{
  "tika-vin06t:0_0": "Namo tassa bhagavato arahato sammāsambuddhassa",
  "tika-vin06t:1_0": "Vinayapiṭake",
  "tika-vin06t:2_0": "Vajirabuddhi-ṭīkā",
  "tika-vin06t:3_0": "Ganthārambhakathā",
  "tika-vin06t:4_0": "Paññāvisuddhāya dayāya sabbe;",
  "tika-vin06t:5_0": "Vimocitā yena vineyyasattā;",
  "tika-vin06t:6_0": "Taṃ cakkhubhūtaṃ sirasā namitvā;",
  "tika-vin06t:7_0": "Lokassa lokantagatassa dhammaṃ.",
  "tika-vin06t:8_0": "Saṅghañca sīlādiguṇehi yutta-",
  "tika-vin06t:9_0": "Mādāya sabbesu padesu sāraṃ;",
  "tika-vin06t:10_0": "Saṅkhepakāmena mamāsayena;",
  "tika-vin06t:11_0": "Sañcodito bhikkhuhitañca disvā.",
  "tika-vin06t:12_0": "Samantapāsādikasaññitāya;",
  "tika-vin06t:13_0": "Sambuddhaghosācariyoditāya;",
  "tika-vin06t:14_0": "Samāsato līnapade likhissaṃ;",
  "tika-vin06t:15_0": "Samāsato līnapade likhītaṃ.",
  "tika-vin06t:16_0": "Saññā nimittaṃ kattā ca, parimāṇaṃ payojanaṃ;",
  "tika-vin06t:17_0": "Sabbāgamassa pubbeva, vattabbaṃ vattumicchatāti. –",
  "tika-vin06t:18_0": "Vacanato samantapāsādiketi saññā.",
  "tika-vin06t:18_1": "Dīpantare bhikkhujanassa atthaṃ nābhisambhuṇātīti nimittaṃ.",
  "tika-vin06t:18_2": "Buddhaghosoti garūhi gahitanāmadheyyenāti kattā.",
  "tika-vin06t:18_3": "Samadhikasattavīsatisahassamattena tassa ganthenāti parimāṇaṃ.",
  "tika-vin06t:18_4": "Ciraṭṭhitatthaṃ dhammassāti payojanaṃ.",
  "tika-vin06t:19_0": "Tatrāha – “vattabbaṃ vattumicchatāti yaṃ vuttaṃ, tattha kathaṃvidho vattā”ti? Uccate –",
  "tika-vin06t:20_0": "Pāṭhatthavidūsaṃhīro, vattā suci amaccharo;",
  "tika-vin06t:21_0": "Catukkamapariccāgī, desakassa hitussukoti. ;",
  "tika-vin06t:22_0": "Tatra paṭhīyateti pāṭho.",
  "tika-vin06t:22_1": "So hi anekappakāro atthānurūpo atthānanurūpo ceti. Kathaṃ?",
  "tika-vin06t:22_2": "Sandhāyabhāsito byañjanabhāsito sāvasesapāṭho niravasesapāṭho nīto neyyoti.",
  "tika-vin06t:22_3": "Tatra anekatthavattā sandhāyabhāsito nāma “mātaraṃ pitaraṃ hantvā”tiādi.",
  "tika-vin06t:22_4": "Ekatthavattā byañjanabhāsito nāma “manopubbaṅgamā dhammā”tyādi.",
  "tika-vin06t:22_5": "Sāvaseso nāma “sabbaṃ,",
  "tika-vin06t:22_6": "bhikkhave,",
  "tika-vin06t:22_7": "āditta”mityādi.",
  "tika-vin06t:22_8": "Viparīto niravaseso nāma “sabbe dhammā sabbākārena buddhassa bhagavato ñāṇamukhe āpāthaṃ āgacchantī”tyādi.",
  "tika-vin06t:22_9": "Yathā vacanaṃ,",
  "tika-vin06t:22_10": "tathā avagantabbo nīto nāma “aniccaṃ dukkhamanattā”tyādi.",
  "tika-vin06t:22_11": "Yuttiyā anussaritabbo neyyo nāma “ekapuggalo,",
  "tika-vin06t:22_12": "bhikkhave”tyādi.",
  "tika-vin06t:23_0": "Atthopi anekappakāro pāṭhattho sabhāvattho ñeyyattho pāṭhānurūpo pāṭhānanurūpo sāvasesattho niravasesattho nītattho neyyatthotyādi.",
  "tika-vin06t:23_1": "Tattha yo taṃtaṃsaññāpanatthamuccārīyate pāṭho,",
  "tika-vin06t:23_2": "sa pāṭhattho “sātthaṃ sabyañjana”mityādīsu viya.",
  "tika-vin06t:23_3": "Rūpārūpadhammānaṃ lakkhaṇarasādi sabhāvattho “sammādiṭṭhiṃ bhāvetī”tyādīsu viya.",
  "tika-vin06t:23_4": "Yo ñāyamāno hitāya bhavati,",
  "tika-vin06t:23_5": "sa ñātumarahattā ñeyyattho “atthavādī dhammavādī”tyevamādīsu viya.",
  "tika-vin06t:23_6": "Yathāpāṭhaṃ bhāsito pāṭhānurūpo “cakkhu,",
  "tika-vin06t:23_7": "bhikkhave,",
  "tika-vin06t:23_8": "purāṇakamma”nti bhagavatā vuttamato cakkhumapi kammanti.",
  "tika-vin06t:23_9": "Byañjanacchāyāya atthaṃ paṭibāhayamānena vutto pāṭhānanurūpo.",
  "tika-vin06t:23_10": "Vajjetabbaṃ kiñci apariccajitvā parisesaṃ katvā vutto sāvasesattho “cakkhuñca paṭicca rūpe ca uppajjatī”ti ca,",
  "tika-vin06t:23_11": "“sabbe tasanti daṇḍassa,",
  "tika-vin06t:23_12": "sabbe bhāyanti maccuno”tyādīsu viya.",
  "tika-vin06t:23_13": "Viparīto niravasesattho “sandhāvitaṃ saṃsaritaṃ mamañceva tumhākañca. Tatra,",
  "tika-vin06t:23_14": "bhikkhave,",
  "tika-vin06t:23_15": "ko mantā ko saddhātā…pe…",
  "tika-vin06t:23_16": "aññatra diṭṭhapadehī”tyādi.",
  "tika-vin06t:23_17": "Saddavaseneva vedanīyo nītattho “rūpā saddā rasā gandhā,",
  "tika-vin06t:23_18": "phoṭṭhabbā ca manoramā”tyādīsu viya.",
  "tika-vin06t:23_19": "Sammutivasena veditabbo neyyattho “cattārome,",
  "tika-vin06t:23_20": "bhikkhave,",
  "tika-vin06t:23_21": "valāhakūpamāpuggalā”tyādīsu viya. Āha ca –",
  "tika-vin06t:24_0": "“Yo attho saddato ñeyyo, nītatthaṃ iti taṃ vidū;",
  "tika-vin06t:25_0": "Atthassevābhisāmaggī, neyyattho iti kathyate”ti.",
  "tika-vin06t:26_0": "Evaṃ pabhedagate pāṭhatthe vijānātīti pāṭhatthavidū.",
  "tika-vin06t:26_1": "Na saṃhīrate parapavādīhi dīgharattaṃ titthavāsenetyasaṃhīro.",
  "tika-vin06t:26_2": "Bhāvanāyāgamādhigamasampannattā vattuṃ sakkotīti vattā,",
  "tika-vin06t:26_3": "saṅkhepavitthāranayena hetudāharaṇādīhi avabodhayituṃ samatthotyattho.",
  "tika-vin06t:26_4": "Socayatyattānaṃ pare ceti suci,",
  "tika-vin06t:26_5": "dussīlyaduddiṭṭhimalavirahitotyattho.",
  "tika-vin06t:26_6": "Dussīlo hi attānamupahantunādeyyavāco ca bhavatyapattāhārācāro iva niccāturo vejjo.",
  "tika-vin06t:26_7": "Duddiṭṭhi paraṃ upahanti,",
  "tika-vin06t:26_8": "nāvassaṃ nissayo ca bhavatyahivāḷagahākulo iva kamalasaṇḍo.",
  "tika-vin06t:26_9": "Ubhayavipanno sabbathāpyanupāsanīyo bhavati gūthagatamiva chavālātaṃ gūthagato viya ca kaṇhasappo.",
  "tika-vin06t:26_10": "Ubhayasampanno pana suci sabbathāpyupāsanīyo sevitabbo ca viññūhi,",
  "tika-vin06t:26_11": "nirupaddavo iva ratanākaro.",
  "tika-vin06t:26_12": "Nāssa maccharotyamaccharo,",
  "tika-vin06t:26_13": "ahīnācariyamuṭṭhītyattho.",
  "tika-vin06t:26_14": "Suttasuttānulomācariyavādaattanomatisaṅkhātassa catukkassāpariccāgī,",
  "tika-vin06t:26_15": "tadatthasseva byākhyātetyattho.",
  "tika-vin06t:26_16": "Atha vā paccakkhānumānasaddatthāpattippabhedassa pamāṇacatukkassāpariccāgī.",
  "tika-vin06t:27_0": "“Ekaṃsavacanaṃ ekaṃ, vibhajjavacanāparaṃ;",
  "tika-vin06t:28_0": "Tatiyaṃ paṭipuccheyya, catutthaṃ pana ṭhāpaye”ti. –",
  "tika-vin06t:29_0": "Evaṃ vuttacatukkassa vā apariccāgī;",
  "tika-vin06t:29_1": "Hitussuko iti sotūnaṃ hitāyossuko,",
  "tika-vin06t:29_2": "tesamavabodhanaṃ pati patthetī tyattho;",
  "tika-vin06t:29_3": "So eso sucittā piyo;",
  "tika-vin06t:29_4": "Catukkassa apariccāgittā garu;",
  "tika-vin06t:29_5": "Asaṃhīrattā bhāvanīyo;",
  "tika-vin06t:29_6": "Desakattā vattā;",
  "tika-vin06t:29_7": "Hitussukattā vacanakkhamo;",
  "tika-vin06t:29_8": "Pāṭhatthaviduttā gambhīrakathaṃ kattā;",
  "tika-vin06t:29_9": "Amaccharattā no caṭṭhāne niyojakoti;",
  "tika-vin06t:30_0": "“Piyo garu bhāvanīyo, vattā ca vacanakkhamo;",
  "tika-vin06t:31_0": "Gambhīrañca kathaṃ kattā, no caṭṭhāne niyojako”. –",
  "tika-vin06t:32_0": "Itiabhihito desako;",
  "tika-vin06t:33_0": "Sotā idāni abhidhīyate –",
  "tika-vin06t:34_0": "Dhammācariyagaru saddhā-paññādiguṇamaṇḍito;",
  "tika-vin06t:35_0": "Asaṭhāmāyo sotāssa, sumedho amatāmukho.",
  "tika-vin06t:36_0": "Tattha dhammagaruttā kathaṃ na paribhavati,",
  "tika-vin06t:36_1": "ācariyagaruttā kathikaṃ na paribhavati,",
  "tika-vin06t:36_2": "saddhāpaññādiguṇapaṭimaṇḍitattā attānaṃ na paribhavati,",
  "tika-vin06t:36_3": "asaṭhāmāyattā amatābhimukhattā ca avikkhittacitto bhavati,",
  "tika-vin06t:36_4": "sumedhattā yonisomanasikarotītyattho.",
  "tika-vin06t:36_5": "Vuttañhetaṃ –",
  "tika-vin06t:37_0": "“Pañcahi,",
  "tika-vin06t:37_1": "bhikkhave,",
  "tika-vin06t:37_2": "dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammattaṃ.",
  "tika-vin06t:37_3": "Katamehi pañcahi?",
  "tika-vin06t:37_4": "Na kathaṃ paribhoti,",
  "tika-vin06t:37_5": "na kathikaṃ paribhoti,",
  "tika-vin06t:37_6": "na attānaṃ paribhoti,",
  "tika-vin06t:37_7": "avikkhittacitto dhammaṃ suṇāti ekaggacitto,",
  "tika-vin06t:37_8": "yoniso ca manasi karotī”ti.",
  "tika-vin06t:38_0": "Taṃlakkhaṇappattattā bhāvanā bhavati savanassetyutto sotā.",
  "tika-vin06t:39_0": "Ganthārambhakathāvaṇṇanā",
  "tika-vin06t:40_0": "Idāni assārambho –",
  "tika-vin06t:40_1": "tattha yoti aniyamaniddeso,",
  "tika-vin06t:40_2": "tena visuddhajātikulagottādīnaṃ kilesamalavisuddhiyā,",
  "tika-vin06t:40_3": "pūjārahatāya vā akāraṇataṃ dassetvā yo koci imissā samantapāsādikāya ādigāthāya niddiṭṭhalokanāthattahetuṃ",
  "tika-vin06t:40_4": "yathāvuttahetumūlena thirataraṃ acalaṃ katvā yathāvuttahetukālaṃ accantameva pūrento avasāne yathāvuttahetuphalaṃ",
  "tika-vin06t:40_5": "sampādetvā yathāvuttahetuphalappayojanaṃ sādheti,",
  "tika-vin06t:40_6": "sova paramapūjārahoti niyameti.",
  "tika-vin06t:41_0": "Ettāvatā –",
  "tika-vin06t:42_0": "Bhayasammohaduddiṭṭhi-paṇāmo nesa sabbathā;",
  "tika-vin06t:43_0": "Paññāpubbaṅgamo eso, paṇāmoti nidassito.",
  "tika-vin06t:44_0": "Tatra hetūti atidukkarāni tiṃsapāramitāsaṅkhātāni puññakammāni.",
  "tika-vin06t:44_1": "Tāni hi accantadukkhena kasirena vacanapathātītānubhāvena mahatā ussāhena karīyantīti atidukkarāni nāma.",
  "tika-vin06t:44_2": "Atidukkarattā eva hi tesaṃ atidullabhaṃ loke anaññasādhāraṇaṃ nāthattasaṅkhātaṃ phalaṃ phalanti,",
  "tika-vin06t:44_3": "taṃ tattha hetuphalaṃ;",
  "tika-vin06t:44_4": "hetumūlaṃ nāma yathāvuttassa hetuno nipphādanasamatthā mahākaruṇā,",
  "tika-vin06t:44_5": "sā ādipaṇidhānato paṭṭhāya “mutto mocessāmī”tiādinā nayena yāva hetuphalappayojanā,",
  "tika-vin06t:44_6": "tāva abbocchinnaṃ pavattati.",
  "tika-vin06t:44_7": "Yaṃ sandhāya vuttaṃ –",
  "tika-vin06t:45_0": "“Sakānanā sagrivarā sasāgarā,",
  "tika-vin06t:46_0": "Gatā vināsaṃ bahuso vasundharā;",
  "tika-vin06t:47_0": "Yugantakāle salilānalānile,",
  "tika-vin06t:48_0": "Na bodhisattassa mahātapā kuto”ti.",
  "tika-vin06t:49_0": "Yāya samannāgatattā “namo mahākāruṇikassa tassā”ti āha.",
  "tika-vin06t:49_1": "Hetukālaṃ nāma catuaṭṭhasoḷasaasaṅkhyeyyādippabhedo kālo,",
  "tika-vin06t:49_2": "yaṃ sandhāyāha “kappakoṭīhipi appameyyaṃ kāla”nti.",
  "tika-vin06t:49_3": "Tattha accantasaṃyogatthe upayogavacanaṃ veditabbaṃ “māsaṃ adhīte,",
  "tika-vin06t:49_4": "divasaṃ caratī”tiādīsu viya.",
  "tika-vin06t:49_5": "Kāmañca so kālo asaṅkhyeyyavasena pameyyo viññeyyo,",
  "tika-vin06t:49_6": "tathāpi kappakoṭivasena aviññeyyataṃ sandhāya “kappakoṭīhipi appameyyaṃ kāla”nti āha.",
  "tika-vin06t:49_7": "Tattha kālayatīti kālo,",
  "tika-vin06t:49_8": "khipati viddhaṃsayati sattānaṃ jīvitamiti attho.",
  "tika-vin06t:49_9": "Kala vikkhepe.",
  "tika-vin06t:49_10": "Tattha kappīyati saṃkappīyati sāsapapabbatādīhi upamāhi kevalaṃ saṃkappīyati,",
  "tika-vin06t:49_11": "na manussadivasamāsasaṃvaccharādigaṇanāya gaṇīyatīti kappo.",
  "tika-vin06t:49_12": "Ekantiādigaṇanapathassa koṭibhūtattā koṭi,",
  "tika-vin06t:49_13": "kappānaṃ koṭiyo kappakoṭiyo.",
  "tika-vin06t:49_14": "Tāhipi na pamīyatīti appameyyo,",
  "tika-vin06t:49_15": "taṃ appameyyaṃ.",
  "tika-vin06t:49_16": "Karontoti nānatthattā dhātūnaṃ dānaṃ dento,",
  "tika-vin06t:49_17": "sīlaṃ rakkhanto,",
  "tika-vin06t:49_18": "lobhakkhandhato nikkhamanto,",
  "tika-vin06t:49_19": "attahitaparahitādibhedaṃ taṃ taṃ dhammaṃ pajānanto,",
  "tika-vin06t:49_20": "vividhena vāyāmena ghaṭento vāyamanto,",
  "tika-vin06t:49_21": "taṃ taṃ sattāparādhaṃ khamanto,",
  "tika-vin06t:49_22": "paṭiññāsammutiparamatthasaccāni saccāyanto,",
  "tika-vin06t:49_23": "taṃ taṃ sattahitaṃ adhiṭṭhahanto,",
  "tika-vin06t:49_24": "sakalalokaṃ mettāyanto,",
  "tika-vin06t:49_25": "mittāmittādibhedaṃ pakkhapātaṃ pahāya taṃ taṃ sattaṃ ajjhupekkhanto cāti attho.",
  "tika-vin06t:49_26": "Khedaṃ gatoti anantappabhedaṃ mahantaṃ saṃsāradukkhaṃ anubhavanaṭṭhena gato,",
  "tika-vin06t:49_27": "sampattotyattho.",
  "tika-vin06t:49_28": "Saṃsāradukkhañhi sārīrikaṃ mānasikañca sukhaṃ khedayati pātayatīti “khedo”ti vuccati.",
  "tika-vin06t:49_29": "Lokahitāyāti idaṃ yathāvuttahetuphalappayojananidassanaṃ,",
  "tika-vin06t:49_30": "“saṃsāradukkhānubhavanakāraṇanidassana”ntipi eke –",
  "tika-vin06t:50_0": "“‘Jātisaṃsāradukkhānaṃ, gantuṃ sakkopi nibbutiṃ;",
  "tika-vin06t:51_0": "Ciralliṭṭhopi saṃsāre, karuṇāyeva kevala’nti. –",
  "tika-vin06t:52_0": "Ca vutta”nti,",
  "tika-vin06t:52_1": "tamayuttaṃ.",
  "tika-vin06t:52_2": "Na hi bhagavā lokahitāya saṃsāradukkhamanubhavati.",
  "tika-vin06t:52_3": "Na hi kassaci dukkhānubhavanaṃ lokassa upakāraṃ āvahati.",
  "tika-vin06t:52_4": "Evaṃ panetaṃ dasseti tiṃsapāramitāpabhedaṃ hetuṃ,",
  "tika-vin06t:52_5": "pāramitāphalabhūtaṃ nāthattasaṅkhātaṃ phalañca.",
  "tika-vin06t:52_6": "Yathā cāha “mamañhi, ānanda,",
  "tika-vin06t:52_7": "kalyāṇamittaṃ āgamma jātidhammā sattā jātiyā parimuccantī”tiādi.",
  "tika-vin06t:52_8": "Tattha bhagavā yathāvuttahetūhi sattānaṃ vineyyabhāvanipphādanapaññābījāni vapi,",
  "tika-vin06t:52_9": "hetuphalena paripakkindriyabhāvena parinipphannavineyyabhāve satte vinayi,",
  "tika-vin06t:52_10": "saṃsāradukkhato mocayīti attho.",
  "tika-vin06t:52_11": "Na evaṃ saṃsāradukkhena lokassa upakāraṃ kiñci akāsi,",
  "tika-vin06t:52_12": "tasmā karonto atidukkarāni lokahitāyāti sambandho.",
  "tika-vin06t:52_13": "Imissā yojanāya sabbapaṭhamassa bodhisattassa uppattikālato paṭṭhāya bodhisattassa nāthattasaṅkhātapāramitāhetuphalādhigamo veditabbo.",
  "tika-vin06t:52_14": "Yo nāthoti hi sambandho adhippeto.",
  "tika-vin06t:52_15": "Imassa panatthassa –",
  "tika-vin06t:53_0": "“Yadeva paṭhamaṃ citta-muppannaṃ tava bodhaye;",
  "tika-vin06t:54_0": "Tvaṃ tadevassa lokassa, pūjike parivasittha”. –",
  "tika-vin06t:55_0": "Iti vacanaṃ sādhakaṃ.",
  "tika-vin06t:55_1": "Paṭhamacittassa pāramitābhāvo rukkhassa aṅkurato paṭṭhāya uppattiupamāya sādhetabbo. Etthāha –",
  "tika-vin06t:55_2": "“khedaṃ gatoti vacanaṃ niratthakaṃ,",
  "tika-vin06t:55_3": "yathāvuttanayena guṇasādhanāsambhavato”ti? Na,",
  "tika-vin06t:55_4": "antarā anivattanakabhāvadīpanato.",
  "tika-vin06t:55_5": "Dukkarāni karonto khedaṃ gato eva,",
  "tika-vin06t:55_6": "na antarā khedaṃ asahanto nivattatīti dīpeti.",
  "tika-vin06t:55_7": "Lokadukkhāpanayanakāmassa vā bhagavato attano dukkhānubhavanasamatthataṃ dasseti.",
  "tika-vin06t:56_0": "“Yassa kassaci varadossaṃ, yāvāhaṃ sabbasattadukkhāni;",
  "tika-vin06t:57_0": "Sabbāni sabbakālaṃ yugaṃ, padmasseva bujjhantomhī”ti. –",
  "tika-vin06t:58_0": "Evaṃadhippāyassa attamattadukkhānubhavanasamatthatāya kāyeva kathāti atisayaṃ atthaṃ dassetīti attho.",
  "tika-vin06t:58_1": "Atha vā khedaṃ gatoti byāpāraṃ paricayaṃ gatotipi attho sambhavati.",
  "tika-vin06t:58_2": "Kammādīsu sabyāpāraṃ purisaṃ disvā santi hi loke vattāro “khinnoyaṃ kamme,",
  "tika-vin06t:58_3": "khinnoyaṃ satte”tiādi.",
  "tika-vin06t:58_4": "Imissā yojanāya nāthoti iminā buddhattādhigamasiddhaṃ koṭippattaṃ nāthabhāvaṃ patvā ṭhitakālo dassitoti veditabbo.",
  "tika-vin06t:58_5": "Keci “mahākāruṇikassāti vadanto buddhabhūtassāti dassetī”ti likhanti,",
  "tika-vin06t:58_6": "taṃ na sundaraṃ viya,",
  "tika-vin06t:58_7": "bodhisattakālepi tabbohārasabbhāvato.",
  "tika-vin06t:58_8": "Tasmā so ettakaṃ kālaṃ dukkarāni karonto avasāne dukkarapāramitāpāripūriyā tāsaṃ phalabhūtaṃ nāthabhāvaṃ",
  "tika-vin06t:58_9": "patvā lokahitāya byāpāraṃ gatoti ayamattho nidassito hoti.",
  "tika-vin06t:58_10": "“Bodhiṃ gato”ti vuttepi subyattaṃ hetuphalaṃ dassitaṃ hoti.",
  "tika-vin06t:58_11": "Buddhabhāvappattasseva ca nāthassa namo kato hoti visesavacanasabbhāvato,",
  "tika-vin06t:58_12": "na bodhisattassa.",
  "tika-vin06t:58_13": "Evaṃ santepi vinayādhikāro idhādhippeto.",
  "tika-vin06t:58_14": "So ca pabbajitakālato paṭṭhāya yāvamaraṇakālā hoti.",
  "tika-vin06t:58_15": "Taṃ ativiya parittaṃ kālaṃ lajjino atisukaraṃ sīlamattaṃ ekakassa attano hitāya attamattadukkhāpanayanādhippāyena",
  "tika-vin06t:58_16": "paripūrento ko nāma idhalokaparalokātikkamasukhaṃ na gaccheyya,",
  "tika-vin06t:58_17": "nanu bhagavā sakalalokadukkhāpanayanādhippāyena kappakoṭīhipi appameyyaṃ kālaṃ karonto atidukkaranirassādaṃ",
  "tika-vin06t:58_18": "khedaṃ gatoti aññāpadesena guṇaṃ vaṇṇeti ācariyo.",
  "tika-vin06t:59_0": "Lokahitāyāti ettha lokiyati ettha dukkhanti loko,",
  "tika-vin06t:59_1": "luyate vā jātijarāmaraṇadukkhehīti loko,",
  "tika-vin06t:59_2": "iminā sattalokaṃ jātilokañca saṅgaṇhāti.",
  "tika-vin06t:59_3": "Tasmā tassa sattalokassa idhalokaparalokahitaṃ atikkantaparalokānaṃ vā ucchinnalokasamudayānaṃ lokānaṃ,",
  "tika-vin06t:59_4": "idha jātiloke okāsaloke vā diṭṭhadhammasukhavihārasaṅkhātañca hitaṃ sampiṇḍetvā lokassa, lokānaṃ,",
  "tika-vin06t:59_5": "loke vā hitanti sarūpekadesekasesaṃ katvā “lokahita”miccevāha.",
  "tika-vin06t:59_6": "Nāthoti sabbasattānaṃ āsayānusayacariyādhimuttibhedānurūpadhammadesanasamatthatāya “dhammaṃ vo,",
  "tika-vin06t:59_7": "bhikkhave,",
  "tika-vin06t:59_8": "desessāmi…pe…",
  "tika-vin06t:59_9": "taṃ suṇāthā”ti evaṃ yācanaṭṭhenāpi nāthateti nātho.",
  "tika-vin06t:59_10": "Bhikkhūnaṃ vītikkamānurūpaṃ sikkhāpadapaññāpanena diṭṭhadhammikasamparāyikāya ca karuṇāya upagantvā tapati,",
  "tika-vin06t:59_11": "suttantavasena vā tesaṃ sabbasattānaṃ anusayite kilese karuṇāya ca paññāya ca upagantvā tapati,",
  "tika-vin06t:59_12": "abhidhammavasena vā te te saṅkhāre aniccādilakkhaṇavasena upaparikkhitvā attano kilese paññāya upecca",
  "tika-vin06t:59_13": "paricchinditvā tapatīti tapanaṭṭhenāpi nāthateti nātho.",
  "tika-vin06t:59_14": "Sadevake loke appaṭipuggalattā kenaci appaṭihatadhammadesanattā paramacittissariyappavattito ca issariyaṭṭhenāpi nāthateti nātho.",
  "tika-vin06t:59_15": "“Dhammiyā kathāya sandassesi samādapesi samuttejesi sampahaṃsesī”ti vacanato sampahaṃsanasaṅkhātena āsīsaṭṭhena,",
  "tika-vin06t:59_16": "paṇidhānato paṭṭhāya “kathaṃ nāmāhaṃ mutto mocayissāmī”tiādinā nayena āsīsaṭṭhena vā nāthateti nāthoti veditabbo,",
  "tika-vin06t:59_17": "sammāsambuddho.",
  "tika-vin06t:59_18": "Catūhipi nāthaṅgehi catuvesārajjacatupaṭisambhidādayo sabbepi buddhaguṇā yojetabbā,",
  "tika-vin06t:59_19": "ativitthārikabhayā pana na yojitā.",
  "tika-vin06t:60_0": "Namoti paramatthato buddhaguṇabahumānapabbhārā cittanati,",
  "tika-vin06t:60_1": "cittanatippabhavā ca vacīkāyanati.",
  "tika-vin06t:60_2": "Atthu meti pāṭhasesena sambandho.",
  "tika-vin06t:60_3": "Mahākāruṇikassāti ettha sabbasattavisayattā mahussāhappabhavattā ca mahatī karuṇā mahākaruṇā.",
  "tika-vin06t:60_4": "Tattha paṇidhānato paṭṭhāya yāvaanupādisesanibbānapurappavesā niyuttoti mahākāruṇiko, bhagavā.",
  "tika-vin06t:60_5": "Ettha ca mahākāruṇikassāti iminā yathāvuttahetumūlaṃ dasseti.",
  "tika-vin06t:60_6": "Nikkaruṇo hi paradukkhesu udāsino buddhatthāya paṇidhānamattampi atibhāriyanti maññanto appameyyaṃ kālaṃ",
  "tika-vin06t:60_7": "atidukkaraṃ hetuṃ pūretvā nāthattasaṅkhātaṃ hetuphalappayojanabhūtaṃ lokahitaṃ kathaṃ karissati.",
  "tika-vin06t:60_8": "Tasmā sabbaguṇamūlabhūtattā mahākaruṇāguṇameva vaṇṇento “namo mahākāruṇikassā”ti āha.",
  "tika-vin06t:60_9": "Ettāvatā hetuanurūpaṃ phalaṃ,",
  "tika-vin06t:60_10": "phalānurūpo hetu,",
  "tika-vin06t:60_11": "dvinnampi anurūpaṃ mūlaṃ,",
  "tika-vin06t:60_12": "tiṇṇampi anurūpaṃ payojananti ayamattho dassito hoti.",
  "tika-vin06t:61_0": "Evaṃ acchariyapuriso, nātho nāthaguṇe ṭhito;",
  "tika-vin06t:62_0": "Namoraho anāthassa, nāthamānassa sampadaṃ.",
  "tika-vin06t:63_0": "Ettha siyā “anekesu bhagavato guṇesu vijjamānesu kasmā ‘mahākāruṇikassā’ti ekameva gahita”nti? Uccate –",
  "tika-vin06t:64_0": "Dosahīnassa satthassa, codanā tu na vijjate;",
  "tika-vin06t:65_0": "Dosayuttamasatthañca, tasmā codanā apattakāti.",
  "tika-vin06t:66_0": "Na mayā codanā katā, kintu pucchā eva katā. Apica –",
  "tika-vin06t:67_0": "“Phalaṃ satipi rukkheḍḍhe, na patatyavikampite;",
  "tika-vin06t:68_0": "Codanā yā’tthu satthānaṃ, pucchanātyatthaphalaṃ mahatā.",
  "tika-vin06t:69_0": "“Nabhottuṃ kurute sammā, gahituṃ nāḍḍhate ghaṭaṃ;",
  "tika-vin06t:70_0": "Akkhepe hi kate tadi-cchissāṇābuddhibandhanaṃ.",
  "tika-vin06t:71_0": "“Yathā himapado paddho, pabuddho gandhalimpiyā;",
  "tika-vin06t:72_0": "Bhinnatthaviramassevaṃ, satthakatātthalimpiyā”ti. –",
  "tika-vin06t:73_0": "Evaṃ cekaṃ –",
  "tika-vin06t:74_0": "Sammāpi codanā taṃ khalu, guravo vivākyā vivaddha;",
  "tika-vin06t:75_0": "Yatisissā āghaṭṭitāti-vākyenābhyadhikaṃ gopaya.",
  "tika-vin06t:76_0": "Saravatī āceraṃ kiliṭṭhā, tadicchissajitāttānaṃ;",
  "tika-vin06t:77_0": "Jayatyattānamācero, sadassasseva sārathīti. –",
  "tika-vin06t:78_0": "Atroccate –",
  "tika-vin06t:79_0": "Yassa hi vākyasahassaṃ, vākye vākye satañca jivhā;",
  "tika-vin06t:80_0": "Nāmaṃ dasabalaguṇapadesaṃ, vattuṃ kappenapi na sakkā.",
  "tika-vin06t:81_0": "Yathā –",
  "tika-vin06t:82_0": "Buddhopi buddhassa bhaṇeyya vaṇṇaṃ,",
  "tika-vin06t:83_0": "Kappampi ce aññamabhāsamāno;",
  "tika-vin06t:84_0": "Khīyetha kappo ciradīghamantare,",
  "tika-vin06t:85_0": "Vaṇṇo na khīyetha tathāgatassāti. –",
  "tika-vin06t:86_0": "Cottattā na sakkā bhagavataṃ guṇānamavasesābhidhātuṃ.",
  "tika-vin06t:87_0": "Apica –",
  "tika-vin06t:88_0": "Yathā tvaṃ sattānaṃ, dasabala tathā ñāṇakaruṇā;",
  "tika-vin06t:89_0": "Guṇadvandaṃ seṭṭhaṃ, tava guṇagaṇā nāma tiguṇāti. –",
  "tika-vin06t:90_0": "Sabbaguṇaseṭṭhattā mūlattā ca ekameva vuttaṃ.",
  "tika-vin06t:90_1": "Atha vā “chasu asādhāraṇañāṇesu aññatarattā taggahaṇena sesāpi gahitāva sahacaraṇalakkhaṇenā”ti ca vadanti.",
  "tika-vin06t:90_2": "Visesato panettha abhidhammassa kevalaṃ paññāvisayattā abhidhammaṭṭhakathārambhe ācariyena “karuṇā viya sattesu,",
  "tika-vin06t:90_3": "paññā yassa mahesino”ti paññāguṇo vaṇṇito tesaṃ tesaṃ sattānaṃ āsayānusayacaayādhimuttibhedānurūpaparicchindanapaññāya,",
  "tika-vin06t:90_4": "sattesu mahākaruṇāya ca adhikārattā.",
  "tika-vin06t:90_5": "Suttantaṭṭhakathārambhe “karuṇāsītalahadayaṃ,",
  "tika-vin06t:90_6": "paññāpajjotavihatamohatama”nti bhagavato ubhopi paññākaruṇāguṇā vaṇṇitā.",
  "tika-vin06t:90_7": "Idha pana vinaye āsayādinirapekkhaṃ kevalaṃ karuṇāya pākatikasattenāpi asotabbārahaṃ suṇanto,",
  "tika-vin06t:90_8": "apucchitabbārahaṃ pucchanto,",
  "tika-vin06t:90_9": "avattabbārahañca vadanto sikkhāpadaṃ paññapesīti karuṇāguṇoyeveko vaṇṇitoti veditabbo.",
  "tika-vin06t:91_0": "Paññādayā attaparatthahetū,",
  "tika-vin06t:92_0": "Tadanvayā sabbaguṇā jinassa;",
  "tika-vin06t:93_0": "Ubho guṇā te guṇasāgarassa,",
  "tika-vin06t:94_0": "Vuttā idhācariyavarena tasmā.",
  "tika-vin06t:95_0": "Ettāvatā aṭṭhakathādigāthā,",
  "tika-vin06t:96_0": "Samāsato vuttapadatthasobhā;",
  "tika-vin06t:97_0": "Ayampi vitthāranayoti cāhaṃ,",
  "tika-vin06t:98_0": "Uddhaṃ ito te paṭisaṃkhipāmi.",
  "tika-vin06t:99_0": "Dutiyagāthāya asambudhanti dhammānaṃ yathāsabhāvaṃ abujjhanto.",
  "tika-vin06t:99_1": "Buddhanisevitanti buddhānubuddhapaccekabuddhehi gocarabhāvanāsevanāhi yathārahaṃ nisevitaṃ.",
  "tika-vin06t:99_2": "Bhavā bhavanti vattamānabhavato aññaṃ bhavaṃ gacchati upagacchati,",
  "tika-vin06t:99_3": "paṭipajjatīti attho.",
  "tika-vin06t:99_4": "Atha vā bhavoti sassatadiṭṭhi.",
  "tika-vin06t:99_5": "Tassa paṭipakkhattā abhavoti ucchedadiṭṭhi.",
  "tika-vin06t:99_6": "Bhavoti vā vuddhi.",
  "tika-vin06t:99_7": "Abhavoti hāni.",
  "tika-vin06t:99_8": "Bhavoti vā duggati.",
  "tika-vin06t:99_9": "Abhavoti sugati.",
  "tika-vin06t:99_10": "“Appamāṇā dhammā,",
  "tika-vin06t:99_11": "asekkhā dhammā”tiādīsu viya hi vuddhiatthattā akārassa.",
  "tika-vin06t:99_12": "Bhāvayatīti bhavo, jāti.",
  "tika-vin06t:99_13": "Bhavatīti vā bhavo.",
  "tika-vin06t:99_14": "Savikārā bahuvidhakhandhuppatti dīpitā.",
  "tika-vin06t:99_15": "Abhavoti vināso,",
  "tika-vin06t:99_16": "jātibhāvaṃ maraṇabhāvañca gacchatīti vuttaṃ hoti.",
  "tika-vin06t:99_17": "Ettha arahantānaṃ maraṇampi khaṇikavasena gahetabbaṃ.",
  "tika-vin06t:99_18": "Bhavesu abhavo bhavābhavo,",
  "tika-vin06t:99_19": "taṃ bhavābhavaṃ,",
  "tika-vin06t:99_20": "bhavesu abhāvapaññattiṃ gacchatīti attho.",
  "tika-vin06t:99_21": "Jīvalokoti sattaloko,",
  "tika-vin06t:99_22": "saṅkhāralokaokāsalokānaṃ bhavābhavagamanāsambhavato sattalokaṃ jīvalokoti viseseti.",
  "tika-vin06t:99_23": "Avijjādikilesajālaviddhaṃsinoti ettha navapi lokuttaradhammā saṅgahaṃ gacchanti.",
  "tika-vin06t:99_24": "Apacayagāmitā hi catumaggadhammassa odhiso avijjādikilesajālaviddhaṃso,",
  "tika-vin06t:99_25": "so assa atthi,",
  "tika-vin06t:99_26": "tadārammaṇaṃ hutvā tattha sahāyabhāvūpagamanena nibbānassāpi.",
  "tika-vin06t:99_27": "Yathāha “yo kho, āvuso,",
  "tika-vin06t:99_28": "rāgakkhayo…pe…",
  "tika-vin06t:99_29": "idaṃ vuccati nibbāna”nti.",
  "tika-vin06t:99_30": "Arahattassāpi tathā rāgādikkhayavacanasabbhāvato.",
  "tika-vin06t:99_31": "Phalasāmaññena tiṇṇampi phalānaṃ atthīti navavidhopesa “avijjādikilesajālaviddhaṃsī”ti vuccati.",
  "tika-vin06t:99_32": "Atha vā sahacaraṇalakkhaṇakaāraṇatāya paṭipakkhagocaraggahaṇatā.",
  "tika-vin06t:99_33": "Anabhihitopi hi dhammassa tatrābhihitova bujjhitabbo iti vacanato kāraṇagocaraggahaṇena cattāripi phalāni gahitāni.",
  "tika-vin06t:99_34": "Narakādīsu apatamānaṃ dhāreti sugatiyaṃ uppādanenāti dhammo.",
  "tika-vin06t:99_35": "Puna sugatimhi ajananakārī akusaladhamme nivāretvā poseti pavatteti vaḍḍhetīti dhammo.",
  "tika-vin06t:99_36": "So pana kāmarūpārūpabhedato tividho accantasukhāvahanato,",
  "tika-vin06t:99_37": "tatopi uttamattā dhammavaro.",
  "tika-vin06t:100_0": "Etthāha –",
  "tika-vin06t:100_1": "“catunnaṃ,",
  "tika-vin06t:100_2": "bhikkhave,",
  "tika-vin06t:100_3": "ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsarita’nti vacanato catusaccadhammaṃ",
  "tika-vin06t:100_4": "asambudhaṃ bhavā bhavaṃ gacchati jīvalokoti siddhaṃ.",
  "tika-vin06t:100_5": "Tasmā yaṃ asambudhaṃ gacchati,",
  "tika-vin06t:100_6": "tasseva “tassā”ti ante taṃniddesena niyamanato catusaccadhammopi avijjādikilesajālaviddhaṃsī dhammavaroti cāpajjati.",
  "tika-vin06t:100_7": "Aññathā “namo avijjādikilesajālaviddhaṃsino dhammavarassa tassā”ti taṃniddesena samānavibhattikaraṇaṃ na yujjati atippasaṅganiyamanato,",
  "tika-vin06t:100_8": "“avijjādikilesajālaviddhaṃsino dhammavarassā”ti vacanaṃ visesanavacanaṃ.",
  "tika-vin06t:100_9": "Tasmā dukkhasamudayasaccānaṃ tabbhāvappasaṅgo natthīti ce? Na,",
  "tika-vin06t:100_10": "taṃniddesena samānavibhattiṭṭhāne avisesitattā.",
  "tika-vin06t:100_11": "Api ca maggasaccanirodhasaccesu phalānaṃ apariyāpannattā nava lokuttaradhammā saṅgahitāti vacanavirodho,",
  "tika-vin06t:100_12": "phalānaṃ asaṅgahe verañjakaṇḍavaṇṇanāyaṃ na kevalaṃ ariyamaggo ceva nibbānañca,",
  "tika-vin06t:100_13": "api ca ariyaphaladhammehi saddhiṃ pariyattidhammopi.",
  "tika-vin06t:100_14": "Vuttañhetaṃ “rāgavirāgamanejamasokaṃ…pe…",
  "tika-vin06t:100_15": "dhammamimaṃ saraṇatthamupehī”ti vacanavirodho cāti pubbāparaviruddhā esā gāthā sāsanaviruddhā cā”ti? Vuccate –",
  "tika-vin06t:100_16": "sabbametamayuttaṃ vuttagāthatthājānanato.",
  "tika-vin06t:100_17": "Ettha hi ācariyena pavattipavattihetuvisayavibhāgo ca dassito. Kathaṃ?",
  "tika-vin06t:100_18": "Tattha asambudhanti asambodho,",
  "tika-vin06t:100_19": "so atthato avijjā,",
  "tika-vin06t:100_20": "tāya ca taṇhupādānāni gahitāni,",
  "tika-vin06t:100_21": "tayopi te dhammā samudayasaccaṃ,",
  "tika-vin06t:100_22": "bhavābhavanti ettha dukkhasaccaṃ vuttaṃ.",
  "tika-vin06t:100_23": "Sugatiduggatippabhedo hi bhavo atthato pañcupādānakkhandhā honti.",
  "tika-vin06t:100_24": "“Evametassa kevalassa dukkhakkhandhassa samudayo hotī”ti vacanato dukkhappavatti pavatti nāma,",
  "tika-vin06t:100_25": "dukkhasamudayo pavattihetu nāma,",
  "tika-vin06t:100_26": "avijjāsaṅkhātassa ca pavattihetussa aggahitaggahaṇena nirodhamaggasaccadvayaṃ visayo nāma.",
  "tika-vin06t:100_27": "Vuttañhetaṃ “tattha katamā avijjā?",
  "tika-vin06t:100_28": "Dukkhe aññāṇaṃ…pe…",
  "tika-vin06t:100_29": "dukkhanirodhagāminiyā paṭipadāya aññāṇa”nti.",
  "tika-vin06t:101_0": "Ettha ca nirodhasaccaṃ buddhena gocarāsevanāya āsevitaṃ,",
  "tika-vin06t:101_1": "maggasaccaṃ bhāvanāsevanāya.",
  "tika-vin06t:101_2": "Ettāvatā asambudhaṃ buddhanisevitaṃ yanti upayogappatto yo visayo nirodho ca maggo ca,",
  "tika-vin06t:101_3": "tassa yathāvuttāvijjādikilesajālattayaviddhaṃsino namo dhammavarassāti ayaṃ gāthāya attho.",
  "tika-vin06t:101_4": "Pariyattidhammopi kilesaviddhaṃsanassa suttantanayena upanissayapaccayattā kilesaviddhaṃsanasīlatāya",
  "tika-vin06t:101_5": "“avijjādikilesajālaviddhaṃsī”ti vattuṃ sambhavati.",
  "tika-vin06t:101_6": "Evañhi sati rāgavirāgāti gāthattho,",
  "tika-vin06t:101_7": "so dhammaṃ deseti…pe…",
  "tika-vin06t:101_8": "brahmacariyaṃ pakāsetīti suttattho ca asesato gahito hoti.",
  "tika-vin06t:101_9": "Atha vā imāya gāthāya kevalaṃ pariyattidhammova gahito hoti,",
  "tika-vin06t:101_10": "yaṃ sandhāyāha “so dhammaṃ deseti ādikalyāṇaṃ…pe…",
  "tika-vin06t:101_11": "brahmacariyaṃ pakāsetī”ti,",
  "tika-vin06t:101_12": "tampi asambudhaṃ buddheheva nisevitaṃ gocarāsevanāya anaññanisevitaṃ.",
  "tika-vin06t:101_13": "Yathāha “bhagavaṃmūlakā no, bhante,",
  "tika-vin06t:101_14": "dhammā bhagavaṃnettikā bhagavaṃpaṭisaraṇā…pe…",
  "tika-vin06t:101_15": "bhagavato sutvā bhikkhū dhāressantī”ti.",
  "tika-vin06t:102_0": "Tatiyagāthāya sīlādayo kiñcāpi lokiyalokuttarā yathāsambhavaṃ labbhanti,",
  "tika-vin06t:102_1": "tathāpi ante “ariyasaṅgha”nti vacanato sīlādayo cattāro dhammakkhandhā lokuttarāva.",
  "tika-vin06t:102_2": "Ettha ca “sīlasamādhipaññāvimuttivimuttiñāṇappabhutīhī”ti vattabbe sarūpekasesaṃ katvā “vimuttiñāṇappabhutīhī”ti vuttaṃ.",
  "tika-vin06t:102_3": "Ettha ca kiñcāpi vimuttīti phaladhammāva sutte adhippetā,",
  "tika-vin06t:102_4": "tathāpi “maggā vuṭṭhahitvā maggaṃ paccavekkhati.",
  "tika-vin06t:102_5": "Pahīne kilese paccavekkhati.",
  "tika-vin06t:102_6": "Phalaṃ paccavekkhati.",
  "tika-vin06t:102_7": "Nibbānaṃ paccavekkhatī”ti vacanato maggādipaccavekkhaṇañāṇaṃ vimuttiñāṇanti veditabbaṃ.",
  "tika-vin06t:102_8": "Vimutti vimokkho khayoti hi atthato ekaṃ.",
  "tika-vin06t:102_9": "“Khaye ñāṇaṃ anuppāde ñāṇanti ettha khayo nāma maggo,",
  "tika-vin06t:102_10": "rāgakkhayo dosakkhayoti phalanibbānānaṃ adhivacana”nti sutte āgatameva.",
  "tika-vin06t:102_11": "Pahīnakilesānaṃ khayo pākatiko khayo eva. Pabhuti-",
  "tika-vin06t:102_12": "saddena tisso vijjā cha abhiññā catasso paṭisambhidāti evamādayo guṇā saṅgahitā.",
  "tika-vin06t:102_13": "Samannāgamaṭṭhena aparihīnaṭṭhena ca yutto.",
  "tika-vin06t:102_14": "Khettaṃ janānaṃ kusalatthikānanti “anuttaraṃ puññakkhettaṃ lokassā”ti suttato kusalassa viruhanaṭṭhānattā,",
  "tika-vin06t:102_15": "suttantanayena upanissayapaccayattā ca kāmaṃ kusalassa khettaṃ hoti saṅgho,",
  "tika-vin06t:102_16": "na kusalatthikānaṃ janānaṃ.",
  "tika-vin06t:102_17": "Tasmā na yujjatīti ce? Na,",
  "tika-vin06t:102_18": "suttatthasambhavato.",
  "tika-vin06t:102_19": "Sutte “anuttaraṃ puññakkhettaṃ lokassā”ti hi vuttaṃ.",
  "tika-vin06t:102_20": "Kassa lokassa?",
  "tika-vin06t:102_21": "Puññatthikassa khettaṃ saṅgho,",
  "tika-vin06t:102_22": "puññupanissayattā puññakkhettaṃ hoti saṅgho,",
  "tika-vin06t:102_23": "kusalatthikānanti ca vuccanti.",
  "tika-vin06t:102_24": "Lokepi hi devadattassa khettaṃ yaññadattassa khettaṃ sāliyavupanissayattā sālikhettaṃ yavakhettanti ca vuccati.",
  "tika-vin06t:102_25": "Ariyasaṅghanti vigatakilesattā ariyaṃ parisuddhaṃ ariyānaṃ,",
  "tika-vin06t:102_26": "ariyabhāvaṃ vā pattaṃ sīladiṭṭhisāmaññena saṅghatattā saṅghaṃ. “Ariya-",
  "tika-vin06t:102_27": "saddena sammutisaṅghaṃ nivāretī”ti keci likhanti,",
  "tika-vin06t:102_28": "taṃ na sundaraṃ vimuttiñāṇaguṇaggahaṇena visesitattā.",
  "tika-vin06t:102_29": "Sirasāti iminā kāmaṃ kāyanatiṃ dasseti,",
  "tika-vin06t:102_30": "tathāpi uttamasaṅghe guṇagāravena uttamaṅgameva niddisanto “sirasā namāmī”tyāha.",
  "tika-vin06t:102_31": "Sirassa pana uttamatā uttamānaṃ cakkhusotindriyānaṃ nissayattā,",
  "tika-vin06t:102_32": "tesaṃ uttamatā ca dassanānuttariyasavanānuttariyahetutāya veditabbā. Etthāha –",
  "tika-vin06t:102_33": "anusandhikusalo",
  "tika-vin06t:103_0": "“Upogghāto padañceva, padattho padaviggaho;",
  "tika-vin06t:104_0": "Codanāpratyavajjānaṃ, byākhyā tantassa chabbidhā”ti. –",
  "tika-vin06t:105_0": "Evamavatvā kasmā ratanattayapaṇāmaṃ paṭhamaṃ vuttanti? Vuccate –",
  "tika-vin06t:105_1": "satācārattā.",
  "tika-vin06t:105_2": "Ācāro kiresa sappurisānaṃ,",
  "tika-vin06t:105_3": "yadidaṃ saṃvaṇṇanārambhe ratanattayapūjāvidhānaṃ.",
  "tika-vin06t:105_4": "Tasmā “satācārato bhaṭṭhā mā mayaṃ homā”ti karīyati,",
  "tika-vin06t:105_5": "catugambhīrabhāvayuttañca vinayapiṭakaṃ saṃvaṇṇetukāmassa mahāsamuddaṃ ogāhantassa viya paññāveyyattiyasamannāgatassāpi mahantaṃ bhayaṃ hoti,",
  "tika-vin06t:105_6": "bhayakkhayāvahañcetaṃ ratanattayaguṇānussaraṇajanitaṃ paṇāmapūjāvidhānaṃ.",
  "tika-vin06t:105_7": "Yathāha “evaṃ buddhaṃ sarantāna”ntiādi.",
  "tika-vin06t:105_8": "Apicācariyo satthupūjāvidhānena asatthari satthābhinivesassa lokassa yathābhūtaṃ satthari eva sammāsambuddhe satthusambhāvanaṃ uppādeti,",
  "tika-vin06t:105_9": "asatthari satthusambhāvanaṃ pariccajāpeti,",
  "tika-vin06t:105_10": "“tathāgatappaveditaṃ dhammavinayaṃ attano dahatī”ti vuttadosaṃ pariharati.",
  "tika-vin06t:105_11": "Antarāyabahulattā khandhasantatiyā vippakatāya vinayasaṃvaṇṇanāya attano āyuvaṇṇasukhabalānaṃ parikkhayasambhavāsaṅkāya “abhivādanasīlissa…pe…",
  "tika-vin06t:105_12": "āyu vaṇṇo sukhaṃ bala”nti vuttānisaṃse yāva saṃvaṇṇanāpariyosānā pattheti.",
  "tika-vin06t:105_13": "Api cettha buddhassa bhagavato paṇāmapūjāvidhānaṃ sammāsambuddhabhāvādhigamatthaṃ buddhayānaṃ paṭipajjantānaṃ ussāhaṃ janeti.",
  "tika-vin06t:105_14": "Lokiyalokuttarabhedassa,",
  "tika-vin06t:105_15": "lokuttarasseva vā saddhammassa pūjāvidhānaṃ paccekabuddhabhāvādhigamatthaṃ paccekabuddhayānaṃ paṭipajjantānaṃ ussāhaṃ janeti.",
  "tika-vin06t:105_16": "Saddhammapaṭivedhamattābhilāsino hi te.",
  "tika-vin06t:105_17": "Paramatthasaṅghapūjāvidhānaṃ paramatthasaṅghabhāvādhigamatthaṃ sāvakayānaṃ paṭipajjantānaṃ ussāhaṃ janeti,",
  "tika-vin06t:105_18": "maṅgalādīni vā sātthāni anantarāyāni ciraṭṭhitikāni bahumatāni ca bhavantīti evaṃladdhikānaṃ cittaparitosanatthaṃ",
  "tika-vin06t:105_19": "“pūjā ca pūjaneyyāna”nti bhagavatā pasatthamaṅgalaṃ karoti.",
  "tika-vin06t:105_20": "Vuccate ca –",
  "tika-vin06t:106_0": "“Maṅgalaṃ bhagavā buddho, dhammo saṅgho ca maṅgalaṃ;",
  "tika-vin06t:107_0": "Maṅgalādīni sātthāni, sīghaṃ sijjhanti sabbaso.",
  "tika-vin06t:108_0": "“Satthu pūjāvidhānena, evamādī bahū guṇe;",
  "tika-vin06t:109_0": "Labhatīti vijānanto, satthupūjāparo siyā”ti.",
  "tika-vin06t:110_0": "Ettha ca satthupadhānattā dhammasaṅghānaṃ pūjāvidhānaṃ satthupūjāvidhānamicceva daṭṭhabbaṃ sāsanato lokato ca.",
  "tika-vin06t:110_1": "Tenetaṃ vuccati –",
  "tika-vin06t:111_0": "“Satthā”ti dhammo sugatena vutto;",
  "tika-vin06t:112_0": "Nibbānakāle yamato sa satthā;",
  "tika-vin06t:113_0": "Suvatthigāthāsu “tathāgato”ti;",
  "tika-vin06t:114_0": "Saṅgho ca vutto yamato sa satthā.",
  "tika-vin06t:115_0": "Kiñca bhiyyo –",
  "tika-vin06t:116_0": "Dhammakāyo yato satthā, dhammo satthā tato mato;",
  "tika-vin06t:117_0": "Dhammaṭṭhito so saṅgho ca, satthusaṅkhyaṃ nigacchati.",
  "tika-vin06t:118_0": "Santi hi loke vattāro kosagataṃ asiṃ gahetvā ṭhitaṃ purisaṃ visuṃ aparāmasitvā “asiṃ gahetvā ṭhito eso”ti.",
  "tika-vin06t:118_1": "Tenevāha cāriyamātraccevā –",
  "tika-vin06t:119_0": "“Namatthu buddharatnāya, dhammaratnāya te namo;",
  "tika-vin06t:120_0": "Namatthu saṅgharatnāya, tiratnasamavānayī”ti.",
  "tika-vin06t:121_0": "Apica sabbadhammesu appaṭihatañāṇanimittānuttaravimokkhapātubhāvābhisaṅkhātaṃ khandhasantānamupādāya “buddho”ti yadi paññāpiyati,",
  "tika-vin06t:121_1": "dhammo paṇāmārahoti kā eva kathā,",
  "tika-vin06t:121_2": "saṅgho ca “saṅghe gotami dehi,",
  "tika-vin06t:121_3": "saṅghe te dinne ahañceva pūjito bhavissāmi saṅgho cā”ti vuttattā bhājananti dīpeti.",
  "tika-vin06t:121_4": "Atha vā “buddhasubodhito dhammo ācariyaparamparāya suvaṇṇabhājane pakkhittatelamiva aparihāpetvā yāvajjatanā",
  "tika-vin06t:121_5": "ābhatattā eva mādisānampi sotadvāramanuppatto”ti saṅghassa ācariyo atīva ādarena paṇāmaṃ karoti “sirasā",
  "tika-vin06t:121_6": "namāmī”ti.",
  "tika-vin06t:122_0": "Evaṃ anekavidhaṃ paṇāmappayojanaṃ vadanti,",
  "tika-vin06t:122_1": "ācariyena pana adhippetappayojanaṃ attanā eva vuttaṃ “iccevamaccantanamassaneyya”ntiādinā catutthagāthāya.",
  "tika-vin06t:122_2": "Iccevanti ettha iti-",
  "tika-vin06t:122_3": "saddo ratanattayapūjāvidhānaparisamattattho.",
  "tika-vin06t:122_4": "Yadi evaṃ yathāvihitamattameva pūjāvidhānaṃ arahati ratanattayaṃ,",
  "tika-vin06t:122_5": "na tato uddhanti āpajjatīti aniṭṭhappasaṅganivāraṇatthaṃ “evamaccantanamassaneyya”nti āha.",
  "tika-vin06t:122_6": "Tattha evanti iminā yathāvuttavidhiṃ dasseti.",
  "tika-vin06t:122_7": "Yathāvuttena vidhinā,",
  "tika-vin06t:122_8": "aññena vā tādisena accantameva muhuttamapi aṭṭhatvā abhikkhaṇaṃ nirantaraṃ niyamena namassanārahaṃ namassamānassa hitamahapphalakaraṇatoti attho.",
  "tika-vin06t:122_9": "Evaṃvidhaṃ dullabhaṭṭhena mahapphalaṭṭhena ca siddhaṃ ratanabhāvaṃ ratanattayaṃ namassamāno yaṃ puññābhisandaṃ alatthaṃ alabhiṃ.",
  "tika-vin06t:122_10": "Akusalamalaṃ tadaṅgādippahānena punātīti puññaṃ.",
  "tika-vin06t:122_11": "Kilesadarathappaṭippassaddhiyā sītalattā cittaṃ abhisandetīti abhisando.",
  "tika-vin06t:122_12": "Puññañca taṃ abhisando cāti puññābhisando,",
  "tika-vin06t:122_13": "taṃ puññābhisandaṃ.",
  "tika-vin06t:122_14": "Gaṇṭhipade pana “puññamahattaṃ”nti bhaṇanti,",
  "tika-vin06t:122_15": "“vipula”nti vacanato so attho na yujjatīti ācariyo.",
  "tika-vin06t:122_16": "Atha vā puññānaṃ abhisando puññābhisando,",
  "tika-vin06t:122_17": "taṃ puññābhisandaṃ.",
  "tika-vin06t:122_18": "Sanda savaneti dhātu.",
  "tika-vin06t:122_19": "Tasmā puññasotaṃ puññussayanti attho yujjati,",
  "tika-vin06t:122_20": "taṃ pana vipulaṃ,",
  "tika-vin06t:122_21": "na parittanti dassitaṃ vipula- saddena.",
  "tika-vin06t:123_0": "Pañcamagāthā yasmiṃ vinayapiṭake pāḷito ca atthato ca anūnaṃ lajjīpuggalesu pavattanaṭṭhena ṭhite sakalaṃ",
  "tika-vin06t:123_1": "tividhampi sāsanaṃ tesveva puggalesu patiṭṭhitaṃ hoti.",
  "tika-vin06t:123_2": "Kassa sāsananti ce?",
  "tika-vin06t:123_3": "Aṭṭhitassa bhagavato.",
  "tika-vin06t:123_4": "Bhagavā hi ṭhitihetubhūtāya ucchedadiṭṭhiyā abhāvena aṭṭhitoti vuccati.",
  "tika-vin06t:123_5": "Ucchedadiṭṭhiko hi paraloke nirapekkho kevalaṃ kāmasukhallikānuyogamanuyuñjanto tiṭṭhati,",
  "tika-vin06t:123_6": "na paralokahitāni puññāni kattuṃ byāvaṭo hoti,",
  "tika-vin06t:123_7": "sassatadiṭṭhiko tāni kattuṃ āyūhati.",
  "tika-vin06t:123_8": "Bhagavā pana tathā atiṭṭhanto anāyūhanto majjhimaṃ paṭipadaṃ paṭipajjanto sayañca oghaṃ tari,",
  "tika-vin06t:123_9": "pare ca tāresi.",
  "tika-vin06t:123_10": "Yathāha “appatiṭṭhaṃ khvāhaṃ, āvuso,",
  "tika-vin06t:123_11": "anāyūhaṃ oghamatari”nti.",
  "tika-vin06t:123_12": "Catubrahmavihāravasena sattesu suṭṭhu sammā ca ṭhitassāti atthavasena vā susaṇṭhitassa.",
  "tika-vin06t:123_13": "Susaṇṭhitattā hesa kevalaṃ sattānaṃ dukkhaṃ apanetukāmo hitaṃ upasaṃharitukāmo sampattiyā ca pamodito apakkhapatito ca hutvā vinayaṃ deseti,",
  "tika-vin06t:123_14": "tasmā imasmiṃ vinayasaṃvaṇṇanādhikāre sāruppāya thutiyā thomento āha “susaṇṭhitassā”ti.",
  "tika-vin06t:123_15": "Gaṇṭhipade pana “manāpiye ca kho,",
  "tika-vin06t:123_16": "bhikkhave,",
  "tika-vin06t:123_17": "kammavipāke paccupaṭṭhite”ti suttassa,",
  "tika-vin06t:123_18": "“susaṇṭhānā surūpatā”ti suttassa ca vasena susaṇṭhitassāti attho vutto,",
  "tika-vin06t:123_19": "so adhippetādhikārānurūpo na hoti.",
  "tika-vin06t:123_20": "Amissanti kiṃ vinayaṃ amissaṃ,",
  "tika-vin06t:123_21": "udāhu pubbācariyānubhāvanti?",
  "tika-vin06t:123_22": "Nobhayampi.",
  "tika-vin06t:123_23": "Amissā eva hi vinayaṭṭhakathā.",
  "tika-vin06t:123_24": "Tasmā bhāvanapuṃsakavasena amissaṃ taṃ vaṇṇayissanti sambandho.",
  "tika-vin06t:123_25": "Pubbācariyānubhāvanti aṭṭhakathā “yasmā pure aṭṭhakathā akaṃsū”ti vacanato tesaṃ ānubhāvo nāma hoti.",
  "tika-vin06t:123_26": "Kiñci apubbaṃ disvā santi hi loke vattāro “kassesa ānubhāvo”ti.",
  "tika-vin06t:123_27": "Atha vā bhagavato adhippāyaṃ anugantvā taṃtaṃpāṭhe atthaṃ bhāvayati vibhāvayati,",
  "tika-vin06t:123_28": "tassa tassa vā atthassa bhāvanā vibhāvanāti ānubhāvo vuccati aṭṭhakathā.",
  "tika-vin06t:124_0": "Pubbācariyānubhāve sati kiṃ puna taṃ vaṇṇayissanti iminā ārambhenāti tato vuccanti chaṭṭhasattamaṭṭhamanavamagāthāyo.",
  "tika-vin06t:124_1": "Tattha ariyamaggañāṇambunā niddhotamalattā visuddhavijjehi,",
  "tika-vin06t:124_2": "teneva niddhotāsavattā visuddhapaṭisambhidehi,",
  "tika-vin06t:124_3": "visuddhapaṭisambhidattā ca saddhammasaṃvaṇṇanakovidehīti yojanā veditabbā.",
  "tika-vin06t:124_4": "Keci “pubbācariyāti vutte lokācariyāpi,",
  "tika-vin06t:124_5": "sāsane rāhulācariyādayopi saṅgayhanti,",
  "tika-vin06t:124_6": "te apanetuṃ kāmañcātiādi vutta”nti vadanti.",
  "tika-vin06t:124_7": "“Taṃ vaṇṇayissa”nti vuttattā pubbaṭṭhakathāya ūnabhāvo dassitoti ce? Na,",
  "tika-vin06t:124_8": "cittehi nayehi saṃvaṇṇitoti dassetuṃ “kāmañcā”tiādi vuttaṃ.",
  "tika-vin06t:124_9": "Saddhammaṃ saṃvaṇṇetuṃ kovidehi,",
  "tika-vin06t:124_10": "tāya saṃvaṇṇanāya vā kovidehi saddhammasaṃvaṇṇanakovidehi.",
  "tika-vin06t:125_0": "Sallekhiyeti kilesajātaṃ bāhullaṃ vā sallikhati tanuṃ karotīti sallekho,",
  "tika-vin06t:125_1": "sallekhassa bhāvo sallekhiyaṃ,",
  "tika-vin06t:125_2": "tasmiṃ sallekhiye.",
  "tika-vin06t:125_3": "Nosulabhūpamehīti asulabhūpamehi.",
  "tika-vin06t:125_4": "Mahāvihārassāti mahāvihāravaṃsassa.",
  "tika-vin06t:125_5": "Paññāya accuggataṭṭhena dhajo upamā etesanti dhajūpamā,",
  "tika-vin06t:125_6": "tehi dhajūpamehi.",
  "tika-vin06t:125_7": "Sambuddhavaraṃ anuayehi anugatehi sambuddhavaranvayehi,",
  "tika-vin06t:125_8": "buddhādhippāyānugehīti adhippāyo.",
  "tika-vin06t:125_9": "Idha vara-",
  "tika-vin06t:125_10": "saddo “sāmaṃ saccāni buddhattā sambuddho”ti vacanato paccekabuddhāpi saṅgayhanti.",
  "tika-vin06t:125_11": "Tasmā te apanetuṃ vutto.",
  "tika-vin06t:126_0": "Aṭṭhakathāya ūnabhāvaṃ dassetvā idāni attano karaṇavisesaṃ tassa payojanañca dassetuṃ “saṃvaṇṇanā”tiādimāha.",
  "tika-vin06t:126_1": "Na kiñci atthaṃ abhisambhuṇātīti kiñci payojanaṃ phalaṃ hitaṃ na sādhetīti attho “na taṃ tassa bhikkhuno kiñci atthaṃ anubhotī”tiādīsu viya.",
  "tika-vin06t:126_2": "Ajjhesanaṃ buddhasirivhayassāti iminā yasmā sahampatibrahmunā ajjhiṭṭhena dhammo desito bhagavatā,",
  "tika-vin06t:126_3": "sāriputtassa ajjhesanaṃ nissāya vinayo paññatto,",
  "tika-vin06t:126_4": "tasmā ayampi ācariyo taṃ ācariyavattaṃ pūjento imaṃ saṃvaṇṇanaṃ buddhasirittherassa yācanaṃ nissāya akāsīti dasseti.",
  "tika-vin06t:126_5": "Samanussarantoti tassābhāvaṃ dīpeti ādarañca.",
  "tika-vin06t:127_0": "Tato paraṃ dve gāthāyo kattabbavidhidassanatthaṃ vuttā.",
  "tika-vin06t:127_1": "Tena tāsu aṭṭhakathāsu vuttavinicchayapaccayavimatiṃ vinodeti,",
  "tika-vin06t:127_2": "ekaṭṭhakathāya kusalassa vā “ayaṃ nayo aṭṭhakathāyaṃ natthī”ti paṭikkhepaṃ nivāreti,",
  "tika-vin06t:127_3": "ayuttatthapariccāgena tattha abhiniviṭṭhānaṃ abhinivesaṃ pariccajāpeti,",
  "tika-vin06t:127_4": "theravādadassanena vinayavinicchayaṃ pati vinayadharānaṃ kāraṇopapattito uhāpohakkamaṃ dasseti,",
  "tika-vin06t:127_5": "ayuttattheravādapaṭikkhepena puggalappamāṇataṃ paṭikkhipatīti ime cānisaṃsā kattabbavidhidassanena dassitā honti.",
  "tika-vin06t:127_6": "Saṃvaṇṇanaṃ tañca samārabhanto tassā saṃvaṇṇanāya mahāaṭṭhakathaṃ sarīraṃ katvā samārabhissaṃ,",
  "tika-vin06t:127_7": "mahāpaccariyampi yo vutto vinicchayo,",
  "tika-vin06t:127_8": "tatheva kurundīnāmādīsu loke vissutāsu aṭṭhakathāsu ca yo vutto vinicchayo,",
  "tika-vin06t:127_9": "tatopi vinicchayato mahāaṭṭhakathānayena,",
  "tika-vin06t:127_10": "vinayayuttiyā vā yuttamatthaṃ tassa sarīrassa alaṅkāraṃ viya gaṇhanto samārabhissaṃ.",
  "tika-vin06t:127_11": "Kiṃ saṃvaṇṇanameva,",
  "tika-vin06t:127_12": "na aññanti dassanatthaṃ puna saṃvaṇṇanāggahaṇaṃ.",
  "tika-vin06t:127_13": "Atha vā antogadhattheravādaṃ saṃvaṇṇanaṃ katvā samārabhissanti yojanā veditabbā.",
  "tika-vin06t:127_14": "Theravādā hi bahiaṭṭhakathāya vicaranti.",
  "tika-vin06t:127_15": "Ettha ādi-",
  "tika-vin06t:127_16": "saddena cūḷapaccariandhakaariyaṭṭhakathāpannavārādayopi saṅgahitā.",
  "tika-vin06t:127_17": "Tattha paccarī nāma sīhaḷabhāsāya uḷumpaṃ kira,",
  "tika-vin06t:127_18": "tasmiṃ nisīditvā katattā tameva nāmaṃ jātaṃ.",
  "tika-vin06t:127_19": "Kurundīvallivihāro nāma atthi,",
  "tika-vin06t:127_20": "tattha katattā kurundī nāma jātā.",
  "tika-vin06t:128_0": "Samma samārabhissanti kattabbavidhānaṃ sajjetvā ahaṃ ṭhito,",
  "tika-vin06t:128_1": "tasmā taṃ me nisāmentūti gāthāya taṃ saṃvaṇṇanaṃ me mama,",
  "tika-vin06t:128_2": "mayā vā vuccamānanti pāṭhaseso.",
  "tika-vin06t:128_3": "Nisāmentu passantu paññācakkhunā suṇantu vā saddhāvīriyapītipāmojjābhisaṅkhārena saṅkharitvā pūjayantā sakkaccaṃ dhammaṃ.",
  "tika-vin06t:128_4": "Kassa dhammaṃ?",
  "tika-vin06t:128_5": "Dhammappadīpassa tathāgatassa.",
  "tika-vin06t:128_6": "Kiṃ dasseti?",
  "tika-vin06t:128_7": "Padīpaṭṭhāniyo hi dhammo hitāhitappakāsanato,",
  "tika-vin06t:128_8": "padīpadharaṭṭhāniyo dhammadharo tathāgato,",
  "tika-vin06t:128_9": "tasmā parinibbutepi tasmiṃ tathāgate tattha sokaṃ akatvā sakkacca dhammaṃ paṭimānayantā nisāmentūti dasseti.",
  "tika-vin06t:128_10": "Atha vā “dhammakāyā tathāgatā”ti vacanato dhammo ca so padīpo cāti dhammappadīpo, bhagavā.",
  "tika-vin06t:129_0": "Yo dhammavinayo yathā buddhena vutto,",
  "tika-vin06t:129_1": "so tatheva buddhaputtehi sāvakehi ñāto avabuddho,",
  "tika-vin06t:129_2": "yehi tesaṃ buddhaputtānaṃ matiṃ adhippāyaṃ accajantā niravasesaṃ gaṇhantā.",
  "tika-vin06t:129_3": "Pureti purā,",
  "tika-vin06t:129_4": "porāṇattherā vā.",
  "tika-vin06t:129_5": "Aṭṭhakathāti aṭṭhakathāyo,",
  "tika-vin06t:129_6": "upayogabahuvacanaṃ.",
  "tika-vin06t:130_0": "Yaṃ atthajātaṃ aṭṭhakathāsu vuttaṃ,",
  "tika-vin06t:130_1": "taṃ sabbampi pamādalekhakānaṃ pamādalekhamattaṃ vajjayitvā.",
  "tika-vin06t:130_2": "Kiṃ sabbesampi pamāṇaṃ? Na,",
  "tika-vin06t:130_3": "kintu sikkhāsu sagāravānaṃ idha vinayamhi paṇḍitānaṃ,",
  "tika-vin06t:130_4": "mahāaṭṭhakathāyaṃ pana saccepi alikepi dukkaṭameva vuttaṃ,",
  "tika-vin06t:130_5": "taṃ pamādalekhanti veditabbaṃ.",
  "tika-vin06t:130_6": "Pamādalekhaṃ vajjayitvā pamāṇaṃ hessatīti sambandho.",
  "tika-vin06t:131_0": "Tato cāti aṭṭhakathāsu vuttaatthajātato tantikkamaṃ pāḷikkamaṃ.",
  "tika-vin06t:131_1": "Suttantā suttāvayavā.",
  "tika-vin06t:131_2": "Antoti hidaṃ abbhantarāvayavasambhāvanādīsu dissati.",
  "tika-vin06t:131_3": "Suttantesu bhavā suttantikā,",
  "tika-vin06t:131_4": "tesaṃ suttantikānaṃ,",
  "tika-vin06t:131_5": "suttantaganthesu āgatavacanānanti attho.",
  "tika-vin06t:131_6": "Atha vā amīyatīti anto,",
  "tika-vin06t:131_7": "sādhīyatīti adhippāyo.",
  "tika-vin06t:131_8": "Kena sādhīyati? Suttena,",
  "tika-vin06t:131_9": "suttassa anto suttanto, ko so?",
  "tika-vin06t:131_10": "So so atthavikappo,",
  "tika-vin06t:131_11": "tasmiṃ suttante niyuttāni vacanāni suttantikāni.",
  "tika-vin06t:131_12": "Tesaṃ suttantikānaṃ vacanānamatthaṃ.",
  "tika-vin06t:131_13": "Tassa tassa āgamasuttassa abhidhammavinayasuttassa cānurūpaṃ paridīpayantī,",
  "tika-vin06t:131_14": "ayaṃ tāvettha samāsato atthavibhāvanā –",
  "tika-vin06t:131_15": "“itipi so bhagavā”tiādīnaṃ suttantikānaṃ vacanānamatthaṃ āgamasuttantānurūpaṃ.",
  "tika-vin06t:131_16": "“Vivādādhikaraṇaṃ siyā kusalaṃ siyā akusalaṃ siyā abyākata”nti evamādīnaṃ abhidhammasuttantikānaṃ vacanānamatthaṃ abhidhammasuttantānurūpanti evamādi.",
  "tika-vin06t:131_17": "Hessatīti bhavissati,",
  "tika-vin06t:131_18": "karīyissatīti adhippāyo.",
  "tika-vin06t:131_19": "Vaṇṇanāpīti ettha api-",
  "tika-vin06t:131_20": "saddo sampiṇḍanattho,",
  "tika-vin06t:131_21": "so tasmāti padena yojetabbo. Kathaṃ?",
  "tika-vin06t:131_22": "Paṇḍitānaṃ pamāṇattāpi vitthāramaggassa samāsitattāpi vinicchayassa asesitattāpi tantikkamassa avokkamitattāpi",
  "tika-vin06t:131_23": "suttantikavacanānaṃ suttantaṭṭhakathānurūpaṃ dīpanatopi tasmāpi sakkaccaṃ anusikkhitabbāti.",
  "tika-vin06t:131_24": "Ettha “tantikkamaṃ avokkamitvā”ti vacanena siddhepi “aṭṭhakathācariyā verañjakaṇḍādīsu ‘suttantikānaṃ bhāro’ti gatā,",
  "tika-vin06t:131_25": "mayaṃ pana vatvāva gamissāmā”ti dassetuṃ “suttantikāna”nti vuttaṃ kira.",
  "tika-vin06t:132_0": "Ganthārambhakathāvaṇṇanā niṭṭhitā.",
  "tika-vin06t:133_0": "Bāhiranidānakathāvaṇṇanā",
  "tika-vin06t:134_0": "Tadaṅgavinayādibhedena vinayassabahuttā vinayo tāva vavatthapetabbo.",
  "tika-vin06t:134_1": "“Buddhena dhammo vinayo ca vutto”ti pubbe vuttattā idāni “vuttaṃ yenā”ti na vattabbanti ce?",
  "tika-vin06t:134_2": "Tassa evamādivacanaṃ sandhāya vuttanti sambandho.",
  "tika-vin06t:134_3": "Dhāritaṃ yena cābhataṃ.",
  "tika-vin06t:134_4": "Yatthappatiṭṭhitañcetanti vacanaṃ sakalampi vinayapiṭakaṃ sandhāya vuttaṃ.",
  "tika-vin06t:134_5": "Attapaccakkhavacanaṃ na hotīti āhacca bhāsitaṃ na hotīti adhippāyo.",
  "tika-vin06t:134_6": "Na hi bhagavato atītādīsu appaccakkhaṃ kiñci atthi.",
  "tika-vin06t:134_7": "Yadi attapaccakkhavacanaṃ na hoti,",
  "tika-vin06t:134_8": "padasodhammāpattiṃ na janeyyāti ce? Na,",
  "tika-vin06t:134_9": "sāvakabhāsitassapi padasodhammāpattijananato.",
  "tika-vin06t:134_10": "Niyamābhāvā atippasaṅgoti ce? Na,",
  "tika-vin06t:134_11": "padasodhammasikkhāpadaṭṭhakathāyaṃ “saṅgītittayaṃ āruḷho”ti visesitattā.",
  "tika-vin06t:134_12": "Tathā aṭṭhakathāyampi saṅgītiṃ āruḷhattā “khandhānañca paṭipāṭi…pe…",
  "tika-vin06t:134_13": "saṃsāroti pavuccatī”ti evamādivacanaṃ,",
  "tika-vin06t:134_14": "yañca saṅgītiāruḷhakkamānugataṃ,",
  "tika-vin06t:134_15": "taṃ padasodhammāpattiṃ janetīti āyasmā upatisso.",
  "tika-vin06t:135_0": "Paṭhamamahāsaṅgītikathāvaṇṇanā",
  "tika-vin06t:136_0": "Paṭhamamahāsaṅgīti nāma cāti ettha ca-",
  "tika-vin06t:136_1": "saddo atirekattho,",
  "tika-vin06t:136_2": "tena aññāpi atthīti dīpeti.",
  "tika-vin06t:136_3": "Tampi sālavanaṃ upagantvā mittasuhajje apaloketvā nivattanato upavattananti pākaṭaṃ jātaṃ kira.",
  "tika-vin06t:136_4": "Yamakasālānanti ekā kira sālapanti sīsabhāge,",
  "tika-vin06t:136_5": "ekā pādabhāge.",
  "tika-vin06t:136_6": "Tatrāpi eko taruṇasālo sīsabhāgassa āsanne hoti,",
  "tika-vin06t:136_7": "eko pādabhāgassa,",
  "tika-vin06t:136_8": "mūlakhandhaviṭapapattehi aññamaññaṃ saṃsibbitvā ṭhitasālānantipi vuttaṃ.",
  "tika-vin06t:136_9": "Anupādisesāya nibbānadhātuyāti itthambhūtalakkhaṇe karaṇavacanaṃ “katakicco pītija hāsa ceto averamukhenābhatakuṇḍalenā”tiādīsu viya.",
  "tika-vin06t:136_10": "Parinibbāne parinibbānahetu,",
  "tika-vin06t:136_11": "tasmiṃ ṭhāne vā mā socittha cittena,",
  "tika-vin06t:136_12": "mā paridevittha vācāya “paridevanaṃ vilāpa”nti vacanato.",
  "tika-vin06t:136_13": "Mahāsamaṇenāti nissakkatthe karaṇavacanaṃ.",
  "tika-vin06t:136_14": "Sūriyaṃ’sūbhi paṭukarā’bhā’riṇassa tāṇā ityatreva.",
  "tika-vin06t:136_15": "Yañca bhagavato anuggahaṃ,",
  "tika-vin06t:136_16": "tassa anuggahassāti ācariyā.",
  "tika-vin06t:136_17": "Ekacce pana “yaṃ yasmā ahaṃ anuggahito”ti vadanti.",
  "tika-vin06t:136_18": "Nibbasanānīti niṭṭhitavasanakiccāni,",
  "tika-vin06t:136_19": "mayā paribhuñjitvā apanītāni.",
  "tika-vin06t:136_20": "Yadi suyuttāni dhāressasīti pucchati,",
  "tika-vin06t:136_21": "kavacasadisāni sāṇāni.",
  "tika-vin06t:136_22": "Issariyasadisā nava anupubbavihārādayo.",
  "tika-vin06t:136_23": "Aṭṭha samāpattiyo nirodhasamāpatti ca paṭilābhakkamena “anupubbavihārā”ti vuttā.",
  "tika-vin06t:137_0": "Anāgate sannikaṭṭhe, tathātīte cirantane;",
  "tika-vin06t:138_0": "Kāladvayepi kavīhi, purāsaddo payujjate.",
  "tika-vin06t:139_0": "Satthusāsanameva pariyatti satthusāsanapariyatti,",
  "tika-vin06t:139_1": "sā suttageyyādivasena navaṅgā.",
  "tika-vin06t:139_2": "Tipiṭakameva sabbapariyattippabhedaṃ dhārentīti tipiṭakasabbapariyattippabhedadharā.",
  "tika-vin06t:139_3": "“Vinā na sakkā”ti na vattabbaṃ “tipiṭakasabbapariyattippabhedadhare”ti vuttattā,",
  "tika-vin06t:139_4": "evaṃ santepi atthi viseso tehi sammukhāpi asammukhāpi sutaṃ,",
  "tika-vin06t:139_5": "therena pana asammukhāpaṭiggahitaṃ nāma natthīti.",
  "tika-vin06t:139_6": "Na vāyanti ettha vāti vibhāsā,",
  "tika-vin06t:139_7": "aññāsipi na aññāsipīti attho.",
  "tika-vin06t:139_8": "Tatra uccinane.",
  "tika-vin06t:139_9": "Bahusaddo vipullattho “anantapāraṃ bahu veditabbamitya”treva.",
  "tika-vin06t:139_10": "Pubbe “tipiṭakasabbapaayattippabhedadhare”ti vuttattā “bahu cānena…pe…",
  "tika-vin06t:139_11": "pariyatto”ti na yujjatīti ce? Na,",
  "tika-vin06t:139_12": "tipiṭakassa anantattā,",
  "tika-vin06t:139_13": "tasmā amhe upādāya tena bahu pariyattoti adhippāyo.",
  "tika-vin06t:139_14": "Itarathā ānandatthero tehi appassutoti āpajjati,",
  "tika-vin06t:139_15": "“asammukhā paṭiggahitaṃ nāma natthī”ti vacanavirodho ca.",
  "tika-vin06t:139_16": "Aḍḍhamāso atikkantoti ettha eko divaso naṭṭho,",
  "tika-vin06t:139_17": "so pāṭipadadivaso,",
  "tika-vin06t:139_18": "kolāhaladivaso nāma so,",
  "tika-vin06t:139_19": "tasmā idha na gahito.",
  "tika-vin06t:139_20": "Saṃvegavatthuṃ kittetvā kīḷanato sādhukīḷanaṃ nāma.",
  "tika-vin06t:139_21": "Svepīti api-",
  "tika-vin06t:139_22": "saddo apekkhāmantānuññāya.",
  "tika-vin06t:139_23": "Subhasuttaṃ “aciraparinibbute bhagavatī”ti vuttattā caturāsītidhammakkhandhasahassesu antogadhaṃ na hotīti ce? Na,",
  "tika-vin06t:139_24": "bhagavato kāle laddhanayattā kathāvatthu viya.",
  "tika-vin06t:139_25": "Chaḍḍitā patitā uklāpā chaḍḍitapatitauklāpā.",
  "tika-vin06t:139_26": "Āṇā eva appaṭihataṭṭhena cakkanti āṇācakkaṃ.",
  "tika-vin06t:139_27": "Ekato ettha nipatantīti ekanipātanaṃ.",
  "tika-vin06t:139_28": "Ākāsena āgantvā nisīdīti eketi etaṃ dutiyavāre gamanaṃ sandhāyāti āyasmā upatisso.",
  "tika-vin06t:139_29": "Paṭhamaṃ vā ākāsena gantvā parisaṃ patvā bhikkhupantiṃ apīḷento pathaviyaṃ nimujjitvā āsane eva attānaṃ dassesi.",
  "tika-vin06t:139_30": "Ubhayathā ca āpāthaṃ gato,",
  "tika-vin06t:139_31": "tena ubhayampi yujjati,",
  "tika-vin06t:139_32": "aññathā dvīsu ekaṃ abhūtaṃ āpajjati.",
  "tika-vin06t:140_0": "Atha kho āyasmā mahākassapo āyasmantaṃ upāliṃ pucchi…pe…",
  "tika-vin06t:140_1": "āyasmā upālitthero vissajjesīti idaṃ pubbe “paṭhamaṃ āvuso upālī”tiādinā vuttapucchāvissajjanaṃ saṅkhipitvā",
  "tika-vin06t:140_2": "saṅgītikārakehi dassitavacananti gaṇṭhipade likhitaṃ.",
  "tika-vin06t:140_3": "Tathā hotu,",
  "tika-vin06t:140_4": "kimatthaṃ panettha “nidānampi pucchi,",
  "tika-vin06t:140_5": "puggalampi pucchi,",
  "tika-vin06t:140_6": "vatthumpi pucchī”ti evaṃ pubbe dassitānukkamena avatvā “vatthumpi pucchi,",
  "tika-vin06t:140_7": "nidānampi pucchi,",
  "tika-vin06t:140_8": "puggalampi pucchī”ti evaṃ anukkamo katoti?",
  "tika-vin06t:140_9": "“Vatthumūlakattā sikkhāpadapaññattiyā uppaṭipāṭiyā vutta”nti vadanti eke.",
  "tika-vin06t:140_10": "Ettha pana vicāraṇā verañjakaṇḍe sampatte karīyati.",
  "tika-vin06t:140_11": "Rājāgāraketi evaṃnāmake uyyāne.",
  "tika-vin06t:140_12": "Abhiramanārahaṃ kira rājāgārampi. Tattha,",
  "tika-vin06t:140_13": "yassa vasenetaṃ evaṃ nāmaṃ labhati.",
  "tika-vin06t:140_14": "Atha kho “āyasmā mahākassapo”tiādinā pubbe vuttameva saṅkhipitvā dasseti saṅgītikārako vasīgaṇo.",
  "tika-vin06t:140_15": "Yadi evaṃ yathā nidānampi pucchi,",
  "tika-vin06t:140_16": "puggalampi pucchīti ettha pucchākkamo dassito,",
  "tika-vin06t:140_17": "tathā ānandattherassa vissajjanakkamopi kimatthaṃ na dassitoti ce?",
  "tika-vin06t:140_18": "Iminānukkamena saṅgahaṃ pañcapi nikāyā anāruḷhāti dassanatthaṃ.",
  "tika-vin06t:140_19": "Kathaṃ pana āruḷhāti?",
  "tika-vin06t:140_20": "Āyasmā mahākassapo pañcapi nikāye anukkameneva pucchi,",
  "tika-vin06t:140_21": "ānandatthero pana anukkameneva pucchitampi apucchitampi tassa tassa suttassa sabhāvaṃ antarā uppannaṃ",
  "tika-vin06t:140_22": "vatthuṃ uddesaniddesakkamaṃ mātikāvibhaṅgakkamanti evamādisabbaṃ anurūpavacanaṃ pakkhipitvā vissajjesi,",
  "tika-vin06t:140_23": "tenevāha “eteneva upāyena pañcapi nikāye pucchī”ti.",
  "tika-vin06t:140_24": "Atha vā “ambalaṭṭhikāyaṃ rājāgārake”ti vattabbe “rājāgārake ambalaṭṭhikāya”nti uppaṭipāṭivacanenapi imamatthaṃ dīpeti.",
  "tika-vin06t:140_25": "“Ambalaṭṭhikāyaṃ viharati rājāgārake”ti hi vuttaṃ.",
  "tika-vin06t:141_0": "Gahakāranti imassa attabhāvagehassa kārakaṃ taṇhāvaḍḍhakiṃ gavesanto yena ñāṇena sakkā so daṭṭhuṃ,",
  "tika-vin06t:141_1": "tassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ taṃ ñāṇaṃ avindanto vicarinti attho.",
  "tika-vin06t:141_2": "Dukkhā jāti punappunanti idaṃ gahakārakagavesanassa kāraṇavacanaṃ.",
  "tika-vin06t:141_3": "Sabbā te phāsukāti tava sabbā anavasesakilesaphāsukā mayā bhaggā.",
  "tika-vin06t:141_4": "Gahakūṭaṃ nāma avijjā.",
  "tika-vin06t:141_5": "Somanassasahagataṃ ñāṇaṃ somanassamayaṃ.",
  "tika-vin06t:141_6": "Na hi somanassamayaṃ ñāṇaṃ khandhasabhāvabhedato.",
  "tika-vin06t:141_7": "Daḷhīkammasithilakaraṇappayojanāti yebhuyyatāya vuttaṃ,",
  "tika-vin06t:141_8": "taṃ pana tattha tattha pakāsayissāma.",
  "tika-vin06t:141_9": "Aññamaññasaṅkaravirahite dhamme ca vinaye cāti ettha pāṇātipāto akusalanti evamādīsu maraṇādhippāyassa",
  "tika-vin06t:141_10": "jīvitindriyupacchedakappayogasamuṭṭhāpikā cetanā akusalaṃ,",
  "tika-vin06t:141_11": "na pāṇasaṅkhātajīvitindriyassa upacchedakasaṅkhāto atipāto.",
  "tika-vin06t:141_12": "Tathā adinnassa parasantakassa ādānasaṅkhātā viññatti abyākato dhammo,",
  "tika-vin06t:141_13": "tabbiññattisamuṭṭhāpikā theyyacetanā akusalo dhammoti evamādinā aññamaññasaṅkaravirahite dhamme paṭibalo vinetuṃ.",
  "tika-vin06t:141_14": "Jātarūparajataṃ parasantakaṃ theyyacittena gaṇhantassa yathāvatthuṃ pārājikathullaccayadukkaṭesu aññataraṃ,",
  "tika-vin06t:141_15": "bhaṇḍāgārikasīsena diyyamānaṃ gaṇhantassa pācittiyaṃ,",
  "tika-vin06t:141_16": "attatthāya gaṇhantassa nissaggiyaṃ pācittiyaṃ,",
  "tika-vin06t:141_17": "kevalaṃ lolatāya gaṇhantassa anāmāsadukkaṭaṃ,",
  "tika-vin06t:141_18": "rūpiyachaḍḍakasammatassa anāpattīti evaṃ aññamaññasaṅkaravirahite vinayepi paṭibalo vinetunti attho.",
  "tika-vin06t:141_19": "Bhāvetīti vaḍḍheti,",
  "tika-vin06t:141_20": "etena phalavasena javanavasena ca cittassa vuddhiṃ dasseti.",
  "tika-vin06t:141_21": "“Avisiṭṭha”nti pāṭho,",
  "tika-vin06t:141_22": "sādhāraṇanti attho.",
  "tika-vin06t:142_0": "Desentassa vasenettha, desanā piṭakattayaṃ;",
  "tika-vin06t:143_0": "Sāsitabbavasenetaṃ, sāsanantipi vuccati.",
  "tika-vin06t:144_0": "Kathetabbassa atthassa, vasenāpi kathāti ca;",
  "tika-vin06t:145_0": "Desanā sāsanā kathā, bhedampevaṃ pakāsaye.",
  "tika-vin06t:146_0": "Sāsanassa napuṃsakattā “yathā…pe…",
  "tika-vin06t:146_1": "dhammasāsanānī”ti vuttaṃ.",
  "tika-vin06t:146_2": "Duccaritasaṃkilesaṃ nāma atthato cetanā,",
  "tika-vin06t:146_3": "tathākārappavattacittuppādo vā.",
  "tika-vin06t:146_4": "Aniccādilakkhaṇaṃ paṭivijjhitvā pavattattā vipassanācittāni visayato lokiyā’bhisamayo asammohato lokuttaro,",
  "tika-vin06t:146_5": "lokuttaro eva vā abhisamayo visayato nibbānasaṅkhātassa atthassa,",
  "tika-vin06t:146_6": "itarassa maggādikassa asammohatotipi eke.",
  "tika-vin06t:146_7": "Ettha “paṭivedho”ti vuttaṃ ñāṇaṃ,",
  "tika-vin06t:146_8": "taṃ kathaṃ gambhīranti ce?",
  "tika-vin06t:146_9": "Gambhīrassa udakassa pamāṇaggahaṇakāle dīghena pamāṇena bhavitabbaṃ,",
  "tika-vin06t:146_10": "evaṃ alabbhaneyyabhāvadassanatthaṃ idānīti vuttanti eke.",
  "tika-vin06t:146_11": "Yassa catthāya maggaphalatthāya.",
  "tika-vin06t:146_12": "Tañca atthaṃ nānubhonti nādhigacchanti kañci attanā adhippetaṃ,",
  "tika-vin06t:146_13": "itivādapamokkhañca. Kasmā?",
  "tika-vin06t:146_14": "Atthassa anupaparikkhitvā gahitattā.",
  "tika-vin06t:146_15": "Adhigataphalattā paṭividdhākuppo.",
  "tika-vin06t:146_16": "Puna khīṇāsavaggahaṇena arahantameva dasseti,",
  "tika-vin06t:146_17": "na sekkhaṃ.",
  "tika-vin06t:146_18": "So hi yathā bhaṇḍāgāriko rañño kaṭakamakuṭādiṃ gopetvā icchiticchitakkhaṇe upaneti,",
  "tika-vin06t:146_19": "evaṃ sahetukānaṃ sattānaṃ maggaphalatthāya dhammaṃ desesi.",
  "tika-vin06t:146_20": "Tāsaṃyeva tattha vinayapiṭake pabhedato vuttattā,",
  "tika-vin06t:146_21": "vāyamitvā tā eva pāpuṇātīti ācariyā.",
  "tika-vin06t:146_22": "Kimatthaṃ tissova vijjā tattha vibhattāti?",
  "tika-vin06t:146_23": "Sīlasampattiyā etaparamupanissayabhāvato.",
  "tika-vin06t:146_24": "“Aparehipi sattahaṅgehi samannāgato bhikkhu vinayadharo hoti.",
  "tika-vin06t:146_25": "Āpattiṃ jānāti,",
  "tika-vin06t:146_26": "anāpattiṃ,",
  "tika-vin06t:146_27": "lahukaṃ āpattiṃ,",
  "tika-vin06t:146_28": "garukaṃ āpattiṃ,",
  "tika-vin06t:146_29": "anekavihitaṃ pubbenivāsaṃ anussarati…pe…",
  "tika-vin06t:146_30": "dibbena cakkhunā visuddhena atikkantamānusakena satte passati…pe…",
  "tika-vin06t:146_31": "āsavānañca khayā…pe…",
  "tika-vin06t:146_32": "upasampajja viharatī”ti suttamettha sādhakaṃ.",
  "tika-vin06t:146_33": "Vinayaṃ pariyāpuṇitvā sīlasampattiṃ nissāya āsavakkhayañāṇena saheva viya dibbacakkhupubbenivāsānussatiñāṇāni paṭilabhati.",
  "tika-vin06t:146_34": "Visuṃ etesaṃ parikammakiccaṃ natthīti dassanatthaṃ tāsaṃyevāti vuttanti ca vadanti eke.",
  "tika-vin06t:146_35": "Abhidhamme pana tissovijjā cha abhiññā catasso ca paṭisambhidā aññe ca sammappadhānādayo guṇavisesā vibhattā.",
  "tika-vin06t:146_36": "Kiñcāpi vibhattā,",
  "tika-vin06t:146_37": "tathāpi visesato paññājātikattā catasso paṭisambhidā pāpuṇātīti dassanatthaṃ tāsaṃ tatthevāti avadhāraṇavipallāso kato.",
  "tika-vin06t:146_38": "Attanā duggahitena dhammenāti pāṭhaseso.",
  "tika-vin06t:146_39": "Kattari cetaṃ karaṇavacanaṃ,",
  "tika-vin06t:146_40": "hetutthe ca,",
  "tika-vin06t:146_41": "attanā duggahitahetūti adhippāyo.",
  "tika-vin06t:146_42": "Kasmā panāti “anulomiko”ti vuttatthaṃ dīpeti.",
  "tika-vin06t:147_0": "Paṭhamamahāsaṅgītikathāvaṇṇanānayo.",
  "tika-vin06t:148_0": "Dutiyasaṅgītikathāvaṇṇanā",
  "tika-vin06t:149_0": "Pannabhārāti patitakkhandhabhārā.",
  "tika-vin06t:149_1": "“Bhārā have pañcakkhandhā”ti hi vuttaṃ.",
  "tika-vin06t:149_2": "“Sammukhā bhavissāma na bhavissāmā”ti vattāro.",
  "tika-vin06t:149_3": "Tesu daharā kira.",
  "tika-vin06t:149_4": "Jamminti lāmakaṃ.",
  "tika-vin06t:150_0": "Dutiyasaṅgītikathāvaṇṇanānayo.",
  "tika-vin06t:151_0": "Tatiyasaṅgītikathāvaṇṇanā",
  "tika-vin06t:152_0": "Brahmalokā cavitvāti ettha cattāro maggā pañcānantariyāni niyatamicchādiṭṭhīti imeyeva niyatā,",
  "tika-vin06t:152_1": "na mahaggatā,",
  "tika-vin06t:152_2": "tasmā paṇidhivasena heṭṭhupapattipi hoti.",
  "tika-vin06t:152_3": "Aticchathāti aticca icchatha,",
  "tika-vin06t:152_4": "gantvā bhikkhaṃ pariyesathāti adhippāyo.",
  "tika-vin06t:152_5": "Keṭubhaṃ nāma kabyakaraṇavidhiyuttaṃ satthaṃ.",
  "tika-vin06t:152_6": "Kiriyākappaṃ ityeke,",
  "tika-vin06t:152_7": "kattākhyādilakkhaṇayuttasatthaṃ.",
  "tika-vin06t:152_8": "Asandhimittāti tassā nāmaṃ.",
  "tika-vin06t:152_9": "Tassā kira sarīre sandhayo na paññāyanti,",
  "tika-vin06t:152_10": "madhusitthakena kataṃ viya sarīraṃ hoti.",
  "tika-vin06t:152_11": "Tasmā “evaṃnāmikā jātā”tipi vadanti.",
  "tika-vin06t:152_12": "Māgadhakena patthena cattāro patthā āḷhakaṃ,",
  "tika-vin06t:152_13": "cattāri āḷhakāni doṇaṃ,",
  "tika-vin06t:152_14": "catudoṇā mānikā,",
  "tika-vin06t:152_15": "catumānikā khārikā,",
  "tika-vin06t:152_16": "vīsatikhāriko vāhoti.",
  "tika-vin06t:152_17": "Kethumālāti “sīsato uṭṭhahitvā ṭhito obhāsapuñjo”ti vadanti.",
  "tika-vin06t:152_18": "Rājiddhiadhikārappasaṅgenetaṃ vatthu vuttaṃ,",
  "tika-vin06t:152_19": "nānukkamena.",
  "tika-vin06t:152_20": "Anukkamena pana buddhasāsanāvahāraṃ vatthuṃ dīpento “rājā kirā”tiādimāha.",
  "tika-vin06t:152_21": "Kilesadamanena dantaṃ.",
  "tika-vin06t:152_22": "Kāyavācāhi guttaṃ.",
  "tika-vin06t:152_23": "“Pācīnamukho”tipi pāṭho atthi.",
  "tika-vin06t:152_24": "Pubbe jeṭṭhabhātikattā teneva paricayena pattaggahaṇatthāya ākāraṃ dasseti.",
  "tika-vin06t:152_25": "Abhāsīti “bhāsissāmī”ti vitakkesi.",
  "tika-vin06t:152_26": "Apare “aññātanti vuttepi sabbaṃ abhaṇī”ti vadanti.",
  "tika-vin06t:152_27": "Amatanti nibbānasaṅkhātāya nivattiyā saguṇādhivacanaṃ,",
  "tika-vin06t:152_28": "tassā appamādo padaṃ maggo.",
  "tika-vin06t:152_29": "Maccūti pavattiyā sadosādhivacanaṃ,",
  "tika-vin06t:152_30": "tassā pamādo padaṃ maggoti evaṃ cattāri saccāni sandassitāni honti.",
  "tika-vin06t:152_31": "Saṅghasaraṇagatattā saṅghanissitā pabbajjā,",
  "tika-vin06t:152_32": "bhaṇḍukammassa vā tadāyattattā.",
  "tika-vin06t:152_33": "Nigrodhattherassānubhāvakittanādhikārattā pubbe vuttampi pacchā vattabbampi sampiṇḍetvā āha “puna rājā",
  "tika-vin06t:152_34": "asokārāmaṃ nāma mahāvihāraṃ kāretvā saṭṭhisahassāni…pe…",
  "tika-vin06t:152_35": "caturāsītivihārasahassāni kārāpesī”ti.",
  "tika-vin06t:152_36": "“Puthujjanakalyāṇakassa vā paccavekkhitaparibhogo”ti vacanato sekkhāva paramatthato dāyādā,",
  "tika-vin06t:152_37": "tathāpi thero mahindakumārassa pabbajjatthaṃ ekena pariyāyena lokadhammasiddhena evamāha “yo koci mahārāja…pe…",
  "tika-vin06t:152_38": "orasaṃ putta”nti.",
  "tika-vin06t:152_39": "Vuttañhi vede –",
  "tika-vin06t:153_0": "“Aṅgā aṅgā sambhavasi, hadayā adhijāyase;",
  "tika-vin06t:154_0": "Attā ve putto nāmāsi, sa jīva saradosata”nti.",
  "tika-vin06t:155_0": "Tasmā iminā pariyāyena oraso putto mātāpitūhi pabbajito ce,",
  "tika-vin06t:155_1": "atthato te sayaṃ pabbajitā viya honti.",
  "tika-vin06t:155_2": "Dhammakathikā kasmā nārocenti?",
  "tika-vin06t:155_3": "Rājā “theraṃ gaṇhitvā āgacchathā”ti amacce pesesi,",
  "tika-vin06t:155_4": "dhammakathikā therassa āgamanakāle parivāratthāya pesitā, tasmā.",
  "tika-vin06t:155_5": "Apica tena vuttavidhināva vadanti caṇḍattā,",
  "tika-vin06t:155_6": "caṇḍabhāvo cassa “ambaṃ chinditvā veḷuyā vatiṃ karohī”ti vuttaamaccavatthunā vibhāvetabbo.",
  "tika-vin06t:155_7": "Kasmā pana dhammakathikā rājāṇāpanaṃ karontīti?",
  "tika-vin06t:155_8": "“Sāsanaṃ paggahetuṃ samattho”ti vuttattā.",
  "tika-vin06t:155_9": "Dīpakatittiroti kūṭatittiro.",
  "tika-vin06t:155_10": "Ayaṃ pana kūṭatittirakamme niyuttopi suddhacitto,",
  "tika-vin06t:155_11": "tasmā tāpasaṃ pucchi.",
  "tika-vin06t:155_12": "Sāṇipākāranti sāṇipākārena.",
  "tika-vin06t:155_13": "Vibhajitvā vadatīti vibhajjavādī “atthi khvesa brāhmaṇa pariyāyo”tiādinā.",
  "tika-vin06t:155_14": "Apica sassatavādī ca bhagavā “atthi,",
  "tika-vin06t:155_15": "bhikkhave,",
  "tika-vin06t:155_16": "ajātaṃ abhūtaṃ asaṅkhata”ntiādi - vacanato.",
  "tika-vin06t:155_17": "Ekaccasassatiko ca “sappaccayā dhammā,",
  "tika-vin06t:155_18": "appaccayā dhammā”ti vacanato.",
  "tika-vin06t:155_19": "Antānantiko ca –",
  "tika-vin06t:156_0": "“Gamanena na pattabbo, lokassanto kudācanaṃ;",
  "tika-vin06t:157_0": "Na ca appatvā lokantaṃ, dukkhā atthi pamocanaṃ”. ;",
  "tika-vin06t:158_0": "“Anamataggoyaṃ,",
  "tika-vin06t:158_1": "bhikkhave,",
  "tika-vin06t:158_2": "saṃsāro pubbakoṭi na paññāyatī”ti vacanato.",
  "tika-vin06t:158_3": "Amarāvikkhepikapakkhampi īsakaṃ bhajati bhagavā “sassato lokoti abyākatametaṃ asassato lokoti abyākatameta”ntiādiabyākatavatthudīpanato",
  "tika-vin06t:158_4": "sammutisaccadīpanato ca.",
  "tika-vin06t:158_5": "Tañhi ajjhattabahiddhādivasena na vattabbaṃ.",
  "tika-vin06t:158_6": "Yathāha “ākiñcaññāyatanaṃ na vattabbaṃ ajjhattārammaṇantipī”tiādi.",
  "tika-vin06t:158_7": "Tathā adhiccasamuppannikapakkhampi bhajati “laddhā mudhā nibbutiṃ bhuñjamānā”ti vacanato.",
  "tika-vin06t:158_8": "Tattha hi mudhāti adhiccasamuppannavevacanaṃ.",
  "tika-vin06t:158_9": "Saññīvādādiko ca bhagavā saññībhavaasaññībhavanevasaññīnāsaññībhavavasena.",
  "tika-vin06t:158_10": "Ucchedavādī ca “ahañhi, brāhmaṇa,",
  "tika-vin06t:158_11": "ucchedaṃ vadāmi rāgassā”ti vacanato.",
  "tika-vin06t:158_12": "Diṭṭhadhammanibbānavādī ca “khīṇā jāti,",
  "tika-vin06t:158_13": "vusitaṃ brahmacariya”nti vacanato,",
  "tika-vin06t:158_14": "“natthi dāni punabbhavo”ti vacanato,",
  "tika-vin06t:158_15": "diṭṭheva dhamme nirodhasamāpattidīpanato ca.",
  "tika-vin06t:158_16": "Evaṃ tena tena pariyāyena tathā tathā veneyyajjhāsayānurūpaṃ vibhajitvā vadatīti vibhajjavādī bhagavāti.",
  "tika-vin06t:159_0": "Tatiyasaṅgītikathāvaṇṇanānayo.",
  "tika-vin06t:160_0": "Pupphanāmo sumanatthero.",
  "tika-vin06t:160_1": "Mahāpadumattheroti eke.",
  "tika-vin06t:160_2": "Mahiṃsakamaṇḍalaṃ andharaṭṭhanti vadanti.",
  "tika-vin06t:160_3": "Dhammacakkhu nāma tayo maggā.",
  "tika-vin06t:160_4": "Sotāpattimagganti ca eke.",
  "tika-vin06t:160_5": "Pañcapi raṭṭhāni pañca cīnaraṭṭhāni nāma.",
  "tika-vin06t:160_6": "Rājagaheti deviyā katavihāre.",
  "tika-vin06t:160_7": "Silakūṭamhīti pabbatakūṭe.",
  "tika-vin06t:160_8": "Vaḍḍhamānanti alaṅkaraṇacuṇṇaṃ.",
  "tika-vin06t:160_9": "Ariyadese atīva sammataṃ kira.",
  "tika-vin06t:160_10": "Ekarasena nāthakaraṇā iti damiḷā.",
  "tika-vin06t:160_11": "Sārapāmaṅganti uttamaṃ pāmaṅgaṃ.",
  "tika-vin06t:160_12": "Petavatthuādinā saṃvejetvā abhisamayatthaṃ saccasaṃyuttañca.",
  "tika-vin06t:160_13": "Meghavanuyyānaṃ nāma mahāvihāraṭṭhānaṃ.",
  "tika-vin06t:160_14": "“Dvāsaṭṭhiyā leṇesū”ti pāṭho.",
  "tika-vin06t:160_15": "Dasabhātikanti abhayakumārādayo dasa,",
  "tika-vin06t:160_16": "te idha na vuttā.",
  "tika-vin06t:160_17": "Vutthavasso pavāretvāti cātumāsiniyā pavāraṇāyāti attho.",
  "tika-vin06t:160_18": "Paṭhamapavāraṇāya vā pavāretvā ekamāsaṃ tattheva vasitvā kattikapuṇṇamāsiyaṃ avoca,",
  "tika-vin06t:160_19": "aññathā “puṇṇamāyaṃ mahāvīro”ti vuttattā na sakkā gahetuṃ.",
  "tika-vin06t:160_20": "Mahāvīroti buddhopacārena dhātuyo vadati.",
  "tika-vin06t:160_21": "Jaṅghappamāṇanti “thūpassa jaṅghappamāṇa”nti vadanti.",
  "tika-vin06t:160_22": "Mātulabhāgineyyā cūḷodaramahodarā.",
  "tika-vin06t:160_23": "Dharamānassa viya buddhassa rasmi sarasarasmi,",
  "tika-vin06t:160_24": "rañño lekhāsāsanaṃ appesi,",
  "tika-vin06t:160_25": "evañca mukhasāsanamavoca.",
  "tika-vin06t:160_26": "Doṇamattā magadhanāḷiyā dvādasanāḷimattā kira.",
  "tika-vin06t:160_27": "“Paricchinnaṭṭhāne chijjitvā”ti pāṭho.",
  "tika-vin06t:160_28": "Sabbadisāhi pañca rasmiyo āvaṭṭetvāti pañcahi phalehi nikkhantattā pañca,",
  "tika-vin06t:160_29": "tā pana chabbaṇṇāva.",
  "tika-vin06t:160_30": "Kattikajuṇhapakkhassa pāṭipadadivaseti juṇhapakkhassa paṭhamadivaseti attho.",
  "tika-vin06t:160_31": "Mahābodhiṭṭhāne parivāretvā ṭhitanāgayakkhādidevatākulāni.",
  "tika-vin06t:160_32": "Gopakā nāma rājaparikammino tathābhāvakiccā.",
  "tika-vin06t:160_33": "Tesaṃ kulānaṃ nāmantipi keci.",
  "tika-vin06t:160_34": "Udakādivāhā kāliṅgā.",
  "tika-vin06t:160_35": "Kāliṅgesu janapadesu jātisampannaṃ kulaṃ kāliṅgakulanti keci.",
  "tika-vin06t:161_0": "Paṭhamapāṭipadadivaseti dutiyauposathassa pāṭipadadivaseti attho.",
  "tika-vin06t:161_1": "Tattha ṭhitehi samuddassa diṭṭhattā taṃ ṭhānaṃ samuddasālavatthu.",
  "tika-vin06t:161_2": "Soḷasa jātisampannakulāni aṭṭha brāhmaṇāmaccakulāni.",
  "tika-vin06t:161_3": "Mahāariṭṭhatthero cetiyagirimhi pabbajito.",
  "tika-vin06t:161_4": "Amaccassa pariveṇaṭṭhāneti sampatikālavasenāha.",
  "tika-vin06t:161_5": "Mahindatthero dvādasavassiko hutvā tambapaṇṇidīpaṃ sampatto,",
  "tika-vin06t:161_6": "tattha dve vassāni vasitvā vinayaṃ patiṭṭhāpesi,",
  "tika-vin06t:161_7": "dvāsaṭṭhivassiko hutvā parinibbuto.",
  "tika-vin06t:161_8": "Vinayo saṃvaratthāyāti vinayapiṭakaṃ,",
  "tika-vin06t:161_9": "tassa pariyāpuṇanaṃ vā.",
  "tika-vin06t:161_10": "Yathābhūtañāṇadassanaṃ sappaccayanāmarūpapariggaho.",
  "tika-vin06t:161_11": "Maggādipaccavekkhaṇe asati antarā parinibbānaṃ nāma natthi sekkhassa maraṇaṃ vā,",
  "tika-vin06t:161_12": "satiyeva hoti.",
  "tika-vin06t:161_13": "Tasmā āha “vimuttiñāṇadassana”nti.",
  "tika-vin06t:161_14": "Anupādāparinibbānatthāyāti kañci dhammaṃ anupādāya aggahetvā īsakampi anavasesetvā parinibbānatthāyāti attho.",
  "tika-vin06t:161_15": "Upanisāti “vinayo saṃvaratthāyā”tiādikā kāraṇaparamparā.",
  "tika-vin06t:161_16": "Ettāvatā attahitanipphattiṃ dassetvā idāni parahitanipphattiṃ dassetuṃ “etadatthaṃ sotāvadhāna”nti āha.",
  "tika-vin06t:161_17": "Tassattho –",
  "tika-vin06t:161_18": "attano vinayakathanaṃ vinayamantanañca uggahetuṃ paresaṃ sotassa odahanaṃ sotāvadhānaṃ.",
  "tika-vin06t:161_19": "Tato uggahitavinayakathāmantanānaṃ tesaṃ upanisā yathāvuttakāraṇaparamparā siddhāyevāti na puna dassitāti veditabbā.",
  "tika-vin06t:161_20": "Aññathā etadatthā upanisāti iminā vacaneneva anupādāparinibbānassa saṅgahitattā anupādāparinibbānato",
  "tika-vin06t:161_21": "uddhaṃ sotāvadhānāsambhavato etadatthaṃ sotāvadhānanti ante na sambhavatīti niratthakaṃ bhaveyya,",
  "tika-vin06t:161_22": "na ca niratthakaṃ parahitanipphattiyā mūlakāraṇadassanatthattāti veditabbaṃ.",
  "tika-vin06t:162_0": "Evaṃ yathā yathā yaṃ yaṃ, sambhaveyya padaṃ idha;",
  "tika-vin06t:163_0": "Taṃ taṃ tathā tathā sabbaṃ, payojeyya vicakkhaṇoti.",
  "tika-vin06t:164_0": "Bāhiranidānakathāvaṇṇanā niṭṭhitā.",
  "tika-vin06t:165_0": "Pārājikavaṇṇanā",
  "tika-vin06t:166_0": "Verañjakaṇḍo",
  "tika-vin06t:167_0": "Verañjakaṇḍavaṇṇanā",
  "tika-vin06t:168_0": "“Tena samayena buddho bhagavā vesāliyaṃ viharati mahāvane kūṭāgārasālāyaṃ.",
  "tika-vin06t:168_1": "Tena kho pana samayena vesāliyā avidūre kalandagāmo nāma hotī”ti vinayanidāne ārabhitabbe verañjakaṇḍassa ārambho kimatthoti ce? Vuccate –",
  "tika-vin06t:168_2": "mūlato pabhuti vinayanidānaṃ dassetuṃ.",
  "tika-vin06t:168_3": "Yadi evaṃ “paṭhamaṃ āvuso upāli pārājikaṃ kattha paññattanti,",
  "tika-vin06t:168_4": "vesāliya”nti vacanena virujjhatīti ce?",
  "tika-vin06t:168_5": "Na virujjhati. Kasmā?",
  "tika-vin06t:168_6": "Kattha paññattanti hi nidānapucchā.",
  "tika-vin06t:168_7": "Evaṃ santepi “paṭhamassa pārājikassa kiṃnidāna”nti pucchite sādhāraṇamahānidānavissajjanaṃ ayuttaṃ viyāti? Nāyuttaṃ,",
  "tika-vin06t:168_8": "sabbesaṃ sikkhāpadānaṃ pāṭekkaṃ nidānassa puṭṭhattā tassa vissajjetabbattā ca sabbasādhāraṇamahānidānaṃ paṭhamamāha.",
  "tika-vin06t:168_9": "Ekantena pucchāvissajjanakkamena pārājikādīni saṅgahaṃ āropitāni.",
  "tika-vin06t:168_10": "Kathaṃ āropitānīti ce?",
  "tika-vin06t:168_11": "Āyasmatā mahākassapena anukkamena sabbopi vinayo pucchito,",
  "tika-vin06t:168_12": "puṭṭhena ca āyasmatā upālittherena yathāsambhavaṃ nirantaraṃ vissajjitameva.",
  "tika-vin06t:168_13": "Apucchitānipi vinītavatthuādīni yujjamānāni vatthūni antokatvā vissajjanakkameneva gaṇasajjhāyamakaṃsūti veditabbaṃ.",
  "tika-vin06t:168_14": "Aññathā verañjakaṇḍaṃ paṭhamapārājikasseva nidānanti vā anadhikārikaṃ vā nippayojanaṃ vā pāṭekkaṃ sikkhāpadanidānapucchānantaraṃ",
  "tika-vin06t:168_15": "tadeva vissajjetabbanti vā āpajjati,",
  "tika-vin06t:168_16": "tasmā ādito pabhuti vinayanidānaṃ dassetuṃ “tena samayenā”tiādi āraddhaṃ.",
  "tika-vin06t:169_0": "Idāni nidānabhaṇane payojanaṃ vakkhāma –",
  "tika-vin06t:169_1": "vinayassaāṇādesanattā bhagavato tāva āṇārahabhāvadīpanaṃ,",
  "tika-vin06t:169_2": "āṇābhūtassa ca vinayassa anaññavisayabhāvadīpanaṃ,",
  "tika-vin06t:169_3": "āṇāya ṭhitānaṃ sāvakānaṃ mahānubhāvadīpanañcāti tividhamassa payojanaṃ. Kathaṃ?",
  "tika-vin06t:169_4": "Āṇāsāsanāraho hi bhagavā pahīnakilesattā,",
  "tika-vin06t:169_5": "adhigataguṇavisesattā,",
  "tika-vin06t:169_6": "lokajeṭṭhaseṭṭhattā,",
  "tika-vin06t:169_7": "tādibhāvappattattā ca,",
  "tika-vin06t:169_8": "arasarūpatādīhi aṭṭhahi akkosavatthūhi akampanato bhagavato tādibhāvappatti veditabbā,",
  "tika-vin06t:169_9": "aṭṭhannampi tesaṃ akkosavatthūnaṃ attani sambhavapariyāyadīpanapāḷiyā pahīnakilesatā veditabbā.",
  "tika-vin06t:169_10": "Catunnaṃ jhānānaṃ tissannañca vijjānaṃ adhigamaparidīpanena adhigataguṇavisesatā veditabbā.",
  "tika-vin06t:169_11": "“Nāhaṃ taṃ brāhmaṇa passāmi sadevake…pe…",
  "tika-vin06t:169_12": "muddhāpi tassa vipateyyā”ti ca “jeṭṭho seṭṭho lokassā”ti ca vacanena jeṭṭhaseṭṭhatā veditabbā,",
  "tika-vin06t:169_13": "idañca bhagavato āṇārahabhāvadīpanappayojanaṃ.",
  "tika-vin06t:169_14": "“Āgamehi tvaṃ sāriputta,",
  "tika-vin06t:169_15": "āgamehi tvaṃ sāriputta,",
  "tika-vin06t:169_16": "tathāgatova tattha kālaṃ jānissatī”ti vacanaṃ anaññavisayabhāvadīpanaṃ.",
  "tika-vin06t:169_17": "“Sādhāhaṃ, bhante,",
  "tika-vin06t:169_18": "pathaviṃ parivatteyya”nti ca “ekāhaṃ, bhante,",
  "tika-vin06t:169_19": "pāṇiṃ abhinimminissāmī”ti ca “sādhu, bhante,",
  "tika-vin06t:169_20": "sabbo bhikkhusaṅgho uttarakuruṃ piṇḍāya gaccheyyā”ti ca imehi therassa tīhi sīhanādehi āṇāya ṭhitānaṃ sāvakānaṃ mahānubhāvatādīpanaṃ veditabbaṃ.",
  "tika-vin06t:169_21": "Sāvatthiyādīsu aviharitvā kimatthaṃ bhagavā verañjāyameva tadā vihāsīti ce?",
  "tika-vin06t:169_22": "Naḷeruyakkhassa pītisañjananatthaṃ,",
  "tika-vin06t:169_23": "bhikkhusaṅghassa bhikkhāvasena akilamanatthaṃ,",
  "tika-vin06t:169_24": "verañjabrāhmaṇassa pasādasañjananatthaṃ,",
  "tika-vin06t:169_25": "mahāmoggallānattherassa ānubhāvadīpanaṭṭhānabhūtattā,",
  "tika-vin06t:169_26": "sāriputtattherassa vinayapaññattiyācanahetubhūtaparivitakkanaṭṭhānabhūtattā ca.",
  "tika-vin06t:169_27": "Tesu pacchimaṃ balavakāraṇaṃ,",
  "tika-vin06t:169_28": "tena vuttaṃ aṭṭhakathāyaṃ “tena samayenāti yena kālena āyasmato…pe…",
  "tika-vin06t:169_29": "tena kālenā”ti.",
  "tika-vin06t:169_30": "Purimesu catūsu asaṅgahakāraṇesu paṭhamena bhagavā mettābhāvanādinā amanussānaṃ cittasaṃrakkhaṇena bhikkhūnaṃ ādaraṃ janeti.",
  "tika-vin06t:169_31": "Dutiyena parisāvacarena bhikkhunā evaṃ parisā saṅgahetabbā,",
  "tika-vin06t:169_32": "evaṃ appicchena santuṭṭhena ca bhavitabbanti vā dasseti.",
  "tika-vin06t:169_33": "Tatiyena paccaye nirapekkhena kulānuggaho kātabboti.",
  "tika-vin06t:169_34": "Catutthena evaṃ mahānubhāvenāpi paccayatthaṃ na loluppaṃ kātabbaṃ,",
  "tika-vin06t:169_35": "kevalaṃ paradattupajīvinā bhavitabbanti dasseti.",
  "tika-vin06t:169_36": "“Tenātiādipāṭhassa…pe…",
  "tika-vin06t:169_37": "vinayassatthavaṇṇana”nti vacanato añño tenātiādipāṭho,",
  "tika-vin06t:169_38": "añño vinayo āpajjati.",
  "tika-vin06t:170_0": "“Tenātiādipāṭhamhā, ko añño vinayo idha;",
  "tika-vin06t:171_0": "Tassatthaṃ dassayantova, kare vinayavaṇṇana”nti. –",
  "tika-vin06t:172_0": "Ce?",
  "tika-vin06t:172_1": "Nanu vuttaṃ pubbeva “idañhi buddhassa bhagavato attapaccakkhavacanaṃ na hotī”tiādi,",
  "tika-vin06t:172_2": "tasmā upālittherena vuttassa tenātiādipāṭhassa atthaṃ nānappakārato dassayanto karissāmi vinayassa bhagavato",
  "tika-vin06t:172_3": "attapaccakkhavacanabhūtassa atthavaṇṇananti evamettha attho daṭṭhabbo.",
  "tika-vin06t:172_4": "Yadi evaṃ “tena samayena buddho bhagavā verañjāyaṃ viharatīti evamādivacanapaṭimaṇḍitanidānaṃ vinayapiṭakaṃ",
  "tika-vin06t:172_5": "kena dhārita”ntiādivacanaṃ virujjhati “tena samayenā”tiādivacanassa vinayapiṭakapariyāpannabhāvadīpanatoti ce? Na,",
  "tika-vin06t:172_6": "aññatthepi tabbohārasiddhito “nānāvidhabhittikammapaṭimaṇḍitavasano puriso”tiādīsu viya.",
  "tika-vin06t:172_7": "Vinayassādibhāvena saṅgītikārakehi anuññātattā vinayapariyāpannatāpi yujjati tassa vacanassa. Etthāha –",
  "tika-vin06t:172_8": "yathā suttante “ekaṃ samaya”nti ca,",
  "tika-vin06t:172_9": "abhidhamme ca “yasmiṃ samaye”ti aniyamato vuttaṃ,",
  "tika-vin06t:172_10": "tathā avatvā idha “tena samayenā”ti paṭhamaṃ taṃniddesova kasmā vuttoti? Vuccate –",
  "tika-vin06t:172_11": "tassa tassa sikkhāpadapaññattisamayassa,",
  "tika-vin06t:172_12": "yassa vā sikkhāpadapaññattihetubhūtassa samayassa hetu bhagavā tattha tattha vihāsi,",
  "tika-vin06t:172_13": "tassa ca samayassa atītassa tesaṃ saṅgītikārakānaṃ vasīnaṃ suviditattā. Kathaṃ?",
  "tika-vin06t:172_14": "“Ye te bhikkhū appicchā te ujjhāyantī”tiādivacanato,",
  "tika-vin06t:172_15": "“atha kho te bhikkhū bhagavato etamatthaṃ ārocesu”nti ca “atha kho bhagavā etasmiṃ nidāne sannipātāpetvā”ti ca “bhikkhūnaṃ tadanucchavikaṃ tadanu…pe…",
  "tika-vin06t:172_16": "dasa atthavase paṭicca saṅghasuṭṭhutāyā”ti ca “evañca pana,",
  "tika-vin06t:172_17": "bhikkhave,",
  "tika-vin06t:172_18": "imaṃ sikkhāpadaṃ uddiseyyāthā”ti ca khandhakesu ca “anujānāmi,",
  "tika-vin06t:172_19": "bhikkhave,",
  "tika-vin06t:172_20": "tīhi saraṇagamanehi pabbajja”ntiādivinayakkamassa vacanato yo so sikkhāpadapaññattisamayo,",
  "tika-vin06t:172_21": "tassa tassa vinayakkamassa so paññattisamayo ca suvidito tesaṃ pañcasatānaṃ dhammadharānaṃ bhikkhūnaṃ,",
  "tika-vin06t:172_22": "nāyaṃ nayo suttantābhidhammesu sambhavati.",
  "tika-vin06t:172_23": "Tasmā suviditattā tena samayena hetubhūtena viharatīti viharatipadena ekasambandhattā ca paṭhamaṃ yaṃniddesādino",
  "tika-vin06t:172_24": "asambhavato ca vinayapiṭake taṃniddesova paṭhamaṃ vutto. Kathaṃ?",
  "tika-vin06t:172_25": "Ettha “yena kho pana samayena vesāliyā avidūre kalandagāmo nāma hotī”ti vā “yena kho pana samayena vesālī…pe…",
  "tika-vin06t:172_26": "hotī”ti vā asambhavato yaṃniddesena avatvā taṃniddesasseva sambhavato “tena kho pana samayena…pe…",
  "tika-vin06t:172_27": "kalandagāmo nāma hotī”ti vuttanti,",
  "tika-vin06t:172_28": "kevalaṃ suviditattā vā.",
  "tika-vin06t:172_29": "Aniyamaniddesavacananti ettha kiñcāpi yathāvuttanayena niyamaniddesavacanamevetaṃ taṃniddesattā,",
  "tika-vin06t:172_30": "tathāpi sampatikālavasena taditaresaṃ bhikkhūnaṃ aviditattā “aniyamaniddesavacana”nti vuttaṃ.",
  "tika-vin06t:172_31": "Yaṃ pana vuttaṃ “ayañhi sabbasmimpi vinaye yuttī”ti,",
  "tika-vin06t:172_32": "taṃ tabbahulena vuttanti veditabbaṃ.",
  "tika-vin06t:173_0": "Yadi sabbaṃ tenāti padaṃ aniyamaniddesavacanaṃ bhaveyya,",
  "tika-vin06t:173_1": "tena hi bhikkhave bhikkhūnaṃ sikkhāpadanti ettha idampi pubbe siddhatthaṃ tenāti padaṃ aniyamaniddesavacanaṃ bhaveyya.",
  "tika-vin06t:173_2": "“Tena samayena buddho bhagavā uruvelāyaṃ viharatī”tiādīsu vuttaṃ tenāti padañca aniyamaniddesavacanaṃ bhaveyya,",
  "tika-vin06t:173_3": "na ca hoti,",
  "tika-vin06t:173_4": "tasmā yesaṃ tena taṃniddesena niddiṭṭhattho avidito,",
  "tika-vin06t:173_5": "tesaṃ vasenāha “aniyamaniddesavacanameta”nti.",
  "tika-vin06t:173_6": "Atha vā tato paṭhamaṃ tadatthādassanato pacchāpi taṃsambandhena yaṃniddesadassanato ca “aniyamaniddesavacanameta”nti vuttaṃ.",
  "tika-vin06t:173_7": "Atha vā pubbaṇhādīsu ayaṃ nāmāti aniyametvā kālaparidīpanassa samayasaddassa upapadabhāvenapi evaṃ vattumarahati “yadidaṃ aniyamaniddesavacana”nti.",
  "tika-vin06t:173_8": "Atha vā “tenā”ti vutte tena ghaṭena paṭenāti sabbatthappasaṅganivāraṇatthaṃ niyamaṃ karoti “samayenā”ti.",
  "tika-vin06t:173_9": "Kena pana samayena?",
  "tika-vin06t:173_10": "Parabhāge atthato siddhena sāriputtassa parivitakkasamayena. Etthāha –",
  "tika-vin06t:173_11": "vitakkasamayo ce idhādhippeto,",
  "tika-vin06t:173_12": "“parato idha pana hetuattho karaṇattho ca sambhavati.",
  "tika-vin06t:173_13": "Yo hi so sikkhāpadapaññattisamayo sāriputtādīhipi dubbiññeyyo,",
  "tika-vin06t:173_14": "tena samayena hetubhūtena karaṇabhūtena cā”tiādivacanaṃ virujjhatīti? Na,",
  "tika-vin06t:173_15": "bāhullena vuttattā.",
  "tika-vin06t:173_16": "Suttantābhidhammesu viya avatvā idha vinayapiṭake karaṇavacanena kasmā niddesoti hi codanā.",
  "tika-vin06t:173_17": "Tasmā tassā vissajjane bāhullena karaṇavacanappayojanaṃ vattukāmo ācariyo āha “yo so sikkhāpadapaññattisamayo”tiādi.",
  "tika-vin06t:173_18": "Na sampati vuccamānasseva karaṇavacanassa payojanaṃ vattukāmo,",
  "tika-vin06t:173_19": "imassa pana hetuatthova sambhavati,",
  "tika-vin06t:173_20": "na karaṇattho,",
  "tika-vin06t:173_21": "tasmā āha “aparabhāge atthato siddhenā”tiādi.",
  "tika-vin06t:173_22": "Samayañcāti āgamanapaccayasamavāyaṃ tadanurūpakālañca upādāyāti attho.",
  "tika-vin06t:173_23": "Paccayasāmaggiñca āgamanakālañca labhitvā jānissāmāti adhippāyo.",
  "tika-vin06t:174_0": "Etthāha –",
  "tika-vin06t:174_1": "yathā “ekova kho,",
  "tika-vin06t:174_2": "bhikkhave,",
  "tika-vin06t:174_3": "khaṇo samayo cā”ti ettha khaṇasamayānaṃ eko attho,",
  "tika-vin06t:174_4": "tathā kālañca samayañca upādāyāti kālasamayānaṃ eko attho siyā,",
  "tika-vin06t:174_5": "apica āgamanapaccayasamavāyo cettha samayo kālassāpi āgamanapaccayattā samayaggahaṇeneva so gahitoti visuṃ kālo kimatthaṃ gahitoti ca? Vuccate –",
  "tika-vin06t:174_6": "appeva nāma svepīti kālassa paṭhamaṃ niyamitattā na samayo kālattho.",
  "tika-vin06t:174_7": "Tasmiṃ sveti niyamitakāle itaresaṃ āgamanapaccayānaṃ samavāyaṃ paṭicca upasaṅkameyyāma yathāniyamitakālepi",
  "tika-vin06t:174_8": "pubbaṇhādippabhedaṃ yathāvuttasamavāyānurūpaṃ kālañca upādāyāti sveti paricchinnadivase pubbaṇhādikālaniyatabhāvaṃ dasseti,",
  "tika-vin06t:174_9": "tasmā kālasamayānaṃ na ekatthattā kālassa visuṃ gahaṇampi sātthakanti veditabbaṃ.",
  "tika-vin06t:174_10": "Yasmā khaṇe khaṇe tvaṃ bhikkhu jāyasi ca jīyasi ca mīyasi ceti bhikkhuniyā santike abhikkhaṇaṃ gacchatīti",
  "tika-vin06t:174_11": "ca khaṇe khaṇe bhāsati satthusāsananti ca khaṇasaddo anekattho,",
  "tika-vin06t:174_12": "tathā samayasaddo ca,",
  "tika-vin06t:174_13": "tasmā ekamekena niyamento “ekova kho,",
  "tika-vin06t:174_14": "bhikkhave,",
  "tika-vin06t:174_15": "khaṇo ca samayo cā”ti āha.",
  "tika-vin06t:174_16": "Khaṇasamayānaṃ attho ekattho yujjati khaṇo okāsalābho,",
  "tika-vin06t:174_17": "aṭṭhakkhaṇavajjito navamo khaṇoti attho.",
  "tika-vin06t:174_18": "Attano attano ucchedādayo diṭṭhigatasaṅkhāte samaye ettha pavadantīti samayappavādako.",
  "tika-vin06t:174_19": "Sveva tindukācīrasaṅkhātāya timbarurukkhapantiyā parikkhittattā tindukācīraṃ.",
  "tika-vin06t:174_20": "Ekasālaketi eko sālarukkho.",
  "tika-vin06t:174_21": "“Kuṭikā”tipi vadanti.",
  "tika-vin06t:174_22": "Atthābhisamayāti attano hitapaṭilābhā.",
  "tika-vin06t:174_23": "Dhīroti ca paṇḍito vuccati, nāñño.",
  "tika-vin06t:174_24": "Sammā mānābhisamayāti suṭṭhu mānassa pahānena,",
  "tika-vin06t:174_25": "samucchedavasena suṭṭhu mānappahānenāti attho.",
  "tika-vin06t:174_26": "Dukkhassa pīḷanaṭṭhotiādīsu “catunnaṃ saccānaṃ catūhi ākārehi paṭivedho”tiādīsu khandhapañcakasaṅkhātassa dukkhassa dukkhākāratāyaṭṭho.",
  "tika-vin06t:174_27": "Saṅkhataṭṭho kāraṇuppattiattho,",
  "tika-vin06t:174_28": "dukkhāya vedanāya santāpaṭṭho.",
  "tika-vin06t:174_29": "Sukhāya vedanāya vipariṇāmaṭṭho.",
  "tika-vin06t:174_30": "Pīḷanaṭṭhādikova abhisamayaṭṭhoti attho daṭṭhabbo.",
  "tika-vin06t:174_31": "Gabbhokkantisamayotiādīsupi pathavīkampanaālokapātubhāvādīhi devamanussesu pākaṭo.",
  "tika-vin06t:174_32": "Dukkarakārikasamayopi kāḷo samaṇo gotamo na kāḷotiādinā pākaṭo.",
  "tika-vin06t:174_33": "Sattasattāhāni ca aññāni ca diṭṭhadhammasukhavihārasamayo.",
  "tika-vin06t:175_0": "Accantameva taṃ samayanti ārambhato paṭṭhāya yāva pattasanniṭṭhānā,",
  "tika-vin06t:175_1": "tāva accantasampayogena tasmiṃ samaye.",
  "tika-vin06t:175_2": "Karuṇāvihārena vihāsīti karuṇākiccavihārena tasmiṃ samaye vihāsīti attho.",
  "tika-vin06t:175_3": "Taṃ samayañhi karuṇākiccasamayaṃ.",
  "tika-vin06t:175_4": "Ñāṇakiccaṃ karuṇākiccanti dve bhagavato kiccāni,",
  "tika-vin06t:175_5": "abhisambodhi ñāṇakiccaṃ,",
  "tika-vin06t:175_6": "mahākaruṇāsamāpattiṃ samāpajjitvā veneyyasattāvalokanaṃ katvā tadanurūpakaraṇaṃ karuṇākiccaṃ.",
  "tika-vin06t:175_7": "“Sannipatitānaṃ vo,",
  "tika-vin06t:175_8": "bhikkhave,",
  "tika-vin06t:175_9": "dvayaṃ karaṇīya”nti hi vuttaṃ,",
  "tika-vin06t:175_10": "taṃ bhagavāpi karotiyeva.",
  "tika-vin06t:175_11": "Atha vā āgantukehi bhikkhūhi ādisamāyogañca.",
  "tika-vin06t:175_12": "Tattha karuṇākiccaṃ vihāraṃ dassento “karuṇāvihārena vihāsī”ti āha.",
  "tika-vin06t:175_13": "Adhikaraṇañhi kālatthoti ettha hi-",
  "tika-vin06t:175_14": "kāro kāraṇattho.",
  "tika-vin06t:175_15": "Tattha hi abhidhamme kālasamūhakhaṇasamavāyahetusaṅkhātavasena pañcavidho samayaṭṭho daṭṭhabbo.",
  "tika-vin06t:175_16": "Kālasamūhaṭṭho samayo kathaṃ adhikaraṇaṃ hoti?",
  "tika-vin06t:175_17": "Adhikaraṇamuppattiṭṭhānaṃ pubbaṇhe jātoti yathā,",
  "tika-vin06t:175_18": "evaṃ kālaṭṭho samayasaddo daṭṭhabbo.",
  "tika-vin06t:175_19": "Kathaṃ rāsaṭṭho?",
  "tika-vin06t:175_20": "Yavarāsimhi jātoti yathā.",
  "tika-vin06t:175_21": "Tasmā yasmiṃ kāle puñje vā cittaṃ samuppannaṃ,",
  "tika-vin06t:175_22": "tasmiṃ kāle puñje vā phassādayo uppajjantīti vuttaṃ hoti.",
  "tika-vin06t:175_23": "Adhikaraṇañhīti ettha abhidhamme niddiṭṭhaṃ adhikaraṇaṃ kālaṭṭho samūhaṭṭho ca hoti,",
  "tika-vin06t:175_24": "“yasmiṃ samaye”ti vuttaṃ adhikaraṇaṃ sandhāya vuttanti daṭṭhabbaṃ.",
  "tika-vin06t:175_25": "Idāni bhāvenabhāvalakkhaṇañca dassento “tattha vuttāna”miccādimāha.",
  "tika-vin06t:175_26": "Tattha abhidhamme vuttānaṃ bhāvo nāma kinti?",
  "tika-vin06t:175_27": "Uppatti vijjamānatā,",
  "tika-vin06t:175_28": "sā tesaṃ tattha vuttānaṃ phassādidhammānaṃ,",
  "tika-vin06t:175_29": "sā pana samayassa bhāvena bhāvo lakkhīyati ñāyati,",
  "tika-vin06t:175_30": "tasmā tattha bhummavacananiddeso katoti vuttaṃ hoti.",
  "tika-vin06t:176_0": "Tattha khaṇo nāma aṭṭhakkhaṇavinimutto navamo khaṇo,",
  "tika-vin06t:176_1": "tasmiṃ sati uppajjati.",
  "tika-vin06t:176_2": "Samavāyo nāma cakkhundriyādikāraṇasāmaggī,",
  "tika-vin06t:176_3": "tasmiṃ sati uppajjati.",
  "tika-vin06t:176_4": "Hetu nāma rūpādiārammaṇaṃ.",
  "tika-vin06t:176_5": "Tasmā tasmiṃ khaṇakāraṇasamavāyahetumhi sati tesaṃ phassādīnaṃ bhāvo vijjamānatā hotīti vuttaṃ hoti.",
  "tika-vin06t:176_6": "Idha pana hetuattho karaṇattho ca sambhavatīti ettha atthadvayamekassa sambhavatīti idha vinaye vuttassa",
  "tika-vin06t:176_7": "samayasaddassa kattukaraṇatthe tatiyā hetumhi ca ityuttattā.",
  "tika-vin06t:176_8": "So dubbiññeyyoti “tathāgatova tattha kālaṃ jānissatī”ti vuttattāti vuttaṃ hoti.",
  "tika-vin06t:176_9": "Tena samayenāti tassa samayassa kāraṇā “annena vasati vijjāya vasatī”ti yathā,",
  "tika-vin06t:176_10": "annaṃ vā vijjaṃ vā labhāmīti tadatthaṃ vasatītyattho.",
  "tika-vin06t:176_11": "Evaṃ “tena samayena viharatī”ti vutte hetvatthe tatiyā daṭṭhabbā,",
  "tika-vin06t:176_12": "tasmā sikkhāpadapaññattiyā samayañca vītikkamañca olokayamāno tattha tattha vihāsīti vuttaṃ hoti.",
  "tika-vin06t:176_13": "Tatiyapārājikādīsu “icchāmahaṃ,",
  "tika-vin06t:176_14": "bhikkhave,",
  "tika-vin06t:176_15": "addhamāsaṃ,",
  "tika-vin06t:176_16": "paṭisallīyitu”nti evamādīsu daṭṭhabbā,",
  "tika-vin06t:176_17": "tasmā dutiyā kāladdhāne accantasaṃyogeti dutiyātra sambhavati “māsamadhīte divasamadhīte”ti yathā.",
  "tika-vin06t:176_18": "Idha pana hetuattho karaṇattho ca sambhavatīti ettha yassa karaṇavacanassa hetuattho sambhavati,",
  "tika-vin06t:176_19": "tena samayena hetubhūtena taṃ taṃ vatthuvītikkamasaṅkhātaṃ vītikkamasamayasaṅkhātaṃ vā sikkhāpadapaññattihetuñca",
  "tika-vin06t:176_20": "apekkhamāno bhagavā tattha tattha vihāsi.",
  "tika-vin06t:176_21": "Yassa karaṇattho sambhavati,",
  "tika-vin06t:176_22": "tena karaṇabhūtena samayena sampattena sikkhāpadāni paññāpayanto bhagavā tattha tattha vihāsīti adhippāyo.",
  "tika-vin06t:177_0": "Gaṇṭhipade pana “sudinnādīnaṃ vītikkamova kāraṇaṃ nāma,",
  "tika-vin06t:177_1": "tassa niyamabhūto kālo pana karaṇameva taṃ kālaṃ anatikkamitvāva sikkhāpadassa paññapetabbattā”ti vuttaṃ,",
  "tika-vin06t:177_2": "taṃ niddosaṃ.",
  "tika-vin06t:177_3": "Yaṃ pana vuttaṃ “idaṃ karaṇaṃ pubbabhāgattā paṭhamaṃ vattabbampi pacchā vutta”nti,",
  "tika-vin06t:177_4": "taṃ duvuttaṃ.",
  "tika-vin06t:177_5": "Hetuatthato hi yathā pacchā karaṇattho yojiyamāno anukkameneva yogaṃ gacchati,",
  "tika-vin06t:177_6": "tathā ca yojito.",
  "tika-vin06t:177_7": "Yaṃ pana aṭṭhakathācariyo pacchā vuttaṃ idaṃ karaṇatthaṃ paṭhamaṃ yojetvā paṭhamaṃ vuttaṃ hetuatthaṃ pacchā yojesi,",
  "tika-vin06t:177_8": "taṃ yojanāsukhattāti veditabbanti ācariyena likhitaṃ.",
  "tika-vin06t:177_9": "Ito paṭṭhāya yattha yattha “ācariyena likhita”nti vā “ācariyassa takko”ti vā vuccati,",
  "tika-vin06t:177_10": "tattha tattha ācariyo nāma ānandācariyo kalasapuravāsīti gahetabbo. Etthāha –",
  "tika-vin06t:177_11": "yathā suttante “ekaṃ samayaṃ bhagavā”ti vuccati,",
  "tika-vin06t:177_12": "tathā “tena samayena bhagavā verañjāya”nti vattabbaṃ,",
  "tika-vin06t:177_13": "atha savevacanaṃ vattukāmo thero,",
  "tika-vin06t:177_14": "tathāgato sugatotiādīnipi vattabbāni,",
  "tika-vin06t:177_15": "atha imasseva padadvayassa gahaṇe kiñci payojanaṃ atthi,",
  "tika-vin06t:177_16": "taṃ vattabbanti? Vuccate –",
  "tika-vin06t:177_17": "kesañci buddhassa bhagavato paramagambhīraṃ ajjhāsayakkamaṃ ajānataṃ “apaññatte sikkhāpade anādīnavadasso…pe…",
  "tika-vin06t:177_18": "abhiviññāpesī”tiādikaṃ “atha kho bhagavā āyasmantaṃ sudinnaṃ paṭipucchī”tiādikañca “sādiyi tvaṃ bhikkhūti.",
  "tika-vin06t:177_19": "Nāhaṃ bhagavā sādiyi”ntiādikañca tathā purāṇavohārikaṃ bhikkhuṃ pucchitvā tena vuttaparicchedena dutiyapārājikapaññāpanañca",
  "tika-vin06t:177_20": "devadattassa pabbajjānujānanañcāti evamādikaṃ vinayapariyattiṃ disvā buddhasubuddhataṃ paṭicca saṅkā",
  "tika-vin06t:177_21": "sambhaveyya,",
  "tika-vin06t:177_22": "“tathā kiṃ pana tuyhaṃ chavassa kheḷāsakassā”ti evamādikaṃ pharusavacanapaṭisaṃyuttaṃ vinayapariyattiṃ",
  "tika-vin06t:177_23": "nissāya khīṇāsavattaṃ paṭicca saṅkā sambhaveyya,",
  "tika-vin06t:177_24": "tadubhayasaṅkāvinodanatthaṃ āyasmatā upālittherena idameva padadvayaggahaṇaṃ sabbattha katanti veditabbaṃ.",
  "tika-vin06t:177_25": "Tenetaṃ dīpeti –",
  "tika-vin06t:177_26": "kāmaṃ sabbañeyyabuddhattā buddhoyeva,",
  "tika-vin06t:177_27": "bhaggasabbadosattā bhagavāva,",
  "tika-vin06t:177_28": "so satthāti.",
  "tika-vin06t:177_29": "Paratopi vuttaṃ “jānantāpi tathāgatā pucchanti…pe…",
  "tika-vin06t:177_30": "anatthasaṃhite setughāto tathāgatāna”nti.",
  "tika-vin06t:177_31": "Suttante ca vuttaṃ “saṇhenapi kesi vinemi pharusenapī”tiādi.",
  "tika-vin06t:178_0": "Asādhāraṇahetumhīti ettha kusalamūlāni na akusalānaṃ kadāci mūlāni honti,",
  "tika-vin06t:178_1": "tathā akusalamūlāni kusalānaṃ,",
  "tika-vin06t:178_2": "abyākatamūlāni na kadāci kusalānanti ayameva nayo labbhati,",
  "tika-vin06t:178_3": "yasmā kusalā hetū taṃsamuṭṭhānānaṃ rūpānaṃ hetupaccayena paccayo,",
  "tika-vin06t:178_4": "tasmā kusalāni kusalānaṃyevātiādinayo na labbhati.",
  "tika-vin06t:178_5": "Puci vuccate kuṭṭhā,",
  "tika-vin06t:178_6": "te mandayati nāsayatīti pucimando.",
  "tika-vin06t:178_7": "Sattānaṃ hitasukhanipphādanādhimuttatanti ettha sāmaññato vuttasatte dvidhā bhinditvā dassetuṃ “manussānaṃ upakārabahulata”ntiādi vuttaṃ.",
  "tika-vin06t:178_8": "Bahujanahitāyāti bahuno janassa hitatthāya.",
  "tika-vin06t:178_9": "Paññāsampattiyā diṭṭhadhammikasamparāyikahitūpadesako hi bhagavā.",
  "tika-vin06t:178_10": "Sukhāyāti sukhatthāya.",
  "tika-vin06t:178_11": "Cāgasampattiyā upakārakasukhasampadāyako hi esa.",
  "tika-vin06t:178_12": "Mettākaruṇāsampattiyā lokānukampāya mātāpitaro viya.",
  "tika-vin06t:178_13": "Lokassa rakkhitagopitā hi esa.",
  "tika-vin06t:178_14": "Devamanussānanti ettha bhabbapuggale veneyyasatteyeva gahetvā tesaṃ nibbānamaggaphalādhigamāya attano uppattiṃ dasseti.",
  "tika-vin06t:178_15": "“Atthāyā”ti hi vutte paramatthatthāya nibbānāya,",
  "tika-vin06t:178_16": "“hitāyā”ti vutte taṃsampāpakamaggatthāyāti vuttaṃ hoti,",
  "tika-vin06t:178_17": "maggato uttari hitaṃ nāma natthīti.",
  "tika-vin06t:178_18": "Sukhāyāti phalasamāpattisukhatthāya tato uttari sukhābhāvato.",
  "tika-vin06t:178_19": "Diṭṭhisīlasaṅghātenāti ettha samādhiṃ paññañca aggahetvā diṭṭhisīlamattaggahaṇaṃ sabbasekkhāsekkhasāmaññattā.",
  "tika-vin06t:178_20": "Kosambakasuttepi “sīlasāmaññagato viharati,",
  "tika-vin06t:178_21": "diṭṭhisāmaññagato viharatī”ti vuttaṃ.",
  "tika-vin06t:178_22": "Diṭṭhiggahaṇena paññāpi gahitāti ce? Na,",
  "tika-vin06t:178_23": "sotāpannādīnampi paññāya paripūrakāribhāvappasaṅgato,",
  "tika-vin06t:178_24": "tasmā ekalakkhaṇānampi tāsaṃ paññādiṭṭhīnaṃ avatthantarabhedo atthi dhitisamādhindriyasammāsamādhīnaṃ viya.",
  "tika-vin06t:178_25": "Aññāsīti ettha sotadvārānusārena ñātā,",
  "tika-vin06t:178_26": "atthā sutāti hi vuccanti “sutametaṃ,",
  "tika-vin06t:178_27": "bho gotama,",
  "tika-vin06t:178_28": "pāpakā samācārā dissanti ceva suyyanti cā”tiādīsu viya.",
  "tika-vin06t:178_29": "“Bhikkhu kho, upāli,",
  "tika-vin06t:178_30": "saṅghaṃ bhindatī”tiādīsu viya avadhāraṇatthe vā.",
  "tika-vin06t:178_31": "Verañjāyaṃ bhavo vijjamāno.",
  "tika-vin06t:178_32": "Itthambhūtassa evaṃ bhūtassa.",
  "tika-vin06t:178_33": "Kathaṃ bhūtassa?",
  "tika-vin06t:178_34": "Sakyaputtassa sakyakulā pabbajitassa,",
  "tika-vin06t:178_35": "evaṃ hutvā ṭhitassa kittisaddo abbhuggatoti abhisaddena yoge upayogavacanāni hontīti attho.",
  "tika-vin06t:179_0": "Kāmupādānapaccayā eva mettaṃ bhāveti,",
  "tika-vin06t:179_1": "brahmaloke nibbattatīti iminā kāmupādānahetu kammaṃ katvā kāmabhave eva nibbattatītivādīnaṃ vādo paṭikkhittoti vadanti,",
  "tika-vin06t:179_2": "“brahmaloke paṇītā kāmā”ti sutvā,",
  "tika-vin06t:179_3": "kappetvā vā pacchā “tattha sampattiṃ anubhavissāmī”ti kāmupādānapaccayā tadupagaṃ karotīti brahmalokepi kāmanīyaṭṭhena kāmā,",
  "tika-vin06t:179_4": "“tadārammaṇattā taṇhā kāmupādānanti vuttā”ti ca vadanti,",
  "tika-vin06t:179_5": "vīmaṃsitabbaṃ.",
  "tika-vin06t:179_6": "Kammañca cakkhussa janakakāraṇaṃ,",
  "tika-vin06t:179_7": "kammassa mūlakāraṇaṃ taṇhā,",
  "tika-vin06t:179_8": "tasmā na mūlakāraṇaṃ hoti janakaṃ.",
  "tika-vin06t:179_9": "Rūpataṇhādayo dukkhasaccaṃ khandhapariyāpannattā,",
  "tika-vin06t:179_10": "“yampicchaṃ na labhati,",
  "tika-vin06t:179_11": "tampi dukkha”nti vacanato ca.",
  "tika-vin06t:179_12": "Tassa mūlakāraṇabhāvena samuṭṭhāpikāti tassa kāraṇabhūtassa imassa khandhapañcakassa samuṭṭhāpikāti yojetabbaṃ.",
  "tika-vin06t:179_13": "“Āsavasamudayā avijjāsamudayo”ti vacanato tassa eva kāraṇantipi vattuṃ vaṭṭati.",
  "tika-vin06t:179_14": "Apica “rūpādi viya taṇhāpi taṇhāya uppattippahānaṭṭhāna”nti vacanato rūpādi viya taṇhāpi dukkhasaccaṃ kataṃ.",
  "tika-vin06t:179_15": "Vuttañhetaṃ “rūpataṇhā loke piyarūpaṃ sātarūpaṃ,",
  "tika-vin06t:179_16": "etthesā taṇhā uppajjamānā uppajjatī”ti ca “etthesā taṇhā pahīyamānā pahīyatī”ti ca.",
  "tika-vin06t:179_17": "Visuddhimagge “sabbākārena pana upādānakkhandhapañcakaṃ dukkhañceva ariyasaccañca aññatra taṇhāyā”ti",
  "tika-vin06t:179_18": "vacanato idha rūpataṇhādayo dukkhasaccanti vacanaṃ virujjhatīti ce? Na,",
  "tika-vin06t:179_19": "aññamaññāsaṅkarabhāvena dassetuṃ tattha tattha vuttattā.",
  "tika-vin06t:179_20": "Yadi taṇhā upādānakkhandhapariyāpannā na bhaveyya,",
  "tika-vin06t:179_21": "saccavibhaṅge “tattha katame saṃkhittena pañcupādānakkhandhā dukkhā.",
  "tika-vin06t:179_22": "Seyyathidaṃ,",
  "tika-vin06t:179_23": "rūpupādānakkhandho..pe…",
  "tika-vin06t:179_24": "viññāṇupādānakkhandho”ti ettha “ṭhapetvā taṇhaṃ saṅkhārupādānakkhandho”ti vattabbaṃ bhaveyya,",
  "tika-vin06t:179_25": "na ca vuttaṃ,",
  "tika-vin06t:179_26": "tasmā dukkhasaccapariyāpannā taṇhāti ce? Na,",
  "tika-vin06t:179_27": "hetuphalasaṅkaradosappasaṅgato.",
  "tika-vin06t:179_28": "Na saṅkaradosoti ce?",
  "tika-vin06t:179_29": "Saccavibhaṅgapāḷiyañhi pañcahi koṭṭhāsehi samudayasaccaṃ niddiṭṭhaṃ.",
  "tika-vin06t:180_0": "Kathaṃ?",
  "tika-vin06t:180_1": "Taṇhāti eko vāro,",
  "tika-vin06t:180_2": "taṇhā ca avasesā ca kilesāti dutiyo,",
  "tika-vin06t:180_3": "taṇhā ca avasesā ca kilesā avasesā ca akusalā dhammāti tatiyo,",
  "tika-vin06t:180_4": "taṇhā ca avasesā ca kilesā avasesā ca akusalā dhammā tīṇi ca kusalamūlāni sāsavānīti catuttho,",
  "tika-vin06t:180_5": "taṇhā ca avasesā ca kilesā avasesā ca akusalā dhammā tīṇi ca kusalamūlāni sāsavāni avasesā ca sāsavā kusalā dhammāti pañcamo vāroti.",
  "tika-vin06t:180_6": "Āma niddiṭṭhaṃ,",
  "tika-vin06t:180_7": "tathāpi abhidhammabhājaniyeyeva,",
  "tika-vin06t:180_8": "na aññasmiṃ,",
  "tika-vin06t:180_9": "so ca nayo ariyasaccaniddese na labbhati.",
  "tika-vin06t:180_10": "Tathā hi tattha “cattāri saccāni”ccevāha,",
  "tika-vin06t:180_11": "suttantabhājaniyapañhapucchakesu viya “cattāri ariyasaccānī”ti na vuttaṃ,",
  "tika-vin06t:180_12": "tasmā suttantabhājaniyova pamāṇaṃ tattha ca taṇhāya vuttattā.",
  "tika-vin06t:180_13": "Yathāha “tattha katamaṃ dukkhasamudayaṃ ariyasaccaṃ,",
  "tika-vin06t:180_14": "yāyaṃ taṇhā ponobhavikā…pe…",
  "tika-vin06t:180_15": "seyyathidaṃ,",
  "tika-vin06t:180_16": "kāmataṇhā”tiādi.",
  "tika-vin06t:180_17": "“Yadaniccaṃ taṃ dukkha”nti iminā pariyāyena vuttattā tattha vuttampi pamāṇameva.",
  "tika-vin06t:180_18": "“Paṭhamaṃ jhānaṃ upasampajja viharati pathavīkasiṇa”nti vacanato “kasiṇānī”ti jhānāni vuttāni.",
  "tika-vin06t:180_19": "Keci “uggahanimittapaṭibhāganimitte sandhāya vutta”nti vadanti,",
  "tika-vin06t:180_20": "taṃ na sundaraṃ.",
  "tika-vin06t:180_21": "“Dvattiṃsākārāpi paṇṇattiṃ vissajjetvā paṭikūlāti sati paṭṭhapetabbā”ti vacanato satigocarā rūpādayo ca veditabbā.",
  "tika-vin06t:181_0": "Saddhāhirottappabāhusaccavīriyārambhopaṭṭhitasatisampajaññatāti ime satta saddhammā nāma.",
  "tika-vin06t:181_1": "Sabhāvatoti dukkhato.",
  "tika-vin06t:181_2": "Na cavatīti deve sandhāya.",
  "tika-vin06t:181_3": "Ñāteyyanti ñātabbaṃ.",
  "tika-vin06t:181_4": "Daṭṭheyyanti daṭṭhabbaṃ.",
  "tika-vin06t:181_5": "Atha vā pana “nāhaṃ gamanena lokassa antaṃ ñāteyya”nti vadāmīti attho.",
  "tika-vin06t:181_6": "Lokanti khandhalokaṃ.",
  "tika-vin06t:181_7": "Gamanena na pattabboti sarīragamanena,",
  "tika-vin06t:181_8": "agatigamanena vā na pattabbo,",
  "tika-vin06t:181_9": "ariyagamanena lokantaṃ patvāva dukkhā atthi pamocananti vuttaṃ hoti.",
  "tika-vin06t:181_10": "Samitāvīti samitakileso.",
  "tika-vin06t:181_11": "Āhāraṭṭhitikāti paccayaṭṭhitikā.",
  "tika-vin06t:181_12": "Ye keci paccayaṭṭhitikā,",
  "tika-vin06t:181_13": "sabbe te lujjanapalujjanaṭṭhena eko lokoti adhippāyo.",
  "tika-vin06t:181_14": "Saṅkhārā hi sakasakapaccayāyattatāya sattā visattā sattā nāma.",
  "tika-vin06t:181_15": "Pariharanti paricaranti.",
  "tika-vin06t:181_16": "Disāti upayogabahuvacanaṃ.",
  "tika-vin06t:181_17": "Bhanti paṭibhanti. Ke te?",
  "tika-vin06t:181_18": "Teyeva virocamānā pabhassarā candimasūriyā.",
  "tika-vin06t:181_19": "Aṭṭha lokadhammā saṅkhārāva.",
  "tika-vin06t:181_20": "“Sinerussa samantato”ti vacanato yugandharādayo sineruṃ parikkhipitvā parimaṇḍalākārena ṭhitāti vadanti.",
  "tika-vin06t:181_21": "Parikkhipitvā accuggato lokadhātu ayaṃ. “Ma-",
  "tika-vin06t:181_22": "kāro padasandhikaro”ti vadanti.",
  "tika-vin06t:181_23": "Aññathāpi lakkhaṇādibhedato saṅkhāralokaṃ,",
  "tika-vin06t:181_24": "āsayānusayabhedato sattalokaṃ,",
  "tika-vin06t:181_25": "cakkavāḷādiparimāṇato okāsalokañca sabbathāpi viditattā lokavidū.",
  "tika-vin06t:182_0": "Vimuttiñāṇadassanaṃ kāmāvacaraṃ parittaṃ lokiyaṃ,",
  "tika-vin06t:182_1": "tena sabbaṃ lokaṃ kathaṃ abhivati?",
  "tika-vin06t:182_2": "Asadisānubhāvattā sabbaññutaññāṇaṃ viya.",
  "tika-vin06t:182_3": "Tañhi attano visaye bhagavato sabbaññutaññāṇagatikaṃ,",
  "tika-vin06t:182_4": "lahutarappavatti ca bhavaṅgacittadvayānantaraṃ uppattito.",
  "tika-vin06t:182_5": "Na kassaci evaṃlahutaraṃ cittaṃ uppajjati,",
  "tika-vin06t:182_6": "api āyasmato sāriputtassa,",
  "tika-vin06t:182_7": "tassa kiresa cittavāro pañcadasabhavaṅgānantaranti.",
  "tika-vin06t:182_8": "Aggisikhadhūmasikhā ca nāgā kira sīhaḷadīpe.",
  "tika-vin06t:182_9": "Atthassa dīpakaṃ padaṃ atthapadaṃ.",
  "tika-vin06t:182_10": "Ekatthadīpakaṃ padaṃ,",
  "tika-vin06t:182_11": "sabbametaṃ vākyanti attho.",
  "tika-vin06t:182_12": "Aṭṭha disā nāma aṭṭha vimokkhā,",
  "tika-vin06t:182_13": "samāpattiyo vā.",
  "tika-vin06t:182_14": "Satthavāho satthāti nipātito yathā pisitāso pisāco.",
  "tika-vin06t:182_15": "Udake maṇḍūko ahaṃ āsiṃ,",
  "tika-vin06t:182_16": "na thale maṇḍūko,",
  "tika-vin06t:182_17": "vārimattameva gocaro,",
  "tika-vin06t:182_18": "tassa me tava dhammaṃ suṇantassa sīsaṃ daṇḍena sannirumbhitvāti pāṭhaseso.",
  "tika-vin06t:182_19": "Anādaratthe vā sāmivacanaṃ.",
  "tika-vin06t:182_20": "“Ettakenapi evarūpā iddhi bhavissatī”ti sitaṃ katvā.",
  "tika-vin06t:182_21": "Vimokkhoti cettha maggo,",
  "tika-vin06t:182_22": "tadanantarikaṃ ñāṇaṃ nāma phalañāṇaṃ,",
  "tika-vin06t:182_23": "tasmiṃ khaṇe buddho nāma.",
  "tika-vin06t:182_24": "Sabbassa buddhattāti kattari.",
  "tika-vin06t:182_25": "Bodhetāti hetukattari.",
  "tika-vin06t:182_26": "Seṭṭhatthadīpakaṃ vacanaṃ seṭṭhaṃ nāma,",
  "tika-vin06t:182_27": "tathā uttamaṃ.",
  "tika-vin06t:182_28": "Sacchikāpaññattīti sabbadhammānaṃ sacchikaraṇavasena sayambhutā paññatti,",
  "tika-vin06t:182_29": "attanā eva vā ñātā sacchikatātipi sacchikāpaññatti.",
  "tika-vin06t:182_30": "Bhagī bhagavā cīvarapiṇḍapātādīnaṃ.",
  "tika-vin06t:182_31": "Bhajī araññavanapatthāni pantāni senāsanāni.",
  "tika-vin06t:182_32": "Bhāgī atthadhammavimuttirasassa.",
  "tika-vin06t:182_33": "Rāgādikilesagaṇabhaggamakāsi.",
  "tika-vin06t:182_34": "Bhāvitattano bhāvitakāyo.",
  "tika-vin06t:182_35": "Bhavassa antaṃ nibbānaṃ maggādhigamena taṃ gatoti bhavantago.",
  "tika-vin06t:183_0": "“Lobhaṃ,",
  "tika-vin06t:183_1": "bhikkhave,",
  "tika-vin06t:183_2": "ekaṃ dhammaṃ pajahathā”tiādinā nayena ekakādivasenāgate gahetvā vadati.",
  "tika-vin06t:183_3": "Saṃkilesataṇhādiṭṭhiduccaritasaṃkilesavasena aniccadukkhamanattāsubhesu niccantiādivipariyesā.",
  "tika-vin06t:183_4": "Cīvarahetu vā,",
  "tika-vin06t:183_5": "bhikkhave,",
  "tika-vin06t:183_6": "bhikkhuno taṇhā uppajjamānā uppajjati,",
  "tika-vin06t:183_7": "piṇḍapāta senāsanaitibhavābhavahetu vā.",
  "tika-vin06t:183_8": "Cetokhilā satthari kaṅkhati, dhamme, saṅghe, sikkhāya,",
  "tika-vin06t:183_9": "sabrahmacārīsu kupitoti āgatā pañca.",
  "tika-vin06t:183_10": "Kāme avītarāgo hoti…pe… kāye, rūpe,",
  "tika-vin06t:183_11": "yāvadatthaṃ udarāvadehakaṃ bhuñjitvā,",
  "tika-vin06t:183_12": "aññataraṃ devanikāyaṃ paṇidhāya brahmacariyaṃ caratīti āgatā pañca vinibandhā.",
  "tika-vin06t:183_13": "Vivādamūlāni kodho upanāho makkho paḷāso issā macchariyaṃ māyā sāṭheyyaṃ thambho sārambho sandiṭṭhiparāmāsitā ādhānaggāhī duppaṭinissaggitā.",
  "tika-vin06t:183_14": "Vibhaṅge pana “kodho makkho issā sāṭheyyaṃ pāpicchatā sandiṭṭhiparāmāsitā”ti āgataṃ.",
  "tika-vin06t:183_15": "Taṇhaṃ paṭicca pariyesanā,",
  "tika-vin06t:183_16": "pariyesanaṃ paṭicca lābho,",
  "tika-vin06t:183_17": "lābhaṃ paṭicca vinicchayo,",
  "tika-vin06t:183_18": "evaṃ chandarāgo,",
  "tika-vin06t:183_19": "ajjhosānaṃ,",
  "tika-vin06t:183_20": "pariggaho,",
  "tika-vin06t:183_21": "macchariyaṃ, ārakkho,",
  "tika-vin06t:183_22": "ārakkhādhikaraṇaṃ,",
  "tika-vin06t:183_23": "daṇḍādānasatthādāna…pe…",
  "tika-vin06t:183_24": "akusalā dhammā sambhavantīti vuttānaṃ.",
  "tika-vin06t:183_25": "Rūpasaddagandharasaphoṭṭhabbadhammataṇhāti cha,",
  "tika-vin06t:183_26": "tā kāmabhavavibhavataṇhāvaseneva aṭṭhārasa,",
  "tika-vin06t:183_27": "tā eva ajjhattikassupādāya aṭṭhārasa,",
  "tika-vin06t:183_28": "bāhirassupādāya aṭṭhārasāti chattiṃsa,",
  "tika-vin06t:183_29": "tā atīte chattiṃsa,",
  "tika-vin06t:183_30": "anāgate chattiṃsa,",
  "tika-vin06t:183_31": "paccuppanne chattiṃsāti evaṃ aṭṭhasatataṇhāvicaritānīti.",
  "tika-vin06t:183_32": "Māretīti māro,",
  "tika-vin06t:183_33": "pamādo “pamādo maccuno pada”nti vacanato.",
  "tika-vin06t:183_34": "Sammāājīvavināsanato vā kilesā vuccanti “māro”ti,",
  "tika-vin06t:183_35": "vadhakūpamattā khandhāva mārā.",
  "tika-vin06t:183_36": "Abhisaṅkhārā jātidukkhābhinibbattāpanato,",
  "tika-vin06t:183_37": "jātassa jarādisambhavato ca mārā.",
  "tika-vin06t:183_38": "Ekabhavapariyāpannajīvitamāraṇato maccu māro.",
  "tika-vin06t:183_39": "Aṇimatā nāma paramāṇu viya adassanūpagamanaṃ.",
  "tika-vin06t:183_40": "Laghimatā sarīrena,",
  "tika-vin06t:183_41": "cittena vā sīghagamanaṃ.",
  "tika-vin06t:183_42": "Mahimatā candimasūriyādīnampipāṇinā parāmasanādi.",
  "tika-vin06t:183_43": "Patti nāma yathicchitadesappatti.",
  "tika-vin06t:183_44": "Pakāsanatā,",
  "tika-vin06t:183_45": "lābhakassatthasādhanaṃ vā pākammaṃ.",
  "tika-vin06t:183_46": "Īsattaṃ nāma sayaṃvasitā.",
  "tika-vin06t:183_47": "Vasittaṃ nāma aparavasitā.",
  "tika-vin06t:183_48": "Yatthakāmāvasāyitaṃ nāma yatthicchati yadicchati yāvadicchati,",
  "tika-vin06t:183_49": "tattha tāva tadatthasādhanaṃ.",
  "tika-vin06t:183_50": "Pīḷanasaṅkhatasantāpavipariṇāmaṭṭhena vā dukkhamariyasaccantiādimhi idaṃ codanāpubbaṅgamaṃ atthavissajjanaṃ –",
  "tika-vin06t:183_51": "dukkhādīnaṃ aññepi rūpataṇhādayo atthā atthi,",
  "tika-vin06t:183_52": "atha kasmā cattāro eva vuttāti ce?",
  "tika-vin06t:183_53": "Aññasaccadassanavasena āvibhāvato.",
  "tika-vin06t:184_0": "“Tattha katamaṃ dukkheñāṇaṃ,",
  "tika-vin06t:184_1": "dukkhaṃ ārabbha yā uppajjati paññā”tiādināpi nayena ekekasaccārammaṇavasenāpi saccañāṇaṃ vuttaṃ. “Yo,",
  "tika-vin06t:184_2": "bhikkhave,",
  "tika-vin06t:184_3": "dukkhaṃ passati,",
  "tika-vin06t:184_4": "dukkhasamudayampi so passatī”tiādinā nayena ekaṃ saccaṃ ārammaṇaṃ katvā sesesu kiccanipphattivasenāpi vuttaṃ.",
  "tika-vin06t:184_5": "Tattha yadā ekekaṃ saccaṃ ārammaṇaṃ karoti,",
  "tika-vin06t:184_6": "tadā samudayadassanena tāva sabhāvato pīḷanalakkhaṇassāpi dukkhassa yasmā taṃ āyūhanalakkhaṇena samudayena āyūhitaṃ saṅkhataṃ,",
  "tika-vin06t:184_7": "tasmāssa so saṅkhataṭṭho āvi bhavati.",
  "tika-vin06t:184_8": "Yasmā pana maggo kilesasantāpaharo susītalo,",
  "tika-vin06t:184_9": "tasmāssa maggadassanena santāpaṭṭho āvi bhavati nandassa accharādassanena sundariyā anabhirūpabhāvo viya.",
  "tika-vin06t:184_10": "Avipariṇāmadhammassa pana nirodhassa dassanena tassa vipariṇāmaṭṭho āvi bhavatīti vattabbameva natthi.",
  "tika-vin06t:184_11": "Sabhāvato āyūhanalakkhaṇassapi samudayassa dukkhadassanena nidānaṭṭho āvi bhavati asappāyabhojanato uppannabyādhidassanena",
  "tika-vin06t:184_12": "bhojanassa byādhinidānabhāvo viya.",
  "tika-vin06t:184_13": "Visaṃyogabhūtassa nirodhassa dassanena saṃyogaṭṭho.",
  "tika-vin06t:184_14": "Niyyānabhūtassa ca maggassa dassanena palibodhaṭṭhoti.",
  "tika-vin06t:184_15": "Tathā nissaraṇassāpi nirodhassa avivekabhūtassa samudayassa dassanena vivekaṭṭho āvi bhavati.",
  "tika-vin06t:184_16": "Maggadassanena asaṅkhataṭṭho.",
  "tika-vin06t:184_17": "Iminā hi anamatagge saṃsāre maggo na diṭṭhapubbo,",
  "tika-vin06t:184_18": "sopi ca sappaccayattā saṅkhato evāti appaccayadhammassa asaṅkhatabhāvo ativiya pākaṭo hoti.",
  "tika-vin06t:184_19": "Dukkhadassanena panassa amataṭṭho āvi bhavati.",
  "tika-vin06t:184_20": "Dukkhañhi visaṃ,",
  "tika-vin06t:184_21": "amataṃ nibbānanti.",
  "tika-vin06t:184_22": "Tathā niyyānalakkhaṇassāpi maggassa samudayadassanena “nāyaṃ hetu nibbānassa pattiyā,",
  "tika-vin06t:184_23": "ayaṃ hetū”ti hetvattho āvi bhavati.",
  "tika-vin06t:184_24": "Nirodhadassanena dassanaṭṭho paramasukhumarūpāni passato “vippasannaṃ vata me cakkhū”ti cakkhussa vippasannabhāvo viya.",
  "tika-vin06t:184_25": "Dukkhadassanena adhipateyyaṭṭho anekarogāturakapaṇajanadassanena issarajanassa uḷārabhāvo viyāti evamettha lakkhaṇavasena,",
  "tika-vin06t:184_26": "ekassa aññasaccadassanavasena ca itaresaṃ tiṇṇaṃ āvibhāvato ekekassa cattāro atthā vuttā.",
  "tika-vin06t:184_27": "Upadhiviveko nikkilesatā.",
  "tika-vin06t:185_0": "Paṭipakkhaṃ atthayantīti paccatthikā.",
  "tika-vin06t:185_1": "Pati viruddhā amittā paccāmittā.",
  "tika-vin06t:185_2": "Sacchikatvā pavedetīti ettāvatā bhagavato sabbaññutaṃ dīpeti.",
  "tika-vin06t:185_3": "Tena ñāṇasampattiṃ dīpetvā idāni karuṇāsampattiṃ dīpetuṃ “so dhammaṃ desesī”tiādimāha.",
  "tika-vin06t:185_4": "Atha vā kiṃ so pavedesīti? Ñāṇaṃ,",
  "tika-vin06t:185_5": "taṃ sabbaṃ tilokahitabhūtameva.",
  "tika-vin06t:185_6": "So dhammaṃ desesīti kīdisaṃ?",
  "tika-vin06t:185_7": "“Ādikalyāṇa”ntiādi.",
  "tika-vin06t:185_8": "Anena vacanena vattuṃ arahabhāvaṃ dīpeti.",
  "tika-vin06t:185_9": "Sāsanadhammoti ovādapariyatti.",
  "tika-vin06t:185_10": "Kiccasuddhiyāti kilesappahānanibbānārammaṇakiccasuddhiyā.",
  "tika-vin06t:185_11": "Sāsanabrahmacariyaṃ nāma sikkhattayaṃ,",
  "tika-vin06t:185_12": "navakoṭisahassānītiādikaṃ vā.",
  "tika-vin06t:185_13": "Maggameva brahmacariyaṃ maggabrahmacariyaṃ.",
  "tika-vin06t:185_14": "Tassa pakāsakaṃ piṭakattayaṃ idha sātthaṃ sabyañjanaṃ nāma.",
  "tika-vin06t:185_15": "Chasu atthapadesu saṅkhepato kāsanaṃ saṅkāsanaṃ.",
  "tika-vin06t:185_16": "Ādito kāsanaṃ pakāsanaṃ.",
  "tika-vin06t:185_17": "Ubhayampi vitthāretvā desanaṃ vivaraṇaṃ.",
  "tika-vin06t:185_18": "Puna vibhāgakaraṇaṃ vibhajanaṃ.",
  "tika-vin06t:185_19": "Opammādinā pākaṭakaraṇaṃ uttānīkaraṇaṃ.",
  "tika-vin06t:185_20": "Sotūnaṃ cittaparitosajananena,",
  "tika-vin06t:185_21": "cittanisānena ca paññāpanaṃ veditabbaṃ.",
  "tika-vin06t:185_22": "Byañjanapadesu akkharaṇato akkharaṃ,",
  "tika-vin06t:185_23": "“ekakkharapadamakkhara”nti eke.",
  "tika-vin06t:185_24": "Vibhattiantaṃ padaṃ.",
  "tika-vin06t:185_25": "Byañjayatīti byañjanaṃ, vākyaṃ.",
  "tika-vin06t:185_26": "Padasamudāyo vā vākyaṃ.",
  "tika-vin06t:185_27": "Vibhāgapakāso ākāro nāma.",
  "tika-vin06t:185_28": "Phusatīti phassotiādi nibbacanaṃ nirutti,",
  "tika-vin06t:185_29": "niruttiyā niddiṭṭhassa apadeso niddeso nāma.",
  "tika-vin06t:185_30": "Phusatīti phasso,",
  "tika-vin06t:185_31": "so tividho –",
  "tika-vin06t:185_32": "sukhavedanīyo dukkhavedanīyo adukkhamasukhavedanīyoti.",
  "tika-vin06t:185_33": "Etesu ayaṃ yojanā –",
  "tika-vin06t:185_34": "akkharehi saṅkāsayati,",
  "tika-vin06t:185_35": "padehi pakāsayati,",
  "tika-vin06t:185_36": "byañjanehi vivarati,",
  "tika-vin06t:185_37": "ākārehi vibhajati,",
  "tika-vin06t:185_38": "niruttīhi uttāniṃ karoti,",
  "tika-vin06t:185_39": "niddesehi paññāpeti.",
  "tika-vin06t:185_40": "Akkharehi vā saṅkāsayitvā padehi pakāseti,",
  "tika-vin06t:185_41": "byañjanehi vivaritvā ākārehi vibhajati,",
  "tika-vin06t:185_42": "niruttīhi uttāniṃ katvā niddesehi paññāpeti.",
  "tika-vin06t:185_43": "Akkharehi vā ugghāṭetvā padehi vineti ugghaṭitaññuṃ,",
  "tika-vin06t:185_44": "byañjanehi vivaritvā ākārehi vineti vipañcitaññuṃ,",
  "tika-vin06t:185_45": "niruttīhi netvā niddesehi vineti neyyanti veditabbaṃ.",
  "tika-vin06t:185_46": "Atthoti bhāsitattho.",
  "tika-vin06t:185_47": "Tassevatthassa paṭivijjhitabbo sako sako bhāvo paṭivedho nāma.",
  "tika-vin06t:185_48": "Taṃ ubhayampi attho nāma.",
  "tika-vin06t:185_49": "Tena vuttaṃ “atthagambhīratāpaṭivedhagambhīratāhi sāttha”nti.",
  "tika-vin06t:185_50": "Dhammoti vā desanāti vā byañjanameva.",
  "tika-vin06t:185_51": "Niddosabhāvena parisuddhaṃ sāsanabrahmacariyaṃ,",
  "tika-vin06t:185_52": "sikkhattayapariggahito maggo ca,",
  "tika-vin06t:185_53": "ubhayampi brahmacariyapadena saṅgahitaṃ.",
  "tika-vin06t:185_54": "Paṭipattiyāti paṭipattihetu.",
  "tika-vin06t:185_55": "Āgamabyattitoti punappunaṃ adhīyamānā khandhādayo pākaṭā honti.",
  "tika-vin06t:185_56": "Duruttasatthāni adhīyamānāni sammohamevāvāhanti.",
  "tika-vin06t:186_0": "2- 3.",
  "tika-vin06t:186_1": "Kacci khamanīyaṃ sītuṇhādi.",
  "tika-vin06t:186_2": "Kacci yāpanīyaṃ yathāladdhehi jīvitasādhanehi jīvitaṃ.",
  "tika-vin06t:186_3": "Appābādhanti appopasaggaṃ,",
  "tika-vin06t:186_4": "appātaṅkanti apparogaṃ.",
  "tika-vin06t:186_5": "Kacci lahuṭṭhānaṃ sarīrakicce.",
  "tika-vin06t:186_6": "Kacci balaṃ samaṇakicce.",
  "tika-vin06t:186_7": "Kacci phāsuvihāro yathāvuttanayena appābādhatāya,",
  "tika-vin06t:186_8": "anukkaṇṭhanādivasena vā.",
  "tika-vin06t:186_9": "Sattasaṭṭhito paṭṭhāya pacchimavayo,",
  "tika-vin06t:186_10": "uttarāmukhoti vuttaṃ hoti.",
  "tika-vin06t:186_11": "Lokavivaraṇe jāte idha kiṃ olokesi,",
  "tika-vin06t:186_12": "natthettha tayā sadisopīti āha “tvaṃ sadevakassa lokassa aggo”tiādi.",
  "tika-vin06t:186_13": "Āsabhiṃ uttamaṃ.",
  "tika-vin06t:186_14": "Upapattivasena devā.",
  "tika-vin06t:186_15": "Rūpānaṃ paribhogavasena,",
  "tika-vin06t:186_16": "patthanāvasena vā uppannā rāgasampayuttā somanassavedanānurūpato uppajjitvā hadayatappanato ambarasādayo viya “rūparasā”ti vuccanti.",
  "tika-vin06t:186_17": "Tathāgatassa pahīnāti adhikāravasenāha.",
  "tika-vin06t:186_18": "Tathāgatassapi hi kassaci te pahīnāti matthakacchinnatālo viya katā. Kathaṃ?",
  "tika-vin06t:186_19": "Rūparasādivacanena vipākadhammadhammā gahitā,",
  "tika-vin06t:186_20": "te vijjamānāpi matthakasadisānaṃ taṇhāvijjānaṃ maggasatthena chinnattā āyatiṃ tālapantisadise vipākakkhandhe nibbattetuṃ asamatthā jātā.",
  "tika-vin06t:186_21": "Tasmā tālāvatthu viya katā.",
  "tika-vin06t:186_22": "“Kusalasomanassāpi ettha saṅgahitā”ti vadanti.",
  "tika-vin06t:186_23": "Paṭhamamaggena pahīnā kammapathaṭṭhāniyā,",
  "tika-vin06t:186_24": "dutiyena ucchinnamūlā oḷārikā,",
  "tika-vin06t:186_25": "tatiyena tālāvatthukatā kāmarāgaṭṭhāniyā.",
  "tika-vin06t:186_26": "Catutthena anabhāvaṃkatā rūparāgārūparāgaṭṭhāniyā.",
  "tika-vin06t:186_27": "Aparihānadhammataṃ pana dīpento “āyatiṃ anuppādadhammā”ti āha.",
  "tika-vin06t:186_28": "Tadaṅgappahānena vā pahīnā vipassanākkhaṇe,",
  "tika-vin06t:186_29": "jhānassa pubbabhāgakkhaṇe vā,",
  "tika-vin06t:186_30": "vikkhambhanappahānena ucchinnamūlā jhānakkhaṇe.",
  "tika-vin06t:186_31": "“Vivicceva kāmehī”ti hi vuttaṃ.",
  "tika-vin06t:186_32": "Samucchedappahānena tālāvatthukatā tatiyavijjādhigamakkhaṇe.",
  "tika-vin06t:186_33": "Itthambhūtā pana te rūparasādayo anabhāvaṃkatā āyatimanuppādadhammāti ekamevidaṃ atthapadaṃ.",
  "tika-vin06t:186_34": "Paṭhamāya vā abhinibbhidāya pahīnā,",
  "tika-vin06t:186_35": "dutiyāya ucchinnamūlā,",
  "tika-vin06t:186_36": "tatiyāya tālāvatthukatā.",
  "tika-vin06t:186_37": "Itthambhūtā yasmā anabhāvaṃkatā nāma honti,",
  "tika-vin06t:186_38": "tasmā āyatiṃanauppādadhammāti veditabbā.",
  "tika-vin06t:186_39": "Atha vā dukkhañāṇena pahīnā,",
  "tika-vin06t:186_40": "samudayañāṇena ucchinnamūlā,",
  "tika-vin06t:186_41": "nirodhañāṇena tālāvatthukatā,",
  "tika-vin06t:186_42": "maggañāṇena anabhāvaṃkatā,",
  "tika-vin06t:186_43": "paccavekkhaṇañāṇena āyatiṃ anuppādadhammāti veditabbā.",
  "tika-vin06t:186_44": "Lokiyamaggena vā pahīnā,",
  "tika-vin06t:186_45": "dassanamaggena ucchinnamūlā,",
  "tika-vin06t:186_46": "tividhena bhāvanāmaggena tālāvatthukatātiādi.",
  "tika-vin06t:186_47": "Brāhmaṇassa avisayattā dhammarasā na uddhaṭā.",
  "tika-vin06t:187_0": "11.",
  "tika-vin06t:187_1": "Dhammadhātunti ettha sabbaññutaññāṇaṃ dhammadhātu nāma.",
  "tika-vin06t:187_2": "Anukampavacanānurūpaṃ “puṇṇacando viyā”ti vuttaṃ,",
  "tika-vin06t:187_3": "sūriyavacanaṃ “suppaṭividdhattā”tivacanānurūpaṃ,",
  "tika-vin06t:187_4": "pathavīsamacittatāya kāraṇaṃ “karuṇāvipphāra”nti vadanti.",
  "tika-vin06t:187_5": "Paṭicchādetabbe hi attano guṇe “āraddhaṃ kho pana me vīriya”ntiādinā pakāsento attano karuṇāvipphāraṃ pakāsetīti gahetabbo.",
  "tika-vin06t:187_6": "Varabhūrimedhaso varaputhulañāṇo,",
  "tika-vin06t:187_7": "bhūrīti vā bhūmi,",
  "tika-vin06t:187_8": "bhūmi viya patthaṭavarapaññoti attho.",
  "tika-vin06t:187_9": "Abujjhi etthātipi adhikaraṇena rukkho bodhi.",
  "tika-vin06t:187_10": "Sayaṃ bujjhati,",
  "tika-vin06t:187_11": "bujjhanti vā tena taṃsamaṅginoti maggo bodhi,",
  "tika-vin06t:187_12": "evaṃ sabbaññutaññāṇampi.",
  "tika-vin06t:187_13": "Bujjhīyatīti nibbānaṃ bodhi.",
  "tika-vin06t:187_14": "Tissannaṃ vijjānaṃ upanissayavato yathāsambhavaṃ tisso vijjā veditabbā.",
  "tika-vin06t:187_15": "Ekaggatāvasena tikkhabhāvo.",
  "tika-vin06t:187_16": "Tikkhopi ekacco saro lakkhaṃ patvā kuṇṭho hoti,",
  "tika-vin06t:187_17": "na tathā idaṃ.",
  "tika-vin06t:187_18": "Satindriyavasenassa kharabhāvo,",
  "tika-vin06t:187_19": "saddhindriyavasena vippasannabhāvo,",
  "tika-vin06t:187_20": "antarā anosakkitvā kilesapaccatthikānaṃ suṭṭhu abhibhavanato vīriyindriyavasenassa sūrabhāvo ca veditabbo.",
  "tika-vin06t:187_21": "Maggavijāyanatthaṃ gabbhaggahaṇakālo saṅkhārupekkhānantaramanulomattā.",
  "tika-vin06t:188_0": "Chandoti ca saṅkappoti ca avatthantarabhedabhinno rāgova –",
  "tika-vin06t:189_0": "“Senahātthyaṅgamupeti,",
  "tika-vin06t:190_0": "Rattahadayo rāgena;",
  "tika-vin06t:191_0": "Sammagate rattakāmamupeti,",
  "tika-vin06t:192_0": "Kāmapatitaṃ lokassa mātrālamatī”ti –",
  "tika-vin06t:193_0": "Ādīsu viya –",
  "tika-vin06t:194_0": "Vibhaṅgeyeva kiñcāpi attho vuttoti ettha ayamadhippāyo –",
  "tika-vin06t:194_1": "vibhaṅgapāḷiṃ ānetvā idha vuttopi sabbesaṃ upakārāya na hoti,",
  "tika-vin06t:194_2": "tasmā taṃ aṭṭhakathānayeneva pakāsayissāmīti.",
  "tika-vin06t:194_3": "Itoti kāmehi.",
  "tika-vin06t:194_4": "Kāyavivekādīsu upadhiviveko tatiyo,",
  "tika-vin06t:194_5": "tasmā tatiyaṃ chaḍḍetvā dve gahetvā tadaṅgādīsu vikkhambhanavivekaṃ gahetvā “tayo evā”ti vuttā.",
  "tika-vin06t:194_6": "Evaṃ sati cittavikkhambhanā ekatthā evāti viseso na siyāti ce?",
  "tika-vin06t:194_7": "Appanāvārattā na panevaṃ daṭṭhabbaṃ.",
  "tika-vin06t:194_8": "Kāyavivekaggahaṇena pubbabhāgaggahaṇaṃ ñāyati,",
  "tika-vin06t:194_9": "tasmā cittavivekoti tadaṅgaviveko vutto,",
  "tika-vin06t:194_10": "vikkhambhanena appanākāleti gahetabbaṃ asaṅkarato.",
  "tika-vin06t:194_11": "Atha vā cittavivekena tadaṅgavikkhambhanā gahitā,",
  "tika-vin06t:194_12": "itarena vikkhambhanaviveko evātipi yuttaṃ,",
  "tika-vin06t:194_13": "kilesakāmattā vā dvīsu kammesu pariyāpanno puriso viya.",
  "tika-vin06t:194_14": "Yathā avijjamānena avijjamānapaññattivasena loke “saphalo rukkho”ti vuccati,",
  "tika-vin06t:194_15": "tatheva vijjamānena vijjamānapaññattivasena sāsane “savitakkaṃ savicāraṃ jhāna”nti vuccatīti adhippāyo.",
  "tika-vin06t:195_0": "Vūpasamāti ettha kesaṃ vūpasamāti,",
  "tika-vin06t:195_1": "kiṃ paṭhamajjhānikānaṃ,",
  "tika-vin06t:195_2": "udāhu dutiyajjhānikānanti?",
  "tika-vin06t:195_3": "Ettha yadi paṭhamajjhānikānaṃ,",
  "tika-vin06t:195_4": "natthi tesaṃ vūpasamo.",
  "tika-vin06t:195_5": "Na hi paṭhamajjhānaṃ vitakkavicārarahitaṃ atthi.",
  "tika-vin06t:195_6": "Yadi dutiyajjhānikānaṃ,",
  "tika-vin06t:195_7": "nattheva vūpasamo tattha tadabhāvāti ce?",
  "tika-vin06t:195_8": "Tenetaṃ vuccati “samatikkamā”ti,",
  "tika-vin06t:195_9": "samatikkamopi na tesaṃyeva.",
  "tika-vin06t:195_10": "Kintu sakalassapi paṭhamajjhānadhammarāsissāti ce?",
  "tika-vin06t:195_11": "Tenetaṃ vuccati “oḷārikassa pana samatikkamā”tiādi.",
  "tika-vin06t:195_12": "Sabbepi paṭhamajjhānadhammā oḷārikāva dutiyajjhānato,",
  "tika-vin06t:195_13": "na kevalaṃ vitakkavicāradvayamevāti ce?",
  "tika-vin06t:195_14": "Na vitakkavicārāyeva tehi sampayuttānaṃ oḷārikabhāvatoti tesveva ādīnavadassanena dutiyajjhānakkhaṇe tesaṃ abhāvo hoti.",
  "tika-vin06t:195_15": "Tena vuttaṃ “dutiyajjhānakkhaṇe apātubhāvā”ti,",
  "tika-vin06t:195_16": "yassa dhammassānubhāvena,",
  "tika-vin06t:195_17": "yogena vā idaṃ jhānaṃ “sampasādana”nti vuccati “ekodibhāva”nti ca,",
  "tika-vin06t:195_18": "tassa dassanatthaṃ saddhāsamādhayo vibhaṅge vuttā.",
  "tika-vin06t:195_19": "Paṇītabhojanasikkhāpade sappiādayo viyāti vutte ayaṃ atthavaṇṇanā na virujjhati.",
  "tika-vin06t:195_20": "Samaṃ passatīti līnuddhaccaṃ pahāya khīṇāsavassa chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā",
  "tika-vin06t:195_21": "upekkhā chaḷaṅgupekkhā.",
  "tika-vin06t:195_22": "Nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "tika-vin06t:195_23": "ayaṃ saṅkhārupekkhā nāma.",
  "tika-vin06t:195_24": "Vicinane majjhattabhūtā upekkhā vipassanupekkhā nāma.",
  "tika-vin06t:195_25": "Tattha chaḷaṅgupekkhā brahmavihārupekkhā bojjhaṅgupekkhā tatramajjhattupekkhā jhānupekkhā pārisuddhupekkhā ca atthato ekā tatramajjhattupekkhāva,",
  "tika-vin06t:195_26": "avatthābhedena bhedo nesaṃ.",
  "tika-vin06t:195_27": "Saṅkhārupekkhāvipassanupekkhānampi ekatā paññāvasena,",
  "tika-vin06t:195_28": "kiccavasena pana duvidhatā veditabbā.",
  "tika-vin06t:196_0": "Chaḷaṅgupekkhā kāmāvacarā,",
  "tika-vin06t:196_1": "brahmavihārupekkhā rūpāvacarātiādinā bhūmivasena.",
  "tika-vin06t:196_2": "Chaḷaṅgupekkhā khīṇāsavasseva,",
  "tika-vin06t:196_3": "brahmavihārupekkhā tiṇṇampi puthujjanasekkhāsekkhānanti evaṃ puggalavasena.",
  "tika-vin06t:196_4": "Chaḷaṅgupekkhā somanassupekkhāsahagatacittasampayuttā,",
  "tika-vin06t:196_5": "brahmavihārupekkhā upekkhāsahagatacittasampayuttā evāti evaṃ cittavasena.",
  "tika-vin06t:196_6": "Chaḷaṅgupekkhā chaḷārammaṇā,",
  "tika-vin06t:196_7": "brahmavihārupekkhā dhammārammaṇāvāti ārammaṇavasena.",
  "tika-vin06t:196_8": "Vedanupekkhā vedanākkhandhena saṅgahitā,",
  "tika-vin06t:196_9": "itarā nava saṅkhārakkhandhenāti khandhasaṅgahavasena.",
  "tika-vin06t:196_10": "Chaḷaṅgupekkhā brahmavihārabojjhaṅgajhānupekkhā pārisuddhitatramajjhattupekkhā ca atthato ekā,",
  "tika-vin06t:196_11": "tasmā ekakkhaṇe ekāva siyā, na itarā,",
  "tika-vin06t:196_12": "tathā saṅkhārupekkhāvipassanupekkhāpi.",
  "tika-vin06t:196_13": "Vedanāvīriyupekkhānaṃ ekakkhaṇe siyā uppattīti.",
  "tika-vin06t:196_14": "Chaḷaṅgupekkhā abyākatā,",
  "tika-vin06t:196_15": "brahmavihārupekkhā kusalābyākatā,",
  "tika-vin06t:196_16": "tathā sesā.",
  "tika-vin06t:196_17": "Vedanupekkhā pana siyā akusalāpi.",
  "tika-vin06t:196_18": "Evaṃ kusalattikavasena.",
  "tika-vin06t:196_19": "Dasapetā saṅkhepena cattārova dhammā vīriyavedanātatramajjhattañāṇavasena.",
  "tika-vin06t:196_20": "“Dukkhadomanassasukhasomanassāna”nti evaṃ pahānakkamena avatvā vibhaṅge vuttanayena kasmā vuttānīti ce?",
  "tika-vin06t:196_21": "Suttānurakkhaṇatthaṃ.",
  "tika-vin06t:196_22": "Iṭṭhāniṭṭhaviparītanti ettha “ārammaṇavasena aggahetvā iṭṭhāniṭṭhaviparītākārena anubhavatīti gahetabba”nti vadanti. Kasmā?",
  "tika-vin06t:196_23": "Ekaṃyeva kasiṇaṃ ārabbha sabbesaṃ pavattito.",
  "tika-vin06t:196_24": "Tatiyajjhānato paṭṭhāya upakārā hutvā āgatāti satisīsena desanā katā,",
  "tika-vin06t:196_25": "vigatavalāhakādinā sommatāya rattiyā valāhakādinā kālussiye satipi divā viya anupakārikā na hoti rattiṃ,",
  "tika-vin06t:196_26": "tasmā “attano upakārakattena vā”ti vuttaṃ.",
  "tika-vin06t:196_27": "“Sūriyappabhābhibhavā,",
  "tika-vin06t:196_28": "rattiyā alābhāti ime dve hetū aparisuddhatāya kāraṇaṃ.",
  "tika-vin06t:196_29": "Sommabhāvena,",
  "tika-vin06t:196_30": "attano upakārakattena cāti ime dve sabhāgatāya kāraṇa”nti vadanti,",
  "tika-vin06t:196_31": "tassā aparisuddhāya jātiyāti vuttaṃ hoti,",
  "tika-vin06t:196_32": "tasmā kāraṇavacananti eke.",
  "tika-vin06t:197_0": "Jhānakathāvaṇṇanā niṭṭhitā.",
  "tika-vin06t:198_0": "Pubbenivāsakathāvaṇṇanā",
  "tika-vin06t:199_0": "12.",
  "tika-vin06t:199_1": "Cittekaggatāsabhāgattā jhānānaṃ “kesañci cittekaggatatthānī”ti āha.",
  "tika-vin06t:199_2": "Kusalānaṃ bhavokkamanasabhāgattā “kesañci bhavokkamanatthānī”ti.",
  "tika-vin06t:199_3": "Asabhāgattā sesaṭṭhānesu “pādakatthānī”ti avatvā “pādakānī”ti āha.",
  "tika-vin06t:199_4": "Tena pādakabhūtānampi yathāsambhavaṃ cittekaggatā bhavokkamanatāvahataṃ,",
  "tika-vin06t:199_5": "itaresaṃ yathāsambhavaṃ pādakatāvahatañca dīpeti.",
  "tika-vin06t:199_6": "Asabhāgattā javanavipassanāpādakāni samānāni abhiññāpādakāni ca honti,",
  "tika-vin06t:199_7": "abhiññāpādakāni ca vipassanāpādakāni hontītipi dīpeti,",
  "tika-vin06t:199_8": "tathā pādakābhāvaṃ dīpeti.",
  "tika-vin06t:199_9": "Abhiññāya hi catutthameva pādakaṃ,",
  "tika-vin06t:199_10": "na itarāni.",
  "tika-vin06t:199_11": "Tesu catutthassa tatiyaṃ pādakaṃ,",
  "tika-vin06t:199_12": "tatiyassa dutiyaṃ,",
  "tika-vin06t:199_13": "dutiyassa paṭhamanti.",
  "tika-vin06t:199_14": "Atha vā “cattāri jhānānī”ti yathālābhato vuttaṃ.",
  "tika-vin06t:200_0": "Vinayanidānanimittaṃ, verañjanivāsakappanaṃ;",
  "tika-vin06t:201_0": "Satthu yasmā tasmā bhagavā, vijjattayamāha verañje.",
  "tika-vin06t:202_0": "Vuttañhetaṃ “vinaye suppaṭipanno bhikkhu sīlasampattiṃ nissāyā”tiādi.",
  "tika-vin06t:202_1": "Sīlavato hi sīlapaccavekkhaṇatthaṃ rattiṭṭhānadivāṭhānesu nisinnassa nisajjanato paṭṭhāya attano atītakiriyānussaraṇabahulatāya",
  "tika-vin06t:202_2": "pubbenivāsānussativijjā appakasirena samijjhati.",
  "tika-vin06t:202_3": "Tathā attānaṃ paṭicca sattānaṃ cutipariggahaṇasīlatāya cutūpapātañāṇaṃ appakasirena samijjhati,",
  "tika-vin06t:202_4": "udakādīsu sukhumatta dassanasīlatāya dibbacakkhuñāṇaṃ samijjhati.",
  "tika-vin06t:202_5": "Yasmā sattavidhamethunasaṃyogaparivajjanena,",
  "tika-vin06t:202_6": "kāmāsavādiparivajjanena vā brahmacariyaṃ akhaṇḍādibhāvaṃ pāpuṇāti,",
  "tika-vin06t:202_7": "tasmāssa āsavakkhayañāṇaṃ appakasirena samijjhatīti ettha vinayanidāne vijjattayameva dassitaṃ,",
  "tika-vin06t:202_8": "tasmā āha “yesañca guṇānaṃ dāyakaṃ ahosi,",
  "tika-vin06t:202_9": "tesaṃ ekadesaṃ dassento”ti,",
  "tika-vin06t:202_10": "aññathā vijjattayapaṭilābhamattappasaṅgo siyāti.",
  "tika-vin06t:203_0": "So evanti iminā kiñcāpi catunnaṃ jhānānaṃ pubbabhāgapaṭipadāpi saṅgahaṃ gacchati,",
  "tika-vin06t:203_1": "na kevalaṃ purimajjhānattikameva,",
  "tika-vin06t:203_2": "tathāpi kevalaṃ purimajjhānattikameva gaṇhanto “evanti catutthajjhānakkamanidassanametaṃ,",
  "tika-vin06t:203_3": "iminā paṭhamajjhānādhigamādinā kamena catutthajjhānaṃ paṭilabhitvāti vuttaṃ hotī”ti āha,",
  "tika-vin06t:203_4": "taṃ kasmāti ce?",
  "tika-vin06t:203_5": "Sambhārabhūmittā.",
  "tika-vin06t:203_6": "Vuttañhetaṃ aṭṭhakathāyaṃ “ettha ca purimāni tīṇi jhānāni yasmā pītipharaṇena ca sukhapharaṇena ca sukhasaññañca",
  "tika-vin06t:203_7": "lahusaññañca okkamitvā lahumudukammaññakāyo hutvā iddhiṃ pāpuṇāti,",
  "tika-vin06t:203_8": "tasmā iminā pariyāyena iddhilābhāya saṃvattanato sambhārabhūmiyoti veditabbāni.",
  "tika-vin06t:203_9": "Catutthajjhānaṃ pana iddhilābhāya pakatibhūmi evā”ti.",
  "tika-vin06t:203_10": "Idameva vā atthaṃ sandhāyāha “pubbe imāni cattāri jhānāni kesañci abhiññāpādakānī”ti.",
  "tika-vin06t:203_11": "Yadi evaṃ catutthajjhānampi antokatvā evanti kimatthaṃ na vuttaṃ.",
  "tika-vin06t:203_12": "Tañhi pakatibhūmīti ce?",
  "tika-vin06t:203_13": "Na vattabbaṃ,",
  "tika-vin06t:203_14": "catutthajjhānato parassa samāhitādibhāvappattassa cittassa atthibhāvappasaṅgato.",
  "tika-vin06t:203_15": "Yasmā yasmiṃ sati “pubbenivāsānussatiñāṇāya cittaṃ abhininnāmesi”nti vuttaṃ,",
  "tika-vin06t:203_16": "tasmā tasmiṃ catutthajjhānacitte pakatibhūmibhāvappatte abhiññāpādake jāte parikammacittaṃ “pubbenivāsānussatiñāṇāya abhininnāmesi”nti āha.",
  "tika-vin06t:203_17": "Abhinīhārakkhamaṃ hotīti ettha taṃ iddhividhādhigamatthāya parikammacittaṃ abhinīharati.",
  "tika-vin06t:203_18": "Kasiṇārammaṇato apanetvā iddhividhābhimukhaṃ pesesi.",
  "tika-vin06t:203_19": "Gaṇṭhipade pana “abhiññāpādakajjhānato iddhividhañāṇādīnaṃ nīharaṇattha”nti vuttattā abhinīhārakkhamanti attho pakappito.",
  "tika-vin06t:204_0": "So evaṃ samāhite evaṃ āneñjappatteti yojanā veditabbā dutiyavikappe,",
  "tika-vin06t:204_1": "nīvaraṇadūrībhāvena vitakkādisamatikkamenāti paṭhamajjhānādīnaṃ kiccasaṅgaṇhanato.",
  "tika-vin06t:204_2": "Ayaṃ yojanā paṭhamavikappe na sambhavati “parisuddhetiādīsu panā”ti vacanena “eva”nti padassa anuppabandhanivāraṇato.",
  "tika-vin06t:204_3": "Teneva “upekkhāsatipārisuddhibhāvena parisuddhe”tiādimāha.",
  "tika-vin06t:204_4": "Icchāvacarānanti “aho vatāhaṃ āpattiñceva āpanno assaṃ,",
  "tika-vin06t:204_5": "na ca maṃ bhikkhū jāneyyu”ntiādinā nayena uppannaicchāvasena pavattānaṃ kopaapaccayānaṃ abhāvena anaṅgaṇeti attho.",
  "tika-vin06t:204_6": "Ettha ca pana yathāvuttappakārā icchāpi paṭhamajjhānādīnaṃ adhigamāya antarāyikā “sampajānamusāvādo kho panāyasmanto antarāyiko dhammo”ti vuttattā,",
  "tika-vin06t:204_7": "pageva icchāvacarā kopaapaccayā,",
  "tika-vin06t:204_8": "tasmā vuttaṃ “jhānapaṭilābhapaccanīkānaṃ pāpakānaṃ icchāvacarāna”ntiādi.",
  "tika-vin06t:204_9": "Katthaci pana “jhānapaṭilābhapaccayānaṃ icchāvacarāna”nti potthakesu pāṭho dissati,",
  "tika-vin06t:204_10": "so pamādalekho,",
  "tika-vin06t:204_11": "gaṇṭhipade ca “aho vata satthā mamaññeva paṭipucchitvā dhammaṃ deseyyā”ti yo tadattho likhito,",
  "tika-vin06t:204_12": "so dullikhito.",
  "tika-vin06t:204_13": "Na hi jhānapaṭilābhapaccayā kopādayo anaṅgaṇasutte vuttā,",
  "tika-vin06t:204_14": "“na ca yuttito sambhavanti jhānalābhino tadabhāvā”ti ācariyo vadati,",
  "tika-vin06t:204_15": "taṃ vīmaṃsitabbaṃ.",
  "tika-vin06t:204_16": "Ettha vijjattayassa uttaruttaravisesadassanatthaṃ “so evaṃ samāhite citte”tiādinā punappunaṃ aṭṭhaṅganidassanaṃ katanti veditabbaṃ.",
  "tika-vin06t:204_17": "Uttaruttaravisesā cebhāsaṃ attadukkhaparadukkhadassanatadupasamattadīpanato veditabbā.",
  "tika-vin06t:204_18": "Bhagavā hi pubbenivāsānussatiñāṇena attano anantasaṃsāradukkhaṃ passitvā,",
  "tika-vin06t:204_19": "cutūpapātañāṇena parassa ca lokassa āsavakkhayañāṇena tadubhayavūpasamattañca passitvā taṃ deseti,",
  "tika-vin06t:204_20": "paṭhamena vā attadukkhadassanato attasinehapariccāgaṃ dīpeti.",
  "tika-vin06t:204_21": "Dutiyena paradukkhadassanato paresu kopapariccāgaṃ,",
  "tika-vin06t:204_22": "tatiyena ariyamaggadassanato mohapariccāgañca dīpeti.",
  "tika-vin06t:204_23": "Evaṃ nānāguṇavisesadīpanato imasseva lokiyābhiññādvayassa idha gahaṇaṃ katanti veditabbaṃ.",
  "tika-vin06t:205_0": "Yasmā atītajāti eva nivāso,",
  "tika-vin06t:205_1": "tasmā “atītajātīsū”ti na vattabbanti ce? Na,",
  "tika-vin06t:205_2": "jātiyā ekadesepi nivāsavohārasiddhidassanato.",
  "tika-vin06t:205_3": "Pāḷiyaṃ kiñcāpi “ekampi jātiṃ dvepi jātiyo”tiādivacanena sakalajātiyā anussaraṇameva pubbenivāsānussati viya dissati,",
  "tika-vin06t:205_4": "na evaṃ daṭṭhabbaṃ.",
  "tika-vin06t:205_5": "Tadekadesānussaraṇampi pubbenivāsānussati evāti dassanatthaṃ,",
  "tika-vin06t:205_6": "bhummavacanaṃ kataṃ okāsādisaṅgahatthañca.",
  "tika-vin06t:205_7": "“Chinnavaṭumakānussaraṇādīsū”ti ādi-",
  "tika-vin06t:205_8": "saddena anivutthalokadhātudīparaṭṭhanagaragāmādiggahaṇaṃ veditabbaṃ.",
  "tika-vin06t:205_9": "Gaṇṭhipade pana “tesaṃ chinnavaṭumakānaṃ lokuttarasīlādīni na bhagavatā bodhisattakāle viññātānī”ti vuttaṃ.",
  "tika-vin06t:205_10": "Atthāpattito lokiyāni viññātānīti āpajjati,",
  "tika-vin06t:205_11": "taṃ dibbacakkhuñāṇādhikāre “ariyānaṃ upavādakā”ti vacanena samentaṃ viya dissati.",
  "tika-vin06t:205_12": "Na hi ariye apassantassa evaṃ hoti.",
  "tika-vin06t:205_13": "Kimatthaṃ panettha anussati vuttā,",
  "tika-vin06t:205_14": "nanu esa vijjādhikāroti ce?",
  "tika-vin06t:205_15": "Ādikammikassa sativasena nibbattito,",
  "tika-vin06t:205_16": "atītadhammānaṃ satiyā visesādhikārattā ca.",
  "tika-vin06t:205_17": "Vuttañhi “anussarāmī”ti.",
  "tika-vin06t:206_0": "“Vattamānesu vijjāna-matītesvassa sarati;",
  "tika-vin06t:207_0": "Anāgatesu dhammesu, sarati vijjāna paṇidhī”ti.",
  "tika-vin06t:208_0": "Ācariyakumāritena silokopi vutto.",
  "tika-vin06t:209_0": "Tattha rāge ussannatare tejosaṃvaṭṭo.",
  "tika-vin06t:209_1": "Dose āposaṃvaṭṭo.",
  "tika-vin06t:209_2": "Mohe vāyosaṃvaṭṭo.",
  "tika-vin06t:209_3": "Keci “dose tejosaṃvaṭṭo,",
  "tika-vin06t:209_4": "rāge āposaṃvaṭṭo,",
  "tika-vin06t:209_5": "mohe vāyosaṃvaṭṭo”ti vadanti.",
  "tika-vin06t:209_6": "Yasmā amutrāti cittaṃ,",
  "tika-vin06t:209_7": "vacanaṃ vā bhavādiniyamena hoti,",
  "tika-vin06t:209_8": "tasmā “bhave vā”tiādi.",
  "tika-vin06t:209_9": "Evaṃnāmo evaṃgottoti padadvayena ajjhattabahiddhāmūlakaṃ paññattisaṅkhātaṃ gocaranivāsaṃ dīpeti.",
  "tika-vin06t:209_10": "Pavattaphalabhojano sayaṃpatitaphalāhāro.",
  "tika-vin06t:209_11": "Caturāsītikappasahassaparamāyupariyanto vāti paṇidhānato pubbe.",
  "tika-vin06t:209_12": "Paṭinivattantassa paccavekkhaṇaṃ pubbenivāsānussatiñāṇaṃ na hoti.",
  "tika-vin06t:209_13": "“Pubbenivāsānussatiñāṇalābhīnaṃ panetaṃ ānubhāvaparidīpana”nti gaṇṭhipade vuttaṃ.",
  "tika-vin06t:209_14": "Amutrāti ettha paṭhamayojanāyaṃ sīhokkantavasena anussaraṇaṃ vuttaṃ,",
  "tika-vin06t:209_15": "tañca kho anulomavasena.",
  "tika-vin06t:209_16": "“Paṭilomavasenā”tipi likhanti,",
  "tika-vin06t:209_17": "taṃ duviññeyyaṃ.",
  "tika-vin06t:209_18": "Sīhokkantaṃ dassetuṃ “anekāsu kappakoṭīsū”tiādi vuttaṃ.",
  "tika-vin06t:209_19": "Yathā tanti nidassanena paṭipattisādhāraṇena phalasādhāraṇataṃ dassento brāhmaṇassa ādaraṃ janeti,",
  "tika-vin06t:209_20": "attānamevekaṃ ukkaṃsetīti vacanaṃ nivāreti.",
  "tika-vin06t:209_21": "“Sādhu kho pana tathārūpānaṃ arahataṃ dassanaṃ hotī”ti tassa pubbe uppannacitte eva niyojeti.",
  "tika-vin06t:209_22": "Paṭhamā abhinibbhidāti vacanena avijjaṇḍakosassa bahupaṭalabhāvaṃ dasseti,",
  "tika-vin06t:209_23": "tena aṭṭhaguṇissariyādinā anabhinibbhidaṃ dīpeti.",
  "tika-vin06t:210_0": "Pubbenivāsakathāvaṇṇanā niṭṭhitā.",
  "tika-vin06t:211_0": "Dibbacakkhuñāṇakathāvaṇṇanā",
  "tika-vin06t:212_0": "13.",
  "tika-vin06t:212_1": "“Cutūpapātañāṇāyā”ti phalūpacārena vuttaṃ.",
  "tika-vin06t:212_2": "Idañhi dibbacakkhuñāṇaṃ rūpārammaṇattā parittapaccuppannaajjhattabahiddhārammaṇaṃ hoti.",
  "tika-vin06t:212_3": "Na cutiṃ vā paṭisandhiṃ vā ārammaṇaṃ karoti.",
  "tika-vin06t:212_4": "Tasmā “yathākammūpage satte pajānāmī”ti vacanaṃ viya phalūpacāreneva vuttamidanti veditabbaṃ.",
  "tika-vin06t:212_5": "Dibbavihārasannissitattā kāraṇopacārena dibbaṃ.",
  "tika-vin06t:212_6": "Iminā pana keci ācariyā “kusalākusalā cakkhū dibbacakkhu kāmāvacara”nti vadanti,",
  "tika-vin06t:212_7": "te paṭisedhitā honti.",
  "tika-vin06t:212_8": "Catutthajjhānapaññā hi ettha adhippetā.",
  "tika-vin06t:212_9": "Mahājutikattā mahāgatikattāti etesu “saddasatthānusārenā”ti vuttaṃ.",
  "tika-vin06t:212_10": "Ekādasannaṃ upakkilesānaṃ evaṃ uppattikkamo upakkilesabhāvo ca veditabbo,",
  "tika-vin06t:212_11": "mahāsattassa ālokaṃ vaḍḍhetvā dibbacakkhunā nānāvidhāni rūpāni disvā “idaṃ nu kho ki”nti vicikicchā udapādi,",
  "tika-vin06t:212_12": "so upakkileso upakkilesasutte “vicikicchādhikaraṇañca pana me samādhimhi cavi,",
  "tika-vin06t:212_13": "samādhimhi cute obhāso antaradhāyati dassanañca rūpāna”nti vacanato.",
  "tika-vin06t:212_14": "Tato “rūpāni me passato vicikicchā uppajjati,",
  "tika-vin06t:212_15": "idāni na kiñci manasi karissāmī”ti cintayato amanasikāro,",
  "tika-vin06t:212_16": "tato kiñci amanasikarontassa thinamiddhaṃ udapādi,",
  "tika-vin06t:212_17": "tato tassa pahānatthaṃ ālokaṃ vaḍḍhetvā rūpāni passato himavantādīsu dānavarakkhasādayo passantassa chambhitattaṃ udapādi,",
  "tika-vin06t:212_18": "tato tassa pahānatthaṃ “mayā diṭṭhabhayaṃ pakatiyā olokiyamānaṃ natthi,",
  "tika-vin06t:212_19": "adiṭṭhe kiṃ nāma bhaya”nti cintayato uppilāvitattaṃ udapādi.",
  "tika-vin06t:212_20": "Gaṇṭhipade pana “uppilaṃ dibbarūpadassenenā”ti vuttaṃ,",
  "tika-vin06t:212_21": "“taṃ duvuttaṃ parato abhijappāvacanena tadatthasiddhito”ti ācariyo vadati.",
  "tika-vin06t:212_22": "Tato chambhitattappahānatthaṃ “mayā vīriyaṃ daḷhaṃ paggahitaṃ,",
  "tika-vin06t:212_23": "tena me idaṃ uppilaṃ uppanna”nti vīriyaṃ sithilaṃ karontassa kāyaduṭṭhullaṃ kāyadaratho kāyālasiyaṃ udapādi,",
  "tika-vin06t:212_24": "tato taṃ cajantassa accāraddhavīriyaṃ udapādi,",
  "tika-vin06t:212_25": "tattha dosaṃ passato atilīnavīriyaṃ upadādi,",
  "tika-vin06t:212_26": "tato taṃ pahāya samappavattena vīriyena chambhitattabhayā himavantādiṭṭhānaṃ pahāya devalokābhimukhaṃ",
  "tika-vin06t:212_27": "ālokaṃ vaḍḍhetvā devasaṅghaṃ passato taṇhāsaṅkhātā abhijappā udapādi,",
  "tika-vin06t:212_28": "tato “mayhaṃ ekajātikarūpaṃ manasi karontassa abhijappā uppannā,",
  "tika-vin06t:212_29": "tasmā dāni nānāvidhaṃ rūpaṃ manasi karissāmī”ti kālena devalokābhimukhaṃ,",
  "tika-vin06t:212_30": "kālena manussalokābhimukhaṃ ālokaṃ vaḍḍhetvā nānāvidhāni rūpāni manasi karoto nānattasaññā udapādi,",
  "tika-vin06t:212_31": "tato “nānāvidharūpāni me manasi karontassa nānattasaññā udapādi,",
  "tika-vin06t:212_32": "tasmā dāni abhijappādibhayā iṭṭhādinimittaggāhaṃ pahāya ekajātikameva rūpaṃ manasi karissāmī”ti tathā",
  "tika-vin06t:212_33": "karoto abhinijjhāyitattaṃ rūpānaṃ udapādi evaṃ pahīnaupakkilesassāpi anadhiṭṭhitattā.",
  "tika-vin06t:212_34": "Obhāsañhi kho jānāmi,",
  "tika-vin06t:212_35": "na ca rūpāni passāmītiādi jātaṃ.",
  "tika-vin06t:213_0": "Tassattho –",
  "tika-vin06t:213_1": "yadā parikammobhāsameva manasi karomi,",
  "tika-vin06t:213_2": "tadā obhāsaṃ sañjānāmi,",
  "tika-vin06t:213_3": "dibbena cakkhunā rūpāni na ca passāmi,",
  "tika-vin06t:213_4": "rūpadassanakāle ca obhāsaṃ na jānāmīti.",
  "tika-vin06t:213_5": "Kimatthamidaṃ vuttaṃ,",
  "tika-vin06t:213_6": "na hi etaṃ upakkisesagatanti?",
  "tika-vin06t:213_7": "Na kevalaṃ upakkilesappajahanamevettha kattabbaṃ,",
  "tika-vin06t:213_8": "yena idaṃ visuddhaṃ hoti,",
  "tika-vin06t:213_9": "aññampi taduttari kattabbaṃ atthīti dassanatthaṃ.",
  "tika-vin06t:213_10": "Vicikicchā cittassa upakkilesotiādīsu “ime dhammā upakkilesāti ādīnavadassanena pajahiṃ,",
  "tika-vin06t:213_11": "na mayhaṃ tadā uppannattā”ti keci vadanti.",
  "tika-vin06t:213_12": "Mānusakaṃ vāti iminā sabhāvātikkamaṃ dasseti.",
  "tika-vin06t:213_13": "Maṃsacakkhunā viyāti iminā pariyattiggahaṇaṃ,",
  "tika-vin06t:213_14": "vaṇṇamattārammaṇatañca upameti.",
  "tika-vin06t:213_15": "Vaṇṇamatte hettha satta- saddo,",
  "tika-vin06t:213_16": "na “sabbe sattā āhāraṭṭhitikā”ti ettha viya sabbasaṅkhatesu,",
  "tika-vin06t:213_17": "hīnajātiādayo mohassa nissando vipāko.",
  "tika-vin06t:213_18": "Kāyaduccaritena samannāgatā pubbe atītabhave ahesuṃ,",
  "tika-vin06t:213_19": "sampati nirayaṃ upapannāti evaṃ pāṭhasesena sambandho veditabbo.",
  "tika-vin06t:213_20": "“Yathākammūpagañāṇañhi ekantamatītārammaṇaṃ,",
  "tika-vin06t:213_21": "dibbacakkhu paccuppannārammaṇa”nti ubhinnaṃ kiccavasena vuttaṃ.",
  "tika-vin06t:213_22": "Mahallakoti samaṇānaṃ sāruppamasāruppaṃ,",
  "tika-vin06t:213_23": "lokācāraṃ vā na jānātīti adhippāyena vuttattā guṇaparidhaṃsanena garahatīti veditabbaṃ.",
  "tika-vin06t:213_24": "“Niyato sambodhiparāyano”ti vutto ariyapuggalo maggāvaraṇaṃ kātuṃ samatthaṃ pharusavacanaṃ yadi katheyya,",
  "tika-vin06t:213_25": "apāyagamanīyampi kareyya,",
  "tika-vin06t:213_26": "tena so apāyupagopi bhaveyya,",
  "tika-vin06t:213_27": "tasmā upaparikkhitabbanti eke.",
  "tika-vin06t:213_28": "“Vāyāmaṃ mā akāsīti therena vuttattā maggāvaraṇaṃ karotī”ti vadanti.",
  "tika-vin06t:213_29": "Pubbeva sotāpannena apāyadvāro pihito,",
  "tika-vin06t:213_30": "tasmāssa saggāvaraṇaṃ natthi.",
  "tika-vin06t:213_31": "“Pākatikanti pavattivipākaṃ ahosī”ti vadanti.",
  "tika-vin06t:213_32": "“Vuddhi hesā,",
  "tika-vin06t:213_33": "bhikkhave,",
  "tika-vin06t:213_34": "ariyassa vinaye,",
  "tika-vin06t:213_35": "yo accayaṃ accayato disvā yathādhammaṃ paṭikarotī”ti vacanato pākatikaṃ ahosīti eke.",
  "tika-vin06t:213_36": "Sace so na khamatīti sotāpannādīnaṃ khantiguṇassa mandatāya vā āyatiṃ tassa suṭṭhu saṃvaratthāya vā akkhamanaṃ sandhāya vuttaṃ.",
  "tika-vin06t:213_37": "Sukhānaṃ vā āyassa ārammaṇādino abhāvā kālakañcikā asurā honti.",
  "tika-vin06t:213_38": "“Ito bho sugatiṃ gacchā”ti vacanato manussagatipi.",
  "tika-vin06t:213_39": "Dibbacakkhuñāṇavijjāti dibbacakkhumeva dassanaṭṭhena ñāṇaṃ,",
  "tika-vin06t:213_40": "tassa tassa atthassa vindanaṭṭhena vijjāti attho.",
  "tika-vin06t:214_0": "Dibbacakkhuñāṇakathāvaṇṇanā niṭṭhitā.",
  "tika-vin06t:215_0": "Āsavakkhayañāṇakathāvaṇṇanā",
  "tika-vin06t:216_0": "14.",
  "tika-vin06t:216_1": "So evaṃ samāhite citteti kiṃ purimasmiṃyeva,",
  "tika-vin06t:216_2": "udāhu aññasmiṃyeva catutthajjhānacitte.",
  "tika-vin06t:216_3": "Aṭṭhakathāyampi yato vuṭṭhāya purimavijjādvayaṃ adhigataṃ,",
  "tika-vin06t:216_4": "tadeva puna samāpajjanavasena abhinavaṃ abhiṇhaṃ katanti dassanatthaṃ “so evaṃ samāhite citteti idha",
  "tika-vin06t:216_5": "vipassanāpādakaṃ catutthajjhānacittaṃ veditabba”nti vuttaṃ. Etthāha –",
  "tika-vin06t:216_6": "yadi tadeva puna samāpajjanavasena abhinavaṃ kataṃ,",
  "tika-vin06t:216_7": "atha kasmā pubbe viya “vipassanāpādakaṃ abhiññāpādakaṃ nirodhapādakaṃ sabbakiccasādhakaṃ sabbalokiyalokuttaraguṇadāyakaṃ",
  "tika-vin06t:216_8": "idha catutthajjhānacittaṃ veditabba”nti avatvā “idha vipassanāpādakaṃ catutthajjhānacittaṃ veditabba”nti",
  "tika-vin06t:216_9": "ettakameva vuttaṃ,",
  "tika-vin06t:216_10": "nanu idha tathāvacanaṭṭhānameva taṃ arahattamaggena saddhiṃ sabbaguṇanipphādanato,",
  "tika-vin06t:216_11": "na paṭhamavijjādvayamattanipphādanatoti? Vuccate –",
  "tika-vin06t:216_12": "ariyamaggassa bojjhaṅgamaggaṅgajhānaṅgapaṭipadāvimokkhavisesaniyamo pubbabhāgavuṭṭhānagāminīvipassanāya",
  "tika-vin06t:216_13": "saṅkhārupekkhāsaṅkhātāya niyamena ahosīti dassanatthaṃ vipassanāpādakamidha vuttanti veditabbaṃ.",
  "tika-vin06t:216_14": "Tattha pariyāpannattā,",
  "tika-vin06t:216_15": "na tadārammaṇamattena.",
  "tika-vin06t:216_16": "Pariyāyatoti aññenapi pakārena.",
  "tika-vin06t:216_17": "“Ime āsavā”ti ayaṃ vāro kimatthaṃ āraddho?",
  "tika-vin06t:216_18": "“Āsavānaṃ khayañāṇāyā”ti adhikārānulomanatthaṃ.",
  "tika-vin06t:216_19": "Maggakkhaṇe hi cittaṃ vimuccati,",
  "tika-vin06t:216_20": "phalakkhaṇe vimuttaṃ hotīti idaṃ ekattanayena vuttaṃ.",
  "tika-vin06t:216_21": "Yañhi vimuccamānaṃ,",
  "tika-vin06t:216_22": "tadeva aparabhāge vimuttaṃ nāma hoti.",
  "tika-vin06t:216_23": "Yañca vimuttaṃ,",
  "tika-vin06t:216_24": "tadeva pubbabhāge vimuccamānaṃ nāma hoti.",
  "tika-vin06t:216_25": "Bhuñjamāno eva hi bhojanapariyosāne bhuttāvī nāma.",
  "tika-vin06t:216_26": "“Iminā paccavekkhaṇañāṇaṃ dassetī”ti paccavekkhaṇañāṇassa ca paṭṭhāne “maggā vuṭṭhahitvā maggaṃ paccavekkhati, phalaṃ, nibbānaṃ,",
  "tika-vin06t:216_27": "pahīne kilese paccavekkhatī”ti ayamuppattikkamo vutto.",
  "tika-vin06t:216_28": "Pavattikkamo panettha sarūpato atthatoti dvidhā vutto.",
  "tika-vin06t:216_29": "Tattha “vimuttamiti ñāṇaṃ ahosī”ti sarūpato catubbidhassapi paccavekkhaṇañāṇassa pavattikkamanidassanaṃ.",
  "tika-vin06t:216_30": "“Khīṇā jātī”tiādi atthato.",
  "tika-vin06t:216_31": "Teneva ante “abbhaññāsi”nti puggalādhiṭṭhānaṃ desanaṃ akāsi paccavekkhaṇañāṇassa tathā appavattito.",
  "tika-vin06t:216_32": "Appaṭisandhikaṃ hotīti jānanto “khīṇā jātī”ti jānāti nāma.",
  "tika-vin06t:216_33": "“Dibbacakkhunā paccuppannānāgataṃsañāṇa”nti anāgataṃsañāṇassa ca dibbacakkhusannissitattā vuttaṃ.",
  "tika-vin06t:217_0": "Āsavakkhayañāṇakathāvaṇṇanā niṭṭhitā.",
  "tika-vin06t:218_0": "Upāsakattapaṭivedanākathāvaṇṇanā",
  "tika-vin06t:219_0": "15.",
  "tika-vin06t:219_1": "Kaṇṇasukhato hadayaṅgamatoti vacanameva sandhāya vuttaṃ.",
  "tika-vin06t:219_2": "Anattukkaṃsanatotiādi puggalavasena,",
  "tika-vin06t:219_3": "kaṇṇasukhatoti sotindriyaṃ sandhāya.",
  "tika-vin06t:219_4": "Āpāthāramaṇīyatoti ñāṇāpāthāramaṇīyato.",
  "tika-vin06t:219_5": "Sayameva heṭṭhāmukhajātaṃ vā,",
  "tika-vin06t:219_6": "maggo pana asoko hoti.",
  "tika-vin06t:219_7": "Tadā hi soko pahīyamāno.",
  "tika-vin06t:219_8": "Cariyādianukūlato appaṭikūlaṃ.",
  "tika-vin06t:219_9": "“Madhuramima”nti vuttattā “dhammamima”nti vacanaṃ adhikaṃ viya dissati.",
  "tika-vin06t:219_10": "Tasmā “rāgavirāgamima”nti evaṃ visuṃ visuṃ yojetvā puna piṇḍetvā dhammamimaṃ upehīti yojetabbaṃ,",
  "tika-vin06t:219_11": "“dhammameva saraṇatthamupehī”ti paṭhanti kirāti dīpeti.",
  "tika-vin06t:219_12": "Saraṇagatānaṃ teneva saraṇagamanena bhayaṃ santāsaṃ duggatiṃ parikkilesaṃ dukkhaṃ hiṃsatīti ratanattayaṃ saraṇaṃ nāma.",
  "tika-vin06t:219_13": "Tappasādataggarutādīhi vihatakileso tapparāyanatākārappavatto cittuppādo saraṇagamanaṃ.",
  "tika-vin06t:219_14": "Taṃsamaṅgīsatto saraṇaṃ gacchati.",
  "tika-vin06t:219_15": "Pabhedena pana duvidhaṃ saraṇagamanaṃ lokuttaraṃ lokiyanti.",
  "tika-vin06t:219_16": "Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena nibbānārammaṇaṃ hutvā kiccato sakalepi ratanattaye ijjhati.",
  "tika-vin06t:219_17": "Lokiyaṃ puthujjanānaṃ saraṇagamanupakkilesaṃ tadaṅgavikkhambhanena ārammaṇato buddhādiguṇārammaṇaṃ hutvā ijjhati.",
  "tika-vin06t:219_18": "Taṃ atthato ratanattaye saddhāpaṭilābho saddhāmūlikā ca sammādiṭṭhi.",
  "tika-vin06t:219_19": "Lokuttarassa cattāri sāmaññaphalāni vipākaphalaṃ,",
  "tika-vin06t:219_20": "sabbadukkhakkhayo ānisaṃsaphalaṃ.",
  "tika-vin06t:219_21": "“Yo ca buddhañca dhammañca…pe…",
  "tika-vin06t:219_22": "sabbadukkhā pamuccatī”ti hi vuttaṃ.",
  "tika-vin06t:219_23": "Lokiyassa bhavabhogasampadā.",
  "tika-vin06t:219_24": "“Ye keci buddhaṃ saraṇaṃ gatāse”ti hi vuttaṃ.",
  "tika-vin06t:219_25": "Lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "tika-vin06t:219_26": "na mahājutikaṃ hoti,",
  "tika-vin06t:219_27": "na mahāvipphāraṃ.",
  "tika-vin06t:219_28": "Lokuttarassa natthi saṃkileso.",
  "tika-vin06t:219_29": "Lokiyassa sāvajjo anavajjoti duvidho bhedo.",
  "tika-vin06t:219_30": "Tattha aññasatthārādīsu attasanniyyātanādīhi sāvajjo hoti,",
  "tika-vin06t:219_31": "so aniṭṭhaphalo.",
  "tika-vin06t:219_32": "Anavajjo kālakiriyāya,",
  "tika-vin06t:219_33": "so avipākattā aphalo.",
  "tika-vin06t:219_34": "Lokuttarassa nevatthi bhedo.",
  "tika-vin06t:219_35": "Bhavantarepi hi ariyasāvako aññaṃ satthāraṃ na uddisati.",
  "tika-vin06t:219_36": "Yo koci saraṇagato gahaṭṭho upāsako.",
  "tika-vin06t:219_37": "Ratanattayaupāsanato upāsako.",
  "tika-vin06t:219_38": "Pañca veramaṇiyo sīlaṃ.",
  "tika-vin06t:219_39": "Satthasattamaṃsamajjavisavāṇijjārahitaṃ dhammena jīvikaṃ ājīvo.",
  "tika-vin06t:219_40": "Vuttasīlājīvavipatti vipatti nāma.",
  "tika-vin06t:219_41": "Viparītā sampatti.",
  "tika-vin06t:220_0": "16.",
  "tika-vin06t:220_1": "Lacchāma nu khoti duggate sandhāya vuttaṃ.",
  "tika-vin06t:220_2": "Sakkhissāma nukho noti samiddhe sandhāya.",
  "tika-vin06t:220_3": "Tattha verañjāyaṃ.",
  "tika-vin06t:220_4": "Paggayhatīti pattaṃ paggaho,",
  "tika-vin06t:220_5": "tena paggahena pattenāti attho.",
  "tika-vin06t:220_6": "Samādāyevāti nidassanaṃ.",
  "tika-vin06t:220_7": "Na ca vaṭṭatīti puna pākaṃ kiñcāpi vaṭṭati,",
  "tika-vin06t:220_8": "tathāpi na suṭṭhu pakkattā vuttaṃ,",
  "tika-vin06t:220_9": "“uttaṇḍulabhattaṃ labhitvāpi pidhetuṃ na vaṭṭatī”ti aṭṭhakathāvacanañcettha sādhakaṃ.",
  "tika-vin06t:220_10": "“Sāvakānaṃ vā sikkhāpadaṃ paññapessāmī”ti iminā vacanena ājīvapārisuddhisīlaṃ sandhāya “pacchā sīla”nti vuttaṃ.",
  "tika-vin06t:220_11": "Upālittheropi taṃ taṃ vatthuṃ paṭicca bhagavatā bahūni sikkhāpadāni paññattāni atthīti dīpeti.",
  "tika-vin06t:220_12": "Yadi evaṃ verañjāyaṃ “etassa bhagavā kālo”ti vacanaṃ na sametīti ce? Na,",
  "tika-vin06t:220_13": "tato pubbe sikkhāpadābhāvappasaṅgato.",
  "tika-vin06t:220_14": "Thero pana paññattāni ṭhapetvā idāni paññapetabbāni pātimokkhuddesappahonakāni sandhāyāha.",
  "tika-vin06t:220_15": "Bhagavāpi “na tāva sāriputta satthā sāvakānaṃ sikkhāpadaṃ paññapetī”ti bhaddālisutte viya ekaccesu paññattesupi tato paraṃ paññapetabbāni sandhāyāha.",
  "tika-vin06t:220_16": "Idheva aṭṭhakathāyaṃ “sāmampi pacanaṃ samaṇasāruppaṃ na hoti na ca vaṭṭatī”ti vacanañca,",
  "tika-vin06t:220_17": "tathā “ratticchedo vā vassacchedo vā”tiādivacanāni ca atthi.",
  "tika-vin06t:220_18": "Aññathā “dvīhākārehi buddhā bhagavanto bhikkhū paṭipucchantī”ti idhevedaṃ pāḷiṭhapanaṃ virujjhatīti ācariyena vicāritaṃ,",
  "tika-vin06t:220_19": "taṃ sundaraṃ pubbepi paññattasikkhāpadasambhavato.",
  "tika-vin06t:220_20": "Kintu idha pāḷiṭhapanavirodhavicāraṇā pana nippayojanā viya mama dissati. Kasmā?",
  "tika-vin06t:220_21": "Upālittherena saṅgītikāle vuttapāṭhattā.",
  "tika-vin06t:220_22": "Ratticchedoti sattāhakiccaṃ sandhāya vutto.",
  "tika-vin06t:220_23": "“Sattāhakaraṇīyena gantvā ratticchedo vā vassacchedo vā ekabhikkhunāpi na kato”ti vuttaṃ kira mahāaṭṭhakathāyaṃ,",
  "tika-vin06t:220_24": "tasmā vassacchedassa kāraṇe sati sattāhakiccaṃ kātuṃ vaṭṭatīti eke.",
  "tika-vin06t:220_25": "Vinayadharā pana nicchanti,",
  "tika-vin06t:220_26": "tasmā aṭṭhakathādhippāyo vīmaṃsitabbo,",
  "tika-vin06t:220_27": "imāya verañjāyaṃ appicchatādipaṭipadāya pasannā.",
  "tika-vin06t:220_28": "Sālīnaṃ vikati sālivikati.",
  "tika-vin06t:221_0": "17- 8.",
  "tika-vin06t:221_1": "Upapannaphaloti bahuphalo.",
  "tika-vin06t:221_2": "“Khuddaṃ madhu”nti pāṭho.",
  "tika-vin06t:221_3": "Theraṃ sīhanādaṃ nadāpetuṃ pucchīti iminā ācariyo yaṃ pubbe āṇāya ṭhitānaṃ sāvakānaṃ mahānubhāvatādassanaṃ",
  "tika-vin06t:221_4": "“verañjāyaṃ nivāsappayojana”nti amhehi vuttaṃ,",
  "tika-vin06t:221_5": "taṃ sampādeti,",
  "tika-vin06t:221_6": "rājagahe verañjāyañcāti ubhayattha vitakkuppāde ekato piṇḍetvā dassento “atha kho āyasmato sāriputtassā”tiādimāha.",
  "tika-vin06t:221_7": "Kālaṃ sandhāya ciraṃ,",
  "tika-vin06t:221_8": "ṭhitiṃ sandhāya cirāti viggaho.",
  "tika-vin06t:222_0": "Kāmaṃ hinoti attano phalanibbattiyā sahāyaṃ gacchatīti kattari hetu,",
  "tika-vin06t:222_1": "tathāpi idha tena karaṇabhūtena tassa phalaṃ hinoti pavattatīti hetu.",
  "tika-vin06t:222_2": "Tathā ghaṭanti tenāti ghaṭo.",
  "tika-vin06t:222_3": "Kilāsunoti payojanābhāvena avāvaṭā.",
  "tika-vin06t:222_4": "Abbokiṇṇāni visabhāgehi.",
  "tika-vin06t:222_5": "Āgāminiyā anāgateti attho.",
  "tika-vin06t:222_6": "Imesaṃyeva noti dassanatthaṃ “sabbabuddhānaṃ hī”ti vuttaṃ.",
  "tika-vin06t:222_7": "Yāvasāsanapariyantāti yāva buddhā dharanti,",
  "tika-vin06t:222_8": "tāvāti attho.",
  "tika-vin06t:222_9": "Khattiyabrāhmaṇāva uccā,",
  "tika-vin06t:222_10": "tatthāpi visesaṃ dassetuṃ “uccanīcauḷāruḷārabhogā”ti.",
  "tika-vin06t:222_11": "“Manasi katvā”tipi pāṭho.",
  "tika-vin06t:222_12": "Upasampādyaupasampādyaiccetaṃ dvayaṃ māgadhe “upasampajjā”ti vuccati.",
  "tika-vin06t:222_13": "Anupādāyāti ārammaṇakaraṇavasena aggahetvā.",
  "tika-vin06t:222_14": "Āsavehīti kattari tatiyāvibhatti.",
  "tika-vin06t:222_15": "Cittānīti paccattabahuvacanaṃ.",
  "tika-vin06t:222_16": "Vimucciṃsūti kammakārake.",
  "tika-vin06t:222_17": "Vimocitānīti adhippāyoti ācariyo.",
  "tika-vin06t:222_18": "Āsavehīti padañca paccatte karaṇavacanaṃ katvā gaṇṭhipade attho pakāsito.",
  "tika-vin06t:222_19": "Yadi ariyamaggena niruddhānaṃ āsavānaṃ vasena anāsavatā,",
  "tika-vin06t:222_20": "loke cittānipi anāsavā siyuṃ.",
  "tika-vin06t:222_21": "Na hi niruddhāni cittāni ārammaṇāni karontīti tāni aniruddhāsavavasena sāsavānīti ce.",
  "tika-vin06t:222_22": "Sotāpannassa maggacittaṃ uparimaggavajjhāsavavasena sāsavaṃ,",
  "tika-vin06t:222_23": "avasiṭṭhāsavasamucchindanānubhāvattā phalāni sāsavāni siyunti? Na,",
  "tika-vin06t:222_24": "āsavasamucchindanānubhāvāgataphalattā.",
  "tika-vin06t:222_25": "Bhiṃsanassa karaṇaṃ bhiṃsanakataṃ,",
  "tika-vin06t:222_26": "tasmiṃ bhiṃsanakatasmiṃ,",
  "tika-vin06t:222_27": "bhiṃsanakiriyāyāti attho.",
  "tika-vin06t:222_28": "Itthiliṅgaṃ vipallāsaṃ katvā napuṃsakaliṅgaṃ,",
  "tika-vin06t:222_29": "purisaliṅgaṃ vā katvā.",
  "tika-vin06t:222_30": "Nimittattheti ettha –",
  "tika-vin06t:223_0": "“Cammani dīpinaṃ hanti, dantesu hanti kuñjaraṃ;",
  "tika-vin06t:224_0": "Vālesu cāmariṃ hanti, siṅgesu sarabho hato”ti. –",
  "tika-vin06t:225_0": "Adhikaraṇaṃ.",
  "tika-vin06t:226_0": "20- 21.",
  "tika-vin06t:226_1": "Naciraṭṭhitikakāraṇe kathite ciraṭṭhitikakāraṇaṃ atthato vuttapaṭipakkhavasena kiñcāpi siddhaṃ,",
  "tika-vin06t:226_2": "tathāpi taṃ therassa vinayapaññattiyācanāya okāsakāraṇādhippāyato vinayapaññattiyācanokāsaṃ pāpetuṃ puna bhagavantaṃ “ko pana, bhante,",
  "tika-vin06t:226_3": "hetū”ti pucchi.",
  "tika-vin06t:226_4": "Bhagavāpi yācanaṃ sampaṭicchitukāmo byākāsi.",
  "tika-vin06t:226_5": "“Āsavaṭṭhānīyā saṅghe pātubhavantī”ti puggalassa saṅghapariyāpannattā vuttaṃ.",
  "tika-vin06t:226_6": "Ādaratthavasenevettha dvikkhattuṃ vuttanti yasmā thero pubbe rājagahe,",
  "tika-vin06t:226_7": "sampati verañjāyanti dvikkhattuṃ kāci,",
  "tika-vin06t:226_8": "tasmā ādarena punappunaṃ yācayamānaṃ passitvā sayampi bhagavā ādareneva “āgamehi tvaṃ sāriputtā”ti āha.",
  "tika-vin06t:226_9": "Tenetaṃ dīpeti “mā tvaṃ punappunaṃ yācāhi,",
  "tika-vin06t:226_10": "sampaṭicchitāva mayā te yācanā,",
  "tika-vin06t:226_11": "pubbenanu tavayācanaṃ sampaṭicchatāva mayā ettake kāle ettakāni sikkhāpadāni paññattāni,",
  "tika-vin06t:226_12": "na tāva me sāvakānaṃ āṇāpātimokkhuddesānujānanakālo sampatto,",
  "tika-vin06t:226_13": "takkānumānavasena tayā ‘etassa bhagavā kālo’ti punappunaṃ niddisiyamānopi nesa so kālo,",
  "tika-vin06t:226_14": "kintu tathāgatova tattha kālaṃ jānissatī”ti.",
  "tika-vin06t:226_15": "Yasmā pana “sikkhāpadapaññattikālato pabhuti āṇāpātimokkhameva uddisiyatī”ti vuttaṃ,",
  "tika-vin06t:226_16": "tasmā pātimokkhuddesappahonakasikkhāpadameva sandhāyāha.",
  "tika-vin06t:226_17": "“Tatthāti sikkhāpadapaññattiyācanāpekkhaṃ bhummavacana”nti ekameva padaṃ vuttaṃ tassā siddhiyā itarassa siddhito.",
  "tika-vin06t:226_18": "“Sāvakānaṃ visayabhāvanti iminā mahāpadumattheravādo paṭikkhitto”ti anugaṇṭhipade vuttaṃ,",
  "tika-vin06t:226_19": "taṃ sundaraṃ viya.",
  "tika-vin06t:226_20": "Sammukhe garahā.",
  "tika-vin06t:226_21": "Parammukhe upavādo. “Na,",
  "tika-vin06t:226_22": "bhikkhave,",
  "tika-vin06t:226_23": "ūnadasavassena…pe…",
  "tika-vin06t:226_24": "dukkaṭassā”ti idaṃ sikkhāpadaṃ bhagavā buddhattena dasavassiko hutvā paññapesi ūnadasavassikassa tassa tathā sikkhāpadapaññattiyā abhāvato.",
  "tika-vin06t:226_25": "Na tadā atirekadasavassikova dasavassikānaṃ rattaññumahattappattito,",
  "tika-vin06t:226_26": "tasmā taṃ sikkhāpadaṃ verañjāyaṃ vassāvāsato pubbe rājagahe eva paññattanti siddhaṃ,",
  "tika-vin06t:226_27": "tasmiṃ siddhe siddhameva “yāva na saṅgho rattaññumahattaṃ pattoti vacanaṃ ito pubbe paṭhamayācanāyapi vutta”nti.",
  "tika-vin06t:226_28": "Aṭṭhakathāyampi rattaññumahattappattakāle “dve sikkhāpadānī”ti gaṇanaparicchedavacanaṃ paṭhamayācanāya vuttavacanaṃ sandhāya vuttaṃ.",
  "tika-vin06t:226_29": "Aññathā rattaññumahattappattakāle dve eva,",
  "tika-vin06t:226_30": "na aññanti āpajjati.",
  "tika-vin06t:227_0": "“Atha kho āyasmato sāriputtassā”tiādimhi ayamādito paṭṭhāya atthavibhāvanā –",
  "tika-vin06t:227_1": "ayaṃ kirāyasmā assajittherato paṭiladdhaṃ ekagāthāmattakaṃ dhammapariyāyaṃ nayasatasahassehi vivecento",
  "tika-vin06t:227_2": "arahattaṃ patvā sāvakapāramīñāṇe ṭhito “aho vata mahānubhāvoyaṃ saddhammo,",
  "tika-vin06t:227_3": "yo vināpi dhammasāminā parammukhato sutamattepi mayhaṃ mahantaṃ guṇavisesaṃ janesi,",
  "tika-vin06t:227_4": "sādhu vatāyaṃ saddhammo ciraṃ tiṭṭheyyā”ti cintento “katamesānaṃ nu kho buddhānaṃ bhagavantānaṃ…pe…",
  "tika-vin06t:227_5": "na ciraṭṭhitika”nti tamatthaṃ,",
  "tika-vin06t:227_6": "kāraṇañca attano aggasāvakañāṇena paṭivijjhitvā “sāvakānaṃ sikkhāpadaṃ paññattantiādiciraṭṭhitikāraṇa”nti",
  "tika-vin06t:227_7": "niṭṭhaṃ katvā vinayapaññattiyācanokāsakaraṇatthaṃ bhagavantaṃ pucchi.",
  "tika-vin06t:227_8": "Tato pañhassa vissajjane vinayapaññattiyācanokāse sampatte “etassa bhagavā kālo,",
  "tika-vin06t:227_9": "etassa sugata kālo”ti vinayapaññattiṃ yāci.",
  "tika-vin06t:227_10": "Tato bhagavā tassā yācanāya sampaṭicchitabhāvaṃ,",
  "tika-vin06t:227_11": "“etassa bhagavā kālo”ti vuttakālassa akālataṃ,",
  "tika-vin06t:227_12": "kālassa ca anaññavisayataṃ dīpento “āgamehi tva”ntiādimāha,",
  "tika-vin06t:227_13": "tato bhagavā tassa yācanaṃ,",
  "tika-vin06t:227_14": "sattesu kāruññatañca paṭicca “tena kho pana samayena bhikkhū anupajjhāyakā anācariyakā anovadiyamānā”tiādinā",
  "tika-vin06t:227_15": "nayena vepullamahattataṃ paṭicca satthā sāvakānaṃ upajjhāyavattādīni vinayakammāni,",
  "tika-vin06t:227_16": "tadanurūpasikkhāpadāni ca paññapesi.",
  "tika-vin06t:227_17": "Tato anukkamena dvādasamavassaṃ verañjāyaṃ vasi.",
  "tika-vin06t:227_18": "Tadā ca āyasmā sāriputto satthārā niddiṭṭhesu ciraṭṭhitihetūsu jātesu “navaṅgasatthusāsanamahattatā ca sampati jātā,",
  "tika-vin06t:227_19": "vinayapaññatti ca bahutarā jātā,",
  "tika-vin06t:227_20": "pātimokkhuddeso eveko na tāva sāvakānaṃ anuññāto,",
  "tika-vin06t:227_21": "so ca parisuddhena saṅghena karīyati.",
  "tika-vin06t:227_22": "Saṅghopi etarahi parisuddho pacchimakassa sotāpannattā”ti cintetvā pātimokkhuddesaṃ anujānāpetukāmo yattakehi",
  "tika-vin06t:227_23": "ca sikkhāpadehi pātimokkhuddeso anujānīyati,",
  "tika-vin06t:227_24": "tattakānaṃ paññattiyācanapubbaṅgamaṃ pātimokkhuddesaṃ yācanto pubbuppannavitakkasūcanapucchāvissajjanakkamavasena",
  "tika-vin06t:227_25": "yācanokāse sampatte “etassa bhagavā kālo”tiādimāha.",
  "tika-vin06t:228_0": "Tattha “yaṃ bhagavā sāvakānaṃ sikkhāpadaṃ paññapeyyā”ti pātimokkhuddesappahonakasikkhāpadaṃ sandhāyāha,",
  "tika-vin06t:228_1": "ayamattho bhaddālisuttena dīpetabbo.",
  "tika-vin06t:228_2": "Tattha hi bahūsu sikkhāpadesu paññattesu,",
  "tika-vin06t:228_3": "paññapiyamānesu ca “na tāva bhaddāli satthā sāvakānaṃ sikkhāpadaṃ paññapetī”tiādi vuttaṃ apaññattaṃ upādāya,",
  "tika-vin06t:228_4": "tathā idhāpi apaññattaṃ sandhāya vuttanti veditabbaṃ.",
  "tika-vin06t:228_5": "Parisuddhattā saṅghassa sampati sāvakānaṃ āṇāpātimokkhuddesaṃ nānujānāmīti dassento “nirabbudo”tiādimāha.",
  "tika-vin06t:228_6": "Na hi parisuddhe saṅghe ovādapātimokkhuddesassa anuddesakāraṇaṃ atthi,",
  "tika-vin06t:228_7": "tasmiṃ sati āṇāpātimokkhuddesānujānanādhippāyato.",
  "tika-vin06t:228_8": "Tathā ca so tato aṭṭhannaṃvassānaṃ accayena anuññāto.",
  "tika-vin06t:228_9": "Yathāha pātimokkhaṭhapanakkhandhake “na dānāhaṃ,",
  "tika-vin06t:228_10": "bhikkhave,",
  "tika-vin06t:228_11": "ito paraṃ uposathaṃ karissāmi…pe…",
  "tika-vin06t:228_12": "pātimokkhaṃ uddiseyyāthā”ti.",
  "tika-vin06t:228_13": "Yaṃ pana upasampadakkhandhake “tena kho pana samayena bhikkhū aññataraṃ bhikkhuṃ upasampādetvā ekakaṃ ohāya pakkamiṃsu…pe…",
  "tika-vin06t:228_14": "so tassā methunaṃ dhammaṃ paṭisevitvā cirena agamāsī”ti vatthu āgataṃ,",
  "tika-vin06t:228_15": "taṃ sudinnavatthuto parato uppannampi tattha yathādhikāraṃ samodhānetuṃ vuttaṃ.",
  "tika-vin06t:228_16": "Tathā tattheva “ubhayāni kho panassa pātimokkhāni vitthārena svāgatāni hontī”tiādinā aṅgānipi veditabbāni.",
  "tika-vin06t:228_17": "Na hi ādito eva ubhatopātimokkhāni siddhānīti.",
  "tika-vin06t:228_18": "Apica ādito paṭṭhāya ayamanukkamo veditabbo,",
  "tika-vin06t:228_19": "seyyathidaṃ –",
  "tika-vin06t:228_20": "rāhulakumāre uppanne bodhisatto nikkhamitvā chabbassāni dukkaraṃ katvā sattame abhisambuddho,",
  "tika-vin06t:228_21": "tasmiṃ eva saṃvacchare kapilavatthuṃ gantvā rāhulakumāraṃ pabbājesi.",
  "tika-vin06t:228_22": "Ambalaṭṭhikarāhulovādasuttaṭṭhakathāyaṃ “ayañhi āyasmā sattavassikakāle bhagavantaṃ cīvarakaṇṇe gahetvā ‘dāyajjaṃ me samaṇa dehi,",
  "tika-vin06t:228_23": "dāyajjaṃ me samaṇa dehī’ti dāyajjaṃ yācamāno bhagavatā dhammasenāpatisāriputtattherassa niyyādetvā pabbājito”ti ca vuttaṃ,",
  "tika-vin06t:228_24": "tasmā rāhulakumāraṃ ārabbha “anujānāmi,",
  "tika-vin06t:228_25": "bhikkhave,",
  "tika-vin06t:228_26": "tīhi saraṇagamanehi sāmaṇerapabbajja”nti vuttattā saraṇagamanūpasampadā paṭhamavassabbhantare eva paṭikkhittā,",
  "tika-vin06t:228_27": "ñatticatutthakammavasena upasampadā anuññātāti paññāyati.",
  "tika-vin06t:228_28": "Apica rāhulavatthumhi “na,",
  "tika-vin06t:228_29": "bhikkhave,",
  "tika-vin06t:228_30": "ananuññāto mātāpitūhi putto pabbājetabbo,",
  "tika-vin06t:228_31": "yo pabbājeyya,",
  "tika-vin06t:228_32": "āpatti dukkaṭassā”ti sikkhāpadaṃ paññattaṃ,",
  "tika-vin06t:228_33": "tasmā ito pubbepi sikkhāpadāni paññattānīti siddhaṃ.",
  "tika-vin06t:229_0": "Sutvā ca yo hetunirodhamaggaṃ,",
  "tika-vin06t:230_0": "Nirodhupāyaṃ paṭivijjhi khippaṃ;",
  "tika-vin06t:231_0": "Jātovapekkhena asesametaṃ,",
  "tika-vin06t:232_0": "Lokaṃ vipassī sugataggasisso.",
  "tika-vin06t:233_0": "So dhammasenāpati aggasisso,",
  "tika-vin06t:234_0": "Saddhammarājassa tathāgatassa;",
  "tika-vin06t:235_0": "Sayaṃ munindena yasassa patto,",
  "tika-vin06t:236_0": "Anekaso soḷasadhā pasattho.",
  "tika-vin06t:237_0": "Tasmā hi sikkhāpadabandhakālo,",
  "tika-vin06t:238_0": "Ñātumpi loke atibhāriyova;",
  "tika-vin06t:239_0": "Pageva sikkhāpadabhāvabhedo,",
  "tika-vin06t:240_0": "Pageva añño ubhayattha tattha.",
  "tika-vin06t:241_0": "Paccekabuddhā api taṃ dvayantu,",
  "tika-vin06t:242_0": "Ñātuṃ na sakkāva pageva netuṃ;",
  "tika-vin06t:243_0": "Nissaṃsayaṃ tattha tathāgatova,",
  "tika-vin06t:244_0": "Jānissaticcāha tathāgatoti.",
  "tika-vin06t:245_0": "Iccetamatthaṃ idha bhikkhu ñatvā,",
  "tika-vin06t:246_0": "Sikkhāpadānaṃ kamabhāvabhedaṃ;",
  "tika-vin06t:247_0": "Ñātuṃ sayaṃ no na pare ca netuṃ,",
  "tika-vin06t:248_0": "Pariyesitabbo idha yuttimaggo.",
  "tika-vin06t:249_0": "Tattha kamabhedo sikkhāpadānaṃ parato āvi bhavissati.",
  "tika-vin06t:249_1": "Bhāvabhedo tāva ukkhittakānuvattanapaccayā bhikkhu anāpattiko,",
  "tika-vin06t:249_2": "bhikkhunī pana samanubhaṭṭhā pārājikā hoti.",
  "tika-vin06t:249_3": "Pārājikāpattipaṭicchādane bhikkhussa dukkaṭaṃ,",
  "tika-vin06t:249_4": "bhikkhuniyā pārājikaṃ.",
  "tika-vin06t:249_5": "Duṭṭhullaṃ ārocentassa,",
  "tika-vin06t:249_6": "paṭicchādentassa ca pācittiyaṃ.",
  "tika-vin06t:249_7": "Mahāsāvajjaṃ pārājikaṃ ārocentassa,",
  "tika-vin06t:249_8": "paṭicchādentassa ca bhikkhussa dukkaṭaṃ.",
  "tika-vin06t:249_9": "Iccevamādīhi abhāvabhedasikkhāpadānaṃ idha bhāvabhedena yuttipariyesanaṃ sādhayamānopi siyā anummādavighātabhāgīti.",
  "tika-vin06t:249_10": "Ettāvatā sakalassapi vinayapiṭakassa vitakkayācanakālakālaññūkāraṇaphalapayojanehi sattahi aṅgehi paṭimaṇḍitaṃ",
  "tika-vin06t:249_11": "nidānamāyasmatā upālittherena nidassitaṃ hoti.",
  "tika-vin06t:249_12": "Tattha therassa vinayapaññattiyācanahetubhūto vitakko nāma.",
  "tika-vin06t:249_13": "Tasseva “etassa bhagavā kālo”tiādinā pavattā yācanā nāma.",
  "tika-vin06t:249_14": "Rattaññūvepullalābhaggabāhusaccamahattappatti kālo nāma.",
  "tika-vin06t:249_15": "Sabbaññū eva kālaññū nāma.",
  "tika-vin06t:249_16": "Āsavaṭṭhānīyānaṃ dhammānaṃ pātubhāvo kāraṇaṃ nāma.",
  "tika-vin06t:249_17": "“Tesaṃyeva āsavaṭṭhānīyānaṃ dhammānaṃ paṭighātāyā”ti vacanato āsavaṭṭhānīyadhammapaṭighāto phalaṃ nāma.",
  "tika-vin06t:249_18": "“Yathayidaṃ brahmacariyaṃ addhaniyaṃ assā”ti vacanato sāsanabrahmacariyassa ciraṭṭhiti payojananti veditabbaṃ.",
  "tika-vin06t:249_19": "Hoti cettha –",
  "tika-vin06t:250_0": "“Vitakko yācanā kālo, kālaññū kāraṇaṃ phalaṃ;",
  "tika-vin06t:251_0": "Payojananti sattaṅgaṃ, nidānaṃ vinayassidhā”ti.",
  "tika-vin06t:252_0": "22.",
  "tika-vin06t:252_1": "Antimamaṇḍalanti abbhantaramaṇḍalaṃ.",
  "tika-vin06t:252_2": "Tañhi itaresaṃ anto hoti,",
  "tika-vin06t:252_3": "khuddakamaṇḍalaṃ vā.",
  "tika-vin06t:252_4": "Anumatidānavasena tesaṃ bhikkhūnaṃ datvā.",
  "tika-vin06t:252_5": "Tesaṃ buddhānaṃ cārikāya vinetabbā veneyyasattā.",
  "tika-vin06t:252_6": "Ocinantā viyāti bahupupphaṃ gacchaṃ mālākārā ciraṃ ocinanti,",
  "tika-vin06t:252_7": "evaṃ bahuveneyyesu gāmādīsu ciraṃ vasantā veneyyapuññaṃ pariharantā caranti.",
  "tika-vin06t:252_8": "Santaṃ sukhaṃ,",
  "tika-vin06t:252_9": "na vedanāsukhaṃ viya saparipphandaṃ.",
  "tika-vin06t:252_10": "Dasasahassacakkavāḷeti devānaṃ vasena vuttaṃ.",
  "tika-vin06t:252_11": "Manussā pana imasmiṃyeva cakkavāḷe bodhaneyyā uppajjanti.",
  "tika-vin06t:252_12": "Mahākaruṇāya dhuvaṃ sattasamavalokanaṃ.",
  "tika-vin06t:252_13": "Otiṇṇeti parisamajjhaṃ āgate,",
  "tika-vin06t:252_14": "ārocite vā.",
  "tika-vin06t:252_15": "Yena kāraṇena mayaṃ tumhākaṃ deyyadhammaṃ dadeyyāma,",
  "tika-vin06t:252_16": "taṃ kuto sakkā laddhuṃ.",
  "tika-vin06t:252_17": "Bahukiccā hi gharāvāsāti.",
  "tika-vin06t:252_18": "Dutiyavikappe tanti deyyadhammaṃ.",
  "tika-vin06t:252_19": "“Tumhehi taṃ kuto laddhā”ti anugaṇṭhipade vuttaṃ.",
  "tika-vin06t:252_20": "Keci pana “paṭhamaṃ kiriyaṃ pekkhati,",
  "tika-vin06t:252_21": "dutiyaṃ deyyadhamma”nti vadanti.",
  "tika-vin06t:252_22": "Ācariyo pana “paṭhamayojanāya yaṃ dānapuññaṃ,",
  "tika-vin06t:252_23": "taṃ kuto labbhā.",
  "tika-vin06t:252_24": "Puññantarāyabahulā hi gharāvāsāti.",
  "tika-vin06t:252_25": "Dutiyayojanāya temāsabbhantare yamahaṃ dadeyyaṃ,",
  "tika-vin06t:252_26": "atikkantakālattā tamahaṃ sampati kuto dadeyyanti dassetī”ti vadati.",
  "tika-vin06t:252_27": "Sīlādikusaladhammasandassanādidhammaratanavassaṃ.",
  "tika-vin06t:253_0": "23.",
  "tika-vin06t:253_1": "Pattuṇṇadese pattuṇṇaṃ paṭavaraṃ.",
  "tika-vin06t:253_2": "Mahāyāganti mahādānaṃ.",
  "tika-vin06t:253_3": "Paripuṇṇasaṅkappanti temāsaṃ sotabbaṃ ajja suṇinti.",
  "tika-vin06t:254_0": "Tatridanti idaṃ kāraṇaṃ.",
  "tika-vin06t:255_0": "Upāli dāsakoti ācariyaparamparato.",
  "tika-vin06t:255_1": "Bāhirabbhantaranidānaṃ,",
  "tika-vin06t:255_2": "sikkhāpadānaṃ paññattiṭṭhānasaṅkhātaṃ āveṇikanidānañca sandhāyāha “nidānassa pabhedadīpanato”ti.",
  "tika-vin06t:255_3": "Theravādādi vatthuppabhedo.",
  "tika-vin06t:255_4": "Sakāya paṭiññāya mettiyaṃ bhikkhuniṃ nāsethātiādi parasamayavivajjanatotiādi.",
  "tika-vin06t:255_5": "Vibhaṅganayabhedadassanatoti tisso itthiyo bhūmaṭṭhaṃ thalaṭṭhantiādi. Etthāha –",
  "tika-vin06t:255_6": "kiṃ bhagavato mārāvaṭṭanapaṭighātāya satti natthīti? Atthi,",
  "tika-vin06t:255_7": "tathāpissa pacchā upaguttakāle pasādahetuttā adhivāseti.",
  "tika-vin06t:255_8": "Ettha upaguttādhiṭṭhānaṃ vattabbaṃ.",
  "tika-vin06t:255_9": "Buddhānaṃ āciṇṇanti dijadassanena kiṃpayojananti ce?",
  "tika-vin06t:255_10": "Mārāvaṭṭanahetu brāhmaṇassa puññantarāyoti payojanaṃ.",
  "tika-vin06t:256_0": "Dijopi so māramanorathassa,",
  "tika-vin06t:257_0": "Bhaṅgaṃ karonto jinapuṅgavassa;",
  "tika-vin06t:258_0": "Sassissasaṅghassa adāsi dānaṃ,",
  "tika-vin06t:259_0": "Asesakaṃ kappiyabhaṇḍabhedaṃ.",
  "tika-vin06t:260_0": "Kiṃ bhagavā sasisso tāva mahantaṃ kappiyabhaṇḍaṃ ubbhaṇḍikaṃ katvā agamāsīti?",
  "tika-vin06t:260_1": "Na agamāsi,",
  "tika-vin06t:260_2": "temāsibhāgiyaṃ pana puññarāsikaṃ deyyadhammaṃ appaṭikkhipanto brāhmaṇassa upāyato satthā adāsi.",
  "tika-vin06t:261_0": "Tadaññathā māramanorathova,",
  "tika-vin06t:262_0": "Pūro siyā neva dijassa bhiyyo;",
  "tika-vin06t:263_0": "Pāpaṃ mahantaṃ api pāpuṇeyya,",
  "tika-vin06t:264_0": "Micchābhimānena tathāgate so.",
  "tika-vin06t:265_0": "Tasmā bhagavā assādiyanto taṃ deyyadhammaṃ appaṭikkhipanto upāyena brāhmaṇassa puññabuddhiṃ katvā,",
  "tika-vin06t:265_1": "mārassa ca manorathavighātaṃ katvā agamāsīti,",
  "tika-vin06t:265_2": "“ayaṃ nayo aṭṭhakathaṃ vināpi pāḷinayānulomato siddho”ti vadanti. Kathaṃ? –",
  "tika-vin06t:266_0": "“Satthā sasisso yadi aggahesi,",
  "tika-vin06t:267_0": "Dijassa taṃ cīvaramāditova;",
  "tika-vin06t:268_0": "Nāthassa no vīsativassakāle,",
  "tika-vin06t:269_0": "Virujjhate jīvakayācanāpi;",
  "tika-vin06t:270_0": "Tathāpi sabbaṃ suvicārayitvā,",
  "tika-vin06t:271_0": "Yuttaṃ nayaṃ cintayituṃva yutta”nti.",
  "tika-vin06t:272_0": "Idāni āyasmā upālitthero vinayapaññattiyā sādhāraṇanidānaṃ dassetvā sikkhāpadānaṃ pāṭekkaṃ paññattiṭṭhānasaṅkhātaṃ",
  "tika-vin06t:272_1": "nidānamādiṃ katvā puggalapaññattianupaññattivibhāgāpattibhedantarāpattiādikaṃ nānappakāraṃ vidhiṃ nijjaṭaṃ",
  "tika-vin06t:272_2": "niggumbaṃ katvā dassetuṃ “atha kho bhagavā verañjāyaṃ yathābhirantaṃ viharitvā”tiādimāhāti.",
  "tika-vin06t:272_3": "Idha ṭhatvā –",
  "tika-vin06t:273_0": "Sikkhāpadāna sabbesaṃ, kamabhedaṃ pakāsaye;",
  "tika-vin06t:274_0": "Tasmiṃ siddhe nidānānaṃ, kamasiddhi yato bhave.",
  "tika-vin06t:275_0": "Tattha sabbasikkhāpadānaṃ yathāsambhavaṃ desanākkamo pahānakkamo paṭipattikkamo uppattikkamoti catubbidho kamo labbhati.",
  "tika-vin06t:275_1": "Tattha bhagavatā rājagahe bhikkhūnaṃ pātimokkhuddesaṃ anujānantena pātimokkhuddesassa yo desanākkamo anuññāto,",
  "tika-vin06t:275_2": "taṃ desanākkamamanulomento āyasmā mahākassapo paṭhamaṃ pārājikuddesaṃ pucchi,",
  "tika-vin06t:275_3": "tadanantaraṃ saṅghādisesuddesaṃ,",
  "tika-vin06t:275_4": "tato aniyatuddesaṃ vitthāruddesañca pucchitvā tadanantaraṃ bhikkhunīvibhaṅgañca teneva anukkamena pucchi,",
  "tika-vin06t:275_5": "nidānuddesantogadhānañca sarūpena anuddiṭṭhānaṃ pucchanatthaṃ khandhakepi pucchi.",
  "tika-vin06t:275_6": "Etena ca khandhake paññattā thullaccayā saṅgahitā honti.",
  "tika-vin06t:275_7": "Pucchitānukkameneva upālitthero taṃ sabbaṃ sāpattibhedādikaṃ desento thullaccayadubbhāsitaāpattisamuṭṭhānādidīpakaṃ antokatvā desesi,",
  "tika-vin06t:275_8": "ayamettha desanākkamo.",
  "tika-vin06t:275_9": "Ubhatovibhaṅgakhandhakato pana uccinitvā tadā parivārapāḷi visuṃ katā.",
  "tika-vin06t:275_10": "Imameva nayaṃ sandhāya aṭṭhakathāyaṃ vuttaṃ “eteneva upāyena khandhakaparivārepi āropesu”ntiādi.",
  "tika-vin06t:275_11": "Apica pāḷiyā “etenevupāyena ubhatovinaye pucchi.",
  "tika-vin06t:275_12": "Puṭṭho puṭṭho āyasmā upāli vissajjesī”ti ettakameva vuttaṃ,",
  "tika-vin06t:275_13": "tasmā mahākassapo ubhatovibhaṅge eva pucchi.",
  "tika-vin06t:275_14": "Vissajjento pana āyasmā upāli nivarasesaṃ desento khandhakaparivāre antokatvā desesi.",
  "tika-vin06t:275_15": "Tadā ca khandhakaparivārapāḷi visuṃ katāti ayaṃ desanākkamo.",
  "tika-vin06t:275_16": "Yadi evaṃ nidānuddeso paṭhamaṃ desetabboti ce? Na,",
  "tika-vin06t:275_17": "tadasambhavato.",
  "tika-vin06t:275_18": "So hi “yassa siyā āpattī”tiādinā nayena pavattattā paṭhamaṃ sikkhāpadasaṅgahitāsu āpattīsu adassitāsu na sambhavati.",
  "tika-vin06t:275_19": "“Yāni mayā bhikkhūnaṃ paññattāni sikkhāpadāni,",
  "tika-vin06t:275_20": "tāni nesaṃ pātimokkhuddesaṃ anujāneyya”nti vacanato sikkhāpadāneva paṭhamaṃ desetabbānīti pārājikuddesakkamo sambhavati.",
  "tika-vin06t:276_0": "Pārājikuddesādisaṅgahitānaṃ āpattiakusalānaṃ yathoḷārikakkamena pahātabbattā pahānakkamopettha sambhavati.",
  "tika-vin06t:276_1": "Upasampannasamanantaraṃ “tāvadeva cattāri akaraṇīyāni ācikkhitabbānī”ti vacanato “samādāya sikkhati sikkhāpadesū”ti",
  "tika-vin06t:276_2": "vacanato ca yathā garukaṃ ācikkhaṇaṃ sikkhanena paṭipattikkamopettha sambhavati,",
  "tika-vin06t:276_3": "evamimehi tīhi kamehi desetabbānampetesaṃ sikkhāpadānaṃ yathāsambhavaṃ uppattikkamo sambhavati.",
  "tika-vin06t:276_4": "Tathā hi yaṃ yaṃ sādhāraṇaṃ,",
  "tika-vin06t:276_5": "taṃ taṃ bhikkhuṃ ārabbha uppanne eva vatthusmiṃ “yā pana bhikkhunī chandaso methunaṃ dhammaṃ paṭiseveyyā”ti bhikkhunīnampi paññattaṃ.",
  "tika-vin06t:276_6": "Aññathā taṃ bhikkhunīnaṃ anuppannapaññatti siyā.",
  "tika-vin06t:276_7": "Tato “anuppannapaññatti tasmiṃ natthī”ti parivāre etaṃ vacanaṃ virujjhati,",
  "tika-vin06t:276_8": "ettāvatā purimena kamattayena paṭhamaṃ desetabbataṃ patte pārājikuddese paṭhamuppannattā methunadhammapārājikaṃ",
  "tika-vin06t:276_9": "sabbapaṭhamaṃ desetukāmo upālitthero “tatra sudaṃ bhagavā vesāliya”nti vesālimeva pāpetvā ṭhapesi.",
  "tika-vin06t:276_10": "Aññathā bārāṇasiyaṃ paññattānaṃ “na,",
  "tika-vin06t:276_11": "bhikkhave,",
  "tika-vin06t:276_12": "manussamaṃsaṃ paribhuñjitabba”nti evamādīnaṃ desanādhippāye sati bārāṇasiṃ pāpetvā ṭhapeyyāti.",
  "tika-vin06t:277_0": "Abbhantaranidānakathā niṭṭhitā.",
  "tika-vin06t:278_0": "Verañjakaṇḍavaṇṇanā niṭṭhitā.",
  "tika-vin06t:279_0": "1. Pārājikakaṇḍo",
  "tika-vin06t:280_0": "1. Paṭhamapārājikaṃ",
  "tika-vin06t:281_0": "Sudinnabhāṇavāravaṇṇanā",
  "tika-vin06t:282_0": "Paṭhamassettha nidāne, ṭhatvā pārājikassa viññeyyo;",
  "tika-vin06t:283_0": "Codanāparihāranayo, puggalavatthuppakāsaneyeva.",
  "tika-vin06t:284_0": "Tattha bhagavā verañjāyaṃ vutthavasso anupubbena cārikaṃ caranto kattikajuṇhapakkhe eva vesāliṃ pāpuṇitvā yāva paṭhamapārājikasikkhāpadapaññāpanaṃ,",
  "tika-vin06t:284_1": "tāva aṭṭha vassāni vesāliyaṃyeva viharanto viya pāḷikkamena dissati,",
  "tika-vin06t:284_2": "na ca bhagavā tāvattakaṃ kālaṃ tattheva vihāsi.",
  "tika-vin06t:284_3": "So hi sudinnassa sāvakānaṃ santike pabbajjaṃ upasampadañca anujānitvā yathābhirantaṃ tattha viharitvā",
  "tika-vin06t:284_4": "cārikaṃ caranto bhesakaḷāvanaṃ patvā tattha terasamaṃ vassaṃ vasi,",
  "tika-vin06t:284_5": "teneva anukkamena sāvatthiṃ patvā cuddasamaṃ vassaṃ vasi,",
  "tika-vin06t:284_6": "pannarasamaṃ kapilavatthumhi,",
  "tika-vin06t:284_7": "soḷasamaṃ āḷaviyaṃ,",
  "tika-vin06t:284_8": "tato vutthavasso cārikaṃ caranto rājagahaṃ patvā sattarasamaṃ vasi,",
  "tika-vin06t:284_9": "iminā anukkamena aparānipi tīṇi vassāni tattheva vasi.",
  "tika-vin06t:284_10": "Ettāvatā bhagavā paripuṇṇavīsativasso rājagahato anupubbena vesāliṃ pāpuṇi,",
  "tika-vin06t:284_11": "tato upasampadāya aṭṭhavassiko sudinno vesāliyaṃyeva methunaṃ dhammaṃ abhiviññāpesi,",
  "tika-vin06t:284_12": "tato bhagavā tasmiṃ vatthusmiṃ paṭhamaṃ pārājikaṃ paññapesīti veditabbaṃ.",
  "tika-vin06t:284_13": "Tattha yasmā upālitthero ito paṭhamataraṃ tattha vesāliyañca paññattasikkhāpadāni adassetukāmo,",
  "tika-vin06t:284_14": "vinayanidānānantaraṃ paṭhamapārājikameva dassetukāmo,",
  "tika-vin06t:284_15": "tasmā vesāliyaṃ paṭhamaṃ nivāsaṃ,",
  "tika-vin06t:284_16": "pacchā imassa sikkhāpadassa paññattikāle nivāsañca ekato katvā “tatra sudaṃ bhagavā vesāliya”ntiādimāha,",
  "tika-vin06t:284_17": "tena vuttaṃ “paṭhamassettha nidāne,",
  "tika-vin06t:284_18": "ṭhatvā …pe…",
  "tika-vin06t:284_19": "pakāsaneyevā”ti.",
  "tika-vin06t:284_20": "Tasmā imasmiṃ paṭhamapārājikassa paññattiṭṭhānasaṅkhāte nidāne ṭhatvā “tena kho pana samayena vesāliyā avidūre kalandagāmo nāma hoti…pe…",
  "tika-vin06t:284_21": "aññataraṃ vajjigāmaṃ upanissāya viharatī”ti etasmiṃ imassa sikkhāpadassa puggalappakāsane,",
  "tika-vin06t:284_22": "“tena kho pana samayena vajjī dubbhikkhā hoti…pe…",
  "tika-vin06t:284_23": "tikkhattuṃ methunaṃ dhammaṃ abhiviññāpesī”ti imasmiṃ vatthuppakāsane ca codanānayo,",
  "tika-vin06t:284_24": "parihāranayo ca veditabboti vuttaṃ hoti.",
  "tika-vin06t:284_25": "Tatrāyaṃ pakāsanā –",
  "tika-vin06t:284_26": "kimatthaṃ therena aññesaṃ sikkhāpadānaṃ puggalavatthūni viya saṅkhepato avatvā yattha ca so uppanno,",
  "tika-vin06t:284_27": "yathā ca dhamme pasanno,",
  "tika-vin06t:284_28": "yathā ca pabbajito,",
  "tika-vin06t:284_29": "yathā ca imaṃ vatthuṃ uppādeti,",
  "tika-vin06t:284_30": "taṃ sabbaṃ anavasesetvā puggalavatthūni vitthārato vuttānīti ce? Vuccate –",
  "tika-vin06t:285_0": "Evaṃ saddhāya kicchena, mahante bhogañātake;",
  "tika-vin06t:286_0": "Hitvā pabbajitānampi, pesalānampi sabbaso.",
  "tika-vin06t:287_0": "Sabbalāmakadhammāyaṃ, methuno yadi sambhave;",
  "tika-vin06t:288_0": "Na dhammadesanāyeva, siddhā virati sabbaso.",
  "tika-vin06t:289_0": "Tasmā navaṅgasaddhamme, satthārā desitepi ca;",
  "tika-vin06t:290_0": "Vinayo paññapetabbo, tato dhammavisuddhihi.",
  "tika-vin06t:291_0": "Vinayābhāvato evaṃ, ajjhācāro bhavissati;",
  "tika-vin06t:292_0": "Tasmā vinayapaññatti, sātthikā pesalassapi.",
  "tika-vin06t:293_0": "Anādīnavadassāvī, yasmā yaṃ pāpamācari;",
  "tika-vin06t:294_0": "Vinayoyeva saddhānaṃ, ādīnavavibhāvino.",
  "tika-vin06t:295_0": "Tasmā saddhānusārīnaṃ, vinayo sātthakova yaṃ;",
  "tika-vin06t:296_0": "Dhammo dhammānusārīnaṃ, tato ubhayadesanā.",
  "tika-vin06t:297_0": "Api ca yadi paṇṇattivītikkamaṃ akarontassāpi yāva brahmalokā ayaso patthaṭo,",
  "tika-vin06t:297_1": "pagevaññesanti dassanatthaṃ ajjhācārassa pākaṭabhāvadīpanaṃ. Kathaṃ? –",
  "tika-vin06t:298_0": "Abhabbo arahattassa, sudinno puttamātaro;",
  "tika-vin06t:299_0": "Bhabbānuppannapaññatti, tadatthaṃ na katā ayaṃ.",
  "tika-vin06t:300_0": "Nanu māgaṇḍikaṃ ajjhupekkhitvā mātāpitūnamassā hitatthaṃ dhammaṃ desetīti imamatthaṃ dassetuṃ bījakabījakamātūnaṃ arahattuppatti therena dīpitā.",
  "tika-vin06t:300_1": "“Tena kho pana samayena vesāliyā avidūre kalandagāmo nāma hoti,",
  "tika-vin06t:300_2": "yena samayena sudinno purāṇadutiyikāya methunaṃ dhammaṃ paṭisevī”ti vā “yena samayena bhagavā paṭhamapārājikaṃ",
  "tika-vin06t:300_3": "paññapesī”ti vā vacanaṃ idha na yujjati. Kasmā?",
  "tika-vin06t:300_4": "“Idha pana hetuattho karaṇattho ca sambhavatī”ti vuttaṃ aṭṭhakathāvacanañhi idha na labbhati.",
  "tika-vin06t:300_5": "Ciraniviṭṭho hi so gāmo,",
  "tika-vin06t:300_6": "na tasmiṃyeva samayeti.",
  "tika-vin06t:300_7": "Yasmā pana so ciraniviṭṭhopi ca gāmo attano niviṭṭhakālato paṭṭhāya sabbakālamatthīti vattabbataṃ arahati,",
  "tika-vin06t:300_8": "tena pariyāyena “tena kho pana samayena vesāliyā avidūre kalandagāmo nāma hotī”ti vuttaṃ.",
  "tika-vin06t:301_0": "25- 6.",
  "tika-vin06t:301_1": "Anuññātosi pana tvanti samaṇavattadassanatthaṃ bhagavā pucchati.",
  "tika-vin06t:301_2": "Mātāpitūhi ananuññātanti ettha janakeheva ananuññātadassanatthaṃ pucchīti vuttaṃ.",
  "tika-vin06t:301_3": "Na kho sudinna tathāgatāti “pabbājetu maṃ bhagavā”ti yācanāvasena panevamāha,",
  "tika-vin06t:301_4": "na bhagavā sayaṃ saraṇāni datvā pabbājesi.",
  "tika-vin06t:301_5": "Dukkhassāti ettha “kalabhāgampī”ti pāṭhaseso.",
  "tika-vin06t:301_6": "Vikappadvayepīti dutiyatatiyavikappesu.",
  "tika-vin06t:301_7": "Purimapadassāti kiñcīti padassa.",
  "tika-vin06t:301_8": "Uttarapadenāti dukkhassāti padena.",
  "tika-vin06t:301_9": "Samānavibhattīti sāmivacanaṃ.",
  "tika-vin06t:301_10": "Yathā kiṃ?",
  "tika-vin06t:301_11": "“Kassaci dukkhassā”ti vattabbe “kiñci dukkhassā”ti vuttanti veditabbaṃ.",
  "tika-vin06t:301_12": "Akāmakā vinā bhavissāmāti tayā saddhiṃ amaritvā akāmā jīvissāma.",
  "tika-vin06t:301_13": "Sacepi na marāma,",
  "tika-vin06t:301_14": "akāmakāva tayā viyogaṃ pāpuṇissāma,",
  "tika-vin06t:301_15": "tayi jīvamāne eva no maraṇaṃ bhaveyya,",
  "tika-vin06t:301_16": "maraṇenapi no tayā viyogaṃ mayaṃ akāmakāva pāpuṇissāma.",
  "tika-vin06t:302_0": "30.",
  "tika-vin06t:302_1": "Katipāhaṃ balaṃ gāhetvāti kasmā panāyaṃ tathā pabbajjāya tibbacchando anuññāto samāno katipāhaṃ ghareyeva vilambitvā kāyabalañca aggahesīti?",
  "tika-vin06t:302_2": "Anumatidānena mātāpitūsu sahāyakesu ca tuṭṭho tesaṃ cittatuṭṭhatthaṃ.",
  "tika-vin06t:302_3": "Kesuci aṭṭhakathāpotthakesu keci ācariyā “ayaṃ sudinno jīvakavatthuto pacchā paṃsukūlikadhutaṅgavasena",
  "tika-vin06t:302_4": "paṃsukūliko jāto”ti saññāya “gahapaticīvaraṃ paṭikkhipitvā paṃsukūlikadhutaṅgavasena paṃsukūliko hotī”ti likhanti,",
  "tika-vin06t:302_5": "taṃ “acirūpasampanno”ti vacanena virujjhati.",
  "tika-vin06t:302_6": "“Tathā sudinno hi bhagavato dvādasame vasse pabbajito,",
  "tika-vin06t:302_7": "vīsatime vasse ñātikulaṃ piṇḍāya paviṭṭho sayaṃ pabbajjāya aṭṭhavassiko hutvā”ti,",
  "tika-vin06t:302_8": "“bhagavato hi buddhattaṃ pattato paṭṭhāya yāva idaṃ vatthaṃ,",
  "tika-vin06t:302_9": "etthantare vīsati vassāni na koci gahapaticīvaraṃ sādiyi,",
  "tika-vin06t:302_10": "sabbe paṃsukūlikāva ahesu”nti ca vuttena aṭṭhakathāvacanena virujjhati,",
  "tika-vin06t:302_11": "pabbajjāya aṭṭhavassiko,",
  "tika-vin06t:302_12": "na upasampadāya.",
  "tika-vin06t:302_13": "Upasampadaṃ pana jīvakavatthuto pacchā alattha,",
  "tika-vin06t:302_14": "tasmā avassiko ñātikulaṃ piṇḍāya paviṭṭho siyāti ce? Na,",
  "tika-vin06t:302_15": "“alattha kho sudinno kalandaputto bhagavato santike pabbajjaṃ,",
  "tika-vin06t:302_16": "alattha upasampada”nti ekato anantaraṃ vuttattā.",
  "tika-vin06t:302_17": "Pabbajjānantarameva hi so upasampanno terasadhutaṅgaguṇe samādāya vattanto aṭṭha vassāni vajjigāme viharitvā",
  "tika-vin06t:302_18": "nissayamuttattā sayaṃvasī hutvā “etarahi kho vajjī dubbhikkhā”tiāditakkavasena yena vesālī tadavasari,",
  "tika-vin06t:302_19": "tasmā “paṃsukūlikadhutaṅgavasena paṃsukūliko hotī”ti ettakoyeva pāṭho yesu potthakesu dissati,",
  "tika-vin06t:302_20": "sova pamāṇato gahetabbo.",
  "tika-vin06t:302_21": "“Āraññiko hotī”ti iminā pañca senāsanapaṭisaṃyuttāni saṅgahitāni nesajjikaṅgañca vihārasabhāgattā,",
  "tika-vin06t:302_22": "“piṇḍapātiko”ti iminā pañca piṇḍapātapaṭisaṃyuttāni,",
  "tika-vin06t:302_23": "“paṃsukūliko”ti iminā dve cīvarapaṭisaṃyuttāni saṅgahitānīti.",
  "tika-vin06t:302_24": "Ñātigharūpagamanakāraṇadīpanādhippāyato sapadānacārikaṅgaṃ visuṃ vuttanti veditabbaṃ.",
  "tika-vin06t:302_25": "“Mā atiharāpesu”nti kālabyattayavasena vuttaṃ.",
  "tika-vin06t:302_26": "Dhammassantarāyakaratarattā “imaṃ naya”nti anayoyeva.",
  "tika-vin06t:303_0": "Yebhuyyena hi sattānaṃ, vināse paccupaṭṭhite;",
  "tika-vin06t:304_0": "Anayo nayarūpena, buddhimāgamma tiṭṭhati.",
  "tika-vin06t:305_0": "36.",
  "tika-vin06t:305_1": "Apaññatte sikkhāpadeti ettha duvidhaṃ sikkhāpadapaññāpanaṃ. Kathaṃ?",
  "tika-vin06t:305_2": "“Evañca pana,",
  "tika-vin06t:305_3": "bhikkhave,",
  "tika-vin06t:305_4": "imaṃ sikkhāpadaṃ uddiseyyāthā”ti evaṃ sauddesānuddesabhedato duvidhaṃ.",
  "tika-vin06t:305_5": "Tattha pātimokkhe sarūpato āgatā pañca āpattikkhandhā sauddesapaññatti nāma.",
  "tika-vin06t:305_6": "Sāpi duvidhā sapuggalāpuggalaniddesabhedato.",
  "tika-vin06t:305_7": "Tattha yassā paññattiyā anto āpattiyā saha,",
  "tika-vin06t:305_8": "vinā vā puggalo dassito,",
  "tika-vin06t:305_9": "sā sapuggalaniddesā.",
  "tika-vin06t:305_10": "Itarā apuggalaniddesāti veditabbā.",
  "tika-vin06t:305_11": "Sapuggalaniddesāpi duvidhā dassitādassitāpattibhedato.",
  "tika-vin06t:305_12": "Tattha adassitāpattikā nāma aṭṭha pārājikā dhammā.",
  "tika-vin06t:305_13": "“Pārājiko hoti asaṃvāso”ti hi puggalova tattha dassito, nāpatti.",
  "tika-vin06t:305_14": "Dassitāpattikā nāma bhikkhunīpātimokkhe “sattarasa saṅghādisesā dhammā nissāraṇīyaṃ saṅghādisesa”nti hi tattha āpatti dassitā saddhiṃ puggalena,",
  "tika-vin06t:305_15": "tathā apuggalaniddesāpi dassitādassitāpattitova duvidhā.",
  "tika-vin06t:305_16": "Tattha adassitāpattikā nāma sekhiyā dhammā.",
  "tika-vin06t:305_17": "Sesā dassitāpattikāti veditabbā.",
  "tika-vin06t:305_18": "Sāpi duvidhā aniddiṭṭhakārakaniddiṭṭhakārakabhedato.",
  "tika-vin06t:305_19": "Tattha aniddiṭṭhakārakā nāma sukkavissaṭṭhi musāvāda omasavāda pesuñña bhūtagāma aññavādaka ujjhāpanaka",
  "tika-vin06t:305_20": "gaṇabhojana paramparabhojana surāmeraya aṅgulipatodaka hasadhamma anādariya talaghātakajatumaṭṭhaka sikkhāpadānaṃ",
  "tika-vin06t:305_21": "vasena pañcadasavidhā honti.",
  "tika-vin06t:305_22": "Sesānaṃ puggalaniddesānaṃ vasena niddiṭṭhakārakā veditabbā.",
  "tika-vin06t:306_0": "Anuddesapaññattipi padabhājanantarāpattivinītavatthupaṭikkhepapaññattiavuttasiddhivasena chabbidhā honti.",
  "tika-vin06t:306_1": "Tattha “yebhuyyena khāyitaṃ āpatti thullaccayassā”ti evamādikā padabhājaniye sandissamānāpatti padabhājanasikkhāpadaṃ nāma.",
  "tika-vin06t:306_2": "“Na tveva naggena āgantabbaṃ,",
  "tika-vin06t:306_3": "yo āgaccheyya,",
  "tika-vin06t:306_4": "āpatti dukkaṭassā”tiādikā antarāpattisikkhāpadaṃ nāma.",
  "tika-vin06t:306_5": "“Anujānāmi,",
  "tika-vin06t:306_6": "bhikkhave,",
  "tika-vin06t:306_7": "divā paṭisallīyantena dvāraṃ saṃvaritvā paṭisallīyitu”nti evamādikā vinītavatthusikkhāpadaṃ nāma.",
  "tika-vin06t:306_8": "“Lohituppādako,",
  "tika-vin06t:306_9": "bhikkhave,",
  "tika-vin06t:306_10": "anupasampanno na upasampādetabbo,",
  "tika-vin06t:306_11": "upasampanno nāsetabbo”ti evamādikā paṭikkhepasikkhāpadaṃ nāma.",
  "tika-vin06t:306_12": "Khandhakesu paññattadukkaṭathullaccayāni paññattisikkhāpadaṃ nāma.",
  "tika-vin06t:306_13": "“Yā pana bhikkhunī naccaṃ vā gītaṃ vā vāditaṃ vā dassanāya gaccheyya,",
  "tika-vin06t:306_14": "pācittiya”nti iminā vuttena “yā pana bhikkhunī nacceyya vā gāyeyya vā vādeyya vā pācittiya”nti evamādikaṃ",
  "tika-vin06t:306_15": "yaṃ kiñci aṭṭhakathāya dissamānaṃ āpattijātaṃ,",
  "tika-vin06t:306_16": "vinayakammaṃ vā avuttasiddhisikkhāpadaṃ nāma.",
  "tika-vin06t:306_17": "Chabbidhampetaṃ chahi kāraṇehi uddesārahaṃ na hotīti anuddesasikkhāpadaṃ nāmāti veditabbaṃ.",
  "tika-vin06t:306_18": "Seyyathidaṃ –",
  "tika-vin06t:306_19": "pañcahi uddesehi yathāsambhavaṃ visabhāgattā thullaccayadubbhāsitānaṃ,",
  "tika-vin06t:306_20": "sabhāgavatthukampi dukkaṭathullaccayadvayaṃ asabhāgāpattikattā,",
  "tika-vin06t:306_21": "antarāpattipaññattisikkhāpadānaṃ nānāvatthukāpattikattā,",
  "tika-vin06t:306_22": "paṭikkhepasikkhāpadānaṃ kesañci vinītavatthupaññattisikkhāpadānañca adassitāpattikattā,",
  "tika-vin06t:306_23": "adassitavatthukattā bhedānuvattakathullaccayassa,",
  "tika-vin06t:306_24": "adassitāpattivatthukattā avuttasiddhisikkhāpadānanti.",
  "tika-vin06t:306_25": "Ettāvatā “duvidhaṃ sikkhāpadapaññāpanaṃ uddesānuddesabhedato”ti yaṃ vuttaṃ,",
  "tika-vin06t:306_26": "taṃ samāsato pakāsitaṃ hoti.",
  "tika-vin06t:307_0": "Tattha apaññatte sikkhāpadeti sauddesasikkhāpadaṃ sandhāya vuttanti veditabbaṃ.",
  "tika-vin06t:307_1": "Ekacce ācariyā evaṃ kira vaṇṇayanti “cattāro pārājikā kativassābhisambuddhena bhagavatā paññattātiādinā",
  "tika-vin06t:307_2": "pucchaṃ katvā tesu paṭhamapārājiko vesāliyaṃ paññatto pañcavassābhisambuddhena hemantānaṃ paṭhame māse",
  "tika-vin06t:307_3": "dutiye pakkhe dasame divase aḍḍhateyyaporisāya chāyāya puratthābhimukhena nisinnena aḍḍhaterasānaṃ bhikkhusatānaṃ",
  "tika-vin06t:307_4": "majjhe sudinnaṃ kalandaputtaṃ ārabbha paññatto”ti,",
  "tika-vin06t:307_5": "taṃ na yujjati, kasmā? –",
  "tika-vin06t:308_0": "Yasmā dvādasamaṃ vassaṃ, verañjāyaṃ vasi jino;",
  "tika-vin06t:309_0": "Tasmiñca suddho saṅghoti, neva pārājikaṃ tadā.",
  "tika-vin06t:310_0": "Therassa sāriputtassa, sikkhāpaññattiyācanā;",
  "tika-vin06t:311_0": "Tasmiṃ siddhāti siddhāva, garukāpatti no tadā.",
  "tika-vin06t:312_0": "Ovādapātimokkhañca, kiṃ satthā catuvassiko;",
  "tika-vin06t:313_0": "Paṭikkhipi kimāṇañca, samattaṃ anujāni so.",
  "tika-vin06t:314_0": "Ajātasattuṃ nissāya, saṅghabhedamakāsi yaṃ;",
  "tika-vin06t:315_0": "Devadatto tato saṅgha-bhedo pacchimabodhiyaṃ.",
  "tika-vin06t:316_0": "Ārādhayiṃsu maṃ pubbe, bhikkhūti munibhāsitaṃ;",
  "tika-vin06t:317_0": "Suttameva pamāṇaṃ no, sova kālo anappakoti.",
  "tika-vin06t:318_0": "Yaṃ pana vuttaṃ “atha bhagavā ajjhācāraṃ apassanto pārājikaṃ vā saṅghādisesaṃ vā na paññapesī”ti,",
  "tika-vin06t:318_1": "taṃ sakalasikkhāpadaṃ sandhāyāha.",
  "tika-vin06t:318_2": "Na kevalaṃ sauddesasikkhāpadamattaṃ,",
  "tika-vin06t:318_3": "tena sauddesānuddesapaññattibhedaṃ sakalaṃ pārājikaṃ sandhāyāhāti vuttaṃ hoti.",
  "tika-vin06t:318_4": "Kiñcāpi nābhiparāmasanampi kāyasaṃsaggo,",
  "tika-vin06t:318_5": "tathāpi etaṃ visesaniyamanato,",
  "tika-vin06t:318_6": "acchandarāgādhippāyato ca visuṃ vuttaṃ.",
  "tika-vin06t:318_7": "Chandarāgarattasseva hi kāyasaṃsaggo idhādhippeto.",
  "tika-vin06t:318_8": "Asucipāne pana hatthiniyā tāpasapassāvapānena vālakābyo nāma uppajjati,",
  "tika-vin06t:318_9": "vālakābyassa vatthu vattabbaṃ.",
  "tika-vin06t:318_10": "Maṇḍabyassa nābhiyā parāmasaneneva kira.",
  "tika-vin06t:318_11": "Rūpadassane pana vejjakā āhu –",
  "tika-vin06t:319_0": "“Thīnaṃ sandassanā sukkaṃ, kadāci calitovare;",
  "tika-vin06t:320_0": "Taṃ gāmadhammakaraṇaṃ, dvayasamaṃ saṅgamiya;",
  "tika-vin06t:321_0": "Gabbhādīti ayaṃ nayo, thīnaṃ purisadassanāsītyūpaneyya”.",
  "tika-vin06t:322_0": "Tathāpyāhu –",
  "tika-vin06t:323_0": "“Pupphike edhiyya suddhe, passaṃ narañca itthi taṃ;",
  "tika-vin06t:324_0": "Gabbhañca nayetyutta-miti tasmā kāso itī”ti.",
  "tika-vin06t:325_0": "Rājorodho viyāti sīhaḷadīpe ekissā itthiyā tathā ahosi,",
  "tika-vin06t:325_1": "tasmā kira evaṃ vuttaṃ.",
  "tika-vin06t:325_2": "Kiñcāpi yāva brahmalokā saddo abbhuggacchi,",
  "tika-vin06t:325_3": "na taṃ manussānaṃ visayo ahosi tesaṃ rūpaṃ viya.",
  "tika-vin06t:325_4": "Teneva bhikkhū pucchiṃsu “kacci no tvaṃ āvuso sudinna anabhirato”ti.",
  "tika-vin06t:326_0": "39.",
  "tika-vin06t:326_1": "Kalīti kodho,",
  "tika-vin06t:326_2": "tassa sāsanaṃ kalisāsanaṃ, kalaho.",
  "tika-vin06t:326_3": "Gāmadhammanti ettha janapadadhammaṃ janapadavāsīnaṃ siddhiṃ.",
  "tika-vin06t:326_4": "Attāti cittaṃ,",
  "tika-vin06t:326_5": "sarīrañca.",
  "tika-vin06t:326_6": "Asuttantavinibaddhanti vinayasutte anāgataṃ,",
  "tika-vin06t:326_7": "suttābhidhammesupi anāgataṃ,",
  "tika-vin06t:326_8": "pāḷivinimuttanti attho.",
  "tika-vin06t:326_9": "Kusumamālanti nānāguṇaṃ sandhāyāha.",
  "tika-vin06t:326_10": "Ratanadāmanti atthasampattiṃ sandhāya vadati.",
  "tika-vin06t:326_11": "Paṭikkhipanādhippāyā bhaddāli viya.",
  "tika-vin06t:326_12": "Padaniruttibyañjanāni nāmavevacanāneva “nāmaṃ nāmakammaṃ nāmadheyyaṃ niruttī”tiādīsu viya.",
  "tika-vin06t:326_13": "Nippariyāyena virati sikkhāpadaṃ nāma.",
  "tika-vin06t:326_14": "Akusalapakkhe dussīlyaṃ nāma cetanā.",
  "tika-vin06t:326_15": "Kusalapakkhepi cetanāpariyāyato vibhaṅge “sikkhāpada”nti vuttaṃ.",
  "tika-vin06t:326_16": "Saṅghasuṭṭhutāyāti ettha lokavajjassa paññāpane saṅghasuṭṭhutā hoti pākaṭādīnavato.",
  "tika-vin06t:326_17": "Paññattivajjassa paññāpane saṅghaphāsutā hoti pākaṭānisaṃsattā.",
  "tika-vin06t:326_18": "Tattha paṭhamena dummaṅkūnaṃ niggaho,",
  "tika-vin06t:326_19": "dutiyena pesalānaṃ phāsuvihāro.",
  "tika-vin06t:326_20": "Paṭhamena samparāyikānaṃ āsavānaṃ paṭighāto,",
  "tika-vin06t:326_21": "dutiyena diṭṭhadhammikānaṃ.",
  "tika-vin06t:326_22": "Tathā paṭhamena appasannānaṃ pasādo,",
  "tika-vin06t:326_23": "dutiyena pasannānaṃ bhiyyobhāvo.",
  "tika-vin06t:326_24": "“Pubbe katapuññatāya codiyamānassa bhabbakulaputtassā”ti vuttattā “sudinno taṃ kukkuccaṃ vinodetvā arahattaṃ sacchākāsi,",
  "tika-vin06t:326_25": "teneva pabbajjā anuññātā”ti vadanti,",
  "tika-vin06t:326_26": "upaparikkhitabbaṃ.",
  "tika-vin06t:326_27": "Tathā paṭhamena saddhammaṭṭhiti,",
  "tika-vin06t:326_28": "dutiyena vinayānuggaho hotīti veditabbo.",
  "tika-vin06t:327_0": "Apicettha vatthuvītikkame yattha ekantākusalabhāvena,",
  "tika-vin06t:327_1": "taṃ saṅghasuṭṭhubhāvāya paññattaṃ lokavajjato,",
  "tika-vin06t:327_2": "yattha paññattijānane eva atthāpatti,",
  "tika-vin06t:327_3": "na aññadā,",
  "tika-vin06t:327_4": "taṃ saddhammaṭṭhitiyā vāpi pasāduppādabuddhiyā dhammadesanāpaṭisaṃyuttaṃ,",
  "tika-vin06t:327_5": "itarañca sekhiyaṃ,",
  "tika-vin06t:327_6": "idaṃ lokavajjaṃ nāma.",
  "tika-vin06t:327_7": "Vatthuno paññattiyā vā vītikkamacetanāyābhāvepi paṭikkhittassa karaṇe,",
  "tika-vin06t:327_8": "kattabbassa akaraṇe vā sati yattha āpattippasaṅgo,",
  "tika-vin06t:327_9": "taṃ sabbaṃ ṭhapetvā surāpānaṃ paṇṇattivajjanti veditabbaṃ.",
  "tika-vin06t:327_10": "Āgantukavattaṃ, āvāsika, gamika,",
  "tika-vin06t:327_11": "anumodana,",
  "tika-vin06t:327_12": "bhattagga,",
  "tika-vin06t:327_13": "piṇḍacārika, āraññaka, senāsana,",
  "tika-vin06t:327_14": "jantāghara,",
  "tika-vin06t:327_15": "vaccakuṭi,",
  "tika-vin06t:327_16": "saddhivihārika,",
  "tika-vin06t:327_17": "upajjhāya,",
  "tika-vin06t:327_18": "antevāsika,",
  "tika-vin06t:327_19": "ācariyavattanti etāni aggahitaggahaṇanayena gaṇiyamānāni cuddasa,",
  "tika-vin06t:327_20": "etāni pana vitthārato dveasīti mahāvattāni nāma honti.",
  "tika-vin06t:327_21": "Sattahi āpattikkhandhehi saṃvaro saṃvaravinayo paññattisikkhāpadameva.",
  "tika-vin06t:327_22": "Tattha paññattivinayo samathavinayatthāya samathavinayo saṃvaravinayatthāya saṃvaravinayo pahānavinayatthāyāti yojanā veditabbā.",
  "tika-vin06t:327_23": "Yaṃ saṅghasuṭṭhu,",
  "tika-vin06t:327_24": "taṃ saṅghaphāsūti ekamiva vuttaṃ saṅghasuṭṭhutāya sati saṅghaphāsu bhavissatīti dīpanatthaṃ.",
  "tika-vin06t:327_25": "Pakarīyanti ettha te te payojanavisesasaṅkhātā atthavasāti atthavasaṃ “pakaraṇa”nti vuccati.",
  "tika-vin06t:327_26": "Dasasu padesu ekekaṃ mūlaṃ katvā dasakkhattuṃ yojanāya padasataṃ vuttaṃ.",
  "tika-vin06t:327_27": "Tattha pacchimassa padassa vasena atthasataṃ purimassa vasena dhammasataṃ atthajotikānaṃ niruttīnaṃ vasena niruttisataṃ,",
  "tika-vin06t:327_28": "dhammabhūtānaṃ niruttīnaṃ vasena niruttisatanti dve niruttisatāni,",
  "tika-vin06t:327_29": "atthasate ñāṇasataṃ,",
  "tika-vin06t:327_30": "dhammasate ñāṇasataṃ dvīsu niruttisatesu dve ñāṇasatānīti cattāri ñāṇasatāni veditabbāni.",
  "tika-vin06t:327_31": "Ettha saṅghasuṭṭhutāti dhammasaṅghassa suṭṭhubhāvoti attho.",
  "tika-vin06t:327_32": "“Atthapadānīti aṭṭhakathā.",
  "tika-vin06t:327_33": "Dhammapadānīti pāḷī”ti vuttaṃ kira.",
  "tika-vin06t:328_0": "Methunaṃ dhammanti evaṃ bahulanayena laddhanāmakaṃ sakasampayogena,",
  "tika-vin06t:328_1": "parasampayogena vā attano nimittassa sakamagge vā paramagge vā paranimittassa sakamagge eva pavesapaviṭṭhaṭhituddharaṇesu",
  "tika-vin06t:328_2": "yaṃ kiñci ekaṃ paṭisādiyanavasena seveyya pārājiko hoti asaṃvāsoti.",
  "tika-vin06t:328_3": "Keci pana “pavesādīni cattāri vā tīṇi vā dve vā ekaṃ vā paṭiseveyya,",
  "tika-vin06t:328_4": "pārājiko hoti.",
  "tika-vin06t:328_5": "Vuttañhetaṃ ‘so ce pavesanaṃ sādiyati,",
  "tika-vin06t:328_6": "paviṭṭhaṃ, ṭhitaṃ,",
  "tika-vin06t:328_7": "uddharaṇaṃ sādiyati,",
  "tika-vin06t:328_8": "āpatti pārājikassā’tiādī”ti vadanti,",
  "tika-vin06t:328_9": "tesaṃ matena catūsupi catasso pārājikāpattiyo āpajjati.",
  "tika-vin06t:328_10": "Teyeva evaṃ vadanti “āpajjatu methunadhammapārājikāpatti methunadhammapārājikāpattiyā tabbhāgiyā”ti,",
  "tika-vin06t:328_11": "“attano vītikkame pārājikāpattiṃ,",
  "tika-vin06t:328_12": "saṅghādisesāpattiñca āpajjitvā sikkhaṃ paccakkhāya gahaṭṭhakāle methunādipārājikaṃ āpajjitvā puna pabbajitvā",
  "tika-vin06t:328_13": "upasampajjitvā ekaṃ saṅghādisesāpattiṃ ekamanekaṃ vā paṭikaritvāva so puggalo yasmā nirāpattiko hoti,",
  "tika-vin06t:328_14": "tasmā so gahaṭṭhakāle sāpattikovāti antimavatthuṃ ajjhāpannassāpi attheva āpattivuṭṭhānaṃ.",
  "tika-vin06t:328_15": "Vuṭṭhānadesanāhi pana asujjhanato ‘payoge payoge āpatti pārājikassā’ti na vuttaṃ gaṇanapayojanābhāvato.",
  "tika-vin06t:328_16": "Kiñcāpi na vuttaṃ,",
  "tika-vin06t:328_17": "atha kho padabhājane ‘āpatti pārājikassā’ti vacanenāyamattho siddho”ti yuttiñca vadanti.",
  "tika-vin06t:328_18": "Yadi evaṃ mātikāyampi “yo pana bhikkhu methunaṃ dhammaṃ paṭiseveyya pārājika”nti vattabbaṃ bhaveyya,",
  "tika-vin06t:328_19": "pārājikassa anavasesavacanampi na yujjeyya.",
  "tika-vin06t:328_20": "Sabbepi hi āpattikkhandhe bhikkhugaṇanañca anavasesetvā tiṭṭhatīti anavasesavacananti katvā paveseva āpatti,",
  "tika-vin06t:328_21": "na paviṭṭhādīsu,",
  "tika-vin06t:328_22": "tamevekaṃ sandhāya “yassa siyā āpattī”ti pārājikāpattimpi anto katvā nidānuddese vacanaṃ veditabbaṃ.",
  "tika-vin06t:328_23": "Tasmā mātikāyaṃ “pārājika”nti avatvā “pārājiko hotī”ti puggalaniddesavacanaṃ tena sarīrabandhanena upasampadāya abhabbabhāvadīpanatthaṃ.",
  "tika-vin06t:328_24": "“Āpatti pārājikassā”ti padabhājane vacanaṃ antimavatthuṃ ajjhāpannassāpi pārājikassa asaṃvāsassa sato puggalassa atheyyasaṃvāsakabhāvadīpanatthaṃ.",
  "tika-vin06t:328_25": "Na hi so saṃvāsaṃ sādiyantopi theyyasaṃvāsako hoti,",
  "tika-vin06t:328_26": "tasmā “upasampanno bhikkhu”tveva vuccati.",
  "tika-vin06t:328_27": "Tenevāha “asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin06t:328_28": "tañce suddhadiṭṭhi samāno anokāsaṃ kārāpetvā akkosādhippāyo vadeti,",
  "tika-vin06t:328_29": "āpatti omasavādena dukkaṭassā”ti.",
  "tika-vin06t:328_30": "Anupasampannassa tadabhāvato siddho so “upasampanno bhikkhu”tveva vuccatīti.",
  "tika-vin06t:328_31": "Tena padasodhammaṃ sahaseyyañca na janeti,",
  "tika-vin06t:328_32": "bhikkhupesuññādiñca janetīti veditabbaṃ.",
  "tika-vin06t:328_33": "Bhikkhunīnaṃ saṅghādisesesu pana bhikkhusaṅghādisesato vuṭṭhānavidhivisesadassanatthaṃ “ayampi bhikkhunī…pe…",
  "tika-vin06t:328_34": "āpannā”ti puggalaniddesaṃ katvāpi pārājikato adhippāyantaradassanatthaṃ “nissāraṇīyaṃ saṅghādisesa”nti āpattināmaggahaṇañca kataṃ.",
  "tika-vin06t:328_35": "Ettāvatā sapuggalaniddese dassitādassitāpattidukaṃ vitthāritaṃ hoti.",
  "tika-vin06t:328_36": "Apuggalaniddesesu sekhiyesu āpattiyā dassanakāraṇaṃ sekhiyānaṃ aṭṭhakathāyameva vuttaṃ.",
  "tika-vin06t:328_37": "Tadabhāvato itaresu āpattidassanaṃ kataṃ.",
  "tika-vin06t:328_38": "Apuggalaniddesesupi dassitādassitāpattidukañca vitthāritaṃ hotīti.",
  "tika-vin06t:329_0": "Paṭhamapaññattikathāvaṇṇanā niṭṭhitā.",
  "tika-vin06t:330_0": "Sudinnabhāṇavāraṃ niṭṭhitaṃ.",
  "tika-vin06t:331_0": "Makkaṭīvatthukathāvaṇṇanā",
  "tika-vin06t:332_0": "40- 1.",
  "tika-vin06t:332_1": "Dutiyapaññattiyaṃ “idha mallā yujjhantī”tiādīsu viya paṭisevatīti vattamānavacanaṃ pacurapaṭisevanavasena vuttaṃ,",
  "tika-vin06t:332_2": "“tañca kho manussitthiyā,",
  "tika-vin06t:332_3": "no tiracchānagatāyā”ti paripuṇṇatthampi paṭhamaṃ paññattiṃ attano micchāgāhena vā lesaoḍḍanatthāya vā evamāha.",
  "tika-vin06t:332_4": "Paripuṇṇatthataṃyeva niyametuṃ “nanu āvuso tatheva taṃ hotī”ti vuttaṃ,",
  "tika-vin06t:332_5": "teneva makkaṭīvatthu vinītavatthūsu pakkhittaṃ avisesattā,",
  "tika-vin06t:332_6": "tathā vajjiputtakavatthu.",
  "tika-vin06t:332_7": "Vicāraṇā panettha tatiyapaññattiyaṃ āvi bhavissati. “Nanu, āvuso,",
  "tika-vin06t:332_8": "bhagavatā anekapariyāyenā”tiādi na kevalaṃ sauddesasikkhāpadeneva siddhaṃ,",
  "tika-vin06t:332_9": "“tiracchānagatādīsupi pārājika”nti anuddesasikkhāpadenapi siddhanti dassanatthaṃ vuttaṃ.",
  "tika-vin06t:332_10": "Atha vā yadi sauddesasikkhāpadaṃ sāvasesanti paññapesi,",
  "tika-vin06t:332_11": "iminā anuddesasikkhāpadenāpi kiṃ na siddhanti dassanatthaṃ vuttaṃ. “Tena hi,",
  "tika-vin06t:332_12": "bhikkhave,",
  "tika-vin06t:332_13": "bhikkhūnaṃ sikkhāpadaṃ paññapessāmī”ti tadeva sikkhāpadaṃ paṭhamapaññattameva lesatthikānaṃ alesokāsaṃ katvā āmeḍitatthaṃ katvā paññapessāmīti attho.",
  "tika-vin06t:332_14": "Aññathā “aññavādake vihesake pācittiya”ntiādīsu viya vatthudvayena āpattidvayaṃ āpajjati,",
  "tika-vin06t:332_15": "na cāpajjati,",
  "tika-vin06t:332_16": "so evattho aññenāpi vacanena suppakāsito,",
  "tika-vin06t:332_17": "suparibyattakaraṇatthena daḷhataro katoti adhippāyo.",
  "tika-vin06t:332_18": "Tatiyapaññattiyampi aññesu ca evaṃ visuddho.",
  "tika-vin06t:333_0": "Yassa sacittakapakkhetiādimhi pana gaṇṭhipadanayo tāva paṭhamaṃ vuccati,",
  "tika-vin06t:333_1": "sacittakapakkheti surāpānādiacittake sandhāya vuttaṃ.",
  "tika-vin06t:333_2": "Sacittakesu pana yaṃ ekantamakusaleneva samuṭṭhāpitañca.",
  "tika-vin06t:333_3": "Ubhayaṃ lokavajjaṃ nāma.",
  "tika-vin06t:333_4": "Surāpānasmiñhi “surā”ti vā “pātuṃ na vaṭṭatī”ti vā jānitvā pivane akusalameva,",
  "tika-vin06t:333_5": "tathā bhikkhunīnaṃ gandhavaṇṇakatthāya lepane,",
  "tika-vin06t:333_6": "bhesajjatthāya lepane adosattā “avicāraṇīya”nti ettakaṃ vuttaṃ.",
  "tika-vin06t:333_7": "Tattha na vaṭṭatīti “jānitvā”ti vuttavacanaṃ na yujjati paṇṇattivajjassāpi lokavajjabhāvappasaṅgato.",
  "tika-vin06t:333_8": "Imaṃ aniṭṭhappasaṅgaṃ pariharitukāmatāya vajirabuddhittherassa gaṇṭhipade vuttaṃ “idha sacittakanti ca",
  "tika-vin06t:333_9": "acittakanti ca vicāraṇā vatthuvijānaneyeva hoti,",
  "tika-vin06t:333_10": "na paññattivijānane.",
  "tika-vin06t:333_11": "Yadi paññattivijānane hoti,",
  "tika-vin06t:333_12": "sabbasikkhāpadāni lokavajjāneva siyuṃ,",
  "tika-vin06t:333_13": "na ca sabbasikkhāpadāni lokavajjāni,",
  "tika-vin06t:333_14": "tasmā vatthuvijānaneyeva hotī”ti,",
  "tika-vin06t:333_15": "idaṃ yujjati. Kasmā?",
  "tika-vin06t:333_16": "Yasmā sekhiyesu paññattijānanameva pamāṇaṃ,",
  "tika-vin06t:333_17": "na vatthumattajānananti,",
  "tika-vin06t:333_18": "yaṃ pana tattheva vuttaṃ “pasuttassa mukhe koci suraṃ pakkhipeyya,",
  "tika-vin06t:333_19": "anto ce paviseyya, āpatti,",
  "tika-vin06t:333_20": "tattha yathā bhikkhuniyā adhakkhakaṃ ubbhajāṇumaṇḍalaṃ parassa āmasanādikāle kāyaṃ acāletvā citteneva",
  "tika-vin06t:333_21": "sādiyantiyā āpatti ‘kiriyāva hotī’ti vuttā yebhuyyena kiriyasambhavato,",
  "tika-vin06t:333_22": "tathā ayampi tadā kiriyāva hotī”ti,",
  "tika-vin06t:333_23": "taṃ suvicāritaṃ anekantākusalabhāvasādhanato.",
  "tika-vin06t:333_24": "Surāpānāpattiyā ekantākusalatā pana majjasaññinopi sakiṃ payogena pivato hotīti katvā vuttā.",
  "tika-vin06t:334_0": "Ayaṃ panettha attho –",
  "tika-vin06t:334_1": "sikkhāpadasīsena āpattiṃ gahetvā yassa sikkhāpadassa sacittakassa cittaṃ akusalameva hoti,",
  "tika-vin06t:334_2": "taṃ lokavajjaṃ.",
  "tika-vin06t:334_3": "Sacittakācittakasaṅkhātassa acittakassa ca sacittakapakkhe cittaṃ akusalameva hoti,",
  "tika-vin06t:334_4": "tampi surāpānādi lokavajjanti imamatthaṃ sampiṇḍetvā “yassa sacittakapakkhe cittaṃ akusalameva hoti,",
  "tika-vin06t:334_5": "taṃ lokavajja”nti vuttaṃ.",
  "tika-vin06t:334_6": "Sacittakapakkheti hi idaṃ vacanaṃ acittakaṃ sandhāyāha.",
  "tika-vin06t:334_7": "Na hi ekaṃsato sacittakassa sacittakapakkheti visesane payojanaṃ atthi.",
  "tika-vin06t:334_8": "Yasmā panettha paṇṇattivajjassa paññattijānanacittena sacittakapakkhe cittaṃ akusalameva,",
  "tika-vin06t:334_9": "vatthujānanacittena sacittakapakkhe cittaṃ siyā kusalaṃ siyā akusalaṃ siyā abyākataṃ,",
  "tika-vin06t:334_10": "tasmā “tassa sacittakapakkhe cittaṃ akusalamevā”ti na vuccatīti “sesaṃ paṇṇattivajja”nti vuttaṃ.",
  "tika-vin06t:334_11": "Adhimāne vītikkamābhāvā,",
  "tika-vin06t:334_12": "supinante abbohārikattā supinante vijjamānāpi vītikkamachāyā abbohārikabhāvenāti vuttaṃ hoti.",
  "tika-vin06t:334_13": "Idaṃ pana vacanaṃ daḷhīkammasithilakaraṇappayojanattā ca vuttaṃ,",
  "tika-vin06t:334_14": "tena yaṃ vuttaṃ bāhiranidānakathādhikāre “daḷhīkammasithilakaraṇappayojanāti yebhuyyatāya vutta”ntiādi,",
  "tika-vin06t:334_15": "taṃ suvuttamevāti veditabbaṃ.",
  "tika-vin06t:335_0": "Makkaṭīvatthukathāvaṇṇanā niṭṭhitā.",
  "tika-vin06t:336_0": "Vajjiputtakavatthuvaṇṇanā",
  "tika-vin06t:337_0": "43- 4.",
  "tika-vin06t:337_1": "Vajjīsu janapadesu vasantā vajjino nāma,",
  "tika-vin06t:337_2": "tesaṃ puttā.",
  "tika-vin06t:337_3": "Yāvadatthanti yāvatā attho adhippāyoti vuttaṃ hoti,",
  "tika-vin06t:337_4": "tattha yaṃ vuttaṃ “sikkhaṃ appaccakkhāya dubbalyaṃanāvikatvā”ti,",
  "tika-vin06t:337_5": "taṃ kāmaṃ sikkhāpaccakkhāne,",
  "tika-vin06t:337_6": "tadekaṭṭhe ca dubbalyāvikaraṇe paññatte sati yujjati,",
  "tika-vin06t:337_7": "na aññathā.",
  "tika-vin06t:337_8": "Tathāpi idāni paññapetabbaṃ upādāya vuttaṃ,",
  "tika-vin06t:337_9": "kathañhi nāma chabbaggiyā bhikkhū atirekacīvaraṃ dhāressanti,",
  "tika-vin06t:337_10": "āḷavakā bhikkhū kuṭiyo kārāpenti appamāṇikāyo,",
  "tika-vin06t:337_11": "bhikkhuniyo dve vassāni chasu dhammesu asikkhitasikkhaṃ sikkhamānaṃ vuṭṭhāpenti,",
  "tika-vin06t:337_12": "saṅghena asammataṃ vuṭṭhāpentītiādi viya daṭṭhabbaṃ.",
  "tika-vin06t:337_13": "Na hi tato pubbe adhiṭṭhānaṃ vikappanaṃ vā anuññātaṃ.",
  "tika-vin06t:337_14": "Yadabhāvā atirekacīvaranti vadeyya,",
  "tika-vin06t:337_15": "pamāṇaṃ vā na paññattaṃ,",
  "tika-vin06t:337_16": "yadabhāvā appamāṇikāyoti vadeyya,",
  "tika-vin06t:337_17": "evaṃsampadamidaṃ daṭṭhabbaṃ.",
  "tika-vin06t:337_18": "“Ullumpatu maṃ, bhante,",
  "tika-vin06t:337_19": "saṅgho anukampaṃ upādāyā”ti upasampadaṃ yācitvā upasampannena upasampannasamanantarameva “upasampannena bhikkhunā methuno dhammo na paṭisevitabbo,",
  "tika-vin06t:337_20": "asakyaputtiyo”ti ca paññattena assamaṇādibhāvaṃ upagantukāmena nanu paṭhamaṃ ajjhupagatā sikkhā paccakkhātabbā,",
  "tika-vin06t:337_21": "tattha dubbalyaṃ vā āvikātabbaṃ siyā,",
  "tika-vin06t:337_22": "te pana “sikkhaṃ appaccakkhāya dubbalyaṃ anāvikatvā methunaṃ dhammaṃ paṭiseviṃsū”ti anupaññattiyā okāsakaraṇatthaṃ vā taṃ vuttanti veditabbaṃ.",
  "tika-vin06t:337_23": "“So āgato na upasampādetabbo”ti kiñcāpi ettheva vuttaṃ,",
  "tika-vin06t:337_24": "tathāpi itaresupi pārājikesu yathāsambhavaṃ veditabbaṃ.",
  "tika-vin06t:337_25": "Na hi sikkhaṃ appaccakkhāya dubbalyaṃ anāvikatvā yo pārājikavatthuṃ adinnaṃ theyyasaṅkhātaṃ ādiyati,",
  "tika-vin06t:337_26": "manussaviggahaṃ vā jīvitā voropeti,",
  "tika-vin06t:337_27": "paṭivijānantassa uttarimanussadhammaṃ vā ullapati,",
  "tika-vin06t:337_28": "so āgato na upasampādetabbo.",
  "tika-vin06t:337_29": "Anupaññatti hi daḷhīkammasithilakammakaraṇappayojanā.",
  "tika-vin06t:337_30": "Sā hi yassa pārājikaṃ hoti aññā vā āpatti,",
  "tika-vin06t:337_31": "tassa niyamadassanappayojanātilakkhaṇānupaññattikattā.",
  "tika-vin06t:337_32": "Evañhi ante avatvā ādimhi vuttā “gāmā vā araññā vā”ti anupaññatti viya.",
  "tika-vin06t:337_33": "Paripuṇṇe panetasmiṃ sikkhāpade –",
  "tika-vin06t:338_0": "“Nidānā mātikābhedo, vibhaṅgo taṃniyāmako;",
  "tika-vin06t:339_0": "Tato āpattiyā bhedo, anāpatti tadaññathā”ti. –",
  "tika-vin06t:340_0": "Ayaṃ nayo veditabbo.",
  "tika-vin06t:340_1": "Tattha sudinnavatthu makkaṭivatthu vajjiputtakavatthu cāti tippabhedaṃ vatthu imassa sikkhāpadassa nidānaṃ nāma,",
  "tika-vin06t:340_2": "tato nidānā “yo pana, bhikkhu,",
  "tika-vin06t:340_3": "bhikkhūnaṃ sikkhāsājīvasamāpanno…pe…",
  "tika-vin06t:340_4": "asaṃvāso”ti imissā mātikāya bhedo jāto.",
  "tika-vin06t:340_5": "Tattha hi “antamaso tiracchānagatāyā”ti itthiliṅgavacanena “saccaṃ, āvuso,",
  "tika-vin06t:340_6": "bhagavatā sikkhāpadaṃ paññattaṃ,",
  "tika-vin06t:340_7": "tañca kho itthiyā no purise no paṇḍake no ubhatobyañjanake cā”ti makkaṭipārājiko viya aññopi lesaṃ oḍḍetuṃ sakkoti,",
  "tika-vin06t:340_8": "tasmā tādisassa alesokāsassa dassanatthaṃ idaṃ vuccati.",
  "tika-vin06t:340_9": "Makkaṭivatthusaṅkhātā nidānā “antamaso tiracchānagatāyapī”ti mātikāvacanabhedo na itthiyā eva methunasiddhidassanato kato,",
  "tika-vin06t:340_10": "tasmā vibhaṅgo taṃniyāmako tassā mātikāya adhippetatthaniyāmako vibhaṅgo.",
  "tika-vin06t:340_11": "Vibhaṅge hi “tisso itthiyo.",
  "tika-vin06t:340_12": "Tayo ubhatobyañjanakā.",
  "tika-vin06t:340_13": "Tayo paṇḍakā.",
  "tika-vin06t:340_14": "Tayo purisā.",
  "tika-vin06t:340_15": "Manussitthiyā tayo magge…pe…",
  "tika-vin06t:340_16": "tiracchānagatapurisassa dve magge”tiādinā nayena sabbalesokāsaṃ pidahitvā niyamo kato.",
  "tika-vin06t:341_0": "Etthāha –",
  "tika-vin06t:341_1": "yadi evaṃ sādhāraṇasikkhāpadavasena vā liṅgaparivattanavasena vā na kevalaṃ bhikkhūnaṃ,",
  "tika-vin06t:341_2": "bhikkhunīnampi “sikkhāsājīvasamāpanno”ti vibhaṅge vattabbaṃ siyā.",
  "tika-vin06t:341_3": "Tadavacanena bhikkhunī purisaliṅgapātubhāvena bhikkhubhāve ṭhitā evaṃ vadeyya “nāhaṃ upasampadakāle bhikkhūnaṃ sikkhāsājīvasamāpannā,",
  "tika-vin06t:341_4": "tasmā na appaccakkhātasikkhāpi methunadhammena pārājikā homī”ti? Vuccate –",
  "tika-vin06t:341_5": "tathā na vattabbaṃ aniṭṭhappasaṅgato.",
  "tika-vin06t:341_6": "Bhikkhunīnampi “sikkhāsājīvasamāpanno”ti vutte bhikkhunīnampi sikkhāpaccakkhānaṃ atthīti āpajjati,",
  "tika-vin06t:341_7": "tañcāniṭṭhaṃ.",
  "tika-vin06t:341_8": "Idaṃ aparaṃ aniṭṭhappasaṅgoti “sabbasikkhāpadāni sādhāraṇāneva,",
  "tika-vin06t:341_9": "nāsādhāraṇānī”ti.",
  "tika-vin06t:341_10": "Apicāyaṃ bhikkhūnaṃ sikkhāsājīvasamāpannovāti dassanatthaṃ “anujānāmi,",
  "tika-vin06t:341_11": "bhikkhave,",
  "tika-vin06t:341_12": "taṃyeva upajjha”ntiādi vuttaṃ,",
  "tika-vin06t:341_13": "apica yo tathā lesaṃ oḍḍetvā methunaṃ dhammaṃ paṭisevanto vajjiputtakā viya pārājiko hoti.",
  "tika-vin06t:341_14": "Te hi “bhikkhūnaṃ sikkhāsājīvasamāpanno”ti vacanābhāve sati “āpattiṃ tumhe,",
  "tika-vin06t:341_15": "bhikkhave,",
  "tika-vin06t:341_16": "āpannā pārājika”nti vuttā bhagavatā.",
  "tika-vin06t:341_17": "Ettha pana “bhikkhave”ti vuttattā keci bhikkhuliṅge ṭhitā,",
  "tika-vin06t:341_18": "“idāni cepi mayaṃ,",
  "tika-vin06t:341_19": "bhante ānanda,",
  "tika-vin06t:341_20": "labheyyāma bhagavato santike pabbajjaṃ labheyyāma upasampada”nti vuttattā keci vibbhantāti veditabbā.",
  "tika-vin06t:341_21": "Tato āpattiyā bhedoti tato vibhaṅgato “akkhāyite sarīre pārājikaṃ,",
  "tika-vin06t:341_22": "yebhuyyena khāyite thullaccaya”ntiādi āpattiyā bhedo hoti.",
  "tika-vin06t:341_23": "Anāpatti tadaññathāti tato eva vibhaṅgato yenākārena āpatti vuttā,",
  "tika-vin06t:341_24": "tato aññenākārena anāpattibhedova hoti.",
  "tika-vin06t:341_25": "“Sādiyati āpatti pārājikassa,",
  "tika-vin06t:341_26": "na sādiyati anāpattī”ti hi vibhaṅge asati na paññāyati.",
  "tika-vin06t:341_27": "Ettāvatā samāsato gāthāttho vutto hoti.",
  "tika-vin06t:341_28": "Ettha ca pana –",
  "tika-vin06t:342_0": "“Nidānamātikābhedo, vibhaṅgassa payojanaṃ;",
  "tika-vin06t:343_0": "Anāpattipakāro ca, paṭhamo nippayojano”ti. –",
  "tika-vin06t:344_0": "Imaṃ nayaṃ dassetvāva sabbasikkhāpadānaṃ attho pakāsitabbo. Kathaṃ?",
  "tika-vin06t:344_1": "Bhagavatā pana yenākārena yaṃ sikkhāpadaṃ paññāpitaṃ,",
  "tika-vin06t:344_2": "tassa ākārassa samatthaṃ vā asamatthaṃ vāti duvidhaṃ nidānaṃ,",
  "tika-vin06t:344_3": "ayaṃ nidānabhedo.",
  "tika-vin06t:344_4": "Mātikāpi nidānāpekkhā nidānānapekkhāti duvidhā.",
  "tika-vin06t:344_5": "Tattha catutthapārājikādisikkhāpadāni nidānāpekkhāni.",
  "tika-vin06t:344_6": "Na hi vaggumudātīriyā bhikkhū sayameva attano attano asantaṃ uttarimanussadhammaṃ musāvādalakkhaṇaṃ pāpetvā bhāsiṃsu.",
  "tika-vin06t:344_7": "Aññamaññassa hi te uttarimanussadhammassa gihīnaṃ vaṇṇaṃ bhāsiṃsu,",
  "tika-vin06t:344_8": "na ca tāvatā pārājikavatthu hoti.",
  "tika-vin06t:344_9": "Tattha tena lesena bhagavā taṃ vatthuṃ nidānaṃ katvā pārājikaṃ paññapesi,",
  "tika-vin06t:344_10": "tena vuttaṃ “nidānāpekkha”nti.",
  "tika-vin06t:344_11": "Iminā nayena nidānāpekkhāni ñatvā tabbiparītāni sikkhāpadāni nidānānapekkhānīti veditabbāni,",
  "tika-vin06t:344_12": "ayaṃ mātikābhedo.",
  "tika-vin06t:345_0": "Nānappakārato mūlāpattippahonakavatthupayogacittaniyāmadassanavasena mātikāya vibhajanabhāvadīpanatthaṃ",
  "tika-vin06t:345_1": "tesaṃ appahonakatāya vā tadaññataravekallatāya vā vītikkame sati āpattibhedadassanatthaṃ,",
  "tika-vin06t:345_2": "asati anāpattidassanatthañcāti sabbattha tayo atthavase paṭicca mātikāya vibhajanaṃ vibhaṅgo ārabhīyatīti veditabbo.",
  "tika-vin06t:345_3": "Ettha pana “bhikkhakoti bhikkhu,",
  "tika-vin06t:345_4": "bhikkhācariyaṃ ajjhupagatoti bhikkhu,",
  "tika-vin06t:345_5": "bhinnapaṭadharoti bhikkhū”ti kevalaṃ byañjanatthadīpanavasena pavatto vā,",
  "tika-vin06t:345_6": "“samaññāya bhikkhū”ti bhikkhubhāvasambhavaṃ anapekkhitvāpi kevalaṃ bhikkhu nāma pavattiṭṭhānadīpanavasena pavatto vā,",
  "tika-vin06t:345_7": "“ehi bhikkhūti bhikkhu,",
  "tika-vin06t:345_8": "saraṇagamanehi upasampannoti bhikkhu,",
  "tika-vin06t:345_9": "ñatticatutthena kammena upasampannoti bhikkhū”ti upasampadānantarenāpi bhikkhubhāvasiddhidīpanavasena pavatto vā,",
  "tika-vin06t:345_10": "“bhadro bhikkhu,",
  "tika-vin06t:345_11": "sāro bhikkhu,",
  "tika-vin06t:345_12": "sekkho bhikkhu,",
  "tika-vin06t:345_13": "asekkho bhikkhū”ti bhikkhukaraṇehi dhammehi samannāgatabhikkhudīpanavasena pavatto vā vibhaṅgo ajjhupekkhito sabbasāmaññapadattā,",
  "tika-vin06t:345_14": "tathā aññabhāgiyasikkhāpadādīsu sadvāravasena,",
  "tika-vin06t:345_15": "adhikaraṇadassanādivasena pavatto ca ajjhupekkhito itarattha tadabhāvatoti veditabbo.",
  "tika-vin06t:346_0": "Tattha tisso itthiyotiādi vatthuniyamadassanavasena pavatto,",
  "tika-vin06t:346_1": "manussitthiyā tayo magge methunaṃ dhammaṃ paṭisevantassa āpatti pārājikassātiādi payoganiyamadassanavasena pavatto,",
  "tika-vin06t:346_2": "bhikkhussa sevanacittaṃ upaṭṭhitetiādi cittaniyamadassanavasena pavatto,",
  "tika-vin06t:346_3": "sādiyati āpatti pārājikassa,",
  "tika-vin06t:346_4": "na sādiyati anāpattītiādi vatthupayoganiyame sati cittaniyamabhāvābhāvavasena āpattānāpattidassanatthaṃ pavatto,",
  "tika-vin06t:346_5": "mataṃ yebhuyyena khāyitaṃ āpatti thullaccayassātiādi vatthussa appahonakatāya vītikkame āpattibhedadassanatthaṃ pavatto,",
  "tika-vin06t:346_6": "na sādiyati anāpattīti cittaniyamavekalyena vītikkamābhāvā anāpattidassanatthaṃ pavattoti.",
  "tika-vin06t:346_7": "Evaṃ itaresupi sikkhāpadesu yathāsambhavanayo ayanti payojano vibhaṅgo.",
  "tika-vin06t:347_0": "Anāpattivāro pana mūlāpattito,",
  "tika-vin06t:347_1": "tadaññekadesato,",
  "tika-vin06t:347_2": "sabbāpattito ca anāpattidīpanavasena tividho.",
  "tika-vin06t:347_3": "Tattha yo paṭhamo,",
  "tika-vin06t:347_4": "so vibhaṅgo viya tayo atthavase paṭicca pavatto.",
  "tika-vin06t:347_5": "Katame tayo?",
  "tika-vin06t:347_6": "Mātikāpadānaṃ sātthakaniratthakānaṃ tadaññathā uddharaṇānuddharaṇavasena sappayojananippayojanabhāvadīpanatthaṃ,",
  "tika-vin06t:347_7": "tadaññathā paṭipattikkamadassanatthaṃ,",
  "tika-vin06t:347_8": "āpattippahonakaṭṭhānepi vissajjanatthañcāti. Kathaṃ?",
  "tika-vin06t:347_9": "Eḷakalomasikkhāpade “bhikkhuno paneva addhānamaggappaṭipannassa eḷakalomāni uppajjeyyuṃ,",
  "tika-vin06t:347_10": "ākaṅkhamānena bhikkhunā paṭiggahetabbānī”ti etāni kevalaṃ vatthumattadīpanapadānīti niratthakāni nāma,",
  "tika-vin06t:347_11": "tesaṃ anāpatti.",
  "tika-vin06t:347_12": "“Addhānamaggaṃ appaṭipannassa uppanne eḷakalome anāpatti,",
  "tika-vin06t:347_13": "ākaṅkhamānena paṭiggahite”tiādinā nayena tadaññathā anuddharaṇena nippayojanabhāvo dīpito hoti,",
  "tika-vin06t:347_14": "yadidaṃ mātikāyaṃ “methunaṃ dhammaṃ paṭiseveyyā”ti,",
  "tika-vin06t:347_15": "idaṃ sātthakaṃ.",
  "tika-vin06t:347_16": "Tassa sappayojanabhāvadīpanatthaṃ “anāpatti ajānantassa asādiyantassā”ti vuttaṃ.",
  "tika-vin06t:347_17": "Yasmā jānanasādiyanabhāvena āpatti,",
  "tika-vin06t:347_18": "asevantassa anāpatti,",
  "tika-vin06t:347_19": "tasmā vuttaṃ mātikāyaṃ “yo pana bhikkhu methunaṃ dhammaṃ paṭiseveyya,",
  "tika-vin06t:347_20": "pārājiko hoti asaṃvāso”ti adhippāyo.",
  "tika-vin06t:347_21": "“Parapariggahitaṃ parapariggahitasaññitā garuparikkhāro theyyacittaṃ avaharaṇa”nti vuttānaṃ pañcannampi",
  "tika-vin06t:347_22": "aṅgānaṃ pāripūriyā petatiracchānagatapariggahite āpattippahonakaṭṭhānepi vissajjanatthaṃ “anāpatti petapariggahite”tiādi vuttaṃ.",
  "tika-vin06t:347_23": "Anāpatti imaṃ jāna,",
  "tika-vin06t:347_24": "imaṃ dehi,",
  "tika-vin06t:347_25": "imaṃ āhara,",
  "tika-vin06t:347_26": "iminā attho,",
  "tika-vin06t:347_27": "imaṃ kappiyaṃ karohīti bhaṇatītiādi pana tadaññathā paṭipattikkamadassanatthaṃ vuttanti veditabbaṃ.",
  "tika-vin06t:347_28": "Ettāvatā “nidānamātikābhedo”tiādinā vuttagāthāya attho pakāsito hoti.",
  "tika-vin06t:348_0": "Ettha paṭhamapaññatti tāva paṭhamabodhiṃ atikkamitvā paññattattā,",
  "tika-vin06t:348_1": "āyasmato sudinnassa aṭṭhavassikakāle paññattattā ca rattaññumahattaṃ pattakāle paññattā.",
  "tika-vin06t:348_2": "Dutiyaanupaññatti bāhusaccamahattaṃ pattakāle uppannā.",
  "tika-vin06t:348_3": "So hāyasmā makkaṭipārājiko yathā mātugāmapaṭisaṃyuttesu sikkhāpadesu tiracchānagatitthī anadhippetā,",
  "tika-vin06t:348_4": "tathā idhāpīti saññāya “saccaṃ, āvuso,",
  "tika-vin06t:348_5": "bhagavatā sikkhāpadaṃ paññattaṃ,",
  "tika-vin06t:348_6": "tañca kho manussitthiyā,",
  "tika-vin06t:348_7": "no tiracchānagatitthiyā”ti āha.",
  "tika-vin06t:348_8": "Tatiyānupaññatti lābhaggamahattaṃ pattakāle uppannā.",
  "tika-vin06t:348_9": "Te hi vajjiputtakā lābhaggamahattaṃ pattā hutvā yāvadatthaṃ bhuñjitvā nhāyitvā varasayanesu sayitvā tatiyānupaññattiyā vatthuṃ uppādesuṃ,",
  "tika-vin06t:348_10": "te ca vepullamahattaṃ patte saṅghe uppannā,",
  "tika-vin06t:348_11": "sayañca vepullamahattaṃ pattāti “vepullamahattampettha labbhatī”ti vuttaṃ.",
  "tika-vin06t:348_12": "Idaṃ paṭhamapārājikasikkhāpadaṃ tividhampi vatthuṃ upādāya catubbidhampi taṃ kālaṃ patvā paññattanti veditabbaṃ.",
  "tika-vin06t:349_0": "Tattha yo panāti anavasesapariyādānapadaṃ.",
  "tika-vin06t:349_1": "Bhikkhūti tassa atippasaṅganiyamapadaṃ.",
  "tika-vin06t:349_2": "Bhikkhūnaṃ sikkhāsājīvasamāpannoti tassa visesanavacanaṃ.",
  "tika-vin06t:349_3": "Na hi sabbopi bhikkhunāmako yā bhagavatā yāya kāyaci upasampadāya upasampannabhikkhūnaṃ heṭṭhimaparicchedena sikkhitabbasikkhā vihitā,",
  "tika-vin06t:349_4": "“ettha saha jīvantī”ti yo ca ājīvo vutto,",
  "tika-vin06t:349_5": "taṃ ubhayaṃ samāpannova hoti.",
  "tika-vin06t:349_6": "Kadā pana samāpanno ahosi?",
  "tika-vin06t:349_7": "Yāya kāyaci upasampadāya upasampannasamanantarameva tadubhayaṃ jānantopi ajānantopi tadajjhupagatattā samāpanno nāma hoti.",
  "tika-vin06t:349_8": "Saha jīvantīti yāva sikkhaṃ na paccakkhāti,",
  "tika-vin06t:349_9": "pārājikabhāvañca na pāpuṇāti,",
  "tika-vin06t:349_10": "yaṃ pana vuttaṃ andhakaṭṭhakathāyaṃ “sikkhaṃ paripūrento sikkhāsamāpanno sājīvaṃ avītikkamanto sājīvasamāpanno hotī”ti,",
  "tika-vin06t:349_11": "taṃ ukkaṭṭhaparicchedavasena vuttaṃ.",
  "tika-vin06t:349_12": "Na hi sikkhaṃ aparipūrento kāmavitakkādibahulo vā ekaccaṃ sāvasesaṃ sājīvaṃ vītikkamanto vā sikkhāsājīvasamāpanno nāma na hoti.",
  "tika-vin06t:349_13": "Ukkaṭṭhaparicchedena pana catukkaṃ labbhati atthi bhikkhu sikkhāsamāpanno sīlāni paccavekkhanto na sājīvasamāpanno",
  "tika-vin06t:349_14": "acittakaṃ sikkhāpadaṃ vītikkamanto,",
  "tika-vin06t:349_15": "atthi na sikkhāsamāpanno kāmavitakkādibahulo sājīvasamāpanno nirāpattiko,",
  "tika-vin06t:349_16": "atthi na sikkhāsamāpanno na ca sājīvasamāpanno anavasesaṃ āpattiṃ āpanno,",
  "tika-vin06t:349_17": "atthi sikkhāsamāpanno ca sājīvasamāpanno ca sikkhaṃ paripūrento sājīvañca avītikkamanto,",
  "tika-vin06t:349_18": "ayameva catuttho bhikkhu ukkaṭṭho idha adhippeto siyā.",
  "tika-vin06t:349_19": "Na hi bhagavā anukkaṭṭhaṃ vattuṃ yuttoti ce? Na,",
  "tika-vin06t:349_20": "“tatra yāyaṃ adhisīlasikkhā,",
  "tika-vin06t:349_21": "ayaṃ imasmiṃ atthe adhippetā sikkhā”tivacanavirodhato.",
  "tika-vin06t:349_22": "Ukkaṭṭhaggahaṇādhippāye sati “sikkhāti tisso sikkhā”ti ettakameva vattabbanti adhippāyo.",
  "tika-vin06t:349_23": "Sikkhattayasamāpanno hi sabbukkaṭṭhoti.",
  "tika-vin06t:350_0": "“Methunaṃ dhammaṃ paṭiseveyyā”ti parato vacanaṃ apekkhitvā adhisīlasikkhāva vuttāti ce? Na,",
  "tika-vin06t:350_1": "tassāpi abhabbattā.",
  "tika-vin06t:350_2": "Na hi adhisīlasikkhaṃ paripūrento sājīvañca avītikkamanto methunaṃ dhammaṃ paṭisevituṃ bhabbo,",
  "tika-vin06t:350_3": "taṃ sikkhaṃ aparipūrento sājīvañca vītikkamanto eva hi paṭiseveyyāti adhippāyo,",
  "tika-vin06t:350_4": "tasmā evamettha attho gahetabbo.",
  "tika-vin06t:350_5": "Yasmā sikkhāpadasaṅkhāto sājīvo adhisīlasikkhameva saṅgaṇhāti,",
  "tika-vin06t:350_6": "netaraṃ adhicittasikkhaṃ adhipaññāsikkhaṃ vā,",
  "tika-vin06t:350_7": "tasmā “tatra yāyaṃ adhisīlasikkhā,",
  "tika-vin06t:350_8": "ayaṃ imasmiṃ atthe adhippetā sikkhā”ti vuttaṃ,",
  "tika-vin06t:350_9": "tasmā adhisīlasikkhāya saṅgāhako sājīvo sikkhāsājīvoti vutto.",
  "tika-vin06t:350_10": "Iti sājīvavisesanatthaṃ sikkhāggahaṇaṃ kataṃ.",
  "tika-vin06t:350_11": "Tadatthadīpanatthameva vibhaṅge sikkhaṃ aparāmasitvā “tasmiṃ sikkhati,",
  "tika-vin06t:350_12": "tena vuccati sājīvasamāpanno”ti vuttaṃ,",
  "tika-vin06t:350_13": "tena ekamevidaṃ atthapadanti dīpitaṃ hoti.",
  "tika-vin06t:350_14": "Tañca upasampadūpagamanantarato paṭṭhāya sikkhanādhikārattā “sikkhatī”ti ca “samāpanno”ti ca vuccati.",
  "tika-vin06t:350_15": "Yo evaṃ “sikkhāsājīvasamāpanno”ti saṅkhyaṃ gato,",
  "tika-vin06t:350_16": "tādisaṃ paccayaṃ paṭicca aparabhāge sājīvasaṅkhātameva sikkhaṃ appaccakkhāya,",
  "tika-vin06t:350_17": "tasmiṃyeva ca dubbalyaṃ anāvikatvā methunaṃ dhammaṃ paṭiseveyyāti ayamattho yujjati.",
  "tika-vin06t:350_18": "Kintu aṭṭhakathānayo paṭikkhitto hoti.",
  "tika-vin06t:350_19": "So ca na paṭikkhepārahoti tena tadanusārena bhavitabbaṃ.",
  "tika-vin06t:351_0": "Adhippāyo panettha pariyesitabbo,",
  "tika-vin06t:351_1": "so dāni vuccati –",
  "tika-vin06t:351_2": "sabbesupi sikkhāpadesu idameva bhikkhulakkhaṇaṃ sādhāraṇaṃ,",
  "tika-vin06t:351_3": "yadidaṃ “bhikkhūnaṃ sikkhāsājīvasamāpanno”ti.",
  "tika-vin06t:351_4": "Khīṇāsavopi sāvako āpattiṃ āpajjati acittakaṃ,",
  "tika-vin06t:351_5": "tathā sekkho.",
  "tika-vin06t:351_6": "Puthujjano pana sacittakampi,",
  "tika-vin06t:351_7": "tasmā sekkhāsekkhaputhujjanabhikkhūnaṃ sāmaññamidaṃ bhikkhulakkhaṇanti katvā kevalaṃ sikkhāsamāpanno,",
  "tika-vin06t:351_8": "kevalaṃ sājīvasamāpanno ca ubhayasamāpanno cāti sarūpekadesekasesanayena “sikkhāsājīvasamaāpanno”tveva",
  "tika-vin06t:351_9": "sampiṇḍetvā ukkaṭṭhaggahaṇena anukkaṭṭhānaṃ gahaṇasiddhito aṭṭhakathāyaṃ ukkaṭṭhova vutto.",
  "tika-vin06t:351_10": "Tameva sampādetuṃ “tasmiṃ sikkhati,",
  "tika-vin06t:351_11": "tena vuccati sājīvasamāpanno”ti ettha sikkhāpadassa avacane parihāraṃ vatvā yasmā pana so asikkhampi samāpanno,",
  "tika-vin06t:351_12": "tasmā sikkhāsamāpannotipi atthato veditabboti ca vatvā “yaṃ sikkhaṃ samāpanno taṃ appaccakkhāya yañca",
  "tika-vin06t:351_13": "sājīvaṃ samāpanno tattha dubbalyaṃ anāvikatvā”ti vuttanti ayamaṭṭhakathāyaṃ adhippāyo veditabbo.",
  "tika-vin06t:351_14": "Etasmiṃ pana adhippāye adhisīlasikkhāya eva gahaṇaṃ sabbatthikattā,",
  "tika-vin06t:351_15": "sīlādhikārato ca vinayassāti veditabbaṃ.",
  "tika-vin06t:351_16": "Yathā ca sikkhāpadaṃ samādiyanto sīlaṃ samādiyatīti vuccati,",
  "tika-vin06t:351_17": "evaṃ sikkhāpadaṃ paccakkhanto sīlasaṅkhātaṃ sikkhaṃ paccakkhātīti vattuṃ yujjati,",
  "tika-vin06t:351_18": "tasmā tattha vuttaṃ “yaṃ sikkhaṃ samāpanno,",
  "tika-vin06t:351_19": "taṃ appaccakkhāyā”ti.",
  "tika-vin06t:351_20": "Sikkhaṃ paccakkhāya paṭisevitamethunassa upasampadaṃ anujānanto na samūhanati nāma.",
  "tika-vin06t:351_21": "Na hi so bhikkhu hutvā paṭisevi,",
  "tika-vin06t:351_22": "“yo pana bhikkhū”ti ca paññattaṃ.",
  "tika-vin06t:351_23": "Ettāvatā samāsato “sikkhāsājīvasamānno”ti ettha vattabbaṃ vuttaṃ.",
  "tika-vin06t:352_0": "Kiṃ iminā visesavacanena payojanaṃ,",
  "tika-vin06t:352_1": "nanu “yo pana bhikkhu sikkhaṃ appaccakkhāya dubbalyaṃ anāvikatvā…pe…",
  "tika-vin06t:352_2": "asaṃvāso”ti ettakameva vattabbanti ce?",
  "tika-vin06t:352_3": "Na vattabbaṃ aniṭṭhappasaṅgato.",
  "tika-vin06t:352_4": "Yo pana sikkhāsājīvasamāpanno theyyasaṃvāsādiko kevalena samaññāmattena,",
  "tika-vin06t:352_5": "paṭiññāmattena vā bhikkhu,",
  "tika-vin06t:352_6": "tassāpi sikkhāpaccakkhānaṃ atthi.",
  "tika-vin06t:352_7": "Sikkhaṃ appaccakkhāya ca methunaṃ dhammaṃ paṭisevantassa pārājikāpatti.",
  "tika-vin06t:352_8": "Yo vā pacchā pārājikaṃ āpattiṃ āpajjitvā na sikkhāsājīvasamāpanno tassa ca,",
  "tika-vin06t:352_9": "yo vā pakkhapaṇḍakattā paṇḍakabhāvūpagamanena na sikkhāsājīvasamāpanno tassa ca tadubhayaṃ atthīti āpajjati.",
  "tika-vin06t:352_10": "“Paṇḍakabhāvapakkhe ca pakkhapaṇḍako upasampadāya na vatthū”ti vuttaṃ,",
  "tika-vin06t:352_11": "tasmā itarasmiṃ pakkhe vatthūti siddhaṃ,",
  "tika-vin06t:352_12": "tasmiṃ pakkhe upasampanno paṇḍakabhāvapakkhe paṇḍakattā na sikkhāsājīvasamāpanno,",
  "tika-vin06t:352_13": "so pariccajitabbasikkhāya abhāvena sikkhaṃ appaccakkhāya mukhena parassa aṅgajātaggahaṇādayo methunaṃ dhammaṃ paṭiseveyya,",
  "tika-vin06t:352_14": "tassa kuto pārājikāpattīti adhippāyo.",
  "tika-vin06t:352_15": "Ayaṃ nayo apaṇḍakapakkhaṃ alabhamānasseva parato yujjati,",
  "tika-vin06t:352_16": "labhantassa pana arūpasattānaṃ kusalānaṃ samāpattikkhaṇe bhavaṅgavicchede satipi amaraṇaṃ viya paṇḍakabhāvapakkhepi bhikkhubhāvo atthi.",
  "tika-vin06t:352_17": "Saṃvāsaṃ vā sādiyantassa na theyyasaṃvāsakabhāvo atthi antimavatthuṃ ajjhāpannassa viya.",
  "tika-vin06t:352_18": "Na ca sahaseyyādikaṃ janeti.",
  "tika-vin06t:352_19": "Gaṇapūrako pana na hoti antimavatthuṃ ajjhāpanno viya,",
  "tika-vin06t:352_20": "na so sikkhāsājīvasamāpanno,",
  "tika-vin06t:352_21": "itarasmiṃ pana pakkhe hoti,",
  "tika-vin06t:352_22": "ayaṃ imassa tato viseso.",
  "tika-vin06t:352_23": "Kimayaṃ sahetuko,",
  "tika-vin06t:352_24": "udāhu ahetukoti?",
  "tika-vin06t:352_25": "Na ahetuko.",
  "tika-vin06t:352_26": "Yato upasampadā tassa apaṇḍakapakkhe anuññātā sahetukapaṭisandhikattā.",
  "tika-vin06t:352_27": "Paṇḍakabhāvapakkhepi kissa nānuññātāti ce?",
  "tika-vin06t:352_28": "Paṇḍakabhūtattā opakkamikapaṇḍakassa viya.",
  "tika-vin06t:353_0": "Apica sikkhāsājīvasamāpannoti iminā tassa sikkhāsamādānaṃ dīpetvā taṃ samādinnasikkhaṃ appaccakkhāya tattha ca dubbalyaṃ anāvikatvāti vattuṃ yujjati,",
  "tika-vin06t:353_1": "na aññathāti iminā kāraṇena yathāvuttāniṭṭhappasaṅgato “yo pana bhikkhu bhikkhūnaṃ sikkhāsājīvasamāpanno sikkhaṃ appaccakkhāyā”tiādi vuttaṃ.",
  "tika-vin06t:353_2": "Yathā cettha,",
  "tika-vin06t:353_3": "tathā “yo pana bhikkhu bhikkhūnaṃ sikkhāsājīvasamāpanno sikkhaṃ appaccakkhāya dubbalyaṃ anāvikatvā gāmā",
  "tika-vin06t:353_4": "vā araññā vā adinnaṃ theyyasaṅkhātaṃ ādiyeyya,",
  "tika-vin06t:353_5": "sugatacīvarappamāṇaṃ cīvaraṃ kārāpeyya atirekaṃ vā,",
  "tika-vin06t:353_6": "chedanakaṃ pācittiya”ntiādinā nayena sabbattha yojetabbaṃ.",
  "tika-vin06t:353_7": "Antamaso tiracchānagatāyapīti manussitthiṃ upādāya vuttaṃ.",
  "tika-vin06t:353_8": "Na hi “pageva paṇḍake purise vā”ti vattuṃ yujjati.",
  "tika-vin06t:353_9": "Sesaṃ tattha tattha vuttanayameva.",
  "tika-vin06t:354_0": "Ayaṃ paṭhamapārājikassa mātikāya tāva vinicchayo.",
  "tika-vin06t:355_0": "Catubbidhavinayakathāvaṇṇanā",
  "tika-vin06t:356_0": "45.",
  "tika-vin06t:356_1": "Nīharitvāti ettha sāsanato nīharitvāti attho.",
  "tika-vin06t:356_2": "“Pañcahupāli,",
  "tika-vin06t:356_3": "aṅgehi samannāgatena bhikkhunā nānuyuñjitabbaṃ.",
  "tika-vin06t:356_4": "Katamehi pañcahi?",
  "tika-vin06t:356_5": "Suttaṃ na jānāti,",
  "tika-vin06t:356_6": "suttānulomaṃ na jānātī”ti evamādito hi pariyattisāsanato suttaṃ,",
  "tika-vin06t:356_7": "suttānulomañca nīharitvā pakāsesuṃ.",
  "tika-vin06t:356_8": "“Anāpatti evaṃ amhākaṃ ācariyānaṃ uggaho paripucchāti bhaṇatī”ti evamādito pariyattisāsanato ācariyavādaṃ nīharitvā pakāsesuṃ.",
  "tika-vin06t:356_9": "Bhārukacchakavatthusmiṃ “āyasmā upāli evamāha – anāpatti, āvuso,",
  "tika-vin06t:356_10": "supinantenā”ti evamādito pariyattisāsanato eva attanomatiṃ nīharitvā pakāsesuṃ.",
  "tika-vin06t:356_11": "Tāya hi attanomatiyā thero etadaggaṭṭhānaṃ labhi.",
  "tika-vin06t:356_12": "Api ca vuttañhetaṃ bhagavatā “anupasampannena paññattena vā apaññattena vā vuccamāno…pe…",
  "tika-vin06t:356_13": "anādariyaṃ karoti,",
  "tika-vin06t:356_14": "āpatti dukkaṭassā”ti.",
  "tika-vin06t:356_15": "Tattha hi paññattaṃ nāma suttaṃ.",
  "tika-vin06t:356_16": "Sesattayaṃ apaññattaṃ nāma.",
  "tika-vin06t:356_17": "Tenāyaṃ “catubbidhañhi vinayaṃ,",
  "tika-vin06t:356_18": "mahātherā”ti gāthā suvuttā.",
  "tika-vin06t:356_19": "Yaṃ sandhāya vuttaṃ nāgasenattherena.",
  "tika-vin06t:356_20": "Āhaccapadenāti aṭṭha vaṇṇaṭṭhānāni āhacca vuttena padanikāyenāti attho,",
  "tika-vin06t:356_21": "udāhaṭena kaṇṭhokkantena padasamūhenāti adhippāyo.",
  "tika-vin06t:356_22": "Rasenāti tassa āhaccabhāsitassa rasena,",
  "tika-vin06t:356_23": "tato uddhaṭena vinicchayenāti attho.",
  "tika-vin06t:356_24": "Suttacchāyā viya hi suttānulomaṃ.",
  "tika-vin06t:356_25": "Ācariyavādo “ācariyavaṃso”ti vutto pāḷiyaṃ vuttānaṃ ācariyānaṃ paramparāya ābhatova pamāṇanti dassanatthaṃ.",
  "tika-vin06t:356_26": "Adhippāyoti kāraṇopapattisiddho uhāpohanayappavatto paccakkhādipamāṇapatirūpako.",
  "tika-vin06t:356_27": "Adhippāyoti ettha “attanomatī”ti keci atthaṃ vadanti.",
  "tika-vin06t:357_0": "Parivāraṭṭhakathāyaṃ,",
  "tika-vin06t:357_1": "idha ca kiñcāpi “suttānulomaṃ nāma cattāro mahāpadesā”ti vuttaṃ,",
  "tika-vin06t:357_2": "atha kho mahāpadesanayasiddhaṃ paṭikkhittāpaṭikkhittaṃ anuññātānanuññātaṃ kappiyākappiyanti atthato vuttaṃ hoti.",
  "tika-vin06t:357_3": "Tattha yasmā ṭhānaṃ okāso padesoti kāraṇavevacanāni “aṭṭhānametaṃ, ānanda,",
  "tika-vin06t:357_4": "anavakāso”tiādi sāsanato,",
  "tika-vin06t:357_5": "“niggahaṭṭhāna”nti ca “asandiṭṭhiṭṭhāna”nti ca “asandiṭṭhi ca pana padeso”ti ca lokato,",
  "tika-vin06t:357_6": "tasmā mahāpadesāti mahākāraṇānīti attho.",
  "tika-vin06t:357_7": "Kāraṇaṃ nāma ñāpako hetu idhādhippetaṃ.",
  "tika-vin06t:357_8": "Mahantabhāvo pana tesaṃ mahāvisayattā mahābhūtānaṃ viya.",
  "tika-vin06t:357_9": "Te duvidhā vinayamahāpadesā suttantikamahāpadesā cāti.",
  "tika-vin06t:357_10": "Tattha vinayamahāpadesā vinaye payogaṃ gacchanti,",
  "tika-vin06t:357_11": "itare ubhayatthāpi,",
  "tika-vin06t:357_12": "teneva parivāre anuyogavatte “dhammaṃ na jānāti,",
  "tika-vin06t:357_13": "dhammānulomaṃ na jānātī”ti vuttaṃ.",
  "tika-vin06t:357_14": "Tattha dhammanti ṭhapetvā vinayapiṭakaṃ avasesapiṭakadvayaṃ.",
  "tika-vin06t:357_15": "Dhammānulomanti suttantike cattāro mahāpadese.",
  "tika-vin06t:357_16": "Tattha yo dhammaṃ dhammānulomañceva jānāti,",
  "tika-vin06t:357_17": "na vinayaṃ vinayānulomañca,",
  "tika-vin06t:357_18": "so “dhammaṃ rakkhāmī”ti vinayaṃ ubbinayaṃ karoti,",
  "tika-vin06t:357_19": "itaro “vinayaṃ rakkhāmī”ti dhammaṃ uddhammaṃ karoti,",
  "tika-vin06t:357_20": "ubhayaṃ jānanto ubhayampi sampādeti.",
  "tika-vin06t:358_0": "Tatridaṃ mukhamattaṃ –",
  "tika-vin06t:358_1": "tattha paṭhamo “so ce pavesanaṃ sādiyati,",
  "tika-vin06t:358_2": "paviṭṭhaṃ, ṭhitaṃ,",
  "tika-vin06t:358_3": "uddharaṇaṃ sādiyati āpatti,",
  "tika-vin06t:358_4": "na sādiyati anāpattī”ti ettha vippaṭipajjati.",
  "tika-vin06t:358_5": "So hāyasmā sukhavedanīyassa upādinnaphoṭṭhabbassa,",
  "tika-vin06t:358_6": "kāyindriyassa ca samāyoge sati paṭivijānanto kāyikasukhavedanuppattimattena sādiyati nāmāti paricchinditvā",
  "tika-vin06t:358_7": "tassa āpatti pārājikassāti asevanādhippāyassapi āpattippasaṅgaṃ karoti,",
  "tika-vin06t:358_8": "tathā yassa santhatattā vā yonidosavasena vā dukkhā asātā vedanā,",
  "tika-vin06t:358_9": "vātopahaṭagattatāya vā neva kāyikavedanā,",
  "tika-vin06t:358_10": "tassa jānato ajānatopi “anāpatti asādiyantassā”ti suttantaṃ dassetvā sevanādhippāyassāpi anāpattippasaṅgaṃ karoti,",
  "tika-vin06t:358_11": "tathā yadi mocanarāgena upakkamato mutte saṅghādiseso,",
  "tika-vin06t:358_12": "pageva methunarāgenāti dukkaṭaṭṭhānaṃ gahetvā saṅghādisesaṭṭhānaṃ karoti,",
  "tika-vin06t:358_13": "evaṃ vinayaṃ ubbinayaṃ karoti nāma.",
  "tika-vin06t:358_14": "Itaro “anāpatti ajānantassāti vuttattā jānato jānaneneva sukhavedanā hotu vā mā vā sādiyanā hotī”ti vatvā",
  "tika-vin06t:358_15": "asevanādhippāyassapi jānato anāpattiṭṭhāne āpattiṃ karoti,",
  "tika-vin06t:358_16": "anavajjaṃ sāvajjaṃ karotīti evaṃ dhammaṃ uddhammaṃ karoti.",
  "tika-vin06t:358_17": "Ubhayaṃ pana jānanto “bhikkhussa sevanacittaṃ upaṭṭhiteti vacanato sevanacittamevettha pamāṇaṃ,",
  "tika-vin06t:358_18": "tassa bhāvena āpatti pārājikassa,",
  "tika-vin06t:358_19": "abhāvena anāpattī”ti vatvā ubhayampi rakkhati sampādeti.",
  "tika-vin06t:358_20": "Iminā nayena sabbasikkhāpadesu yathāsambhavaṃ sappayojanā kātabbā.",
  "tika-vin06t:359_0": "Saṅgītiṃ āropetvā ṭhapitapāḷito vinimuttaṃ katvā ṭhapitattā pāḷivinimuttā atthato, nayato,",
  "tika-vin06t:359_1": "anulomato ca pāḷiokkantavinicchayappavattā anupaviṭṭhavinicchayavasena pavattāti attho.",
  "tika-vin06t:359_2": "“Na samūhanissatī”ti jānantopi bhagavā kevalaṃ “tesaṃ mataṃ pacchimā janatā mama vacanaṃ viya pamāṇaṃ",
  "tika-vin06t:359_3": "karotū”ti dassanatthañca parinibbānakāle evamāha “ākaṅkhamāno, ānanda,",
  "tika-vin06t:359_4": "saṅgho mamaccayena khuddānukhuddakāni sikkhāpadāni samūhanatū”ti,",
  "tika-vin06t:359_5": "tenetaṃ siddhaṃ “paññattampi ce sikkhāpadaṃ samūhanituṃ yassa saṅghassa anuññātaṃ bhagavatā,",
  "tika-vin06t:359_6": "tassa paññattānulomaṃ atirekatthadīpanaṃ,",
  "tika-vin06t:359_7": "pagevānuññātaṃ bhagavatā”ti.",
  "tika-vin06t:359_8": "Kiñca bhiyyo ūnātirittasikkhāpadesu ācariyakulesu vivādo aññamaññaṃ na kātabboti dassanatthañca.",
  "tika-vin06t:359_9": "Kasmā saṅgho na samūhanīti?",
  "tika-vin06t:359_10": "Aññamaññaṃ vivādappasaṅgadassanato.",
  "tika-vin06t:359_11": "Bhagavatā ca “sabbeheva samaggehi sammodamānehi avivadamānehi sikkhitabba”nti vuttaṃ.",
  "tika-vin06t:359_12": "Tattha ca ekacce therā evamāhaṃsūti ca aññavādadassanato vivadamānehi sikkhitabbaṃ jātaṃ,",
  "tika-vin06t:359_13": "tadabhāvattampi ñattidutiyakammavācaṃ sāvetvā avivadamāneheva sikkhitabbaṃ akāsi.",
  "tika-vin06t:360_0": "Apicāti attano matiyā pākaṭakaraṇatthaṃ ārambho.",
  "tika-vin06t:360_1": "Tattha “suttantābhidhammavinayaṭṭhakathāsū”ti vacanato piṭakattayassapi sādhāraṇā esā kathāti veditabbā,",
  "tika-vin06t:360_2": "“atha panāyaṃ kappiya”ntiādi vinayasseva.",
  "tika-vin06t:360_3": "Kārakasaṅghasadisanti saṅgītikārakasaṅghasadisaṃ.",
  "tika-vin06t:360_4": "“Suttādicatukkaṃ appaccakkhāya tena aviruddhassa kammassa kārakasaṅghasadisa”nti dhammasirittherassa gaṇṭhipade vuttaṃ,",
  "tika-vin06t:360_5": "taṃ ayuttaṃ,",
  "tika-vin06t:360_6": "“suttameva balavataraṃ.",
  "tika-vin06t:360_7": "Suttañhi appaṭivattiyaṃ kārakasaṅghasadisa”nti etehi padehi ayuttattā.",
  "tika-vin06t:360_8": "Pākatike pana gaṇṭhipade “tamatthaṃ vinicchinitvā tassa kārakasaṅghasadisa”nti vuttaṃ.",
  "tika-vin06t:360_9": "Paravādīti amhākaṃ samayavijānanako aññanikāyikoti vuttaṃ.",
  "tika-vin06t:360_10": "Paravādī suttānulomanti kathaṃ?",
  "tika-vin06t:360_11": "“Aññatra udakadantaponā”ti suttaṃ sakavādissa,",
  "tika-vin06t:360_12": "tadanulomato nāḷikeraphalassa udakampi udakameva hotīti paravādī ca.",
  "tika-vin06t:361_0": "“Nāḷikerassa yaṃ toyaṃ, purāṇaṃ pittabandhanaṃ;",
  "tika-vin06t:362_0": "Tameva taruṇaṃ toyaṃ, pittaghaṃ balabandhana”nti. –",
  "tika-vin06t:363_0": "Evaṃ paravādinā vutte sakavādī dhaññaphalassa gatikattā,",
  "tika-vin06t:363_1": "āhāratthassa ca pharaṇato “yāvakālikameva ta”nti vadanto paṭikkhipati.",
  "tika-vin06t:363_2": "Paro ācariyavādanti “suṅkaṃ pariharatīti ettha upacāraṃ okkamitvā kiñcāpi pariharati,",
  "tika-vin06t:363_3": "avahāro evā”ti aṭṭhakathāvacanato “tathā karonto pārājikamāpajjatī”ti paravādinā vutte sakavādī “suṅkaṃ pariharati,",
  "tika-vin06t:363_4": "āpatti dukkaṭassā”ti suttaṃ tattheva āgatamahāaṭṭhakathāvacanena saddhiṃ dassetvā paṭisedheti,",
  "tika-vin06t:363_5": "tathā karontassa dukkaṭamevāti.",
  "tika-vin06t:363_6": "Paro attanomatīti ettha “purebhattaṃ parasantakaṃ avaharāti purebhattameva harissāmīti vāyamantassa pacchābhattaṃ hoti,",
  "tika-vin06t:363_7": "purebhattapayogova so,",
  "tika-vin06t:363_8": "tasmā mūlaṭṭho na muccatīti tumhākaṃ theravādattā mūlaṭṭhassa pārājikamevā”ti paravādinā vutte sakavādī",
  "tika-vin06t:363_9": "“taṃ saṅketaṃ pure vā pacchā vā taṃ bhaṇḍaṃ avaharati,",
  "tika-vin06t:363_10": "mūlaṭṭhassa anāpattī”ti suttaṃ dassetvā paṭikkhipati.",
  "tika-vin06t:364_0": "Paro suttanti “aniyatahetudhammo sammattaniyatahetudhammassa ārammaṇapaccayena paccayo”ti suttaṃ paṭṭhāne",
  "tika-vin06t:364_1": "likhitaṃ dassetvā “ariyamaggassa na nibbānamevārammaṇa”nti paravādinā vutte sakavādī “ārammaṇattikādisuttānulome",
  "tika-vin06t:364_2": "na otaratī”ti paṭikkhipati.",
  "tika-vin06t:364_3": "Suttānulome otarantaṃyeva hi suttaṃ nāma, netaraṃ.",
  "tika-vin06t:364_4": "Tena vuttaṃ pāḷiāgataṃ paññāyatīti ettakenapi siddhe tisso saṅgītiyo āruḷhapāḷiāgataṃ paññāyatī”tiādi.",
  "tika-vin06t:364_5": "Tādisañhi pamādalekhanti ācariyo.",
  "tika-vin06t:364_6": "“Appamādo amataṃ padaṃ,",
  "tika-vin06t:364_7": "pamādo maccuno pada”nti vacanato dinnabhojane bhuñjitvā parissayāni parivajjitvā satiṃ paccupaṭṭhapetvā viharanto nicco hotīti.",
  "tika-vin06t:364_8": "Evarūpassa atthassa vasena āruḷhampi suttaṃ na gahetabbaṃ,",
  "tika-vin06t:364_9": "tena vuttaṃ no ce tathā paññāyatīti siddhepi “no ce tathā paññāyati,",
  "tika-vin06t:364_10": "na otarati na sametī”ti.",
  "tika-vin06t:364_11": "“Bāhirakasuttaṃ vā”ti vuttattā attano suttampi atthena asamentaṃ na gahetabbaṃ.",
  "tika-vin06t:364_12": "Paro ācariyavādantiādīsu dvīsu nayesu pamādalekhavasena tattha tattha āgataṭṭhakathāvacanaṃ theravādehi saddhiṃ yojetvā veditabbaṃ.",
  "tika-vin06t:365_0": "Atha panāyaṃ ācariyavādaṃ.",
  "tika-vin06t:365_1": "Paro suttanti paravādinā “mūlabījaṃ nāma haliddi siṅgiveraṃ vacā…pe…",
  "tika-vin06t:365_2": "bīje bījasaññī chindati vā chedāpeti vā bhindati vā…pe…",
  "tika-vin06t:365_3": "āpatti pācittiyassāti tumhākaṃ pāṭhattā haliddigaṇṭhiṃ chindantassa pācittiya”nti vutte sakavādī “yāni",
  "tika-vin06t:365_4": "vā panaññāni atthi mūle sañjāyantī”tiādiṃ dassetvā tassa aṭṭhakathāsaṅkhātena ācariyavādena paṭikkhipati.",
  "tika-vin06t:365_5": "Na hi gaṇṭhimhi gaṇṭhi jāyatīti.",
  "tika-vin06t:365_6": "Paro suttānulomanti paravādinā “anāpatti evaṃ amhākaṃ ācariyānaṃ uggahoti vacanassānulomato ‘amhākaṃ",
  "tika-vin06t:365_7": "porāṇabhikkhū ekapāsāde gabbhaṃ thaketvā anupasampannena sayituṃ vaṭṭatīti tathā katvā āgatā,",
  "tika-vin06t:365_8": "tasmā amhākaṃ vaṭṭatī’ti tumhesu eva ekaccesu vadantesu tumhākaṃ na kiñci vattuṃ sakkā”ti vutte sakavādī",
  "tika-vin06t:365_9": "“suttaṃ suttānulomañca uggahitakānaṃyeva ācariyānaṃ uggaho pamāṇa”ntiādiaṭṭhakathāvacanaṃ dassetvā paṭisedheti.",
  "tika-vin06t:365_10": "Paro attanomatinti “dvāraṃ vivaritvā anāpucchā sayitesu ke muccantī”ti ettha pana dvepi janā muccanti yo ca yakkhagahitako,",
  "tika-vin06t:365_11": "yo ca bandhitvā nipajjāpitoti tumhākaṃ theravādattā aññe sabbepi yathā tathā vā nipannādayopi muccantīti paṭisedheti.",
  "tika-vin06t:366_0": "Atha panāyaṃ attanomatiṃ.",
  "tika-vin06t:366_1": "Paro suttanti “āpattiṃ āpajjantī”ti paravādinā gutte sakavādī “divā kilantarūpo mañce nisinno pāde bhūmito amocetvāva niddāvasena nipajjati,",
  "tika-vin06t:366_2": "tassa anāpattī”tiādiaṭṭhakathāvacanaṃ dassetvā ekabhaṅgena nipannādayopi muccantīti paṭisedheti.",
  "tika-vin06t:366_3": "Athāyaṃ attanomatiṃ.",
  "tika-vin06t:366_4": "Paro suttānulomanti “domanassaṃ pāhaṃ,",
  "tika-vin06t:366_5": "devānaminda,",
  "tika-vin06t:366_6": "duvidhena vadāmi sevitabbampi asevitabbampītiādivacanehi saṃsandanato sadārapose doso tumhākaṃ natthi,",
  "tika-vin06t:366_7": "tena vuttaṃ ‘puttadārassa saṅgaho”’ti paravādinā vutte kiñcāpi sakavādī bahussuto na hoti,",
  "tika-vin06t:366_8": "atha kho rāgasahiteneva akusalena bhavitabbanti paṭikkhipati.",
  "tika-vin06t:366_9": "Sesesupi iminā nayena aññathāpi anurūpato yojetabbaṃ.",
  "tika-vin06t:366_10": "Idaṃ sabbaṃ upatissattherādayo āhu.",
  "tika-vin06t:366_11": "Dhammasiritthero pana “ettha paroti vutto aññanikāyiko,",
  "tika-vin06t:366_12": "so pana attano suttādīniyeva āharati.",
  "tika-vin06t:366_13": "Tāni sakavādī attano suttādimhi otāretvā sace sameti gaṇhāti,",
  "tika-vin06t:366_14": "no ce paṭikkhipatī”ti vadati.",
  "tika-vin06t:367_0": "Catubbidhavinayakathāvaṇṇanā niṭṭhitā.",
  "tika-vin06t:368_0": "Padabhājanīyavaṇṇanā",
  "tika-vin06t:369_0": "Sikkhāpadavibhaṅge pana kiñcāpi yo panāti anavasesapariyādānapadaṃ,",
  "tika-vin06t:369_1": "tathāpi bhikkhūti iminā parapadena samānādhikaraṇattā tadanurūpānevassa vibhaṅgapadāni vuttāni.",
  "tika-vin06t:369_2": "Bhikkhunibbacanapadāni tīṇi kiñcāpi sabhikkhubhāvassa,",
  "tika-vin06t:369_3": "abhikkhubhāvassa cāti yassa kassaci pabbajitassa sādhāraṇāni,",
  "tika-vin06t:369_4": "tathāpi “asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin06t:369_5": "tañce suddhadiṭṭhi samāno anokāsaṃ kārāpetvā cāvanādhippāyo vadeti,",
  "tika-vin06t:369_6": "āpatti saṅghādisesena dukkaṭassā”ti evamādisuttaṃ nibbacanatthayuttova puggalo “āpatti saṅghādisesena dukkaṭassā”ti ettha vatthu,",
  "tika-vin06t:369_7": "na itaro gihibhūtoti dassanatthaṃ vuttaṃ.",
  "tika-vin06t:369_8": "Sabbassapi vinayapiṭakassa sādhāraṇaṃ bhikkhulakkhaṇaṃ vatthuñhi bhagavā ārabhi.",
  "tika-vin06t:369_9": "Yo pana suddho eva samāno kenaci kāraṇena gihiliṅge ṭhito,",
  "tika-vin06t:369_10": "so attano sabhikkhubhāvattā eva vatthu hoti,",
  "tika-vin06t:369_11": "asuddhopi bhikkhuliṅge ṭhitattāti ayamattho dassito hoti.",
  "tika-vin06t:369_12": "Asuddhopi ñātakehi,",
  "tika-vin06t:369_13": "paccatthikehi vā rājabhayādikāraṇena vā kāsāvesu saussāhova apanītakāsāvo vatthu eva puna kāsāvaggahaṇena theyyasaṃvāsakabhāvānupagamanato,",
  "tika-vin06t:369_14": "bhikkhunibbacanatthe anikkhittadhurattāti vuttaṃ hoti.",
  "tika-vin06t:369_15": "Yo pana liṅgatthenako bhikkhunibbacanatthaṃ sayañca ajjhupagato,",
  "tika-vin06t:369_16": "saṃvāsaṃ thenento,",
  "tika-vin06t:369_17": "tañce suddhadiṭṭhi samāno anokāsaṃ kārāpetvā cāvanādhippāyo vadeti,",
  "tika-vin06t:369_18": "āpatti saṅghādisesena dukkaṭassāti ayampi attho dassito hoti.",
  "tika-vin06t:370_0": "“Samaññāya bhikkhu paṭiññāya bhikkhū”ti vacanadvayaṃ yathāvuttañca atthaṃ upabrūheti,",
  "tika-vin06t:370_1": "antarā uppannāya niyatāya micchādiṭṭhiyā upacchinnakusalamūlo kevalāya samaññāya,",
  "tika-vin06t:370_2": "paṭiññāya ca “bhikkhū”ti vuccati,",
  "tika-vin06t:370_3": "na paramatthatoti imaṃ atirekatthaṃ dīpeti.",
  "tika-vin06t:370_4": "Kiṃ vuttaṃ hoti? “Nāhaṃ,",
  "tika-vin06t:370_5": "bhikkhave,",
  "tika-vin06t:370_6": "aññaṃ ekadhammampi samanupassāmi,",
  "tika-vin06t:370_7": "yaṃ evaṃ mahāsāvajjaṃ yathayidaṃ,",
  "tika-vin06t:370_8": "bhikkhave,",
  "tika-vin06t:370_9": "micchādiṭṭhi.",
  "tika-vin06t:370_10": "Micchādiṭṭhiparamāni,",
  "tika-vin06t:370_11": "bhikkhave,",
  "tika-vin06t:370_12": "mahāvajjānī”ti āhaccabhāsitaṃ saṅgītittayāruḷhaṃ suttaṃ,",
  "tika-vin06t:370_13": "aṭṭhakathāyampissa “micchādiṭṭhiparamā etesanti micchādiṭṭhiparamānī”ti vuttaṃ.",
  "tika-vin06t:370_14": "Pañca ānantariyakammāni mahāsāvajjāni,",
  "tika-vin06t:370_15": "micchādiṭṭhi pana mahāsāvajjatarāti adhippāyoti. Kasmā?",
  "tika-vin06t:370_16": "Tesañhi paricchedo atthi,",
  "tika-vin06t:370_17": "sabbabalavampi kappaṭṭhitikameva hoti,",
  "tika-vin06t:370_18": "niyatamicchādiṭṭhiyā pana paricchedo natthi,",
  "tika-vin06t:370_19": "tāya samannāgatassa bhavato vuṭṭhānaṃ natthi,",
  "tika-vin06t:370_20": "tasmā “imassa bhikkhukaraṇā kusalā dhammā saṃvijjantī”ti vā “suddhovāya”nti vā na sakkā vattuṃ.",
  "tika-vin06t:370_21": "“Diṭṭhivipattipaccayā dve āpattiyo āpajjatī”ti vuttattā na sakkā “asuddho”ti vā “aññataraṃ pārājikaṃ dhammaṃ ajjhāpanno”ti vā vattuṃ.",
  "tika-vin06t:370_22": "Esa hi ubhopi pakkhe na bhajati,",
  "tika-vin06t:370_23": "tena vuttaṃ “samaññāya,",
  "tika-vin06t:370_24": "paṭiññāya ca bhikkhu,",
  "tika-vin06t:370_25": "na paramatthato”ti.",
  "tika-vin06t:371_0": "Kimatthaṃ panevaṃ mahāsāvajjāya niyatamicchādiṭṭhiyā pārājikaṃ bhagavā na paññapesīti?",
  "tika-vin06t:371_1": "Dubbijānattā.",
  "tika-vin06t:371_2": "Pakatiyāpesā diṭṭhi nāma “sammā”ti vā “micchā”ti vā duviññeyyā,",
  "tika-vin06t:371_3": "pageva “niyatā”ti vā “aniyatā”ti vāti.",
  "tika-vin06t:371_4": "Tattha pārājikāpattiyā paññattāya bhikkhū aññamaññaṃ asamadiṭṭhikaṃ pārājikaṃ maññamānā uposathādīni akatvā acireneva sāsanaṃ vināseyyuṃ,",
  "tika-vin06t:371_5": "sayañca apuññaṃ pasaveyyuṃ suddhesupi bhikkhūsu vippaṭipattiyā paṭipajjanena.",
  "tika-vin06t:371_6": "Tasmā upāyakusalatāya pārājikaṃ apaññāpetvā tassa ukkhepanīyakammaṃ,",
  "tika-vin06t:371_7": "sammāvattañca paññāpetvā taṃ saṅghena asambhogaṃ,",
  "tika-vin06t:371_8": "asaṃvāsañca akāsi.",
  "tika-vin06t:371_9": "Bhagavā hi tassa ce esā diṭṭhi aniyatā,",
  "tika-vin06t:371_10": "sammāvattaṃ pūretvā osāraṇaṃ labhitvā pakatatto bhaveyya.",
  "tika-vin06t:371_11": "Niyatā ce,",
  "tika-vin06t:371_12": "aṭṭhānametaṃ anavakāso,",
  "tika-vin06t:371_13": "yaṃ so niyatamicchādiṭṭhiko sammāvattaṃ pūretvā osāraṇaṃ labhitvā pakatatto bhaveyya.",
  "tika-vin06t:371_14": "Kevalaṃ “samaññāyabhikkhu paṭiññāyabhikkhū”ti nāmamattadhārako hutvā paraṃ maraṇā ariṭṭho viya saṃsārakhāṇukova bhavissatīti imaṃ nayaṃ addasa.",
  "tika-vin06t:372_0": "Aṭṭhasu upasampadāsu tissovettha vuttā,",
  "tika-vin06t:372_1": "na itarā pāṭipuggalattā,",
  "tika-vin06t:372_2": "bhikkhūnaṃ asantakattā ca.",
  "tika-vin06t:372_3": "Tattha hi ovādapaṭiggahaṇapañhabyākaraṇūpasampadā dvinnaṃ therānaṃ eva,",
  "tika-vin06t:372_4": "sesā tisso bhikkhunīnaṃ santakāti idha nādhippetā,",
  "tika-vin06t:372_5": "tissannampi upasampadānaṃ majjhe “bhadro bhikkhū”tiādīni cattāri padāni vuttāni tissannaṃ sādhāraṇattā.",
  "tika-vin06t:372_6": "Ehibhikkhubhāvena vā saraṇagamanañatticatutthena vā upasampanno hi bhadro ca sāro ca sekkho ca asekkho ca hoti,",
  "tika-vin06t:372_7": "upasampadavacanaṃ pana nesaṃ sāvakabhāvadīpanatthaṃ.",
  "tika-vin06t:372_8": "Ime eva hi āpattiṃ āpajjanti,",
  "tika-vin06t:372_9": "na sammāsambuddhā,",
  "tika-vin06t:372_10": "paccekabuddhā ca.",
  "tika-vin06t:373_0": "Ayaṃ imasmiṃ atthe adhippetoti ettha ca āpattiṃ āpajjituṃ bhabbā ñatticatuttheneva kammena upasampannā.",
  "tika-vin06t:373_1": "Na hi aññe ehibhikkhusaraṇagamanaovādapaṭiggahaṇapañhabyākaraṇāhi upasampannā āpattiṃ āpajjituṃ bhabbā,",
  "tika-vin06t:373_2": "tenete paṭikkhipitvā “ayaṃ imasmiṃ atthe adhippeto bhikkhū”ti antimova vuttoti kira dhammasiritthero,",
  "tika-vin06t:373_3": "taṃ ayuttaṃ.",
  "tika-vin06t:373_4": "“Dve puggalā abhabbā āpattiṃ āpajjituṃ buddhā ca paccekabuddhā cā”ti ettakameva vuttanti.",
  "tika-vin06t:373_5": "Aññathā ehibhikkhuādayopi vattabbā siyuṃ.",
  "tika-vin06t:373_6": "Kiñca bhiyyo “dve puggalā bhabbā āpattiṃ āpajjituṃ bhikkhū ca bhikkhuniyo cā”ti sāmaññena vuttattā ca,",
  "tika-vin06t:373_7": "apica āpattibhayaṭṭhānadassanato ca. Kathaṃ?",
  "tika-vin06t:373_8": "Āyasmā sāriputto āvasathapiṇḍaṃ kukkuccāyanto na paṭiggahesi,",
  "tika-vin06t:373_9": "cīvaravippavāsabhayā ca sabbaṃ ticīvaraṃ gahetvā nadiṃ taranto manaṃ vuḷho ahosi mahākassapo.",
  "tika-vin06t:373_10": "Kiñca saraṇagamanūpasampadāya upasampanne ārabbha saddhivihārikavattādīni asammāvattantānaṃ nesaṃ dukkaṭāni ca paññattāni dissanti,",
  "tika-vin06t:373_11": "tasmā dubbicāritametaṃ.",
  "tika-vin06t:373_12": "Ayaṃ imasmiṃ atthe adhippeto bhikkhūti paṭikkhittāya saraṇagamanūpasampadāya anuññātappasaṅgabhayāti upatissatthero,",
  "tika-vin06t:373_13": "āpattiyā bhabbataṃ sandhāya tasmimpi vutte pubbe paṭikkhittāpi sā puna evaṃ vadantena anuññātāti bhikkhūnaṃ micchāgāho vā vimati vā uppajjati,",
  "tika-vin06t:373_14": "tasmā na vuttāti vuttaṃ hoti,",
  "tika-vin06t:373_15": "taṃ “bhikkhunī nāma ubhatosaṅghe upasampannā”ti iminā sameti.",
  "tika-vin06t:373_16": "Idañhi sākiyādīnaṃ anuññātaupasampadāya anuppabandhabhayā vuttaṃ.",
  "tika-vin06t:374_0": "Ayaṃ panettha amhākaṃ khanti – bhikkhu-",
  "tika-vin06t:374_1": "padaniddesattā yattakāni tena padena saṅgahaṃ gacchanti,",
  "tika-vin06t:374_2": "ye ca vinayapiṭake tattha tattha sandissanti sayaṃ āpattāpajjanaṭṭhena vā duṭṭhullārocanapaṭicchādanādīsu paresaṃ āpattikaraṇaṭṭhena vā,",
  "tika-vin06t:374_3": "te sabbepi dassetvā idāni yadidaṃ tassa bhikkhu-",
  "tika-vin06t:374_4": "padassa visesanatthaṃ vuttaṃ parapadaṃ “sikkhāsājīvasamāpanno”ti,",
  "tika-vin06t:374_5": "tassa vasena idaṃ vuttaṃ “ayaṃ imasmiṃ atthe adhippeto bhikkhū”ti.",
  "tika-vin06t:374_6": "So eva hi kammavācānantarameva sikkhāsājīvasamāpanno hoti tato paṭṭhāya sauddesasikkhāpadānaṃ uppattidassanato,",
  "tika-vin06t:374_7": "tasseva ca sikkhāpaccakkhānaṃ dissati,",
  "tika-vin06t:374_8": "netarassa.",
  "tika-vin06t:374_9": "Tasseva ca sikkhāpaccakkhānaṃ sambhavati “ullumpatu maṃ, bhante,",
  "tika-vin06t:374_10": "saṅgho anukampaṃ upādāyā”ti vatvā samādinnattā,",
  "tika-vin06t:374_11": "tasseva ca upasampannasamanantarameva akaraṇīyanissayācikkhanadassanato,",
  "tika-vin06t:374_12": "vinayaṃ pātimokkhaṃ uddesaṃ paccakkhāmītiādisikkhāpaccakkhānalakkhaṇapāripūrito cāti sikkhāpaccakkhānaṃ upādāya so eva idhādhippetoti vuttaṃ hoti.",
  "tika-vin06t:375_0": "Yasmā panassa sikkhāpaccakkhānaṃ sabbathā yujjati,",
  "tika-vin06t:375_1": "tasmā “sikkhaṃ paccakkhāya taṃ taṃ vatthuṃ vītikkamantassa tato tato āpattito anāpatti,",
  "tika-vin06t:375_2": "itarassa āpattī”ti vattuṃ yujjati,",
  "tika-vin06t:375_3": "tasmā “yattha yattha sāvajjapaññatti,",
  "tika-vin06t:375_4": "anavajjapaññatti vā,",
  "tika-vin06t:375_5": "ayaṃ imasmiṃ atthe adhippeto bhikkhūti vuccati,",
  "tika-vin06t:375_6": "tattha tattha tadajjhācāratthenāyameva ñatticatutthena upasampanno adhippeto nāmā”ti vattuṃ yujjatīti veditabbaṃ.",
  "tika-vin06t:375_7": "Evaṃ sante yaṃ vuttaṃ “yāya kāyaci upasampadāya ayaṃ imasmiṃ ‘methunaṃ dhammaṃ paṭisevitvā pārājiko hotī’ti atthe bhikkhūti adhippeto”ti,",
  "tika-vin06t:375_8": "tampi na vattabbameva.",
  "tika-vin06t:375_9": "Kathaṃ hoti?",
  "tika-vin06t:375_10": "Virodhadosopi parihato hoti. Kathaṃ?",
  "tika-vin06t:375_11": "Sace ñatticatutthena upasampanno eva idhādhippeto “bhikkhū”ti ca “upasampanno”ti ca,",
  "tika-vin06t:375_12": "tena na upasampanno anupasampanno nāmāti katvā ñatticatutthakammato aññathā upasampannā nāma mahākassapattherādayo",
  "tika-vin06t:375_13": "itaresaṃ anupasampannaṭṭhāne ṭhatvā sahaseyyapadasodhammāpattiṃ janeyyuṃ,",
  "tika-vin06t:375_14": "omasanādikāle ca dukkaṭameva janeyyunti evamādiko virodhadoso parihato hotīti sabbaṃ ācariyo vadati.",
  "tika-vin06t:375_15": "Maṅguracchavi nāma sāmo.",
  "tika-vin06t:376_0": "Yasmā te atimahanto jātimado cittaṃ pariyuṭṭhāti,",
  "tika-vin06t:376_1": "tasmā tumhehi mama sāsane evaṃ sikkhitabbaṃ.",
  "tika-vin06t:376_2": "“Sātasahagatā paṭhamajjhānasukhasahagatā asubhe ca ānāpāne cā”ti gaṇṭhipade vuttaṃ.",
  "tika-vin06t:376_3": "Uddhumātakasaññāti uddhumātakanimitte paṭiladdhapaṭhamajjhānasaññā.",
  "tika-vin06t:376_4": "Rūpasaññāti pathavīkasiṇādirūpāvacarajjhānasaññā.",
  "tika-vin06t:376_5": "So taṃ byākāsi “avibhūtā, bhante,",
  "tika-vin06t:376_6": "uddhumātakasaññā avaḍḍhitabbattā asubhānaṃ, vibhūtā, bhante,",
  "tika-vin06t:376_7": "rūpasaññā vaḍḍhitabbattā kasiṇāna”nti.",
  "tika-vin06t:376_8": "Pañcaupasampadakkamo mahāvaggā gahito.",
  "tika-vin06t:376_9": "Ñatticatutthenāti ettha kiñcāpi ñatti sabbapaṭhamaṃ vuccati,",
  "tika-vin06t:376_10": "tissannaṃ pana anussāvanānaṃ atthabyañjanabhedābhāvato atthabyañjanabhinnā ñattitāsaṃ catutthāti katvā “ñatticatuttha”nti vuccati.",
  "tika-vin06t:376_11": "Byañjanānurūpameva aṭṭhakathāya “tīhi anussāvanāhi ekāya ca ñattiyā”ti vuttaṃ,",
  "tika-vin06t:376_12": "atthapavattikkamena padena pana “ekāya ñattiyā tīhi anussāvanāhī”ti vattabbaṃ.",
  "tika-vin06t:376_13": "Yasmā panettha “cattārimāni,",
  "tika-vin06t:376_14": "bhikkhave, kammāni,",
  "tika-vin06t:376_15": "cha imāni,",
  "tika-vin06t:376_16": "bhikkhave,",
  "tika-vin06t:376_17": "kammāni adhammakammaṃ vaggakamma”nti vacanato kuppakammampi katthaci “kamma”nti vuccati tasmā “akuppenā”ti vuttaṃ.",
  "tika-vin06t:377_0": "Yasmā akuppampi ekaccaṃ na ṭhānārahaṃ,",
  "tika-vin06t:377_1": "yena appatto osāraṇaṃ “sosārito”ti campeyyakkhandhake vuccati,",
  "tika-vin06t:377_2": "tasmā “ṭhānārahenā”ti vuttaṃ.",
  "tika-vin06t:377_3": "Yadi evaṃ “ṭhānārahenā”ti idameva padaṃ vattabbaṃ,",
  "tika-vin06t:377_4": "na pubbapadaṃ iminā akuppasiddhitoti ce? Taṃ na,",
  "tika-vin06t:377_5": "aṭṭhānārahena akuppena upasampanno imasmiṃ atthe anadhippetoti aniṭṭhappasaṅgato.",
  "tika-vin06t:377_6": "Dvīhi panetehi ekato vuttehi ayamattho paññāyati “kevalaṃ tena akuppena upasampanno ayampi imasmiṃ atthe adhippeto ‘bhikkhū’ti,",
  "tika-vin06t:377_7": "ṭhānārahena ca upasampanno ayampi imasmiṃ atthe adhippeto ‘bhikkhū’ti,",
  "tika-vin06t:377_8": "kuppena upasampanno nādhippeto”ti.",
  "tika-vin06t:377_9": "Tenāyampi attho sādhito hoti “yo pana, bhikkhu,",
  "tika-vin06t:377_10": "jānaṃ ūnavīsativassaṃ puggalaṃ upasampādeyya,",
  "tika-vin06t:377_11": "so ca puggalo anupasampanno”ti vacanato yāva na ñāyati,",
  "tika-vin06t:377_12": "tāva samaññāyabhikkhupaṭiññāyabhikkhubhāvaṃ upagatopi na pubbe dassitasamaññāyabhikkhupaṭiññāyabhikkhu",
  "tika-vin06t:377_13": "viya aññesaṃ bhikkhūnaṃ upasampannaṭṭhāne ṭhatvā omasanapācittiyādivatthu hoti,",
  "tika-vin06t:377_14": "kevalaṃ anupasampannaṭṭhāne ṭhatvā “anupasampanne upasampannasaññī padaso dhammaṃ vāceti,",
  "tika-vin06t:377_15": "āpatti pācittiyassā”tiādi āpattivatthumeva hutvā tiṭṭhati.",
  "tika-vin06t:377_16": "Akuppena upasampanno pana pacchā pārājikopi jātito upasampannaṭṭhāne tiṭṭhatīti “paṇḍako,",
  "tika-vin06t:377_17": "bhikkhave,",
  "tika-vin06t:377_18": "anupasampanno na upasampādetabbo,",
  "tika-vin06t:377_19": "upasampanno nāsetabbo”tiādinā nayena vuttesu pana vajjanīyapuggalesu koci puggalo “upasampanno”ti vuccati,",
  "tika-vin06t:377_20": "nopi upasampannaṭṭhāne tiṭṭhati,",
  "tika-vin06t:377_21": "koci tiṭṭhatīti veditabbaṃ.",
  "tika-vin06t:378_0": "Ettha pana atthi kammaṃ akuppaṃ ṭhānārahaṃ,",
  "tika-vin06t:378_1": "atthi ṭhānārahaṃ nākuppaṃ,",
  "tika-vin06t:378_2": "atthi akuppañceva na ṭhānārahañca,",
  "tika-vin06t:378_3": "atthi nākuppaṃ na ca ṭhānārahanti idaṃ catukkaṃ veditabbaṃ.",
  "tika-vin06t:378_4": "Tattha paṭhamaṃ tāva vuttaṃ,",
  "tika-vin06t:378_5": "tatiyacatutthāni pākaṭāni.",
  "tika-vin06t:378_6": "Dutiyaṃ pariyāyena bhikkhunisaṅghato ekatoupasampannāya liṅgaparivatte sati labbhati.",
  "tika-vin06t:378_7": "Tassa hi puggalassa pubbe sikkhamānakāle laddhaṃ ñatticatutthaupasampadākammaṃ kiñcāpi akuppañceva ṭhānārahañca,",
  "tika-vin06t:378_8": "purisaliṅge pana pātubhūte “anujānāmi,",
  "tika-vin06t:378_9": "bhikkhave,",
  "tika-vin06t:378_10": "taṃyeva upajjhaṃ tameva upasampada”nti ettha apariyāpannattā tassa puggalassa kevalaṃ sāmaṇerabhāvāpattito kammaṃ dāni kuppaṃ jātanti vuccati.",
  "tika-vin06t:378_11": "Liṅgaparivattena cīvarassa adhiṭṭhānavijahanaṃ viya tassa puggalassa bhikkhunisaṅghena katāya upasampadāya vijahanaṃ hotīti veditabbaṃ,",
  "tika-vin06t:378_12": "aññathā so puggalo upasampanno bhikkhūti āpajjati.",
  "tika-vin06t:378_13": "Atha vā liṅgaparivatte asatipitaṃ ekatoupasampadākammaṃ kuppati,",
  "tika-vin06t:378_14": "yathāṭhāne na tiṭṭhati.",
  "tika-vin06t:378_15": "Tasmā na tāva sā “bhikkhunī”ti saṅkhyaṃ gacchati.",
  "tika-vin06t:378_16": "Yasmā aññataraṃ pārājikaṃ dhammaṃ āpajjitvāpi anāpajjitvāpi uppabbajitukāmatāya gihiliṅgaṃ sādiyantiyā punapi upasampadā ubhatosaṅghe labbhati,",
  "tika-vin06t:378_17": "tasmā tena pariyāyena “kuppatīti kuppa”nti vuccati,",
  "tika-vin06t:378_18": "yathāvuttakammadosābhāvato pana “ṭhānāraha”nti.",
  "tika-vin06t:378_19": "Bhikkhunī pana gihiliṅgaṃ sādiyantikāle na purisaliṅgapātubhāve sati bhikkhūsu upasampadaṃ labbhatīti sādhakaṃ kāraṇaṃ na dissati,",
  "tika-vin06t:378_20": "sikkhaṃ paccakkhāya uppabbajitā ce,",
  "tika-vin06t:378_21": "labhatīti eke,",
  "tika-vin06t:378_22": "taṃ panāyuttaṃ bhikkhuniyā sikkhāpaccakkhanābhāvatoti amhākaṃ khantīti ācariyo.",
  "tika-vin06t:378_23": "“Yathā ‘kattabba’nti vuttaṃ,",
  "tika-vin06t:378_24": "tathā akate kuppatīti katvā karaṇaṃ satthusāsana”nti gaṇṭhipade vuttaṃ.",
  "tika-vin06t:378_25": "Yattha yattha “gaṇṭhipade”ti vuccati,",
  "tika-vin06t:378_26": "tattha tattha “dhammasirittherassa gaṇṭhipade”ti gahetabbaṃ.",
  "tika-vin06t:379_0": "Sājīvapadabhājanīyavaṇṇanā",
  "tika-vin06t:380_0": "“Mahābodhisattā niyatā”ti vuttaṃ anugaṇṭhipade.",
  "tika-vin06t:380_1": "Yattha “anugaṇṭhipade”ti,",
  "tika-vin06t:380_2": "tattha “vajirabuddhittherassā”ti gahetabbaṃ.",
  "tika-vin06t:380_3": "Sāvakabodhipaccekabodhisammāsambodhīti vā tīsu bodhīsu sammāsambodhiyaṃ sattā bodhisattā mahābodhisattā nāma.",
  "tika-vin06t:380_4": "Pātimokkhasīlabahukattā,",
  "tika-vin06t:380_5": "bhikkhusīlattā,",
  "tika-vin06t:380_6": "kilesapidahanavasena vattanato,",
  "tika-vin06t:380_7": "uttamena bhagavatā paññattattā ca adhikaṃ,",
  "tika-vin06t:380_8": "buddhuppādeyeva pavattanato uttamanti aññatarasmiṃ gaṇṭhipade.",
  "tika-vin06t:380_9": "Kiñcāpi paccekabuddhāpi dhammatāvasena pātimokkhasaṃvarasīlena samannāgatāva honti,",
  "tika-vin06t:380_10": "tathāpi “buddhuppādeyeva pavattatī”ti niyamitaṃ tena pariyāyenāti.",
  "tika-vin06t:380_11": "Tenāha “na hi taṃ paññattiṃ uddharitvā”tiādi.",
  "tika-vin06t:380_12": "Pātimokkhasaṃvaratopi ca maggaphalasampayuttameva sīlaṃ adhisīlaṃ,",
  "tika-vin06t:380_13": "taṃ pana idha anadhippetaṃ.",
  "tika-vin06t:380_14": "Na hi taṃ pātimokkhuddesena saṅgahitanti.",
  "tika-vin06t:380_15": "Samantabhadrakaṃ kāraṇavacanaṃ sabbasikkhāpadānaṃ sādhāraṇalakkhaṇattā imissā anupaññattiyā ariyapuggalā ca ekaccaṃ āpattiṃ āpajjantīti sādhitametaṃ,",
  "tika-vin06t:380_16": "tasmā “na hi taṃ samāpanno methunaṃ dhammaṃ paṭisevatī”ti aṭṭhakathāvacanaṃ asamatthaṃ viya dissatīti?",
  "tika-vin06t:380_17": "Nāsamatthaṃ,",
  "tika-vin06t:380_18": "samatthameva yasmiṃ yasmiṃ sikkhāpade sāsā vicāraṇā,",
  "tika-vin06t:380_19": "tassa tasseva vasena aṭṭhakathāya pavattito.",
  "tika-vin06t:380_20": "Tathā hi kaṅkhāvitaraṇiyaṃ udakukkhepasīmādhikāre “timaṇḍalaṃ paṭicchādetvā antaravāsakaṃ anukkhipitvā",
  "tika-vin06t:380_21": "uttarantiyā bhikkhuniyā”ti vuttaṃ bhikkhunivibhaṅge āgatattā.",
  "tika-vin06t:380_22": "Eseva nayo aññepi evarūpesu.",
  "tika-vin06t:380_23": "Kimatthanti ce taṃ?",
  "tika-vin06t:380_24": "Pāḷikkamānuvattanena pāḷikkamadassanatthaṃ.",
  "tika-vin06t:380_25": "Tatridaṃ samāsato adhippāyadīpanaṃ –",
  "tika-vin06t:380_26": "padasodhammasikkhāpadassa tikaparicchede upasampanne upasampannasaññī, anāpatti,",
  "tika-vin06t:380_27": "akaṭānudhammasikkhāpadavasena upasampanne ukkhittake siyā āpatti,",
  "tika-vin06t:380_28": "tathā sahaseyyasikkhāpadeti evamādi.",
  "tika-vin06t:380_29": "Attho panettha parato āvi bhavissati.",
  "tika-vin06t:381_0": "Yaṃ vuttaṃ aṭṭhakathāyaṃ “tatopi ca maggaphalacittameva adhicittaṃ,",
  "tika-vin06t:381_1": "taṃ pana idha anadhippeta”nti ca,",
  "tika-vin06t:381_2": "“tatopi ca maggaphalapaññāva adhipaññā,",
  "tika-vin06t:381_3": "sā pana idha anadhippetā.",
  "tika-vin06t:381_4": "Na hi taṃsamāpanno bhikkhu methunaṃ dhammaṃ paṭisevatī”ti.",
  "tika-vin06t:381_5": "“Tatra yāyaṃ adhisīlasikkhā,",
  "tika-vin06t:381_6": "ayaṃ imasmiṃ atthe adhippetā sikkhā”ti imāya pāḷiyā virujjhati.",
  "tika-vin06t:381_7": "Ayañhi pāḷi adhisīlasikkhāva idha adhippetā,",
  "tika-vin06t:381_8": "na itarāti dīpeti.",
  "tika-vin06t:381_9": "Aṭṭhakathāvacanaṃ tāsampi tiṇṇaṃ lokiyānaṃ adhippetataṃ dīpeti.",
  "tika-vin06t:381_10": "Ayaṃ panettha aṭṭhakathādhippāyo –",
  "tika-vin06t:381_11": "tissopi lokiyā sikkhā imasmiṃ paṭhamapārājike sambhavanti,",
  "tika-vin06t:381_12": "kālenāpi adhicittapaññālābhī bhikkhu tathārūpaṃ asappāyaṃ paccayaṃ paṭicca tato tato adhicittato,",
  "tika-vin06t:381_13": "adhipaññāto ca āvattitvā sīlabhedaṃ pāpuṇeyyāti ṭhānametaṃ vijjati,",
  "tika-vin06t:381_14": "na lokuttaracittapaññālābhī,",
  "tika-vin06t:381_15": "ayaṃ nayo itaresupi sabbesu adinnādānādīsu sacittakesu labbhati,",
  "tika-vin06t:381_16": "acittakesu pana itaropi.",
  "tika-vin06t:381_17": "Tathāpi kevalaṃ vinayapiṭakassa,",
  "tika-vin06t:381_18": "pātimokkhasīlassa ca saṅgāhakattā “sikkhaṃ appaccakkhāyā”ti imasmiṃ uttarapade paccakkhānārahā adhisīlasikkhāva",
  "tika-vin06t:381_19": "lokiyāti dassanatthaṃ pāḷiyaṃ “tatra yāyaṃ adhisīlasikkhā,",
  "tika-vin06t:381_20": "ayaṃ imasmiṃ atthe adhippetā sikkhā”ti vuttanti veditabbaṃ.",
  "tika-vin06t:382_0": "Ettha sikkhāti kāyavacīduccaritato viratī ca cetanā ca,",
  "tika-vin06t:382_1": "aññatra cetanāyeva veditabbā.",
  "tika-vin06t:382_2": "Sikkhāpadanti sauddesasikkhāpadaṃ,",
  "tika-vin06t:382_3": "ekaccaṃ anuddesasikkhāpadañca labbhati.",
  "tika-vin06t:382_4": "Cittassa adhikaraṇaṃ katvāti tasmiṃ sikkhatīti adhikaraṇatthe bhummanti dassanatthaṃ vuttaṃ.",
  "tika-vin06t:382_5": "Yathāsikkhāpadanti paccavekkhaṇavasena vuttaṃ.",
  "tika-vin06t:382_6": "Sīlapaccavekkhaṇāpi hi sīlameva,",
  "tika-vin06t:382_7": "tasmā suppaṭicchannādicārittesu virativippayuttacetanaṃ pavattentopi sikkhaṃ paripūrentotveva saṅkhyaṃ gacchati.",
  "tika-vin06t:382_8": "“Sampajānamusāvāde pācittiya”nti vuttamariyādaṃ avītikkamanto “tasmiñca sikkhāpade sikkhatī”ti vuccati.",
  "tika-vin06t:382_9": "Aññatarasmiṃ pana gaṇṭhipade vuttaṃ “sikkhāti taṃ sikkhāpadaṃ sikkhanabhāvena pavattacittuppādo.",
  "tika-vin06t:382_10": "Sājīvanti paññatti.",
  "tika-vin06t:382_11": "Tadatthadassanatthaṃ pubbe methunasaṃvarassetaṃ adhivacana”nti.",
  "tika-vin06t:382_12": "Yasmā sikkhāya guṇasammatāya puññasammatāya tantiyā abhāvato lokassa dubbalyāvikammaṃ tattha na sambhavati.",
  "tika-vin06t:382_13": "Patthanīyā hi sā,",
  "tika-vin06t:382_14": "tasmā “yañca sājīvaṃ samāpanno,",
  "tika-vin06t:382_15": "tattha dubbalyaṃ anāvikatvā”ti vuttaṃ.",
  "tika-vin06t:382_16": "Āṇāya hi dubbalyaṃ sambhavatīti āyasmā upatisso.",
  "tika-vin06t:383_0": "Sikkhāpaccakkhānakathāvaṇṇanā",
  "tika-vin06t:384_0": "Ettha yāmīti amukasmiṃ titthāyatane,",
  "tika-vin06t:384_1": "gharādimhi vā.",
  "tika-vin06t:384_2": "Bhāvavikappākārenāti “ahaṃ assa”nti āgatattā yaṃ yaṃ bhavitukāmo,",
  "tika-vin06t:384_3": "tassa tassa bhāvassa vikappākārena,",
  "tika-vin06t:384_4": "bhikkhubhāvato aññabhāvavikappākārenāti adhippāyo.",
  "tika-vin06t:385_0": "46.",
  "tika-vin06t:385_1": "Handāti vacasāyeva.",
  "tika-vin06t:385_2": "Gihibhāvaṃ patthayamānotiādipadehi cittaniyamaṃ dasseti.",
  "tika-vin06t:385_3": "Ekeneva cittena sikkhāpaccakkhānaṃ hoti,",
  "tika-vin06t:385_4": "na tadabhāvenāti.",
  "tika-vin06t:386_0": "51.",
  "tika-vin06t:386_1": "Buddhaṃ dhammantiādipadehi khettaniyamaṃ dasseti.",
  "tika-vin06t:386_2": "Tattha ādito cuddasahi padehi sabhāvapariccāgo,",
  "tika-vin06t:386_3": "pacchimehi aṭṭhahi bhāvantarādānañca dassitaṃ hoti.",
  "tika-vin06t:386_4": "Paccakkhāmi dhārehīti etehi kālaniyamaṃ dasseti.",
  "tika-vin06t:386_5": "Vadatīti iminā padena payoganiyamaṃ dasseti.",
  "tika-vin06t:386_6": "Viññāpetīti iminā vijānananiyamaṃ dasseti.",
  "tika-vin06t:386_7": "Ummattako sikkhaṃ paccakkhāti,",
  "tika-vin06t:386_8": "ummattakassa santike sikkhaṃ paccakkhātītiādīhi puggalaniyamaṃ dasseti.",
  "tika-vin06t:386_9": "Ariyakena milakkhassa santike sikkhaṃ paccakkhātītiādīhi pana puggalādiniyamepi sati vijānananiyamāsambhavaṃ dasseti.",
  "tika-vin06t:386_10": "Tattha “yāya milakkhabhāsāya kālaniyamo natthi,",
  "tika-vin06t:386_11": "tāyapi bhāsāya kālaniyamatthadīpane sati sikkhāpaccakkhānaṃ ruhatīti no matī”ti ācariyo.",
  "tika-vin06t:386_12": "Davāyātiādīhi khettādiniyame satipi cittaniyamābhāvena na ruhatīti dasseti.",
  "tika-vin06t:386_13": "Sāvetukāmo na sāvetīti cittaniyamepi sati payoganiyamābhāvena na ruhatīti dasseti.",
  "tika-vin06t:386_14": "Aviññussasāveti,",
  "tika-vin06t:386_15": "viññussa na sāvetīti cittakhettakālapayogapuggalavijānananiyamepi sati yaṃ puggalaṃ uddissa sāveti,",
  "tika-vin06t:386_16": "tasseva savane na ruhati,",
  "tika-vin06t:386_17": "na aññassāti dassanatthaṃ vuttaṃ,",
  "tika-vin06t:386_18": "tena vuttaṃ aṭṭhakathāyaṃ “yadi ayameva jānātūti ekaṃ niyametvā āroceti,",
  "tika-vin06t:386_19": "tañce so eva jānāti,",
  "tika-vin06t:386_20": "paccakkhātā hoti sikkhā.",
  "tika-vin06t:386_21": "Atha so na jānāti…pe…",
  "tika-vin06t:386_22": "appaccakkhātā hoti sikkhā”ti.",
  "tika-vin06t:386_23": "Sabbaso vā pana na sāveti,",
  "tika-vin06t:386_24": "appaccakkhā hoti sikkhāti cittādiniyameneva sikkhā paccakkhātā hoti,",
  "tika-vin06t:386_25": "na aññathāti dassanatthaṃ vuttaṃ.",
  "tika-vin06t:386_26": "Ettāvatā “sikkhā…pe…",
  "tika-vin06t:386_27": "dubbalyaṃ anāvikatvā”ti padassa padabhājanaṃ tīhi ākārehi dassitaṃ hoti.",
  "tika-vin06t:386_28": "Tattha dve amissā,",
  "tika-vin06t:386_29": "pacchimo eko missoti veditabbo.",
  "tika-vin06t:386_30": "Teneva vacībhedenāti tadatthadīpanamattaṃ vacanaṃ sutvāva teneva vacībhedena jānāpetīti attho.",
  "tika-vin06t:386_31": "Cittasampayuttanti paccakkhātukāmatācittasampayuttaṃ.",
  "tika-vin06t:386_32": "Samayaññū nāma tadadhippāyajānanamattena hoti.",
  "tika-vin06t:387_0": "53.",
  "tika-vin06t:387_1": "Vaṇṇapaṭṭhānaṃ buddhaguṇadīpakaṃ suttaṃ.",
  "tika-vin06t:387_2": "Upāligahapatinā vuttā kira upāligāthā.",
  "tika-vin06t:387_3": "Paññāṇaṃ saññāṇanti atthato ekaṃ,",
  "tika-vin06t:387_4": "tasmā bodhipaññāṇanti bodhisaññāṇaṃ,",
  "tika-vin06t:387_5": "bodhibījanti vuttaṃ hoti.",
  "tika-vin06t:388_0": "Dvinnampi niyametvāti ettha “dvīsupi jānantesu eva paccakkhāmīti adhippāyena vutte tesu eko ce jānāti,",
  "tika-vin06t:388_1": "na paccakkhātā hotī”ti aññatarasmimpi gaṇṭhipade vuttaṃ,",
  "tika-vin06t:388_2": "taṃ aṭṭhakathāya na sameti.",
  "tika-vin06t:388_3": "“Gihī homī”ti vā “gihimhī”ti vā vutte kiñcāpi vattamānavacanaṃ hoti.",
  "tika-vin06t:388_4": "“Dhārehī”ti atthābhāvā ca “dhārehī”ti vutte ca parassupari gacchati,",
  "tika-vin06t:388_5": "tasmā na hoti.",
  "tika-vin06t:388_6": "Sandiṭṭhikaṃ dhammanti sabbattha dhammavacanaṃ vuttaṃ yaṃ sandhāya “sandiṭṭhika”nti vadati,",
  "tika-vin06t:388_7": "taṃ pakāsetuṃ.",
  "tika-vin06t:388_8": "Aññathā “vijitavijayaṃ paccakkhāmī”ti vutte cakkavattiādīsupi tappasaṅgato buddhasaddopi avasāne vattabbo bhaveyya.",
  "tika-vin06t:388_9": "Ācariyavevacanesu pana yo maṃ pabbājesītiādi upajjhaṃ aggahetvā,",
  "tika-vin06t:388_10": "paraṃ vā uddissa pabbajitaṃ sandhāya vuttanti.",
  "tika-vin06t:388_11": "Okallakoti kapaṇādhivacanaṃ.",
  "tika-vin06t:388_12": "Moḷibaddhoti sikhābaddho,",
  "tika-vin06t:388_13": "omukkamakuṭo vā.",
  "tika-vin06t:388_14": "Cellako athero.",
  "tika-vin06t:388_15": "Ceṭako majjhimo.",
  "tika-vin06t:388_16": "Moḷigallo mahāsāmaṇero.",
  "tika-vin06t:388_17": "Manussaviggahanāgādīnaṃ nāgarūpādīnaṃ vā santike,",
  "tika-vin06t:388_18": "bhāsājānanakinnarādīnaṃ vā.",
  "tika-vin06t:388_19": "“Devatā nāma mahāpaññā”ti kira pāṭho.",
  "tika-vin06t:388_20": "Davāyāti sahasā.",
  "tika-vin06t:388_21": "Ravābhaññenāti khalitabhaññena.",
  "tika-vin06t:388_22": "Akkharasamayānañhi nābhiññātāya vā karaṇānaṃ avisadatāya vā hoti ravābhaññaṃ.",
  "tika-vin06t:388_23": "Avidheyyindriyatāya “potthakarūpasadisassā”ti vuttaṃ,",
  "tika-vin06t:388_24": "garumedhassa mandapaññassa.",
  "tika-vin06t:388_25": "Kittāvatā pana garumedho hotīti ce?",
  "tika-vin06t:388_26": "Samaye akovidatāya.",
  "tika-vin06t:389_0": "Sikkhāpaccakkhānakathāvaṇṇanā niṭṭhitā.",
  "tika-vin06t:390_0": "Mūlapaññattikathāvaṇṇanā",
  "tika-vin06t:391_0": "55.",
  "tika-vin06t:391_1": "“Paṭisevatināmā”ti padaṃ mātikāyaṃ natthi,",
  "tika-vin06t:391_2": "tasmā “paṭiseveyyāti etthā”tiādimāha.",
  "tika-vin06t:391_3": "“Eso methunadhammo nāmā”ti sabbapāḷipotthakesu,",
  "tika-vin06t:391_4": "aṭṭhakathāyaṃ “eso vuccati methunadhammo nāmā”ti uddhaṭā.",
  "tika-vin06t:391_5": "Itthiyā nimittena attano nimittanti duviññeyyametaṃ dassitaṃ.",
  "tika-vin06t:391_6": "Attano nimittena itthiyā nimittaṃ suviññeyyattā na dassitaṃ.",
  "tika-vin06t:391_7": "Cattāri ṭhānāni muñcitvāti ettha abbhantaratalaṃ chupantaṃyeva sandhāya vuttaṃ,",
  "tika-vin06t:391_8": "acchupantaṃ nīharantassa anāpatti.",
  "tika-vin06t:391_9": "Majjhanti aggappadesaṃ.",
  "tika-vin06t:391_10": "Uparibhāgamajjhanti uparibhāgassa aggappadesaṃ.",
  "tika-vin06t:391_11": "Naṭṭhakāyappasādanti ettha upahatindriyassa āpattisambhavato idhāpi āpattīti ce?",
  "tika-vin06t:391_12": "Neti dassanatthaṃ “matacammaṃ vā”tiādi vuttaṃ.",
  "tika-vin06t:391_13": "Matacammañhi anupādinnaṃ,",
  "tika-vin06t:391_14": "upādinne eva pārājikāpatti.",
  "tika-vin06t:391_15": "Apidhāya appaṭicchādetvā.",
  "tika-vin06t:391_16": "Yathā dantā na dissanti,",
  "tika-vin06t:391_17": "tathā pidhāyeva nisīditabbanti adhippāyo.",
  "tika-vin06t:392_0": "Gonasoti goṇapiṭṭhiko maṇḍalasappo,",
  "tika-vin06t:392_1": "yassa piṭṭhe lohitakāni maṇḍalāni dissanti.",
  "tika-vin06t:392_2": "Kalalaparicayavāricāramacchaggahaṇena kiñcāpi samudde mahāmukhā hatthisarīrampi ekappahārena gilituṃ samatthā tato mahantatarā ca gahitā honti,",
  "tika-vin06t:392_3": "tesaṃ mukhādīsu methunadhammo na sambhavatīti tattha ṭhānaparicchedo natthīti eke,",
  "tika-vin06t:392_4": "vicāretvā gahetabbaṃ.",
  "tika-vin06t:392_5": "Etameva hīti anantaraṃ sandhāya.",
  "tika-vin06t:392_6": "Saddhiṃ yojanāya akkharayojanāya.",
  "tika-vin06t:392_7": "“Paññattaṃ pana sikkhāpadaṃ sabbehipi lajjīpuggalehi samaṃ sikkhitabbabhāvato samasikkhatā nāmāti vuttattā",
  "tika-vin06t:392_8": "sabbasikkhāpadaṃ sabbabhikkhūhi sikkhitabbaṃ.",
  "tika-vin06t:392_9": "Na hi kassaci ūnamadhikaṃ vā atthī”ti tassa gaṇṭhipade vuttaṃ.",
  "tika-vin06t:392_10": "Parivāre pana –",
  "tika-vin06t:393_0": "“Na ukkhittako na ca pana pārivāsiko,",
  "tika-vin06t:394_0": "Na saṅghabhinno na ca pana pakkhasaṅkanto;",
  "tika-vin06t:395_0": "Samānasaṃvāsakabhūmiyā ṭhito,",
  "tika-vin06t:396_0": "Kathaṃ nu sikkhāya asādhāraṇo siyā”ti. –",
  "tika-vin06t:397_0": "Vuttaṃ.",
  "tika-vin06t:397_1": "Tadaṭṭhakathāya ca “ayaṃ pañhā nahāpitapubbakaṃ sandhāya vuttā.",
  "tika-vin06t:397_2": "Ayañhi khurabhaṇḍaṃ pariharituṃ na labhati,",
  "tika-vin06t:397_3": "aññe labhanti.",
  "tika-vin06t:397_4": "Tasmā sikkhāya asādhāraṇo”ti vuttaṃ.",
  "tika-vin06t:397_5": "Taṃ sabbaṃ yathā saṃsandati sameti,",
  "tika-vin06t:397_6": "tathā veditabbaṃ.",
  "tika-vin06t:397_7": "Bhikkhunīnaṃyeva sādhāraṇāni sikkhāpadānipi bhikkhu sikkhati,",
  "tika-vin06t:397_8": "evamaññopi anhāpitapubbako bhikkhu taṃ sikkhāpadaṃ sikkhati eva tadatthakosallatthanti katvā sabbampi sikkhāpadaṃ samasikkhatā nāmāti.",
  "tika-vin06t:397_9": "Yaṃ taṃ vuttanti sambandho.",
  "tika-vin06t:397_10": "“Tisso itthiyo”tiādivibhaṅgotaṃniyāmakotilakkhaṇattā vatthuniyamanatthaṃ vuttaṃ.",
  "tika-vin06t:397_11": "Tena amanussitthippasaṅgena kate suvaṇṇarajatādimaye paṭikkhipati.",
  "tika-vin06t:397_12": "Ito paṭṭhāya ye ca “tayo atthavase paṭicca vibhaṅgo pavattatī”ti pubbe vuttā,",
  "tika-vin06t:397_13": "te yathāsambhavaṃ yojetvā veditabbā.",
  "tika-vin06t:398_0": "Paṭhamacatukkakathāvaṇṇanā",
  "tika-vin06t:399_0": "57.",
  "tika-vin06t:399_1": "Āpatti pārājikā assa hotīti ettha yasmā sā akusalā āpatti tassa bhikkhuno sīlasambhavaṃ abhibhavati,",
  "tika-vin06t:399_2": "rāgābhibhave tasmiṃ pārājikāti laddhanāmā pubbabhāge āpannā dukkaṭathullaccayādayo āpattiyo abhibhavitvā vināsetvā sayamevekā assa.",
  "tika-vin06t:399_3": "Vatthunā sabhāgāhi vā asabhāgāhi vā aññāhi pārājikattena samānajātikāhi āpattīhi sayaṃ nābhibhavīyatīti eke.",
  "tika-vin06t:399_4": "Taṃ taṃ pubbe vicāritameva.",
  "tika-vin06t:399_5": "Yadā pana catassopi pārājikāpattiyo ekato honti,",
  "tika-vin06t:399_6": "tadā tā tassa bhikkhuno bhikkhubhāvaṃ abhibhavanti,",
  "tika-vin06t:399_7": "abhikkhuṃ karonti,",
  "tika-vin06t:399_8": "anupasampannaṃ karonti,",
  "tika-vin06t:399_9": "samaññāyapi bhikkhu na hoti.",
  "tika-vin06t:399_10": "Omasavādapācittiyaṃ na janetīti eke.",
  "tika-vin06t:399_11": "Dutiyena atthavikappena pārājikassa dhammassa patti sampatti āpattīti attho saṅgahito hotīti katvā āpattisampattivādīnaṃ saṅgahito hoti,",
  "tika-vin06t:399_12": "yujjati cesā parasāpekkhā.",
  "tika-vin06t:399_13": "Sāpattiko nāma so bhikkhu hoti,",
  "tika-vin06t:399_14": "aññathā tassa khaṇabhaṅgena anāpattiko bhaveyya,",
  "tika-vin06t:399_15": "na ca hotīti.",
  "tika-vin06t:399_16": "Kadā pana hotīti?",
  "tika-vin06t:399_17": "Yadā kālaṃ karoti,",
  "tika-vin06t:399_18": "yadā ca sikkhaṃ paccakkhāya sāmaṇerādibhūmiyaṃ tiṭṭhati.",
  "tika-vin06t:399_19": "Yadi evaṃ sikkhāya paccakkhātāya pārājikāpatti paccakkhātā hoti sikkhā cāti ubhayaṃ tassa ekato atthi,",
  "tika-vin06t:399_20": "saṅghādisesādiāpatti sikkhāpaccakkhānena kiṃ na paccakkhātā,",
  "tika-vin06t:399_21": "puna upasampannena desāpetabbā.",
  "tika-vin06t:399_22": "Sikkhāpaccakkhānaṃ āpattivuṭṭhānaṃ jātaṃ,",
  "tika-vin06t:399_23": "abhikkhu āpattito vuṭṭhāti,",
  "tika-vin06t:399_24": "gahaṭṭho vuṭṭhāti,",
  "tika-vin06t:399_25": "sāmaṇero vuṭṭhāti,",
  "tika-vin06t:399_26": "tato vinayavirodhā na vuṭṭhāti.",
  "tika-vin06t:399_27": "Hañci pana vuṭṭhāti gahaṭṭho,",
  "tika-vin06t:399_28": "sāmaṇero vā sīlasampannova jhānalābhī assa,",
  "tika-vin06t:399_29": "sotāpattiphalassa vā arahattaphalassa vā lābhī assa,",
  "tika-vin06t:399_30": "pārājikāpattiyā sāpattiko arahā assa.",
  "tika-vin06t:399_31": "Ukkhittako uppabbajito vā parivāsāraho mānattāraho uppabbajito vā sīlasampanno jhānalābhī assa,",
  "tika-vin06t:399_32": "sotāpattiphalassa,",
  "tika-vin06t:399_33": "arahattaphalassa vā lābhī assa,",
  "tika-vin06t:399_34": "sāpattiko santarāyiko arahā assa,",
  "tika-vin06t:399_35": "so puna upasampanno parivāsaṃ,",
  "tika-vin06t:399_36": "mānattaṃ vā datvā abbhetabbo ukkhittako osāretabboti samāno ayaṃ upalabbhoti.",
  "tika-vin06t:400_0": "Ayaṃ panettha vinicchayo –",
  "tika-vin06t:400_1": "pārājikaṃ dhammaṃ āpanno yāva bhikkhubhāvaṃ paṭijānāti sādiyati saṃvāsaṃ,",
  "tika-vin06t:400_2": "santarāyikattā uposathadivasādīsu gahaṭṭhassa viya sayameva sīlaṃ samādiyantassapi na sīlasamādānaṃ ruhati,",
  "tika-vin06t:400_3": "pageva jhānādīni.",
  "tika-vin06t:400_4": "So ce bhikkhubhāvaṃ na sādiyati na paṭijānāti saṃvāsaṃ na sādiyati,",
  "tika-vin06t:400_5": "kevalaṃ bhikkhūnaṃ āvikatvā rājavericorādibhayena kāsāvaṃ na pariccajati,",
  "tika-vin06t:400_6": "anupasampannova hoti sahaseyyādiṃ janeti,",
  "tika-vin06t:400_7": "sīlassa ca jhānādīnañca bhāgī hoti.",
  "tika-vin06t:400_8": "Vuttañhetaṃ bhagavatā –",
  "tika-vin06t:401_0": "“Āpannena visuddhāpekkhena santī āpatti āvikātabbā,",
  "tika-vin06t:401_1": "āvikatā hissa phāsu hoti,",
  "tika-vin06t:401_2": "paṭhamassa jhānassa adhigamāyā”tiādi.",
  "tika-vin06t:402_0": "Tattha santī āpattīti sāvasesānavasesappabhedā sabbāpi āpatti āpannā adhippetā.",
  "tika-vin06t:402_1": "Evaṃ santepi pageva gahaṭṭhādibhūmiyaṃ ṭhito jhānādīnaṃ bhāgī assa suddhante ṭhitattā,",
  "tika-vin06t:402_2": "yo pana ukkhittako anosārito,",
  "tika-vin06t:402_3": "garudhammaṃ vā āpajjitvā avuṭṭhito sikkhaṃ paccakkhāya gahaṭṭhādibhūmiyaṃ ṭhito,",
  "tika-vin06t:402_4": "na so jhānādīnaṃ bhāgīyeva bhavati na suddhante ṭhitattā,",
  "tika-vin06t:402_5": "sakaraṇīyattā ca,",
  "tika-vin06t:402_6": "teneva bhagavatā “so puna upasampanno osāretabbo”ti vuttaṃ,",
  "tika-vin06t:402_7": "tasmā tassa puggalassa te bhikkhukāle āpannā antarāyikā dhammā vippaṭisāraṃ janayitvā avippaṭisāramūlakānaṃ pāmojjādīnaṃ sambhavaṃ nivārenti,",
  "tika-vin06t:402_8": "no sakāsāvesuyeva.",
  "tika-vin06t:402_9": "No ce nivārenti,",
  "tika-vin06t:402_10": "sambhavati.",
  "tika-vin06t:402_11": "Garukaṃ āpajjitvā bhikkhūnaṃ āvikatvā ce uppabbajito,",
  "tika-vin06t:402_12": "pakatatto hutvā uppabbajitoti katvā jhānādīnaṃ bhāgī assa “āvikatā hissa phāsu hotī”ti vuttattā.",
  "tika-vin06t:402_13": "Pageva bhikkhukāle,",
  "tika-vin06t:402_14": "na tveva ukkhittako sakaraṇīyattāti eke.",
  "tika-vin06t:402_15": "Tadanuvattanako pana taṃ laddhiṃ pahāya bhāgī assa. Na,",
  "tika-vin06t:402_16": "bhikkhave,",
  "tika-vin06t:402_17": "sagahaṭṭhāya parisāya sikkhāpaccakkhātakassa antimavatthuṃ ajjhāpannakassa nisinnaparisāyāti ettha gahaṭṭho nāma pakatiyā gihiliṅge ṭhito.",
  "tika-vin06t:402_18": "Sikkhaṃ paccakkhāya bhikkhuliṅge ṭhito sikkhāpaccakkhātako.",
  "tika-vin06t:402_19": "So sakāsāvesu sāpekkhattā sāmaṇerabhāvaṃ patthayamāno teneva liṅgena tīhi saraṇagamanehi sāmaṇero hoti.",
  "tika-vin06t:402_20": "Antimavatthuṃ ajjhāpanno saṃvāsaṃ sādiyantopi pacchā pubbe vuttakkamena asādiyitvā sāmaṇerabhāvaṃ patthayamāno",
  "tika-vin06t:402_21": "sikkhāpaccakkhātako viya tīhi saraṇagamanehi sāmaṇero hoti,",
  "tika-vin06t:402_22": "na puna kāsāvaṃ paṭiggāhāpetabbo bhikkhūhi paṭhamaṃ dinnaliṅgeyeva ṭhitattā.",
  "tika-vin06t:402_23": "Yo pana pārājiko codiyamāno parājitvā “handa, bhante,",
  "tika-vin06t:402_24": "sāmaṇero bhavāmi,",
  "tika-vin06t:402_25": "saraṇāni dethā”ti vadati,",
  "tika-vin06t:402_26": "“sādhu gaṇhāhī”ti na vattabbo,",
  "tika-vin06t:402_27": "gihiliṅge ṭhapetvā puna kāsāyāni paṭiggāhāpetvā pabbājetabbo.",
  "tika-vin06t:402_28": "“Idaṃ pana sabbaṃ attano matiyā vuttattā vicāretvā gahetabba”nti ācariyo vadati.",
  "tika-vin06t:402_29": "Pavesanaṃ nāma aṅgajātaṃ pavesentassa aṅgajātena samphusanaṃ.",
  "tika-vin06t:402_30": "Paviṭṭhaṃ nāma yāva mūlā pavesentassa vippakatakāle vāyāmakālo.",
  "tika-vin06t:402_31": "Sukkavissaṭṭhisamaye aṅgajātaṃ ṭhitaṃ nāma.",
  "tika-vin06t:402_32": "Uddharaṇaṃ nāma nīharaṇakālo.",
  "tika-vin06t:402_33": "Gaṇṭhipade pana “vāyāmato oramitvā ṭhānaṃ ṭhitaṃ nāmā”ti vuttaṃ,",
  "tika-vin06t:402_34": "taṃ asaṅkarato dassanatthaṃ vuttaṃ.",
  "tika-vin06t:402_35": "Pavesanapaviṭṭhauddharaṇakālesupi sukkavissaṭṭhi hotiyeva.",
  "tika-vin06t:403_0": "Paṭhamacatukkakathāvaṇṇanā niṭṭhitā.",
  "tika-vin06t:404_0": "Ekūnasattatidvisatacatukkakathāvaṇṇanā",
  "tika-vin06t:405_0": "59- 60.",
  "tika-vin06t:405_1": "“Mataṃ yebhuyyena akkhāyita”nti vacanato amataṃ yebhuyyena khāyitampi pārājikavatthumevāti dasseti.",
  "tika-vin06t:405_2": "Sabbaso khāyitaṃ,",
  "tika-vin06t:405_3": "uppāṭitaṃ vā thullaccayavatthumevāti dasseti,",
  "tika-vin06t:405_4": "tathā “yebhuyyena khāyita”nti vacanato mataṃ sabbakhāyitaṃ,",
  "tika-vin06t:405_5": "uppāṭitaṃ vā dukkaṭavatthūti dasseti.",
  "tika-vin06t:405_6": "Na ca sāvasesaṃ paññapenti.",
  "tika-vin06t:405_7": "Kiṃ kāraṇā?",
  "tika-vin06t:405_8": "Idañhi sikkhāpadaṃ lokavajjaṃ,",
  "tika-vin06t:405_9": "na paṇṇattivajjaṃ.",
  "tika-vin06t:405_10": "Tattha sikkhāpadanti pārājikaṃ adhippetaṃ.",
  "tika-vin06t:405_11": "Tattha thullaccayampi hi lokavajjaṃ,",
  "tika-vin06t:405_12": "na paṇṇattivajjaṃ.",
  "tika-vin06t:405_13": "Atha vā ubhayampi anavasesaṃ paññattaṃ.",
  "tika-vin06t:405_14": "Pārājikakhette hi heṭṭhimakoṭiṃ pāpetvā ṭhapite tato paraṃ thullaccayanti paññattameva hoti.",
  "tika-vin06t:405_15": "Tattha thullaccayakhettampi pārājikakhettaṃ viya heṭṭhimaparicchedena vuttanti veditabbaṃ.",
  "tika-vin06t:405_16": "Upaḍḍhakkhāyite thullaccayanti yattha nimittaṃ khāyitaṃ,",
  "tika-vin06t:405_17": "taṃ dukkaṭavatthūti veditabbaṃ. Etthāha –",
  "tika-vin06t:405_18": "paṇṇattivajjaṃ kiṃ sāvasesameva bhagavā paññāpetīti? Na.",
  "tika-vin06t:405_19": "Ekaṃsato pana yathāsambhavaṃ tattha tattha pakāsayissāma,",
  "tika-vin06t:405_20": "kimatthaṃ pana bhagavā upaḍḍhakkhāyite pārājikaṃ na paññāpesīti ayaṃ tāva apucchā buddhavisayattā vinayapaññattiyā.",
  "tika-vin06t:405_21": "Idaṃ panettha kāraṇapatirūpakaṃ “upaḍḍhabhāvassa dubbinicchayattā”ti.",
  "tika-vin06t:405_22": "Yebhuyyena khāyitaṃ nāma vaccamaggapassāvamaggamukhānaṃ catūsu koṭṭhāsesu dve koṭṭhāse atikkamma yāva tatiyakoṭṭhāsapariyosānā khāditaṃ,",
  "tika-vin06t:405_23": "tatiyakoṭṭhāsaṃ atikkamma yāva catutthakoṭṭhāsapariyosānā dukkaṭavatthu.",
  "tika-vin06t:406_0": "Yadipi nimittaṃ sabbaso khāyitanti “jīvamānakasarīraṃyeva sandhāya vutta”nti vadanti,",
  "tika-vin06t:406_1": "taṃ vīmaṃsitvā gahetabbaṃ.",
  "tika-vin06t:406_2": "Allasarīreti abhinave,",
  "tika-vin06t:406_3": "akuthite vā manussānaṃ jīvamānasarīre akkhināsādīsu thullaccayameva.",
  "tika-vin06t:406_4": "Tiracchānagatānaṃ hatthiassādīnaṃ nāsāya vatthikose ca thullaccayanti “amaggena amaggaṃ paveseti,",
  "tika-vin06t:406_5": "āpatti thullaccayassā”ti imāya pāḷiyā atthavisesenettha vuttaṃ.",
  "tika-vin06t:406_6": "Upakacchakādīsu dukkaṭaṃ,",
  "tika-vin06t:406_7": "sabbesampi tiracchānagatānaṃ akkhikaṇṇavaṇesu dukkaṭaṃ,",
  "tika-vin06t:406_8": "avasesasarīrepi dukkaṭamevāti idaṃ vinītavatthusmiṃ “ehi, bhante,",
  "tika-vin06t:406_9": "methunaṃ dhammaṃ paṭisevā”ti.",
  "tika-vin06t:406_10": "“Alaṃ bhagini netaṃ kappatī”ti iminā tāva methunarāgābhāvo dassito hoti. “Ehi, bhante,",
  "tika-vin06t:406_11": "ūruntarikāya ghaṭṭehi…pe…",
  "tika-vin06t:406_12": "so bhikkhu tathā akāsī”ti iminā tāva mocanassādo dassito hoti,",
  "tika-vin06t:406_13": "tenevāha bhagavā “āpatti saṅghādisesassā”ti.",
  "tika-vin06t:406_14": "“Yo pana methunarāgena ūruntarikāya ghaṭṭeti,",
  "tika-vin06t:406_15": "tassa dukkaṭa”nti siddhanti katvā vuttaṃ.",
  "tika-vin06t:407_0": "Manussānaṃ akkhikaṇṇavaṇādi thullaccayavatthu,",
  "tika-vin06t:407_1": "tiracchānagatānaṃ dukkaṭavatthūti ettha duviññeyyo pāḷileso,",
  "tika-vin06t:407_2": "tasmā “na ca,",
  "tika-vin06t:407_3": "bhikkhave,",
  "tika-vin06t:407_4": "rattacittena aṅgajātaṃ chupitabbaṃ,",
  "tika-vin06t:407_5": "yo chupeyya,",
  "tika-vin06t:407_6": "āpatti thullaccayassā”ti vacanato rattacittena akkhikaṇṇavaṇaṃ chupantassa dukkaṭanti siddhanti ayaṃ cammakkhandhake pāḷilesoti veditabbo.",
  "tika-vin06t:407_7": "“Jīvamānakapurisassāti jīvamānakasaddo mate vattabbameva natthīti ñāpanatthaṃ vutto”ti vadanti.",
  "tika-vin06t:407_8": "Mahāaṭṭhakathāyaṃ panāti idaṃ kiñcāpi “katvā mahāaṭṭhakathaṃ sarīra”nti vuttaṃ,",
  "tika-vin06t:407_9": "atha kho sesaaṭṭhakathāsu “methunarāgena mukhenā”ti vacanābhāvato tattheva bhāvato taṃ vacanaṃ pāḷivacanena saṃsanditvā dassanatthaṃ vuttaṃ.",
  "tika-vin06t:407_10": "Anugaṇṭhipade pana “taṃ sabbampīti mahāaṭṭhakathāyameva methunarāgena itthiyā nimittaṃ appavesento chupati,",
  "tika-vin06t:407_11": "thullaccaya”nti ca vuttaṃ.",
  "tika-vin06t:407_12": "“Methunarāgena mukhenā”tipi katthaci,",
  "tika-vin06t:407_13": "pāḷiyaṃ avisesena “na ca,",
  "tika-vin06t:407_14": "bhikkhave,",
  "tika-vin06t:407_15": "rattacittena aṅgajātaṃ chupitabba”nti vuttaṃ,",
  "tika-vin06t:407_16": "tasmā “taṃ sabba”nti vuttaṃ.",
  "tika-vin06t:407_17": "Purimaṃ pasaṃsantīti tiracchānagati…pe…",
  "tika-vin06t:407_18": "vuttanayeneva thullaccayaṃ,",
  "tika-vin06t:407_19": "kāyasaṃsaggarāgena dukkaṭantiādiaṭṭhakathāvacanehi saṃsandanato.",
  "tika-vin06t:407_20": "“Taṃ sabbampi…pe…",
  "tika-vin06t:407_21": "purimaṃ pasaṃsantī”ti idaṃ saṅgītito pacchā sīhaḷadīpakehi ācariyehi pāḷiyā,",
  "tika-vin06t:407_22": "aṭṭhakathāyañca vuttavacanaṃ saṃsanditvā vuttavinicchayoti vuttaṃ.",
  "tika-vin06t:407_23": "Ettha itarathā hīti pakatimukhena.",
  "tika-vin06t:407_24": "Kasmā dukkaṭanti ce?",
  "tika-vin06t:407_25": "“Aṅgulibījādīni pavesentassa dukkaṭa”nti vuttattā yuttaṃ.",
  "tika-vin06t:407_26": "Tiracchānagatitthiyā passāvamagganti ettha mahāaṭṭhakathāyampi pubbe “nimitta”nti vatvā ettha “passāvamagga”nti",
  "tika-vin06t:407_27": "vuttattā avasesanimitte dukkaṭanti yuttaṃ viya dissati.",
  "tika-vin06t:407_28": "Vuttanayenevāti methunarāgena.",
  "tika-vin06t:407_29": "Thullaccayanti ca khandhake passāvanimittavasenevāgatattā upaparikkhitvā gahetabbaṃ.",
  "tika-vin06t:408_0": "Ekūnasattatidvisatacatukkakathāvaṇṇanā niṭṭhitā.",
  "tika-vin06t:409_0": "Santhatacatukkabhedakakathāvaṇṇanā",
  "tika-vin06t:410_0": "61- 2.",
  "tika-vin06t:410_1": "Itthinimittaṃ khāṇuṃ katvāti itthinimittassa anto khāṇuṃ pavesetvā samatalaṃ vā katvā atirittaṃ vā khāṇuṃ ghaṭṭentassa dukkaṭaṃ pavesābhāvā.",
  "tika-vin06t:410_2": "Īsakaṃ anto pavesetvā ṭhitaṃ khāṇumeva ce aṅgajātena chupati,",
  "tika-vin06t:410_3": "pārājikaṃ.",
  "tika-vin06t:410_4": "“Uppalagandhā uppalabhāvā”tipi dīpavāsino paṭhanti kira.",
  "tika-vin06t:410_5": "Suttaṃ bhikkhumhīti sevanacittaṃ upaṭṭhiteti ettha viya.",
  "tika-vin06t:410_6": "“Suttabhikkhumhī”ti ca paṭhanti,",
  "tika-vin06t:410_7": "taṃ ujukameva.",
  "tika-vin06t:411_0": "Santhatacatukkabhedakakathāvaṇṇanā niṭṭhitā.",
  "tika-vin06t:412_0": "Padabhājanīyavaṇṇanā niṭṭhitā.",
  "tika-vin06t:413_0": "Pakiṇṇakakathāvaṇṇanā",
  "tika-vin06t:414_0": "Pakiṇṇake yāni sikkhāpadāni “kiriyānī”ti vuccanti,",
  "tika-vin06t:414_1": "tesaṃ vasena kāyo,",
  "tika-vin06t:414_2": "vācā ca saha viññattiyā veditabbā.",
  "tika-vin06t:414_3": "Akiriyānaṃ vasena vinā viññattiyā veditabbā,",
  "tika-vin06t:414_4": "cittaṃ panettha appamāṇaṃ bhūtārocanasamuṭṭhānassa kiriyattā,",
  "tika-vin06t:414_5": "acittakattā ca.",
  "tika-vin06t:414_6": "Tattha kiriyā āpattiyā anantaracittasamuṭṭhānā veditabbā.",
  "tika-vin06t:414_7": "Aviññattijanakampi ekaccaṃ bāhullanayena “kiriya”nti vuccati,",
  "tika-vin06t:414_8": "yathayidaṃ paṭhamapārājikaṃ viññattiyā abhāvepi “so ce sādiyati,",
  "tika-vin06t:414_9": "āpatti pārājikassā”ti hi vuttaṃ “na sādiyati anāpattī”ti ca.",
  "tika-vin06t:414_10": "Viññattisaṅkhātāpi kiriyā vinā sevanacittena na hoti cittajattā,",
  "tika-vin06t:414_11": "vikārarūpattā,",
  "tika-vin06t:414_12": "cittānuparivattikattā ca.",
  "tika-vin06t:414_13": "Tasmā kiriyāsaṅkhātamidaṃ viññattirūpaṃ itaraṃ cittajarūpaṃ viya janakacittena vinā na tiṭṭhati,",
  "tika-vin06t:414_14": "itaraṃ saddāyatanaṃ tiṭṭhati,",
  "tika-vin06t:414_15": "tasmā kiriyāya sati ekantato tajjanakaṃ sevanacittaṃ atthiyevāti katvā na sādiyati anāpattīti na yujjati.",
  "tika-vin06t:414_16": "Yasmā viññattijanakampi samānaṃ sevanacittaṃ na sabbakālaṃ viññattiṃ janeti,",
  "tika-vin06t:414_17": "tasmā vināpi viññattiyā sayaṃ uppajjatīti katvā “sādiyati,",
  "tika-vin06t:414_18": "āpatti pārājikassā”ti vuttaṃ.",
  "tika-vin06t:414_19": "Nuppajjati ce,",
  "tika-vin06t:414_20": "na sādiyati nāma,",
  "tika-vin06t:414_21": "tassa anāpatti,",
  "tika-vin06t:414_22": "teneva bhagavā “kiṃcitto tvaṃ bhikkhū”ti citteneva āpattiṃ paricchindati,",
  "tika-vin06t:414_23": "na kiriyāyāti veditabbaṃ.",
  "tika-vin06t:414_24": "Ettāvatā cha āpattisamuṭṭhānāni,",
  "tika-vin06t:414_25": "tāni eva āpattikarā dhammā nāmāti ca,",
  "tika-vin06t:414_26": "catūhākārehi āpattiṃ āpajjati kāyena vācāya kāyavācāhi kammavācāya āpajjatīti ca etāni suttapadāni avirodhitāni honti,",
  "tika-vin06t:414_27": "aññathā virodhitāni. Kathaṃ?",
  "tika-vin06t:414_28": "Yañhi āpattiṃ kammavācāya āpajjati,",
  "tika-vin06t:414_29": "na tattha kāyādayoti āpannaṃ,",
  "tika-vin06t:414_30": "tato kammavācāya saddhiṃ āpattikarā dhammā sattāti āpajjati,",
  "tika-vin06t:414_31": "atha tatthāpi kāyādayo ekato vā nānāto vā labbhanti.",
  "tika-vin06t:414_32": "“Catūhi ākārehī”ti na yujjati,",
  "tika-vin06t:414_33": "“tīhākārehi āpattiṃ āpajjatī”ti vattabbaṃ siyāti evaṃ virodhitāni honti.",
  "tika-vin06t:414_34": "Kathaṃ avirodhitānīti?",
  "tika-vin06t:414_35": "Saviññattikāviññattikabhedabhinnattā kāyādīnaṃ.",
  "tika-vin06t:414_36": "Yā kiriyā āpatti,",
  "tika-vin06t:414_37": "taṃ ekaccaṃ kāyena saviññattikena āpajjati,",
  "tika-vin06t:414_38": "ekaccaṃ saviññattiyā vācāya,",
  "tika-vin06t:414_39": "ekaccaṃ saviññattikāhi kāyavācāhi āpajjati.",
  "tika-vin06t:414_40": "Yā pana akiriyā āpatti,",
  "tika-vin06t:414_41": "taṃ ekaccaṃ kammavācāya āpajjati,",
  "tika-vin06t:414_42": "tañca kho avasiṭṭhāhi aviññattikāhi kāyavācāhiyeva,",
  "tika-vin06t:414_43": "na vinā “no ce kāyena vācāya paṭinissajjati,",
  "tika-vin06t:414_44": "kammavācāpariyosāne āpatti saṅghādisesassā”ti vacanato.",
  "tika-vin06t:414_45": "Avisesena vā ekaccaṃ āpattiṃ kāyena āpajjati,",
  "tika-vin06t:414_46": "ekaccaṃ vācāya,",
  "tika-vin06t:414_47": "ekaccaṃ kāyavācāhi.",
  "tika-vin06t:414_48": "Yaṃ panettha kāyavācāhi,",
  "tika-vin06t:414_49": "taṃ ekaccaṃ kevalāhi kāyavācāhi āpajjati,",
  "tika-vin06t:414_50": "ekaccaṃ kammavācāya āpajjatīti ayamattho veditabboti evaṃ avirodhitāni honti.",
  "tika-vin06t:415_0": "Tatrāyaṃ samāsato atthavibhāvanā –",
  "tika-vin06t:415_1": "kāyena āpajjatīti kāyena saviññattikena akattabbaṃ katvā ekaccaṃ āpajjati,",
  "tika-vin06t:415_2": "aviññattikena kattabbaṃ akatvā āpajjati,",
  "tika-vin06t:415_3": "tadubhayampi kāyakammaṃ nāma.",
  "tika-vin06t:415_4": "Akatampi hi loke “kata”nti vuccati “idaṃ dukkaṭaṃ mayā,",
  "tika-vin06t:415_5": "yaṃ mayā puññaṃ na kata”nti evamādīsu,",
  "tika-vin06t:415_6": "sāsane ca “idaṃ te,",
  "tika-vin06t:415_7": "āvuso ānanda, dukkaṭaṃ,",
  "tika-vin06t:415_8": "yaṃ tvaṃ bhagavantaṃ na pucchī”tiādīsu,",
  "tika-vin06t:415_9": "evamidha vinayapariyāye kāyena akaraṇīyampi “kāyakamma”nti vuccati,",
  "tika-vin06t:415_10": "ayameva nayo vācāya āpajjatītiādīsu.",
  "tika-vin06t:415_11": "Tattha samuṭṭhānaggahaṇaṃ kattabbato vā akattabbato vā kāyādibhedāpekkhameva āpattiṃ āpajjati,",
  "tika-vin06t:415_12": "na aññathāti dassanatthaṃ.",
  "tika-vin06t:415_13": "Kiriyāggahaṇaṃ kāyādīnaṃ saviññattikāviññattikabhedadassanatthaṃ.",
  "tika-vin06t:415_14": "Saññāggahaṇaṃ āpattiyā aṅgānaṅgacittavisesadassanatthaṃ,",
  "tika-vin06t:415_15": "tena yaṃ cittaṃ kiriyālakkhaṇe,",
  "tika-vin06t:415_16": "akiriyālakkhaṇe vā sannihitaṃ,",
  "tika-vin06t:415_17": "yato vā kiriyā vā akiriyā vā hoti,",
  "tika-vin06t:415_18": "na taṃ avisesena āpattiyā aṅgaṃ vā anaṅgaṃ vā hoti,",
  "tika-vin06t:415_19": "kintu yāya saññāya “saññāvimokkha”nti vuccati,",
  "tika-vin06t:415_20": "tāya sampayuttaṃ cittaṃ aṅgaṃ,",
  "tika-vin06t:415_21": "itaraṃ anaṅganti dassitaṃ hoti.",
  "tika-vin06t:415_22": "Idāni yena cittena sikkhāpadaṃ sacittakaṃ hoti,",
  "tika-vin06t:415_23": "yadabhāvā acittakaṃ,",
  "tika-vin06t:415_24": "tena tassa avisesena sāvajjattā lokavajjabhāvova vuccati,",
  "tika-vin06t:415_25": "kintu sāvajjaṃyeva samānaṃ ekaccaṃ lokavajjaṃ ekaccaṃ paṇṇattivajjanti dassanatthaṃ lokavajjaggahaṇaṃ.",
  "tika-vin06t:415_26": "Cittameva yasmā “lokavajja”nti vuccati,",
  "tika-vin06t:415_27": "tasmā manokammampi siyā āpattīti aniṭṭhappasaṅganivāraṇatthaṃ kammaggahaṇaṃ.",
  "tika-vin06t:415_28": "Yaṃ panettha akiriyālakkhaṇaṃ kammaṃ,",
  "tika-vin06t:415_29": "taṃ kusalattikavinimuttaṃ siyāti aniṭṭhappasaṅganivāraṇatthaṃ kusalattikaggahaṇaṃ.",
  "tika-vin06t:415_30": "Yā panettha abyākatā āpatti,",
  "tika-vin06t:415_31": "taṃ ekaccaṃ avedanampi saññāvedayitanirodhasamāpanno āpajjatīti katvā vedanāttikaṃ ettha na labbhatīti",
  "tika-vin06t:415_32": "aniṭṭhappasaṅganivāraṇatthaṃ vedanāttikaggahaṇaṃ katanti veditabbaṃ.",
  "tika-vin06t:415_33": "Sikkhāpadañhi sacittakapuggalavasena “ticittaṃ tivedana”nti laddhavohāraṃ acittakenāpannampi “ticittaṃ tivedana”micceva vuccati.",
  "tika-vin06t:415_34": "Tatridaṃ suttaṃ “atthāpatti acittako āpajjati acittako vuṭṭhāti.",
  "tika-vin06t:415_35": "Atthāpatti kusalacitto āpajjati kusalacitto vuṭṭhātī”tiādi.",
  "tika-vin06t:415_36": "Anugaṇṭhipade pana “saññā sadā anāpattimeva karoti,",
  "tika-vin06t:415_37": "cittaṃ āpattimeva,",
  "tika-vin06t:415_38": "acittakaṃ nāma vatthuavijānanaṃ,",
  "tika-vin06t:415_39": "nosaññāvimokkhaṃ vītikkamajānanaṃ,",
  "tika-vin06t:415_40": "idametesaṃ nānatta”nti vuttaṃ.",
  "tika-vin06t:416_0": "Sabbasaṅgāhakavasenāti sabbasikkhāpadānaṃ saṅgahavasena.",
  "tika-vin06t:416_1": "Bhikkhuniyā cīvaradānādi kiriyākiriyato.",
  "tika-vin06t:416_2": "Jātarūparajatapaṭiggahaṇādi siyā kiriyato.",
  "tika-vin06t:416_3": "Upanikkhittāpaṭikkhepe siyā akiriyato.",
  "tika-vin06t:416_4": "Desitavatthukapamāṇātikkantakuṭikaraṇe siyā kiriyato,",
  "tika-vin06t:416_5": "adesitavatthukapamāṇātikkantakaraṇe siyā kiriyākiriyato.",
  "tika-vin06t:416_6": "Yaṃ cittaṅgaṃ labhatiyevāti kāyacittaṃ vācācittanti evaṃ.",
  "tika-vin06t:416_7": "Vināpi cittenāti ettha vināpi cittena sahāpi cittenāti adhippāyo.",
  "tika-vin06t:416_8": "Yo so saviññattiko,",
  "tika-vin06t:416_9": "aviññattiko ca vutto kāyo,",
  "tika-vin06t:416_10": "tassa kammaṃ kāyakammaṃ,",
  "tika-vin06t:416_11": "tathā vacīkammaṃ.",
  "tika-vin06t:416_12": "Tattha saviññattiko kāyo uppattiyā kammaṃ sādheti,",
  "tika-vin06t:416_13": "itaro anuppattiyā.",
  "tika-vin06t:416_14": "Tathā vācāti veditabbaṃ,",
  "tika-vin06t:416_15": "sikkhāpadanti “yo tattha nāmakāyo padakāyo”ti vacanato vītikkame yujjatīti vuttaṃ.",
  "tika-vin06t:416_16": "“Hasituppādavoṭṭhabbanānipi āpattisamuṭṭhāpakacittāni.",
  "tika-vin06t:416_17": "Idampi na mayā paricchinnanti hasamāno passati yadā,",
  "tika-vin06t:416_18": "tadā voṭṭhabbanaṃ javanagatika”nti anugaṇṭhipade vuttaṃ.",
  "tika-vin06t:416_19": "Abhiññācittāni paññattiṃ ajānitvā iddhivikubbanādikāle gahetabbāni.",
  "tika-vin06t:417_0": "Ettha pana yo pana bhikkhu bhikkhūnaṃ sikkhāsājīvasamāpanno…pe…",
  "tika-vin06t:417_1": "methunaṃ dhammaṃ paṭisevanto atthi koci pārājiko hoti asaṃvāso,",
  "tika-vin06t:417_2": "atthi koci na pārājiko hoti asaṃvāso.",
  "tika-vin06t:417_3": "Dukkaṭathullaccayavatthūsu paṭisevanto atthi koci na pārājiko.",
  "tika-vin06t:417_4": "Pakkhapaṇḍako apaṇḍakapakkhe upasampanno paṇḍakapakkhe methunaṃ dhammaṃ paṭisevanto so pārājikaṃ āpattiṃ nāpajjatīti na pārājiko nāma.",
  "tika-vin06t:417_5": "Na hi abhikkhuno āpatti nāma atthi.",
  "tika-vin06t:417_6": "So anāpattikattā apaṇḍakapakkhe āgato kiṃ asaṃvāso hoti na hotīti? Hoti,",
  "tika-vin06t:417_7": "“abhabbo tena sarīrabandhanenā”ti hi vuttaṃ. “Yo pana, bhikkhu,",
  "tika-vin06t:417_8": "bhikkhūnaṃ…pe…",
  "tika-vin06t:417_9": "asaṃvāso”ti vuttattā yo pana bhikkhubhāvena methunaṃ dhammaṃ paṭisevati,",
  "tika-vin06t:417_10": "so eva abhabbo.",
  "tika-vin06t:417_11": "Nāyaṃ apārājikattāti ce? Na,",
  "tika-vin06t:417_12": "“byattena bhikkhunā paṭibalena saṅgho ñāpetabbo”ti vuttaṭṭhāne yathā abhikkhunā kammavācāya sāvitāyapi kammaṃ ruhati kammavipattiyā asambhavato,",
  "tika-vin06t:417_13": "evaṃsampadamidaṃ daṭṭhabbaṃ.",
  "tika-vin06t:417_14": "Tatridaṃ yutti –",
  "tika-vin06t:417_15": "upasampannapubbo eva ce kammavācaṃ sāveti,",
  "tika-vin06t:417_16": "saṅgho ca tasmiṃ upasampannasaññī,",
  "tika-vin06t:417_17": "evañce kammaṃ ruhati,",
  "tika-vin06t:417_18": "na aññathāti no khantīti ācariyo.",
  "tika-vin06t:417_19": "Gahaṭṭho vā titthiyo vā paṇḍako vā anupasampannasaññī kammavācaṃ sāveti,",
  "tika-vin06t:417_20": "saṅghena kammavācā na vuttā hoti,",
  "tika-vin06t:417_21": "“saṅgho upasampādeyya,",
  "tika-vin06t:417_22": "saṅgho upasampādeti,",
  "tika-vin06t:417_23": "upasampanno saṅghenā”ti hi vacanato saṅghena kammavācāya vattabbāya saṅghapariyāpannena,",
  "tika-vin06t:417_24": "saṅghapariyāpannasaññitena vā ekena vuttā saṅghena vuttāva hotīti veditabbo,",
  "tika-vin06t:417_25": "ayameva sabbakammesu yutti.",
  "tika-vin06t:417_26": "Tathā atthi methunaṃ dhammaṃ paṭisevanto koci nāsetabbo “yo bhikkhunīdūsako,",
  "tika-vin06t:417_27": "ayaṃ nāsetabbo”ti vuttattā eva,",
  "tika-vin06t:417_28": "so anupasampannova,",
  "tika-vin06t:417_29": "sahaseyyāpattiādiṃ janeti,",
  "tika-vin06t:417_30": "tassa omasane ca dukkaṭaṃ hoti.",
  "tika-vin06t:417_31": "Abhikkhuniyā methunaṃ dhammaṃ paṭisevanto na nāsetabbo “antimavatthuṃ ajjhāpanno,",
  "tika-vin06t:417_32": "bhikkhave,",
  "tika-vin06t:417_33": "anupasampanno…pe…",
  "tika-vin06t:417_34": "nāsetabbo”ti pāḷiyā abhāvato.",
  "tika-vin06t:417_35": "Teneva so upasampannasaṅkhyaṃ gacchati,",
  "tika-vin06t:417_36": "na sahaseyyāpattādiṃ janeti,",
  "tika-vin06t:417_37": "kevalaṃ asaṃvāsoti katvā gaṇapūrako na hoti,",
  "tika-vin06t:417_38": "ekakammaṃ ekuddesopi hi saṃvāsoti vutto.",
  "tika-vin06t:417_39": "Samasikkhatāpi saṃvāsoti katvā so tena saddhiṃ natthīti padasodhammāpattiṃ pana janetīti kāraṇacchāyā dissati.",
  "tika-vin06t:417_40": "Yathā bhikkhuniyā saddhiṃ bhikkhusaṅghassa ekakammādino saṃvāsassa abhāvā bhikkhunī asaṃvāsā bhikkhussa,",
  "tika-vin06t:417_41": "tathā bhikkhu ca bhikkhuniyā,",
  "tika-vin06t:417_42": "padasodhammāpattiṃ pana janeti.",
  "tika-vin06t:417_43": "Tathā “antimavatthuṃ ajjhāpannopi ekacco yo nāsetabbo”ti avuttoti iminā nidassanena sā kāraṇacchāyā gahaṇaṃ na gacchati.",
  "tika-vin06t:418_0": "Api ca “bhikkhu suttabhikkhumhi vippaṭipajjati,",
  "tika-vin06t:418_1": "paṭibuddho sādiyati,",
  "tika-vin06t:418_2": "ubho nāsetabbā”ti ca, “tena hi,",
  "tika-vin06t:418_3": "bhikkhave,",
  "tika-vin06t:418_4": "mettiyaṃ bhikkhuniṃ nāsethā”ti ca vacanato yo saṅghamajjhaṃ pavisitvā anuvijjakena anuvijjiyamāno parājāpito,",
  "tika-vin06t:418_5": "sopi anupasampannova,",
  "tika-vin06t:418_6": "na omasavādapācittiyaṃ janetīti veditabbaṃ.",
  "tika-vin06t:418_7": "Kiñcāpi “upasampannaṃ upasampannasaññī khuṃsetukāmo”ti pāḷi natthi,",
  "tika-vin06t:418_8": "kiñcāpi kaṅkhāvitaraṇiyaṃ “yaṃ akkosati,",
  "tika-vin06t:418_9": "tassa upasampannatā,",
  "tika-vin06t:418_10": "anaññāpadesena jātiādīhi akkosanaṃ,",
  "tika-vin06t:418_11": "‘maṃ akkosatī’ti jānanā,",
  "tika-vin06t:418_12": "atthapurekkhāratādīnaṃ abhāvoti imānettha cattāri aṅgānī”ti vuttaṃ,",
  "tika-vin06t:418_13": "tathāpi duṭṭhadosasikkhāpade “asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin06t:418_14": "tañce suddhadiṭṭhi samāno okāsaṃ kārāpetvā akkosādhippāyo vadeti,",
  "tika-vin06t:418_15": "āpatti omasavādassā”ti vacanato asuddhe upasampannasaññāya eva omasantassa pācittiyaṃ.",
  "tika-vin06t:418_16": "Asuddhadiṭṭhissa dukkaṭaṃ.",
  "tika-vin06t:418_17": "“Suddho hoti puggalo,",
  "tika-vin06t:418_18": "aññataraṃ pārājikaṃ dhammaṃ anajjhāpanno,",
  "tika-vin06t:418_19": "tañce suddhadiṭṭhi samāno okāsaṃ kārāpetvā akkosādhippāyo vadeti,",
  "tika-vin06t:418_20": "āpatti omasavādassā”ti vacanato pana kaṅkhāvitaraṇiyaṃ “tassa upasampannatā upasampannasaññitā”ti na vuttaṃ anekaṃsikattā tassa aṅgassāti veditabbaṃ.",
  "tika-vin06t:419_0": "Api cettha sikkhāpaccakkhātakacatukkaṃ veditabbaṃ,",
  "tika-vin06t:419_1": "atthi puggalo sikkhāpaccakkhātako na sikkhāsājīvasamāpanno,",
  "tika-vin06t:419_2": "atthi sikkhāsājīvasamāpanno na sikkhāpaccakkhātako,",
  "tika-vin06t:419_3": "atthi sikkhāpaccakkhātako ceva sikkhāsājīvasamāpanno ca,",
  "tika-vin06t:419_4": "atthi neva sikkhāpaccakkhātako na sikkhāsājīvasamāpanno.",
  "tika-vin06t:419_5": "Tattha tatiyo bhikkhunīsikkhāpaccakkhātako veditabbo.",
  "tika-vin06t:419_6": "Sā hi yāva na liṅgaṃ pariccajati,",
  "tika-vin06t:419_7": "kāsāve saussāhāva samānā sāmaññā cavitukāmā sikkhaṃ paccakkhantīpi bhikkhunī eva sikkhāsājīvasamāpannāva.",
  "tika-vin06t:419_8": "Vuttañhi bhagavatā “na,",
  "tika-vin06t:419_9": "bhikkhave,",
  "tika-vin06t:419_10": "bhikkhuniyā sikkhāpaccakkhāna”nti.",
  "tika-vin06t:419_11": "Kadā ca pana sā abhikkhunī hotīti?",
  "tika-vin06t:419_12": "Yadā sāmaññā cavitukāmā gihinivāsanaṃ nivāseti,",
  "tika-vin06t:419_13": "sā “vibbhantā”ti saṅkhyaṃ gacchati.",
  "tika-vin06t:419_14": "Vuttañhi bhagavatā “yadeva sā vibbhantā,",
  "tika-vin06t:419_15": "tadeva abhikkhunī”ti.",
  "tika-vin06t:419_16": "Kittāvatā pana vibbhantā hotīti?",
  "tika-vin06t:419_17": "Sāmaññā cavitukāmā kāsāvesu anālayā kāsāvaṃ vā apaneti,",
  "tika-vin06t:419_18": "naggā vā gacchati,",
  "tika-vin06t:419_19": "tiṇapaṇṇādinā vā paṭicchādetvā gacchati,",
  "tika-vin06t:419_20": "kāsāvaṃyeva vā gihinivāsanākārena nivāseti,",
  "tika-vin06t:419_21": "odātaṃ vā vatthaṃ nivāseti,",
  "tika-vin06t:419_22": "saliṅgeneva vā saddhiṃ titthiyesu pavisitvā kesaluñcanādivataṃ samādiyati,",
  "tika-vin06t:419_23": "titthiyaliṅgaṃ vā samādiyati,",
  "tika-vin06t:419_24": "tadā vibbhantā nāma hoti.",
  "tika-vin06t:419_25": "Tattha yā bhikkhuniliṅge ṭhitāva titthiyavataṃ samādiyati,",
  "tika-vin06t:419_26": "sā titthiyapakkantako bhikkhu viya pacchā pabbajjampi na labhati,",
  "tika-vin06t:419_27": "sesā pabbajjamevekaṃ labhanti,",
  "tika-vin06t:419_28": "na upasampadaṃ.",
  "tika-vin06t:419_29": "Pāḷiyaṃ kiñcāpi “yā sā,",
  "tika-vin06t:419_30": "bhikkhave,",
  "tika-vin06t:419_31": "bhikkhunī sakāsāvā titthāyatanaṃ saṅkantā,",
  "tika-vin06t:419_32": "sā āgatā na upasampādetabbā”ti vacanato yā paṭhamaṃ vibbhamitvā pacchā titthāyatanaṃ saṅkantā,",
  "tika-vin06t:419_33": "sā āgatā upasampādetabbāti anuññātaṃ viya dissati.",
  "tika-vin06t:419_34": "Saṅgītiācariyehi pana “catuvīsati pārājikānī”ti vuttattā na puna sā upasampādetabbā,",
  "tika-vin06t:419_35": "tasmā eva sikkhāpaccakkhānaṃ nānuññātaṃ bhagavatā.",
  "tika-vin06t:419_36": "Antimavatthuajjhāpannā pana bhikkhunī eva.",
  "tika-vin06t:419_37": "Pakkhapaṇḍakīpi bhikkhunī eva.",
  "tika-vin06t:419_38": "Kinti pucchā.",
  "tika-vin06t:420_0": "Vinītavatthuvaṇṇanā",
  "tika-vin06t:421_0": "67.",
  "tika-vin06t:421_1": "Vinītāni vinicchitāni vatthūni vinītavatthūni.",
  "tika-vin06t:421_2": "Tesaṃ tesaṃ “tena kho pana samayena aññataro bhikkhū”tiādīnaṃ vatthūnaṃ pāṭekkaṃ nāmagaṇanaṃ uddharitvā",
  "tika-vin06t:421_3": "uddharitvā ūnādhikadosasodhanaṭṭhena uddānā ca tā matrādisiddhigāthāhi chandovicitilakkhaṇena gāthā cāti",
  "tika-vin06t:421_4": "“uddānagāthā nāmā”ti vuttaṃ, de,",
  "tika-vin06t:421_5": "sodhane iti dhātussa rūpaṃ uddānāti veditabbaṃ.",
  "tika-vin06t:421_6": "Imā pana uddānagāthā dhammasaṅgāhakattherehi saṅgītikāle ṭhapitā,",
  "tika-vin06t:421_7": "katthāti ce?",
  "tika-vin06t:421_8": "Padabhājanīyāvasāne.",
  "tika-vin06t:421_9": "“Vatthugāthā nāma ‘tena kho pana samayena aññataro bhikkhū’tiādīnaṃ imesaṃ vinītavatthūnaṃ nidānānī”ti gaṇṭhipade vuttaṃ,",
  "tika-vin06t:421_10": "tasmā tattha vuttanayena vinītavatthūni eva “vatthugāthā”ti vuttāti veditabbaṃ.",
  "tika-vin06t:421_11": "Idamettha samāsato adhippāyanidassanaṃ –",
  "tika-vin06t:421_12": "“āpattiṃ tvaṃ, bhikkhu,",
  "tika-vin06t:421_13": "āpanno pārājika”nti mūlāpattidassanavasena vā,",
  "tika-vin06t:421_14": "“anāpatti, bhikkhu,",
  "tika-vin06t:421_15": "pārājikassa,",
  "tika-vin06t:421_16": "āpatti saṅghādisesassa,",
  "tika-vin06t:421_17": "dukkaṭassā”ti āpattibhedadassanavasena vā,",
  "tika-vin06t:421_18": "“anāpatti, bhikkhu,",
  "tika-vin06t:421_19": "asādiyantassā”ti anāpattidassanavasena vā yāni vatthūni vinītāni vinicchitāni,",
  "tika-vin06t:421_20": "tāni vinītavatthūni nāma.",
  "tika-vin06t:421_21": "Tesaṃ vinītavatthūnaṃ nidānavatthudīpikā tanti vatthugāthā nāma.",
  "tika-vin06t:421_22": "Uddānagāthāva “vatthugāthā”ti vuttāti eke.",
  "tika-vin06t:421_23": "Tesaṃ “iminā lakkhaṇena āyatiṃ vinayadharā vinayaṃ vinicchinissantī”ti vacanena virujjhati.",
  "tika-vin06t:421_24": "Na hi uddānagāthāyaṃ kiñcipi vinicchayalakkhaṇaṃ dissati,",
  "tika-vin06t:421_25": "uddānagāthānaṃ visuṃ payojanaṃ vuttaṃ “sukhaṃ vinayadharā uggaṇhissantī”ti,",
  "tika-vin06t:421_26": "tasmā payojananānattatopetaṃ nānattaṃ veditabbaṃ.",
  "tika-vin06t:421_27": "Tatthāyaṃ viggaho –",
  "tika-vin06t:421_28": "vatthūni eva gāthā vatthugāthā.",
  "tika-vin06t:421_29": "Vinītavatthuto visesanatthamettha gāthāggahaṇaṃ.",
  "tika-vin06t:421_30": "Uddānagāthāto visesanatthaṃ vatthuggahaṇanti veditabbaṃ.",
  "tika-vin06t:421_31": "Keci pana “gāthānaṃ vatthūnīti vattabbe vatthugāthāti vutta”nti vadanti.",
  "tika-vin06t:421_32": "Makkaṭivatthuṃ aññe tattha bhikkhū ārocesuṃ,",
  "tika-vin06t:421_33": "idha sayameva.",
  "tika-vin06t:421_34": "Tattha kāraṇassa “bhagavatā sikkhāpadaṃ paññatta”nti vuttattā vajjiputtakāpi aññe eva.",
  "tika-vin06t:421_35": "“Tattha ānandatthero,",
  "tika-vin06t:421_36": "idha te evā”ti aññatarasmiṃ gaṇṭhipade vuttaṃ.",
  "tika-vin06t:421_37": "Ācariyassa adhippāyo pubbe vutto,",
  "tika-vin06t:421_38": "tasmā upaparikkhitabbaṃ.",
  "tika-vin06t:422_0": "67- 8.",
  "tika-vin06t:422_1": "Ñatvāti apucchitvā sayameva ñatvā.",
  "tika-vin06t:422_2": "Pokkharanti sarīraṃ bheripokkharaṃ viya.",
  "tika-vin06t:422_3": "Lokiyā avikalaṃ “sundara”nti vadanti,",
  "tika-vin06t:422_4": "tasmā vaṇṇapokkharatāyāti paṭhamenatthena visiṭṭhakāyacchavitāyāti attho,",
  "tika-vin06t:422_5": "dutiyena vaṇṇasundaratāyāti.",
  "tika-vin06t:422_6": "“Uppalagabbhavaṇṇattā suvaṇṇavaṇṇā,",
  "tika-vin06t:422_7": "tasmā uppalavaṇṇāti nāmaṃ labhī”ti gaṇṭhipade vuttaṃ.",
  "tika-vin06t:422_8": "Nīluppalavaṇṇā kāyacchavīti vacanaṃ pana sāmacchaviṃ dīpeti.",
  "tika-vin06t:422_9": "Loke pana “uppalasamā pasatthasāmā”ti vacanato “yā sāmā sāmavaṇṇā sāmatanumajjhā,",
  "tika-vin06t:422_10": "sā pāricariyā sagge mama vāso”ti vacanato sāmacchavikā itthīnaṃ pasatthā.",
  "tika-vin06t:422_11": "“Yāvassā naṃ andhakāra”ntipi pāṭho.",
  "tika-vin06t:422_12": "Kilesakāmehi vatthukāmesu yo na limpati.",
  "tika-vin06t:423_0": "69.",
  "tika-vin06t:423_1": "Itthiliṅgaṃ pātubhūtanti itthisaṇṭhānaṃ pātubhūtaṃ,",
  "tika-vin06t:423_2": "tañca kho purisindriyassa antaradhānena itthindriyassa pātubhāvena.",
  "tika-vin06t:423_3": "Evaṃ purisindriyapātubhāvepi.",
  "tika-vin06t:423_4": "Etena yathā brahmānaṃ purisindriyaṃ nuppajjati,",
  "tika-vin06t:423_5": "kevalaṃ purisasaṇṭhānameva uppajjati,",
  "tika-vin06t:423_6": "yathā ca kassaci paṇḍakassa vināpi purisindriyena purisasaṇṭhānaṃ uppajjati,",
  "tika-vin06t:423_7": "na tathā tesanti dassitaṃ hoti,",
  "tika-vin06t:423_8": "taṃ pana itthindriyaṃ,",
  "tika-vin06t:423_9": "purisindriyaṃ vā antaradhāyantaṃ marantānaṃ viya paṭilomakkamena sattarasamacittakkhaṇato paṭṭhāya antaradhāyati.",
  "tika-vin06t:423_10": "Paccuppanne indriye niruddhe itaraṃ visabhāgindriyaṃ pātubhavati.",
  "tika-vin06t:423_11": "Yasmā mahāniddaṃ okkantasseva kirassa visabhāgindriyaṃ pātubhavati,",
  "tika-vin06t:423_12": "tasmā “rattibhāge niddaṃ okkantassā”ti vuttaṃ.",
  "tika-vin06t:423_13": "“Anujānāmi,",
  "tika-vin06t:423_14": "bhikkhave,",
  "tika-vin06t:423_15": "taṃyeva upajjhaṃ tameva upasampada”nti vacanato pavattinīyeva upajjhāyā,",
  "tika-vin06t:423_16": "upasampadācariyā bhikkhunīyeva ācariyāti katvā tāsaṃ upajjhāyavattaṃ,",
  "tika-vin06t:423_17": "ācariyavattañca iminā bhikkhunāsadāsāyaṃ pātaṃ bhikkhunupassayaṃ gantvā kātabbaṃ,",
  "tika-vin06t:423_18": "tāhi ca imassa vihāraṃ āgamma saddhivihārikavattādi kātabbaṃ nu khoti ce?",
  "tika-vin06t:423_19": "“Anujānāmi,",
  "tika-vin06t:423_20": "bhikkhave,",
  "tika-vin06t:423_21": "bhikkhunīhi saṅgamitu”nti vacanena vinābhāvadīpanato kevalaṃ na puna upajjhā gahetabbā,",
  "tika-vin06t:423_22": "na ca upasampadā kātabbāti dassanatthameva “anujānāmi,",
  "tika-vin06t:423_23": "bhikkhave,",
  "tika-vin06t:423_24": "taṃyeva upajjha”ntiādi vuttanti veditabbaṃ.",
  "tika-vin06t:423_25": "Tattha bhikkhunīhi saṅgamitunti bhikkhūhi vinā hutvā bhikkhunīhi eva saddhiṃ samaṅgī bhavituṃ anujānāmīti attho,",
  "tika-vin06t:423_26": "tasmā iminā pāḷilesena “tassā eva gāmantarādīhi anāpattī”ti aṭṭhakathāvacanaṃ siddhaṃ hoti,",
  "tika-vin06t:423_27": "āgantvā saṅgamituṃ sakkā,",
  "tika-vin06t:423_28": "yañca bhagavatā gamanaṃ anuññātaṃ,",
  "tika-vin06t:423_29": "taṃ nissāya kuto gāmantarādipaccayā āpatti.",
  "tika-vin06t:423_30": "Na hi bhagavā āpattiyaṃ niyojetīti yuttameva taṃ,",
  "tika-vin06t:423_31": "aññathā “yā āpattiyo bhikkhūnaṃ bhikkhunīhi asādhāraṇā,",
  "tika-vin06t:423_32": "tāhi āpattīhi anāpattī”ti pāḷivacanato na gāmantarādīhi anāpattīti āpajjati.",
  "tika-vin06t:423_33": "Sādhāraṇatā āpattiyeva “yā āpattiyo bhikkhūnaṃ bhikkhunīhi asādhāraṇā,",
  "tika-vin06t:423_34": "yā ca bhikkhunīhi saṅgamantiyā gāmantaranadīpārarattivippavāsagaṇaohīyanāpattiyo,",
  "tika-vin06t:423_35": "tāhi āpattīhi anāpattī”ti na vuttattāti ce?",
  "tika-vin06t:423_36": "Na vuttaṃ aniṭṭhappasaṅgato.",
  "tika-vin06t:423_37": "Bhikkhunīhi saddhiṃ saṅkantāyapi tassā tā pahāya aññāhi saṅgamantiyā gāmantarādīhi anāpatti eva sabbakālanti",
  "tika-vin06t:423_38": "imassa aniṭṭhappasaṅgato tathā na vuttanti attho.",
  "tika-vin06t:423_39": "Tattha gāmantarāpattādivatthuṃ sañcicca tasmiṃ kāle ajjhācarantīpi sā liṅgapātubhāvena kāraṇena anāpajjanato anāpatti.",
  "tika-vin06t:423_40": "Anāpajjanaṭṭheneva vuṭṭhāti nāmāti veditabbā.",
  "tika-vin06t:423_41": "Tathā yogī anuppanne eva kilese nirodheti.",
  "tika-vin06t:423_42": "Abandhanopi patto “ūnapañcabandhano”ti vuccati,",
  "tika-vin06t:423_43": "sabbaso vā pana na sāveti appaccakkhātā hoti sikkhā,",
  "tika-vin06t:423_44": "evamidha anāpannāpi āpatti vuṭṭhitā nāma hotīti veditabbā.",
  "tika-vin06t:424_0": "Yasmā pana sā purisena sahaseyyāpattiṃ anāpajjantīpi sakkoti bhikkhunīhi saṅgamituṃ,",
  "tika-vin06t:424_1": "tasmā anāpattīti katvā aṭṭhakathāyaṃ “ubhinnampi sahaseyyāpatti hotī”ti vuttaṃ.",
  "tika-vin06t:424_2": "Vuttañhetaṃ parivāre “aparehipi catūhākārehi āpattiṃ āpajjati saṅghamajjhe gaṇamajjhe puggalassa santike liṅgapātubhāvenā”ti.",
  "tika-vin06t:424_3": "Yaṃ pana vuttaṃ parivāre “atthāpatti āpajjanto vuṭṭhāti vuṭṭhahanto āpajjatī”ti,",
  "tika-vin06t:424_4": "tassa sahaseyyādiṃ āpajjati asādhāraṇāpattīhi vuṭṭhāti,",
  "tika-vin06t:424_5": "tadubhayampi sandhāya vuttanti veditabbaṃ.",
  "tika-vin06t:424_6": "Dūre vihāro hoti pañcadhanusatikaṃ pacchimaṃ,",
  "tika-vin06t:424_7": "vihārato paṭṭhāya gāmaṃ pavisantiyā gāmantaraṃ hotīti attho.",
  "tika-vin06t:424_8": "Saṃvidahanaṃ parimocetvāti addhānagamanasaṃvidahanaṃ akatvāti attho.",
  "tika-vin06t:424_9": "Tā kopetvāti pariccajitvāti attho.",
  "tika-vin06t:424_10": "“Paripuṇṇavassasāmaṇerenāpī”ti vacanato aparipuṇṇavassassa upajjhāyaggahaṇaṃ natthīti viya dissati.",
  "tika-vin06t:424_11": "Vinayakammaṃ katvā ṭhapitoti vikappetvā ṭhapito.",
  "tika-vin06t:424_12": "Avikappitānaṃ dasāhātikkame nissaggiyatā veditabbā.",
  "tika-vin06t:424_13": "Puna paṭiggahetvā sattāhaṃ vaṭṭatīti pana “anujānāmi,",
  "tika-vin06t:424_14": "bhikkhave,",
  "tika-vin06t:424_15": "bhikkhūnaṃ sannidhiṃ bhikkhunīhi paṭiggāhāpetvā paribhuñjitu”nti vacanato vuttaṃ.",
  "tika-vin06t:424_16": "Anapekkhavissajjanenāti vatthuṃ anapekkhavissajjanena vā paṭiggahaṇena vā puna paṭiggahetvā paribhuñjissāmīti.",
  "tika-vin06t:424_17": "Pakkhamānattakāle punadeva liṅgaṃ parivattati chārattaṃ mānattameva dātabbanti sace,",
  "tika-vin06t:424_18": "bhikkhukāle appaṭicchannāya āpattiyā,",
  "tika-vin06t:424_19": "no paṭicchannāyāti no laddhīti ācariyo.",
  "tika-vin06t:425_0": "Parivāsadānaṃ pana natthīti bhikkhuniyā chādanāsambhavato vuttanti veditabbaṃ.",
  "tika-vin06t:425_1": "Sace bhikkhunī asādhāraṇaṃ pārājikāpattiṃ āpajjitvā purisaliṅgaṃ paṭilabhati,",
  "tika-vin06t:425_2": "bhikkhūsu upasampadaṃ na labhati,",
  "tika-vin06t:425_3": "pabbajjaṃ labhati,",
  "tika-vin06t:425_4": "anupabbajitvā bhikkhubhāve ṭhito sahaseyyāpattiṃ na janeti.",
  "tika-vin06t:425_5": "Vibbhantāya bhikkhuniyā purisaliṅge pātubhūte bhikkhūsu upasampadaṃ na labhati,",
  "tika-vin06t:425_6": "pārājikaṃ.",
  "tika-vin06t:425_7": "Avibbhantamānassa gahaṭṭhasseva sato bhikkhunīdūsakassa sace itthiliṅgaṃ pātubhavati,",
  "tika-vin06t:425_8": "neva bhikkhunīsu upasampadaṃ labhati,",
  "tika-vin06t:425_9": "na puna liṅgaparivatte jāte bhikkhūsu vāti.",
  "tika-vin06t:425_10": "Bhikkhuniyā liṅgaparivatte sati bhikkhu hoti,",
  "tika-vin06t:425_11": "so ce sikkhaṃ paccakkhāya vibbhamitvā itthiliṅgaṃ paṭilabheyya,",
  "tika-vin06t:425_12": "bhikkhunīsu upasampadaṃ paṭilabhati ubhayattha pubbe pārājikabhāvaṃ appattattā.",
  "tika-vin06t:425_13": "Yā pana bhikkhunī paripuṇṇadvādasavassā purisaliṅgaṃ paṭilabheyya,",
  "tika-vin06t:425_14": "upasampanno bhikkhu eva.",
  "tika-vin06t:425_15": "Puna sikkhaṃ paccakkhāya āgato na upasampādetabbo aparipuṇṇavīsativassattā.",
  "tika-vin06t:425_16": "Puna liṅgaparivatte sati bhikkhunīsu upasampadaṃ labhati.",
  "tika-vin06t:425_17": "Evaṃ ce katadvādasasaṅgahassa dārakassa liṅgaparivatte sati gihigatā itthī hoti,",
  "tika-vin06t:425_18": "paripuṇṇadvādasavassā upasampādetabbā kira.",
  "tika-vin06t:425_19": "Bhikkhuniyā itthiliṅgantaradhānena,",
  "tika-vin06t:425_20": "bhikkhussa vā purisaliṅgantaradhānena pakkhapaṇḍakabhāvo bhaveyya,",
  "tika-vin06t:425_21": "na sā bhikkhunī bhikkhunīhi nāsetabbā bhikkhu vā bhikkhūhi puna pakatibhāvāpattisambhavā.",
  "tika-vin06t:425_22": "Pakatipaṇḍakaṃ pana sandhāya “paṇḍako nāsetabbo”ti vuttaṃ.",
  "tika-vin06t:425_23": "Pakkhapaṇḍako hi saṃvāsanāsanāya nāsetabbo,",
  "tika-vin06t:425_24": "itaro ubhayanāsanāyāti attho.",
  "tika-vin06t:425_25": "Yadi tesaṃ puna pakatibhāvo bhaveyya,",
  "tika-vin06t:425_26": "“anujānāmi,",
  "tika-vin06t:425_27": "bhikkhave,",
  "tika-vin06t:425_28": "taṃyeva upajjhaṃ tameva upasampadaṃ tāniyeva vassāni bhikkhunīhi saṅgamitu”nti ayaṃ vidhi sambhavati.",
  "tika-vin06t:425_29": "Sace nesaṃ liṅgantaraṃ pātubhaveyya,",
  "tika-vin06t:425_30": "so ca vidhi,",
  "tika-vin06t:425_31": "yā āpattiyo bhikkhūnaṃ bhikkhunīhi sādhāraṇā,",
  "tika-vin06t:425_32": "tā āpattiyo bhikkhunīnaṃ santike vuṭṭhātuṃ asādhāraṇāhi anāpattīti ayampi vidhi sambhavati.",
  "tika-vin06t:425_33": "Yaṃ vuttaṃ parivāre “saha paṭilābhena purimaṃ jahati,",
  "tika-vin06t:425_34": "pacchime patiṭṭhāti,",
  "tika-vin06t:425_35": "viññattiyo paṭippassambhanti,",
  "tika-vin06t:425_36": "paññattiyo nirujjhanti,",
  "tika-vin06t:425_37": "saha paṭilābhena pacchimaṃ jahati,",
  "tika-vin06t:425_38": "purime patiṭṭhāti,",
  "tika-vin06t:425_39": "viññattiyo”tiādi,",
  "tika-vin06t:425_40": "taṃ yathāvuttavidhiṃ sandhāya vuttanti amhākaṃ khantīti ācariyo.",
  "tika-vin06t:425_41": "Itthiliṅgaṃ,",
  "tika-vin06t:425_42": "purisaliṅgaṃ vā antaradhāyantaṃ kiṃ sakalampi sarīraṃ gahetvā antaradhāyati,",
  "tika-vin06t:425_43": "udāhu sayameva.",
  "tika-vin06t:425_44": "Kiñcettha –",
  "tika-vin06t:425_45": "yadi tāva sakalaṃ sarīraṃ gahetvā antaradhāyati,",
  "tika-vin06t:425_46": "ayaṃ puggalo cuto bhaveyya.",
  "tika-vin06t:425_47": "Tasmā sāmaññā cuto bhaveyya,",
  "tika-vin06t:425_48": "puna upasampajjanto opapātiko bhaveyya.",
  "tika-vin06t:425_49": "Atha sayameva antaradhāyati,",
  "tika-vin06t:425_50": "sopi bhāvo tassa virujjhati.",
  "tika-vin06t:425_51": "Itthindriyādīni hi sakalampi sarīraṃ byāpetvā ṭhitānīti khaṇanirodho viya tesaṃ antaradhānaṃ veditabbaṃ,",
  "tika-vin06t:425_52": "tasmā yathāvuttadosappasaṅgābhāvo veditabbo.",
  "tika-vin06t:425_53": "Aññamaññaṃ saṃsaṭṭhappabhānaṃ dīpānaṃ ekappabhānirodhepi itarissā ṭhānaṃ viya sesasarīraṭṭhānaṃ tattha hotīti veditabbaṃ.",
  "tika-vin06t:426_0": "71- 2.",
  "tika-vin06t:426_1": "Muccatu vā mā vā dukkaṭamevāti mocanarāgābhāvato.",
  "tika-vin06t:426_2": "Avisayoti asādiyanaṃ nāma evarūpe ṭhāne dukkaranti attho.",
  "tika-vin06t:426_3": "Methunadhammo nāma ubhinnaṃ vāyāmena nipajjati “tassa dvayaṃdvayasamāpattī”ti vuttattā,",
  "tika-vin06t:426_4": "tasmā tvaṃ mā vāyāma,",
  "tika-vin06t:426_5": "evaṃ te anāpatti bhavissati,",
  "tika-vin06t:426_6": "kiriyañhetaṃ sikkhāpadanti vuttaṃ hoti,",
  "tika-vin06t:426_7": "“āpattiṃ tvaṃ bhikkhu āpanno pārājika”nti vacanato akiriyampetaṃ sikkhāpadaṃ yebhuyyena “kiriya”nti vuccatīti siddhaṃ hoti.",
  "tika-vin06t:427_0": "73- 4.",
  "tika-vin06t:427_1": "“Pārājikabhayena ākāsagatameva katvā pavesanādīni karontassa sahasā tālukaṃ vā passaṃ vā aṅgajātaṃ chupati ce,",
  "tika-vin06t:427_2": "dukkaṭamevā”ti vadanti. Kasmā?",
  "tika-vin06t:427_3": "Na methunarāgattāti,",
  "tika-vin06t:427_4": "vīmaṃsitabbaṃ.",
  "tika-vin06t:427_5": "Dantānaṃ bāhirabhāvo oṭṭhānaṃ bāhirabhāvo viya thullaccayavatthu hotīti vuttaṃ “bahi nikkhantadante jivhāya ca thullaccaya”nti.",
  "tika-vin06t:427_6": "Taṃ puggalaṃ visaññiṃ katvāti vacanena so puggalo khittacitto nāma hotīti dassitaṃ hoti.",
  "tika-vin06t:427_7": "Yo pana puggalo na visaññīkato,",
  "tika-vin06t:427_8": "so ce attano aṅgajātassa dhātughaṭṭanacariṇijjhiṇikādisaññāya sādiyati,",
  "tika-vin06t:427_9": "methunasaññāya abhāvato visaññīpakkhameva bhajatīti tassa anāpatticchāyā dissati.",
  "tika-vin06t:427_10": "“Methunametaṃ maññe kassaci amanussassā”ti ñatvā sādiyantassa āpatti eva.",
  "tika-vin06t:427_11": "Paṇḍakassa methunadhammanti paṇḍakassa vaccamagge vā mukhe vā,",
  "tika-vin06t:427_12": "bhummatthe vā sāmivacanaṃ.",
  "tika-vin06t:427_13": "Avedayantassapi sevanacittavasena āpatti santhateneva sevane viya.",
  "tika-vin06t:428_0": "Upahatindriyavatthusmiṃ “etamatthaṃ ārocesuṃ,",
  "tika-vin06t:428_1": "so ārocesī”ti duvidho pāṭho atthi.",
  "tika-vin06t:428_2": "Tattha “ārocesu”nti vuttapāṭho “vediyi vā so bhikkhave”ti vuttattā sundaraṃ,",
  "tika-vin06t:428_3": "aññathā “āpattiṃ tvaṃ bhikkhū”ti vattabbaṃ siyā.",
  "tika-vin06t:428_4": "“Vediyā vā”ti dīpavāsino paṭhanti kira,",
  "tika-vin06t:428_5": "methunadhammassa pubbapayogā hatthaggāhādayo,",
  "tika-vin06t:428_6": "tasmā “dukkaṭamevassa hotī”ti iminā purimapadena sambandho.",
  "tika-vin06t:428_7": "Yasmā pana dukkaṭamevassa hoti,",
  "tika-vin06t:428_8": "tasmā yāva sīsaṃ na pāpuṇāti puggalo,",
  "tika-vin06t:428_9": "tāva dukkaṭe tiṭṭhatīti sambandho veditabbo.",
  "tika-vin06t:428_10": "Sīsaṃ nāma maggapaṭipādanaṃ.",
  "tika-vin06t:428_11": "“Sīsaṃ na pāpuṇātīti pārājikaṃ na hoti tāva pubbapayogadukkaṭe tiṭṭhatī”ti aññatarasmiṃ gaṇṭhipade likhitaṃ.",
  "tika-vin06t:428_12": "Uccāliṅgapāṇakadaṭṭhenāti ettha bhāvaniṭṭhāpaccayo veditabbo.",
  "tika-vin06t:428_13": "Daṭṭhena daṃsena khādanenāti hi atthato ekaṃ.",
  "tika-vin06t:429_0": "76- 7.",
  "tika-vin06t:429_1": "Saṅgāmasīse yuddhamukhe yodhapuriso viyāyaṃ bhikkhūti “saṅgāmasīsayodho bhikkhū”ti vuccati.",
  "tika-vin06t:429_2": "Rukkhasūcidvāraṃ upilavāya,",
  "tika-vin06t:429_3": "ekena vā bahūhi vā kaṇṭakehi thakitabbaṃ kaṇṭakadvāraṃ.",
  "tika-vin06t:429_4": "Dussadvāraṃ sāṇidvārañca dussasāṇidvāraṃ.",
  "tika-vin06t:429_5": "“Kilañjasāṇī”tiādinā vuttaṃ sabbampi dussasāṇiyameva saṅgahetvā vuttaṃ.",
  "tika-vin06t:429_6": "Ekasadisattā “eka”nti vuttaṃ.",
  "tika-vin06t:429_7": "Ākāsataleti hammiyataleti attho.",
  "tika-vin06t:429_8": "Ayañhettha saṅkhepoti idāni vattabbaṃ sandhāya vuttaṃ.",
  "tika-vin06t:429_9": "“Kiñci karontā nisinnā hontīti vuttattā nipannānaṃ āpucchanaṃ na vaṭṭatī”ti vadanti.",
  "tika-vin06t:429_10": "“Yathāparicchedameva ca na uṭṭhāti,",
  "tika-vin06t:429_11": "tassa āpattiyevā”ti kiñcāpi avisesena vuttaṃ,",
  "tika-vin06t:429_12": "anādariyadukkaṭāpatti eva tattha adhippetā.",
  "tika-vin06t:429_13": "Kathaṃ paññāyatīti?",
  "tika-vin06t:429_14": "“Rattiṃ dvāraṃ vivaritvā nipanno aruṇe uggate uṭṭhahati,",
  "tika-vin06t:429_15": "anāpattī”ti vuttattā,",
  "tika-vin06t:429_16": "mahāpaccariyaṃ visesetvā “anādariyadukkaṭāpi na muccatī”ti vuttattā ca,",
  "tika-vin06t:429_17": "tena itarasmā dukkaṭā muccatīti adhippāyo.",
  "tika-vin06t:429_18": "Yathāparicchedameva ca na uṭṭhāti,",
  "tika-vin06t:429_19": "tassa āpattiyevāti ettha na anādariyadukkaṭaṃ sandhāya vuttaṃ.",
  "tika-vin06t:429_20": "Yathāparicchedamevāti avadhāraṇattā paricchedato abbhantare na hotīti vuttaṃ hoti.",
  "tika-vin06t:429_21": "Puna “supatī”ti vuttaṭṭhāne viya sanniṭṭhānaṃ gahetvā vuttaṃ.",
  "tika-vin06t:429_22": "Evaṃ nipajjantoti nipajjanakāle āpajjitabbadukkaṭameva sandhāya vuttaṃ,",
  "tika-vin06t:429_23": "tasmā yathāparicchedena uṭṭhahantassa dve dukkaṭānīti vuttaṃ hotīti.",
  "tika-vin06t:429_24": "Andhakaṭṭhakathāyampi “yadi rattiṃ dvāraṃ asaṃvaritvā nipanno ‘divā vuṭṭhahissāmī’ti,",
  "tika-vin06t:429_25": "anādariye āpatti dukkaṭassā”ti vuttaṃ,",
  "tika-vin06t:429_26": "etthāpi “nipanno”ti vuttattā “aruṇe uṭṭhite uṭṭhāhī”ti na vuttattā ca jānitabbaṃ.",
  "tika-vin06t:429_27": "“Mahāpaccariyaṃ anādariyadukkaṭameva sandhāya vuttaṃ,",
  "tika-vin06t:429_28": "na aṭṭhakathāyaṃ vuttadukkaṭa”nti eke vadanti.",
  "tika-vin06t:429_29": "Tassa anāpattīti atthato anipannattā vuttaṃ.",
  "tika-vin06t:429_30": "“Sace pana rattiṃ saṃvaritvā nipanno,",
  "tika-vin06t:429_31": "aruṇuṭṭhānasamaye koci vivarati,",
  "tika-vin06t:429_32": "dvārajagganādīni akatvā nipannassa āpattiyeva. Kasmā?",
  "tika-vin06t:429_33": "Āpattikhettattā”ti vadanti.",
  "tika-vin06t:430_0": "Yasmā yakkhagahitakopi visaññībhūto viya khittacitto nāma hoti,",
  "tika-vin06t:430_1": "assa pārājikāpattito anāpatti,",
  "tika-vin06t:430_2": "pageva aññato,",
  "tika-vin06t:430_3": "tasmā “yakkhagahitako viya visaññībhūtopi na muccatī”ti yaṃ mahāpaccariyaṃ vuttaṃ,",
  "tika-vin06t:430_4": "taṃ pubbe sañcicca divā nipanno pacchā yakkhagahitakopi visaññībhūtopi na muccati nipajjanapayogakkhaṇe eva āpannattāti adhippāyena vuttaṃ.",
  "tika-vin06t:430_5": "Bandhitvā nipajjāpitova muccatīti na yakkhagahitakādīsveva,",
  "tika-vin06t:430_6": "sopi yāva sayameva sayanādhippāyo na hoti,",
  "tika-vin06t:430_7": "tāva muccati.",
  "tika-vin06t:430_8": "Yadā kilanto hutvā niddāyitukāmatāya sayanādhippāyo hoti,",
  "tika-vin06t:430_9": "tadā saṃvarāpetvā,",
  "tika-vin06t:430_10": "jaggāpetvā vā ābhogaṃ vā katvā niddāyitabbaṃ,",
  "tika-vin06t:430_11": "aññathā āpatti.",
  "tika-vin06t:430_12": "Sabhāgo ce natthi,",
  "tika-vin06t:430_13": "na passati vā,",
  "tika-vin06t:430_14": "na gantuṃ vā sakkoti.",
  "tika-vin06t:430_15": "Cirampi adhivāsetvā pacchā vedanāṭṭo hutvā anābhogeneva sayati,",
  "tika-vin06t:430_16": "tassa “anāpatti vedanāṭṭassā”ti vacanena anāpatti,",
  "tika-vin06t:430_17": "tassāpi avisayattā āpatti na dissatīti visaññībhāveneva supantassa “anāpatti khittacittassā”ti vacanena na dissati.",
  "tika-vin06t:430_18": "Ācariyā pana evaṃ na kathayantīti avisesena “na dissatī”ti na kathayanti,",
  "tika-vin06t:430_19": "yadi saññaṃ appaṭilabhitvā sayati,",
  "tika-vin06t:430_20": "avasavattattā āpatti na dissati,",
  "tika-vin06t:430_21": "sace saññaṃ paṭilabhitvāpi kilantakāyattā sayanaṃ sādiyanto supati,",
  "tika-vin06t:430_22": "tassa yasmā avasavattattaṃ na dissati,",
  "tika-vin06t:430_23": "tasmā āpatti evāti kathayantīti adhippāyo.",
  "tika-vin06t:431_0": "Mahāpadumattheravāde yakkhagahitako khittacittako muccati.",
  "tika-vin06t:431_1": "Bandhitvā nipajjāpito asayanādhippāyattā,",
  "tika-vin06t:431_2": "vedanāṭṭattā ca muccatīti adhippāyo.",
  "tika-vin06t:431_3": "Evaṃ sante pāḷiaṭṭhakathā,",
  "tika-vin06t:431_4": "theravādo ca sameti,",
  "tika-vin06t:431_5": "tasmā tesaṃ tesaṃ vinicchayānaṃ ayameva adhippāyoti no khantīti ācariyo,",
  "tika-vin06t:431_6": "anugaṇṭhipade pana yakkhagahitakopi visaññībhūtopi na muccati nāma,",
  "tika-vin06t:431_7": "pārājikaṃ āpajjituṃ bhabbo so antarantarā saññāpaṭilābhatoti adhippāyo.",
  "tika-vin06t:431_8": "“Bandhitvā nipajjāpito vā”ti kurundīvacanena ekabhaṅgena nipannopi na muccatīti ce?",
  "tika-vin06t:431_9": "Muccatiyeva. Kasmā?",
  "tika-vin06t:431_10": "Atthato anipannattā.",
  "tika-vin06t:431_11": "Kurundīvādena mahāaṭṭhakathāvādo sameti. Kasmā?",
  "tika-vin06t:431_12": "Avasavattasāmaññato.",
  "tika-vin06t:431_13": "Kiñcāpi sameti,",
  "tika-vin06t:431_14": "ācariyā pana evaṃ na kathayanti.",
  "tika-vin06t:431_15": "Na kevalaṃ teyeva,",
  "tika-vin06t:431_16": "mahāpadumattheropīti dassanatthaṃ “mahāpadumattherenā”ti vuttaṃ.",
  "tika-vin06t:431_17": "Mahāpadumattheravāde “pārājikaṃ āpajjituṃ abhabbo yakkhagahitako nāmā”ti ca vuttaṃ,",
  "tika-vin06t:431_18": "tattha ācariyā pana evaṃ vadanti “sace okkantaniddo ajānantopi pāde mañcakaṃ āropeti,",
  "tika-vin06t:431_19": "āpattiyevāti vuttattā yo pana patitvā tattheva sayati na vuṭṭhāti,",
  "tika-vin06t:431_20": "tassa āpatti antarantarā jānantassāpi ajānantassāpi hotī”ti.",
  "tika-vin06t:431_21": "Sabbaṭṭhakathāsu vuttavacanāni sampiṇḍetvā dassetuṃ “idha ko muccati ko na muccatī”ti vuttaṃ.",
  "tika-vin06t:431_22": "Yakkhagahitako vā visaññībhūto vā na kevalaṃ pārājikaṃ āpajjituṃ bhabbo eva,",
  "tika-vin06t:431_23": "sabbopi āpajjati.",
  "tika-vin06t:431_24": "Evaṃ “bandhitvā nipajjāpitova muccatī”ti vacanena tassapi avasavattattā “āpatti na dissatī”ti evaṃ na kathayanti.",
  "tika-vin06t:431_25": "Yasmā ummattakakhittacittavedanāṭṭesu aññataro na hoti,",
  "tika-vin06t:431_26": "tasmā “āpattiyevā”ti kathayanti.",
  "tika-vin06t:431_27": "Idaṃ kira sabbaṃ na saṅgītiṃ āruḷhaṃ.",
  "tika-vin06t:431_28": "“Pavesanaṃ sādiyatītiādinā vuttattā akiriyāpi hotīti vadanti,",
  "tika-vin06t:431_29": "taṃ na gahetabbaṃ,",
  "tika-vin06t:431_30": "yadā pana sādiyati,",
  "tika-vin06t:431_31": "tadā sukhumāpi viññatti hoti evāti idha kiriyā evā”ti anugaṇṭhipade vuttaṃ.",
  "tika-vin06t:432_0": "Paṭhamapārājikavaṇṇanā niṭṭhitā.",
  "tika-vin06t:433_0": "2. Dutiyapārājikaṃ",
  "tika-vin06t:434_0": "Dhaniyavatthuvaṇṇanā",
  "tika-vin06t:435_0": "84.",
  "tika-vin06t:435_1": "Dutiye rājūhi eva pariggahitattā “rājagaha”nti laddhanāmake samīpatthena,",
  "tika-vin06t:435_2": "adhikaraṇatthena ca paṭiladdhabhummavibhattike gijjhakūṭe pabbate catūhi vihārehi viharantoti adhippāyo.",
  "tika-vin06t:435_3": "Tassa “vassaṃ upagacchiṃsū”ti iminā sambandho veditabbo.",
  "tika-vin06t:435_4": "Tayo eva hi ñattiṃ ṭhapetvā gaṇakammaṃ karonti,",
  "tika-vin06t:435_5": "na tato ūnā adhikā vā akiriyattā.",
  "tika-vin06t:435_6": "Tattha vinayapariyāyena saṅghagaṇapuggalakammakosallatthaṃ idaṃ pakiṇṇakaṃ veditabbaṃ –",
  "tika-vin06t:435_7": "atthi saṅghakammaṃ saṅgho eva karoti,",
  "tika-vin06t:435_8": "na gaṇo na puggalo,",
  "tika-vin06t:435_9": "taṃ apalokanakammassa kammalakkhaṇekadesaṃ ṭhapetvā itaraṃ catubbidhampi kammaṃ veditabbaṃ.",
  "tika-vin06t:435_10": "Atthi saṅghakammaṃ saṅgho ca karoti,",
  "tika-vin06t:435_11": "gaṇo ca karoti,",
  "tika-vin06t:435_12": "puggalo ca karoti. Kiñcāti?",
  "tika-vin06t:435_13": "Yaṃ pubbe ṭhapitaṃ.",
  "tika-vin06t:435_14": "Vuttañhetaṃ parivāraṭṭhakathāyaṃ “yasmiṃ vihāre dve tayo janā vasanti,",
  "tika-vin06t:435_15": "tehi nisīditvā katampi saṅghena katasadisameva.",
  "tika-vin06t:435_16": "Yasmiṃ pana vihāre eko bhikkhu hoti,",
  "tika-vin06t:435_17": "tena bhikkhunā uposathadivase pubbakaraṇapubbakiccaṃ katvā nisinnena katampi katikavattaṃ saṅghena katasadisameva hotī”ti.",
  "tika-vin06t:435_18": "Punapi vuttaṃ “ekabhikkhuke pana vihāre ekena sāvitepi purimakatikā paṭippassambhati evā”ti.",
  "tika-vin06t:435_19": "Atthi gaṇakammaṃ saṅgho karoti,",
  "tika-vin06t:435_20": "gaṇo karoti,",
  "tika-vin06t:435_21": "puggalo karoti,",
  "tika-vin06t:435_22": "taṃ tayo pārisuddhiuposathā aññesaṃ santike karīyanti,",
  "tika-vin06t:435_23": "tassa vasena veditabbaṃ.",
  "tika-vin06t:435_24": "Atthi gaṇakammaṃ gaṇova karoti,",
  "tika-vin06t:435_25": "na saṅgho na puggalo,",
  "tika-vin06t:435_26": "taṃ pārisuddhiuposatho aññamaññaṃ ārocanavasena karīyati,",
  "tika-vin06t:435_27": "tassa vasena veditabbaṃ.",
  "tika-vin06t:435_28": "Atthi puggalakammaṃ puggalova karoti,",
  "tika-vin06t:435_29": "na saṅgho na gaṇo,",
  "tika-vin06t:435_30": "taṃ adhiṭṭhānuposathavasena veditabbaṃ.",
  "tika-vin06t:435_31": "Atthi gaṇakammaṃ ekaccova gaṇo karoti,",
  "tika-vin06t:435_32": "ekacco na karoti,",
  "tika-vin06t:435_33": "tattha añattikaṃ dve eva karonti, na tayo.",
  "tika-vin06t:435_34": "Sañattikaṃ tayova karonti,",
  "tika-vin06t:435_35": "na tato ūnā adhikā vā,",
  "tika-vin06t:435_36": "tena vuttaṃ “tayo eva hi ñattiṃ ṭhapetvā gaṇakammaṃ karonti,",
  "tika-vin06t:435_37": "na tato ūnā adhikā vā akiriyattā”ti.",
  "tika-vin06t:435_38": "Tasmā tayova vinayapariyāyena sampahulā,",
  "tika-vin06t:435_39": "na tato uddhanti veditabbaṃ.",
  "tika-vin06t:435_40": "Anugaṇṭhipade pana “kiñcāpi kammalakkhaṇaṃ tayova karonti,",
  "tika-vin06t:435_41": "atha kho tehi kataṃ saṅghena katasadisanti vuttattā ekena pariyāyena tayo janā vinayapariyāyenapi saṅgho”ti vuttaṃ,",
  "tika-vin06t:435_42": "idaṃ sabbampi vinayakammaṃ upādāya vuttaṃ,",
  "tika-vin06t:435_43": "lābhaṃ pana upādāya antamaso ekopi anupasampannopi “saṅgho”ti saṅkhyaṃ gacchati kira.",
  "tika-vin06t:435_44": "Pavāraṇādivasassa aruṇuggamanasamanantarameva “vutthagassā”ti vuccanti,",
  "tika-vin06t:435_45": "ukkaṃsanayena “pāṭipadadivasato paṭṭhāyā”ti vuttaṃ,",
  "tika-vin06t:435_46": "teneva “mahāpavāraṇāya pavāritā”ti vuttaṃ.",
  "tika-vin06t:435_47": "Aññathā antarāyena apavāritā “vutthavassā”ti na vuccantīti āpajjati.",
  "tika-vin06t:435_48": "Thambhādi kaṭṭhakammanti veditabbaṃ.",
  "tika-vin06t:435_49": "Keci tanukaṃ dārutthambhaṃ antokatvā mattikāmayaṃ thambhaṃ karonti,",
  "tika-vin06t:435_50": "ayaṃ pana tathā na akāsi,",
  "tika-vin06t:435_51": "tena vuttaṃ “sabbamattikāmayaṃ kuṭikaṃ karitvā”ti.",
  "tika-vin06t:435_52": "Telamissāya tambamattikāya.",
  "tika-vin06t:436_0": "85.",
  "tika-vin06t:436_1": "“Mā pacchimā janatā pāṇesu pātabyataṃ āpajjī”ti iminā anuddesasikkhāpadena yattha iṭṭhakapacana pattapacana",
  "tika-vin06t:436_2": "kuṭikaraṇa vihārakārāpana navakammakaraṇa khaṇḍaphullapaṭisaṅkharaṇa vihārasammajjana paṭaggidāna kūpapokkharaṇīkhaṇāpanādīsu",
  "tika-vin06t:436_3": "pātabyataṃ jānantena bhikkhunā kappiyavacanampi na vattabbanti dasseti,",
  "tika-vin06t:436_4": "teneva pariyāyaṃ avatvā tesaṃ sikkhāpadānaṃ anāpattivāresu “anāpatti asatiyā ajānantassā”ti vuttaṃ.",
  "tika-vin06t:436_5": "“Antarāpattisikkhāpada”ntipi etassa nāmameva.",
  "tika-vin06t:436_6": "“Gacchathetaṃ,",
  "tika-vin06t:436_7": "bhikkhave,",
  "tika-vin06t:436_8": "kuṭikaṃ bhindathā”ti iminā kataṃ labhitvā tattha vasantānampi dukkaṭamevāti ca siddhaṃ.",
  "tika-vin06t:436_9": "Aññathā hi bhagavā na bhindāpeyya.",
  "tika-vin06t:436_10": "Esa nayo bhedanakaṃ chedanakaṃ uddālanakanti etthāpi,",
  "tika-vin06t:436_11": "āpattibhedāva.",
  "tika-vin06t:436_12": "Tato eva hi bhedanakasikkhāpadādīsu viya “aññena kataṃ paṭilabhitvā paribhuñjati,",
  "tika-vin06t:436_13": "āpatti dukkaṭassā”ti na vuttaṃ,",
  "tika-vin06t:436_14": "tathā aññassatthāya karoti,",
  "tika-vin06t:436_15": "cetiyādīnaṃ atthāya karoti,",
  "tika-vin06t:436_16": "dukkaṭamevāti ca siddhaṃ,",
  "tika-vin06t:436_17": "aññathā kuṭikārasikkhāpadādīsu viya “aññassatthāya vāsāgāraṃ ṭhapetvā sabbattha,",
  "tika-vin06t:436_18": "anāpattī”ti nayameva vadeyya,",
  "tika-vin06t:436_19": "na bhindāpeyya.",
  "tika-vin06t:436_20": "Sabbamattikāmayabhāvaṃ pana mocetvā kaṭṭhapāsāṇādimissaṃ katvā paribhuñjati, anāpatti.",
  "tika-vin06t:436_21": "Tathā hi chedanakasikkhāpadādīsu bhagavatā nayo dinno “aññena kataṃ pamāṇātikkantaṃ paṭilabhitvā chinditvā paribhuñjatī”tiādīsu.",
  "tika-vin06t:436_22": "Keci pana “vayakammampīti etena mūlaṃ datvā kārāpitampi atthi,",
  "tika-vin06t:436_23": "tena taṃ aññena katampi na vaṭṭatīti siddha”nti vadanti,",
  "tika-vin06t:436_24": "taṃ na sundaraṃ. Kasmā?",
  "tika-vin06t:436_25": "Sambhāre kiṇitvā sayameva karontassāpi vayakammasambhavato.",
  "tika-vin06t:436_26": "Kiṃ vā pāḷilese sati aṭṭhakathālesanayo.",
  "tika-vin06t:436_27": "Iṭṭhakāhi giñjakāvasathasaṅkhepena katā vaṭṭatīti ettha pakatiiṭṭhakāhi cinitvā kattabbāvasatho giñjakāvasatho nāma.",
  "tika-vin06t:436_28": "Sā hi “mattikāmayā”ti na vuccati,",
  "tika-vin06t:436_29": "“iṭṭhakakuṭikā”tveva vuccati,",
  "tika-vin06t:436_30": "tasmā thusagomayatiṇapalālamissā mattikāmayāpi apakkiṭṭhakamayāpi “sabbamattikāmayā”tveva vuccatīti no khantīti ācariyo,",
  "tika-vin06t:436_31": "bhasmādayo hi mattikāya daḷhibhāvatthameva ādīyanti,",
  "tika-vin06t:436_32": "apakkiṭṭhakamayāpi giñjakāvasathasaṅkhyaṃ na gacchati,",
  "tika-vin06t:436_33": "na ca āyasmā dhaniyo ekappahāreneva kumbhakāro viya kumbhaṃ taṃ kuṭikaṃ niṭṭhāpesi,",
  "tika-vin06t:436_34": "anukkamena pana sukkhāpetvā sukkhāpetvā mattikāpiṇḍehi cinitvā niṭṭhāpesi,",
  "tika-vin06t:436_35": "apakkiṭṭhakamayā kuṭi viya sabbamattikāmayā kuṭi ekābaddhā hoti,",
  "tika-vin06t:436_36": "na tathā pakkiṭṭhakamayā,",
  "tika-vin06t:436_37": "tasmā sā kappatīti eke.",
  "tika-vin06t:436_38": "Sabbamattikāmayāya kuṭiyā bahi ce tiṇakuṭikādiṃ katvā anto vasati,",
  "tika-vin06t:436_39": "dukkaṭameva.",
  "tika-vin06t:436_40": "Sace tattha tattha chiddaṃ katvā bandhitvā ekābaddhaṃ karoti, vaṭṭati.",
  "tika-vin06t:436_41": "Anto ce tiṇakuṭikādiṃ katvā anto vasati, vaṭṭati.",
  "tika-vin06t:436_42": "Kārako eva ce vasati,",
  "tika-vin06t:436_43": "karaṇapaccayā dukkaṭaṃ āpajjati,",
  "tika-vin06t:436_44": "na vasanapaccayā.",
  "tika-vin06t:436_45": "Sace anto vā bahi vā ubhayattha vā sudhāya limpati, vaṭṭati.",
  "tika-vin06t:436_46": "Yasmā sabbamattikāmayā kuṭi sukarā bhindituṃ,",
  "tika-vin06t:436_47": "tasmā tattha ṭhapitaṃ pattacīvarādi aguttaṃ hoti,",
  "tika-vin06t:436_48": "corādīhi avaharituṃ sakkā,",
  "tika-vin06t:436_49": "tena vuttaṃ “pattacīvaraguttatthāyā”ti.",
  "tika-vin06t:437_0": "Pāḷimuttakavinicchayavaṇṇanā",
  "tika-vin06t:438_0": "Tena kho pana samayena chabbaggiyā bhikkhū uccāvace patte dhārenti,",
  "tika-vin06t:438_1": "uccāvacāni pattamaṇḍalāni dhārentī”ti evamādīni vatthūni nissāya “na,",
  "tika-vin06t:438_2": "bhikkhave,",
  "tika-vin06t:438_3": "uccāvacā pattā dhāretabbā,",
  "tika-vin06t:438_4": "yo dhāreyya,",
  "tika-vin06t:438_5": "āpatti dukkaṭassā”tiādinā nayena akappiyaparikkhāresu ca dukkaṭaṃ paññattaṃ. Kasmā?",
  "tika-vin06t:438_6": "Tadanulomattā.",
  "tika-vin06t:438_7": "Yatthāpi na paññattaṃ,",
  "tika-vin06t:438_8": "tattha “na,",
  "tika-vin06t:438_9": "bhikkhave,",
  "tika-vin06t:438_10": "uccāvacāni chattāni dhāretabbāni,",
  "tika-vin06t:438_11": "yo dhāreyya,",
  "tika-vin06t:438_12": "āpatti dukkaṭassā”tiādinā nayena dukkaṭaṃ sambhavati,",
  "tika-vin06t:438_13": "tasmā “tatrāyaṃ pāḷimuttako”ti ārabhitvā sabbaparikkhāresu vaṇṇamaṭṭhaṃ,",
  "tika-vin06t:438_14": "savikāraṃ vā karontassa āpatti dukkaṭanti dīpentena “na vaṭṭatī”ti vuttanti veditabbaṃ. Etthāha –",
  "tika-vin06t:438_15": "“anujānāmi,",
  "tika-vin06t:438_16": "bhikkhave,",
  "tika-vin06t:438_17": "ṭhapetvā paharaṇiṃ sabbaṃ lohabhaṇḍaṃ,",
  "tika-vin06t:438_18": "ṭhapetvā āsandiṃ pallaṅkaṃ dārupattaṃ dārupādukaṃ sabbaṃ dārubhaṇḍaṃ,",
  "tika-vin06t:438_19": "ṭhapetvā katakañca kumbhakārikañca sabbaṃ mattikābhaṇḍa”nti vuttattā yathāṭhapitaṃ vajjetvā itaraṃ sabbaṃ",
  "tika-vin06t:438_20": "vaṇṇamaṭṭhampi savikārampi avisesena vaṭṭatīti? Vuccate –",
  "tika-vin06t:438_21": "taṃ na yuttaṃ yathādassitapāḷivirodhato,",
  "tika-vin06t:438_22": "tasmā “ṭhapetvā paharaṇi”nti evaṃ jātivasena ayaṃ pāḷi pavattā,",
  "tika-vin06t:438_23": "yathādassitā pāḷi vaṇṇamaṭṭhādivikārapaṭisedhanavasena pavattāti evaṃ ubhayampi na virujjhati,",
  "tika-vin06t:438_24": "tasmā yathāvuttameva.",
  "tika-vin06t:438_25": "Āraggena nikhādanaggena,",
  "tika-vin06t:438_26": "“āraggeriva sāsapo”ti ettha vuttanayato āraggena.",
  "tika-vin06t:439_0": "Paṭṭamukhe vāti paṭṭakoṭiyaṃ.",
  "tika-vin06t:439_1": "Pariyanteti cīvarapariyante.",
  "tika-vin06t:439_2": "Veṇiuhumuniyupeññāma.",
  "tika-vin06t:439_3": "Agghiyanti cetiyaṃ.",
  "tika-vin06t:439_4": "Gayamuggaranti tulādaṇḍasaṇṭhānaṃ,",
  "tika-vin06t:439_5": "gayā sīse sūcikā hoti,",
  "tika-vin06t:439_6": "mukhapattā ladrā.",
  "tika-vin06t:439_7": "Ukkiranti nīharanti karonti ṭhapenti.",
  "tika-vin06t:439_8": "Koṇasuttapiḷakā nāma gaṇṭhikapaṭṭādikoṇesu suttamayapiḷakā.",
  "tika-vin06t:439_9": "Yaṃ ettha cīvaraṃ vā patto vā “na vaṭṭatī”ti vutto,",
  "tika-vin06t:439_10": "tattha adhiṭṭhānaṃ ruhati,",
  "tika-vin06t:439_11": "vikappanāpi ruhatīti veditabbaṃ.",
  "tika-vin06t:439_12": "Deḍḍubhoti udakasappo.",
  "tika-vin06t:439_13": "Acchīti kuñjarakkhi.",
  "tika-vin06t:439_14": "Gomuttakanti gomuttasaṇṭhānā rājiyo.",
  "tika-vin06t:439_15": "Kuñcikāya senāsanaparikkhārattā suvaṇṇarūpiyamayāpi vaṭṭatīti chāyā dissati,",
  "tika-vin06t:439_16": "“kuñcikāya vaṇṇamaṭṭhakammaṃ na vaṭṭatī”ti vacanato aññe kappiyalohādimayāva kuñcikā kappanti pariharaṇīyaparikkhārattā.",
  "tika-vin06t:439_17": "Ārakaṇṭako potthakādikaraṇasatthakajāti.",
  "tika-vin06t:439_18": "“Āmaṇḍakasārako āmalakaphalamayo”ti vadanti.",
  "tika-vin06t:439_19": "Tālapaṇṇabījanīādīsu “vaṇṇamaṭṭhakammaṃ vaṭṭatī”ti vuttaṃ.",
  "tika-vin06t:439_20": "Kiñcāpi tāni kuñcikā viya pariharaṇīyāni,",
  "tika-vin06t:439_21": "atha kho “uccāvacāni na dhāretabbānī”ti paṭikkhepābhāvato vuttaṃ.",
  "tika-vin06t:439_22": "Kevalañhi tāni “anujānāmi,",
  "tika-vin06t:439_23": "bhikkhave,",
  "tika-vin06t:439_24": "vidhūpanañca tālavaṇṭañcā”tiādinā vuttāni.",
  "tika-vin06t:439_25": "Gaṇṭhipade pana “telabhājanesu vaṇṇamaṭṭhakammaṃ vaṭṭatīti senāsanaparikkhārattā”ti vuttaṃ.",
  "tika-vin06t:439_26": "Rājavallabhāti rājakulūpakā.",
  "tika-vin06t:439_27": "Sīmāti idhādhippetā bhūmi,",
  "tika-vin06t:439_28": "baddhasīmā ca.",
  "tika-vin06t:439_29": "“Yesaṃ santakā tesaṃ sīmā,",
  "tika-vin06t:439_30": "tattha parehi na kattabba”nti anugaṇṭhipade vuttaṃ.",
  "tika-vin06t:439_31": "“Bhūmi ca sīmā ca yesaṃ santakā,",
  "tika-vin06t:439_32": "tehi eva vāretabbā.",
  "tika-vin06t:439_33": "Yesaṃ pana aññesaṃ bhūmiyaṃ sīmā katā,",
  "tika-vin06t:439_34": "te vāretuṃ na issarā”ti vadanti.",
  "tika-vin06t:439_35": "“Saṅghabhedādīnaṃ kāraṇattā ‘mā karothā’ti paṭisedhetabbā evā”ti andhakaṭṭhakathāyaṃ vuttaṃ kira.",
  "tika-vin06t:440_0": "86- 7.",
  "tika-vin06t:440_1": "Dārukuṭikaṃ kātuṃ,",
  "tika-vin06t:440_2": "kattunti ca atthi.",
  "tika-vin06t:440_3": "Khaṇḍākhaṇḍikanti phalāphalaṃ viya daṭṭhabbaṃ.",
  "tika-vin06t:440_4": "Āṇāpehīti vacanaṃ aniṭṭhe eva vuccatīti katvā bandhaṃ āṇāpesi.",
  "tika-vin06t:440_5": "Issariyamattāyāti samiddhiyaṃ mattāsaddoti ñāpeti.",
  "tika-vin06t:441_0": "88.",
  "tika-vin06t:441_1": "“Evarūpaṃ vācaṃ bhāsitvā”ti ca pāṭho.",
  "tika-vin06t:441_2": "Lomena tvaṃ mutto,",
  "tika-vin06t:441_3": "mā punapi evarūpamakāsīti idaṃ kiṃ byāpādadīpakaṃ,",
  "tika-vin06t:441_4": "dārūsupi lobhakkhandhadīpakaṃ vacanaṃ sotāpannassa sato tassa rājassa patirūpaṃ.",
  "tika-vin06t:441_5": "Nanu nāma “pubbe kataṃ sukataṃ bhante,",
  "tika-vin06t:441_6": "vadeyyātha punapi yenattho”ti pavāretvā atīva pītipāmojjaṃ uppādetabbaṃ tena siyāti?",
  "tika-vin06t:441_7": "Saccametaṃ sotāpannattā atīva buddhamāmako dhammamāmako saṅghamāmako ca,",
  "tika-vin06t:441_8": "tasmā bhikkhūnaṃ akappiyaṃ asahanto,",
  "tika-vin06t:441_9": "sikkhāpadapaññattiyā ca okāsaṃ kattukāmo “supayuttāni me dārūnī”ti tuṭṭhacittopi evamāhāti veditabbaṃ.",
  "tika-vin06t:441_10": "Imehi nāma evarūpe ṭhāne.",
  "tika-vin06t:441_11": "“Āgatapadānurūpenāti aññehi vā padehi,",
  "tika-vin06t:441_12": "ito thokatarehi vā āgatakāle tadanurūpā yojanā kātabbā”ti gaṇṭhipade vuttaṃ.",
  "tika-vin06t:441_13": "“Na kevalaṃ imasmiṃyeva sikkhāpade,",
  "tika-vin06t:441_14": "aññesupi āgacchanti,",
  "tika-vin06t:441_15": "tasmā tattha tattha āgatapadānurūpena yojanā veditabbā”ti anugaṇṭhipade vuttaṃ.",
  "tika-vin06t:441_16": "Ujjhāyanattho adinnassādinnattāva,",
  "tika-vin06t:441_17": "te ujjhāyiṃsu.",
  "tika-vin06t:442_0": "Rudradāmako nāma rudradāmakādīhi uppādito.",
  "tika-vin06t:442_1": "Bārāṇasinagarādīsu tehi tehi rājūhi porāṇasatthānurūpaṃ lakkhaṇasampannā uppāditā nīlakahāpaṇā.",
  "tika-vin06t:442_2": "Tesaṃ kira tibhāgaṃ agghati rudradāmako,",
  "tika-vin06t:442_3": "tasmā tassa pādo thullaccayavatthu hoti.",
  "tika-vin06t:442_4": "Māsako pana idha appamāṇaṃ.",
  "tika-vin06t:442_5": "Kahāpaṇo kiñcikāle ūnavīsatimāsako hoti,",
  "tika-vin06t:442_6": "kiñci kāle atirekavīsatimāsako.",
  "tika-vin06t:442_7": "Tasmā tassa kahāpaṇassa catutthabhāgo pañcamāsako viya atirekapañcamāsako vā ūnapañcamāsako vā pādoti veditabbaṃ.",
  "tika-vin06t:442_8": "Imassatthassa dīpanatthaṃ “tadā rājagahe vīsatimāsako kahāpaṇo hotī”tiādi vuttaṃ.",
  "tika-vin06t:442_9": "Tattha rajatamayo suvaṇṇamayo tambamayo ca kahāpaṇo hoti.",
  "tika-vin06t:442_10": "Suvaṇṇabhūmiyaṃ viya pādopi yattha tambamayova kato hoti,",
  "tika-vin06t:442_11": "tattha sova pādoti ācariyo.",
  "tika-vin06t:442_12": "Yasmā pādo ekanīlakahāpaṇagghanako,",
  "tika-vin06t:442_13": "tasmā tassa pādassa catutthabhāgova siyā pādoti eke.",
  "tika-vin06t:442_14": "Idaṃ na yujjati.",
  "tika-vin06t:442_15": "Yo ca tattha pādāraho bhaṇḍo,",
  "tika-vin06t:442_16": "tassa catutthabhāgasseva pārājikavatthubhāvappasaṅgato.",
  "tika-vin06t:442_17": "Yadi pādārahaṃ bhaṇḍaṃ pārājikavatthu,",
  "tika-vin06t:442_18": "siddhaṃ “sova pādo pacchimaṃ pārājikavatthū”ti.",
  "tika-vin06t:442_19": "Na hi sabbattha bhaṇḍaṃ gahetvā nīlakahāpaṇagghena agghāpenti.",
  "tika-vin06t:442_20": "Yasmā tassa tasseva kahāpaṇagghena agghāpenti,",
  "tika-vin06t:442_21": "tasmā tassa tassa janapadassa pādova pādoti tadagghanakameva pādagghanakanti siddhaṃ,",
  "tika-vin06t:442_22": "“so ca kho porāṇassa nīlakahāpaṇassa vasena,",
  "tika-vin06t:442_23": "na itaresanti yattha pana nīlakahāpaṇā vaḷañjaṃ gacchanti,",
  "tika-vin06t:442_24": "tatthevā”ti keci vadanti,",
  "tika-vin06t:442_25": "upaparikkhitvā gahetabbaṃ.",
  "tika-vin06t:443_0": "Padabhājanīyavaṇṇanā",
  "tika-vin06t:444_0": "92.",
  "tika-vin06t:444_1": "Gāmā vā araññā vāti lakkhaṇānupaññattikattā paṭhamapaññattiyā ādimhi vuttā.",
  "tika-vin06t:444_2": "Yato vā apakkantā,",
  "tika-vin06t:444_3": "so amanusso nāma.",
  "tika-vin06t:444_4": "“Amanussagāmaṃ apārupitvā,",
  "tika-vin06t:444_5": "gāmappavesanañca anāpucchā pavisituṃ vaṭṭatī”ti anugaṇṭhipade vuttaṃ.",
  "tika-vin06t:444_6": "“Yato gāmato āgantukāmā eva apakkantā,",
  "tika-vin06t:444_7": "taṃ gāmaṃ evaṃ pavisituṃ na vaṭṭatī”ti vadanti eke.",
  "tika-vin06t:444_8": "Keci pana “yakkhapariggahabhūtopi āpaṇādīsu dissamānesu eva ‘gāmo’ti saṅkhyaṃ gacchati,",
  "tika-vin06t:444_9": "adissamānesu pavesane anāpattī”ti vadanti.",
  "tika-vin06t:444_10": "“Gāmo eva upacāro gāmūpacāroti evaṃ kammadhārayavasena gahite kurundaṭṭhakathādīsu vuttampi suvuttameva hotī”ti vadanti.",
  "tika-vin06t:444_11": "“Tassa gharūpacāro gāmoti āpajjatī”ti vacanaṃ paṭikkhipati.",
  "tika-vin06t:444_12": "“Gāmassupacāro ca gāmo ca gāmūpacāro cā”ti vadanti,",
  "tika-vin06t:444_13": "taṃ virujjhati, na.",
  "tika-vin06t:444_14": "“Imesaṃ lābhādīsu lakkhaṇaṃ sandhāya mahāaṭṭhakathāyaṃ ‘gharaṃ gharūpacāro’tiādi vuttaṃ,",
  "tika-vin06t:444_15": "taṃ na mayaṃ paṭikkhipāmā”ti ca vadanti.",
  "tika-vin06t:444_16": "“Kataparikkhepo cāti gharassa samantato tattako upacāro nāmā”ti gaṇṭhipade likhitaṃ.",
  "tika-vin06t:444_17": "Anugaṇṭhipade pana “yo yo aṭṭhakathāvādo vā theravādo vā pacchā vuccatīti ito anāgataṃ sandhāya vuttaṃ, nātītaṃ.",
  "tika-vin06t:444_18": "Yadi atītampi sandhāya vuttaṃ,",
  "tika-vin06t:444_19": "mahāpadumatheravādova pamāṇaṃ jātanti āpajjati,",
  "tika-vin06t:444_20": "tasmā anāgatameva sandhāya vuttanti ācariyā kathayantī”ti vuttaṃ.",
  "tika-vin06t:444_21": "Sesampīti gāmūpacāralakkhaṇampi.",
  "tika-vin06t:445_0": "Tatrāyaṃ nayoti tassa gāmūpacārassa gahaṇe ayaṃ nayo.",
  "tika-vin06t:445_1": "Vikālegāmappavesanādīsūti ettha “gāmappavesanañhi bahi eva āpucchitabba”nti gaṇṭhipade vuttaṃ.",
  "tika-vin06t:445_2": "“Taṃ aṭṭhakathāya na sametī”ti vadanti.",
  "tika-vin06t:445_3": "“Gāmasaṅkhātūpacāraṃ sandhāya vutta”nti gahite sametīti mama takko. “Ādi-",
  "tika-vin06t:445_4": "saddato ghare ṭhitānaṃ dinnalābhabhājanādīnī”ti gaṇṭhipade vuttaṃ.",
  "tika-vin06t:445_5": "“Gāmūpacāre ṭhitānaṃ pāpuṇitabbalābhaṃ sañcicca adentānaṃ pārājika”nti anugaṇṭhipade vuttaṃ.",
  "tika-vin06t:445_6": "Kiñcāpi kurundiādīsu pāḷiyaṃ vuttavacanānulomavasena vuttattā “pamādalekhā”ti na vattabbaṃ,",
  "tika-vin06t:445_7": "mahāaṭṭhakathāyaṃ vuttavinicchayo saṅgītito paṭṭhāya āgato.",
  "tika-vin06t:445_8": "“Yañcetaṃ mahāaṭṭhakathāya”ntiādi sīhaḷadīpe aṭṭhakathācariyehi vuttaṃ “vinicchayanayo”ti ca.",
  "tika-vin06t:445_9": "Leḍḍupāteneva paricchinditabboti parikkhepārahaṭṭhānaṃ,",
  "tika-vin06t:445_10": "na upacāraṃ.",
  "tika-vin06t:445_11": "So hi tato aparena leḍḍupātena paracchinno.",
  "tika-vin06t:445_12": "Imasmiṃ adinnādānasikkhāpadeti niyamena aññattha aññathāti atthato vuttaṃ hoti.",
  "tika-vin06t:445_13": "Tena vā niyamena yathārutavasenāpi attho idha yujjati.",
  "tika-vin06t:445_14": "Abhidhamme panātiādinā aññathāpi atthāpattisiddhaṃ dasseti.",
  "tika-vin06t:446_0": "“Pariccāgādimhi akate ‘idaṃ mama santaka’nti aviditampi parapariggahitameva puttakānaṃ pitu accayena santakaṃ viya,",
  "tika-vin06t:446_1": "taṃ atthato apariccatte saṅgahaṃ gacchatī”ti gaṇṭhipade vuttaṃ.",
  "tika-vin06t:446_2": "“Thenassa kammaṃ theyyaṃ,",
  "tika-vin06t:446_3": "thenena gahetabbabhūtaṃ bhaṇḍaṃ.",
  "tika-vin06t:446_4": "Theyyanti saṅkhātanti theyyasaṅkhāta”nti porāṇagaṇṭhipade vuttaṃ.",
  "tika-vin06t:446_5": "Taṃ theyyaṃ yassa thenassa kammaṃ,",
  "tika-vin06t:446_6": "so yasmā theyyacitto avaharaṇacitto hoti,",
  "tika-vin06t:446_7": "tasmā “theyyasaṅkhāta”nti padaṃ uddharitvā “theyyacitto avaharaṇacitto”ti padabhājanampi tesaṃ porāṇānaṃ yujjateva,",
  "tika-vin06t:446_8": "tathāpi aṭṭhakathāyaṃ vuttanayeneva gahetabbaṃ.",
  "tika-vin06t:446_9": "“Yañca pubbabhāge ‘avaharissāmī’ti pavattaṃ cittaṃ,",
  "tika-vin06t:446_10": "yañca gamanādisādhakaṃ,",
  "tika-vin06t:446_11": "parāmasanādisādhakaṃ vā majjhe pavattaṃ,",
  "tika-vin06t:446_12": "yañca ṭhānācāvanapayogasādhakaṃ,",
  "tika-vin06t:446_13": "tesu ayameveko pacchimo cittakoṭṭhāso idha adhippeto ‘theno’ti apare”ti anugaṇṭhipade vuttaṃ.",
  "tika-vin06t:446_14": "Ūnamāsakamāsapādādīsu “avaharaṇacittesu ekacittakoṭṭhāsoti ācariyā vadantī”ti vuttaṃ.",
  "tika-vin06t:447_0": "Pañcavīsatiavahārakathāvaṇṇanā",
  "tika-vin06t:448_0": "Pañcavīsati avahārā nāma vacanabhedeneva bhinnā,",
  "tika-vin06t:448_1": "atthato pana abhinnā.",
  "tika-vin06t:448_2": "Ākulā duviññeyyavinicchayāti ācariyānaṃ mukhe santike sabbākārena aggahitavinicchayānaṃ duviññeyyā.",
  "tika-vin06t:448_3": "Dukatikapaṭṭhānapāḷi viya ākulā duviññeyyavinicchayā,",
  "tika-vin06t:448_4": "kevalaṃ taṃ ācariyā pubbāparavirodhamakatvā saṅgītito paṭṭhāya āgatanayamavināsetvā vaṇṇayantīti “paṭṭhānapāḷimivāti apare vadantī”ti ca vuttā.",
  "tika-vin06t:448_5": "Porāṇāti saṅgītiācariyā.",
  "tika-vin06t:448_6": "Ayamettha sāmīci eva,",
  "tika-vin06t:448_7": "sace na deti,",
  "tika-vin06t:448_8": "āpatti natthi,",
  "tika-vin06t:448_9": "pārājikabhayā pana yathā sikkhākāmo deti,",
  "tika-vin06t:448_10": "evaṃ dātabbameva.",
  "tika-vin06t:448_11": "Yāni panettha vatthūni,",
  "tika-vin06t:448_12": "tāni sīhaḷadīpe ācariyehi saṅghādīnamanumatiyā aṭṭhakathāsu pakkhittāni,",
  "tika-vin06t:448_13": "“anāgate brahmacārīnaṃ hitatthāya potthakāruḷhakālato pacchāpī”ti vuttaṃ.",
  "tika-vin06t:448_14": "Āṇattikaṃ āṇattikkhaṇepi gaṇhāti,",
  "tika-vin06t:448_15": "kālantarenāpi atthasādhako,",
  "tika-vin06t:448_16": "kālantaraṃ sandhāyāti idametesaṃ nānattaṃ.",
  "tika-vin06t:448_17": "Bhaṭṭheti apagate.",
  "tika-vin06t:448_18": "Antarasamudde aturumuhude.",
  "tika-vin06t:448_19": "Pharati sādheti.",
  "tika-vin06t:448_20": "Navadhototi navakato.",
  "tika-vin06t:448_21": "Pāsāṇasakkharanti pāsāṇañca sakkharañca.",
  "tika-vin06t:449_0": "Bhūmaṭṭhakathādivaṇṇanā",
  "tika-vin06t:450_0": "94.",
  "tika-vin06t:450_1": "Mahāaṭṭhakathāyaṃ pana saccepi alikepi dukkaṭameva vuttaṃ,",
  "tika-vin06t:450_2": "taṃ pamādalikhitanti veditabbanti yathetarahi yuttiyā gahetabbā.",
  "tika-vin06t:450_3": "Tattha “catuvaggena ṭhapetvā upasampadapavāraṇaabbhānādisabbaṃ saṅghakammaṃ kātuṃ vaṭṭati”cceva vattabbe",
  "tika-vin06t:450_4": "“upasampadapavāraṇakathinabbhānādīnī”ti likhantīti veditabbaṃ.",
  "tika-vin06t:450_5": "Taṃ ācariyā “pamādalekhā”tveva vaṇṇayanti,",
  "tika-vin06t:450_6": "tena vuttaṃ “pamādalikhita”nti.",
  "tika-vin06t:450_7": "Yaṃ yaṃ vacanaṃ musā,",
  "tika-vin06t:450_8": "tattha tattha pācittiyanti vuttaṃ.",
  "tika-vin06t:450_9": "Dukkaṭassa vacane payojanābhāvā “adinnādānassa pubbapayoge”ti vuttaṃ.",
  "tika-vin06t:450_10": "Aññesampi pubbapayoge pācittiyaṭṭhāne pācittiyameva.",
  "tika-vin06t:450_11": "Pamādalikhitanti ettha idha adhippetameva gahetvā aṭṭhakathāyaṃ vuttanti gahite sameti viya.",
  "tika-vin06t:450_12": "Ācariyā pana “pācittiyaṭṭhāne pācittiya”nti vatvā dukkaṭe visuṃ vattabbe “saccālike”ti sāmaññato vuttattā “pamādalekhā”ti vadantīti veditabbāti.",
  "tika-vin06t:450_13": "“Kusalacittena gamane anāpattī”ti vuttattā “dānañca dassāmī”ti vacanena anāpatti viya.",
  "tika-vin06t:451_0": "Pācittiyaṭṭhāne dukkaṭā na muccatīti pācittiyena saddhiṃ dukkaṭamāpajjati.",
  "tika-vin06t:451_1": "Bahukāpi āpattiyo hontūti khaṇanabyūhanuddharaṇesu dasa dasa katvā āpattiyo āpanno,",
  "tika-vin06t:451_2": "tesu uddharaṇe dasa pācittiyo desetvā muccati,",
  "tika-vin06t:451_3": "jātivasena “ekameva desetvā muccatī”ti kurundiyaṃ vuttaṃ,",
  "tika-vin06t:451_4": "tasmā purimena sameti.",
  "tika-vin06t:451_5": "“Samodhānetvā dassitapayoge “dukkaṭa”nti vuttattā samānapayogā bahudukkaṭattaṃ ñāpeti.",
  "tika-vin06t:451_6": "Khaṇane bahukānīti samānapayogattā na paṭippassambhati.",
  "tika-vin06t:451_7": "Aṭṭhakathācariyappamāṇenāti yathā panettha,",
  "tika-vin06t:451_8": "evaṃ aññesupi evarūpāni aṭṭhakathāya āgatavacanāni saṅgītito paṭṭhāya āgatattā gahetabbānīti attho.",
  "tika-vin06t:451_9": "“Idha dutiyapārājike gahetabbā,",
  "tika-vin06t:451_10": "na aññesū”ti dhammasiritthero kirāha.",
  "tika-vin06t:451_11": "Gaṇṭhipade pana “purimakhaṇanaṃ pacchimaṃ patvā paṭippassambhati,",
  "tika-vin06t:451_12": "teneva ekameva desetvā muccatī”ti vuttaṃ,",
  "tika-vin06t:451_13": "“visabhāgakiriyaṃ vā patvā purimaṃ paṭippassambhatī”ti ca vuttaṃ.",
  "tika-vin06t:452_0": "Evaṃ ekaṭṭhāne ṭhitāya kumbhiyā ṭhānācāvanañcettha chahākārehi veditabbanti sambandho.",
  "tika-vin06t:452_1": "Kumbhiyāti bhummavacanaṃ.",
  "tika-vin06t:452_2": "Uddhaṃ ukkhipanto kesaggamattampi bhūmito moceti,",
  "tika-vin06t:452_3": "pārājikanti ettha mukhavaṭṭiyā phuṭṭhokāsaṃ bundena mocite “ṭhānācāvanañcettha chahākārehi veditabba”nti iminā sameti,",
  "tika-vin06t:452_4": "tathā avatvā “bhūmito mutte kesaggamattampi atikkante bhūmito mocitaṃ nāma hotī”ti daḷhaṃ katvā vadanti,",
  "tika-vin06t:452_5": "upaparikkhitvā gahetabbaṃ.",
  "tika-vin06t:452_6": "Ettha ekacce evaṃ atthaṃ vadanti “pubbe khaṇantena avasesaṭṭhānāni viyojitāni,",
  "tika-vin06t:452_7": "tasmiṃ vimutte pārājika”nti.",
  "tika-vin06t:452_8": "Saṅkhepamahāpaccariyādīsu vuttavacanassa pamādalekhabhāvo “attano bhājanagataṃ vā karoti,",
  "tika-vin06t:452_9": "muṭṭhiṃ vā chindatī”ti vacanena dīpito.",
  "tika-vin06t:453_0": "Yaṃ pana “pītamatte pārājika”nti vuttaṃ,",
  "tika-vin06t:453_1": "taṃ yathetarahi “pañcaviññāṇā uppannavatthukā uppannārammaṇā”ti padassa “uppannavatthukāhi anāgatapaṭikkhepo”ti",
  "tika-vin06t:453_2": "aṭṭhakathāvacanaṃ “asambhinnavatthukā asambhinnārammaṇā purejātavatthukā purejātārammaṇā”ti vacanamapekkhitvā",
  "tika-vin06t:453_3": "atītānāgatapaṭikkhepoti parivatteti,",
  "tika-vin06t:453_4": "tathā tādisehi parivatta’nti veditabbaṃ.",
  "tika-vin06t:453_5": "Na hi aṭṭhakathācariyā pubbāparaviruddhaṃ vadanti.",
  "tika-vin06t:453_6": "Yaṃ pana ācariyā “idaṃ pamādalikhita”nti apanetvā paṭikkhipitvā vacanakāle vācenti,",
  "tika-vin06t:453_7": "uddisanti,",
  "tika-vin06t:453_8": "tameva ca imināpi ācariyena “pamādalikhita”nti paṭikkhittaṃ.",
  "tika-vin06t:453_9": "Yañca suttaṃ dassetvā te paṭikkhipanti,",
  "tika-vin06t:453_10": "tameva ca dassentena iminā paṭikkhittaṃ,",
  "tika-vin06t:453_11": "tena vuttaṃ “taṃ pana tatthevā”tiādi.",
  "tika-vin06t:454_0": "Anāpattimattameva vuttanti neva avahāro na gīvā anāpattīti byañjanatova bhedo,",
  "tika-vin06t:454_1": "na atthatoti dassanatthaṃ.",
  "tika-vin06t:454_2": "Taṃ pamādalikhitaṃ katarehīti ce?",
  "tika-vin06t:454_3": "Pubbe vuttappakārehi,",
  "tika-vin06t:454_4": "lekhakehi vā,",
  "tika-vin06t:454_5": "esa nayo sabbattha.",
  "tika-vin06t:454_6": "“Na hi tadeva bahūsu ṭhānesu yuttato pārājikamahutvā katthaci hotī”ti sabbaṃ anugaṇṭhipade vuttaṃ.",
  "tika-vin06t:454_7": "Duṭṭhapitaṃ vā ṭhapetīti ettha tato paggharissatīti ṭhānācāvanaṃ sandhāya katattā pārājikaṃ taṃ pana",
  "tika-vin06t:454_8": "gaṇhatu vā mā vā tattheva “bhindatī”tiādivacanato veditabbaṃ.",
  "tika-vin06t:454_9": "“Tatthevāti ṭhānācāvanaṃ akarontova ṭhānā acāvetukāmova kevalaṃ ‘bhindatī’ti aṭṭhakathāvacanato ca ñāpetabba”nti aññatarasmiṃ gaṇṭhipade vuttaṃ.",
  "tika-vin06t:454_10": "Tathā “paggharitehi tintapaṃsuṃ gahetvā udake pakkhipitvā pacitvā gahetuṃ sakkā,",
  "tika-vin06t:454_11": "tasmā gahaṇameva sandhāya vutta”nti apare.",
  "tika-vin06t:454_12": "“Rittakumbhiyā upari karoti,",
  "tika-vin06t:454_13": "bhaṇḍadeyya”nti vuttaṃ,",
  "tika-vin06t:454_14": "taṃ āṇattiyā virujjhati,",
  "tika-vin06t:454_15": "“yadā sakkosi,",
  "tika-vin06t:454_16": "tadā taṃ bhaṇḍaṃ avaharā”ti atthasādhako āṇattikāle eva pārājikaṃ.",
  "tika-vin06t:454_17": "Apica āvāṭakādīni thāvarapayogāni ca ettha sādhakāni.",
  "tika-vin06t:454_18": "Natthi kālakatapayogāni pārājikavatthūnīti tasmā upaparikkhitabbanti eke.",
  "tika-vin06t:454_19": "Yattha yattha “apare”ti vā “eke”ti vā vuccati,",
  "tika-vin06t:454_20": "tattha tattha suṭṭhu upaparikkhitvā yuttaṃ gahetabbaṃ,",
  "tika-vin06t:454_21": "itaraṃ chaḍḍetabbaṃ.",
  "tika-vin06t:454_22": "Vadantīti ācariyā vadanti. Na,",
  "tika-vin06t:454_23": "aññathā gahetabbatthatoti pāḷipariharaṇatthaṃ vuttaṃ.",
  "tika-vin06t:454_24": "Evameke vadantīti taṃ na gahetabbaṃ. Kasmā?",
  "tika-vin06t:454_25": "“Passāvaṃ vā chaḍḍetī”ti ca “aparibhogaṃ vā karotī”ti ca atthato ekattā,",
  "tika-vin06t:454_26": "aṭṭhakathāya “muggarena pothetvā bhindatī”ti vuttattāpi.",
  "tika-vin06t:455_0": "Ayaṃ panettha sārotiādikathāya “amhākaṃ ācariyassa vacana”nti dhammasiritthero āha.",
  "tika-vin06t:455_1": "Saṅgahācariyānaṃ vādoti eke.",
  "tika-vin06t:455_2": "Pubbe vuttāpi te eva,",
  "tika-vin06t:455_3": "tasmā vohāravasenāti achaḍḍetukāmampi tathā karontaṃ “chaḍḍetī”ti voharanti.",
  "tika-vin06t:455_4": "Evametesaṃ padānaṃ attho gahetabboti evaṃ sante “ṭhānācāvanassa natthitāya dukkaṭa”nti aṭṭhakathāvacanena ativiya sameti,",
  "tika-vin06t:455_5": "tattha ṭhānācāvanacittassa natthitāya ṭhānā cutampi na “ṭhānā cuta”nti vuccatīti attho gahetabbo.",
  "tika-vin06t:455_6": "Itarathāpīti theyyacittābhāvā ṭhānā cāvetukāmassapi dukkaṭaṃ yujjati.",
  "tika-vin06t:456_0": "96.",
  "tika-vin06t:456_1": "Sayameva patitamorasseva ito cito ca karoto thullaccayaṃ.",
  "tika-vin06t:456_2": "Ākāsaṭṭhavinicchaye tappasaṅgena tasmiṃ vehāsādigatepi asammohatthaṃ evaṃ gahetabbanti vuttaṃ.",
  "tika-vin06t:456_3": "“Evamaññatrāpi sāmise”ti gaṇṭhipade vuttaṃ.",
  "tika-vin06t:456_4": "“Ṭhānācāvanaṃ akaronto cāletī”ti vacanato ṭhānācāvane thullaccayaṃ natthīti vuttaṃ hoti.",
  "tika-vin06t:456_5": "Keci aphandāpetvā ṭhānācāvanācāvanehipi dukkaṭathullaccaye vadanti.",
  "tika-vin06t:456_6": "“Te ṭhānācāvanaṃ akarontoti imaṃ aṭṭhakathāvacanaṃ dassetvā paṭisedhetabbā”ti keci vadanti,",
  "tika-vin06t:456_7": "vīmaṃsitabbaṃ.",
  "tika-vin06t:457_0": "97.",
  "tika-vin06t:457_1": "Chedanamocanādi uparibhāgaṃ sandhāya vuttaṃ.",
  "tika-vin06t:457_2": "Avassaṃ ṭhānato ākāsagataṃ karoti.",
  "tika-vin06t:457_3": "Ettha “ekakoṭiṃ nīharitvā ṭhapite vaṃse ṭhitassa ākāsakaraṇaṃ sandhāyā”ti keci vadanti.",
  "tika-vin06t:457_4": "Te pana atha “mūlaṃ acchetvā valayaṃ ito cito ca sāreti, rakkhati.",
  "tika-vin06t:457_5": "Sace pana mūlato anīharitvāpi hatthena gahetvā ākāsagataṃ karoti,",
  "tika-vin06t:457_6": "pārājika”nti aṭṭhakathāvacanaṃ dassetvā paṭisedhetabbā.",
  "tika-vin06t:457_7": "Bhittinissitanti bhittiyā upatthambhitaṃ sandhāya vuttanti eke.",
  "tika-vin06t:457_8": "Bhittiṃ nissāya ṭhapitanti nāgadantādīsu ṭhitaṃ sandhāya vuttaṃ.",
  "tika-vin06t:457_9": "Chinnamatteti upari uggantvā ṭhitaṃ sandhāya vuttaṃ.",
  "tika-vin06t:458_0": "98.",
  "tika-vin06t:458_1": "Upari ṭhitassa piṭṭhiyāti ettha adho osāraṇaṃ sandhāya vuttaṃ.",
  "tika-vin06t:458_2": "Heṭṭhā osārentassa uparimassa piṭṭhiyā heṭṭhimena ṭhitokāsaṃ atikkantamatte pārājikaṃ,",
  "tika-vin06t:458_3": "uddhaṃ ukkhipantassa udakato muttamatte.",
  "tika-vin06t:458_4": "“Evaṃ gahite bhūmaṭṭhe vuttena sametī”ti vadanti.",
  "tika-vin06t:458_5": "Matamacchānaṃ ṭhitaṭṭhānameva ṭhānaṃ kira.",
  "tika-vin06t:458_6": "Theyyacittena māretvā gaṇhato ūnapādagghanake dukkaṭaṃ,",
  "tika-vin06t:458_7": "sahapayogattā pācittiyaṃ natthīti eke.",
  "tika-vin06t:458_8": "Madanaphalavasādīnīti ettha sīhaḷabhāsā kira vasa iti visanti attho,",
  "tika-vin06t:458_9": "garuḷākārena katuppeyitaṃ vā.",
  "tika-vin06t:459_0": "99.",
  "tika-vin06t:459_1": "Pubbe pāse baddhasūkaraupamāya vuttā eva.",
  "tika-vin06t:459_2": "“Thale ṭhapitāya nāvāya na phuṭṭhokāsamattamevā”ti pāṭho.",
  "tika-vin06t:459_3": "“Vāto āgammāti vacanato vātassa natthikāle payogassa katattā avahāro natthi,",
  "tika-vin06t:459_4": "atthikāle ce kato,",
  "tika-vin06t:459_5": "avahārovā”ti vadanti.",
  "tika-vin06t:459_6": "“Bhaṇḍadeyyaṃ pana kesanti ce?",
  "tika-vin06t:459_7": "Yesaṃ hatthe kahāpaṇāni gahitāni, tesaṃ vā,",
  "tika-vin06t:459_8": "nāvāsāminā nāvāya aggahitāya nāvāsāmikassa vā”ti anugaṇṭhipade vuttaṃ.",
  "tika-vin06t:460_0": "104. Nirambitvā upari. Akataṃ vā pana patiṭṭhapetīti apubbaṃ vā paṭṭhapetīti attho.",
  "tika-vin06t:461_0": "106. Gāmaṭṭhe vā “gāmo nāmā”ti na vuttaṃ paṭhamaṃ gāmalakkhaṇassa sabbaso vuttattā.",
  "tika-vin06t:462_0": "107.",
  "tika-vin06t:462_1": "Araññaṭṭhe araññaṃ nāmāti puna na kevalaṃ pubbe vuttalakkhaṇaññeva araññanti idhādhippetaṃ,",
  "tika-vin06t:462_2": "kintu parapariggahitameva cetaṃ hoti,",
  "tika-vin06t:462_3": "taṃ idhādhippetanti dassanatthaṃ vuttaṃ.",
  "tika-vin06t:462_4": "Teneva atthepi araññaggahaṇaṃ kataṃ.",
  "tika-vin06t:462_5": "Aggepi mūlepi chinnāti ettha “na veṭhetvā ṭhitā,",
  "tika-vin06t:462_6": "chinnamatte patanakaṃ sandhāya vutta”nti vadanti.",
  "tika-vin06t:462_7": "Tacchetvā ṭhapitoti araññasāmikehi parehi laddhehi tacchetvā ṭhapito.",
  "tika-vin06t:462_8": "Addhagatopīti cirakālikopi.",
  "tika-vin06t:462_9": "“Na gahetabboti araññasāmikehi anuññātenapī”ti gaṇṭhipade vuttaṃ.",
  "tika-vin06t:462_10": "Challiyā pariyonaddhaṃ hotīti iminā sāmikānaṃ nirapekkhataṃ dīpeti.",
  "tika-vin06t:462_11": "Tena vuttaṃ “gahetuṃ vaṭṭatī”ti.",
  "tika-vin06t:462_12": "Yadi sāmikānaṃ sāpekkhatā atthi,",
  "tika-vin06t:462_13": "na vaṭṭati.",
  "tika-vin06t:463_0": "108.",
  "tika-vin06t:463_1": "Tattha “bhājanesu pokkharaṇītaḷākesu ca gāvo pakkosatīti ito paṭṭhāya tayo dasa vārā ādimeva dassetvā saṃkhittā”ti anugaṇṭhipade vuttaṃ.",
  "tika-vin06t:463_2": "Nibbahanaudakaṃ nāma taḷākarakkhaṇatthāya adhikodakanikkhamanadvārena nikkhamanaudakaṃ.",
  "tika-vin06t:463_3": "“Gahetuṃ na labhatīti sāmīcikammaṃ na hotī”ti anugaṇṭhipade vuttaṃ.",
  "tika-vin06t:463_4": "Ito paṭṭhāya “vutta”nti vutte anugaṇṭhipadeti gahetabbaṃ.",
  "tika-vin06t:463_5": "Anikkhante udaketi pāṭhaseso,",
  "tika-vin06t:463_6": "sukkhamātikāpayogattā bhaṇḍadeyyampi na hotīti adhippāyo.",
  "tika-vin06t:463_7": "Taḷākaṃ nissāya khettassa katattāti “sabbasādhāraṇaṃ taḷākaṃ hotī”ti paṭhamaṃ vuttattā taṃ sandhāya vuttaṃ.",
  "tika-vin06t:463_8": "“Yasmā taḷākagataṃ udakaṃ sabbasādhāraṇampi mātikāya sati taṃ atikkamitvā gahetuṃ na vaṭṭati,",
  "tika-vin06t:463_9": "tasmā taṃ sandhāya kurundiyādīsu avahāroti vutta”nti apare āhūti.",
  "tika-vin06t:463_10": "Iminā lakkhaṇena na sametīti yasmā sabbasādhāraṇadeso nāma tañca taḷākaṃ sabbasādhāraṇaṃ,",
  "tika-vin06t:463_11": "katikābhāvā ca mahāaṭṭhakathāyaṃ vuttameva yuttanti āhācariyo.",
  "tika-vin06t:464_0": "109.",
  "tika-vin06t:464_1": "“Tato paṭṭhāya avahāro natthīti theyyāyapi gaṇhato,",
  "tika-vin06t:464_2": "tasmā yathāmuṇḍamahājetabbattā,",
  "tika-vin06t:464_3": "arakkhitabbattā,",
  "tika-vin06t:464_4": "sabbasādhāraṇattā ca aññampi saṅghasantakaṃ idaṃ na hotī”ti gaṇṭhipade vuttaṃ.",
  "tika-vin06t:465_0": "110.",
  "tika-vin06t:465_1": "Ujukameva tiṭṭhatīti ettha “samīpe rukkhasākhādīhi sandhāritattā īsakaṃ khalitvā ujukameva tiṭṭhati ce, avahāro.",
  "tika-vin06t:465_2": "Chinnaveṇu viya tiṭṭhati ce,",
  "tika-vin06t:465_3": "anāpattī”ti vuttaṃ,",
  "tika-vin06t:465_4": "taṃ suvuttaṃ,",
  "tika-vin06t:465_5": "tassa vinicchaye “sace tāni rakkhantī”ti vuttattā.",
  "tika-vin06t:465_6": "No aññathāti sampatte ce vāte vātamukhasodhanaṃ karoti,",
  "tika-vin06t:465_7": "pārājikanti attho.",
  "tika-vin06t:466_0": "111.",
  "tika-vin06t:466_1": "Aññesu pana vicāraṇā eva natthīti tesu appaṭikkhipitattā ayameva vinicchayoti vuttaṃ hoti.",
  "tika-vin06t:466_2": "“Etena dhuranikkhepaṃ katvāpi corehi āhaṭaṃ codetvā gaṇhato anāpattīti dīpitaṃ hotī”ti vuttaṃ.",
  "tika-vin06t:467_0": "112.",
  "tika-vin06t:467_1": "Eseva nayoti uddhāreyeva pārājikaṃ, kasmā?",
  "tika-vin06t:467_2": "Aññehi pattehi sādhāraṇassa saññāṇassa vuttattā.",
  "tika-vin06t:467_3": "Padavārenāti corena nīharitvā dinnaṃ gahetvā gacchato.",
  "tika-vin06t:467_4": "Gāmadvāranti vohāramattameva,",
  "tika-vin06t:467_5": "gāmanti attho āṇattiyā daṭṭhabbattā,",
  "tika-vin06t:467_6": "dvinnampi uddhāre eva pārājikaṃ.",
  "tika-vin06t:467_7": "Asukaṃ nāma gāmaṃ gantvāti vacanena yāva tassa gāmassa parato upacāro,",
  "tika-vin06t:467_8": "sabbametaṃ āṇattameva hoti.",
  "tika-vin06t:467_9": "“Ṭhatvā vā nisīditvā vā vissamitvā purimatheyyacittaṃ vūpasamitvā gamanatthañce bhaṇḍaṃ na nikkhittaṃ,",
  "tika-vin06t:467_10": "yathāgahitameva,",
  "tika-vin06t:467_11": "padavārena kāretabboti,",
  "tika-vin06t:467_12": "nikkhittañce,",
  "tika-vin06t:467_13": "uddhārenā”ti ca likhitaṃ.",
  "tika-vin06t:467_14": "Kevalaṃ “likhita”nti vutte gaṇṭhipade gahetabbaṃ.",
  "tika-vin06t:467_15": "Theyyacittena paribhuñjantoti ṭhānācāvanaṃ akatvā nivatthapārutanīhārena “pubbevedaṃ mayā gahita”nti theyyacittena paribhuñjanto.",
  "tika-vin06t:467_16": "“Naṭṭhe bhaṇḍadeyyaṃ kirā”ti likhitaṃ.",
  "tika-vin06t:467_17": "“Añño vā”ti vacanena yena ṭhapitaṃ,",
  "tika-vin06t:467_18": "tena dinne anāpattīti dīpitaṃ hoti gopakassa dāne viya,",
  "tika-vin06t:467_19": "“kevalaṃ idha bhaṇḍadeyyanti apare”ti vuttaṃ.",
  "tika-vin06t:467_20": "“Añño vā”ti vacanato yena ṭhapitaṃ.",
  "tika-vin06t:467_21": "So vātipi labbhatīti vicāretvā gahetabbo. Vā-",
  "tika-vin06t:467_22": "saddena yassa hatthe ṭhapitaṃ,",
  "tika-vin06t:467_23": "so vā deti rājagahe gaṇako viya dhaniyassa,",
  "tika-vin06t:467_24": "tasmā pārājikaṃ yuttaṃ viya.",
  "tika-vin06t:468_0": "Tava thūlasāṭako laddhoti vuttakkhaṇe musāvāde dukkaṭaṃ.",
  "tika-vin06t:468_1": "Tassa nāmaṃ likhitvāti ettha “tena ‘gahetvā ṭhapeyyāsī’ti āṇattattā nāmalekhanakāle anāpatti kusasaṅkamanasadisaṃ na hotī”ti vuttaṃ.",
  "tika-vin06t:468_2": "Na jānantīti na suṇantīti attho.",
  "tika-vin06t:468_3": "Sace jānitvāpi cittena na sampaṭicchanti eseva nayo.",
  "tika-vin06t:468_4": "Jānantena pana rakkhituṃ anicchante paṭikkhipitabbameva etanti vattaṃ jānitabbaṃ.",
  "tika-vin06t:468_5": "Ummaggenāti purāpāṇaṃ khaṇitvā katamaggenāti attho.",
  "tika-vin06t:469_0": "Nissitavārikassa pana sabhāgā bhattaṃ denti,",
  "tika-vin06t:469_1": "tasmā yathā vihāre panti,",
  "tika-vin06t:469_2": "tatheva kātabbanti sampattavāraṃ aggahetuṃ na labhanti,",
  "tika-vin06t:469_3": "“tassa vā sabhāgā adātuṃ na labhantī”ti vuttaṃ.",
  "tika-vin06t:469_4": "Attadutiyassāti na hi ekenānītaṃ dvinnaṃ pahoti,",
  "tika-vin06t:469_5": "sace pahoti pāpetabboti dassetuṃ “yassa vā”tiādi vuttaṃ.",
  "tika-vin06t:469_6": "“Paripucchaṃ detīti pucchitapañhassa vissajjanaṃ karotī”ti likhitaṃ.",
  "tika-vin06t:469_7": "Saṅghassa bhāraṃ nāma “saddhammavācanā evā”ti vuttaṃ,",
  "tika-vin06t:469_8": "“navakammikopi vuccatī”ti ca,",
  "tika-vin06t:469_9": "“ito bhaṇḍato vaṭṭantaṃ puna anto pavisatīti mahāaṭṭhakathāpadassa kurundīsaṅkhepaṭṭhakathāhi adhippāyo vivarito”ti likhitaṃ.",
  "tika-vin06t:470_0": "113.",
  "tika-vin06t:470_1": "Gacchante yāne vāti ettha “suṅkaṭṭhānassa bahi ṭhitaṃ sandhāya vutta”nti upatissatthero vadati kira.",
  "tika-vin06t:470_2": "“Gacchante yāne vātiādi suṅkaṭṭhānabbhantare gahetabba”nti vuttaṃ.",
  "tika-vin06t:470_3": "Bahi ṭhitassa vattabbameva natthi,",
  "tika-vin06t:470_4": "“anto ṭhatvā”ti adhikāre vuttattā ceti yuttaṃ –",
  "tika-vin06t:470_5": "yānādīsu ṭhapite tassa payogaṃ vināyeva gatesu pārājiko na hoti.",
  "tika-vin06t:470_6": "Kasmā na bhaṇḍadeyyanti ce?",
  "tika-vin06t:470_7": "Suṅkaṭṭhānassa bahi ṭhitattā.",
  "tika-vin06t:470_8": "Araññaṭṭhe “assatiyā atikkamantassapi bhaṇḍadeyyamevā”ti vuttaṃ tesaṃ sapariggahitattā.",
  "tika-vin06t:470_9": "Idha pana “atra paviṭṭhassā”ti vacanato na bahi ṭhitassa,",
  "tika-vin06t:470_10": "taṃ kira suṅkasaṅketaṃ.",
  "tika-vin06t:470_11": "Aññaṃ harāpetīti tattha “sahatthā”ti vacanato anāpatti.",
  "tika-vin06t:470_12": "Nissaggiyāni hontīti aṭṭhakathāto pācittiyaṃ,",
  "tika-vin06t:470_13": "upacāraṃ okkamitvā pariharaṇe sādīnavattā dukkaṭaṃ.",
  "tika-vin06t:471_0": "Suṅkaṭṭhāne suṅkaṃ datvāva gantuṃ vaṭṭatīti idaṃ dāni vattabbānaṃ mātikāti dhammasiritthero.",
  "tika-vin06t:471_1": "“Anurādhapurassa catūsu dvāresu suṅkaṃ gaṇhanti,",
  "tika-vin06t:471_2": "tesu dakkhiṇadvārassa purato maggo thūpārāmato ānandacetiyaṃ padakkhiṇaṃ katvā jetavanavihārassantarapākārassāsanne niviṭṭho,",
  "tika-vin06t:471_3": "yo na gāmaṃ pavisanto upacāraṃ okkanto hoti.",
  "tika-vin06t:471_4": "Thūpārāmato ca mahācetiyaṃ padakkhiṇaṃ katvā rājavihāraṃ gacchanto na okkamatī”ti kira mahāaṭṭhakathāyaṃ āgataṃ.",
  "tika-vin06t:471_5": "Ettha cāti suṅkaghāte “dvīhi leḍḍupātehīti ācariyaparamparābhatā”ti likhitaṃ.",
  "tika-vin06t:471_6": "Dvīhi leḍḍupātehīti suṅkaghātassa paricchede aṭṭhapite yujjati,",
  "tika-vin06t:471_7": "ṭhapite pana atirekayojanampi suṅkaghātaṃ hotīti tato paraṃ dve leḍḍupātā upacāroti gahetabbo.",
  "tika-vin06t:471_8": "So panetthāpi duvidho bāhirabbhantarabhedato.",
  "tika-vin06t:471_9": "Tattha dutiyaleḍḍupātasaṅkhātaṃ bāhiropacāraṃ sandhāya pāḷiyaṃ,",
  "tika-vin06t:471_10": "mahāaṭṭhakathāyañca dukkaṭaṃ vuttaṃ.",
  "tika-vin06t:471_11": "Abbhantaraṃ sandhāya kurundiyanti no khanti.",
  "tika-vin06t:471_12": "“Atra paviṭṭhassa suṅkaṃ gaṇhantūti hi niyamitaṭṭhānaṃ ekantato pārājikakhettaṃ hoti,",
  "tika-vin06t:471_13": "tañca parikkhittaṃ,",
  "tika-vin06t:471_14": "eko leḍḍupāto dukkaṭakhettaṃ,",
  "tika-vin06t:471_15": "aparikkhittañce,",
  "tika-vin06t:471_16": "dutiyo leḍḍupātoti no adhippāyo”ti ācariyo vadati.",
  "tika-vin06t:472_0": "114.",
  "tika-vin06t:472_1": "Dhanaṃ pana gataṭṭhāne vaḍḍhatīti ettha “vaḍḍhiyā saha avahārakassa bhaṇḍadeyya”nti likhitaṃ.",
  "tika-vin06t:472_2": "“Taṃ vaḍḍhiṃ dassāmī”ti aggahesi,",
  "tika-vin06t:472_3": "tattha kammaṃ akarontassa vaḍḍhatīti katvā vuttaṃ.",
  "tika-vin06t:472_4": "Kevalaṃ āṭhapitakhettassa na vaḍḍhati.",
  "tika-vin06t:472_5": "“Yaṃ dhanaṃ vaḍḍhi,",
  "tika-vin06t:472_6": "taṃ dentassa avahārakassa vaḍḍhiyā adāne pārājikaṃ hotī”ti vadanti.",
  "tika-vin06t:473_0": "Nāmenāti sappanāmena vā sāmikena katena vā.",
  "tika-vin06t:474_0": "116.",
  "tika-vin06t:474_1": "Rājagharassa antovatthumhi,",
  "tika-vin06t:474_2": "parikkhittarājaṅgaṇaṃ vā antovatthu.",
  "tika-vin06t:474_3": "Aparikkhitte rājaṅgaṇe ṭhitassa sakalanagaraṃ ṭhānaṃ.",
  "tika-vin06t:474_4": "Goṇassa “aparikkhitte ṭhitassa akkantaṭṭhānameva ṭhāna”nti vuttattā khaṇḍadvāranti attanā khaṇḍitacchiddaṃ.",
  "tika-vin06t:474_5": "Tattheva ghātetīti “jīvitindriyārammaṇattā vadhakacittassa pācittiyaṃ hotīti? Na hoti. Kasmā?",
  "tika-vin06t:474_6": "Adinnādānapayogattā.",
  "tika-vin06t:474_7": "Tampi theyyacittaṃ saṅkhārārammaṇaṃva hoti.",
  "tika-vin06t:474_8": "Idha tadubhayaṃ labhati saddhiṃ pubbabhāgāparabhāgehī”ti vuttaṃ.",
  "tika-vin06t:475_0": "118.",
  "tika-vin06t:475_1": "Tassuddhāre sabbesaṃ pārājikanti yadi yo āṇatto avassaṃ taṃ bhaṇḍaṃ harati,",
  "tika-vin06t:475_2": "āṇattikkhaṇe eva pārājikaṃ.",
  "tika-vin06t:475_3": "“Idha tiṇṇaṃ kasmā pārājikaṃ,",
  "tika-vin06t:475_4": "nanu ‘tumhe, bhante,",
  "tika-vin06t:475_5": "tayo harathā’ti vuttattā thullaccayaṃ,",
  "tika-vin06t:475_6": "itaresañca paṭipāṭiyā ekekassāṇattattā ekekena ca dukkaṭena bhavitabbaṃ. Kathaṃ,",
  "tika-vin06t:475_7": "eko kira māsagghanakaṃ parissāvanaṃ thenetvā desetvā nirussāho eva vā hutvā puna māsagghanakaṃ sūciṃ tatheva katvā puna māsagghanakanti evaṃ siyāti? Na evaṃ,",
  "tika-vin06t:475_8": "taṃ yathā uppalathenako yena vatthu pūrati tāva saussāhattā pārājiko āsi,",
  "tika-vin06t:475_9": "evamime saussāhāva na desayiṃsu vā”ti likhitaṃ, pāḷiyaṃ,",
  "tika-vin06t:475_10": "aṭṭhakathāyañca saṃvidahitvā gatesu ekassuddhāre sabbesaṃ pārājikaṃ vinā viya āṇattiyā kiñcāpi vuttaṃ,",
  "tika-vin06t:475_11": "atha kho “tassāyaṃ attho”ti vatvā pacchā vuttavinicchayesu ca ekabhaṇḍaekaṭṭhānādīsu ca sambahulā ekaṃ āṇāpentīti āṇattimeva niyametvā vuttaṃ,",
  "tika-vin06t:475_12": "tasmā āṇatti icchitabbā viya,",
  "tika-vin06t:475_13": "vīmaṃsitabbaṃ.",
  "tika-vin06t:475_14": "“‘Ekabhaṇḍaṃ ekaṭṭhāna’nti ca pāṭho ‘ekakulassa bhaṇḍa’nti vacanato”ti vadanti.",
  "tika-vin06t:476_0": "119- 120.",
  "tika-vin06t:476_1": "Ocarake vuttanayenevāti avassaṃhāriye bhaṇḍe.",
  "tika-vin06t:476_2": "Taṃ saṅketanti tassa saṅketassa.",
  "tika-vin06t:476_3": "Atha vā taṃ saṅketaṃ atikkamitvā pacchā vā.",
  "tika-vin06t:476_4": "Apatvā pure vā.",
  "tika-vin06t:476_5": "Esa nayo taṃ nimittanti etthāpi.",
  "tika-vin06t:476_6": "Akkhinikhaṇanādikammaṃ lahukaṃ ittarakālaṃ,",
  "tika-vin06t:476_7": "taṅkhaṇe eva bhaṇḍaṃ avaharituṃ na sakkā,",
  "tika-vin06t:476_8": "kiñci bhaṇḍaṃ dūraṃ hoti,",
  "tika-vin06t:476_9": "kiñci bhāriyaṃ,",
  "tika-vin06t:476_10": "taṃ gahetuṃ yāva gacchati yāva ukkhipati,",
  "tika-vin06t:476_11": "tāva nimittassa pacchā hoti.",
  "tika-vin06t:476_12": "Sace taṃ bhaṇḍaṃ adhigataṃ viya āsannaṃ,",
  "tika-vin06t:476_13": "lahukañca,",
  "tika-vin06t:476_14": "sakkā nimittakkhaṇe avaharituṃ,",
  "tika-vin06t:476_15": "tameva sandhāya vuttaṃ kinti? Na,",
  "tika-vin06t:476_16": "pubbe vuttampi “tato paṭṭhāya teneva nimittena avaharatī”ti vuccati āraddhattā.",
  "tika-vin06t:476_17": "Yadi evaṃ “purebhattapayogo eso”ti vāro pamāṇaṃ hoti,",
  "tika-vin06t:476_18": "na ca taṃ pamāṇaṃ mahāpadumattheravādassa pacchā vuttattā,",
  "tika-vin06t:476_19": "na saṅketakammaṃ viya nimittakammaṃ daṭṭhabbaṃ.",
  "tika-vin06t:476_20": "Tattha hi kālaparicchedo atthi,",
  "tika-vin06t:476_21": "idha natthi,",
  "tika-vin06t:476_22": "idameva tesaṃ nānattaṃ.",
  "tika-vin06t:477_0": "121.",
  "tika-vin06t:477_1": "Tañca asammohatthanti eko “purebhattādīsu vā,",
  "tika-vin06t:477_2": "akkhinikhaṇanādīni vā disvā gaṇhā”ti,",
  "tika-vin06t:477_3": "eko gahetabbaṃ bhaṇḍanissitaṃ katvā “purebhattaṃ evaṃ vaṇṇasaṇṭhānaṃ bhaṇḍaṃ gaṇhā”ti vadati,",
  "tika-vin06t:477_4": "evaṃvidhesu asammohatthaṃ evaṃvidhaṃ saṅketaṃ nimittañca dassetunti ca,",
  "tika-vin06t:477_5": "yathādhippāyanti dutiyo tatiyassa tatiyo catutthassāti evaṃ paṭipāṭiyā ce vadantīti attho.",
  "tika-vin06t:477_6": "Sace dutiyo catutthassa vadeti,",
  "tika-vin06t:477_7": "na yathādhippāyoti ca.",
  "tika-vin06t:477_8": "“Paṭiggahitamatteti avassaṃ ce paṭiggaṇhāti,",
  "tika-vin06t:477_9": "pubbeva thullaccaya”nti ca likhitaṃ.",
  "tika-vin06t:477_10": "Paṭiggaṇhakānaṃ dukkaṭaṃ sabbatthokāsābhāvato na vuttaṃ.",
  "tika-vin06t:477_11": "Pārājikāpajjanenetaṃ dukkaṭaṃ āpajjitvā āpajjanti kira.",
  "tika-vin06t:477_12": "Atthasādhakāṇatticetanākhaṇe eva pārājiko hotīti adhippāyo.",
  "tika-vin06t:477_13": "Tattha maggaṭṭhāniyaṃ kataraṃ,",
  "tika-vin06t:477_14": "kataraṃ phalaṭṭhāniyanti “atthasādhakacetanā nāma maggānantaraphalasadisā”ti vuttattā phalaṭṭhāniyā cetanāti siddhaṃ.",
  "tika-vin06t:477_15": "Āṇatti ce maggaṭṭhāniyā siyā,",
  "tika-vin06t:477_16": "cetanāsahajattā na sambhavati,",
  "tika-vin06t:477_17": "tathā bhaṇḍassa avassaṃhāritā ca na sambhavati.",
  "tika-vin06t:477_18": "Āṇattikkhaṇe eva hi taṃ avassaṃhāritaṃ jātanti avahārakassa paṭiggaṇhañce,",
  "tika-vin06t:477_19": "tampi na sambhavati anāgatattā.",
  "tika-vin06t:477_20": "Cetanā ce maggaṭṭhāniyā hoti,",
  "tika-vin06t:477_21": "āṇattiādīsu aññataraṃ,",
  "tika-vin06t:477_22": "bhaṇḍassa avassaṃhāritā eva vā phalaṭṭhāniyā ce,",
  "tika-vin06t:477_23": "attho na sambhavati.",
  "tika-vin06t:477_24": "Pārājikāpatti eva hi phalaṭṭhāniyā bhavitumarahati,",
  "tika-vin06t:477_25": "na aññanti evaṃ tāva idha opammasaṃsandanaṃ sambhavati cetanā maggaṭṭhāniyā,",
  "tika-vin06t:477_26": "tassā pārājikāpattibhāvo phalaṭṭhāniyo.",
  "tika-vin06t:477_27": "Yathā kiṃ?",
  "tika-vin06t:477_28": "Yathā paṭisambhidāmagge “saddhāya ñāṇaṃ dhammapaṭisambhidā.",
  "tika-vin06t:477_29": "Saddhāya saddatthe ñāṇaṃ atthapaṭisambhidā”ti ettha añño saddho,",
  "tika-vin06t:477_30": "añño saddhāya saddatthoti siddhaṃ,",
  "tika-vin06t:477_31": "yathā ca “eko amohasaṅkhāto dhammo sampayuttakānaṃ dhammānaṃ hetupaccayena paccayo adhipatisahajātaaññamaññanissayaindriyamaggasampayuttaatthiavigatapaccayena",
  "tika-vin06t:477_32": "paccayo”ti ettha amoho dhammo añño,",
  "tika-vin06t:477_33": "aññe tassa hetupaccayatādayoti siddhaṃ.",
  "tika-vin06t:477_34": "Yathā ca vinayapiṭake yāni cha āpattisamuṭṭhānāni,",
  "tika-vin06t:477_35": "evaṃ yathāsambhavaṃ “satta āpattikkhandhā”ti vuccanti,",
  "tika-vin06t:477_36": "tesaṃ aññā āpattisamuṭṭhānatā,",
  "tika-vin06t:477_37": "añño āpattikkhandhabhāvoti siddhaṃ.",
  "tika-vin06t:477_38": "Iminā āpattikkhandhanayena āpattādhikaraṇassa kati ṭhānānīti?",
  "tika-vin06t:477_39": "Satta āpattikkhandhā ṭhānānīti.",
  "tika-vin06t:477_40": "Kati vatthūnīti?",
  "tika-vin06t:477_41": "Satta āpattikkhandhā vatthūnīti.",
  "tika-vin06t:477_42": "Kati bhūmiyoti?",
  "tika-vin06t:477_43": "Satta āpattikkhandhā bhūmiyoti evamādayopi dassetabbā.",
  "tika-vin06t:477_44": "Tathā hi tassā evaṃ maggaṭṭhāniyāya atthasādhikāya cetanāya yasmā aññā pārājikāpattitā anatthantarabhūtā ākāravisesasaṅkhātā phalaṭṭhāniyā atthi,",
  "tika-vin06t:477_45": "tasmā “atthasādhakacetanā nāma maggānantaraphalasadisā”ti vuttāti veditabbaṃ.",
  "tika-vin06t:477_46": "Atha vā kevalaṃ dhammaniyāmattaṃyeva upamattena ācariyena evaṃ vuttantipi sambhavatīti na tattha opammasaṃsandanaṃ pariyesitabbaṃ,",
  "tika-vin06t:477_47": "“idaṃ sabbaṃ kevalaṃ takkavasena vuttattā vicāretvā gahetabba”nti ācariyo.",
  "tika-vin06t:478_0": "Bhūmaṭṭhakathādivaṇṇanā niṭṭhitā.",
  "tika-vin06t:479_0": "Āpattibhedavaṇṇanā",
  "tika-vin06t:480_0": "122.",
  "tika-vin06t:480_1": "“Vibhaṅganayadassanato”ti vuttattā taṃ sampādetuṃ “idāni tattha tatthā”tiādi āraddhaṃ.",
  "tika-vin06t:480_2": "Tattha aṅgavatthubhedena cāti avahāraṅgajānanabhedena vatthussa haritabbabhaṇḍassa garukalahukabhāvabhedenāti attho.",
  "tika-vin06t:480_3": "Atha vā aṅgañca vatthubhedena āpattibhedañca dassentoti attho.",
  "tika-vin06t:480_4": "Atirekamāsako ūnapañcamāsakoti ettha vā-",
  "tika-vin06t:480_5": "saddo na vutto,",
  "tika-vin06t:480_6": "tīhipi eko eva paricchedo vuttoti.",
  "tika-vin06t:480_7": "Anajjhāvuṭṭhakaṃ nāma araññapālakādinā na kenaci mamāyitaṃ.",
  "tika-vin06t:480_8": "Chaḍḍitaṃ nāma anatthikabhāvena atirekamattādinā sāmikena chaḍḍitaṃ.",
  "tika-vin06t:480_9": "Naṭṭhaṃ pariyesitvā chinnālayattā chinnamūlakaṃ.",
  "tika-vin06t:480_10": "Assāmikavatthūti acchinnamūlakampi yassa sāmiko koci no hoti,",
  "tika-vin06t:480_11": "nirapekkhā vā pariccajanti,",
  "tika-vin06t:480_12": "yaṃ vā pariccattaṃ devatādīnaṃ,",
  "tika-vin06t:480_13": "idaṃ sabbaṃ assāmikavatthu nāma.",
  "tika-vin06t:480_14": "Devatādīnaṃ vā buddhadhammānaṃ vā pariccattaṃ parehi ce ārakkhakehi pariggahitaṃ,",
  "tika-vin06t:480_15": "parapariggahitameva.",
  "tika-vin06t:480_16": "Tathārūpe hi adinnādāne rājāno coraṃ gahetvā hananādikaṃ kareyyuṃ,",
  "tika-vin06t:480_17": "anārakkhake pana āvāse,",
  "tika-vin06t:480_18": "abhikkhuke anārāmikādike ca yaṃ buddhadhammassa santakaṃ,",
  "tika-vin06t:480_19": "taṃ “āgatāgatehi bhikkhūhi rakkhitabbaṃ gopetabbaṃ mamāyitabba”nti vacanato abhikkhukāvāsasaṅghasantakaṃ",
  "tika-vin06t:480_20": "viya parapariggahitasaṅkhyameva gacchatīti chāyā dissati.",
  "tika-vin06t:480_21": "Issaro hi yo koci bhikkhu tādise parikkhāre corehipi gayhamāne vāretuṃ paṭibalo ce,",
  "tika-vin06t:480_22": "balakkārena acchinditvā yathāṭhāne ṭhapetunti.",
  "tika-vin06t:480_23": "Apariggahite parasantakasaññissa chasu ākāresu vijjamānesupi anāpatti viya dissati,",
  "tika-vin06t:480_24": "“yaṃ parapariggahitañca hotī”ti aṅgabhāvo kiñcāpi dissati,",
  "tika-vin06t:480_25": "parasantake tathā paṭipannake sandhāya vuttanti gahetabbaṃ.",
  "tika-vin06t:480_26": "Attano santakaṃ corehi haṭaṃ,",
  "tika-vin06t:480_27": "corapariggahitattā parapariggahitaṃ hoti,",
  "tika-vin06t:480_28": "tasmā paro cetaṃ theyyacitto gaṇhati,",
  "tika-vin06t:480_29": "pārājikaṃ.",
  "tika-vin06t:480_30": "Sāmiko eva ce gaṇhati,",
  "tika-vin06t:480_31": "na pārājikaṃ,",
  "tika-vin06t:480_32": "yasmā codetvā,",
  "tika-vin06t:480_33": "acchinditvā ca so “mama santakaṃ gaṇhāmī”ti gahetuṃ labhati.",
  "tika-vin06t:480_34": "Paṭhamaṃ dhuraṃ nikkhipitvā ce pacchā theyyacitto gaṇhati, esa nayo.",
  "tika-vin06t:480_35": "Sāmikena dhuraṃ nikkhittakāle so ce coro kālaṃ karoti,",
  "tika-vin06t:480_36": "añño theyyacittena gaṇhati,",
  "tika-vin06t:480_37": "na pārājiko.",
  "tika-vin06t:480_38": "Anikkhittakāle eva ce kālaṃ karoti,",
  "tika-vin06t:480_39": "taṃ theyyacittena gaṇhantassa bhikkhuno pārājikaṃ mūlabhikkhussa santakabhāve ṭhitattā.",
  "tika-vin06t:480_40": "Corabhikkhumhi mate “matakaparikkhāra”nti saṅgho vibhajitvā ce taṃ gaṇhati,",
  "tika-vin06t:480_41": "mūlasāmiko “mama santakamida”nti gahetuṃ labhati.",
  "tika-vin06t:481_0": "Etthāha –",
  "tika-vin06t:481_1": "bhūmaṭṭhādinimittakammapariyosānā eva avahārabhedā,",
  "tika-vin06t:481_2": "udāhu aññepi santīti.",
  "tika-vin06t:481_3": "Kiñcettha yadi aññepi santi,",
  "tika-vin06t:481_4": "tepi vattabbā.",
  "tika-vin06t:481_5": "Na hi bhagavā sāvasesaṃ pārājikaṃ paññapeti.",
  "tika-vin06t:481_6": "No ce santi,",
  "tika-vin06t:481_7": "ye ime tulākūṭakaṃsakūṭamānakūṭaukkoṭanavañcananikatisāciyogaviparāmosaālopasāhasākārā ca suttaṅgesu sandissamānā,",
  "tika-vin06t:481_8": "te idha āgatesu ettha samodhānaṃ gacchantīti ca lakkhaṇato vā tesaṃ samodhānagatabhāvo vattabboti? Vuccate –",
  "tika-vin06t:481_9": "lakkhaṇato siddhova. Kathaṃ?",
  "tika-vin06t:481_10": "“Pañcahi ākārehī”tiādinā nayena aṅgavatthubhedena.",
  "tika-vin06t:481_11": "Āpattibhedo hi pāḷiyaṃ vutto eva,",
  "tika-vin06t:481_12": "aṭṭhakathāyañca “kūṭamānakūṭakahāpaṇādīhi vā vañcetvā gaṇhati,",
  "tika-vin06t:481_13": "tassevaṃ gaṇhato avahāro theyyāvahāro”ti āgatattā tulākūṭagahaṇādayo theyyāvahāre samodhānaṃ gatāti siddhaṃ.",
  "tika-vin06t:481_14": "Viparāmosaālopasāhasākārā ca aṭṭhakathāyāgate pasayhāvahāre samodhānaṃ gacchanti.",
  "tika-vin06t:481_15": "Imaṃyeva vā pasayhāvahāraṃ dassetuṃ “gāmaṭṭhaṃ araññaṭṭha”nti mātikaṃ nikkhipitvā “gāmaṭṭhaṃ nāma bhaṇḍaṃ",
  "tika-vin06t:481_16": "catūhi ṭhānehi nikkhittaṃ hotī”tiādinā nayena vibhāgo vutto.",
  "tika-vin06t:481_17": "Tenedaṃ vuttaṃ hoti –",
  "tika-vin06t:481_18": "gahaṇākārabhedasandassanatthaṃ visuṃ kataṃ.",
  "tika-vin06t:481_19": "Na hi bhūmitalādīhi gāmāraññaṭṭhaṃ yaṃ kiñcīti.",
  "tika-vin06t:481_20": "Tattha yaṃ tulākūṭaṃ,",
  "tika-vin06t:481_21": "taṃ rūpakūṭaṅgagahaṇapaṭicchannakūṭavasena catubbidhampi vehāsaṭṭhe samodhānaṃ gacchati.",
  "tika-vin06t:481_22": "Hadayabhedasikhābhedarajjubhedavasena tividhe mānakūṭe “svāyaṃ hadayabhedo mariyādaṃ chindatī”ti ettha samodhānaṃ gacchati.",
  "tika-vin06t:481_23": "Hadayabhedo hi sappitelādiminanakāle labbhati.",
  "tika-vin06t:481_24": "“Phandāpeti attano bhājanagataṃ karotī”ti ettha sikhābhedopi labbhati.",
  "tika-vin06t:481_25": "So “tilataṇḍulādiminanakāle labbhatī”ti vuttaṃ.",
  "tika-vin06t:481_26": "Khettaminanakāle rajjubhedo samodhānaṃ gacchati.",
  "tika-vin06t:481_27": "“Dhammaṃ caranto sāmikaṃ parājetī”ti ettha ukkoṭanaṃ samodhānaṃ gacchatīti te ca tathā vañcananikatiyopi.",
  "tika-vin06t:482_0": "Āpattibhedavaṇṇanā niṭṭhitā.",
  "tika-vin06t:483_0": "Anāpattibhedavaṇṇanā",
  "tika-vin06t:484_0": "131.",
  "tika-vin06t:484_1": "Na ca gahite attamano hoti,",
  "tika-vin06t:484_2": "tassa santakaṃ vissāsagāhena gahitampi puna dātabbanti idaṃ “tena kho pana samayena dve bhikkhū sahāyakā honti.",
  "tika-vin06t:484_3": "Eko gāmaṃ piṇḍāya pāvisi…pe… anāpatti, bhikkhu,",
  "tika-vin06t:484_4": "vissāsaggāhe”ti iminā asamentaṃ viya dissati.",
  "tika-vin06t:484_5": "Ettha hi “so jānitvā taṃ codesi assamaṇosi tva”nti vacanena anattamanatā dīpitā.",
  "tika-vin06t:484_6": "Puna “anāpatti, bhikkhu,",
  "tika-vin06t:484_7": "vissāsaggāhe”ti vacanena attamanatāyapi sati vissāsaggāho ruhatīti dīpitanti ce? Taṃ na,",
  "tika-vin06t:484_8": "aññathā gahetabbatthato.",
  "tika-vin06t:484_9": "Ayañhettha attho –",
  "tika-vin06t:484_10": "pārājikāpattiyā anāpatti vissāsasaññāya gāhe sati,",
  "tika-vin06t:484_11": "sopi bhikkhu sahāyakattā na kuddho codesi,",
  "tika-vin06t:484_12": "piyo eva samāno “kacci assamaṇosi tvaṃ, gaccha,",
  "tika-vin06t:484_13": "vinicchayaṃ katvā suddhante tiṭṭhāhī”ti codesi.",
  "tika-vin06t:484_14": "Sacepi so kuddho eva codeyya,",
  "tika-vin06t:484_15": "“anāpattī”ti idaṃ kevalaṃ pārājikābhāvaṃ dīpeti,",
  "tika-vin06t:484_16": "na vissāsaggāhasiddhaṃ.",
  "tika-vin06t:484_17": "Yo pana parisamajjhe lajjāya adhivāseti,",
  "tika-vin06t:484_18": "na kiñci vadatīti attho.",
  "tika-vin06t:484_19": "“Punavattukāmatādhippāye pana sopi paccāharāpetuṃ labhatī”ti vuttaṃ.",
  "tika-vin06t:484_20": "Sace coro pasayha gahetukāmopi “adhivāsetha, bhante,",
  "tika-vin06t:484_21": "idha me cīvarānī”ti vatvā cīvarāni therena dinnāni,",
  "tika-vin06t:484_22": "adinnāni vā sayaṃ gahetvā gacchati,",
  "tika-vin06t:484_23": "thero puna pakkhaṃ labhitvā codetuṃ labhati,",
  "tika-vin06t:484_24": "pubbe adhivāsanā adhivāsanasaṅkhyaṃ na gacchati bhayena tuṇhībhūtattā,",
  "tika-vin06t:484_25": "“yaṃ cīvaraṃ idha sāmiko paccāharāpetuṃ labhatī”ti vuttaṃ.",
  "tika-vin06t:484_26": "Sāmikassa pākatikaṃ kātabbaṃ,",
  "tika-vin06t:484_27": "“idaṃ kira vatta”nti vuttaṃ.",
  "tika-vin06t:484_28": "Sace saṅghassa santakaṃ kenaci bhikkhunā gahitaṃ,",
  "tika-vin06t:484_29": "tassa tena saṅghassa vā dhammassa vā upakāritā atthi,",
  "tika-vin06t:484_30": "gahitappamāṇaṃ apaloketvā dātabbaṃ.",
  "tika-vin06t:484_31": "“So tena yathāgahitaṃ pākatikaṃ katvā anaṇo hoti,",
  "tika-vin06t:484_32": "gilānādīnampi eseva nayo”ti vuttaṃ.",
  "tika-vin06t:485_0": "Padabhājanīyavaṇṇanā niṭṭhitā.",
  "tika-vin06t:486_0": "Pakiṇṇakakathāvaṇṇanā",
  "tika-vin06t:487_0": "Sāhatthikāṇattikanti ekabhaṇḍaṃ eva.",
  "tika-vin06t:487_1": "“Bhāriyañhidaṃ tvampi ekapassaṃ gaṇha,",
  "tika-vin06t:487_2": "ahampi ekapassaṃ gaṇhāmīti saṃvidahitvā ubhayesaṃ payogena ṭhānācāvane kate kāyavācācittehi hoti.",
  "tika-vin06t:487_3": "Aññathā ‘sāhatthikaṃ vā āṇattikassa aṅgaṃ na hoti,",
  "tika-vin06t:487_4": "āṇattikaṃ vā sāhatthikassā’ti iminā virujjhatī”ti likhitaṃ.",
  "tika-vin06t:487_5": "Dhammasiritthero pana “na kevalaṃ bhāriye eva vatthumhi ayaṃ nayo labbhati,",
  "tika-vin06t:487_6": "pañcamāsakamattampi dve ce janā saṃvidahitvā gaṇhanti,",
  "tika-vin06t:487_7": "dvinnampi pāṭekkaṃ,",
  "tika-vin06t:487_8": "sāhatthikaṃ nāma taṃ kammaṃ,",
  "tika-vin06t:487_9": "sāhatthikapayogattā ekasmiṃyeva bhaṇḍe,",
  "tika-vin06t:487_10": "tasmā ‘sāhatthikaṃ āṇattikassa aṅgaṃ na hotī’ti vacanamimaṃ nayaṃ na paṭibāhati.",
  "tika-vin06t:487_11": "‘Sāhatthikavatthuaṅganti sāhatthikassa vatthussa aṅgaṃ na hotī’ti tattha vuttaṃ.",
  "tika-vin06t:487_12": "Idha pana payogaṃ sandhāya vuttattā yujjatī”ti āha kira,",
  "tika-vin06t:487_13": "taṃ ayuttaṃ kāyavacīkammanti vacanābhāvā,",
  "tika-vin06t:487_14": "tasmā sāhatthikāṇattikesu payogesu aññatarena vāyamāpatti samuṭṭhāti,",
  "tika-vin06t:487_15": "tathāpi turitaturitā hutvā vilopanādīsu gahaṇagāhāpanavasenetaṃ vuttaṃ.",
  "tika-vin06t:487_16": "Yathā kālena attano kālena parassa dhammaṃ ārabbha sīghaṃ sīghaṃ uppattiṃ sandhāya “ajjhattabahiddhārammaṇā dhammā”ti vuttā,",
  "tika-vin06t:487_17": "evaṃsampadamidanti daṭṭhabbaṃ.",
  "tika-vin06t:488_0": "Tatthapi ye anuttarādayo ekantabahiddhārammaṇā viññāṇañcāyatanādayo ekantaajjhattārammaṇā,",
  "tika-vin06t:488_1": "itare aniyatārammaṇattā “ajjhattabahiddhārammaṇā”ti vuccanti,",
  "tika-vin06t:488_2": "na ekakkhaṇe ubhayārammaṇattā.",
  "tika-vin06t:488_3": "Ayaṃ pana āpatti yathāvuttanayena sāhatthikā āṇattikāpi hotiyeva,",
  "tika-vin06t:488_4": "tasmā anidassanametanti ayuttaṃ.",
  "tika-vin06t:488_5": "“Yathā aniyatārammaṇattā ‘ajjhattabahiddhārammaṇā’ti vuttā,",
  "tika-vin06t:488_6": "tathā aniyatapayogattā ayampi āpatti ‘sāhatthikāṇattikā’ti vuttāti nidassanameveta”nti ekacce ācariyā āhu.",
  "tika-vin06t:488_7": "“Ime panācariyā ubhinnaṃ ekato ārammaṇakaraṇaṃ natthi. Atthi ce,",
  "tika-vin06t:488_8": "‘ajjhattabahiddhārammaṇaṃ dhammaṃ paṭicca ajjhattabahiddhārammaṇo dhammo uppajjati hetupaccayā’tiādinā paṭṭhānapāṭhena bhavitabbanti saññāya āhaṃsu,",
  "tika-vin06t:488_9": "tesaṃ matena ‘siyā ajjhattabahiddhārammaṇā’ti vacanaṃ niratthakaṃ siyā,",
  "tika-vin06t:488_10": "na ca niratthakaṃ,",
  "tika-vin06t:488_11": "tasmā attheva ekato ajjhattabahiddhārammaṇo dhammo.",
  "tika-vin06t:488_12": "Puna ‘ayaṃ so’ti niyamena ajjhattabahiddhārammaṇā dhammā viya niddisitabbābhāvato na uddhaṭo siyā.",
  "tika-vin06t:488_13": "Tattha anuddhaṭattā eva dhammasaṅgahaṭṭhakathāyaṃ ubhinnampi ajjhattabahiddhādhammānaṃ ekato ārammaṇakaraṇadhammavasena",
  "tika-vin06t:488_14": "‘ajjhattabahiddhārammaṇā’ti avatvā ‘kālena ajjhattabahiddhā pavattiyaṃ ajjhattabahiddhārammaṇa’nti vuttaṃ,",
  "tika-vin06t:488_15": "tasmā gaṇṭhipade vuttanayova sāroti no takko”ti ācariyo.",
  "tika-vin06t:488_16": "Tattha “kāyavacīkamma”nti avacanaṃ panassa sāhatthikapayogattā ekapayogassa anekakammattāva,",
  "tika-vin06t:488_17": "yadi bhaveyya,",
  "tika-vin06t:488_18": "manokammampi vattabbaṃ bhaveyya,",
  "tika-vin06t:488_19": "yathā tattha manokammaṃ vijjamānampi abbohārikaṃ jātaṃ,",
  "tika-vin06t:488_20": "evaṃ tasmiṃ sāhatthikāṇattike vacīkammaṃ abbohārikanti veditabbaṃ,",
  "tika-vin06t:488_21": "taṃ pana kevalaṃ kāyakammassa upanissayaṃ jātaṃ,",
  "tika-vin06t:488_22": "cittaṃ viya tattha aṅgameva jātaṃ,",
  "tika-vin06t:488_23": "tasmā vuttaṃ “sāhatthikapayogattā”ti,",
  "tika-vin06t:488_24": "“aṅgabhāvamattameva hi sandhāya ‘sāhatthikāṇattika’nti vuttanti no takko”ti ca,",
  "tika-vin06t:488_25": "vicāretvā gahetabbaṃ.",
  "tika-vin06t:489_0": "Kāyavācā samuṭṭhānā, yassā āpattiyā siyuṃ;",
  "tika-vin06t:490_0": "Tattha kammaṃ na taṃ cittaṃ, kammaṃ nassati khīyati.",
  "tika-vin06t:491_0": "Kiriyākiriyādikaṃ yañca, kammākammādikaṃ bhave;",
  "tika-vin06t:492_0": "Na yuttaṃ taṃ viruddhattā, kammamekaṃva yujjati.",
  "tika-vin06t:493_0": "Vinītavatthuvaṇṇanā",
  "tika-vin06t:494_0": "132. Anāpatti, bhikkhu,",
  "tika-vin06t:494_1": "cittuppādeti ettha kevalaṃ cittaṃ,",
  "tika-vin06t:494_2": "tasseva uppādetabbāpattīhi anāpattīti attho. Etthāha –",
  "tika-vin06t:494_3": "upanikkhittasādiyanādīsu,",
  "tika-vin06t:494_4": "sabbesu ca akiriyasikkhāpadesu na kāyaṅgacopanaṃ vā vācaṅgacopanaṃ vā,",
  "tika-vin06t:494_5": "apicāpatti,",
  "tika-vin06t:494_6": "kasmā imasmiṃyeva sikkhāpade anāpatti,",
  "tika-vin06t:494_7": "na sabbāpattīhīti? Na, kasmā.",
  "tika-vin06t:495_0": "Kattabbā sādhikaṃ sikkhā, viññattiṃ kāyavācikaṃ;",
  "tika-vin06t:496_0": "Akatvā kāyavācāhi, aviññattīhi taṃ phuse.",
  "tika-vin06t:497_0": "Na lesabhāvattā.",
  "tika-vin06t:497_1": "Sappāye ārammaṇe aṭṭhatvā paṭiladdhāsevanaṃ hutvā tato paraṃ suṭṭhu dhāvatīti sandhāvati.",
  "tika-vin06t:497_2": "Tato abhijjhāya sahagataṃ,",
  "tika-vin06t:497_3": "byāpādasahagataṃ vā hutvā visesato dhāvatīti vidhāvati.",
  "tika-vin06t:498_0": "137.",
  "tika-vin06t:498_1": "Vaṇaṃ katvā gahetunti ettha kiñcāpi iminā sikkhāpadena anāpatti,",
  "tika-vin06t:498_2": "itthirūpassa nāma yattha āmasantassa dukkaṭanti keci.",
  "tika-vin06t:498_3": "“Kāyapaṭibaddhaggahaṇaṃ yuttaṃ,",
  "tika-vin06t:498_4": "taṃ sandhāya vaṭṭatīti vutta”nti vadanti.",
  "tika-vin06t:498_5": "Ubhayaṃ vicāretvā gahetabbaṃ.",
  "tika-vin06t:499_0": "Kusasaṅkāmanavatthukathāvaṇṇanā",
  "tika-vin06t:500_0": "138.",
  "tika-vin06t:500_1": "Mahāpaccariyādīsu yaṃ vuttaṃ “paduddhāreneva kāretabbo”ti,",
  "tika-vin06t:500_2": "taṃ suvuttaṃ.",
  "tika-vin06t:500_3": "Kintu tassa parikappāvahārakamattaṃ na dissatīti dassanatthaṃ idaṃ vuttaṃ.",
  "tika-vin06t:500_4": "Uddhāre vāyaṃ āpanno,",
  "tika-vin06t:500_5": "tasmā disvā gacchanto “paduddhāreneva kāretabbo”ti idaṃ tattha duvuttanti vuttaṃ hoti. Kathaṃ?",
  "tika-vin06t:500_6": "“Sāṭakatthiko sāṭakapasibbakameva gahetvā bahi nikkhamitvā sāṭakabhāvaṃ ñatvā ‘pacchā gaṇhissāmī’ti evaṃ parikappetvā gaṇhati,",
  "tika-vin06t:500_7": "na uddhāre evāpajjati.",
  "tika-vin06t:500_8": "Yadā bahi ṭhatvā ‘sāṭako aya’nti disvā gacchati,",
  "tika-vin06t:500_9": "tadā paduddhāreneva kāretabbo”ti na vuttametaṃ,",
  "tika-vin06t:500_10": "kintu kiñcāpi parikappo dissati,",
  "tika-vin06t:500_11": "pubbabhāge avahārakkhaṇe na dissatīti na so parikappāvahāro,",
  "tika-vin06t:500_12": "ayamattho mahāaṭṭhakathāyaṃ vuttova,",
  "tika-vin06t:500_13": "tasmā “ñāyamevā”ti vadanti.",
  "tika-vin06t:500_14": "Kammantasālā nāma kassakānaṃ vanacchedakānaṃ gehāni.",
  "tika-vin06t:500_15": "Ayaṃ tāvāti sace upacārasīmantiādi yāva theravādo mahāaṭṭhakathānayo,",
  "tika-vin06t:500_16": "tattha keci panātiādi na gahetabbaṃ theravādattā yuttiabhāvato,",
  "tika-vin06t:500_17": "na hi sāhatthike evaṃvidhā atthasādhakacetanā hoti.",
  "tika-vin06t:500_18": "Āṇattike eva atthasādhakacetanā.",
  "tika-vin06t:500_19": "“Sesaṃ mahāpaccariyaṃ vuttenatthena sametī”ti vuttaṃ.",
  "tika-vin06t:501_0": "Kusasaṅkāmanakaraṇe sace paro “nāyaṃ mama santako”ti jānāti,",
  "tika-vin06t:501_1": "itarassa hatthato muttamatte pārājikāpatti khīlasaṅkāmane viya.",
  "tika-vin06t:501_2": "“Attano santakaṃ sace jānāti,",
  "tika-vin06t:501_3": "na hotī”ti vadanti.",
  "tika-vin06t:501_4": "Evaṃ sante pañcakāni saṅkarāni hontīti upaparikkhitabbaṃ.",
  "tika-vin06t:502_0": "140.",
  "tika-vin06t:502_1": "Parānuddayatāyāti ettha parānuddayatāya koṭippattena bhagavatā kasmā “anāpatti petapariggahe tiracchānagatapariggahe”ti vuttanti ce?",
  "tika-vin06t:502_2": "Parānuddayatāya eva.",
  "tika-vin06t:502_3": "Yassa hi parikkhārassa ādāne rājāno coraṃ gahetvā na hananādīni kareyyuṃ,",
  "tika-vin06t:502_4": "tasmimpi nāma samaṇo gotamo pārājikaṃ paññapetvā bhikkhuṃ abhikkhuṃ karotīti mahājano bhagavati pasādaññathattaṃ āpajjitvā apāyupago hoti.",
  "tika-vin06t:502_5": "Apetapariggahitā rukkhādī ca dullabhā,",
  "tika-vin06t:502_6": "na ca sakkā ñātunti rukkhādīhi pāpabhīruko upāsakajano paṭimāgharacetiyabodhigharavihārādīni akatvā mahato puññakkhandhato parihāyeyya.",
  "tika-vin06t:502_7": "“Rukkhamūlasenāsanaṃ paṃsukūlacīvaraṃ nissāya pabbajjā”ti vuttanissayā ca anissayā honti.",
  "tika-vin06t:502_8": "Parapariggahitasaññino hi bhikkhū rukkhamūlapaṃsukūlāni na sādiyissantīti,",
  "tika-vin06t:502_9": "pabbajjā ca na sambhaveyyuṃ,",
  "tika-vin06t:502_10": "sappadaṭṭhakāle chārikatthāya rukkhaṃ aggahetvā maraṇaṃ vā nigaccheyyuṃ,",
  "tika-vin06t:502_11": "acchinnacīvarādikāle sākhābhaṅgādiṃ aggahetvā naggā hutvā titthiyaladdhimeva suladdhi viya dīpentā vicareyyuṃ,",
  "tika-vin06t:502_12": "tato titthiyesveva loko pasīditvā diṭṭhiggahaṇaṃ patvā saṃsārakhāṇuko bhaveyya,",
  "tika-vin06t:502_13": "tasmā bhagavā parānuddayatāya eva “anāpatti petapariggahe”tiādimāhāti veditabbaṃ.",
  "tika-vin06t:503_0": "141.",
  "tika-vin06t:503_1": "Aparampi bhāgaṃ dehīti “gahitaṃ viññattisadisattā neva bhaṇḍadeyyaṃ na pārājika”nti likhitaṃ,",
  "tika-vin06t:503_2": "idaṃ pakatijane yujjati.",
  "tika-vin06t:503_3": "“Sace pana sāmiko vā tena āṇatto vā ‘aparassa sahāyabhikkhussa bhāgaṃ esa gaṇhāti yācati vā’ti yaṃ aparabhāgaṃ deti,",
  "tika-vin06t:503_4": "taṃ bhaṇḍadeyya”nti vadanti.",
  "tika-vin06t:504_0": "148- 9.",
  "tika-vin06t:504_1": "Khādantassa bhaṇḍadeyyanti corassa vā sāmikassa vā sampattassa dinnaṃ sudinnameva kira.",
  "tika-vin06t:504_2": "Avisesenāti “ussāhagatānaṃ vā”ti avatvā vuttaṃ,",
  "tika-vin06t:504_3": "na hi katipayānaṃ anussāhatāya saṅghikamasaṅghikaṃ hoti.",
  "tika-vin06t:504_4": "Mahāaṭṭhakathāyampi “yadi saussāhāva gacchanti,",
  "tika-vin06t:504_5": "theyyacittena paribhuñjato avahāro hotī”ti vuttattā tadubhayamekaṃ.",
  "tika-vin06t:504_6": "Chaḍḍitavihāre upacārasīmāya pamāṇaṃ jānituṃ na sakkā,",
  "tika-vin06t:504_7": "ayaṃ pana bhikkhu upacārasīmāya bahi ṭhatvā ghaṇṭipaharaṇādiṃ katvā paribhuñjati khādati,",
  "tika-vin06t:504_8": "tena evaṃ khāditaṃ sukhāditanti attho.",
  "tika-vin06t:504_9": "“Itaravihāre tattha dittavidhināva paṭipajjitabba”nti vuttaṃ.",
  "tika-vin06t:504_10": "“Sukhāditaṃ antovihārattā”ti likhitaṃ,",
  "tika-vin06t:504_11": "āgatānāgatānaṃ santakattāti “cātuddisassa saṅghassa demī”ti dinnattā vuttaṃ.",
  "tika-vin06t:504_12": "Evaṃ avatvā “saṅghassa demī”ti dinnampi tādisameva.",
  "tika-vin06t:504_13": "Tathā hi bahi ṭhito lābhaṃ na labhati bhagavato vacanenāti veditabbaṃ.",
  "tika-vin06t:505_0": "153.",
  "tika-vin06t:505_1": "“Matasūkaro”ti vacanato tameva jīvantaṃ bhaṇḍadeyyanti katvā dātuṃ na labhati.",
  "tika-vin06t:505_2": "Vajjhaṃ vaṭṭatīti dīpitaṃ hoti.",
  "tika-vin06t:505_3": "Maddanto gacchati,",
  "tika-vin06t:505_4": "bhaṇḍadeyyanti ettha kittakaṃ bhaṇḍadeyyaṃ,",
  "tika-vin06t:505_5": "na hi sakkā “ettakā sūkarā madditvā gatā gamissantī”ti jānitunti?",
  "tika-vin06t:505_6": "Yattake sāmikānaṃ dinne te “dinnaṃ mama bhaṇḍa”nti tussanti,",
  "tika-vin06t:505_7": "tattakaṃ dātabbaṃ.",
  "tika-vin06t:505_8": "No ce tussanti,",
  "tika-vin06t:505_9": "atikkantasūkaramūlaṃ datvā kiṃ opāto khaṇitvā dātabboti?",
  "tika-vin06t:505_10": "Na dātabbo.",
  "tika-vin06t:505_11": "Atha kiṃ codiyamānassa ubhinnaṃ dhuranikkhepena pārājikaṃ hotīti? Na hoti,",
  "tika-vin06t:505_12": "kevalaṃ kappiyaparikkhāraṃ datvā tosetabbova sāmiko,",
  "tika-vin06t:505_13": "eseva nayo aññesupi evarūpesūti no takkoti ācariyo.",
  "tika-vin06t:505_14": "“Tadaheva vā dutiyadivase vā maddanto gacchatī”ti vuttaṃ.",
  "tika-vin06t:505_15": "Gumbe khipati,",
  "tika-vin06t:505_16": "bhaṇḍadeyyamevāti avassaṃ pavisanake sandhāya vuttaṃ.",
  "tika-vin06t:505_17": "Ettha ekasmiṃ vihāre paracakkādibhayaṃ āgataṃ.",
  "tika-vin06t:505_18": "Mūlavatthucchedanti “sabbasenāsanaṃ ete issarā”ti vacanato itare anissarāti dīpitaṃ hoti.",
  "tika-vin06t:506_0": "156.",
  "tika-vin06t:506_1": "Ārāmarakkhakāti vissaṭṭhavasena gahetabbaṃ.",
  "tika-vin06t:506_2": "Adhippāyaṃ ñatvāti ettha yassa dānaṃ paṭiggaṇhantaṃ bhikkhuṃ,",
  "tika-vin06t:506_3": "bhāgaṃ vā sāmikā na rakkhanti na daṇḍenti,",
  "tika-vin06t:506_4": "tassa dānaṃ appaṭicchādetvā gahetuṃ vaṭṭatīti idha sanniṭṭhānaṃ.",
  "tika-vin06t:506_5": "Tampi “na vaṭṭati saṅghike”ti vuttaṃ.",
  "tika-vin06t:506_6": "Ayameva bhikkhu issaroti yattha so icchati,",
  "tika-vin06t:506_7": "tattha attañātahetuṃ labhati kira attho.",
  "tika-vin06t:506_8": "Apica “daharo”ti vadanti.",
  "tika-vin06t:506_9": "Savatthukanti saha bhūmiyāti vuttaṃ hoti.",
  "tika-vin06t:506_10": "“Garubhaṇḍaṃ hotī”ti vatvā “tiṇamattaṃ pana na dātabba”nti vuttaṃ,",
  "tika-vin06t:506_11": "taṃ kintu garubhaṇḍanti ce,",
  "tika-vin06t:506_12": "arakkhiyaagopiyaṭṭhāne,",
  "tika-vin06t:506_13": "vinassanakabhāve ca ṭhitaṃ sandhāya vuttaṃ.",
  "tika-vin06t:506_14": "Kappiyepi cāti vatvā,",
  "tika-vin06t:506_15": "avatvā vā gahaṇayutte mātādisantakepi theyyacittuppādena.",
  "tika-vin06t:506_16": "Idaṃ pana sikkhāpadaṃ “rājāpimesaṃ abhippasanno”ti vacanato lābhaggamahattaṃ,",
  "tika-vin06t:506_17": "vepullamahattañca pattakāle paññattanti siddhaṃ.",
  "tika-vin06t:507_0": "Dutiyapārājikavaṇṇanā niṭṭhitā.",
  "tika-vin06t:508_0": "3. Tatiyapārājikaṃ",
  "tika-vin06t:509_0": "Paṭhamapaññattinidānavaṇṇanā",
  "tika-vin06t:510_0": "162.",
  "tika-vin06t:510_1": "Tīhi suddhenāti ettha tīhīti nissakkavacanaṃ vā hoti,",
  "tika-vin06t:510_2": "karaṇavacanaṃ vā.",
  "tika-vin06t:510_3": "Nissakkapakkhe kāyavacīmanodvārehi suddhena.",
  "tika-vin06t:510_4": "Tathā duccaritamalehi visamehi papañcehītiādinā nayena sabbakilesattikehi bodhimaṇḍe eva suddhenāti yojetabbaṃ.",
  "tika-vin06t:510_5": "Karaṇapakkhe tīhīti kāyavacīmanodvārehi suddhena.",
  "tika-vin06t:510_6": "Tathā tīhi sucaritehi,",
  "tika-vin06t:510_7": "tīhi vimokkhehi,",
  "tika-vin06t:510_8": "tīhi bhāvanāhi,",
  "tika-vin06t:510_9": "tīhi sīlasamādhipaññāhi suddhenāti sabbaguṇattikehi yojetabbaṃ.",
  "tika-vin06t:510_10": "Vibhāvitanti desanāya vitthāritaṃ,",
  "tika-vin06t:510_11": "vibhūtaṃ vā kataṃ vihitaṃ,",
  "tika-vin06t:510_12": "paññattaṃ vā hoti.",
  "tika-vin06t:510_13": "Saṃvaṇṇanāti vattamānasamīpe vattamānavacanaṃ.",
  "tika-vin06t:511_0": "Na kevalaṃ rājagahameva,",
  "tika-vin06t:511_1": "idampi nagaraṃ.",
  "tika-vin06t:511_2": "Saparicchedanti sapariyantanti attho.",
  "tika-vin06t:511_3": "Saparikkhepanti eke.",
  "tika-vin06t:511_4": "“Haṃsavaṭṭakacchadanenāti haṃsaparikkhepasaṇṭhānenā”ti likhitaṃ.",
  "tika-vin06t:511_5": "Kāyavicchindaniyakathanti attano attabhāve,",
  "tika-vin06t:511_6": "parassa vā attabhāve chandarāgappahānakaraṃ vicchindanakaraṃ dhammakathaṃ katheti.",
  "tika-vin06t:511_7": "Asubhā ceva subhākāravirahitattā.",
  "tika-vin06t:511_8": "Asucino ca dosanissandanapabhavattā.",
  "tika-vin06t:511_9": "Paṭikūlā ca jigucchanīyattā pittasemhādīsu āsayato.",
  "tika-vin06t:511_10": "Asubhāya vaṇṇanti asubhākārassa,",
  "tika-vin06t:511_11": "asubhakammaṭṭhānassa vā vitthāraṃ bhāsati.",
  "tika-vin06t:511_12": "Sāmiatthe hetaṃ sampadānavacanaṃ.",
  "tika-vin06t:511_13": "Asubhanti asubhanimittassa āvibhāvāya paccupaṭṭhānāya vitthārakathāsaṅkhātaṃ vaṇṇaṃ bhāsabhīti attho.",
  "tika-vin06t:511_14": "Tesaṃyeva ādimajjhapariyosānānaṃ dasahi lakkhaṇehi sampannaṃ kilesacorehi anabhibhavanīyattā jhānacittaṃ mañjūsaṃ nāma.",
  "tika-vin06t:512_0": "Tatrimānīti etthāyaṃ piṇḍattho –",
  "tika-vin06t:512_1": "yasmiṃ vāre paṭhamaṃ jhānaṃ ekacittakkhaṇikaṃ uppajjati,",
  "tika-vin06t:512_2": "taṃ sakalampi javanavāraṃ anulomaparikammaupacāragotrabhuappanāppabhedaṃ ekattanayena “paṭhamaṃ jhāna”nti",
  "tika-vin06t:512_3": "gahetvā tassa paṭhamajjhānassa appanāpaṭipādikāya khippādibhedāya abhiññāya adhigatāya kiccanipphattiṃ",
  "tika-vin06t:512_4": "upādāya āgamanavasena paṭipadāvisuddhi ādīti veditabbā.",
  "tika-vin06t:512_5": "Tatramajjhattupekkhāya kiccanipphattivasena upekkhānubrūhanā majjheti veditabbā.",
  "tika-vin06t:512_6": "Pariyodāpakañāṇassa kiccanipphattivasena sampahaṃsanā pariyosānanti veditabbaṃ.",
  "tika-vin06t:512_7": "Tattha ādicittato paṭṭhāya yāva paṭhamajjhānassa uppādakkhaṇaṃ,",
  "tika-vin06t:512_8": "etasmiṃ antare paṭipadāvisuddhīti veditabbā.",
  "tika-vin06t:512_9": "Uppādaṭhitikkhaṇesu upekkhānubrūhanā,",
  "tika-vin06t:512_10": "ṭhitibhaṅgakkhaṇesu sampahaṃsanāti veditabbā.",
  "tika-vin06t:512_11": "Lakkhīyati etenāti lakkhaṇanti katvā “visuddhipaṭipattipakkhandane”tiādinā pubbabhāgo lakkhīyati,",
  "tika-vin06t:512_12": "tividhena ajjhupekkhanena majjhaṃ lakkhīyati,",
  "tika-vin06t:512_13": "catubbidhāya sampahaṃsanāya pariyosānaṃ lakkhīyatīti.",
  "tika-vin06t:512_14": "Tena vuttaṃ “dasa lakkhaṇānī”ti.",
  "tika-vin06t:513_0": "Pāribandhakatoti nīvaraṇasaṅkhātapāribandhakato visuddhattā gotrabhupariyosānaṃ pubbabhāgajavanacittaṃ “cittavisuddhī”ti vuccati.",
  "tika-vin06t:513_1": "Tathā visuddhattā taṃ cittaṃ majjhimaṃ samādhinimittasaṅkhātaṃ appanāsamādhiṃ tadatthāya upagacchamānaṃ",
  "tika-vin06t:513_2": "ekasantativasena pariṇāmentaṃ paṭipajjati nāma.",
  "tika-vin06t:513_3": "Evaṃ paṭipannassa tassa tattha samathanimitte pakkhandanaṃ tabbhāvūpagamanaṃ hotīti katvā “tattha cittapakkhandana”nti vuccati.",
  "tika-vin06t:513_4": "Evaṃ tāva paṭhamajjhānuppādakkhaṇe eva āgamanavasena paṭipadāvisuddhi veditabbā.",
  "tika-vin06t:513_5": "Evaṃ visuddhassa appanāppattassa puna visodhane byāpārābhāvā ajjhupekkhanaṃ hoti.",
  "tika-vin06t:513_6": "Samathappaṭipannattā puna samādhāne byāpārābhāvā ca samathappaṭipannassa ajjhupekkhanaṃ hoti.",
  "tika-vin06t:513_7": "Kilesasaṃsaggaṃ pahāya ekantena upaṭṭhitattā puna ekattupaṭṭhāne byāpārāsambhavato ekattupaṭṭhānassa ajjhupekkhanaṃ hoti.",
  "tika-vin06t:513_8": "Tattha jātānanti tasmiṃ citte jātānaṃ samādhipaññānaṃ yuganaddhabhāvena anativattanaṭṭhena nānākilesehi vimuttattā.",
  "tika-vin06t:513_9": "Saddhādīnaṃ indriyānaṃ vimuttirasenekarasaṭṭhena anativattanekasabhāvānaṃ tesaṃ dvinnaṃ upagataṃ tajjaṃ",
  "tika-vin06t:513_10": "tassāruppaṃ tadanurūpaṃ vīriyaṃ tathā cittaṃ yogī vāheti pavattetīti katvā tadupagavīriyavāhanaṭṭhena",
  "tika-vin06t:513_11": "ca visesabhāgiyabhāvattā āsevanaṭṭhena ca sampahaṃsanā hotīti attho veditabbo.",
  "tika-vin06t:513_12": "Apicettha “anantarātītaṃ gotrabhucittaṃ ekasantativasena pariṇāmentaṃ paṭipajjati nāmā”ti likhitaṃ.",
  "tika-vin06t:513_13": "Tattha hi pariṇāmentaṃ paṭipajjatīti etāni vacanāni atītassa na sambhavanti,",
  "tika-vin06t:513_14": "yañca tadanantaraṃ likhitaṃ “appanāsamādhicittaṃ upagacchamānaṃ gotrabhucittaṃ tattha pakkhandati nāmā”ti.",
  "tika-vin06t:513_15": "Imināpi taṃ na yujjati,",
  "tika-vin06t:513_16": "“paṭipattikkhaṇe eva atīta”nti vuttattā “gotrabhucittaṃ tattha pakkhandatī”ti vacanameva virujjhatīti ācariyo.",
  "tika-vin06t:513_17": "“Ekacittakkhaṇikampi lokuttaracittaṃ āsevati bhāveti bahulīkarotī”ti vuttattā “ekacittakkhaṇikassāpi jhānassa etāni dasa lakkhaṇānī”ti vuttaṃ.",
  "tika-vin06t:513_18": "“Tato paṭṭhāya āsevanā bhāvanā evā”tipi vuttaṃ.",
  "tika-vin06t:513_19": "“Adhiṭṭhānasampannanti adhiṭṭhānena sahagata”nti likhitaṃ.",
  "tika-vin06t:513_20": "Tassattho –",
  "tika-vin06t:513_21": "yañca “ādimajjhapariyosānasaṅkhāta”nti vuttaṃ,",
  "tika-vin06t:513_22": "taṃ tesaṃ tiṇṇampi kalyāṇakatāya samannāgatattā tividhakalyāṇakatañca.",
  "tika-vin06t:513_23": "Evaṃ tividhacittaṃ tadadhigamamūlakānaṃ guṇānaṃ,",
  "tika-vin06t:513_24": "uparijhānādhigamassa vā padaṭṭhānaṭṭhena adhiṭṭhānaṃ hoti,",
  "tika-vin06t:513_25": "tasmā cittassa adhiṭṭhānabhāvena sampannattā adhiṭṭhānasampannaṃ nāmāti.",
  "tika-vin06t:514_0": "Addhamāsaṃ paṭisallīyitunti ettha ācariyā evamāhu “bhikkhūnaṃ aññamaññavadhadassanasavanasambhave satthuno",
  "tika-vin06t:514_1": "sati tassa upaddavassa abhāve upāyājānanato ‘ayaṃ asabbaññū’ti hetupatirūpakamahetuṃ vatvā dhammissarassāpi",
  "tika-vin06t:514_2": "tathāgatassa kammesvanissariyaṃ asambujjhamānā asabbadassitamadhiccamohā bahujanā avīciparāyanā bhaveyyuṃ,",
  "tika-vin06t:514_3": "tasmā so bhagavā pageva tesaṃ bhikkhūnaṃ aññamaññaṃ vadhamānabhāvaṃ ñatvā tadabhāvopāyābhāvaṃ pana suvinicchinitvā",
  "tika-vin06t:514_4": "tattha puthujjanānaṃ sugatilābhahetumevekaṃ katvā asubhadesanāya vā rūpasaddadassanasavanehi nippayojanehi",
  "tika-vin06t:514_5": "viramitvā pageva tato viramaṇato,",
  "tika-vin06t:514_6": "sugatilābhahetukaraṇato,",
  "tika-vin06t:514_7": "avassaṃ paññāpitabbāya tatiyapārājikapaññattiyā vatthāgamadassanato ca attano sabbadassitaṃ parikkhakānaṃ",
  "tika-vin06t:514_8": "pakāsento viya tamaddhamāsaṃ veneyyahitanipphattiyā phalasamāpattiyā avakāsaṃ katvā viharitukāmo ‘icchāmahaṃ,",
  "tika-vin06t:514_9": "bhikkhave,",
  "tika-vin06t:514_10": "addhamāsaṃ paṭisallīyitu’ntiādimāhā”ti.",
  "tika-vin06t:514_11": "Ācariyā nāma buddhamittattheradhammasirittheraupatissattherādayo gaṇapāmokkhā,",
  "tika-vin06t:514_12": "aṭṭhakathācariyassa ca santike sutapubbā.",
  "tika-vin06t:514_13": "Tato aññe eketi veditabbā.",
  "tika-vin06t:514_14": "“Sakena kāyena aṭṭīyanti…pe…",
  "tika-vin06t:514_15": "bhavissantī”ti idaṃ parato “ye te bhikkhū avītarāgā,",
  "tika-vin06t:514_16": "tesaṃ tasmiṃ samaye hoti eva bhayaṃ,",
  "tika-vin06t:514_17": "hoti lomahaṃso,",
  "tika-vin06t:514_18": "hoti chambhitatta”nti iminā na yujjati,",
  "tika-vin06t:514_19": "idañca bhagavato asubhakathārammaṇappayojanena na sametīti ce? Na,",
  "tika-vin06t:514_20": "tadatthājānanato.",
  "tika-vin06t:514_21": "Sakena kāyena aṭṭīyantānampi tesaṃ ariyamaggena appahīnasinehattā khīṇāsavānaṃ viya maraṇaṃ paṭicca abhayaṃ na hoti,",
  "tika-vin06t:514_22": "bhayañca pana asubhabhāvanānuyogānubhāvena mandībhūtaṃ anaṭṭīyantānaṃ viya na mahantaṃ hutvā cittaṃ mohesi.",
  "tika-vin06t:514_23": "Apāyupage te satte nākāsīti evamattho veditabbo.",
  "tika-vin06t:514_24": "Atha vā idaṃ purimassa kāraṇavacanaṃ,",
  "tika-vin06t:514_25": "yasmā tesaṃ tasmiṃ samaye hoti eva bhayaṃ,",
  "tika-vin06t:514_26": "chambhitattaṃ,",
  "tika-vin06t:514_27": "lomahaṃso ca,",
  "tika-vin06t:514_28": "tasmā “tena kho pana samayena bhagavā asubhakathaṃ kathetī”tiādi vuttanti.",
  "tika-vin06t:515_0": "Atha vā sakena kāyena aṭṭīyantānampi tesaṃ hoti eva bhayaṃ,",
  "tika-vin06t:515_1": "mahānubhāvā vītarāgāti khīṇāsavānaṃ mahantaṃ visesaṃ dasseti,",
  "tika-vin06t:515_2": "atiduppasaheyyamidaṃ maraṇabhayaṃ,",
  "tika-vin06t:515_3": "yato evaṃvidhānampi avītarāgattā bhayaṃ hotītipi dasseti.",
  "tika-vin06t:515_4": "Tadaññe tesaṃ bhikkhūnaṃ pañcasatānaṃ aññatarā.",
  "tika-vin06t:515_5": "Tenedaṃ dīpeti “taṃ tathā āgataṃ asihatthaṃ vadhakaṃ passitvā tadaññesampi hoti eva bhayaṃ,",
  "tika-vin06t:515_6": "pageva tesanti katvā bhagavā paṭhamameva tesaṃ asubhakathaṃ kathesi,",
  "tika-vin06t:515_7": "parato tesaṃ nāhosi.",
  "tika-vin06t:515_8": "Evaṃ mahānisaṃsā nesaṃ asubhakathā āsī”ti.",
  "tika-vin06t:515_9": "Yo panettha pacchimo nayo,",
  "tika-vin06t:515_10": "so “tesu kira bhikkhūsu kenacipi kāyavikāro vā vacīvikāro vā na kato,",
  "tika-vin06t:515_11": "sabbe satā sampajānā dakkhiṇena passena nipajjiṃsū”ti iminā aṭṭhakathāvacanena sameti.",
  "tika-vin06t:516_0": "Apare panāhūti kuladdhipaṭisedhanatthaṃ vuttaṃ.",
  "tika-vin06t:516_1": "“Ayaṃ kira laddhī”ti vacanaṃ “māradheyyaṃnātikkamissatī”ti vacanena virujjhatīti ce?",
  "tika-vin06t:516_2": "Na virujjhati. Kathaṃ?",
  "tika-vin06t:516_3": "Ayaṃ bhikkhū aghātento māravisayaṃ atikkamissati akusalakaraṇato ca.",
  "tika-vin06t:516_4": "Ghātento pana māradheyyaṃ nātikkamissati balavattā kammassāti sayaṃ mārapakkhikattā evaṃ cintetvā pana “ye na matā,",
  "tika-vin06t:516_5": "te saṃsārato na muttā”ti attano ca laddhi,",
  "tika-vin06t:516_6": "tasmā taṃ tattha ubhayesaṃ magge niyojentī evamāha,",
  "tika-vin06t:516_7": "teneva “mārapakkhikā mārena samānaladdhikā”ti avatvā “mārassā nuvattikā”ti vuttā.",
  "tika-vin06t:516_8": "“Iminā kiṃ vuttaṃ hoti?",
  "tika-vin06t:516_9": "Yasmā mārassa anuvatti,",
  "tika-vin06t:516_10": "tasmā evaṃ cintetvāpi attano laddhivasena evamāhā”ti keci likhanti.",
  "tika-vin06t:516_11": "Mama santike ekato upaṭṭhānamāgacchanti,",
  "tika-vin06t:516_12": "attano attano ācariyupajjhāyānaṃ santike uddesādiṃ gaṇhāti.",
  "tika-vin06t:517_0": "Ānāpānassatisamādhikathāvaṇṇanā",
  "tika-vin06t:518_0": "165.",
  "tika-vin06t:518_1": "Ayampi kho,",
  "tika-vin06t:518_2": "bhikkhaveti iminā kiṃ dasseti?",
  "tika-vin06t:518_3": "Yesaṃ evamassa “bhagavatā ācikkhitakammaṭṭhānānuyogapaccayā tesaṃ bhikkhūnaṃ jīvitakkhayo āsī”ti,",
  "tika-vin06t:518_4": "tesaṃ taṃ micchāgāhaṃ nisedheti.",
  "tika-vin06t:518_5": "Kevalaṃ tesaṃ bhikkhūnaṃ pubbe katakammapaccayāva jīvitakkhayo āsi,",
  "tika-vin06t:518_6": "idaṃ pana kammaṭṭhānaṃ tesaṃ kesañci arahattappattiyā,",
  "tika-vin06t:518_7": "kesañci anāgāmisakadāgāmisotāpattiphalappattiyā,",
  "tika-vin06t:518_8": "kesañci paṭhamajjhānādhigamāya,",
  "tika-vin06t:518_9": "kesañci vikkhambhanatadaṅgappahānena attasinehapaayādānāya upanissayo hutvā,",
  "tika-vin06t:518_10": "kesañci sugatiyaṃ uppattiyā upanissayo ahosīti sātthikāva me asubhakathā,",
  "tika-vin06t:518_11": "kintu “sādhu,",
  "tika-vin06t:518_12": "bhante bhagavā,",
  "tika-vin06t:518_13": "aññaṃ pariyāyaṃ ācikkhatū”ti ānandena yācitattā aññaṃ pariyāyaṃ ācikkhāmi,",
  "tika-vin06t:518_14": "yathā vo pubbe ācikkhitaasubhakammaṭṭhānānuyogā,",
  "tika-vin06t:518_15": "evaṃ ayampi kho bhikkhaveti yojanā veditabbā.",
  "tika-vin06t:518_16": "“Assāsavasena upaṭṭhānaṃ satī”ti vuttaṃ.",
  "tika-vin06t:518_17": "Sā hi taṃ assāsaṃ,",
  "tika-vin06t:518_18": "passāsaṃ vā ārammaṇaṃ katvā pubbabhāge,",
  "tika-vin06t:518_19": "aparabhāge pana assāsapassāsapabhavanimittaṃ ārammaṇaṃ katvā upaṭṭhātīti ca tathā vuttā.",
  "tika-vin06t:519_0": "Asubhe pavattaṃ asubhanti vā pavattaṃ bhāvanākammaṃ asubhakammaṃ,",
  "tika-vin06t:519_1": "tadeva aññassa punappunaṃ uppajjanakassa kāraṇaṭṭhena ṭhānattā asubhakammaṭṭhānaṃ,",
  "tika-vin06t:519_2": "ārammaṇaṃ vā asubhakammassa padaṭṭhānaṭṭhena ṭhānanti asubhakammaṭṭhānanti idha asubhajjhānaṃ,",
  "tika-vin06t:519_3": "teneva “oḷārikārammaṇattā”ti vuttaṃ.",
  "tika-vin06t:519_4": "Paṭivedhavasenāti vitakkādiaṅgapaṭilābhavasena.",
  "tika-vin06t:519_5": "Ārammaṇasantatāyāti anukkamena santakālaṃ upādāya vuttakāyadarathappaṭipassaddhivasena nibbuto.",
  "tika-vin06t:519_6": "Parikammaṃ vāti kasiṇaparikammaṃ kira nimittuppādapariyosānaṃ.",
  "tika-vin06t:519_7": "Tadā hi nirassādattā asantaṃ,",
  "tika-vin06t:519_8": "appaṇihitañca.",
  "tika-vin06t:519_9": "Yathā upacāre nīvaraṇavigamena,",
  "tika-vin06t:519_10": "aṅgapātubhāvena ca santatā hoti,",
  "tika-vin06t:519_11": "na tathā idha,",
  "tika-vin06t:519_12": "idaṃ pana “ādisamannāhārato”ti vuttaṃ.",
  "tika-vin06t:519_13": "Dutiyavikappe asecanakoti atittikaro,",
  "tika-vin06t:519_14": "tena vuttaṃ “ojavanto”ti.",
  "tika-vin06t:519_15": "Cetasikasukhaṃ jhānakkhaṇepi atthi,",
  "tika-vin06t:519_16": "evaṃ santepi “ubhopi jhānā vuṭṭhitasseva gahetabbā”ti vuttaṃ.",
  "tika-vin06t:519_17": "Samathena sakasantāne avikkhambhite.",
  "tika-vin06t:519_18": "Itarathā pāpakānaṃ jhānena sahuppatti siyā.",
  "tika-vin06t:519_19": "Khandhādīnaṃ lokuttarapādakattā nibbedhabhāgiyaṃ,",
  "tika-vin06t:519_20": "visesena yassa nibbedhabhāgiyaṃ hoti,",
  "tika-vin06t:519_21": "taṃ sandhāya vā.",
  "tika-vin06t:519_22": "“Aniccānupassītiādicatukkavasena anupubbena ariyamaggavuḍḍhippatto samucchindati,",
  "tika-vin06t:519_23": "sesānametaṃ natthī”ti likhitaṃ.",
  "tika-vin06t:520_0": "Tathābhāvapaṭisedhano cāti soḷasavatthukassa titthiyānaṃ natthitāya vuttaṃ.",
  "tika-vin06t:520_1": "Sabbapaṭhamānaṃ pana catunnaṃ padānaṃ vasena lokiyajjhānameva tesaṃ atthi,",
  "tika-vin06t:520_2": "tasmiṃ lokuttarapadaṭṭhānaṃ natthi eva.",
  "tika-vin06t:520_3": "“Phalamuttamanti phale uttama”nti vuttaṃ.",
  "tika-vin06t:520_4": "Ututtayānukūlanti gimhe araññe,",
  "tika-vin06t:520_5": "hemante rukkhamūle,",
  "tika-vin06t:520_6": "vasantakāle suññāgāre gato.",
  "tika-vin06t:520_7": "Semhadhātukassa araññaṃ,",
  "tika-vin06t:520_8": "pittadhātukassa rukkhamūlaṃ,",
  "tika-vin06t:520_9": "vātadhātukassa suññāgāraṃ anukūlaṃ.",
  "tika-vin06t:520_10": "Mohacaritassa araññaṃ anukūlaṃ mahāaraññe cittaṃ na saṅkuṭati,",
  "tika-vin06t:520_11": "dosacaritassa rukkhamūlaṃ,",
  "tika-vin06t:520_12": "rāgacaritassa suññāgāraṃ.",
  "tika-vin06t:520_13": "Ṭhānacaṅkamāni uddhaccapakkhikāni,",
  "tika-vin06t:520_14": "sayanaṃ līnapakkhikaṃ,",
  "tika-vin06t:520_15": "pallaṅkābhujanena nisajjāya daḷhabhāvaṃ,",
  "tika-vin06t:520_16": "ujukāyaṃ paṇidhānena assāsapassāsānaṃ pavattanasukhaṃ “parimukhaṃ sati”nti iminā ārammaṇapariggahūpāyaṃ dasseti.",
  "tika-vin06t:520_17": "Kārīti karaṇasīlo.",
  "tika-vin06t:520_18": "Etassa vibhaṅge “assasati passasatī”ti avatvā “sato kārī”ti vuttaṃ.",
  "tika-vin06t:520_19": "Tasmā “assasati passasatī”ti vutte “paṭhamacatukkaṃ eva labbhati,",
  "tika-vin06t:520_20": "na sesānī”ti ca “dīghaṃassāsavasenāti alopasamāsaṃ katvā”iti ca “ekatthatāya avikkhepa”nti ca “asambhogavasena",
  "tika-vin06t:520_21": "pajānato”ti ca “tena ñāṇenā”ti ca “pajānatoti vuttañāṇenā”ti ca “satokārīti satisampajaññāhikārī”ti ca",
  "tika-vin06t:520_22": "“paṭinissaggānupassino assāsāva paṭinissaggānupassiassāsā”ti ca likhitaṃ.",
  "tika-vin06t:520_23": "Uppaṭipāṭiyā āgatampi yujjateva,",
  "tika-vin06t:520_24": "tena ṭhānena paṭisiddhaṃ.",
  "tika-vin06t:520_25": "Tāluṃ āhacca nibbāyanato kira potako sampatijātova khipitasaddaṃ karoti,",
  "tika-vin06t:520_26": "chandapāmojjavasena cha purimā tayoti nava.",
  "tika-vin06t:520_27": "Ekenākārenāti assāsavasena vā passāsavasena vā evaṃ ānāpānassatiṃ bhāvayato kāye kāyānupassanāsatikammaṭṭhānabhāvanā sampajjati.",
  "tika-vin06t:521_0": "Kāyoti assāsapassāsā.",
  "tika-vin06t:521_1": "Upaṭṭhānaṃ sati.",
  "tika-vin06t:521_2": "Dīghanti sīghaṃ gataṃ assāsapassāsaṃ.",
  "tika-vin06t:521_3": "Addhānasaṅkhāteti kālasaṅkhāte viya kālakoṭṭhāseti attho,",
  "tika-vin06t:521_4": "dīghakāle vāti attho.",
  "tika-vin06t:521_5": "Eko hi assāsamevūpalakkheti,",
  "tika-vin06t:521_6": "eko passāsaṃ,",
  "tika-vin06t:521_7": "eko ubhayaṃ,",
  "tika-vin06t:521_8": "tasmā “vibhāgaṃ akatvā”ti vā vuttaṃ,",
  "tika-vin06t:521_9": "chandoti evaṃ assāsato,",
  "tika-vin06t:521_10": "passāsato ca assādo uppajjati,",
  "tika-vin06t:521_11": "tassa vasena kattukamyatāchando uppajjati.",
  "tika-vin06t:521_12": "Tato pāmojjanti.",
  "tika-vin06t:521_13": "Assāsapassāsānaṃ duviññeyyavisayattā cittaṃ vivattati,",
  "tika-vin06t:521_14": "gaṇanaṃ pahāya phuṭṭhaṭṭhānameva manasi karontassa kevalaṃ upekkhāva saṇṭhāti.",
  "tika-vin06t:521_15": "Cattāro vaṇṇāti “pattassa tayo vaṇṇā”tiādīsu viya cattāro saṇṭhānāti attho.",
  "tika-vin06t:522_0": "Tathābhūtassāti ānāpānassatiṃ bhāvayato.",
  "tika-vin06t:522_1": "Saṃvaroti satisaṃvaro.",
  "tika-vin06t:522_2": "Atha vā paṭhamena jhānena nīvaraṇānaṃ,",
  "tika-vin06t:522_3": "dutiyena vitakkavicārānaṃ,",
  "tika-vin06t:522_4": "tatiyena pītiyā,",
  "tika-vin06t:522_5": "catutthena sukhadukkhānaṃ,",
  "tika-vin06t:522_6": "ākāsānañcāyatanasamāpattiyā rūpasaññāya,",
  "tika-vin06t:522_7": "paṭighasaññāya,",
  "tika-vin06t:522_8": "nānattasaññāya vā pahānaṃ.",
  "tika-vin06t:522_9": "“Sīlanti veramaṇi sīlaṃ,",
  "tika-vin06t:522_10": "cetanā sīlaṃ,",
  "tika-vin06t:522_11": "saṃvaro sīlaṃ,",
  "tika-vin06t:522_12": "avītikkamo sīla”nti vuttavidhināpettha attho daṭṭhabbo.",
  "tika-vin06t:522_13": "“Atthato tathā tathā pavattadhammā upadhāraṇasamādhānasaṅkhātena sīlanaṭṭhena sīlanti vuccantī”ti vuttaṃ.",
  "tika-vin06t:522_14": "Tathā “ayaṃ imasmiṃ atthe adhippetā sikkhā”ti etthāpi cetanāsīlameva,",
  "tika-vin06t:522_15": "katthaci viratisīlampīti attho daṭṭhabbo.",
  "tika-vin06t:522_16": "Aññathā paṇṇattivajjesupi sikkhāpadesu viratippasaṅgo ahosi,",
  "tika-vin06t:522_17": "pātimokkhasaṃvarasaṃvuto viharatīti katvā tassāpi viratippasaṅgo.",
  "tika-vin06t:522_18": "Tasmiṃ ārammaṇeti ānāpānārammaṇe.",
  "tika-vin06t:522_19": "Tāya satiyāti tattha uppannasatiyā.",
  "tika-vin06t:522_20": "“Tena manasikārenāti āvajjanenā”ti likhitaṃ.",
  "tika-vin06t:522_21": "Etena nānāvajjanappavattidīpanato nānājavanavārehipi sikkhati nāmāti dīpitaṃ hoti,",
  "tika-vin06t:522_22": "yena pana manasikārena vā.",
  "tika-vin06t:522_23": "Ñāṇuppādanādīsūti ettha ādisaddena yāva pariyosānaṃ veditabbaṃ.",
  "tika-vin06t:522_24": "“Tatrāti tasmiṃ ānāpānārammaṇe.",
  "tika-vin06t:522_25": "Evanti idāni vattabbanayenā”ti likhitaṃ.",
  "tika-vin06t:522_26": "Tatrāti tesaṃ assāsapassāsānaṃ vā.",
  "tika-vin06t:522_27": "Tañhi “pubbe apariggahitakāle”ti iminā suṭṭhu sameti.",
  "tika-vin06t:522_28": "“Paṭhamavādo dīghabhāṇakānaṃ.",
  "tika-vin06t:522_29": "Te hi ‘paṭhamajjhānaṃ labhitvā nānāsane nisīditvā dutiyatthāya vāyāmato upacāre vitakkavicāravasena oḷārikacittappavattikāle",
  "tika-vin06t:522_30": "pavattaassāsapassāsavasena oḷārikā’ti vadanti.",
  "tika-vin06t:522_31": "‘Majjhimabhāṇakā jhānalābhissa samāpajjanakāle,",
  "tika-vin06t:522_32": "ekāsanapaṭilābhe ca uparūpari cittappavattiyā santabhāvato paṭhamato dutiyassupacāre sukhumataṃ vadantī”’ti likhitaṃ.",
  "tika-vin06t:523_0": "Vipassanāyaṃ panāti catudhātuvavatthānamukhena abhiniviṭṭhassa ayaṃ kamo,",
  "tika-vin06t:523_1": "aññassa cāti veditabbaṃ.",
  "tika-vin06t:523_2": "Ettakaṃ rūpaṃ,",
  "tika-vin06t:523_3": "na ito aññanti dassanaṃ sandhāya “sakalarūpapariggahe”ti vuttaṃ.",
  "tika-vin06t:523_4": "Rūpārūpapariggaheti ettha aniccatādilakkhaṇārammaṇikabhaṅgānupassanato pabhuti balavatī vipassanā.",
  "tika-vin06t:523_5": "Pubbe vuttanayenāti sabbesaṃyeva pana matena apariggahitakāletiādinā.",
  "tika-vin06t:523_6": "Sodhanā nāma vissajjanaṃ.",
  "tika-vin06t:523_7": "Assāti “passambhayaṃ kāyasaṅkhāra”nti padassa.",
  "tika-vin06t:524_0": "Purato namanā ānamanā.",
  "tika-vin06t:524_1": "Tiriyaṃ namanā vinamanā.",
  "tika-vin06t:524_2": "Suṭṭhu namanā sannamanā.",
  "tika-vin06t:524_3": "Pacchā namanā paṇamanā.",
  "tika-vin06t:524_4": "Jāṇuke gahetvā ṭhānaṃ viya iñjanāti ānamanādīnaṃ āvibhāvatthamuttanti veditabbaṃ.",
  "tika-vin06t:524_5": "Yathārūpehi ānamanādi vā kampanādi vā hoti,",
  "tika-vin06t:524_6": "tathārūpe passambhayanti sambandho.",
  "tika-vin06t:524_7": "Iti kirāti iti ce.",
  "tika-vin06t:524_8": "Evaṃ santeti santasukhumampi ce passambhati.",
  "tika-vin06t:524_9": "Pabhāvanāti uppādanaṃ.",
  "tika-vin06t:524_10": "Assāsapassāsānaṃ vūpasantattā ānāpānassatisamādhissa bhāvanā na hoti.",
  "tika-vin06t:524_11": "Yasmā taṃ natthi,",
  "tika-vin06t:524_12": "tasmā na samāpajjati,",
  "tika-vin06t:524_13": "samāpattiyā abhāvena na vuṭṭhahanti.",
  "tika-vin06t:524_14": "Iti kirāti evametaṃ tāva vacananti tadetaṃ.",
  "tika-vin06t:524_15": "Saddova saddanimittaṃ,",
  "tika-vin06t:524_16": "“sato assasati sato passasatī”ti padāni patiṭṭhapetvā dvattiṃsapadāni cattāri catukkāni veditabbāni.",
  "tika-vin06t:525_0": "Appaṭipīḷananti tesaṃ kilesānaṃ anuppādanaṃ kiñcāpi cetiyaṅgaṇavattādīnipi atthato pātimokkhasaṃvarasīle",
  "tika-vin06t:525_1": "saṅgahaṃ gacchanti “yassa siyā āpattī”ti vacanato.",
  "tika-vin06t:525_2": "Tathāpi “na tāva,",
  "tika-vin06t:525_3": "sāriputta,",
  "tika-vin06t:525_4": "satthā sāvakānaṃ sikkhāpadaṃ paññapeti uddisati pātimokkhaṃ,",
  "tika-vin06t:525_5": "yāva na idhekacce āsavaṭṭhānīyā dhammā saṅghe pātubhavantī”ti ettha anadhippetattā “ābhisamācārika”nti vuttaṃ.",
  "tika-vin06t:525_6": "“Yaṃ panettha āpattiṭṭhāniyaṃ na hoti,",
  "tika-vin06t:525_7": "taṃ amissamevā”ti vuttaṃ.",
  "tika-vin06t:526_0": "Yathāvuttenāti yogānuyogakammassa padaṭṭhānattā.",
  "tika-vin06t:526_1": "Sallahukavutti aṭṭhaparikkhāriko.",
  "tika-vin06t:526_2": "Pañcasandhikaṃ kammaṭṭhānanti ettha jhānampi nimittampi tadatthajotikāpi pariyatti idha kammaṭṭhānaṃ nāma.",
  "tika-vin06t:526_3": "Gamanāgamanasampannatādi senāsanaṃ.",
  "tika-vin06t:526_4": "Saṃkiliṭṭhacīvaradhovanādayo khuddakapalibodhā.",
  "tika-vin06t:526_5": "“Antarā patitaṃ nu kho”ti vikampati.",
  "tika-vin06t:527_0": "Ajjhattaṃ vikkhepagatenāti niyakajjhatte vikkhepagatena.",
  "tika-vin06t:527_1": "Sāraddhā asamāhitattā.",
  "tika-vin06t:527_2": "Upanibandhanathambhamūlaṃ nāma nāsikaggaṃ,",
  "tika-vin06t:527_3": "mukhanimittaṃ vā.",
  "tika-vin06t:527_4": "Tatthevāti nāsikaggādinimitte.",
  "tika-vin06t:527_5": "“Dolāphalakassa ekapasse eva ubho koṭiyo majjhañca passatī”ti vadanti.",
  "tika-vin06t:528_0": "Idha panāti kakacūpame.",
  "tika-vin06t:528_1": "Desatoti phusanakaṭṭhānato.",
  "tika-vin06t:528_2": "“Nimittaṃ paṭṭhapetabbanti nimitte sati paṭṭhapetabbā”ti vuttaṃ.",
  "tika-vin06t:528_3": "Garūhi bhāvetabbattā garukabhāvanaṃ.",
  "tika-vin06t:528_4": "Ekacce āhūti ekacce jhāyino āhu.",
  "tika-vin06t:529_0": "“Saññānānatāyā”ti vacanato ekaccehi vuttampi pamāṇameva,",
  "tika-vin06t:529_1": "saṅgītito paṭṭhāya aṭṭhakathāya anāgatattā tathā vuttaṃ.",
  "tika-vin06t:529_2": "“Mayhaṃ tārakarūpaṃ nu kho upaṭṭhātī”tiādiparikappe asatipi dhātunānattena etāsaṃ dhātūnaṃ uppatti viya kevalaṃ bhāvayato tathā tathā upaṭṭhāti.",
  "tika-vin06t:529_3": "“Na nimitta’nti vattuṃ na vaṭṭati sampajānamusāvādattā”ti vuttaṃ.",
  "tika-vin06t:529_4": "Kammaṭṭhānanti idha vuttapaṭibhāganimittameva.",
  "tika-vin06t:530_0": "Nimitte paṭibhāge.",
  "tika-vin06t:530_1": "Nānākāranti “cattāro vaṇṇā vattantī”ti vuttanānāvidhataṃ.",
  "tika-vin06t:530_2": "Vibhāvayanti jānaṃ pakāsayaṃ.",
  "tika-vin06t:530_3": "Assāsapassāseti tato sambhūte nimitte,",
  "tika-vin06t:530_4": "assāsapassāse vā nānākāraṃ.",
  "tika-vin06t:530_5": "Nimitte hi cittaṃ ṭhapentova nānākāratañca vibhāveti,",
  "tika-vin06t:530_6": "assāsapassāse vā sakaṃ cittaṃ nibandhatīti vuccati.",
  "tika-vin06t:530_7": "Tārakarūpādivaṇṇato.",
  "tika-vin06t:530_8": "Kakkhaḷattādilakkhaṇato.",
  "tika-vin06t:531_0": "Aṭṭhakathāsu paṭikkhittanti āsannabhavaṅgattāti kāraṇaṃ vatvā sīhaḷaṭṭhakathāsu paṭikkhittaṃ. Kasmā?",
  "tika-vin06t:531_1": "Yasmā chaṭṭhe,",
  "tika-vin06t:531_2": "sattame vā appanāya sati maggavīthiyaṃ phalassa okāso na hoti, tasmā.",
  "tika-vin06t:531_3": "Idha hotūti ce? Na,",
  "tika-vin06t:531_4": "lokiyappanāpi hi appanāvīthimhi lokuttarena samānagatikāvāti paṭiladdhajjhānopi bhikkhu diṭṭhadhammasukhavihāratthāya",
  "tika-vin06t:531_5": "jhānaṃ samāpajjitvā sattāhaṃ nisīditukāmo catutthe,",
  "tika-vin06t:531_6": "pañcame vā appetvā nisīdati,",
  "tika-vin06t:531_7": "na chaṭṭhe,",
  "tika-vin06t:531_8": "sattame vā.",
  "tika-vin06t:531_9": "Tattha hi appanā.",
  "tika-vin06t:531_10": "Tato paraṃ appanāya ādhārabhāvaṃ na gacchati.",
  "tika-vin06t:531_11": "Āsannabhavaṅgattā catutthaṃ,",
  "tika-vin06t:531_12": "pañcamaṃ vā gacchati thale ṭhitaghaṭo viya javanānamantare ṭhitattāti kira ācariyo.",
  "tika-vin06t:532_0": "Puthuttārammaṇāni anāvajjitvā jhānaṅgāneva āvajjanaṃ āvajjanavasī nāma.",
  "tika-vin06t:532_1": "Tato paraṃ catunnaṃ,",
  "tika-vin06t:532_2": "pañcannaṃ vā paccavekkhaṇacittānaṃ uppajjanaṃ,",
  "tika-vin06t:532_3": "taṃ paccavekkhaṇavasī nāma.",
  "tika-vin06t:532_4": "Teneva “paccavekkhaṇavasī pana āvajjanavasiyā eva vuttā”ti vuttaṃ.",
  "tika-vin06t:532_5": "Samāpajjanavasī nāma yattakaṃ kālaṃ icchati tattakaṃ samāpajjanaṃ,",
  "tika-vin06t:532_6": "taṃ pana icchitakālaparicchedaṃ patiṭṭhāpetuṃ samatthatāti.",
  "tika-vin06t:532_7": "“Adhiṭṭhānavasiyā vuṭṭhānavasino ayaṃ nānattaṃ adhiṭṭhānānubhāvena javanaṃ javati,",
  "tika-vin06t:532_8": "vuṭṭhānānubhāvena pana adhippetato adhikaṃ javatī”tipi vadanti.",
  "tika-vin06t:532_9": "Apica pathavīkasiṇādiārammaṇaṃ āvajjitvā javanañca javitvā puna āvajjitvā tato pañcamaṃ jhānaṃ cittaṃ hoti,",
  "tika-vin06t:532_10": "ayaṃ kira ukkaṭṭhaparicchedo.",
  "tika-vin06t:532_11": "Bhagavato pana āvajjanasamanantarameva jhānaṃ hotīti sabbaṃ anugaṇṭhipade vuttaṃ.",
  "tika-vin06t:533_0": "“Vatthunti hadayavatthuṃ.",
  "tika-vin06t:533_1": "Dvāranti cakkhādi.",
  "tika-vin06t:533_2": "Ārammaṇanti rūpādī”ti likhitaṃ.",
  "tika-vin06t:533_3": "Yathāpariggahitarūpārammaṇaṃ vā viññāṇaṃ passati,",
  "tika-vin06t:533_4": "aññathāpi passati. Kathaṃ?",
  "tika-vin06t:533_5": "“Yathāpariggahitarūpavatthudvārārammaṇaṃ vā”ti vuttaṃ.",
  "tika-vin06t:533_6": "Yathāpariggahitarūpesu vatthudvārārammaṇāni yassa viññāṇassa,",
  "tika-vin06t:533_7": "taṃ viññāṇaṃ yathāpariggahitarūpavatthudvārārammaṇaṃ tampi passati,",
  "tika-vin06t:533_8": "ekassa vā ārammaṇasaddassa lopo daṭṭhabboti ca mama takko vicāretvāva gahetabbo.",
  "tika-vin06t:534_0": "Tato paraṃ tīsu catukkesu dve dve padāni ekamekaṃ katvā gaṇetabbaṃ.",
  "tika-vin06t:534_1": "Samathena ārammaṇato vipassanāvasena asammohato pītipaṭisaṃvedanamettha veditabbaṃ.",
  "tika-vin06t:534_2": "“Dukkhametaṃ ñāṇa”ntiādīsu pana “ārammaṇato asammohato”ti yaṃ vuttaṃ,",
  "tika-vin06t:534_3": "idha tato vuttanayato uppaṭipāṭiyā vuttaṃ.",
  "tika-vin06t:534_4": "Tattha hi yena mohena taṃ dukkhaṃ paṭicchannaṃ,",
  "tika-vin06t:534_5": "na upaṭṭhāti,",
  "tika-vin06t:534_6": "tassa vihatattā vā evaṃ pavatte ñāṇe yathāruci paccavekkhituṃ icchiticchitakāle samatthabhāvato vā dukkhādīsu tīsu asammohato ñāṇaṃ vuttaṃ.",
  "tika-vin06t:534_7": "Nirodhe ārammaṇato taṃsampayuttā pītipaṭisaṃvedanā asammohato na sambhavati mohappahānābhāvā,",
  "tika-vin06t:534_8": "paṭisambhidāpāḷivirodhato ca.",
  "tika-vin06t:534_9": "Tattha “dīghaṃ assāsavasenā”tiādi ārammaṇato dassetuṃ vuttaṃ.",
  "tika-vin06t:534_10": "Tāya satiyā tena ñāṇena sā pīti paṭisaṃviditā hoti tadārammaṇassa paṭisaṃviditattāti ettha adhippāyo.",
  "tika-vin06t:534_11": "“Āvajjato”tiādi asammohato pītipaṭisaṃvedanaṃ dassetuṃ vuttaṃ.",
  "tika-vin06t:534_12": "Aniccādivasena jānato, passato,",
  "tika-vin06t:534_13": "paccavekkhato ca.",
  "tika-vin06t:534_14": "Tadadhimuttatāvasena adhiṭṭhahato,",
  "tika-vin06t:534_15": "adhimuccato,",
  "tika-vin06t:534_16": "tathā vīriyādiṃ samādahato khaṇikasamādhinā.",
  "tika-vin06t:535_0": "Abhiññeyyanti ñātapariññāya.",
  "tika-vin06t:535_1": "Pariññeyyanti tīraṇapariññāya.",
  "tika-vin06t:535_2": "Sabbañhi dukkhasaccaṃ abhiññeyyaṃ,",
  "tika-vin06t:535_3": "pariññeyyañca.",
  "tika-vin06t:535_4": "Tatra cāyaṃ pītīti likhitaṃ.",
  "tika-vin06t:535_5": "Abhiññeyyantiādi maggakkhaṇaṃ sandhāyāhāti vuttaṃ.",
  "tika-vin06t:535_6": "Maggena asammohasaṅkhātavipassanākiccanipphattito maggopi abhiññeyyādiārammaṇaṃ karonto viya vutto.",
  "tika-vin06t:535_7": "Vipassanābhūmidassanatthanti samathe kāyikasukhābhāvā vuttaṃ.",
  "tika-vin06t:535_8": "Dvīsu cittasaṅkhārapadesūti cittasaṅkhārapaṭisaṃvedī…pe…",
  "tika-vin06t:535_9": "sikkhati passambhayaṃ cittasaṅkhārapaṭisaṃvedī…pe…",
  "tika-vin06t:535_10": "sikkhatīti etesu.",
  "tika-vin06t:535_11": "Modanādi sabbaṃ pītivevacanaṃ.",
  "tika-vin06t:535_12": "Aniccānupassanādi kilese,",
  "tika-vin06t:535_13": "tammūlake khandhābhisaṅkhāre.",
  "tika-vin06t:535_14": "Evaṃ bhāvitoti na catukkapañcakajjhānanibbattanena bhāvito.",
  "tika-vin06t:535_15": "Evaṃ sabbākāraparipuṇṇaṃ katvā bhāvito.",
  "tika-vin06t:535_16": "Vipassanāmaggapaccavekkhaṇakālesupi pavattaassāsamukheneva sabbaṃ dassitaṃ upāyakusalena bhagavatā.",
  "tika-vin06t:536_0": "168. Kasmā idaṃ vuccati amhehīti adhippāyo.",
  "tika-vin06t:537_0": "Padabhājanīyavaṇṇanā",
  "tika-vin06t:538_0": "172.",
  "tika-vin06t:538_1": "Ussukkavacananti pākaṭasaddasaññā kira,",
  "tika-vin06t:538_2": "samānakapadanti vuttaṃ hoti.",
  "tika-vin06t:538_3": "“Sutvā bhuñjantī”ti ettha viya sañcicca voropetukāmassa sañciccapadaṃ voropanapadassa ussukkaṃ,",
  "tika-vin06t:538_4": "sañcetanā ca jīvitā voropanañca ekassevāti vuttaṃ hoti.",
  "tika-vin06t:538_5": "Na kevalaṃ cetasikamatteneva hoti,",
  "tika-vin06t:538_6": "payogopi icchitabbo evāti dassetuṃ vuttānīti kira upatissatthero.",
  "tika-vin06t:538_7": "“Jānitvā sañjānitvā cecca abhivitaritvā”ti vattabbe “jānanto…pe…",
  "tika-vin06t:538_8": "vītikkamo”ti voropanampi dassitaṃ,",
  "tika-vin06t:538_9": "tasmā byañjane ādaraṃ akatvā attho dassito.",
  "tika-vin06t:538_10": "Vītikkamasaṅkhātatthasiddhiyā hi purimacetanā atthasādhikā hoti.",
  "tika-vin06t:538_11": "Sabbasukhumaattabhāvanti rūpaṃ sandhāya vuttaṃ,",
  "tika-vin06t:538_12": "na arūpaṃ.",
  "tika-vin06t:538_13": "Attasaṅkhātānañhi arūpānaṃ khandhavibhaṅge viya idha oḷārikasukhumatā anadhippetā.",
  "tika-vin06t:538_14": "Mātukucchisminti yebhuyyavacanaṃ,",
  "tika-vin06t:538_15": "opapātikamanussepi pārājikameva,",
  "tika-vin06t:538_16": "arūpakāye upakkamābhāvā taggahaṇaṃ kasmāti ce?",
  "tika-vin06t:538_17": "Arūpakkhandhena saddhiṃ tasseva rūpakāyassa jīvitindriyasambhavato.",
  "tika-vin06t:538_18": "Tena sajīvakova manussaviggahopi nāma hotīti siddhaṃ.",
  "tika-vin06t:538_19": "Ettha mātukucchisminti manussamātuyā vā tiracchānamātuyā vā.",
  "tika-vin06t:538_20": "Vuttañhi parivāre –",
  "tika-vin06t:539_0": "“Itthiṃ hane ca mātaraṃ, purisañca pitaraṃ hane;",
  "tika-vin06t:540_0": "Mātaraṃ pitaraṃ hantvā, na tenānantaraṃ phuse;",
  "tika-vin06t:541_0": "Pañhā mesā kusalehi cintitā”ti.",
  "tika-vin06t:542_0": "Paṭhamanti paṭisandhicittameva.",
  "tika-vin06t:542_1": "Ekabhavapariyāpannāya hi cittasantatiyā paṭisandhicittaṃ paṭhamacittaṃ nāma.",
  "tika-vin06t:542_2": "Cuticittaṃ pacchimaṃ nāma.",
  "tika-vin06t:542_3": "Aññathā anamatagge saṃsāre paṭhamacittaṃ nāma natthi vinā anantarasamanantaranatthivigatapaccayehi cittuppattiyā abhāvato.",
  "tika-vin06t:542_4": "Bhāve vā navasattapātubhāvadosappasaṅgo.",
  "tika-vin06t:542_5": "Ayaṃ sabbapaṭhamo manussaviggahoti kiñcāpi imaṃ jīvitā voropetuṃ na sakkā,",
  "tika-vin06t:542_6": "taṃ ādiṃ katvā santatiyā yāva maraṇā uppajjanakamanussaviggahesu aparimāṇesu “sabbapaṭhamo”ti dissati.",
  "tika-vin06t:542_7": "Yadā pana yo manussaviggaho pubbāpariyavasena santatippatto hoti,",
  "tika-vin06t:542_8": "tadā taṃ jīvitā voropetuṃ sakkā.",
  "tika-vin06t:542_9": "Santatiṃ vikopento hi jīvitā voropeti nāma.",
  "tika-vin06t:542_10": "Ettha ca nānattanaye adhippete sati “sabbapaṭhamo”ti vacanaṃ yujjati,",
  "tika-vin06t:542_11": "na pana ekattanaye santatiyā ekattā.",
  "tika-vin06t:542_12": "Ekattanayo ca idhādhippeto “santatiṃ vikopetī”ti vacanato,",
  "tika-vin06t:542_13": "tasmā “sabbapaṭhamo”ti vacanaṃ na yujjatīti ce? Na,",
  "tika-vin06t:542_14": "santatipaccuppannabahuttā.",
  "tika-vin06t:542_15": "Yasmā pana santati nāma anekesaṃ pubbāpariyuppatti vuccati,",
  "tika-vin06t:542_16": "tasmā “ayaṃ sabbapaṭhamo”ti vutto,",
  "tika-vin06t:542_17": "evamettha dvepi nayā saṅgahaṃ gacchanti,",
  "tika-vin06t:542_18": "aññathā “santatiṃ vikopetī”ti idaṃ vacanaṃ na sijjhati.",
  "tika-vin06t:542_19": "Kiñcāpi ettha “santatiṃ vikopetī”ti vacanato santatipaccuppannameva adhippetaṃ,",
  "tika-vin06t:542_20": "na addhāpaccuppannaṃ viya dissati,",
  "tika-vin06t:542_21": "tathāpi yasmā santatipaccuppanne vikopite addhāpaccuppannaṃ vikopitameva hoti,",
  "tika-vin06t:542_22": "addhāpaccuppanne pana vikopite santatipaccuppannaṃ vikopitaṃ hotīti ettha vattabbaṃ natthi.",
  "tika-vin06t:542_23": "Tasmā aṭṭhakathāyaṃ “tadubhayampi voropetuṃ sakkā,",
  "tika-vin06t:542_24": "tasmā tadeva sandhāya ‘santatiṃ vikopetī’ti idaṃ vuttanti veditabba”nti āha.",
  "tika-vin06t:542_25": "“Santatiṃ vikopetī”ti vacanato pakatiyā āyupariyantaṃ patvā maraṇakasatte vītikkame sati anāpatti vītikkamapaccayā santatiyā akopitattā.",
  "tika-vin06t:542_26": "Vītikkamapaccayā ce āyupariyantaṃ appatvā antarāva maraṇakasatte vītikkamapaccayā āpatti,",
  "tika-vin06t:542_27": "kammabaddho cāti no takkoti ācariyo.",
  "tika-vin06t:542_28": "“Maraṇavaṇṇaṃ vā saṃvaṇṇeyya,",
  "tika-vin06t:542_29": "maraṇāya vā samādapeyya,",
  "tika-vin06t:542_30": "ayampi pārājiko hoti asaṃvāso”ti vacanato vā cetanākkhaṇe eva pārājikāpatti ekantākusalattā,",
  "tika-vin06t:542_31": "dukkhavedanattā,",
  "tika-vin06t:542_32": "kāyakammattā,",
  "tika-vin06t:542_33": "vacīkammattā,",
  "tika-vin06t:542_34": "kiriyattā cāti veditabbaṃ.",
  "tika-vin06t:543_0": "Sattaṭṭhajavanavāramattanti sabhāgārammaṇavasena vuttaṃ,",
  "tika-vin06t:543_1": "teneva “sabhāgasantativasenā”tiādi vuttaṃ.",
  "tika-vin06t:543_2": "Attano paṭipakkhena samannāgatattā samanantarassa paccayaṃ hontaṃ yathā pure viya ahutvā dubbalassa.",
  "tika-vin06t:543_3": "Tanti jīvitindriyavikopanaṃ.",
  "tika-vin06t:544_0": "Ītinti sattavidhavicchikādīni yuddhe ḍaṃsitvā māraṇatthaṃ vissajjenti.",
  "tika-vin06t:544_1": "Pajjarakanti sarīraḍāhaṃ.",
  "tika-vin06t:544_2": "Sūcikanti sūlaṃ.",
  "tika-vin06t:544_3": "Visūcikanti sukkhamātisāraṃvasayaṃ.",
  "tika-vin06t:544_4": "Pakkhandiyanti rattātisāraṃ.",
  "tika-vin06t:544_5": "Dvattibyāmasatappamāṇe mahākāye nimminitvā ṭhitanāguddharaṇaṃ,",
  "tika-vin06t:544_6": "kujjhitvā olokite paresaṃ kāye visamaraṇaṃ vā ḍāhuppādanaṃ vā payogo nāma.",
  "tika-vin06t:545_0": "Kecīti mahāsaṅghikā.",
  "tika-vin06t:545_1": "Ayaṃ itthī.",
  "tika-vin06t:545_2": "Kulumbassāti gabbhassa.",
  "tika-vin06t:545_3": "Kathaṃ sā itarassāti ce?",
  "tika-vin06t:545_4": "Tassa duṭṭhena manasānupakkhite so ca gabbho sā ca iddhīti ubhayampi saheva nassati,",
  "tika-vin06t:545_5": "ghaṭaggīnaṃ bhedanibbāyanaṃ viya ekakkhaṇe hoti.",
  "tika-vin06t:545_6": "“Tesaṃ suttantikesu ocariyamānaṃ na sametī”ti likhitaṃ,",
  "tika-vin06t:545_7": "“tesaṃ mataṃ gahetvā ‘thāvarīnampi ayaṃ yujjatī’ti vutte tikavasena paṭisedhitabbanti apare”ti vuttaṃ.",
  "tika-vin06t:545_8": "Sāhatthikanissaggiyapayogesu sanniṭṭhāpakacetanāya sattamāya sahuppannakāyaviññattiyā sāhatthikatā veditabbā.",
  "tika-vin06t:545_9": "Āṇattike pana sattahipi cetanāhi saha vacīviññattisambhavato sattasatta saddā ekato hutvā ekekakkharabhāvaṃ",
  "tika-vin06t:545_10": "gantvā yattakehi akkharehi attano adhippāyaṃ viññāpeti,",
  "tika-vin06t:545_11": "tadavasānakkharasamuṭṭhāpikāya sattamacetanāya sahajātavacīviññattiyā āṇattikatā veditabbā.",
  "tika-vin06t:545_12": "Tathā vijjāmayapayoge.",
  "tika-vin06t:545_13": "Kāyenāṇattiyaṃ pana sāhatthike vuttanayova.",
  "tika-vin06t:545_14": "Thāvarapayoge yāvatā parassa maraṇaṃ hoti,",
  "tika-vin06t:545_15": "tāvatā kammabaddho,",
  "tika-vin06t:545_16": "āpatti ca.",
  "tika-vin06t:545_17": "Tato paraṃ atisañcaraṇe kammabaddhātibahuttaṃ veditabbaṃ sati paraṃ maraṇe.",
  "tika-vin06t:545_18": "Pārājikāpatti panettha ekā.",
  "tika-vin06t:545_19": "Atthasādhakacetanā yasmā ettha ca dutiyapārājike ca labbhati,",
  "tika-vin06t:545_20": "na aññattha,",
  "tika-vin06t:545_21": "tasmā dvinnampi sādhāraṇā imā gāthāyo –",
  "tika-vin06t:546_0": "“Bhūtadhammaniyāmā ye, te dhammā niyatā matā;",
  "tika-vin06t:547_0": "Bhāvidhammaniyāmā ye, teva aniyatā idha.",
  "tika-vin06t:548_0": "“Bhūtadhammaniyāmānaṃ, ṭhitāva sā paccayaṭṭhiti;",
  "tika-vin06t:549_0": "Bhāvidhammaniyāmānaṃ, sāpekkhā paccayaṭṭhiti.",
  "tika-vin06t:550_0": "“Tenaññā hetuyā atthi, sāpi dhammaniyāmatā;",
  "tika-vin06t:551_0": "Tassā phalaṃ aniyataṃ, phalāpekkhā niyāmatā.",
  "tika-vin06t:552_0": "“Evañhi sabbadhammānaṃ, ṭhitā dhammaniyāmatā;",
  "tika-vin06t:553_0": "Laddhadhammaniyāmā yā, sātthasādhakacetanā.",
  "tika-vin06t:554_0": "“Cetanāsiddhito pubbe, pacchā tassātthasiddhito;",
  "tika-vin06t:555_0": "Avisesena sabbāpi, chabbidhā atthasādhikā.",
  "tika-vin06t:556_0": "“Āṇattiyaṃ yato sakkā, vibhāvetuṃ vibhāgato;",
  "tika-vin06t:557_0": "Tasmā āṇattiyaṃyeva, vuttā sā atthasādhikā.",
  "tika-vin06t:558_0": "“Micchatte vāpi sammatte, niyatāniyatā matā;",
  "tika-vin06t:559_0": "Abhidhamme na sabbatthi, tattha sā niyatā siyā.",
  "tika-vin06t:560_0": "“Yā theyyacetanā sabbā, sahatthāṇattikāpi vā;",
  "tika-vin06t:561_0": "Abhidhammanayenāyaṃ, ekantaniyatā siyā.",
  "tika-vin06t:562_0": "“Pāṇātipātaṃ nissāya, sahatthāṇattikādikā;",
  "tika-vin06t:563_0": "Abhidhammavasenesā, paccekaṃ taṃ dukaṃ bhaje.",
  "tika-vin06t:564_0": "“Jīvitindriyupacchedo, cetanā ceti taṃ dvayaṃ;",
  "tika-vin06t:565_0": "Na sāhatthikakammena, pagevāṇattikāsamaṃ.",
  "tika-vin06t:566_0": "“Jīvitindriyupacchedo, cetanā ceti taṃ dvayaṃ;",
  "tika-vin06t:567_0": "Na sāhatthikakammena, pagevāṇattikāsamaṃ.",
  "tika-vin06t:568_0": "“Jīvitindriyupacchedakkhaṇe vadhakacetanā;",
  "tika-vin06t:569_0": "Cirāṭhitāti ko dhammo, niyāmeti āpattikaṃ.",
  "tika-vin06t:570_0": "“Jīvitindriyupacchedakkhaṇe ce vadhako siyā;",
  "tika-vin06t:571_0": "Mato sutto pabuddho vā, kusalo vadhako siyā.",
  "tika-vin06t:572_0": "“Kusalattikabhedo ca, vedanāttikabhedopi;",
  "tika-vin06t:573_0": "Siyā tathā gato siddho, sahatthā vadhakacetanā”ti.",
  "tika-vin06t:574_0": "Yāni pana bījautukammadhammacittaniyāmāni pañca aṭṭhakathāya ānetvā nidassitāni,",
  "tika-vin06t:574_1": "tesu ayamatthasādhakacetanā yogaṃ gacchatīti maññe “ayaṃ atthasādhakacetanāniyamo natthī”ti cetanānaṃ",
  "tika-vin06t:574_2": "micchattasammattaniyatānampi natthibhāvappasaṅgato.",
  "tika-vin06t:574_3": "Bhajāpiyamānā yena,",
  "tika-vin06t:574_4": "tena sabbepi yathāsambhavaṃ kammacittaniyāme bhajanti gacchantīti veditabbaṃ.",
  "tika-vin06t:574_5": "Jīvite ādīnavo maraṇavaṇṇadassane na vibhattova,",
  "tika-vin06t:574_6": "idha pana saṅkappapade atthato “maraṇasaññī maraṇacetano maraṇādhippāyo”ti evaṃ avibhūtattā vibhatto,",
  "tika-vin06t:574_7": "apākaṭattā,",
  "tika-vin06t:574_8": "anoḷārikattā vā avibhāgā kāritā vā.",
  "tika-vin06t:574_9": "Nayidaṃ vitakkassa nāmanti na vitakkasseva nāmaṃ,",
  "tika-vin06t:574_10": "kintu saññācetanānampi nāmanti gahetabbaṃ.",
  "tika-vin06t:574_11": "Kaṅkhāvitaraṇiyampi evameva vuttaṃ.",
  "tika-vin06t:575_0": "174.",
  "tika-vin06t:575_1": "Kāyatoti vuttattā “sattiñasū”ti vattabbe vacanasiliṭṭhatthaṃ “ususattiādinā”ti vuttaṃ.",
  "tika-vin06t:575_2": "Anuddesike kammassārammaṇaṃ so vā hoti, añño vā.",
  "tika-vin06t:575_3": "Ubhayehīti kiñcāpi paṭhamappahāro na sayameva sakkoti,",
  "tika-vin06t:575_4": "dutiyaṃ labhitvā pana sakkonto jīvitavināsanahetu ahosi,",
  "tika-vin06t:575_5": "tadatthameva hi vadhakena so dinno,",
  "tika-vin06t:575_6": "dutiyo pana aññena cittena dinno,",
  "tika-vin06t:575_7": "tena suṭṭhu vuttaṃ “paṭhamappahārenevā”ti,",
  "tika-vin06t:575_8": "“cetanā nāma dāruṇāti garuṃ vatthuṃ ārabbha pavattapubbabhāgacetanā pakatisabhāvavadhakacetanā,",
  "tika-vin06t:575_9": "no dāruṇā hotī”ti ācariyena likhitaṃ.",
  "tika-vin06t:575_10": "“Pubbabhāgacetanā parivārā,",
  "tika-vin06t:575_11": "vadhakacetanāva dāruṇā hotī”ti vuttaṃ.",
  "tika-vin06t:575_12": "Yathādhippāyanti ubhopi paṭivijjhati,",
  "tika-vin06t:575_13": "sāhatthikopi saṅketattā na muccati kira.",
  "tika-vin06t:576_0": "Kiriyāviseso aṭṭhakathāsu anāgato.",
  "tika-vin06t:576_1": "“Evaṃ vijjha,",
  "tika-vin06t:576_2": "evaṃ pahara,",
  "tika-vin06t:576_3": "evaṃ ghāhehī’ti pāḷiyā sametīti ācariyena gahito”ti vadanti.",
  "tika-vin06t:576_4": "Purato paharitvātiādi vatthuvisaṅketameva kira.",
  "tika-vin06t:576_5": "Etaṃ gāme ṭhitanti puggalova niyamito.",
  "tika-vin06t:576_6": "Yo pana liṅgavasena “dīghaṃ…pe…",
  "tika-vin06t:576_7": "mārehī”ti āṇāpeti aniyametvā.",
  "tika-vin06t:576_8": "Yadi niyametvā vadati,",
  "tika-vin06t:576_9": "“etaṃ dīgha”nti vadeyyāti apare.",
  "tika-vin06t:576_10": "Ācariyā pana “dīghanti vutte niyamitaṃ hoti,",
  "tika-vin06t:576_11": "evaṃ aniyametvā vadati,",
  "tika-vin06t:576_12": "na pana āṇāpako dīghādīsu aññataraṃ mārehīti adhippāyo”ti vadanti kira.",
  "tika-vin06t:576_13": "“Attho pana cittena ekaṃ sandhāyapi aniyametvā āṇāpetī”ti likhitaṃ.",
  "tika-vin06t:576_14": "“Itaro aññaṃ tādisaṃ māreti,",
  "tika-vin06t:576_15": "āṇāpako muccatī”ti vuttaṃ yathādhippāyaṃ na gatattā.",
  "tika-vin06t:576_16": "“Evaṃ dīghādivasenāpi cittena aniyamitassevāti yuttaṃ viya dissatī”ti aññatarasmiṃ gaṇṭhipade likhitaṃ,",
  "tika-vin06t:576_17": "suṭṭhu vīmaṃsitvā sabbaṃ gahetabbaṃ,",
  "tika-vin06t:576_18": "okāsassa niyamitattāti ettha okāsaniyamaṃ katvā niddisanto tasmiṃ okāse nisinnaṃ māretukāmova hoti,",
  "tika-vin06t:576_19": "sayaṃ pana tadā tattha natthi.",
  "tika-vin06t:576_20": "Tasmā okāsena saha attano jīvitindriyaṃ ārammaṇaṃ na hoti,",
  "tika-vin06t:576_21": "tena attanā mārāpito paro eva mārāpito. Kathaṃ?",
  "tika-vin06t:576_22": "Sayaṃ rasso ca tanuko ca hutvā pubbabhāge attānaṃ sandhāya āṇattikkhaṇe “dīghaṃ rassaṃ thūlaṃ balavantaṃ",
  "tika-vin06t:576_23": "mārehī”ti āṇāpentassa cittaṃ attani tassākārassa natthitāya aññassa tādisassa jīvitindriyaṃ ārammaṇaṃ",
  "tika-vin06t:576_24": "katvā pavattati,",
  "tika-vin06t:576_25": "tena mūlaṭṭhassa kammabaddho.",
  "tika-vin06t:576_26": "Evaṃsampadamidanti daṭṭhabbaṃ.",
  "tika-vin06t:577_0": "Dūtaparamparāniddese āṇāpeti,",
  "tika-vin06t:577_1": "āpatti dukkaṭassa.",
  "tika-vin06t:577_2": "Itarassa āroceti,",
  "tika-vin06t:577_3": "āpatti dukkaṭassāti ācariyantevāsīnaṃ yathāsambhavaṃ ārocane,",
  "tika-vin06t:577_4": "paṭiggaṇhane dukkaṭaṃ sandhāya vuttaṃ.",
  "tika-vin06t:577_5": "Na vadhako paṭiggaṇhāti,",
  "tika-vin06t:577_6": "tassa dukkaṭanti siddhaṃ hoti.",
  "tika-vin06t:577_7": "Taṃ pana okāsābhāvato na vuttaṃ.",
  "tika-vin06t:577_8": "Mūlaṭṭhena āpajjitabbāpattiyā hi tassa okāso aparicchinno,",
  "tika-vin06t:577_9": "tenassa tasmiṃ okāse thullaccayaṃ vuttaṃ.",
  "tika-vin06t:577_10": "Vadhako ce paṭiggaṇhāti,",
  "tika-vin06t:577_11": "mūlaṭṭho ācariyo pubbe āpannadukkaṭena saha thullaccayampi āpajjati. Kasmā?",
  "tika-vin06t:577_12": "Mahājano hi tena pāpe niyojitoti.",
  "tika-vin06t:577_13": "Idaṃ pana dukkaṭathullaccayaṃ vadhako ce tamatthaṃ na sāveti āpajjati.",
  "tika-vin06t:577_14": "Yadi sāveti,",
  "tika-vin06t:577_15": "pārājikamevāpajjati. Kasmā?",
  "tika-vin06t:577_16": "Atthasādhakacetanāya abhāvā.",
  "tika-vin06t:577_17": "Anugaṇṭhipade pana “paṭiggaṇhati,",
  "tika-vin06t:577_18": "taṃ dukkaṭaṃ hoti.",
  "tika-vin06t:577_19": "Yadi evaṃ kasmā pāṭhe na vuttanti ce?",
  "tika-vin06t:577_20": "Vadhako pana ‘sādhu karomī’ti paṭiggaṇhitvā taṃ na karoti.",
  "tika-vin06t:577_21": "Evañhi niyame ‘mūlaṭṭhassa kiṃ nāma hoti,",
  "tika-vin06t:577_22": "kimassa dukkaṭāpattī’ti sañjātakaṅkhānaṃ tadatthadīpanatthaṃ ‘mūlaṭṭhassa āpatti thullaccayassā”’ti vuttaṃ.",
  "tika-vin06t:577_23": "“Vadhako paṭiggaṇhāti āpatti dukkaṭassa,",
  "tika-vin06t:577_24": "mūlaṭṭhassa ca āpatti thullaccayassā”ti vuttaṃ na silissati,",
  "tika-vin06t:577_25": "mūlaṭṭhena āpajjitabbāpattidassanādhikārattā vadhako paṭiggaṇhāti,",
  "tika-vin06t:577_26": "āpatti dukkaṭassāti vuttaṃ.",
  "tika-vin06t:578_0": "Visakkiyadūtapadaniddese “vattukāmatāya ca kicchenettha vatvā payojanaṃ natthīti bhagavatā na vutta”nti vuttaṃ.",
  "tika-vin06t:578_1": "Yaṃ pana “mūlaṭṭhasseva dukkaṭa”nti aṭṭhakathāyaṃ vuttaṃ.",
  "tika-vin06t:578_2": "Tatrāyaṃ vicāraṇā –",
  "tika-vin06t:578_3": "ācariyena āṇattena buddharakkhitena tadatthe saṅgharakkhitasseva ārocite kiñcāpi yo “sādhū”ti paṭiggaṇhāti,",
  "tika-vin06t:578_4": "atha kho ācariyassevetaṃ dukkaṭaṃ visaṅketattā,",
  "tika-vin06t:578_5": "na buddharakkhitassa, kasmā?",
  "tika-vin06t:578_6": "Atthasādhakacetanāya āpannattā.",
  "tika-vin06t:578_7": "Teneva “āṇāpakassa ca vadhakassa ca āpatti pārājikassā”ti pāḷiyaṃ vuttaṃ,",
  "tika-vin06t:578_8": "taṃ pana mūlaṭṭhena āpajjitabbadukkaṭaṃ “mūlaṭṭhassa anāpattī”ti iminā aparicchinnokāsattā na vuttaṃ.",
  "tika-vin06t:579_0": "Avisaṅkete “mūlaṭṭhassa āpatti thullaccayassā”ti vuttattā visaṅkete āpatti dukkaṭassāti siddhanti veditabbaṃ.",
  "tika-vin06t:579_1": "“Vadhako paṭiggaṇhāti,",
  "tika-vin06t:579_2": "āpatti dukkaṭassā”ti idaṃ pana dukkaṭaṃ vadhakasseva.",
  "tika-vin06t:579_3": "So hi paṭhamaṃ āṇāpakaṃ buddharakkhitaṃ pārājikāpattiṃ pāpetvā sayaṃ jīvitā voropetvā āpajjissatīti kiñcāpi pāḷiyaṃ “so taṃ jīvitā voropeti,",
  "tika-vin06t:579_4": "āṇāpakassa ca vadhakassa ca āpatti pārājikassā”ti na vuttaṃ,",
  "tika-vin06t:579_5": "tathāpi taṃ atthato vuttameva,",
  "tika-vin06t:579_6": "“yato pārājikaṃ paññatta”nti pubbe vuttanayattā ca taṃ na vuttaṃ.",
  "tika-vin06t:579_7": "“So taṃ jīvitā voropeti,",
  "tika-vin06t:579_8": "āpatti sabbesaṃ pārājikassā”ti hi pubbe vuttaṃ.",
  "tika-vin06t:579_9": "Ettha pubbe ācariyantevāsikānaṃ vuttadukkaṭathullaccayāpattiyo paṭhamameva anāpannā pārājikāpattiyā āpannattā.",
  "tika-vin06t:579_10": "Tathāpi vadhakassa pārājikāpattiyā tesaṃ pārājikabhāvo pākaṭo jātoti katvā “āpatti sabbesaṃ pārājikassā”ti ekato vuttaṃ,",
  "tika-vin06t:579_11": "na tathā “āṇāpakassa,",
  "tika-vin06t:579_12": "vadhakassa ca āpatti pārājikassā”ti ettha. Kasmā?",
  "tika-vin06t:579_13": "Vadhakassa dukkaṭāpattiyā āpannattā.",
  "tika-vin06t:579_14": "So hi paṭhamaṃ dukkaṭāpattiṃ āpajjitvā pacchā pārājikaṃ āpajjati.",
  "tika-vin06t:579_15": "Yadi pana antevāsikā kevalaṃ ācariyassa garukatāya sāsanaṃ ārocenti sayaṃ amaraṇādhippāyā samānā pārājikena anāpatti.",
  "tika-vin06t:579_16": "Akappiyasāsanaharaṇapaccayā dukkaṭāpatti hoti eva,",
  "tika-vin06t:579_17": "imassatthassa sādhanatthaṃ dhammapadavatthūhi migaluddakassa bhariyāya sotāpannāya dhanuususūlādidānaṃ nidassanaṃ vadanti eke.",
  "tika-vin06t:579_18": "Taṃ tittirajātakena sameti,",
  "tika-vin06t:579_19": "tasmā suttañca aṭṭhakathañca anulometīti no takkoti ācariyo.",
  "tika-vin06t:579_20": "Idha pana dūtaparamparāya ca “itthannāmassa pāvada,",
  "tika-vin06t:579_21": "itthannāmo itthannāmaṃ pāvadatū”ti ettha avisesetvā vuttattā vācāya vā ārocetu,",
  "tika-vin06t:579_22": "hatthamuddāya vā,",
  "tika-vin06t:579_23": "paṇṇena vā,",
  "tika-vin06t:579_24": "dūtena vā ārocetu,",
  "tika-vin06t:579_25": "visaṅketo natthi.",
  "tika-vin06t:579_26": "Sace visesetvā mūlaṭṭho,",
  "tika-vin06t:579_27": "antarādūto vā vadati,",
  "tika-vin06t:579_28": "tadatikkame visaṅketoti veditabbaṃ.",
  "tika-vin06t:580_0": "Idāni imasmiṃyeva adhikāradvaye anugaṇṭhipade vuttanayo vuccati –",
  "tika-vin06t:580_1": "“vadhako paṭiggaṇhāti,",
  "tika-vin06t:580_2": "āpatti dukkaṭassā”ti vadhakasseva āpatti,",
  "tika-vin06t:580_3": "na āṇāpakassa buddharakkhitassa.",
  "tika-vin06t:580_4": "Yadi pana so vajjhamaraṇāmaraṇesu avassamaññataraṃ karoti,",
  "tika-vin06t:580_5": "buddharakkhitassāṇattikkhaṇe eva pārājikadukkaṭesu aññataraṃ siyā.",
  "tika-vin06t:580_6": "“Iti cittamano”ti adhikārato “cittasaṅkappo”ti etthāpi iti-",
  "tika-vin06t:580_7": "saddo viya “vadhako paṭiggaṇhāti,",
  "tika-vin06t:580_8": "mūlaṭṭhassa āpatti thullaccayassā”ti adhikārato “mūlaṭṭhassa āpatti dukkaṭassā”ti vuttameva hoti.",
  "tika-vin06t:580_9": "Kasmā sarūpena na vuttanti ce?",
  "tika-vin06t:580_10": "Tato cuttari nayadānatthaṃ.",
  "tika-vin06t:580_11": "“Mūlaṭṭhassa āpatti dukkaṭassā”ti hi vutte mūlaṭṭhasseva vasena niyamitattā “paṭiggaṇhantassa dukkaṭaṃ hotī”ti na ñāyati.",
  "tika-vin06t:580_12": "“Vadhako paṭiggaṇhāti,",
  "tika-vin06t:580_13": "āpatti dukkaṭassā”ti hi aniyametvā vutte sakkā ubhayesaṃ vasena dukkaṭe yojetuṃ.",
  "tika-vin06t:580_14": "Tasmā eva hi aṭṭhakathācariyehi adhikāraṃ gahetvā “saṅgharakkhitena sampaṭicchite mūlaṭṭhasseva dukkaṭanti veditabba”nti vuttaṃ.",
  "tika-vin06t:580_15": "Paṭiggaṇhantassa neva anuññātaṃ,",
  "tika-vin06t:580_16": "na paṭikkhittaṃ,",
  "tika-vin06t:580_17": "kevalantu buddharakkhitassa aniyamitattā paṭikkhittaṃ,",
  "tika-vin06t:580_18": "tassa pana pārājikadukkaṭesu aññataraṃ bhaveyyāti ayamattho dīpito,",
  "tika-vin06t:580_19": "tasmā tampi suvuttaṃ.",
  "tika-vin06t:580_20": "Yasmā ubhayesaṃ vasena yojetuṃ sakkā,",
  "tika-vin06t:580_21": "tasmā ācariyehi “paṭiggaṇhantassevetaṃ dukkaṭa”nti vuttaṃ.",
  "tika-vin06t:580_22": "Tattha mūlaṭṭho neva anuññāto “mūlaṭṭhassā”ti vacanābhāvato,",
  "tika-vin06t:580_23": "na ca paṭikkhitto “paṭiggaṇhantassa āpatti dukkaṭassā”ti pāḷiyā abhāvato,",
  "tika-vin06t:580_24": "paṭiggaṇhanapaccayā vadhakassa dukkaṭaṃ siyāti nayaṃ dātuṃ “mūlaṭṭhassā”ti pāḷiyaṃ avuttattā “taṃ paṭiggaṇhantassevetaṃ dukkaṭa”nti yaṃ vuttaṃ,",
  "tika-vin06t:580_25": "tampi suvuttaṃ.",
  "tika-vin06t:580_26": "Tatra hi buddharakkhitassa paṭikkhittaṃ,",
  "tika-vin06t:580_27": "vuttanayena pana tassa āpatti aniyatāti.",
  "tika-vin06t:580_28": "Kasmā pana aṭṭhakathāyaṃ anuttānaṃ paṭiggaṇhanapaccayā vadhakassa dukkaṭaṃ avatvā mūlaṭṭhasseva vasena dukkaṭaṃ vuttanti ce?",
  "tika-vin06t:580_29": "Aniṭṭhanivāraṇatthaṃ.",
  "tika-vin06t:580_30": "“Saṅgharakkhitena sampaṭicchite paṭiggaṇhanapaccayā tassa dukkaṭa”nti hi vutte anantaranayena sarūpena",
  "tika-vin06t:580_31": "vuttattā idhāpi mūlaṭṭhassa thullaccayaṃ aṭṭhakathāyaṃ vuttameva hotīti āpajjati.",
  "tika-vin06t:580_32": "Iti taṃ evaṃ āpannaṃ thullaccayaṃ uttānanti taṃ avatvā paṭiggaṇhantassa dukkaṭaṃ vuttaṃ.",
  "tika-vin06t:580_33": "Anuttānattā aṭṭhakathāyanti imaṃ aniṭṭhaggahaṇaṃ nivāretuṃ “mūlaṭṭhassevetaṃ dukkaṭa”nti vuttaṃ.",
  "tika-vin06t:580_34": "Ācariyena hi vuttanayena paṭiggaṇhantassa dukkaṭampi uttānameva.",
  "tika-vin06t:580_35": "Uttānañca kasmā amhākaṃ khantīti vuttanti ce?",
  "tika-vin06t:580_36": "Paṭipattidīpanatthaṃ.",
  "tika-vin06t:580_37": "“Piṭakattayādīsu appaṭihatabuddhiyopi ācariyā sarūpena pāḷiyaṃ aṭṭhakathāyañca avuttattā evarūpesu nāma ṭhānesu evaṃ paṭipajjanti,",
  "tika-vin06t:580_38": "kimaṅgaṃ pana mādisoti suhadayā kulaputtā anāgate vuttanayamanatikkamitvā saṅkaradosaṃ vivajjetvā vaṇṇanāvelañca",
  "tika-vin06t:580_39": "anatikkamma paṭipajjantī”ti ca aparehi vuttaṃ.",
  "tika-vin06t:580_40": "Ayaṃ pana aṭṭhakathāya vā avuttattā evarūpesu nāma pāṭho ācariyena pacchā nikkhittattā kesuci potthakesu na dissatīti katvā sabbaṃ likhissāma.",
  "tika-vin06t:580_41": "Evaṃ sante paṭiggahaṇe āpattiyeva na siyā,",
  "tika-vin06t:580_42": "sañcarittapaṭiggahaṇamaraṇābhinandanesupi ca āpatti hoti,",
  "tika-vin06t:580_43": "māraṇapaṭiggahaṇe kathaṃ na siyā,",
  "tika-vin06t:580_44": "tasmā paṭiggaṇhantassevetaṃ dukkaṭaṃ,",
  "tika-vin06t:580_45": "tenevettha “mūlaṭṭhassā”ti na vuttaṃ.",
  "tika-vin06t:580_46": "Purimanayepi cetaṃ paṭiggaṇhantassa veditabbameva,",
  "tika-vin06t:580_47": "okāsābhāvena pana na vuttaṃ.",
  "tika-vin06t:580_48": "Tasmā yo yo paṭiggaṇhāti,",
  "tika-vin06t:580_49": "tassa tassa tappaccayā āpattiyevāti ayamettha amhākaṃ khanti.",
  "tika-vin06t:580_50": "Yathā cettha,",
  "tika-vin06t:580_51": "evaṃ adinnādānepīti.",
  "tika-vin06t:581_0": "175.",
  "tika-vin06t:581_1": "Araho rahosaññīniddesādīsu kiñcāpi pāḷiyaṃ,",
  "tika-vin06t:581_2": "aṭṭhakathāyañca dukkaṭameva vuttaṃ,",
  "tika-vin06t:581_3": "tathāpi tattha paramparāya sutvā maratūti adhippāyena ullapantassa uddese sati uddiṭṭhassa maraṇena āpatti pārājikassa,",
  "tika-vin06t:581_4": "asati yassa kassaci maraṇena āpatti pārājikassa.",
  "tika-vin06t:581_5": "“Itthannāmo sutvā me vajjhassa ārocetū”ti uddisitvā ullapantassa visaṅketatā dūtaparamparāya vuttattā veditabbā.",
  "tika-vin06t:581_6": "Sace “yo koci sutvā vadatū”ti ullapati,",
  "tika-vin06t:581_7": "vajjho sayameva sutvā marati,",
  "tika-vin06t:581_8": "visaṅketattā na pārājikaṃ.",
  "tika-vin06t:581_9": "Yo koci sutvā vadati,",
  "tika-vin06t:581_10": "so ce marati,",
  "tika-vin06t:581_11": "pārājikaṃ.",
  "tika-vin06t:581_12": "“Yo koci mama vacanaṃ sutvā taṃ māretū”ti ullapati,",
  "tika-vin06t:581_13": "yo koci sutvā māreti,",
  "tika-vin06t:581_14": "pārājikaṃ,",
  "tika-vin06t:581_15": "sayameva sutvā māreti,",
  "tika-vin06t:581_16": "visaṅketattā na pārājikanti evaṃ yathāsambhavo veditabbo.",
  "tika-vin06t:582_0": "176.",
  "tika-vin06t:582_1": "Mūlaṃ datvā muccatīti ettha bhinditvā,",
  "tika-vin06t:582_2": "bhañjitvā, cavitvā, cuṇṇetvā,",
  "tika-vin06t:582_3": "aggimhi pakkhipitvā vā pageva muccatīti atthato vuttameva hoti.",
  "tika-vin06t:582_4": "Yesaṃ hatthato mūlaṃ gahitanti yesaṃ ñātakaparivāritānaṃ hatthato mūlaṃ tena bhikkhunā gahitaṃ,",
  "tika-vin06t:582_5": "potthakasāmikahatthato pubbe dinnamūlaṃ puna gahetvā tesaññeva ñātakādīnaṃ datvā muccati,",
  "tika-vin06t:582_6": "evaṃ potthakasāmikasseva santakaṃ jātaṃ hoti.",
  "tika-vin06t:582_7": "Anugaṇṭhipade pana “sacepi so vippaṭisārī hutvā sīghaṃ tesaṃ mūlaṃ datvā muccatī”ti vuttaṃ,",
  "tika-vin06t:582_8": "taṃ yena dhanena potthako kīto,",
  "tika-vin06t:582_9": "tañca dhanaṃ sandhāya vuttaṃ. Kasmā?",
  "tika-vin06t:582_10": "Potthakasāmikahatthato dhane gahite potthake adinnepi muccanato.",
  "tika-vin06t:582_11": "Sace aññaṃ dhanaṃ sandhāya vuttaṃ,",
  "tika-vin06t:582_12": "na yuttaṃ potthakassa attaniyabhāvato amocitattā.",
  "tika-vin06t:582_13": "Sace potthakaṃ sāmikānaṃ datvā mūlaṃ na gaṇhāti,",
  "tika-vin06t:582_14": "na muccati attaniyabhāvato amocitattā.",
  "tika-vin06t:582_15": "Sace potthakaṃ mūlaṭṭhena diyyamānaṃ “taveva hotū”ti appeti,",
  "tika-vin06t:582_16": "muccati attaniyabhāvato mocitattā.",
  "tika-vin06t:582_17": "Etthāyaṃ vicāraṇā –",
  "tika-vin06t:582_18": "yathā cetiyaṃ vā paṭimaṃ pokkharaṇiṃ setuṃ vā kiṇitvā gahitampi kārakassevetaṃ puññaṃ,",
  "tika-vin06t:582_19": "na kiṇitvā gahitassa,",
  "tika-vin06t:582_20": "tathā pāpampi yena potthako likhito,",
  "tika-vin06t:582_21": "tasseva yujjati,",
  "tika-vin06t:582_22": "na itarassāti ce? Na,",
  "tika-vin06t:582_23": "“satthahārakaṃ vāssa pariyeseyyā”ti vacanato.",
  "tika-vin06t:582_24": "Parena hi katasatthaṃ labhitvā upanikkhipantassa pārājikanti siddhaṃ.",
  "tika-vin06t:582_25": "Evaṃ parena likhitampi potthakaṃ labhitvā yathā vajjho taṃ passitvā marati,",
  "tika-vin06t:582_26": "tathā upanikkhipeyya pārājikanti siddhaṃ hotīti.",
  "tika-vin06t:582_27": "Cetiyādīti etamanidassanaṃ karaṇapaccayaṃ hi taṃ kammaṃ idaṃmaraṇapaccayanti evaṃ ācariyena vicāritaṃ.",
  "tika-vin06t:582_28": "Mama pana cetiyādinidassaneneva sopi attho sādhetabbo viya paṭibhāti.",
  "tika-vin06t:583_0": "Tattakā pāṇātipātāti “ekāpi cetanā kiccavasena ‘tattakā’ti vuttā satipaṭṭhānasammappadhānānaṃ catukkatā viyā”ti likhitaṃ.",
  "tika-vin06t:583_1": "Pamāṇe ṭhapetvāti attanā adhippetappamāṇe.",
  "tika-vin06t:583_2": "“Kataṃ mayā evarūpe āvāṭe khaṇite tasmiṃ patitvā maratū”ti adhippāyena vadhako āvāṭappamāṇaṃ niyametvā sace khaṇi,",
  "tika-vin06t:583_3": "taṃ sandhāya vuttaṃ “imasmiṃ āvāṭe”ti.",
  "tika-vin06t:583_4": "Idāni khaṇitabbaṃ sandhāya ettakappamāṇassa aniyamitattā “ekasmimpi kudālappahāre”tiādi vuttaṃ,",
  "tika-vin06t:583_5": "suttantikattherehi kiñcāpi upaṭhataṃ,",
  "tika-vin06t:583_6": "tathāpi sanniṭṭhāpakacetanā ubhayattha atthevāti ācariyā.",
  "tika-vin06t:583_7": "Bahūnaṃ maraṇe ārammaṇaniyame kathanti ce?",
  "tika-vin06t:583_8": "Vajjhesu ekassa jīvitindriye ālambite sabbesamālambitameva hoti.",
  "tika-vin06t:583_9": "Ekassa maraṇepi na tassa sakalaṃ jīvitaṃ sakkā ālambituṃ na uppajjamānaṃ, uppannaṃ,",
  "tika-vin06t:583_10": "nirujjhamānaṃ,",
  "tika-vin06t:583_11": "atthitāyapāṇātipātacetanāva paccuppannārammaṇā,",
  "tika-vin06t:583_12": "purejātārammaṇā ca hoti,",
  "tika-vin06t:583_13": "tasmā tampi yujjati.",
  "tika-vin06t:583_14": "Pacchimakoṭiyā ekacittakkhaṇe purejātaṃ hutvā ṭhitaṃ taṃ jīvitamālambaṇaṃ katvā sattamajavanapariyāpannacetanāya",
  "tika-vin06t:583_15": "opakkame kate atthato tassa sattassa sabbaṃ jīvitindriyamālambitaṃ,",
  "tika-vin06t:583_16": "voropitañca hoti,",
  "tika-vin06t:583_17": "ito panaññathā na sakkā;",
  "tika-vin06t:583_18": "evameva pubbabhāge “bahūpisatte māremī”ti cintetvā sanniṭṭhānakāle visapakkhipanādīsu ekaṃ payogaṃ sādhayamānā",
  "tika-vin06t:583_19": "vuttappakāracetanā tesu ekassa vuttappakāraṃ jīvitindriyaṃ ālambaṇaṃ katvā uppajjati,",
  "tika-vin06t:583_20": "evaṃ uppannāya panekāya sabbepi te māritā honti tāya eva sabbesaṃ maraṇasiddhito,",
  "tika-vin06t:583_21": "aññathā na sakkā voropetuṃ,",
  "tika-vin06t:583_22": "ālambituṃ vā.",
  "tika-vin06t:583_23": "Tattha ekāya cetanāya bahūnaṃ maraṇe akusalarāsi kathanti ce?",
  "tika-vin06t:583_24": "Visuṃ visuṃ maraṇe pavattacetanānaṃ kiccakaraṇato. Kathaṃ?",
  "tika-vin06t:583_25": "Tā pana sabbā upapajjavedanīyāva honti,",
  "tika-vin06t:583_26": "tasmā tāsu yāya kāyaci dinnāya paṭisandhiyā itarā sabbāpi “tato balavatarakusalapaṭibāhitā ahosikamma”ntiādikoṭṭhāsaṃ bhajanti,",
  "tika-vin06t:583_27": "punapi vipākaṃ janituṃ na sakkonti.",
  "tika-vin06t:583_28": "Aparāpariyavedanīyāpi viya taṃ paṭibāhitvā kusalacetanā paṭisandhiṃ deti,",
  "tika-vin06t:583_29": "tathā ayampi cetanā anantarabhave eva paṭisandhidānādivasena tāsaṃ kiccalesakaraṇato ekāpi samānā “rāsī”ti vuttā.",
  "tika-vin06t:583_30": "Tāya pana dinnāya paṭisandhiyā atitikkho vipāko hoti.",
  "tika-vin06t:583_31": "Ayamettha visesotiādi anugaṇṭhipade papañcitaṃ.",
  "tika-vin06t:584_0": "Amaritukāmā vāti adhippāyattā opapātikamaraṇepi āpatti.",
  "tika-vin06t:584_1": "“‘Nibbattitvā’ti vuttattā patanaṃ na dissatīti ce?",
  "tika-vin06t:584_2": "Opapātikattaṃ,",
  "tika-vin06t:584_3": "patanañca ekamevā”ti likhitaṃ.",
  "tika-vin06t:584_4": "Atha vā “sabbathāpi anuddissevā”ti vacanato ettha maratūti adhippāyasambhavato “uttarituṃ asakkonto marati pārājikamevā”ti suvuttaṃ.",
  "tika-vin06t:584_5": "Sace “patitvā maratū”ti niyametvā khaṇito hoti,",
  "tika-vin06t:584_6": "opapātikamanusso ca nibbattitvā ṭhitaniyameneva “uttarituṃ na sakkā”ti cintetvā maratīti pārājikacchāyā na dissati,",
  "tika-vin06t:584_7": "tena vuttaṃ “uttarituṃ asakkonto”ti.",
  "tika-vin06t:584_8": "So hi uttarituṃ asakkonto punappunaṃ patitvā marati,",
  "tika-vin06t:584_9": "tena pātopi tassa siddho hotīti adhippāyo.",
  "tika-vin06t:584_10": "Tattha siyā –",
  "tika-vin06t:584_11": "yo pana “uttarituṃ asakkonto maratī”ti vutto,",
  "tika-vin06t:584_12": "so opātakhaṇanakkhaṇe arūpaloke jīvati.",
  "tika-vin06t:584_13": "Vadhakacetanā ca “aniyato dhammo micchattaniyatassa dhammassa ārammaṇapaccayena paccayo,",
  "tika-vin06t:584_14": "rūpajīvitindriyaṃ mātughātikammassa pitughātikammassa arahantaghātikammassa ruhiruppādakammassa ārammaṇapaccayena",
  "tika-vin06t:584_15": "paccayo”ti vacanato rūpajīvitindriyārammaṇaṃ hoti,",
  "tika-vin06t:584_16": "na ca taṃ arūpāvacarasattassatthi,",
  "tika-vin06t:584_17": "na ca sā cetanā “aniyato dhammo micchattaniyatassa dhammassa purejātapaccayena paccayo,",
  "tika-vin06t:584_18": "ārammaṇapurejātaṃ vatthupurejātaṃ ārammaṇapurejātaṃ.",
  "tika-vin06t:584_19": "Rūpajīvitindriyaṃ mātughātikammassa purejātapaccayena paccayo”ti vacanato anāgatārammaṇā hoti.",
  "tika-vin06t:584_20": "Añño idha patitvā maraṇakasatto natthi,",
  "tika-vin06t:584_21": "evaṃ sante vadhakacetanāya kiṃ ārammaṇanti ce?",
  "tika-vin06t:584_22": "Yassa kassaci idha jīvanakasattassa paccuppannaṃ jīvitindriyaṃ ārammaṇaṃ.",
  "tika-vin06t:584_23": "Kiñcāpi so na marati,",
  "tika-vin06t:584_24": "atha kho pāṇātipāto hoti eva.",
  "tika-vin06t:584_25": "Yathā kiṃ “yathākkamena ṭhite satta jane ekena kaṇḍena vijjhitvā māremī”ti pubbabhāge cintetvā sanniṭṭhānakāle",
  "tika-vin06t:584_26": "tesu ekassa jīvitamārammaṇaṃ katvā kaṇḍaṃ vissajjeti,",
  "tika-vin06t:584_27": "kaṇḍo taṃ virajjhitvā itare cha jane māreti,",
  "tika-vin06t:584_28": "evaṃ santepi ayaṃ pāṇātipātī eva hoti,",
  "tika-vin06t:584_29": "evamidhāpi “yo kocī”ti vikappentassa vadhakacetanā yassa kassaci jīvitārammaṇaṃ katvā pavattati,",
  "tika-vin06t:584_30": "tasmiṃ amatepi itarassa vasena pāṇātipātī.",
  "tika-vin06t:584_31": "Sace arahā hutvā parinibbāyati,",
  "tika-vin06t:584_32": "arahantaghātakova hoti.",
  "tika-vin06t:584_33": "Esa nayo sabbattha evarūpesu.",
  "tika-vin06t:584_34": "Ayameva hettha ācariyaparamparāgatā yutti vinicchayakathāti vuttaṃ.",
  "tika-vin06t:585_0": "Patanarūpaṃ pamāṇanti ettha yathā mātuyā patitvā parivattaliṅgāya matāya so mātughātako hoti,",
  "tika-vin06t:585_1": "na kevalaṃ purisaghātako,",
  "tika-vin06t:585_2": "tasmā patanasseva vasena āpatti. Kasmā?",
  "tika-vin06t:585_3": "Patanarūpamaraṇarūpānaṃ ekasantānattā,",
  "tika-vin06t:585_4": "tadeva hissa jīvitindriyaṃ,",
  "tika-vin06t:585_5": "tassa hi parivattanaṃ natthi,",
  "tika-vin06t:585_6": "itthipurisindriyāneva pavattiyaṃ nirujjhanuppajjanakāni,",
  "tika-vin06t:585_7": "itthipurisoti ca tattha vohāramattameva,",
  "tika-vin06t:585_8": "tasmā mātughātakova,",
  "tika-vin06t:585_9": "na purisaghātakoti,",
  "tika-vin06t:585_10": "yathā tassa patanarūpavasenāpatti,",
  "tika-vin06t:585_11": "tathā idhāpi patanarūpavasena thullaccayaṃ ekasantānattāti ayaṃ paṭhamatheravāde yutti.",
  "tika-vin06t:585_12": "Dutiye kiñcāpi peto patito,",
  "tika-vin06t:585_13": "yakkho ca,",
  "tika-vin06t:585_14": "atha kho ahetukapaṭisandhikattā akusalavipākassa “vāmena sūkaro hotī”ti ettha vuttayakkhānaṃ paṭisandhi viya sabbarūpānaṃ sādhāraṇattā,",
  "tika-vin06t:585_15": "amanussajātikattā ca tiracchānarūpena mate maraṇarūpavasena pācittiyaṃ,",
  "tika-vin06t:585_16": "vatthuvasena lahukāpattiyā parivattanā hoti eva tatthajātakarukkhādichedanapācittiyaparivattanaṃ viya.",
  "tika-vin06t:585_17": "Ayameva yuttataro,",
  "tika-vin06t:585_18": "tasmā pacchā vutto.",
  "tika-vin06t:585_19": "Pārājikassa pana manussajātiko yathā tathā vā patitvā yathā tathā vā maratu,",
  "tika-vin06t:585_20": "pārājikameva garukattā.",
  "tika-vin06t:585_21": "Garukāpattiyā hi viparivattanā natthīti vuttaṃ.",
  "tika-vin06t:586_0": "Thullaccayaṃ tiracchāne, mate bhedassa kāraṇaṃ;",
  "tika-vin06t:587_0": "Sarūpamaraṇaṃ tisso, phusso maññeti aññathā.",
  "tika-vin06t:588_0": "Gaṇṭhipade pana “dutiyavāde puthujjanassa patitvā arahattaṃ patvā marantassa vasena vutto”ti likhitaṃ.",
  "tika-vin06t:588_1": "“Tiracchāne”ti ettha keci vadanti “devā adhippetā”ti.",
  "tika-vin06t:588_2": "“Sakasakarūpeneva maraṇaṃ bhavati nāññathā”ti ca vadanti.",
  "tika-vin06t:588_3": "Yakkhapetarūpena matepi eseva nayoti thullaccayanti attho.",
  "tika-vin06t:588_4": "“Tiracchānagatamanussaviggahamaraṇe viyā”ti likhitaṃ.",
  "tika-vin06t:588_5": "Pahāraṃ laddhāti sattānaṃ māraṇatthāya katattā vuttaṃ.",
  "tika-vin06t:589_0": "177. Sādhu suṭṭhu maratūti vacībhedaṃ karoti. Visabhāgarogoti sarīraṭṭho gaṇḍapīḷakādi.",
  "tika-vin06t:590_0": "178.",
  "tika-vin06t:590_1": "Kāḷānusārīti ekissā latāya mūlaṃ kira.",
  "tika-vin06t:590_2": "Mahākacchapena katapupphaṃ vā.",
  "tika-vin06t:590_3": "Haṃsapupphanti haṃsānaṃ pakkhapattaṃ.",
  "tika-vin06t:590_4": "Heṭṭhā vuttanayena sāhatthikāṇattikanayañhettha yojetvā kāyavācācittato samuṭṭhānavidhi dassetabbo.",
  "tika-vin06t:591_0": "Padabhājanīyavaṇṇanā niṭṭhitā.",
  "tika-vin06t:592_0": "Vinītavatthuvaṇṇanā",
  "tika-vin06t:593_0": "180.",
  "tika-vin06t:593_1": "Maraṇatthikāva hutvāti imassa kāyassa bhedena saggapāpanādhippāyattā atthato maraṇatthikāva hutvā evaṃadhippāyino",
  "tika-vin06t:593_2": "maraṇatthikā nāma hontīti attano maraṇatthikabhāvaṃ ajānantā āpannā pārājikaṃ.",
  "tika-vin06t:593_3": "Na hi te “attano cittappavattiṃ na jānantī”ti vuccanti.",
  "tika-vin06t:593_4": "Vohāravasenāti pubbabhāgavohāravasena.",
  "tika-vin06t:593_5": "Sanniṭṭhāne panetaṃ natthi.",
  "tika-vin06t:593_6": "Pāse baddhasūkaramocane viya na hoti.",
  "tika-vin06t:593_7": "Yathānusandhināti antarā amaritvāti attho.",
  "tika-vin06t:593_8": "Appaṭivekkhitvāti avicāretvā.",
  "tika-vin06t:593_9": "Heṭṭhimabhāge hi kismiñci vijjamāne vali paññāyati.",
  "tika-vin06t:593_10": "Dassiteti uddharitvā ṭhapite.",
  "tika-vin06t:593_11": "Paṭibandhanti tayā paṭibandhaṃ,",
  "tika-vin06t:593_12": "paribhogantarāyaṃ saṅghassa mā akāsīti attho.",
  "tika-vin06t:594_0": "181- 2.",
  "tika-vin06t:594_1": "Yasmā kiriyaṃ dātuṃ na sakkā,",
  "tika-vin06t:594_2": "tasmā “paṭhamaṃ laddha”nti vuttaṃ.",
  "tika-vin06t:594_3": "Pubbepi attanā laddhapiṇḍapātato paṇītapaṇītaṃ dento tatthapi attakāriyaṃ adāsi.",
  "tika-vin06t:594_4": "Asañciccāti ettha aññaṃ ākaḍḍhantassa aññassa patane sabbena sabbaṃ abhisandhi natthi.",
  "tika-vin06t:594_5": "Na maraṇādhippāyassāti paṭigho ca payogo ca atthi,",
  "tika-vin06t:594_6": "vadhakacetanā natthi.",
  "tika-vin06t:594_7": "Ajānantassāti ettha “vatthuajānanavasena ajānantassa doso natthi,",
  "tika-vin06t:594_8": "idaṃ kira tesaṃ nānattaṃ.",
  "tika-vin06t:594_9": "‘Asañcicco aha’nti pāḷiyaṃ na dissati.",
  "tika-vin06t:594_10": "Aṭṭhakathāyaṃ vuttattā tathārūpāya pāḷiyā bhavitabba”nti vadanti. No ce,",
  "tika-vin06t:594_11": "thullaccayanti ettha “dukkhavedanā ce nuppajjati,",
  "tika-vin06t:594_12": "dukkaṭamevā”ti vadanti,",
  "tika-vin06t:594_13": "vīmaṃsitabbaṃ.",
  "tika-vin06t:594_14": "“Muggarā nāma khādanadaṇḍakā.",
  "tika-vin06t:594_15": "Vemā nāma tesaṃ khādanadaṇḍakānaṃ heṭṭhā ca upari ca tiriyaṃ bandhitabbadaṇḍā”ti likhitaṃ.",
  "tika-vin06t:594_16": "Heṭṭhāva duvidhāpi paṭhanti.",
  "tika-vin06t:594_17": "Hatthappatto viya dissati “tassa vikkhepo mā hotū”ti upacchindati.",
  "tika-vin06t:594_18": "Visesādhigamaṃ byākaritvā tappabhavaṃ sakkāraṃ lajjīyanto āhāraṃ upacchindati sabhāgānaṃ byākatattā.",
  "tika-vin06t:594_19": "Te hi kappiyakhettaṃ ārocenti.",
  "tika-vin06t:595_0": "186.",
  "tika-vin06t:595_1": "Akataviññattiyāti na viññattiyā.",
  "tika-vin06t:595_2": "Sā hi anuññātattā katāpi akatā viyāti akataviññatti.",
  "tika-vin06t:595_3": "“‘Vadeyyātha,",
  "tika-vin06t:595_4": "bhante yenattho’ti evaṃ akataṭṭhāne viññatti akataviññattī”ti likhitaṃ.",
  "tika-vin06t:595_5": "Titthiyabhūtānaṃ mātāpitūnaṃ sahatthā dātuṃ na vaṭṭatīti.",
  "tika-vin06t:595_6": "Pitucchā nāma pitubhaginī.",
  "tika-vin06t:595_7": "Sacepi na yācanti “yācituṃ dukkha”nti,",
  "tika-vin06t:595_8": "sayaṃ vā evaṃ vattumasakkontā.",
  "tika-vin06t:595_9": "“Yadā tesaṃ attho bhavissatī”ti ābhogaṃ katvā vā.",
  "tika-vin06t:595_10": "“‘Vejjakammaṃ vā na hotī’ti vacanato yāva sattamo kulaparivaṭṭo,",
  "tika-vin06t:595_11": "tāva bhesajjaṃ kātuṃ vaṭṭatī”ti vadanti.",
  "tika-vin06t:595_12": "Sabbapadesūti mahāmātuyācūḷamātuyātiādīnaṃ.",
  "tika-vin06t:596_0": "Vuttanayena pariyesitvāti “sāmaṇerehi vā”tiādinā.",
  "tika-vin06t:596_1": "“Na akataviññattiyā”ti vadanti.",
  "tika-vin06t:596_2": "“Paccāsīsati sace,",
  "tika-vin06t:596_3": "dukkaṭa”nti vadanti.",
  "tika-vin06t:596_4": "Kappiyavasenāti pupphaṃ ānethātiādinā.",
  "tika-vin06t:596_5": "“Pūjaṃ akāsī’ti vuttattā sayaṃ gahetuṃ na vaṭṭatī”ti vadanti.",
  "tika-vin06t:597_0": "“Bhaṇathā”ti vutte pana kātabbaṃ.",
  "tika-vin06t:597_1": "Dhammañhi vattuṃ vaṭṭati.",
  "tika-vin06t:597_2": "No ce jānanti,",
  "tika-vin06t:597_3": "na pādā apanetabbā.",
  "tika-vin06t:597_4": "Avamaṅgalanti hi gaṇhanti.",
  "tika-vin06t:598_0": "Coranāgassa hi āmaṭṭhaṃ dinne kujjhissati,",
  "tika-vin06t:598_1": "anāmaṭṭhaṃ na vaṭṭatīti aṅgulantare thokaṃ bhattaṃ gahetvā patte bhattaṃ sabbaṃ adāsi,",
  "tika-vin06t:598_2": "so tena tussi.",
  "tika-vin06t:598_3": "Varapotthakacittattharaṇanti sibbitvā kātabbattharaṇavikati.",
  "tika-vin06t:598_4": "Piturājā damiḷassa parājito rohaṇe soḷasavassāni vasitvā mittāmaccaparivuto “rajjaṃ gaṇhāmī”ti āgantvā",
  "tika-vin06t:598_5": "antarāmagge appamattakassa kāraṇā ekaṃ amaccaṃ ghātāpesi.",
  "tika-vin06t:598_6": "Sesā bhayena palāyantā araññe antarāmagge corehi viluttā hambugallakavihāraṃ gantvā tattha cātunikāyikatissatthero",
  "tika-vin06t:598_7": "tesaṃ saṅgahaṃ katvā puna ānetvā rañño dassesi,",
  "tika-vin06t:598_8": "tehi saddhiṃ rajjaṃ gahetvā rājā hambugallakatissattherassa abhayagirivihāraṃ akāsi.",
  "tika-vin06t:598_9": "Sesāpi ekekavihāraṃ kārāpesuṃ kira.",
  "tika-vin06t:599_0": "187.",
  "tika-vin06t:599_1": "Corasamīpaṃ pesento “vāḷayakkhavihāraṃ pesetī”ti iminā sadiso. Kasmā?",
  "tika-vin06t:599_2": "Maraṇādhippāyattā.",
  "tika-vin06t:599_3": "Taḷākādīsu macchādiggahaṇatthaṃ kevaṭṭaṃ aññāpadesena “taḷākatīraṃ gacchā”ti pahiṇantassa pāṇātipātena bhavitabbaṃ,",
  "tika-vin06t:599_4": "“vāḷayakkhavihāraṃ pāhesī”ti imassa sadiso. Kasmā?",
  "tika-vin06t:599_5": "“Maraṇādhippāyattā”ti vacanassānulomato,",
  "tika-vin06t:599_6": "aṭṭhakathāyampi “evaṃ vāḷayakkhampī”ti vuttattā.",
  "tika-vin06t:600_0": "189.",
  "tika-vin06t:600_1": "Taṃ tatraṭṭhitaṃ chindantanti taṃ-",
  "tika-vin06t:600_2": "saddo ekaccesu natthi.",
  "tika-vin06t:600_3": "Itaresu pārājikathullaccayaṃ āpannāti attho.",
  "tika-vin06t:600_4": "“Imaṃ chinditvā sīghaṃ gantvā saṅghassa pattacīvaraṃ dassāmī”ti kusalacittenapi chindituṃ na vaṭṭati ananuññātattā.",
  "tika-vin06t:600_5": "Aññassa pana bhikkhuno vaṭṭati anuññātattā.",
  "tika-vin06t:601_0": "190. Kathaṃ?",
  "tika-vin06t:601_1": "Kuṭirakkhaṇatthañhi bhagavatā paṭaggidānādi anuññātaṃ,",
  "tika-vin06t:601_2": "kuṭi nāmesā bhikkhūnaṃ atthāya.",
  "tika-vin06t:601_3": "Tasmā “bhikkhurakkhaṇatthaṃ aññassa bhikkhussa vaṭṭatī’ti vattabbamettha natthī”ti vuttaṃ.",
  "tika-vin06t:601_4": "Yadi evaṃ acchinnacīvarassa naggabhāvappaṭicchādanatthaṃ bhūtagāmapātabyatā bhagavatā anuññātā,",
  "tika-vin06t:601_5": "jīvitarakkhaṇatthañca sappadaṭṭhakāle anuññātaṃ,",
  "tika-vin06t:601_6": "tasmā “api jīvitaṃ pariccajitabbaṃ,",
  "tika-vin06t:601_7": "na ca rukkho vā chinditabbo”tiādi na vattabbaṃ siyā,",
  "tika-vin06t:601_8": "tasmā taṃ nidassanaṃ appamāṇaṃ,",
  "tika-vin06t:601_9": "aṭṭhakathācariyo evettha pamāṇaṃ.",
  "tika-vin06t:601_10": "Ettha panāyaṃ ācariyassa takko –",
  "tika-vin06t:601_11": "ariyapuggalesupi sattā naggiyaṃ passitvā appasādaṃ katvā nirayūpagā bhavissanti,",
  "tika-vin06t:601_12": "tathā sappā ca ḍaṃsitvā,",
  "tika-vin06t:601_13": "tesaṃ pāpavimocanatthaṃ bhūtagāmapātabyatā anuññātā.",
  "tika-vin06t:601_14": "Dānapatīnaṃ cittarakkhaṇatthaṃ paṭaggidānādi.",
  "tika-vin06t:601_15": "Aññathā lokassa puññantarāyo,",
  "tika-vin06t:601_16": "saṅghassa ca lābhantarāyo hoti.",
  "tika-vin06t:601_17": "Vadhakassa pana cittahitakaraṇaṃ natthi,",
  "tika-vin06t:601_18": "taṃ pana avītikkamaṃ,",
  "tika-vin06t:601_19": "jīvitapariccajanaṃ passitvā vā “aho dukkaraṃ kata”nti pasādameva labheyyunti attano na vaṭṭati,",
  "tika-vin06t:601_20": "aññassa vaṭṭati.",
  "tika-vin06t:601_21": "Aññathā titthiyānaṃ asaddhammasiddhiyāti.",
  "tika-vin06t:601_22": "Gaṇṭhipade pana “jīvitatthāya rukkhaṃ chindantassa attasinehavasena chindanato akusalattā na vaṭṭati,",
  "tika-vin06t:601_23": "aññassa vaṭṭatī”ti likhitaṃ.",
  "tika-vin06t:601_24": "Anekesu rukkhena otthatesu,",
  "tika-vin06t:601_25": "opāte vā patitesu aññena aññassatthāya rukkhachedanādi kātuṃ vaṭṭati, kasmā?",
  "tika-vin06t:601_26": "Paraparittāṇādhippāyatoti.",
  "tika-vin06t:601_27": "Parittanti rakkhaṇaṃ,",
  "tika-vin06t:601_28": "taṃ dassetuṃ “samantā bhūmitacchana”ntiādi vuttaṃ.",
  "tika-vin06t:602_0": "191.",
  "tika-vin06t:602_1": "Tīhi mārite pana visaṅketanti ettha tīsu ekena māritepi “khettameva otiṇṇattā pārājika”nti vuttattā tayopi ekato hutvā mārenti ce, āpajjati,",
  "tika-vin06t:602_2": "teneva vuttaṃ “paricchedabbhantare vā avisaṅketa”nti.",
  "tika-vin06t:602_3": "“Paricchedātikkame pana sabbattha visaṅketaṃ hotī”ti vuttattā dvinnaṃ balaṃ gahetvā tatiyo ce māreti āpajjati viya dissati,",
  "tika-vin06t:602_4": "vīmaṃsitabbaṃ.",
  "tika-vin06t:602_5": "“Dve mārentū”ti vutte ekena vā dvīhi vā mārite pārājikanti “dvinnaṃ pahārānaṃ maraṇe sati dve māritā nāma honti,",
  "tika-vin06t:602_6": "asati ekova hoti,",
  "tika-vin06t:602_7": "tasmā vijānitabba”nti vadanti.",
  "tika-vin06t:603_0": "Tatiyapārājikavaṇṇanā niṭṭhitā.",
  "tika-vin06t:604_0": "4. Catutthapārājikaṃ",
  "tika-vin06t:605_0": "Vaggumudātīriyabhikkhuvatthuvaṇṇanā",
  "tika-vin06t:606_0": "193.",
  "tika-vin06t:606_1": "Catutthe vaggu ca sā modayati ca satteti vaggumudā.",
  "tika-vin06t:606_2": "“Vaggumadā”tipi pāṭho,",
  "tika-vin06t:606_3": "tassa vaggu ca sā pasannasuddhataraṅgasamiddhattā sukhumā cāti attho jīvitavaggutthanitā jīvitatthanti nīluppalantiādīsu viya.",
  "tika-vin06t:606_4": "Madassāti ca bahukhajjabhojjapānādisamiddhā nadī chaṇadivasesūti nirutti veditabbā.",
  "tika-vin06t:606_5": "Vaggu parisuddhāti lokena sammatāti kira attho.",
  "tika-vin06t:606_6": "Bhāsito bhavissatīti pāṭhaseso.",
  "tika-vin06t:607_0": "194- 5.",
  "tika-vin06t:607_1": "Vaṇṇavā vaṇṇavanto vaṇṇavantānītipi sijjhati kira bahuvacanena.",
  "tika-vin06t:607_2": "Yasmā indriyānaṃ ūnattaṃ,",
  "tika-vin06t:607_3": "pūrattaṃ vā natthi,",
  "tika-vin06t:607_4": "tasmā “abhiniviṭṭhokāsassa paripuṇṇattā”ti vuttaṃ.",
  "tika-vin06t:607_5": "Chaṭṭhassa abhiniviṭṭhokāso hadayavatthu.",
  "tika-vin06t:607_6": "Catuiriyāpathacakke pākatindriye.",
  "tika-vin06t:607_7": "Attano dahatīti attanā dahati,",
  "tika-vin06t:607_8": "attanā paṭividdhaṃ katvā pavedetīti adhippāyo.",
  "tika-vin06t:607_9": "Santanti vattamānaṃ.",
  "tika-vin06t:607_10": "Gotrabhunoti gottamattaṃ anubhavattā nāmamattakamevāti attho.",
  "tika-vin06t:608_0": "Savibhaṅgasikkhāpadavaṇṇanā",
  "tika-vin06t:609_0": "197.",
  "tika-vin06t:609_1": "Padabhājane “tisso vijjā”ti vuttattā arūpāvacarajjhānāni paṭikkhittānīti ce? Na,",
  "tika-vin06t:609_2": "tattheva “yaṃ ñāṇaṃ,",
  "tika-vin06t:609_3": "taṃ dassanaṃ,",
  "tika-vin06t:609_4": "yaṃ dassanaṃ,",
  "tika-vin06t:609_5": "taṃ ñāṇa”nti dassanapadena visesetvā vuttattā,",
  "tika-vin06t:609_6": "tasmā eva aṭṭhakathāyaṃ “vijjāsīsena padabhājanaṃ vutta”nti vuttaṃ.",
  "tika-vin06t:609_7": "Dhuraṃ katvāti purimaṃ katvā.",
  "tika-vin06t:610_0": "Padabhājanīyavaṇṇanā",
  "tika-vin06t:611_0": "199.",
  "tika-vin06t:611_1": "Anāgate uppajjanakarāgādīnaṃ kāraṇattā rāgādayova nimittaṃ nāma.",
  "tika-vin06t:611_2": "Tissannañca vijjānaṃ aññataraṃ sandhāya “vijjānaṃ lābhīmhī”ti bhaṇati,",
  "tika-vin06t:611_3": "pārājikaṃ,",
  "tika-vin06t:611_4": "na vatthuvijjādīnaṃ kilesanahānameva vuttaṃ,",
  "tika-vin06t:611_5": "taṃkhaṇattā uttarimanussadhammappavatti na hotīti ce? Na,",
  "tika-vin06t:611_6": "maggakiccadīpanato.",
  "tika-vin06t:611_7": "Teneva “maggena vinā natthī”tiādi vuttaṃ.",
  "tika-vin06t:611_8": "Cittanti cittassa vigatanīvaraṇatāti attho.",
  "tika-vin06t:611_9": "“Yāvañca vijjā anāgatā,",
  "tika-vin06t:611_10": "tāva vipassanāñāṇassa lābhīmhī’ti vadanto yadi lokuttaraṃ sandhāya vadati,",
  "tika-vin06t:611_11": "sopi ca tathā jānāti,",
  "tika-vin06t:611_12": "pārājikameva lokuttarassapi taṃnāmattā”ti vadanti.",
  "tika-vin06t:611_13": "“Avisesenāpi vadato pārājikaṃ vuttanti lokuttaraṃ sandhāya vadato ‘pārājika’nti vattuṃ yujjati.",
  "tika-vin06t:611_14": "Yathā kiṃ ‘vijjānaṃ lābhīmhī’ti bhaṇantopi pārājikamevā’ti vuttaṭṭhāne vatthuvijjādīnaṃ sambhavepi tāsaṃ anadhippetattā pārājikaṃ hoti,",
  "tika-vin06t:611_15": "evamidhāpi.",
  "tika-vin06t:611_16": "Na sakkā aññaṃ pamāṇaṃ kātunti attano guṇamārocetukāmo lokiyena sammissaṃ atthapaṭisambhidaṃ vadato pārājikanti pamāṇaṃ kātuṃ na sakkā,",
  "tika-vin06t:611_17": "itarathā hotī”ti aparehi vuttaṃ,",
  "tika-vin06t:611_18": "“taṃ pubbāparaviruddhaṃ,",
  "tika-vin06t:611_19": "tasmā vijjānidassanaṃ idha anidassanaṃ sāsane vatthuvijjādīnaṃ vijjāvidhānābhāvā.",
  "tika-vin06t:611_20": "Bhagavatā vibhattakhettapade vā tesaṃ pariyāyavacanānaṃ anāmaṭṭhattā na sakkā aññaṃ pamāṇaṃ kātu”nti likhitaṃ.",
  "tika-vin06t:611_21": "“Paṭisambhidānaṃ lābhīmhī’ti vutte pariyāyena vuttattā thullaccayaṃ yutta”nti vadanti,",
  "tika-vin06t:611_22": "vicāretabbaṃ.",
  "tika-vin06t:611_23": "Vīmaṃsitvā gahetabbanti “yo te vihāre vasatī”tiādīhi saṃsandanato pariyāyavacanattā thullaccayaṃ vuttaṃ.",
  "tika-vin06t:611_24": "“Nirodhasamāpattiṃ samāpajjāmī’ti vā ‘lābhīmhāhaṃ tassā’ti vā vadatopī”ti vuttavacanampi “sace panassevaṃ hotī”tiādivacanampi atthato ekameva,",
  "tika-vin06t:611_25": "sopi hi attano visesaṃ ārocetumeva vadati.",
  "tika-vin06t:611_26": "“Yo te vihāre vasatī’tiādīsu ahaṃ-",
  "tika-vin06t:611_27": "vacanābhāvā pariyāyo yujjati,",
  "tika-vin06t:611_28": "idha pana ‘lābhīmhāhaṃ tassā’ti attānaṃ niddisati,",
  "tika-vin06t:611_29": "tasmā pārājikaṃ āpajjituṃ yuttaṃ viyā”ti vadanti.",
  "tika-vin06t:611_30": "“Mahāpaccariyādivacanaṃ uttarimanussadhammesu ekopi na hoti,",
  "tika-vin06t:611_31": "tasmā pariyāyena vuttattā na hotī”ti vadanti,",
  "tika-vin06t:611_32": "suṭṭhu upaparikkhitabbaṃ.",
  "tika-vin06t:611_33": "Phalasacchikiriyā-",
  "tika-vin06t:611_34": "padato paṭṭhāya eva pāṭho gahetabbo,",
  "tika-vin06t:611_35": "phalasacchikiriyāyapi ekekampi ekekaphalavasena pārājikaṃ veditabbaṃ.",
  "tika-vin06t:612_0": "Rāgassa pahānantiādittike kilesappahānameva vuttaṃ,",
  "tika-vin06t:612_1": "taṃ pana yasmā maggena vinā natthi.",
  "tika-vin06t:612_2": "Tatiyamaggena hi rāgadosānaṃ pahānaṃ,",
  "tika-vin06t:612_3": "catutthena mohassa,",
  "tika-vin06t:612_4": "tasmā “rāgo me pahīno”tiādīni vadatopi pārājikaṃ.",
  "tika-vin06t:612_5": "Rāgā cittaṃ vinīvaraṇatātiādittike lokuttarameva vuttaṃ,",
  "tika-vin06t:612_6": "tasmā “rāgā me cittaṃ vinīvaraṇa”ntiādīni vadato pārājikamevāti.",
  "tika-vin06t:612_7": "Akuppadhammattāti keci uttaravihāravāsino.",
  "tika-vin06t:612_8": "Kasmā na hotīti ce?",
  "tika-vin06t:612_9": "“Iti jānāmi,",
  "tika-vin06t:612_10": "iti passāmī”ti vattamānavacaneneva mātikāyaṃ vuttattā.",
  "tika-vin06t:612_11": "Yadi evaṃ padabhājane “samāpajjiṃ,",
  "tika-vin06t:612_12": "samāpanno”tiādinā vuttattā “atītattabhāve sotāpannomhī”ti vadatopi hotūti ce? Na,",
  "tika-vin06t:612_13": "aññathā atthasambhavato. Kathaṃ?",
  "tika-vin06t:612_14": "Addhāpaccuppannavasena vattamānatā gahetabbāti ñāpanatthaṃ vuttaṃ,",
  "tika-vin06t:612_15": "na atītattabhāvaṃ.",
  "tika-vin06t:612_16": "Atītattabhāvo hi pariyāyena vuttattā “thullaccaya”nti vuttanti ācariyā.",
  "tika-vin06t:613_0": "200.",
  "tika-vin06t:613_1": "“Sacepi na hoti,",
  "tika-vin06t:613_2": "pārājikamevā”ti aṭṭhānaparikappavasena vuttaṃ kira.",
  "tika-vin06t:613_3": "“Iti vācā tivaṅgikā”ti vakkhati.",
  "tika-vin06t:613_4": "Natthetanti purime sati pacchimassābhāvā samāpajjiṃ,",
  "tika-vin06t:613_5": "samāpannoti imesaṃ kiñcāpi atthato kālaviseso natthi,",
  "tika-vin06t:613_6": "vacanaviseso pana atthi eva.",
  "tika-vin06t:614_0": "207. Ukkheṭitoti uttāsito. Khiṭa utrāsane.",
  "tika-vin06t:615_0": "Suddhikavārakathāvaṇṇanā niṭṭhitā.",
  "tika-vin06t:616_0": "Vattukāmavārakathāvaṇṇanā",
  "tika-vin06t:617_0": "Viññattipatheti vijānanaṭṭhāne,",
  "tika-vin06t:617_1": "tena “viññattipathamatikkamitvā ṭhito bhikkhu dibbāya sotadhātuyā sutvā jānāti,",
  "tika-vin06t:617_2": "na pārājikanti dīpetī”ti vuttaṃ.",
  "tika-vin06t:617_3": "Jhānaṃ kira samāpajjinti ettha so ce “esa bhikkhu attano guṇadīpanādhippāyena evaṃ vadatī”ti jānāti,",
  "tika-vin06t:617_4": "pārājikameva.",
  "tika-vin06t:617_5": "Aññathā jānātīti ce?",
  "tika-vin06t:617_6": "Pārājikacchāyā na dissatīti ācariyo.",
  "tika-vin06t:618_0": "Vattukāmavārakathāvaṇṇanā niṭṭhitā.",
  "tika-vin06t:619_0": "Anāpattibhedakathāvaṇṇanā",
  "tika-vin06t:620_0": "Anullapanādhippāyoti yadi ullapanādhippāyo bhaveyya,",
  "tika-vin06t:620_1": "dukkaṭamevāti apare.",
  "tika-vin06t:620_2": "“Taṃ parato ‘nāvuso,",
  "tika-vin06t:620_3": "sakkā puthujjanena adhivāsetu’nti vatthunā saṃsanditvā gahetabba”nti vuttaṃ.",
  "tika-vin06t:621_0": "Padabhājanīyavaṇṇanā niṭṭhitā.",
  "tika-vin06t:622_0": "Vinītavatthuvaṇṇanā",
  "tika-vin06t:623_0": "225- 6.",
  "tika-vin06t:623_1": "Dukkara āgāra āvaṭakāma abhirativatthūsu “yadi ullapanādhippāyo bhaveyya,",
  "tika-vin06t:623_2": "pārājika”nti vadanti,",
  "tika-vin06t:623_3": "kāraṇaṃ pana duddasaṃ,",
  "tika-vin06t:623_4": "thullaccayaṃ vuttaṃ viya,",
  "tika-vin06t:623_5": "vīmaṃsitabbaṃ.",
  "tika-vin06t:623_6": "Yānena vā iddhiyā vā gacchantopi pārājikaṃ nāpajjatīti padasā gamanavaseneva katikāya katāya yujjati.",
  "tika-vin06t:623_7": "“Apubbaṃacarimaṃ gacchantoti hatthapāsaṃ avijahitvā aññamaññassa hatthaṃ gaṇhanto viya gacchanto”ti vuttaṃ.",
  "tika-vin06t:623_8": "Uṭṭhetha etha gacchāmāti evaṃ sahagamane pubbāparā gacchantopi nāpajjatīti ācariyassa takko.",
  "tika-vin06t:623_9": "Vasantassāti tathā vasanto ce upāsakena dissati,",
  "tika-vin06t:623_10": "pārājiko hoti.",
  "tika-vin06t:623_11": "“Rattiṃ vasitvā gacchanto na pārājiko”ti vuttaṃ.",
  "tika-vin06t:623_12": "Nānāverajjakāti nānājanapadavāsino.",
  "tika-vin06t:623_13": "Saṅghalābhoti yathāvuḍḍhaṃ attano pāpuṇanakoṭṭhāso.",
  "tika-vin06t:624_0": "228. Idhāti “ko nu kho”tiādinā vutte pañhākamme. Dhammadhātu sabbaññutaññāṇaṃ.",
  "tika-vin06t:625_0": "232.",
  "tika-vin06t:625_1": "Na uppaṭipāṭiyāti na sīhokkantavasena anussari.",
  "tika-vin06t:625_2": "Tasmā antarābhavabhūtā ekā eva jātīti paṭivijjhatīti attho.",
  "tika-vin06t:626_0": "Nigamanavaṇṇanā",
  "tika-vin06t:627_0": "233.",
  "tika-vin06t:627_1": "Catuvīsatīti ettha mātughātakapitughātakaarahantaghātakā tatiyapārājikaṃ āpannā.",
  "tika-vin06t:627_2": "Bhikkhunidūsako,",
  "tika-vin06t:627_3": "lambiādayo ca cattāro paṭhamapārājikaṃ āpannā evāti katvā kuto catuvīsatīti ce? Na,",
  "tika-vin06t:627_4": "adhippāyājānanato.",
  "tika-vin06t:627_5": "Mātughātakādayo hi cattāro idhānupasampannā eva adhippetā,",
  "tika-vin06t:627_6": "lambiādayo cattāro kiñcāpi paṭhamapārājikena saṅgahitā,",
  "tika-vin06t:627_7": "yasmā ekena pariyāyena methunadhammapaṭisevino na honti,",
  "tika-vin06t:627_8": "tasmā visuṃ vuttā.",
  "tika-vin06t:627_9": "“Ekakammaṃ ekuddeso samasikkhatā”ti evaṃ vuttasaṃvāsassa abhabbatāmattaṃ sandhāya vuttaṃ “yathā pure tathā pacchā”ti.",
  "tika-vin06t:627_10": "Aññathā nesaṃ samaññāyapaṭiññāyabhikkhubhāvopi natthīti āpajjati.",
  "tika-vin06t:628_0": "Catutthapārājikavaṇṇanā niṭṭhitā.",
  "tika-vin06t:629_0": "Pārājikakaṇḍavaṇṇanā niṭṭhitā.",
  "tika-vin06t:630_0": "2. Saṅghādisesakaṇḍo",
  "tika-vin06t:631_0": "1. Sukkavissaṭṭhisikkhāpadavaṇṇanā",
  "tika-vin06t:632_0": "235.",
  "tika-vin06t:632_1": "“Okkamantāna”nti pāṭho. Etthāha –",
  "tika-vin06t:632_2": "“yo pana bhikkhū”ti kārako idha kasmā na niddiṭṭhoti? Abhi-",
  "tika-vin06t:632_3": "niddesena imassa sāpekkhābhāvadassanatthaṃ. Kathaṃ?",
  "tika-vin06t:632_4": "Kaṇḍuvanādiadhippāyacetanāvasena cetentassa kaṇḍuvanādiupakkamena upakkamantassa,",
  "tika-vin06t:632_5": "methunarāgavasena ūruādīsu dukkaṭavatthūsu,",
  "tika-vin06t:632_6": "vaṇādīsu thullaccayavatthūsu ca upakkamantassa sukkavissaṭṭhiyā satipi na saṅghādiseso.",
  "tika-vin06t:632_7": "Mocanassādasaṅkhātādhippāyāpekkhāva sukkavissaṭṭhi sati upakkame,",
  "tika-vin06t:632_8": "na aññathā “anāpatti na mocanādhippāyassā”ti vacanato.",
  "tika-vin06t:632_9": "Tasmā tadatthadassanatthaṃ idha kārako na niddiṭṭho,",
  "tika-vin06t:632_10": "aññathā “yo pana bhikkhu sañcetanikaṃ sukkavissaṭṭhiṃ āpajjeyyā”ti kārake niddiṭṭhe “ceteti na upakkamati muccati,",
  "tika-vin06t:632_11": "anāpattī”ti vuttavacanavirodho.",
  "tika-vin06t:632_12": "“Sañcetanikāya sukkavissaṭṭhiyā aññatra supinantā”ti bhumme niddiṭṭhepi sova virodho āpajjati,",
  "tika-vin06t:632_13": "tasmā tadubhayavacanakkamaṃ avatvā “sañcetanikā sukkavissaṭṭhi aññatra supinantā”ti vuttaṃ.",
  "tika-vin06t:632_14": "Tattha nimittatthe bhummavacanābhāvato hetutthaniyamo na kato hoti.",
  "tika-vin06t:632_15": "Tasmiṃ akate sañcetanikā sukkavissaṭṭhi aññatra supinantā saṅghādisesāpatti,",
  "tika-vin06t:632_16": "upakkame asati anāpattīti ayamattho dīpitoti veditabbaṃ.",
  "tika-vin06t:633_0": "236- 7.",
  "tika-vin06t:633_1": "Sañcetanikāti ettha paṭhamaviggahena upasaggassa sātthakatā dassitā,",
  "tika-vin06t:633_2": "dutiyena ikapaccayassa.",
  "tika-vin06t:633_3": "Vātapittasemharuhirādiāsayabhedatoti attho.",
  "tika-vin06t:633_4": "Dhātūti ettha “pathavīdhātuādayo catasso,",
  "tika-vin06t:633_5": "cakkhudhātuādayo vā aṭṭhārasā”ti gaṇṭhipade likhitaṃ.",
  "tika-vin06t:633_6": "Vatthisīsanti vatthipuṭassa sīsaṃ.",
  "tika-vin06t:633_7": "“Aṅgajātassa mūlaṃ adhippetaṃ,",
  "tika-vin06t:633_8": "na aggasīsa”nti vadanti.",
  "tika-vin06t:633_9": "Tathevāti “nimitte upakkamato”tiādiṃ gaṇhāti.",
  "tika-vin06t:633_10": "Tato muccitvāti “na sakalakāyato,",
  "tika-vin06t:633_11": "tasmā pana ṭhānā cutamatte hotū”ti gaṇṭhipade likhitaṃ.",
  "tika-vin06t:633_12": "“Dakasotaṃ otiṇṇamatte”ti iminā na sametīti ce?",
  "tika-vin06t:633_13": "Tato dakasotorohaṇañcetthātiādi vuccati.",
  "tika-vin06t:633_14": "Tassattho –",
  "tika-vin06t:633_15": "nimitte upakkamaṃ katvā sukkaṃ ṭhānā cāvetvā puna vippaṭisāravasena dakasotorohaṇaṃ nivāretuṃ adhivāsemīti.",
  "tika-vin06t:633_16": "Tato bahi nikkhamante adhivāsetuṃ na sakkā,",
  "tika-vin06t:633_17": "tathāpi adhivāsanādhippāyena adhivāsetvā antarā dakasotato uddhaṃ nivāretuṃ asakkuṇeyyatāya “anikkhante vā”ti vuttaṃ. Kasmā?",
  "tika-vin06t:633_18": "Ṭhānā cutañhi avassaṃ dakasotaṃ otaratīti aṭṭhakathādhippāyo gaṇṭhipadādhippāyena sameti.",
  "tika-vin06t:633_19": "Tato muccitvāti sakaṭṭhānato.",
  "tika-vin06t:633_20": "Sakasarīrato hi bahi nikkhantameva hoti,",
  "tika-vin06t:633_21": "tato “bahi nikkhante vā anikkhante vā”ti vacanaṃ virujjheyya.",
  "tika-vin06t:633_22": "Yasmā pana tamhā tamhā sarīrapadesā cutaṃ avassaṃ dakasotaṃ otarati,",
  "tika-vin06t:633_23": "tasmā vuttaṃ “dakasotaṃ otiṇṇamatte”ti,",
  "tika-vin06t:633_24": "iminā ca āpattiyā pākaṭakālaṃ dasseti,",
  "tika-vin06t:633_25": "kiṃ vuttaṃ hoti?",
  "tika-vin06t:633_26": "Mocanassādena nimitte upakkamato sukkaṃ bahutarampi sarīrapadesā cutaṃ tattha tattha laggāvasesaṃ yattakaṃ ekā khuddakamakkhikā piveyya,",
  "tika-vin06t:633_27": "tattake dakasotaṃ otiṇṇamatte saṅghādisesāpatti.",
  "tika-vin06t:633_28": "Vuttañhi kaṅkhāvitaraṇiyaṃ “dakasotaṃ anotiṇṇepi saṅghādiseso”tiādi.",
  "tika-vin06t:633_29": "Tattakassa bahi nikkhamanaṃ asallakkhento “ceteti upakkamati na muccati,",
  "tika-vin06t:633_30": "āpatti thullaccayassā”ti vacanato thullaccayanti saññāya desentopi na muccati,",
  "tika-vin06t:633_31": "passāvampi vaṇṇataṃ passitvā vatthikosagatassa picchilatāya vā ñatvā saṅghādisesato vuṭṭhātabbaṃ.",
  "tika-vin06t:633_32": "Ayamettha tatiyattheravāde yutti.",
  "tika-vin06t:633_33": "Sabbācariyā ime eva tayo therā,",
  "tika-vin06t:633_34": "tesampi dakasotorohaṇaṃ nimitte upakkamananti ayaṃ dutiyo vinicchayo sādhāraṇato ettha,",
  "tika-vin06t:633_35": "evaṃ upatissatthero vadati kira.",
  "tika-vin06t:634_0": "Ṭhānā cutañhi avassaṃ dakasotaṃ otaratīti katvā “ṭhānā cāvanamattenevettha āpatti veditabbā”ti vuttaṃ.",
  "tika-vin06t:634_1": "Dakasotaṃ otiṇṇe eva āpatti.",
  "tika-vin06t:634_2": "Sukkassa hi sakalaṃ sarīraṃ ṭhānaṃ,",
  "tika-vin06t:634_3": "anotiṇṇe ṭhānā cutaṃ nāma na hotīti vīmaṃsitabbaṃ.",
  "tika-vin06t:634_4": "Ābhidhammikattā therassa “sukkavissaṭṭhi nāma rāgasamuṭṭhānā hotī”ti kathāvatthuṭṭhakathāyaṃ vuttattā sambhavo cittasamuṭṭhāno,",
  "tika-vin06t:634_5": "“taṃ asuciṃ ekadesaṃ mukhena aggahesi,",
  "tika-vin06t:634_6": "ekadesaṃ aṅgajāte pakkhipī”ti vacanato utusamuṭṭhāno ca dissati,",
  "tika-vin06t:634_7": "so ca kho avītarāgasseva “aṭṭhānametaṃ,",
  "tika-vin06t:634_8": "bhikkhave,",
  "tika-vin06t:634_9": "anavakāso yaṃ arahato asuci mucceyyā”ti vacanato.",
  "tika-vin06t:634_10": "Parūpāhāraṭṭhakathāyaṃ “atthi tassa āsayoti tassa sukkassa uccārapassāvānaṃ viya patiṭṭhānokāso atthī”ti canato tassa āsayoti siddhaṃ.",
  "tika-vin06t:634_11": "Pākatikacittasamuṭṭhānarūpaṃ viya asaṃsaṭṭhattā,",
  "tika-vin06t:634_12": "nikkhamanato ca “vatthisīsaṃ, kaṭi,",
  "tika-vin06t:634_13": "kāyo”ti tidhā sukkassa ṭhānaṃ pakappenti ācariyā.",
  "tika-vin06t:634_14": "Sappavisaṃ viya taṃ daṭṭhabbaṃ,",
  "tika-vin06t:634_15": "na ca visassa ṭhānaniyamo,",
  "tika-vin06t:634_16": "kodhavasena phusantassa hoti,",
  "tika-vin06t:634_17": "evamassa na ca ṭhānaniyamo,",
  "tika-vin06t:634_18": "rāgavasena upakkamantassa hotīti takko.",
  "tika-vin06t:635_0": "Khobhakaraṇapaccayo nāma bhesajjasenāsanāhārādipaccayo.",
  "tika-vin06t:635_1": "Saṃsaggabhedatopīti etesu dvīhipi tīhipi.",
  "tika-vin06t:635_2": "Pahīnavipallāsattāti ettha yaṃ kiñci supinantena sekkhaputhujjanā passanti,",
  "tika-vin06t:635_3": "taṃ sabbaṃ vipallatthaṃ abhūtamevāti āpajjati.",
  "tika-vin06t:635_4": "Tato “yaṃ pana pubbanimittato passati.",
  "tika-vin06t:635_5": "Taṃ ekantasaccameva hotī”ti idaṃ virujjhati,",
  "tika-vin06t:635_6": "tasmā na visayaṃ sandhāya vuttaṃ.",
  "tika-vin06t:635_7": "So hi sacco vā hoti,",
  "tika-vin06t:635_8": "aliko vāti katvā tañce sandhāya vuttaṃ siyā,",
  "tika-vin06t:635_9": "“asekkhā pahīnavipallāsattā saccameva passanti,",
  "tika-vin06t:635_10": "nāsacca”nti vattabbaṃ siyā.",
  "tika-vin06t:635_11": "Kintu dassanaṃ sandhāya vuttaṃ.",
  "tika-vin06t:635_12": "Tañhi abhūtaṃ,",
  "tika-vin06t:635_13": "apassantopi hi passanto viya asuṇantopi suṇanto viya amunantopi munanto viya hoti.",
  "tika-vin06t:635_14": "Saccampi vipassatīti no takkoti ācariyo.",
  "tika-vin06t:635_15": "Taṃ rūpanimittādiārammaṇaṃ na hoti,",
  "tika-vin06t:635_16": "āgantukapaccuppannaṃ rūpanimittādiārammaṇaṃ sandhāya vuttaṃ.",
  "tika-vin06t:635_17": "Kammanimittagatinimittabhūtāni hi rūpanimittādīni bhavaṅgassa ārammaṇāni honti eva.",
  "tika-vin06t:635_18": "Tattha kammanimittamatītameva,",
  "tika-vin06t:635_19": "gatinimittaṃ thokaṃ kālaṃ paccuppannaṃ siyā.",
  "tika-vin06t:636_0": "Īdisānīti paccakkhato anubhūtapubbaparikappitāgantukapaccuppannarūpanimittādiārammaṇāni,",
  "tika-vin06t:636_1": "rāgādisampayuttāni cāti attho.",
  "tika-vin06t:636_2": "Makkaṭassa niddā lahuparivattā hoti.",
  "tika-vin06t:636_3": "So hi rukkhasākhato patanabhayā abhikkhaṇaṃ ummīlati ca supati ca.",
  "tika-vin06t:636_4": "Manussā kiñcāpi punappunaṃ ummīlanti subyattataraṃ paṭibuddhā viya passanti,",
  "tika-vin06t:636_5": "atha kho paṭibuddhānaṃ punappunaṃ bhavaṅgotaraṇaṃ viya supinakālepi tesaṃ bhavaṅgotaraṇaṃ hoti,",
  "tika-vin06t:636_6": "yena “supatī”ti vuccati.",
  "tika-vin06t:636_7": "“Bhavaṅgacittena hi supatī”ti vacanato bhavaṅgotaraṇaṃ karajakāyassa nirussāhasantabhāvūpanissayattā “niddā”ti vuccati.",
  "tika-vin06t:636_8": "Sā karajakāyassa dubbalabhāvena supinadassanakāle bhavaṅgato uttaraṇe satipi nirussāhasantabhāvappattiyā “pavattatī”ti ca vuccati,",
  "tika-vin06t:636_9": "yato sattā “paṭibuddhā”ti na vuccanti,",
  "tika-vin06t:636_10": "karajakāyassa nirussāhasantasabhāvappattito ca tannissitaṃ hadayavatthu na suppasannaṃ hoti,",
  "tika-vin06t:636_11": "tato tannissitāpi cittappavatti asuppasannavaṭṭinissitadīpappabhā viya.",
  "tika-vin06t:636_12": "Teneva aṭṭhakathāyaṃ “svāyaṃ dubbalavatthukattā cetanāya paṭisandhiṃ ākaḍḍhituṃ asamattho”tiādi vuttaṃ.",
  "tika-vin06t:637_0": "Gaṇṭhipade pana “dubbalavatthukattāti supine upaṭṭhitaṃ nimittampi dubbala”nti likhitaṃ.",
  "tika-vin06t:637_1": "Taṃ anekatthaṃ sabbampi nimittaṃ hoti,",
  "tika-vin06t:637_2": "na ca dubbalārammaṇavatthukattā cetanā,",
  "tika-vin06t:637_3": "tāya cittappavatti dubbalā atītānāgatārammaṇāya,",
  "tika-vin06t:637_4": "paññattārammaṇāya vā adubbalattā,",
  "tika-vin06t:637_5": "avatthukāya dubbalabhāvo na yujjati cetanāya avatthukāya bhāvanāpabhāvāyātirekabalasabbhāvato.",
  "tika-vin06t:637_6": "Bhāvanābalasamappitañhi cittaṃ arūpampi samānaṃ atibhāriyampi karajakāyaṃ gahetvā ekacittakkhaṇeneva brahmalokaṃ pāpetvā ṭhapeti.",
  "tika-vin06t:637_7": "Tappaṭibhāgaṃ anappitampi kāmāvacaracittaṃ karajakāyaṃ ākāse laṅghanasamatthaṃ karoti,",
  "tika-vin06t:637_8": "pagevetaraṃ.",
  "tika-vin06t:637_9": "Kiṃ panettha taṃ anumānakāraṇaṃ,",
  "tika-vin06t:637_10": "yena cittasseva ānubhāvoti paññāyeyya cittānubhāvena vā laddhāsevanādikiriyāvisesanibbattidassanato,",
  "tika-vin06t:637_11": "tasmā dubbalavatthukattāti dubbalahadayavatthukattāti ācariyassa takko.",
  "tika-vin06t:637_12": "Attano mandatikkhākārena tannissitassa cittassa mandatikkhabhāvanipphādanasamatthañce,",
  "tika-vin06t:637_13": "hadayavatthu cakkhusotādivatthu viya indriyaṃ bhaveyya,",
  "tika-vin06t:637_14": "na cetaṃ indriyaṃ.",
  "tika-vin06t:637_15": "Yato dhammasaṅgahe upādāyarūpapāḷiyaṃ uddesārahaṃ na jātaṃ.",
  "tika-vin06t:637_16": "Anindriyattā hi taṃ kāyindriyassa anantaraṃ na uddiṭṭhaṃ,",
  "tika-vin06t:637_17": "vatthurūpattā ca avatthurūpassa jīvitindriyassa anantarampi na uddiṭṭhaṃ,",
  "tika-vin06t:637_18": "tasmā yaṃ vuttaṃ “tassa asuppasannattā tannissitā ca cittappavatti asuppasannā hotī”ti,",
  "tika-vin06t:637_19": "taṃ na siddhanti ce?",
  "tika-vin06t:637_20": "Siddhameva anindriyānampi sappāyāsappāyautuāhārādīnaṃ paccayānaṃ samāyogato,",
  "tika-vin06t:637_21": "cittappavattiyā vikāradassanato,",
  "tika-vin06t:637_22": "paccakkhattā ca.",
  "tika-vin06t:637_23": "Yasmā appaṭibuddhopi paṭibuddhaṃ viya attānaṃ maññatīti.",
  "tika-vin06t:637_24": "Ettāvatā karajakāyassa nirussāhasantabhāvākāraviseso niddā nāma.",
  "tika-vin06t:637_25": "Sā cittassa bhavaṅgotaraṇākāravisesena hoti,",
  "tika-vin06t:637_26": "tāya samannāgato satto bhavaṅgato uttiṇṇo supinaṃ passati,",
  "tika-vin06t:637_27": "so “kapimiddhapareto”ti vuccati,",
  "tika-vin06t:637_28": "so sutto appaṭibuddho hotīti ayamattho sādhito hoti.",
  "tika-vin06t:638_0": "Yasmā bhavaṅgavāranirantaratāya accantasutto nāma hoti,",
  "tika-vin06t:638_1": "tasmā “yadi tāva sutto passati,",
  "tika-vin06t:638_2": "abhidhammavirodho āpajjatī”tiādi vuttaṃ.",
  "tika-vin06t:638_3": "Yasmā pana niddākkhaṇe na paṭibuddho nāma hoti,",
  "tika-vin06t:638_4": "tasmā “atha paṭibuddho passati,",
  "tika-vin06t:638_5": "vinayavirodho”tiādi vuttaṃ,",
  "tika-vin06t:638_6": "yasmā ca akhīṇaniddo,",
  "tika-vin06t:638_7": "anotiṇṇabhavaṅgo ca atthi,",
  "tika-vin06t:638_8": "tasmā “kapimiddhapareto passatī”ti vuttaṃ.",
  "tika-vin06t:638_9": "Aññathā ayaṃ neva sutto na paṭibuddho,",
  "tika-vin06t:638_10": "attanā taṃ niddaṃ anokkanto āpajjeyya.",
  "tika-vin06t:638_11": "Ettāvatā ca abhidhammo, vinayo,",
  "tika-vin06t:638_12": "nāgasenattheravacanaṃ yutti cāti sabbaṃ aññamaññasaṃsanditaṃ hoti.",
  "tika-vin06t:638_13": "Tattha kapimiddhaparetoti bhavaṅgato uttiṇṇaniddāpareto.",
  "tika-vin06t:638_14": "Sā hi idha kapimiddhaṃ nāma.",
  "tika-vin06t:638_15": "“Tattha katamaṃ middhaṃ?",
  "tika-vin06t:638_16": "Yā kāyassa akalyatā akammaññatā…pe… supanaṃ,",
  "tika-vin06t:638_17": "idaṃ vuccati middha”nti evamāgataṃ.",
  "tika-vin06t:638_18": "Idañhi arūpaṃ,",
  "tika-vin06t:638_19": "imassa phalabhūto karajakāyassa akalyatā’pacalāyikāsupi niddāviseso kāraṇopacārena “kapimiddha”nti pavuccati.",
  "tika-vin06t:638_20": "Yañceva “kapimiddhapareto kho, mahārāja,",
  "tika-vin06t:638_21": "supinaṃ passatī”ti vuttanti.",
  "tika-vin06t:639_0": "Yaṃ taṃ āpattivuṭṭhānanti ettha yena vinayakammena tato vuṭṭhānaṃ hoti,",
  "tika-vin06t:639_1": "taṃ idha āpattivuṭṭhānaṃ nāma.",
  "tika-vin06t:639_2": "Avayave samūhavohārena vāti ettha sākhacchedako rukkhacchedakoti vuccatītiādi nidassanaṃ,",
  "tika-vin06t:639_3": "vedanākkhandhādi ruḷhīsaddassa nidassanaṃ.",
  "tika-vin06t:639_4": "Na ca mayāti vīmaṃsanapadassa tassa kiriyaṃ sandhāya,",
  "tika-vin06t:639_5": "mocane ca sanniṭṭhānaṃ sandhāya muccanapakatiyā cāti vuttaṃ.",
  "tika-vin06t:640_0": "240.",
  "tika-vin06t:640_1": "Gehanti pañcakāmaguṇā.",
  "tika-vin06t:640_2": "Vanabhaṅgiyanti pābhatikaṃ.",
  "tika-vin06t:640_3": "Sampayuttasukhavedanāmukhena rāgova “assādo”ti vutto.",
  "tika-vin06t:640_4": "Supantassa cāti idaṃ kapimiddhapareto viya bhavaṅgasantatiṃ avicchinditvā supantaṃ sandhāya vuttanti,",
  "tika-vin06t:640_5": "vīmaṃsitabbaṃ.",
  "tika-vin06t:640_6": "Jagganatthāyāti sodhanatthāya.",
  "tika-vin06t:641_0": "266.",
  "tika-vin06t:641_1": "“Dārudhītalikalepacittānaṃ aṅgajātapaṭinijjhānepi dukkaṭa”nti vadanti.",
  "tika-vin06t:641_2": "“Uppanne pariḷāhe mocanarāgajo”ti likhanti.",
  "tika-vin06t:641_3": "Vālikāya vā “hatthikāmaṃ nassatī”ti ettha viya “āpatti tva”nti sabbattha pāṭho.",
  "tika-vin06t:641_4": "“Ehi me tvaṃ,",
  "tika-vin06t:641_5": "āvuso sāmaṇera,",
  "tika-vin06t:641_6": "aṅgajātaṃ gaṇhāhī”ti āgatattā “vacīkamma”ntipi vattuṃ yuttaṃ viya dissati.",
  "tika-vin06t:641_7": "Evaṃ sante aññaṃ “evaṃ karohī”ti āṇattiyāpi āpatti siyāti saṅkaraṃ hoti.",
  "tika-vin06t:641_8": "Tasmā na vuttanti gahetabbanti keci.",
  "tika-vin06t:642_0": "267. “Pupphāvaliyaṃ sāsavaḷiya”nti duvidho kira.",
  "tika-vin06t:643_0": "Sukkavissaṭṭhisikkhāpadavaṇṇanā niṭṭhitā.",
  "tika-vin06t:644_0": "2. Kāyasaṃsaggasikkhāpadavaṇṇanā",
  "tika-vin06t:645_0": "270.",
  "tika-vin06t:645_1": "“Otiṇṇo”ti imināssa sevanādhippāyatā dassitā.",
  "tika-vin06t:645_2": "“Vipariṇatena cittena mātugāmena saddhi”nti imināssa vāyāmo dassito.",
  "tika-vin06t:645_3": "“Saddhi”nti hi padaṃ saṃyogaṃ dīpeti,",
  "tika-vin06t:645_4": "so ca payogo samāgamo allīyanaṃ.",
  "tika-vin06t:645_5": "Kena cittena?",
  "tika-vin06t:645_6": "Vipariṇatena cittena,",
  "tika-vin06t:645_7": "na pattapaṭiggahaṇādhippāyādināti adhippāyo.",
  "tika-vin06t:645_8": "“Kāyasaṃsaggaṃ samāpajjeyyā”ti imināssa vāyamato phassapaṭivijānanā dassitā hoti.",
  "tika-vin06t:645_9": "Vāyamitvā phassaṃ paṭivijānanto hi samāpajjati nāma.",
  "tika-vin06t:645_10": "Evamassa tivaṅgasampatti dassitā hoti.",
  "tika-vin06t:645_11": "Atha vā otiṇṇo. Kena?",
  "tika-vin06t:645_12": "Vipariṇatena cittena yakkhādinā satto viya.",
  "tika-vin06t:645_13": "Upayogatthe vā etaṃ karaṇavacanaṃ.",
  "tika-vin06t:645_14": "Otiṇṇo vipariṇataṃ cittaṃ kūpādiṃ viya satto.",
  "tika-vin06t:645_15": "Atha vā “rāgato uttiṇṇo bhavissāmī”ti bhikkhubhāvaṃ upagato,",
  "tika-vin06t:645_16": "tato uttiṇṇādhippāyato vipariṇatena cittena hetubhūtena tameva rāgaṃ otiṇṇo.",
  "tika-vin06t:645_17": "Mātugāmena attano samīpaṃ āgatena,",
  "tika-vin06t:645_18": "attanā upagatena vā.",
  "tika-vin06t:645_19": "Etena mātugāmassa sārattatā vā hotu virattatā vā,",
  "tika-vin06t:645_20": "sā idha appamāṇā,",
  "tika-vin06t:645_21": "na bhikkhunīnaṃ kāyasaṃsagge viya ubhinnaṃ sārattatāya payojanaṃ atthi.",
  "tika-vin06t:646_0": "Kāyasaṃsagganti ubhinnaṃ kāyānaṃ sampayogaṃ.",
  "tika-vin06t:646_1": "Padabhājane pana “samāpajjeyyāti ajjhācāro vuccatī”ti vuttaṃ,",
  "tika-vin06t:646_2": "taṃ samāpajjanaṃ sandhāya,",
  "tika-vin06t:646_3": "na kāyasaṃsaggaṃ.",
  "tika-vin06t:646_4": "Kāyasaṃsaggassa samāpajjanā hi “ajjhācāro”ti vuccati.",
  "tika-vin06t:646_5": "Aṭṭhakathāyaṃ pana “yo so kāyasaṃsaggo nāma,",
  "tika-vin06t:646_6": "so atthato ajjhācāro hotī”ti vuttaṃ,",
  "tika-vin06t:646_7": "taṃ parato pāḷiyaṃ “sevanādhippāyo,",
  "tika-vin06t:646_8": "na ca kāyena vāyamati,",
  "tika-vin06t:646_9": "phassaṃ paṭivijānāti,",
  "tika-vin06t:646_10": "anāpattī”ti vuttalakkhaṇena virujjhatīti.",
  "tika-vin06t:646_11": "Phassapaṭivijānanāya hi saṃsaggo dīpito.",
  "tika-vin06t:646_12": "So ce ajjhācāro hoti,",
  "tika-vin06t:646_13": "kathaṃ anāpatti hotīti.",
  "tika-vin06t:646_14": "Suvuttametaṃ,",
  "tika-vin06t:646_15": "kintu “kāyasaṃsaggaṃ samāpajjeyyā”ti padaṃ uddharitvā “ajjhācāro vuccatī”ti ubhinnampi padānaṃ sāmaññabhājanīyattā,",
  "tika-vin06t:646_16": "samāpajjitabbābhāve samāpajjanābhāvena “so atthato ajjhācāro hotī”ti vuttaṃ siyā.",
  "tika-vin06t:647_0": "“Hatthaggāhaṃ vā”ti ettha hatthena sabbopi upādinnako kāyo saṅgahito,",
  "tika-vin06t:647_1": "na bhinnasantāno tappaṭibaddho hatthālaṅkārādi.",
  "tika-vin06t:647_2": "Veṇiggahaṇena anupādinnako abhinnasantāno kesalomanakhadantādiko kammapaccayautusamuṭṭhāno gahitoti veditabbaṃ.",
  "tika-vin06t:647_3": "Tenevāha aṭṭhakathāyaṃ “anupādinnakenapi kenaci kesādinā upādinnakaṃ vā anupādinnakaṃ vā phusantopi saṅghādisesaṃ āpajjatiyevā”ti.",
  "tika-vin06t:647_4": "Tena anupādinnakānampi kesalomādīnaṃ aṅgabhāvo veditabbo.",
  "tika-vin06t:647_5": "Evaṃ santepi “phassaṃ paṭijānātīti tivaṅgasampattiyā saṅghādiseso.",
  "tika-vin06t:647_6": "Phassassa appaṭivijānanato duvaṅgasampattiyā dukkaṭa”nti iminā pāḷiaṭṭhakathānayena virujjhatīti ce? Na,",
  "tika-vin06t:647_7": "tadatthajānanato.",
  "tika-vin06t:647_8": "Phuṭṭhabhāvañhi paṭivijānantopi phassaṃ paṭivijānāti nāma,",
  "tika-vin06t:647_9": "ayameko attho,",
  "tika-vin06t:647_10": "tasmā mātugāmassa,",
  "tika-vin06t:647_11": "attano ca kāyapariyāpannānaṃ kesādīnaṃ aññamaññaṃ phuṭṭhabhāvaṃ phusitvā taṃ sādiyanaṃ phassaṃ paṭivijānāti nāma,",
  "tika-vin06t:647_12": "na kāyaviññāṇuppattiyā eva.",
  "tika-vin06t:647_13": "Anekantikañhettha kāyaviññāṇaṃ.",
  "tika-vin06t:647_14": "Mātugāmassa upādinnakena kāyena,",
  "tika-vin06t:647_15": "anupādinnakena vā kāyena bhikkhuno upādinnakakāye phuṭṭhe pasannakāyindriyo ce hoti,",
  "tika-vin06t:647_16": "tassa kāyaviññāṇaṃ uppajjati,",
  "tika-vin06t:647_17": "teneva phassaṃ paṭivijānāti nāma so hoti.",
  "tika-vin06t:647_18": "Anupādinnakakāyo,",
  "tika-vin06t:647_19": "loluppo appasannakāyindriyo vā hoti,",
  "tika-vin06t:647_20": "timiravātena upahatakāyo vā tassa kāyaviññāṇaṃ nuppajjati.",
  "tika-vin06t:647_21": "Na ca tena phassaṃ paṭivijānāti nāma,",
  "tika-vin06t:647_22": "kevalaṃ sevanādhippāyena vāyamitvā kāyasaṃsaggaṃ samāpajjanto phassaṃ paṭivijānāti nāma manoviññāṇena,",
  "tika-vin06t:647_23": "tena vuttaṃ “kāyasaṃsaggaṃ samāpajjeyyāti imināssa vāyamato phassapaṭivijānanā dassitā”ti.",
  "tika-vin06t:647_24": "Aparopi bhikkhu mātugāmassa kāyapaṭibaddhena vā nissaggiyena vā phuṭṭho kāyaviññāṇaṃ uppādentena phassaṃ paṭivijānāti nāma,",
  "tika-vin06t:647_25": "tasmā vuttaṃ “anekantikañhettha kāyaviññāṇa”nti.",
  "tika-vin06t:647_26": "Aparo vatthaṃ pārupitvā niddāyantaṃ mātugāmaṃ kāyasaṃsaggarāgena vatthassa uparibhāge saṇikaṃ phusanto",
  "tika-vin06t:647_27": "vatthantarena nikkhantalomasamphassaṃ appaṭivijānantopi sevanādhippāyo kāyena vāyamitvā phassaṃ paṭivijānāti nāma,",
  "tika-vin06t:647_28": "saṅghādisesaṃ āpajjati.",
  "tika-vin06t:647_29": "“Nīlaṃ ghaṭṭessāmīti kāyaṃ ghaṭṭeti,",
  "tika-vin06t:647_30": "saṅghādiseso”ti hi vuttaṃ.",
  "tika-vin06t:647_31": "Ayaṃ dutiyo attho.",
  "tika-vin06t:647_32": "Evaṃ anekatthattā,",
  "tika-vin06t:647_33": "evaṃ duviññeyyādhippāyato ca mātikāṭṭhakathāyaṃ phassapaṭivijānanaṃ aṅgantveva na vuttaṃ.",
  "tika-vin06t:647_34": "Tasmiñhi vutte ṭhānametaṃ vijjati,",
  "tika-vin06t:647_35": "yaṃ bhikkhu saṅghādisesaṃ āpajjitvāpi nakhena lomena saṃsaggo diṭṭho,",
  "tika-vin06t:647_36": "na ca me lomaghaṭṭanena kāyaviññāṇaṃ uppannaṃ,",
  "tika-vin06t:647_37": "timiravātathaddhagatto cāhaṃ na phassaṃ paṭivijānāmīti anāpannasaññī siyāti na vuttaṃ,",
  "tika-vin06t:647_38": "apica “phassaṃ paṭivijānāti,",
  "tika-vin06t:647_39": "na ca phassaṃ paṭivijānātī”ti ca etesaṃ padānaṃ aṭṭhakathāyaṃ vuttanayaṃ dassetvā so paññāpetabbo.",
  "tika-vin06t:647_40": "Ettāvatā na tadatthajānanatoti kāraṇaṃ vitthāritaṃ hoti.",
  "tika-vin06t:648_0": "Padabhājanīyavaṇṇanā",
  "tika-vin06t:649_0": "271.",
  "tika-vin06t:649_1": "“Rattaṃ cittaṃ imasmiṃ atthe adhippetaṃ vipariṇata”nti kiñcāpi sāmaññena vuttaṃ,",
  "tika-vin06t:649_2": "vinītavatthūsu “mātuyā mātupemena āmasati…pe…",
  "tika-vin06t:649_3": "āpatti dukkaṭassā”ti vuttattā kāyasaṃsaggarāgeneva rattanti veditabbaṃ.",
  "tika-vin06t:649_4": "Tathā “mātugāmo nāma manussitthī”ti kiñcāpi avisesena vuttaṃ,",
  "tika-vin06t:649_5": "atha kho avinaṭṭhindriyāva manussitthī idhādhippetā “matitthiyā kāyasaṃsaggaṃ samāpajji…pe…",
  "tika-vin06t:649_6": "āpatti thullaccayassā”ti vuttattā.",
  "tika-vin06t:649_7": "“Manussitthī”ti ettāvatā siddhe “na yakkhī na petī na tiracchānagatā”ti vacanaṃ avinaṭṭhindriyāpi na sabbā manussaviggahā itthī idha manussitthī nāma.",
  "tika-vin06t:649_8": "Yakkhiādayo hi attano jātisiddhena iddhivisesena ijjhantiyo manussaviggahāpi hontīti dassanatthaṃ vuttaṃ.",
  "tika-vin06t:649_9": "Tāsu yakkhī thullaccayavatthu hoti vinītavatthūsu yakkhiyā kāyasaṃsaggena thullaccayassa vuttattā.",
  "tika-vin06t:649_10": "Tadanulomattā petitthī,",
  "tika-vin06t:649_11": "devitthī ca thullaccayavatthu.",
  "tika-vin06t:649_12": "Tiracchānagatitthī dukkaṭavatthu.",
  "tika-vin06t:649_13": "Tiracchānagatamanussaviggahitthī ca thullaccayavatthumevāti eke.",
  "tika-vin06t:649_14": "Vibhaṅge pana “manussitthī ca hoti manussitthisaññī”ti pāḷiyā abhāvena “itthī ca hoti yakkhisaññī”tiādivacane sati yakkhiādīnaṃ anitthitāpasaṅgato,",
  "tika-vin06t:649_15": "“itthī ca hoti itthisaññī”tiādimhi yakkhiādīnaṃ antokaraṇe sati tāsaṃ saṅghādisesavatthubhāvappasaṅgato ca yakkhiādayo na vuttāti veditabbā.",
  "tika-vin06t:649_16": "Eke pana “vinītavatthumhi ‘aññataro bhikkhu tiracchānagatitthiyā kāya…pe…",
  "tika-vin06t:649_17": "dukkaṭassā’ti ettha amanussaviggahā pākatikatiracchānagatitthī adhippetā,",
  "tika-vin06t:649_18": "tasmā dukkaṭaṃ vuttaṃ.",
  "tika-vin06t:649_19": "‘Itthī ca hoti tiracchānagatasaññīti tiracchānagatā ca hoti itthisaññī’tiādivāresupi pākatikatiracchānagatova adhippeto,",
  "tika-vin06t:649_20": "so ca tiracchānagatapurisova.",
  "tika-vin06t:649_21": "Teneva duṭṭhullavācāattakaāmapāricariyasikkhāpadesu manussapurisapaṭisaṃyuttavārā viya tiracchānapaṭisaṃyuttavārāpi nāgatā”ti vadanti.",
  "tika-vin06t:649_22": "Tathā paṇḍakoti idha manussapaṇḍakova,",
  "tika-vin06t:649_23": "purisoti ca idha manussapurisova āgato,",
  "tika-vin06t:649_24": "tasmā amanussitthī amanussapaṇḍako amanussapuriso tiracchānagatitthī tiracchānagatapaṇḍako manussāmanussatiracchānagataubhatobyañjanakā",
  "tika-vin06t:649_25": "cāti aṭṭha janā idha nāgatā,",
  "tika-vin06t:649_26": "tesaṃ vasena vatthusaññāvimatibhedavasena āpattibhedābhedavinicchayo,",
  "tika-vin06t:649_27": "anāgatavāragaṇanā ca asammuyhantena veditabbā,",
  "tika-vin06t:649_28": "tathā tesaṃ dukamissakādivārā,",
  "tika-vin06t:649_29": "āpattianāpattibhedavinicchayo ca.",
  "tika-vin06t:649_30": "“Tattha amanussapaṇḍakaamanussapurisatiracchānagatitthitiracchānagatapaṇḍakāti cattāro dukkaṭavatthukā,",
  "tika-vin06t:649_31": "amanussitthimanussaubhatobyañjanakā thullaccayavatthukā,",
  "tika-vin06t:649_32": "amanussaubhatobyañjanakā tiracchānagataubhatobyañjanakā dukkaṭavatthukā,",
  "tika-vin06t:649_33": "pāḷiyaṃ pana amanussitthiyā anāgatattā amanussapaṇḍakā,",
  "tika-vin06t:649_34": "ubhatobyañjanakā purisā ca nāgatā.",
  "tika-vin06t:649_35": "Tiracchānagatitthipaṇḍakaubhatobyañjanakā tiracchānagatapurisena samānagatikattā nāgatā,",
  "tika-vin06t:649_36": "manussaubhatobyañjanako manussapaṇḍakena samānagatikattā anāgato”ti vadanti.",
  "tika-vin06t:649_37": "Aṭṭhakathāyaṃ pana “nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭamevā”ti vuttattā tadeva pamāṇato gahetabbaṃ.",
  "tika-vin06t:650_0": "Tatrāyaṃ vicāraṇā – “na,",
  "tika-vin06t:650_1": "bhikkhave,",
  "tika-vin06t:650_2": "tiracchānagatassa nisinnaparisāya pātimokkhaṃ uddisitabba”nti ettha “tiracchānagatoti yassa upasampadā",
  "tika-vin06t:650_3": "paṭikkhittā”ti aṭṭhakathāyaṃ vuttattā tiracchānagatamanussaviggaho pākatikatiracchānagatato visiṭṭho,",
  "tika-vin06t:650_4": "tathā yakkhapetatiracchānagatamanussaviggahānaṃ “tiracchānagatassa ca dukkhuppattiyaṃ apica dukkaṭamevā”ti",
  "tika-vin06t:650_5": "ettha visesetvā vuttattā ca “patanarūpaṃ pamāṇaṃ,",
  "tika-vin06t:650_6": "na maraṇarūpa”nti ettha āpattivisesavacanato ca “ubhato avassute yakkhassa vā petassa vā paṇḍakassa vā",
  "tika-vin06t:650_7": "tiracchānagatamanussaviggahassa vā adhakkhakaṃ ubbhajāṇumaṇḍalaṃ kāyena kāyaṃ āmasati,",
  "tika-vin06t:650_8": "āpatti thullaccayassā”ti sāmaññena vacanato ca so visiṭṭhoti siddhaṃ.",
  "tika-vin06t:650_9": "Visiṭṭhattā ca tiracchānagatamanussaviggahitthiyā kāyasaṃsaggaṃ samāpajjantassāti viseso hoti,",
  "tika-vin06t:650_10": "tasmā tattha āpattivisesena bhavitabbaṃ.",
  "tika-vin06t:650_11": "Yadi kāyasaṃsaggasikkhāpade tiracchānagatamanussaviggahitthīpi adhippetā,",
  "tika-vin06t:650_12": "rūpasāmaññena saññāvirāgattāsambhavato duṭṭhullavācāattakāmapāricariyasikkhāpadesupi sā vattabbā bhaveyya,",
  "tika-vin06t:650_13": "sā cānāgatā.",
  "tika-vin06t:650_14": "Sarūpena saṃkhittavārattā nāgatāti ce?",
  "tika-vin06t:650_15": "Itthī ca hoti tiracchānagato ca ubhinnaṃ itthisaññīti idha āgatattā purisaliṅganiddeso na yujjati,",
  "tika-vin06t:650_16": "tasmā tiracchānagatapuriso ca idha āgato,",
  "tika-vin06t:650_17": "tiracchānagatamanussaviggahitthiyā pāḷiyaṃ anāgatāyapi dukkaṭameva aṭṭhakathāyaṃ vuttattāti imassa vacanassa kāraṇacchāyā pariyesitabbāti adhippāyo.",
  "tika-vin06t:650_18": "Idaṃ na yujjati. Kasmā? Itthīnaṃ,",
  "tika-vin06t:650_19": "purisānañca ekato vacane purisaliṅgasabbhāvato.",
  "tika-vin06t:650_20": "Idha tiracchānagatapurisapaṇḍakitthiyo tissopi ekato sampiṇḍetvā “tiracchānagato”ti vuttaṃ.",
  "tika-vin06t:651_0": "Tattha ca manussaviggahāmanussaviggahesu itthipaṇḍakapurisasaññitā yathāsambhavaṃ veditabbā.",
  "tika-vin06t:651_1": "Duṭṭhullavācādisikkhāpadadvaye vārānaṃ saṃkhittattā purisatiracchānagatādayo nāgatā.",
  "tika-vin06t:651_2": "Yathāvuttesu āpatti,",
  "tika-vin06t:651_3": "tathā tatthāpi.",
  "tika-vin06t:651_4": "Aññathā purisaṃ obhāsantassa ca anāpattīti paṇḍakaṃ obhāsantassa ca thullaccayanti mātikāṭṭhakathāyaṃ vuttaṃ.",
  "tika-vin06t:651_5": "Tasmā te vārā saṃkhittāti paññāyantīti.",
  "tika-vin06t:651_6": "Viseso ca paṇḍake, purise,",
  "tika-vin06t:651_7": "tiracchānagate ca itthisaññissa atthi,",
  "tika-vin06t:651_8": "tathāpi tattha dukkaṭaṃ vuttaṃ,",
  "tika-vin06t:651_9": "tasmā aṭṭhakathāyaṃ vuttameva pamāṇanti dvinnametesaṃ vādānaṃ yattha yutti vā kāraṇaṃ vā atirekaṃ dissati,",
  "tika-vin06t:651_10": "taṃ vicāretvā gahetabbanti āricayo.",
  "tika-vin06t:651_11": "Evarūpesu ṭhānesu suṭṭhu vicāretvā kathetabbaṃ.",
  "tika-vin06t:652_0": "Tattha pāḷiyaṃ āgatavāragaṇanā tāva evaṃ saṅkhepato veditabbā –",
  "tika-vin06t:652_1": "itthimūlakā pañca vārā paṇḍakapurisatiracchānagatamūlakā ca pañca pañcāti vīsati vārā ekamūlakā,",
  "tika-vin06t:652_2": "tathā dumūlakā vīsati,",
  "tika-vin06t:652_3": "missakamūlakā vīsatīti saṭṭhi vārā,",
  "tika-vin06t:652_4": "tāni tīṇi vīsatikāni honti.",
  "tika-vin06t:652_5": "Ekekasmiṃ vīsatike ekekamūlavāraṃ gahetvā kāyena kāyapaṭibaddhavārā tayo vuttā.",
  "tika-vin06t:652_6": "Sesā sattapaññāsa vārā saṃkhittā,",
  "tika-vin06t:652_7": "tathā kāyapaṭibaddhena kāyavārā tayo vuttā,",
  "tika-vin06t:652_8": "sesā saṃkhittā,",
  "tika-vin06t:652_9": "evaṃ kāyapaṭibaddhena kāyapaṭibaddhavārepi nissaggiyena kāyavārepi nissaggiyena kāyapaṭibaddhavārepi",
  "tika-vin06t:652_10": "nissaggiyena nissaggiyavārepi tayo tayo vārā vuttā,",
  "tika-vin06t:652_11": "sesā saṃkhittā.",
  "tika-vin06t:652_12": "Evaṃ channaṃ tikānaṃ vasena aṭṭhārasa vārā āgatāti sarūpato vuttā,",
  "tika-vin06t:652_13": "sesā dvecattālīsādhikāni tīṇi vārasatāni saṃkhittāni.",
  "tika-vin06t:652_14": "Tato paraṃ mātugāmassa sārattapakkhe kāyena kāyanti ekamekaṃ vaḍḍhetvā pubbe vuttā aṭṭhārasa vārā āgatāti ekavīsati vārā sarūpena āgatā,",
  "tika-vin06t:652_15": "navanavutādhikāni tīṇi vārasatāni saṃkhittāni.",
  "tika-vin06t:652_16": "Tato paraṃ āpattānāpattidīpakā cattāro sevanādhippāyamūlakā cattāro mokkhādhippāyamūlakāti dve catukkā āgatā.",
  "tika-vin06t:653_0": "Tatthāyaṃ viseso –",
  "tika-vin06t:653_1": "yadidaṃ mātikāya parāmasanapadaṃ,",
  "tika-vin06t:653_2": "tena yasmā āmasanādīni chupanapariyosānāni dvādasapi padāni gahitāni,",
  "tika-vin06t:653_3": "tasmā paduddhāraṃ akatvā “āmasanā parāmasanaṃ chupana”nti āha.",
  "tika-vin06t:653_4": "Parāmasanaṃ nāma āmasanā.",
  "tika-vin06t:653_5": "“Chupana”nti hi vutte parāmasanampi visuṃ ekattaṃ bhaveyyāti veditabbaṃ.",
  "tika-vin06t:653_6": "Itthī ca hoti itthisaññī cāti imasmiṃ paṭhamavāre eva dvādasapi āmasanādīni yojetvā dassitāni.",
  "tika-vin06t:653_7": "Tato paraṃ ādimhi dve padānīti cattāri padāni āgatāni,",
  "tika-vin06t:653_8": "itarāni saṃkhittānīti veditabbāni.",
  "tika-vin06t:653_9": "Nissaggiyena kāyavārādīsu pana sabbākārena alābhato āmasanamevekaṃ āgataṃ, netarāni.",
  "tika-vin06t:653_10": "“Sañcopeti haratī”ti pāṭho,",
  "tika-vin06t:653_11": "sañcopeti ca.",
  "tika-vin06t:653_12": "Gaṇṭhipadesu pana “purimanayenevāti rajjuvatthādīhi parikkhipane”ti ca pacchā “purimanayenevāti sammasanā",
  "tika-vin06t:653_13": "hotī”ti ca “veṇiggāhe āpattiyā paññattattā lomaphusanepi saṅghādiseso”ti ca “taṃ pakāsetuṃ upādinnakena",
  "tika-vin06t:653_14": "hītiādi vutta”nti ca likhitaṃ.",
  "tika-vin06t:654_0": "Yathāniddiṭṭhaniddeseti imasmiṃyeva yathāniddiṭṭhe niddese.",
  "tika-vin06t:654_1": "“Sadisaṃ aggahesī”ti vutte tādisaṃ aggahesīti garukaṃ tattha kārayeti attho,",
  "tika-vin06t:654_2": "kāyasaṃsaggavibhaṅge vāti attho.",
  "tika-vin06t:654_3": "Itaropi kāyapaṭibaddhachupanako.",
  "tika-vin06t:654_4": "Gahaṇe cāti gahaṇaṃ vā.",
  "tika-vin06t:654_5": "Virāgiteti viraddhe.",
  "tika-vin06t:654_6": "Sārattanti kāyasaṃsaggarāgena rattaṃ,",
  "tika-vin06t:654_7": "attanā adhippetanti attho.",
  "tika-vin06t:654_8": "“Mātubhaginiādivirattaṃ gaṇhissāmī”ti virattaṃ ñātipemavasena gaṇhi,",
  "tika-vin06t:654_9": "ettha dukkaṭaṃ yuttaṃ.",
  "tika-vin06t:654_10": "“Kāyasaṃsaggarāgaṃ vā sārattaṃ gaṇhissāmī”ti virattaṃ mātaraṃ gaṇhi,",
  "tika-vin06t:654_11": "anadhippetaṃ gaṇhi.",
  "tika-vin06t:654_12": "Ettha mahāsumattheravādena thullaccayaṃ “kāyaṃ gaṇhissāmī”ti kāyappaṭibaddhaṃ gaṇhāti,",
  "tika-vin06t:654_13": "thullaccayanti laddhikattā.",
  "tika-vin06t:654_14": "“Itthī ca hoti itthisaññī sāratto ca,",
  "tika-vin06t:654_15": "bhikkhu ca naṃ itthiyā kāyena kāyaṃ āmasati,",
  "tika-vin06t:654_16": "āpatti saṅghādisesassā”ti vacanato saṅghādisesopi khāyati.",
  "tika-vin06t:654_17": "“Virattaṃ gaṇhissāmī”ti sārattaṃ gaṇhāti,",
  "tika-vin06t:654_18": "etthapi saṅghādisesova khāyati “nīlaṃ ghaṭṭessāmī’ti kāyaṃ ghaṭṭeti,",
  "tika-vin06t:654_19": "saṅghādiseso”ti vacanato.",
  "tika-vin06t:654_20": "Ettha pana “na pubbabhāge kāyasaṃsaggarāgattā”ti anugaṇṭhipade kāraṇaṃ vuttaṃ.",
  "tika-vin06t:654_21": "Keci pana “garukāpattibhayena ‘nīlameva ghaṭṭessāmī’ti vāyāmanto kāyaṃ ghaṭṭeti,",
  "tika-vin06t:654_22": "pubbabhāge tassa ‘kāyapaṭibaddhaṃ ghaṭṭessāmī’ti pavattattā dukkaṭena bhavitabba”nti vadanti.",
  "tika-vin06t:654_23": "Dhammasiritthero “evarūpe saṅghādiseso”ti vadati kira.",
  "tika-vin06t:654_24": "“Itthiubhatobyañjanakaitthiyā purisaubhatobyañjanakapurise vuttanayena āpattibhedo,",
  "tika-vin06t:654_25": "itthiliṅgassa paṭicchannakālepi itthivaseneva āpattī”ti vadanti.",
  "tika-vin06t:655_0": "Vinītavatthuvaṇṇanā",
  "tika-vin06t:656_0": "281.",
  "tika-vin06t:656_1": "Tiṇaṇḍupakanti hiriverādimūlāni gahetvā kattabbaṃ.",
  "tika-vin06t:656_2": "Tālapaṇṇamuddikanti tālapaṇṇamayaṃ aṅgulimuddikaṃ,",
  "tika-vin06t:656_3": "tena tālapaṇṇamayaṃ kaṭaṃ,",
  "tika-vin06t:656_4": "kaṭisuttakaṃ,",
  "tika-vin06t:656_5": "kaṇṇapiḷandhanādi sabbaṃ na vaṭṭatīti siddhaṃ.",
  "tika-vin06t:656_6": "Tambapaṇṇivāsino itthirūpaṃ likhitaṃ,",
  "tika-vin06t:656_7": "kaṭikapaṭañca na chupanti kira.",
  "tika-vin06t:656_8": "Ākarato muttamatto.",
  "tika-vin06t:656_9": "Ratanamissoti alaṅkāratthaṃ kato kañcanalatādivinaddho.",
  "tika-vin06t:656_10": "Suvaṇṇena saddhiṃ yojetvā pacitvāti suvaṇṇarasaṃ pakkhipitvā pacitvā.",
  "tika-vin06t:656_11": "Bījato dhātupāsāṇato paṭṭhāya.",
  "tika-vin06t:656_12": "Thero na kappatīti “tumhākaṃ pesita”nti vuttattā.",
  "tika-vin06t:656_13": "“Cetiyassa pūjaṃ karothā”ti vutte vaṭṭati kira.",
  "tika-vin06t:656_14": "Bubbuḷakaṃ tārakaṃ.",
  "tika-vin06t:656_15": "Ārakūṭalohampi jātarūpagatikameva.",
  "tika-vin06t:657_0": "Vuttañhetaṃ andhakaṭṭhakathāyaṃ –",
  "tika-vin06t:658_0": "“Ārakūṭalohaṃ suvaṇṇasadisameva, suvaṇṇaṃ anulometi, anāmāsa”nti.",
  "tika-vin06t:659_0": "“Bhesajjatthāya pana vaṭṭatī”ti vacanato mahāaṭṭhakathāyaṃ vuttanayekadesopi anuññāto hotīti tattha tattha adhippāyaṃ ñatvā vibhāvetabbaṃ.",
  "tika-vin06t:660_0": "Kāyasaṃsaggasikkhāpadavaṇṇanā niṭṭhitā.",
  "tika-vin06t:661_0": "3. Duṭṭhullavācāsikkhāpadavaṇṇanā",
  "tika-vin06t:662_0": "283.",
  "tika-vin06t:662_1": "Tatiye tayo saṅghādisesavārā tayo thullaccayavārā tayo dukkaṭavārā tayo kāyapaṭibaddhavārāti dvādasa vārā sarūpena āgatā.",
  "tika-vin06t:662_2": "Tattha tayo saṅghādisesavārā dutiyasikkhāpade vuttāti tiṇṇaṃ vīsatikānaṃ ekekamūlā vārāti veditabbā,",
  "tika-vin06t:662_3": "tasmā idha visesāti paṇṇāsa vārā saṃkhittā honti,",
  "tika-vin06t:662_4": "aññathā itthī ca hoti vematiko sāratto ca,",
  "tika-vin06t:662_5": "bhikkhu ca naṃ itthiyā vaccamaggaṃ passāvamaggaṃ ādissa vaṇṇampi bhaṇati…pe…",
  "tika-vin06t:662_6": "āpatti thullaccayassa.",
  "tika-vin06t:662_7": "Itthī ca hoti paṇḍakapurisasaññī tiracchānagatasaññī sāratto ca,",
  "tika-vin06t:662_8": "bhikkhu ca naṃ itthiyā vaccamaggaṃ passāvamaggaṃ ādissa vaṇṇampi bhaṇati akkosatipi,",
  "tika-vin06t:662_9": "āpatti thullaccayassa.",
  "tika-vin06t:662_10": "Paṇḍako ca hoti paṇḍakasaññī sāratto ca,",
  "tika-vin06t:662_11": "bhikkhu ca naṃ paṇḍakassa vaccamaggaṃ ādissa vaṇṇampi bhaṇati,",
  "tika-vin06t:662_12": "āpatti thullaccayassāti evamādīnaṃ āpattiṭṭhānānaṃ anāpattiṭṭhānatā āpajjeyya,",
  "tika-vin06t:662_13": "na cāpajjati,",
  "tika-vin06t:662_14": "paṇḍake itthisaññissa dukkaṭanti dīpetuṃ “itthī ca paṇḍako ca ubhinnaṃ itthisaññī āpatti saṅghādisesena",
  "tika-vin06t:662_15": "dukkaṭassā”ti vuttattā “paṇḍake paṇḍakasaññissa thullaccaya”nti vuttameva hoti,",
  "tika-vin06t:662_16": "tasmā sabbattha saṃkhittavāresu thullaccayaṭṭhāne thullaccayaṃ,",
  "tika-vin06t:662_17": "dukkaṭaṭṭhāne dukkaṭampi vuttameva hotīti veditabbaṃ.",
  "tika-vin06t:662_18": "Tathā “itthī ca hoti vematiko sāratto ca,",
  "tika-vin06t:662_19": "bhikkhu ca naṃ itthiyā vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ ādissa vaṇṇampi bhaṇati…pe…",
  "tika-vin06t:662_20": "thullaccayassā”tiādinā nayena thullaccayakhettepi yathāsambhavaṃ uddharitabbā.",
  "tika-vin06t:662_21": "Tathā “itthī ca hoti vematiko sāratto ca,",
  "tika-vin06t:662_22": "bhikkhu ca naṃ itthiyā kāyapaṭibaddhaṃ ādissa vaṇṇampi bhaṇati…pe…",
  "tika-vin06t:662_23": "dukkaṭassā”tiādinā nayena kāyapaṭibaddhavārāpi yathāsambhavaṃ uddharitabbā.",
  "tika-vin06t:662_24": "Kāyappaṭibaddhavārattikaṃ viya nissaggiyavārattikaṃ labbhamānampi āpattivisesābhāvato na uddhaṭaṃ.",
  "tika-vin06t:662_25": "Kāyappaṭibaddhavārattike pana dinnanayattā tampi tadanulomā vārā ca uddharitabbā.",
  "tika-vin06t:662_26": "Sabbattha na-",
  "tika-vin06t:662_27": "viññū taruṇadārikā,",
  "tika-vin06t:662_28": "mahallikā ummattikādikā ca anadhippetā,",
  "tika-vin06t:662_29": "pageva pākatikā tiracchānagatitthīnaṃ,",
  "tika-vin06t:662_30": "tathā paṇḍakādayopīti veditabbā.",
  "tika-vin06t:662_31": "Sesaṃ dutiye vuttanayeneva veditabbaṃ.",
  "tika-vin06t:663_0": "Padabhājanīyavaṇṇanā",
  "tika-vin06t:664_0": "285.",
  "tika-vin06t:664_1": "Vuttanayamevāti “kāyasaṃsagge itthilakkhaṇenā”ti likhitaṃ.",
  "tika-vin06t:664_2": "“Itthilakkhaṇenā”ti kira mahāaṭṭhakathāpāṭho.",
  "tika-vin06t:664_3": "Sīsaṃ na etīti akkosanaṃ na hoti,",
  "tika-vin06t:664_4": "ghaṭite pana hoti.",
  "tika-vin06t:664_5": "Tatrāyaṃ viseso –",
  "tika-vin06t:664_6": "imehi tīhi ghaṭite eva saṅghādiseso vaccamaggapassāvamaggānaṃ niyatavacanattā,",
  "tika-vin06t:664_7": "accoḷārikattā vā,",
  "tika-vin06t:664_8": "na aññehi animittāsītiādīhi aṭṭhahi.",
  "tika-vin06t:664_9": "Tattha alohitāsi,",
  "tika-vin06t:664_10": "dhuvalohitāsi,",
  "tika-vin06t:664_11": "dhuvacoḷāsi,",
  "tika-vin06t:664_12": "paggharaṇīsi,",
  "tika-vin06t:664_13": "itthipaṇḍakāsi,",
  "tika-vin06t:664_14": "vepurisikāsīti etāni cha maggānaṃ aniyatavacanāni,",
  "tika-vin06t:664_15": "animittāsi,",
  "tika-vin06t:664_16": "nimittamattāsīti dve padāni anaccoḷārikāni ca,",
  "tika-vin06t:664_17": "yato aṭṭhapadāni “saṅghādisesaṃ na janentī”ti vuttāni,",
  "tika-vin06t:664_18": "tasmā tāni thullaccayavatthūni.",
  "tika-vin06t:664_19": "Paribbājakavatthumhi viya akkosamattattā dukkaṭavatthūnīti eke.",
  "tika-vin06t:664_20": "Itthipaṇḍakāsi,",
  "tika-vin06t:664_21": "vepurisikāsīti etāneva padāni sakalasarīrasaṇṭhānabhedadīpakāni suddhāni saṅghādisesaṃ na janenti sakalasarīrasāmaññattā,",
  "tika-vin06t:664_22": "itarāni janenti asāmaññattā.",
  "tika-vin06t:664_23": "Tāni hi passāvamaggameva dīpenti sikharaṇī-",
  "tika-vin06t:664_24": "padaṃ viya.",
  "tika-vin06t:664_25": "Ubhatobyañjanāsīti vacanaṃ pana purisanimittena asaṅghādisesavatthunā missavacanaṃ.",
  "tika-vin06t:664_26": "Purisaubhatobyañjanakassa ca itthinimittaṃ paṭicchannaṃ,",
  "tika-vin06t:664_27": "purisanimittaṃ pākaṭaṃ hoti.",
  "tika-vin06t:664_28": "Yadi tampi janeti,",
  "tika-vin06t:664_29": "kathaṃ animittāsītiādipadāni na saṅghādisesaṃ janentīti eke,",
  "tika-vin06t:664_30": "taṃ na yuttaṃ.",
  "tika-vin06t:664_31": "Purisassapi nimittādhivacanato,",
  "tika-vin06t:664_32": "“methunupasaṃhitāhi saṅghādiseso”ti mātikāya lakkhaṇassa vuttattā ca methunupasaṃhitāhipi obhāsane paṭivijānantiyā saṅghādiseso,",
  "tika-vin06t:664_33": "appaṭivijānantiyā thullaccayaṃ,",
  "tika-vin06t:664_34": "itarehi obhāsane paṭivijānantiyā thullaccayaṃ,",
  "tika-vin06t:664_35": "appaṭivijānantiyā dukkaṭanti eke,",
  "tika-vin06t:664_36": "sabbaṃ suṭṭhu vicāretvā gahetabbaṃ.",
  "tika-vin06t:665_0": "287. Hasantoti yaṃ uddissa bhaṇati, sā ce paṭivijānāti, saṅghādiseso.",
  "tika-vin06t:666_0": "Vinītavatthuvaṇṇanā",
  "tika-vin06t:667_0": "289.",
  "tika-vin06t:667_1": "“Paṭivuttaṃ nāmā”ti pāṭho. No-",
  "tika-vin06t:667_2": "saddo adhiko.",
  "tika-vin06t:667_3": "“Akkharalikhanenapi hotī”ti vadanti,",
  "tika-vin06t:667_4": "taṃ āvajjanasamanantaravidhinā sameti ce,",
  "tika-vin06t:667_5": "gahetabbaṃ.",
  "tika-vin06t:668_0": "Duṭṭhullavācāsikkhāpadavaṇṇanā niṭṭhitā.",
  "tika-vin06t:669_0": "4. Attakāmapāricariyasikkhāpadavaṇṇanā",
  "tika-vin06t:670_0": "290.",
  "tika-vin06t:670_1": "Catutthe tayo saṅghādisesavārā āgatā,",
  "tika-vin06t:670_2": "sesā sattapaññāsa vārā thullaccayadukkaṭāpattikāya saṃkhittāti veditabbā,",
  "tika-vin06t:670_3": "tato aññataro asambhavato idha na uddhaṭo.",
  "tika-vin06t:670_4": "Sesayojanakkamo vuttanayena veditabbo.",
  "tika-vin06t:670_5": "Nagaraparikkhārehīti pākāraparikhādīhi nagaraparivārehi.",
  "tika-vin06t:670_6": "Setaparikkhāroti setālaṅkāro,",
  "tika-vin06t:670_7": "sīlālaṅkāroti attho.",
  "tika-vin06t:670_8": "Cakkavīriyoti vīriyacakko.",
  "tika-vin06t:670_9": "Vasalaṃ duggandhanti nimittaṃ sandhāyāha,",
  "tika-vin06t:670_10": "tadeva sandhāya “kiṃ me pāpakaṃ,",
  "tika-vin06t:670_11": "kiṃ me duggandha”nti vuttaṃ.",
  "tika-vin06t:671_0": "291.",
  "tika-vin06t:671_1": "Santiketi yattha ṭhito viññāpeti.",
  "tika-vin06t:671_2": "“Paṭhamaviggahe sace pāḷivasena yojetīti kāmahetupāricariyāattho.",
  "tika-vin06t:671_3": "Sesanti ‘adhippāyo’ti padaṃ byañjanaṃ atthābhāvato.",
  "tika-vin06t:671_4": "Dutiye pāḷivasena kāmahetu-",
  "tika-vin06t:671_5": "padāni byañjanāni tesaṃ tattha atthābhāvato.",
  "tika-vin06t:671_6": "Evaṃ cattāri padāni dvinnaṃ viggahānaṃ vasena yojitānīti apare vadantī”ti vuttaṃ.",
  "tika-vin06t:672_0": "295.",
  "tika-vin06t:672_1": "Etesu sikkhāpadesu methunarāgena vītikkame sati saṅghādisesena anāpatti.",
  "tika-vin06t:672_2": "Tasmā “kiṃ bhante aggadānanti.",
  "tika-vin06t:672_3": "Methunadhamma”nti idaṃ kevalaṃ methunadhammassa vaṇṇabhaṇanatthaṃ vuttaṃ,",
  "tika-vin06t:672_4": "na methunadhammādhippāyena tadatthiyā vuttanti veditabbaṃ,",
  "tika-vin06t:672_5": "parassa bhikkhuno kāmapāricariyāya vaṇṇabhaṇane dukkaṭaṃ.",
  "tika-vin06t:672_6": "“Yo te vihāre vasati,",
  "tika-vin06t:672_7": "tassa aggadānaṃ dehī”ti pariyāyavacanenapi dukkaṭaṃ.",
  "tika-vin06t:672_8": "“Attakāmapāricariyāya vaṇṇaṃ bhāseyya.",
  "tika-vin06t:672_9": "Yā mādisaṃ sīlavanta”nti ca vuttattāti eke.",
  "tika-vin06t:672_10": "Pañcasu aṅgesu sabbhāvā saṅghādisesovāti eke.",
  "tika-vin06t:672_11": "Vicāretvā gahetabbaṃ.",
  "tika-vin06t:672_12": "Gaṇṭhipade pana “imasmiṃ sikkhāpadadvaye kāyasaṃsagge viya yakkhipetīsu duṭṭhullattakāmavacane thullaccaya’nti vadanti.",
  "tika-vin06t:672_13": "Aṭṭhakathāsu pana nāgata”nti likhitaṃ.",
  "tika-vin06t:672_14": "“Ubhatobyañjanako pana paṇḍakagatikovā”ti vadanti.",
  "tika-vin06t:673_0": "Attakāmapāricariyasikkhāpadavaṇṇanā niṭṭhitā.",
  "tika-vin06t:674_0": "5. Sañcarittasikkhāpadavaṇṇanā",
  "tika-vin06t:675_0": "297. Ahamhi duggatāti ahaṃ amhi duggatā. Ahaṃ khvayyoti ettha ayyoti bahuvacanaṃ hoti.",
  "tika-vin06t:676_0": "298.",
  "tika-vin06t:676_1": "Oyācantīti nīcaṃ katvā deve yācanti.",
  "tika-vin06t:676_2": "Āyācantīti uccaṃ katvā ādarena yācanti.",
  "tika-vin06t:676_3": "Alaṅkārādīhi maṇḍito kesasaṃvidhānādīhi pasādhito.",
  "tika-vin06t:676_4": "“Maṇḍitakaraṇe dukkaṭa”nti vadanti.",
  "tika-vin06t:677_0": "Padabhājanīyavaṇṇanā",
  "tika-vin06t:678_0": "303.",
  "tika-vin06t:678_1": "Saha paridaṇḍena vattamānāti attho.",
  "tika-vin06t:678_2": "Chandavāsinī nāma “piyā piyaṃ vasetī”ti pāḷi,",
  "tika-vin06t:678_3": "purisaṃ vāsetīti adhippāyo.",
  "tika-vin06t:678_4": "“Piyo piyaṃ vāsetī”ti aṭṭhakathā.",
  "tika-vin06t:679_0": "Taṃ kiriyaṃ sampādessatīti avassaṃ ārocentiyā ce ārocetīti attho.",
  "tika-vin06t:679_1": "Dvinnaṃ mātāpitūnaṃ ce āroceti,",
  "tika-vin06t:679_2": "saṅghādisesoti vinayavinicchaye “vatthu oloketabba”nti vuttaṃ.",
  "tika-vin06t:679_3": "Vatthumhi ca “udāyitthero gaṇikāya ārocesī”ti vuttaṃ.",
  "tika-vin06t:679_4": "Taṃ “mātādīnampi vadato visaṅketo natthī”ti aṭṭhakathāvacanato nippayojanaṃ.",
  "tika-vin06t:679_5": "Taṃ panetanti ācariyassa vacanaṃ.",
  "tika-vin06t:679_6": "Māturakkhitaṃ brūhīti pesitassa gantvā mātāpiturakkhitaṃ vadato tassa tassā māturakkhitabhāvepi sati visaṅketameva, kasmā?",
  "tika-vin06t:679_7": "“Piturakkhitādīsu aññataraṃ vadantassa visaṅketa”nti vuttattā itarathā ādi-",
  "tika-vin06t:679_8": "saddo niratthako siyā.",
  "tika-vin06t:679_9": "Ekaṃ dasakaṃ itarena dasakena yojetvā pubbe sukkavissaṭṭhiyaṃ vuttanayattā māturakkhitāya mātā attano dhītusantikaṃ pahiṇatīti gahetabbaṃ.",
  "tika-vin06t:680_0": "338.",
  "tika-vin06t:680_1": "Anabhinanditvāti vacanamattameva,",
  "tika-vin06t:680_2": "yadipi abhinandati,",
  "tika-vin06t:680_3": "yāva sāsanaṃ nāroceti,",
  "tika-vin06t:680_4": "tāva “vīmaṃsito”ti na vuccati.",
  "tika-vin06t:680_5": "Sāsanārocanakāleti āṇāpakassa sāsanavacanakkhaṇe.",
  "tika-vin06t:680_6": "Tatiyapade vuttanayenāti ekaṅgasampattiyā dukkaṭanti attho.",
  "tika-vin06t:680_7": "Vatthugaṇanāya saṅghādisesoti ubhayavatthugaṇanāya kira.",
  "tika-vin06t:681_0": "339.",
  "tika-vin06t:681_1": "Catutthe anāpattīti ettha pana “paṭiggaṇhāti na vīmaṃsati na paccāharati,",
  "tika-vin06t:681_2": "anāpattīti ettha viya ‘gacchanto na sampādeti,",
  "tika-vin06t:681_3": "āgacchanto visaṃvādetī’ti anāpattipāḷiyāpi bhavitabbanti dassanatthaṃ vutta”nti vadanti,",
  "tika-vin06t:681_4": "ekaccesu potthakesu “atthī”tipi.",
  "tika-vin06t:682_0": "Vinītavatthuvaṇṇanā",
  "tika-vin06t:683_0": "341.",
  "tika-vin06t:683_1": "Alaṃvacanīyāti na vacanīyā,",
  "tika-vin06t:683_2": "nivāraṇe alaṃ- saddo.",
  "tika-vin06t:683_3": "Therapitā vadatīti jiṇṇapitā vadatīti attho.",
  "tika-vin06t:683_4": "Kiñcāpi ettha “itthī nāma manussitthī na yakkhī na petī na tiracchānagatā,",
  "tika-vin06t:683_5": "puriso nāma manussapuriso na yakkho”tiādi natthi,",
  "tika-vin06t:683_6": "tathāpi kāyasaṃsaggādīsu “manussitthī”ti itthīvavatthānassa katattā idhāpi manussitthī evāti paññāyati.",
  "tika-vin06t:683_7": "Methunapubbabhāgattā manussaubhatobyañjanako ca thullaccayavatthukova hoti,",
  "tika-vin06t:683_8": "sesā manussapaṇḍakaubhatobyañjanakatiracchānagatapurisādayo dukkaṭavatthukāva micchācārasāsanaṅgasambhavatoti veditabbaṃ.",
  "tika-vin06t:683_9": "Yathāsambhavaṃ pana vārā uddharitabbā.",
  "tika-vin06t:683_10": "Paññattiajānane viya alaṃvacanīyabhāvājānanepi acittakatā veditabbā.",
  "tika-vin06t:683_11": "Duṭṭhullādīsupīti “imasmimpī”ti vuttameva hoti.",
  "tika-vin06t:683_12": "“Lekhaṃ netvā paṭilekhaṃ ārocitassāpi sañcarittaṃ natthi sañcarittabhāvamajānantassā”ti vadanti,",
  "tika-vin06t:683_13": "vīmaṃsitvā gahetabbaṃ.",
  "tika-vin06t:684_0": "Sañcarittasikkhāpadavaṇṇanā niṭṭhitā.",
  "tika-vin06t:685_0": "6. Kuṭikārasikkhāpadavaṇṇanā",
  "tika-vin06t:686_0": "342.",
  "tika-vin06t:686_1": "Yācanāti “detha dethā”ti codanā.",
  "tika-vin06t:686_2": "Viññattīti iminā no atthoti viññāpanā.",
  "tika-vin06t:686_3": "“Hatthakammaṃ yācito upakaraṇaṃ,",
  "tika-vin06t:686_4": "mūlaṃ vā dassatī”ti yācati,",
  "tika-vin06t:686_5": "na vaṭṭatīti.",
  "tika-vin06t:686_6": "Vaṭṭati senāsane obhāsaparikathādīnaṃ laddhattāti eke.",
  "tika-vin06t:686_7": "Anajjhāvutthakanti assāmikaṃ.",
  "tika-vin06t:686_8": "Na āhaṭaṃ paribhuñjitabbanti “sūpodanaviññattidukkaṭaṃ hotī”ti vuttaṃ.",
  "tika-vin06t:686_9": "“Kiñcāpi garubhaṇḍappahonakesūti vuttaṃ,",
  "tika-vin06t:686_10": "tathāpi yaṃ vatthuvasena appaṃ hutvā agghavasena mahā haritālahiṅgulikādi,",
  "tika-vin06t:686_11": "taṃ yācituṃ na vaṭṭatī”ti vadanti.",
  "tika-vin06t:687_0": "344. So kirāti isi. Tadā ajjhagamā tadajjhagamā.",
  "tika-vin06t:688_0": "348- 9.",
  "tika-vin06t:688_1": "Na hi sakkā yācanāya kātuṃ,",
  "tika-vin06t:688_2": "tasmā sayaṃ yācitakehi upakaraṇehīti adhippāyo.",
  "tika-vin06t:688_3": "Byañjanaṃ sameti, na attho. Kasmā?",
  "tika-vin06t:688_4": "Idha ubhayesaṃ adhippetattā,",
  "tika-vin06t:688_5": "taṃ dassento “yasmā panā”tiādimāha.",
  "tika-vin06t:688_6": "Idha vuttanayenāti imasmiṃ sikkhāpadavibhaṅge vuttanayena.",
  "tika-vin06t:688_7": "“Saññācikāyā”ti vacanato karontenāpi,",
  "tika-vin06t:688_8": "“parehi pariyosāpetī”ti vacanato kārāpentenāpi paṭipajjitabbaṃ.",
  "tika-vin06t:688_9": "Ubhopete kārakakārāpakā.",
  "tika-vin06t:688_10": "Byañjanaṃ vilomitaṃ bhaveyya,",
  "tika-vin06t:688_11": "“kārayamānenā”ti hi byañjanaṃ “karontenā”ti vutte vilomitaṃ hoti atadatthattā.",
  "tika-vin06t:688_12": "Na hi kārāpento nāma hoti.",
  "tika-vin06t:688_13": "“Idha vuttanayenāti desitavatthukapamāṇikanayena.",
  "tika-vin06t:688_14": "Evaṃ sante ‘karontena vā kārāpentena vā’ti vacanato karontenāpi parehi vippakataṃ vattabbanti ce,",
  "tika-vin06t:688_15": "tadatthavissajjanatthaṃ ‘yadi panātiādimāhā”’ti anugaṇṭhipade vuttaṃ.",
  "tika-vin06t:688_16": "“Saññācikāya kuṭiṃ karonto”ti vacanavasena vuttaṃ.",
  "tika-vin06t:688_17": "“Āyāmato ca vitthārato cā”ti avatvā vikappatthassa vā-",
  "tika-vin06t:688_18": "saddassa gahitattā ekatobhāgepi vaḍḍhite āpatti eva.",
  "tika-vin06t:688_19": "Pamāṇayuttamañco kira navavidatthi.",
  "tika-vin06t:688_20": "“‘Catuhatthavitthārā’ti vacanena ‘tiriyaṃ tihatthā vā’ti vacanampi sameti ‘yattha pamāṇayutto’tiādisanniṭṭhānavacanāsambhavato”ti vuttaṃ.",
  "tika-vin06t:688_21": "Pamāṇato ūnatarampīti vitthārato catupañcahatthampi dīghato anatikkamitvā vuttapamāṇameva desitavatthu.",
  "tika-vin06t:688_22": "Adesitavatthuñhi karoto āpatti.",
  "tika-vin06t:688_23": "Pamāṇātikkantā kuṭi eva pamāṇātikkantaṃ kuṭiṃ kareyyāti vuttattā.",
  "tika-vin06t:688_24": "“Thambhatulā”ti pāṭho.",
  "tika-vin06t:688_25": "Anussāvanānayenāti ettha “damiḷabhāsāyapi vaṭṭatī”ti vadanti.",
  "tika-vin06t:689_0": "353.",
  "tika-vin06t:689_1": "Cārabhūmi gocarabhūmi.",
  "tika-vin06t:689_2": "Na gahitāti na vāritā.",
  "tika-vin06t:689_3": "Aṭṭhakathāyaṃ “kāraṇāya guttibandhanāgāraṃ,",
  "tika-vin06t:689_4": "akaraṇaṭṭhānaṃ vā dhammagandhikā hatthapādacchindanakā gandhikā”ti likhitaṃ.",
  "tika-vin06t:689_5": "Dvīhi balibaddehīti heṭṭhimakoṭiyā kira vuttato āvijjituṃ na sakkā chinnāvaṭattā,",
  "tika-vin06t:689_6": "nigamanassāpi atthappakāsanatthaṃ vuttanti veditabbaṃ.",
  "tika-vin06t:689_7": "Pācinanti vatthu adhiṭṭhānaṃ.",
  "tika-vin06t:689_8": "Tadatthāyāti tacchanatthāya.",
  "tika-vin06t:689_9": "Paṇṇasālampīti ullittāvalittakuṭimeva paṇṇacchadanaṃ.",
  "tika-vin06t:689_10": "Teneva “sabhitticchadana”nti vuttaṃ,",
  "tika-vin06t:689_11": "alittaṃ kira sabbaṃ vaṭṭati.",
  "tika-vin06t:689_12": "Pubbe thokaṃ ṭhapitaṃ puna vaḍḍhetvā.",
  "tika-vin06t:689_13": "Tasminti dvārabandhane vā vātapāne vā ṭhapite.",
  "tika-vin06t:689_14": "Paṭhamamevāti ettha pattakāle evāti kira dhammasiritthero.",
  "tika-vin06t:689_15": "Upatissatthero ṭhapitakālevāti kira.",
  "tika-vin06t:689_16": "Purimena lepassa aghaṭitattā dutiyena vattasīsena katattā ubhinnampi anāpatti.",
  "tika-vin06t:689_17": "Sace āṇattena kataṃ,",
  "tika-vin06t:689_18": "“karoti vā kārāpeti vā”ti vacanato āpatti ubhinnaṃ sati attuddesikatāya,",
  "tika-vin06t:689_19": "asati mūlaṭṭhasseva.",
  "tika-vin06t:689_20": "Heṭṭhimappamāṇasambhave sati sabbamattikāmayaṃ kuṭiṃ karoto āpatti dukkaṭena saṅghādisesoti ācariyassa takko.",
  "tika-vin06t:690_0": "354.",
  "tika-vin06t:690_1": "Chattiṃsa catukkāni nāma adesitavatthukacatukkaṃ desitavatthukacatukkaṃ pamāṇātikkantacatukkaṃ pamāṇikacatukkaṃ",
  "tika-vin06t:690_2": "adesitavatthukapamāṇātikkantacatukkaṃ desitavatthukapamāṇikacatukkanti cha catukkāni,",
  "tika-vin06t:690_3": "evaṃ samādisativārādīsupi pañcasūti chattiṃsa.",
  "tika-vin06t:690_4": "Āpattibhedadassanatthanti ettha yasmā “sārambhe ce, bhikkhu,",
  "tika-vin06t:690_5": "vatthusmiṃ aparikkamane…pe…",
  "tika-vin06t:690_6": "saṅghādiseso”ti mātikāyaṃ avisesena vuttattā sārambhaaparikkamanepi saṅghādisesovāti micchāgāhavivajjanatthaṃ āpattibhedo dassito,",
  "tika-vin06t:690_7": "tasmā vuttānīti adhippāyo.",
  "tika-vin06t:690_8": "Vibhaṅge evaṃ avatvā kimatthaṃ mātikāyaṃ dukkaṭavatthu vuttanti ce?",
  "tika-vin06t:690_9": "Bhikkhū abhinetabbā vatthudesanāya,",
  "tika-vin06t:690_10": "tehi bhikkhūhi vatthu desetabbaṃ. Kīdisaṃ?",
  "tika-vin06t:690_11": "Anārambhaṃ saparikkamanaṃ, netaraṃ,",
  "tika-vin06t:690_12": "itarasmiṃ “sārambhe ce bhikkhu vatthusmiṃ aparikkamane”ti evaṃ ānisaṃsavasena āgatattā vuttaṃ.",
  "tika-vin06t:690_13": "Yasmā vatthu nāma atthi sārambhaṃ,",
  "tika-vin06t:690_14": "atthi anārambhaṃ,",
  "tika-vin06t:690_15": "atthi saparikkamanaṃ,",
  "tika-vin06t:690_16": "atthi aparikkamanaṃ,",
  "tika-vin06t:690_17": "atthi sārambhaṃ saparikkamanaṃ,",
  "tika-vin06t:690_18": "atthi sārambhaṃ aparikkamanaṃ,",
  "tika-vin06t:690_19": "atthi anārambhaṃ saparikkamanaṃ,",
  "tika-vin06t:690_20": "atthi anārambhaṃ aparikkamananti bahuvidhattā vatthu desetabbaṃ anārambhaṃ saparikkamanaṃ,",
  "tika-vin06t:690_21": "netaranti vuttaṃ hoti.",
  "tika-vin06t:690_22": "Kimatthikā panesā desanāti ce?",
  "tika-vin06t:690_23": "Garukāpattipaññāpanahetuparivajjanupāyatthā.",
  "tika-vin06t:690_24": "Vatthudesanāya hi garukāpattipaññāpanahetuttā akataviññatti gihīnaṃ pīḷājananena attadukkhaparadukkhahetubhūto",
  "tika-vin06t:690_25": "ca sārambhabhāvoti ete vatthudesanāpadesena upāyena parivajjitā honti.",
  "tika-vin06t:690_26": "Na hi bhikkhu akappiyakuṭikaraṇatthaṃ gihīnaṃ vā pīḷānimittaṃ sārambhavatthu.",
  "tika-vin06t:690_27": "Kuṭikaraṇatthaṃ vā vatthuṃ desentīti paṭhamameva sādhitametaṃ.",
  "tika-vin06t:690_28": "Vomissakāpattiyoti dukkaṭasaṅghādisesamissakāpattiyo.",
  "tika-vin06t:691_0": "355.",
  "tika-vin06t:691_1": "Tattha “dvīhi saṅghādisesehī”ti vattabbe “dvinnaṃ saṅghādisesenā”ti vibhattibyattayena,",
  "tika-vin06t:691_2": "vacanabyattayena ca vuttaṃ.",
  "tika-vin06t:691_3": "“Āpatti dvinnaṃ saṅghādisesāna”ntipi pāṭho.",
  "tika-vin06t:692_0": "364.",
  "tika-vin06t:692_1": "Na ghaṭayati chadanalepābhāvato, anāpatti,",
  "tika-vin06t:692_2": "taṃ parato sādhiyati.",
  "tika-vin06t:692_3": "Chadanameva sandhāya ullittāvalittatā vuttāti.",
  "tika-vin06t:692_4": "“Kukkuṭacchikagehaṃ vaṭṭatīti vatvā puna chadanaṃ daṇḍakehītiādinā nayena taṃ dassentehi tiṇapaṇṇacchadanākuṭikāva vuttā.",
  "tika-vin06t:692_5": "Tattha chadanaṃ daṇḍakehi dīghato tiriyañca jālaṃ viya bandhitvā tiṇehi vā paṇṇehi vā chādetuṃ ullittādibhāvo chadanameva sandhāya vuttoti yuttamidaṃ.",
  "tika-vin06t:692_6": "Tasmā mattikāmayaṃ bhittiṃ vaḍḍhāpetvā upari ullittaṃ vā avalittaṃ vā ubhayaṃ vā bhittiyā ghaṭitaṃ karontassa",
  "tika-vin06t:692_7": "āpatti eva vināpi bhittilepenā”ti likhitaṃ.",
  "tika-vin06t:692_8": "“‘So ca chadanameva sandhāyā’ti padhānavasena vuttaṃ,",
  "tika-vin06t:692_9": "na heṭṭhābhāgaṃ paṭikkhitta”nti vadanti,",
  "tika-vin06t:692_10": "vīmaṃsitabbaṃ.",
  "tika-vin06t:692_11": "Etthāti tiṇakuṭikāya.",
  "tika-vin06t:692_12": "Yathāsamādiṭṭhāyāti yathāvuttappakāranti adhippāyo.",
  "tika-vin06t:692_13": "“Āpatti kārukānaṃ tiṇṇaṃ dukkaṭāna”ntiādimhi so suṇātichakkampi labbhati.",
  "tika-vin06t:692_14": "Ubhayattha samādiṭṭhattā āṇāpakassa anāpatti.",
  "tika-vin06t:692_15": "Āṇattassa yathā samādiṭṭhaṃ āṇāpakena,",
  "tika-vin06t:692_16": "tathā akaraṇapaccayā dukkaṭaṃ.",
  "tika-vin06t:692_17": "Sace “ahampettha vasāmī”ti attuddesampi karoti,",
  "tika-vin06t:692_18": "saṅghādisesova.",
  "tika-vin06t:692_19": "“Kuṭiṃ karothā”ti avisesena vuttaṭṭhāne pana āṇāpakassāpi saṅghādiseso acittakattā sikkhāpadassa.",
  "tika-vin06t:693_0": "Ahañca vasissāmīti ettha parassa yassa kassaci uddiṭṭhassa abhāvā āpatti eva “karontassa vā”ti niyamitattā,",
  "tika-vin06t:693_1": "anāpatti avibhattattā.",
  "tika-vin06t:693_2": "“Idha paññattijānanamattameva citta”nti ca likhitaṃ.",
  "tika-vin06t:693_3": "Anugaṇṭhipade pana ahañca vasissāmīti ettha yo “mayhaṃ vāsāgārañca bhavissatī”ti icchati,",
  "tika-vin06t:693_4": "tassāpatti.",
  "tika-vin06t:693_5": "Yo pana uposathāgāraṃ icchati,",
  "tika-vin06t:693_6": "tassa anāpatti,",
  "tika-vin06t:693_7": "tasmā “ubhayaṃ sametī”ti vatvā ca “vinayavinicchaye āgate garuke ṭhātabba”nti vacanato mahāpaccarivādato itaro pacchā vattabboti ce? Na,",
  "tika-vin06t:693_8": "balavattā.",
  "tika-vin06t:693_9": "“Vāsāgāraṃ ṭhapetvā sabbattha,",
  "tika-vin06t:693_10": "anāpattī”ti vacanato,",
  "tika-vin06t:693_11": "bhojanasālādīnampi atthāya iminā katattā saṅkarā jātā. Yathā –",
  "tika-vin06t:693_12": "dve tayo “ekato vasissāmā”ti karonti,",
  "tika-vin06t:693_13": "rakkhati tāvāti ettha viya.",
  "tika-vin06t:693_14": "“Idaṃ ṭhānaṃ vāsāgāraṃ bhavissati,",
  "tika-vin06t:693_15": "idaṃ uposathāgāra”nti vibhajitvā katepi āpatti eva.",
  "tika-vin06t:693_16": "Dvīsu mahāpaccarivādo balavā,",
  "tika-vin06t:693_17": "tasmā “pacchā vutto”tiādinā atīva papañcitaṃ. Kiṃ tena.",
  "tika-vin06t:693_18": "“Attanā vippakataṃ attanā ca parehi ca pariyosāpetī”tiādinā nayena aparānipi catukkāni yathāsambhavaṃ yojetvā dassetabbāni,",
  "tika-vin06t:693_19": "leṇādīsu kiñcāpi saṅghādisesena anāpatti,",
  "tika-vin06t:693_20": "akataviññattiyā sati tappaccayā āpatti eva.",
  "tika-vin06t:694_0": "Kuṭikārasikkhāpadavaṇṇanā niṭṭhitā.",
  "tika-vin06t:695_0": "7. Vihārakārasikkhāpadavaṇṇanā",
  "tika-vin06t:696_0": "366. Sattame vā-saddo avadhāraṇatthoti veditabbo.",
  "tika-vin06t:697_0": "Vihārakārasikkhāpadavaṇṇanā niṭṭhitā.",
  "tika-vin06t:698_0": "8. Paṭhamaduṭṭhadosasikkhāpadavaṇṇanā",
  "tika-vin06t:699_0": "380.",
  "tika-vin06t:699_1": "Sāvakena pattabbanti pakatisāvakaṃ sandhāya vuttaṃ,",
  "tika-vin06t:699_2": "na aggasāvakaṃ.",
  "tika-vin06t:699_3": "Yathūpanissayayathāpuggalavasena “tisso vijjā”tiādi vuttaṃ.",
  "tika-vin06t:699_4": "Kenaci sāvakena tisso vijjā,",
  "tika-vin06t:699_5": "kenaci catasso paṭisambhidā,",
  "tika-vin06t:699_6": "kenaci cha abhiññā,",
  "tika-vin06t:699_7": "kenaci kevalo navalokuttaradhammoti evaṃ visuṃ visuṃ yathāsambhavaṃ vuttanti veditabbaṃ.",
  "tika-vin06t:700_0": "382.",
  "tika-vin06t:700_1": "“Ye te bhikkhū suttantikā”tiādivacanato dharamānepi bhagavati piṭakattayaparicchedo atthīti siddhaṃ.",
  "tika-vin06t:700_2": "Dhammakathikāti ābhidhammikā ratiyā acchissantītiādi āyasmato dabbassa nesaṃ tiracchānakathāya ratiniyojanaṃ viya dissati,",
  "tika-vin06t:700_3": "na tathā daṭṭhabbaṃ.",
  "tika-vin06t:700_4": "Suttantikādisaṃsaggato tesaṃ suttantikādīnaṃ phāsuvihārantarāyaṃ,",
  "tika-vin06t:700_5": "tesampi tiracchānakathāratiyā abhāvena anabhirativāsaṃ,",
  "tika-vin06t:700_6": "tato nesaṃ sāmaññā cāvanañca parivajjanto evaṃ cintesīti daṭṭhabbaṃ.",
  "tika-vin06t:700_7": "“Nimmitānaṃ dhammatāti sāvakehi nimmitānaṃyeva,",
  "tika-vin06t:700_8": "na buddhehī”ti vadanti.",
  "tika-vin06t:700_9": "“Sādhakatamaṃ karaṇa”nti evaṃ vutte karaṇattheyeva tatiyāvibhattīti attho.",
  "tika-vin06t:701_0": "383- 4.",
  "tika-vin06t:701_1": "Yanti yena.",
  "tika-vin06t:701_2": "“Kattāti kattā,",
  "tika-vin06t:701_3": "na kattā”ti likhitaṃ.",
  "tika-vin06t:701_4": "“Bhariyaṃ viya maṃ ajjhācaratī”ti vadantiyā balavatī codanā.",
  "tika-vin06t:701_5": "Tena hīti ettha yathā chupanamatte vippaṭisārīvatthusmiṃ kāyasaṃsaggarāgasambhavā apucchitvā eva saṅghādisesaṃ paññāpesi,",
  "tika-vin06t:701_6": "tatheva pubbevassā dussīlabhāvaṃ ñatvā vuttanti veditabbaṃ.",
  "tika-vin06t:701_7": "Yadi tāva bhūtāya paṭiññāya nāsitā,",
  "tika-vin06t:701_8": "thero kārako hoti.",
  "tika-vin06t:701_9": "Atha abhūtāya,",
  "tika-vin06t:701_10": "bhagavatā “nāsethā”ti na vattabbaṃ, vuttañca,",
  "tika-vin06t:701_11": "tasmā vuttaṃ “yadi tāva paṭiññāya nāsitā,",
  "tika-vin06t:701_12": "thero kārako hotī”ti.",
  "tika-vin06t:702_0": "Atha appaṭiññāyāti “ayyenamhi dūsitā”ti imaṃ paṭiññaṃ vinā eva tassā pakatidussīlabhāvaṃ sandhāya nāsitā,",
  "tika-vin06t:702_1": "thero akārako hoti.",
  "tika-vin06t:702_2": "Abhayagirivāsinopi attano suttaṃ vatvā “tumhākaṃ vāde thero kārako”ti vadanti, kasmā?",
  "tika-vin06t:702_3": "Dukkaṭaṃ musāvādapaccayā liṅganāsanāya anāsetabbattā.",
  "tika-vin06t:702_4": "Pārājikasseva hi liṅganāsanāya nāsetabbā.",
  "tika-vin06t:702_5": "“Nāsethā”ti ca vuttattā pārājikāva jātā,",
  "tika-vin06t:702_6": "sā kiṃ sandhāya,",
  "tika-vin06t:702_7": "tato thero kārako āpajjati.",
  "tika-vin06t:702_8": "“Sakāya paṭiññāya nāsethā”ti vutte pana apārājikāpi attano vacanena nāsetabbā jātāti adhippāyo.",
  "tika-vin06t:702_9": "Mahāvihāravāsinopi attano suttaṃ vatvā “tumhākaṃ vāde thero kārako”ti ca vadanti. Kasmā?",
  "tika-vin06t:702_10": "“Sakāya paṭiññāya nāsethā”ti hi vutte paṭiññāya bhūtatā āpajjati “nāsethā”ti vacanato.",
  "tika-vin06t:702_11": "Bhūtāyeva hi paṭiññāya nāsetabbā hoti,",
  "tika-vin06t:702_12": "nābhūtāyāti adhippāyo.",
  "tika-vin06t:702_13": "Purimanayeti dukkaṭavāde.",
  "tika-vin06t:702_14": "Purimo yuttivasena pavatto,",
  "tika-vin06t:702_15": "pacchimo pāḷivacanavasena pavattoti veditabbo.",
  "tika-vin06t:703_0": "385- 6.",
  "tika-vin06t:703_1": "Pītisukhehīti ettha “sukhenā”ti vattabbe pītiggahaṇaṃ tatiyajjhānasukhaṃ,",
  "tika-vin06t:703_2": "kāyikañca apanetuṃ sampayuttapītiyā vuttaṃ.",
  "tika-vin06t:703_3": "Sace cuditakavasena kataṃ amūlakaṃ nāma,",
  "tika-vin06t:703_4": "“anajjhāpannaṃ akata”nti vadeyya,",
  "tika-vin06t:703_5": "ime karissanti,",
  "tika-vin06t:703_6": "tasmā “tādisaṃ diṭṭhasaññī hutvā codetī”ti pāṭho.",
  "tika-vin06t:703_7": "“Etena nayena sutamutaparisaṅkitānipi vitthārato veditabbānī”ti pāṭho.",
  "tika-vin06t:703_8": "“Catunnaṃ aññatarenā”ti pātimokkhuddese eva āgate gahetvā vuttaṃ,",
  "tika-vin06t:703_9": "itaresaṃ aññatarenāpi anuddhaṃsentassa saṅghādisesovāti no takkoti ācariyo.",
  "tika-vin06t:703_10": "Bhikkhubhāvā hi cāvanasamatthato.",
  "tika-vin06t:703_11": "“Samīpe ṭhatvā”ti vacanato parammukhā codentassa,",
  "tika-vin06t:703_12": "codāpentassa vā sīsaṃ na eti.",
  "tika-vin06t:703_13": "Diṭṭhañce sutena parisaṅkitena codeti codāpeti,",
  "tika-vin06t:703_14": "sutaparisaṅkitaṃ vā diṭṭhādīhi codite vā codāpite vā sīsaṃ eti eva amūlakena coditattā.",
  "tika-vin06t:703_15": "Vuttañhetaṃ “diṭṭhassa hoti pārājikaṃ dhammaṃ ajjhāpajjanto,",
  "tika-vin06t:703_16": "tañce codeti ‘suto mayā…pe…",
  "tika-vin06t:703_17": "saṅghādisesassā”ti.",
  "tika-vin06t:703_18": "“Asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin06t:703_19": "tañce asuddhadiṭṭhi samāno anokāsaṃ kārāpetvā cāvanādhippāyo vadeti,",
  "tika-vin06t:703_20": "āpatti dukkaṭassa.",
  "tika-vin06t:703_21": "Okāsaṃ kārāpetvā cāvanādhippāyo vadeti,",
  "tika-vin06t:703_22": "anāpattī”ti iminā na-",
  "tika-vin06t:703_23": "samentaṃ viya khāyati, kathaṃ?",
  "tika-vin06t:703_24": "Diṭṭhassa hoti pārājikaṃ dhammaṃ ajjhāpajjanto nāma asuddho puggalo hoti,",
  "tika-vin06t:703_25": "“aññatarasmiṃ asuddhadiṭṭhi samāno tañce codeti ‘suto mayā pārājikaṃ dhammaṃ ajjhāpannosī’ti,",
  "tika-vin06t:703_26": "āpatti vācāya vācāya saṅghādisesassā”ti vacanato purimanayenāpatti.",
  "tika-vin06t:703_27": "“Cāvanādhippāyo vadeti,",
  "tika-vin06t:703_28": "āpatti dukkaṭassā”ti vacanato pacchimanayena saṅghādisesena āpattīti dve pāḷinayā aññamaññaṃ viruddhā viya dissanti,",
  "tika-vin06t:703_29": "na ca viruddhaṃ buddhā kathayanti,",
  "tika-vin06t:703_30": "tasmā ettha yutti pariyesitabbā.",
  "tika-vin06t:703_31": "Aṭṭhakathācariyā tāvāhu “samūlakena vā saññāsamūlakena vā codentassa anāpatti,",
  "tika-vin06t:703_32": "amūlakena vā pana saññāamūlakena vā codentassa āpattī”ti.",
  "tika-vin06t:703_33": "Tassattho –",
  "tika-vin06t:703_34": "dassanasavanaparisaṅkanamūlena samūlakena vā tadabhāvena amūlakenāpi saññāsamūlakena vā codentassa anāpatti,",
  "tika-vin06t:703_35": "dassanādimūlābhāvena amūlakena vā tabbhāvena samūlakenāpi saññāamūlakena vā codentassa āpatti,",
  "tika-vin06t:703_36": "tasmā diṭṭhassa hoti.",
  "tika-vin06t:704_0": "Pārājikaṃ dhammaṃ ajjhāpajjantotiādimhi dassanamūlena samūlakenāpi “suto mayā”ti vacanato saññāamūlakena vā codeti,",
  "tika-vin06t:704_1": "āpatti saṅghādisesassa.",
  "tika-vin06t:704_2": "Tadatthassa āvibhāvatthaṃ “diṭṭhe vematiko”tiādi vārā vuttāti veditabbā.",
  "tika-vin06t:705_0": "Asuddho hoti puggalobhiādimhi pana samūlakena,",
  "tika-vin06t:705_1": "saññāsamūlakena vā coditattā anāpattīti.",
  "tika-vin06t:705_2": "Evamevaṃ pana tadatthadīpanatthaṃ te vārā vuttā.",
  "tika-vin06t:705_3": "Tattha hi “adiṭṭhassa hotī”tiādivārā amūlakena codentassa āpatti hotīti dassanatthaṃ vuttā.",
  "tika-vin06t:705_4": "“Diṭṭhe vematiko”tiādinā saññāamūlakena codentassa āpatti hotīti dassanatthaṃ vuttā.",
  "tika-vin06t:705_5": "Aññathā “diṭṭhassa hoti,",
  "tika-vin06t:705_6": "diṭṭhe vematiko”tiādivārā nibbisesā bhaveyyuṃ.",
  "tika-vin06t:705_7": "Idaṃ panettha sanniṭṭhānaṃ-",
  "tika-vin06t:705_8": "yathā asuddhaṃ puggalaṃ anokāsaṃ kārāpetvā codentassa dukkaṭaṃ,",
  "tika-vin06t:705_9": "akkosādhippāyassa ca omasavādena dukkaṭassa,",
  "tika-vin06t:705_10": "tathā asuddhadiṭṭhikopi asuddhaṃ asuddhadiṭṭhi amūlakena codeti, āpatti.",
  "tika-vin06t:705_11": "Samūlakena vā codeti,",
  "tika-vin06t:705_12": "anāpattīti taṃ sanniṭṭhānaṃ yathā “anāpatti suddhe asuddhadiṭṭhissa asuddhe asuddhadiṭṭhissā”ti iminā saṃsandati,",
  "tika-vin06t:705_13": "tathā gahetabbaṃ.",
  "tika-vin06t:705_14": "Aññathā yutti pariyesitabbā.",
  "tika-vin06t:706_0": "Sīlasampannoti ettha “dussīlassa vacanaṃ appamāṇaṃ.",
  "tika-vin06t:706_1": "Bhikkhunī hi bhikkhumhi anissarā,",
  "tika-vin06t:706_2": "tasmā ukkaṭṭhanaye vidhiṃ sandhāya therena vuttaṃ.",
  "tika-vin06t:706_3": "Dutiyattherena bhikkhunī ajānitvāpi codeti,",
  "tika-vin06t:706_4": "sikkhamānādayo vā codenti,",
  "tika-vin06t:706_5": "tesaṃ sutvā bhikkhū eva vicāretvā tassa paṭiññāya kārenti.",
  "tika-vin06t:706_6": "Ko ettha dosoti idaṃ sandhāya vuttaṃ.",
  "tika-vin06t:706_7": "Tatiyena titthiyānaṃ vacanaṃ sutvāpi bhikkhū eva vicārenti,",
  "tika-vin06t:706_8": "tasmā na koci na labhatīti evaṃ sabbaṃ sametīti apare”ti vuttaṃ.",
  "tika-vin06t:706_9": "Tiṃsāni tiṃsavantāni.",
  "tika-vin06t:706_10": "Anuyogoti paṭivacanaṃ.",
  "tika-vin06t:706_11": "Ehitīti āgamissati.",
  "tika-vin06t:706_12": "Diṭṭhasantānenāti diṭṭhanayena,",
  "tika-vin06t:706_13": "diṭṭhavidhānenāti adhippāyo.",
  "tika-vin06t:706_14": "Patiṭṭhāyāti patiṭṭhaṃ labhitvā.",
  "tika-vin06t:706_15": "Ṭhāneti lajjiṭṭhāne.",
  "tika-vin06t:707_0": "Gāhanti “ahaṃ codessāmī”ti attādānaggahaṇaṃ.",
  "tika-vin06t:707_1": "Cetanāti attādānaggahaṇacetanā.",
  "tika-vin06t:707_2": "Vohāroti ito,",
  "tika-vin06t:707_3": "etto ca ñatvā pakāsanaṃ.",
  "tika-vin06t:707_4": "Paṇṇattīti nāmapaññatti.",
  "tika-vin06t:707_5": "Yā vacīghosārammaṇassa sotadvārappavattaviññāṇasantānassa anantaraṃ uppannena upaladdhapubbasaṅketena manodvāraviññāṇena viññāyati,",
  "tika-vin06t:707_6": "yassā viññātattā tadattho paramattho vā aparamattho vā tatiyavāraṃ uppannena manoviññāṇena viññāyatīti nāmādīhi chahi byañjanehi pāḷiyā pakāsitā,",
  "tika-vin06t:707_7": "sā “vijjamānapaññatti avijjamānapaññattī”tiādinā chadhā ācariyehi dassitā.",
  "tika-vin06t:707_8": "Tabbhāgiyabhāvo atabbhāgiyabhāvo ca nipphannadhammasseva yujjati,",
  "tika-vin06t:707_9": "na paññattiyā adhikaraṇīyavatthuttā,",
  "tika-vin06t:707_10": "adhikaraṇe pavattattā ca adhikaraṇo mañcaṭṭhe mañcopacāro viyāti ca.",
  "tika-vin06t:707_11": "“Pariyāyenāti amūlakā nāmapaññatti natthi.",
  "tika-vin06t:707_12": "Pariyāyamattaṃ,",
  "tika-vin06t:707_13": "sabhāvato natthi.",
  "tika-vin06t:707_14": "Abhidhānamattameva,",
  "tika-vin06t:707_15": "abhidheyyaṃ natthī”ti ca likhitaṃ.",
  "tika-vin06t:707_16": "Idhevāti imasmiṃ eva sikkhāpade.",
  "tika-vin06t:707_17": "Na sabbatthāti vivādādhikaraṇādīsu. Kasmā?",
  "tika-vin06t:707_18": "Na hītiādi.",
  "tika-vin06t:707_19": "Vivādādhikaraṇādīnamatthitā viya amūlakaṃ adhikaraṇaṃ natthīti.",
  "tika-vin06t:707_20": "Pubbe vuttasamathehīti “yaṃ adhikicca samathā vattantī”ti vuttasamathehīti adhippāyo.",
  "tika-vin06t:707_21": "Apica sabhāvato natthīti appaṭiladdhasabhāvattā vuttaṃ.",
  "tika-vin06t:707_22": "Anuppannaṃ viya viññāṇādi.",
  "tika-vin06t:707_23": "Na hi vivādādīnaṃ paṇṇatti adhikaraṇaṭṭhoti paṇṇattiṃ adhikicca samathā na pavattanti,",
  "tika-vin06t:707_24": "tasmā na tassā adhikaraṇīyatāti na vivādādīnaṃ paṇṇatti adhikaraṇaṭṭhoti adhippāyo.",
  "tika-vin06t:707_25": "Hoti cettha –",
  "tika-vin06t:708_0": "“Pārājikāpatti amūlikā ce,",
  "tika-vin06t:709_0": "Paṇṇattimattā phalamaggadhammā;",
  "tika-vin06t:710_0": "Catutthapārājikavatthubhūtā,",
  "tika-vin06t:711_0": "Paṇṇattimattāva siyuṃ tatheva.",
  "tika-vin06t:712_0": "“Tato dvidhā maggaphalādidhammā,",
  "tika-vin06t:713_0": "Siyuṃ tathātītamanāgatañca;",
  "tika-vin06t:714_0": "Paṇṇattichakkaṃ na siyā tato vā,",
  "tika-vin06t:715_0": "Pariyāyato sammutivādamāhā”ti.",
  "tika-vin06t:716_0": "Anuvadantīti akkosanti.",
  "tika-vin06t:716_1": "Kiccayatāti karaṇīyatā.",
  "tika-vin06t:716_2": "Taṃ katamanti ce?",
  "tika-vin06t:716_3": "Apalokanakammantiādi.",
  "tika-vin06t:716_4": "Kiccanti viññattisamuṭṭhāpakacittaṃ kira adhippetaṃ.",
  "tika-vin06t:717_0": "387.",
  "tika-vin06t:717_1": "Sutādīnaṃ abhāvena amūlakattanti ettha yo disvāpi “diṭṭhosi mayā”ti vattuṃ asakkonto attano diṭṭhaniyāmeneva “sutosi mayā”ti vadati.",
  "tika-vin06t:717_2": "Tassa tasmiṃ asuddhadiṭṭhittā āpatti,",
  "tika-vin06t:717_3": "idha pana yo pubbe sutvā anāpatti,",
  "tika-vin06t:717_4": "pacchā taṃ vissaritvā suddhadiṭṭhi eva samāno vadati,",
  "tika-vin06t:717_5": "taṃ sandhāya vuttaṃ.",
  "tika-vin06t:717_6": "“Esa nayo sabbatthāti apare”ti vuttaṃ.",
  "tika-vin06t:717_7": "Jeṭṭhabbatiko kākekappaṭivattā.",
  "tika-vin06t:717_8": "Yadaggenāti yāvatā, yadā vā.",
  "tika-vin06t:717_9": "No kappetītiādi vematikābhāvadīpanatthameva vuttanti dasseti.",
  "tika-vin06t:717_10": "Tena vematikova nassarati sammuṭṭho nāmāti āpajjati,",
  "tika-vin06t:717_11": "taṃ na yuttaṃ tadanantarabhāvato,",
  "tika-vin06t:717_12": "tasmā dutiyattheravādo pacchā vutto.",
  "tika-vin06t:718_0": "389.",
  "tika-vin06t:718_1": "Sabbatthāti sabbaaṭṭhakathāsu.",
  "tika-vin06t:718_2": "Okāsakammanti okāsakaraṇaṃ.",
  "tika-vin06t:718_3": "“Okāsena kammaṃ okāsakamma”nti likhitaṃ.",
  "tika-vin06t:718_4": "Asūriyaṃ passati kaññāti ettha yathā kaññā sūriyaṃ na passatīti bhavati,",
  "tika-vin06t:718_5": "evaṃ “anokāsaṃ kāretvā”ti vutte okāsaṃ na kāretvāti hoti.",
  "tika-vin06t:719_0": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin06t:720_0": "9. Dutiyaduṭṭhadosasikkhāpadavaṇṇanā",
  "tika-vin06t:721_0": "391.",
  "tika-vin06t:721_1": "Veḷuvaneyevāti idaṃ tehi vuttavelaṃ sandhāya vuttaṃ.",
  "tika-vin06t:721_2": "“Pubbe mayaṃ āvuso sutena avocumhā”ti “amhehi sā ussāhitā kupitehi anattamanehī”tiādivacanaṃ sandhāya vuttaṃ,",
  "tika-vin06t:721_3": "aññabhāgassa idanti manussabhikkhubhāvato aññabhāgassa tiracchānachagalakabhāgassa idaṃ chagalakajātaṃ adhikaraṇaṃ.",
  "tika-vin06t:721_4": "Aññabhāgo vā assa atthīti so tiracchānachagalakabhāvasaṅkhāto aññabhāgo assa chagalakassa atthīti svāyaṃ chagalako aññabhāgiyaṃ adhikaraṇaṃ nāma.",
  "tika-vin06t:722_0": "Tattha paṭimāya sarīraṃ,",
  "tika-vin06t:722_1": "silāputtakassa sarīranti nidassanaṃ,",
  "tika-vin06t:722_2": "paṭhamaṃ panettha nibbacanaṃ jātipadatthotivādīnaṃ matena vuttaṃ.",
  "tika-vin06t:722_3": "Sā hi sāmibhāvena,",
  "tika-vin06t:722_4": "niccabhāvena ca padhānattā sattisabhāve ṭhitā.",
  "tika-vin06t:722_5": "Tabbiparītakattā byattākati jātiyo tu padattho iti imassa suttassa vasena dutiyaṃ nibbacanaṃ vuttanti veditabbaṃ.",
  "tika-vin06t:722_6": "Nāmakaraṇasaññāya ādhāroti ettha nāmameva nāmakaraṇaṃ.",
  "tika-vin06t:722_7": "Nāmaṃ karontānaṃ saññā nāmakaraṇasaññā, tassā.",
  "tika-vin06t:722_8": "Manussajātiko chagalakajātiādhāro nāma.",
  "tika-vin06t:722_9": "Na hi taṃ nāmaṃ kacchapalomaṃ viya anādhāranti adhippāyo.",
  "tika-vin06t:722_10": "Taṃ pana chagalakassa dabboti dinnanāmaṃ “deso”ti vuccati.",
  "tika-vin06t:722_11": "Tasmā theraṃ amūlakenātiādinā aññampi vatthuṃ therassa lissati silissati vohāramatteneva,",
  "tika-vin06t:722_12": "na atthato,",
  "tika-vin06t:722_13": "īsakaṃ allīyatīti lesoti adhippāyo.",
  "tika-vin06t:722_14": "Yasmā desalesā atthato ninnānākaraṇā,",
  "tika-vin06t:722_15": "tasmā “kañcidesaṃ lesamattaṃ upādāyā”ti uddharitvā “dasa lesā jātileso”tiādi vuttanti veditabbaṃ.",
  "tika-vin06t:722_16": "Yathā nidāne,",
  "tika-vin06t:722_17": "evaṃ sikkhāpadapaññattiyampi mātikāyampi ayamevattho.",
  "tika-vin06t:722_18": "Yasmā aññabhāgiyassa adhikaraṇassāti chagalakassa.",
  "tika-vin06t:722_19": "Kañcidesaṃ lesamattaṃ upādāyāti dabboti nāmaṃ upādāyāti ayamattho aṭṭhuppattivaseneva āvibhūto,",
  "tika-vin06t:722_20": "tasmā na vibhatto.",
  "tika-vin06t:722_21": "Kiñca bhiyyo aniyamattā.",
  "tika-vin06t:722_22": "Na hi mettiyabhūmajakānaṃ viya sabbesampi chagalakameva aññabhāgiyaṃ adhikaraṇaṃ hoti.",
  "tika-vin06t:722_23": "Aññaṃ gomahiṃ sādikampi hoti,",
  "tika-vin06t:722_24": "na ca mettiyabhūmajakā viya sabbepi nāmalesamattameva upādiyanti.",
  "tika-vin06t:722_25": "Aññampi jātilesādiṃ upādiyanti,",
  "tika-vin06t:722_26": "tasmā aniyamattā ca yathāvuttanayena na vibhattaṃ.",
  "tika-vin06t:722_27": "Kiñca bhiyyo tathā vutte chagalakasseva aññabhāgiyatā sambhavati,",
  "tika-vin06t:722_28": "na aññassa,",
  "tika-vin06t:722_29": "yena sova dassito.",
  "tika-vin06t:722_30": "Leso ca nāma lesova,",
  "tika-vin06t:722_31": "na jātiādi,",
  "tika-vin06t:722_32": "yena sova dassitoti evaṃ micchāgāhappasaṅgato ca tathā na vibhatto.",
  "tika-vin06t:723_0": "393.",
  "tika-vin06t:723_1": "Aññabhāgiyassāti cuditakato aññassa.",
  "tika-vin06t:723_2": "Adhikaraṇassāti manussassa vā amanussassa vā tiracchānagatassa vāti evaṃ vattabbaṃ.",
  "tika-vin06t:723_3": "Evañhi vutte manussādīnaṃyeva jātilesādayo vuttā honti,",
  "tika-vin06t:723_4": "aññathā catunnaṃ adhikaraṇānaṃ te āpajjanti “adhikaraṇassa kañci desaṃ lesamatta”nti sāmivacanaṃ pubbaṅgamaṃ uddiṭṭhattāti ce? Na,",
  "tika-vin06t:723_5": "nāmassa viya jātiādīnaṃ manussādīnaṃ ādhārabhāvaniyamasambhavato,",
  "tika-vin06t:723_6": "adhikaraṇabhāvāniyamatoti vuttaṃ hoti.",
  "tika-vin06t:723_7": "Niyame ca sati jātiyā ādhāro jāti,",
  "tika-vin06t:723_8": "liṅgassa ca liṅgaṃ,",
  "tika-vin06t:723_9": "āpattiyā ca āpanno ādhāro,",
  "tika-vin06t:723_10": "viruddhānampi asamādinnānampi pattacīvarānaṃ sāmiko ādhāro,",
  "tika-vin06t:723_11": "yena adhikaraṇasaṅkhyaṃ gaccheyyāti āpajjatīti adhikaraṇassāti padaṃ abhājetabbameva bhaveyyāti na uddharitabbaṃ siyā,",
  "tika-vin06t:723_12": "uddharitabbaṃ.",
  "tika-vin06t:723_13": "Tasmā “adhikaraṇanti vacanasāmaññato”tiādi sabbaṃ vattabbaṃ.",
  "tika-vin06t:723_14": "Apākaṭā ito aññatra dassitaṭṭhānābhāvato.",
  "tika-vin06t:723_15": "Jānitabbā ca vinayadharehi yasmā aññathā parivāre “vivādādhikaraṇaṃ catunnaṃ adhikaraṇānaṃ vivādādhikaraṇaṃ",
  "tika-vin06t:723_16": "bhajatī”tiādinā nayena anāgataṭṭhāne “kasmā”ti vutte kāraṇaṃ na paññāyeyya,",
  "tika-vin06t:723_17": "tasmā tesaṃ tabbhāgiyatā ca aññabhāgiyatā ca jānitabbā vinayadharehi.",
  "tika-vin06t:723_18": "Tāsu hi viññātāsu vivādādhikaraṇaṃ vivādādhikaraṇaṃ bhajati. Kasmā?",
  "tika-vin06t:723_19": "Tabbhāgiyattā.",
  "tika-vin06t:723_20": "Itaraṃ na bhajati aññabhāgiyattāti sukhakāraṇato paññāyanti,",
  "tika-vin06t:723_21": "tasmā vacanasāmaññato laddhaṃ adhikaraṇaṃ nissāyātiādi.",
  "tika-vin06t:723_22": "Tattha yasmā āpattaññabhāgiyaṃ mahāvisayaṃ,",
  "tika-vin06t:723_23": "itarehi asadisaniddesañca,",
  "tika-vin06t:723_24": "tasmā taṃ adhikaraṇapariyāpannampi samānaṃ visuṃ vuttaṃ “āpattaññabhāgiyaṃ vā hotī”ti.",
  "tika-vin06t:723_25": "Adhikaraṇapariyāpannattā ca “adhikaraṇaññabhāgiyaṃ vā”ti ettha vuttanti veditabbaṃ.",
  "tika-vin06t:723_26": "Tatthāpi mahāvisayattā,",
  "tika-vin06t:723_27": "mātikāyaṃ āgatattā ca paṭhamaṃ aññabhāgiyatā vuttā,",
  "tika-vin06t:723_28": "pacchā tabbhāgiyatāti veditabbā.",
  "tika-vin06t:723_29": "Tattha yasmā adhikaraṇaññabhāgiyavacanena atthāpattinayena siddhaṃ.",
  "tika-vin06t:723_30": "Adhikaraṇaṃ tabbhāgiyaṃ,",
  "tika-vin06t:723_31": "tasmā “adhikaraṇaṃ tabbhāgiyaṃ hotī”ti evaṃ uddesaṃ akatvā “kathaṃ adhikaraṇaṃ adhikaraṇassa tabbhāgiyaṃ hotī”ti pucchāpubbaṅgamaniddeso kato.",
  "tika-vin06t:723_32": "Tatthāpi āpattādhikaraṇassa aññabhāgiyatā kiñcāpi pārājikena anuddhaṃsibhādhikārattā pārājikānaṃyeva vasena vuttā,",
  "tika-vin06t:723_33": "atha kho sesāpattikkhandhavasenāpi veditabbā.",
  "tika-vin06t:723_34": "Yā ca sā codanā “asuko nāma bhikkhu saṅghādisesaṃ ajjhāpajjanto diṭṭho hotī”tiādikā,",
  "tika-vin06t:723_35": "tattha “saṅghādisese thullaccayadiṭṭhi hoti,",
  "tika-vin06t:723_36": "dubbhāsite saṅghādisesadiṭṭhi hotī”ti evamādikā vinaye apakataññutāya,",
  "tika-vin06t:723_37": "taṃtaṃvatthusarikkhatāya vā vuttāti veditabbā.",
  "tika-vin06t:723_38": "Sabbatthāpi “pārājikadiṭṭhi hotī”ti na vuttaṃ.",
  "tika-vin06t:723_39": "Tathāsaññino anāpattito.",
  "tika-vin06t:723_40": "“Tabbhāgiyavicāraṇāya”nti tabbhāgiyapadaniddese aññabhāgiyatāyapi niddiṭṭhattā vuttaṃ.",
  "tika-vin06t:724_0": "Vatthusabhāgatāyāti anuvādavatthusabhāgatāyāti attho.",
  "tika-vin06t:724_1": "Aññathā “catasso vipattiyo”ti vacanaṃ virujjheyya.",
  "tika-vin06t:724_2": "Sabhāvasarikkhāsarikkhato cāti sabhāvena sadisāsadisato.",
  "tika-vin06t:724_3": "Tattha jhānādivatthuvisabhāgatāyapi sabhāvasarikkhatāya uttarimanussadhammapārājikāpatti tasseva tabbhāgiyāva hoti.",
  "tika-vin06t:724_4": "Tathā vatthuvasena anuvādādhikaraṇaṃ,",
  "tika-vin06t:724_5": "kiccādhikaraṇañca pāṭekkaṃ catubbidhampi vuttaññabhāgiyaṃ na jātaṃ,",
  "tika-vin06t:724_6": "tasmā tadaññabhāgiyatāya viditāya tabbhāgiyatā pāriyesayuttiyā avuttāpi sijjhatīti katvā “aññabhāgiyameva paṭhamaṃ niddiṭṭha”ntipi vattuṃ yujjati.",
  "tika-vin06t:724_7": "Ekaṃsena tabbhāgiyaṃ na hotīti sarikkhavasena arahattaṃ āpatti anāpattīti vivādasabbhāvato abyākatabhāvena vivādādhikaraṇassapi aññabhāgiyaṃ siyā,",
  "tika-vin06t:724_8": "pāḷiyaṃ āpattādhikaraṇassa vuttattā evaṃ vuttaṃ,",
  "tika-vin06t:724_9": "ādito paṭṭhāyāti “aññabhāgiyassa adhikaraṇassā”ti ito paṭṭhāya.",
  "tika-vin06t:724_10": "“Methunarāgena manussaviggaho dosenātiādinā sarikkhato cā”ti likhitaṃ.",
  "tika-vin06t:724_11": "Taṃ vatthuvisabhāgatāya eva siddhaṃ.",
  "tika-vin06t:724_12": "Ayaṃ pana vatthusabhāgatāyapi sati āpattisabhāgatā sarikkhatoti no takkoti ca,",
  "tika-vin06t:724_13": "ekasmimpi hi vatthusmiṃ āpattibhedo hotīti ācariyo.",
  "tika-vin06t:724_14": "Parato vuttanayena veditabbanti sambandho.",
  "tika-vin06t:725_0": "“Kiccameva kiccādhikaraṇa”nti vuttattā saṅghakammānametaṃ adhivacanaṃ.",
  "tika-vin06t:725_1": "Kammalakkhaṇanti kammānaṃ sabhāvaṃ.",
  "tika-vin06t:725_2": "Taṃ nissāyāti pubbeva hi saṃvidhāya saṅgho kammaṃ karoti.",
  "tika-vin06t:725_3": "Atha vā purimaṃ purimanti parivāsaukkhepaniyādīni saṅghakammāni nissāya abbhānaosāraṇādi uppannanti katvā vuttaṃ.",
  "tika-vin06t:725_4": "Tasmā kiñcāpi saṅghakammameva kiccādhikaraṇaṃ,",
  "tika-vin06t:725_5": "tathāpi sesaviseso labbhatīti dasseti.",
  "tika-vin06t:726_0": "394. Atthato ekaṃ, tasmā desassa atthamavatvā “leso”tiādi vuttaṃ kira.",
  "tika-vin06t:727_0": "395.",
  "tika-vin06t:727_1": "Savatthukaṃ katvāti puggalassa upari āropetvā khattiyādibhāvena ekajātikopi dīgharassakāḷakodātādīnaṃ diṭṭhasutaparisaṅkitānaṃ vasena aññabhāgiyatā,",
  "tika-vin06t:727_2": "dīghaṃ khattiyaṃ ajjhācarantaṃ disvā rassādikhattiyapaññattiyā ādhārabhāvato jātilesena codeti,",
  "tika-vin06t:727_3": "ekaṃ vā khattiyaṃ ajjhācarantaṃ disvā tato visiṭṭhaññabhāgabhūtaṃ khattiyaṃ jātilesaṃ gahetvā “khattiyo",
  "tika-vin06t:727_4": "diṭṭho tvaṃ khattiyosī”ti codeti diṭṭhādiaññabhāgena.",
  "tika-vin06t:727_5": "Ettha ca “dīghādayo,",
  "tika-vin06t:727_6": "diṭṭhādayo ca jātināmādīnaṃ vatthubhūtattā adhikaraṇa”nti likhitaṃ.",
  "tika-vin06t:727_7": "Taṃ “adhikaraṇabhāvāniyamato”ti vuttadosaṃ nātikkamati,",
  "tika-vin06t:727_8": "aṭṭhakathāyaṃ “khattiyajātipaññattiyā ādhāravasena adhikaraṇatā ca veditabbā”ti vuttaṃ.",
  "tika-vin06t:727_9": "Tampi nāmagottato aññissā nāmagottapaññattiyā nāma kassaci abhāvato na sabbasādhāraṇaṃ,",
  "tika-vin06t:727_10": "tasmā “adhikaraṇassā”ti paduddhāraṇaṃ adhikaraṇacatukkadassanatthaṃ,",
  "tika-vin06t:727_11": "taṃ samānavacanadassanatthanti no takkoti.",
  "tika-vin06t:727_12": "Tattha dīghādino vā diṭṭhādino vāti ettha dīghāditā,",
  "tika-vin06t:727_13": "diṭṭhāditā ca aññabhāgo,",
  "tika-vin06t:727_14": "yo cuditako itarassa viseso yato aññoti vuccati.",
  "tika-vin06t:728_0": "399.",
  "tika-vin06t:728_1": "Lahukaṃ āpattinti pārājikato lahukāpatti saṅghādisesādi.",
  "tika-vin06t:728_2": "Teneva ante taṃ dassentena “bhikkhu saṅghādisesaṃ ajjhāpajjanto diṭṭho hotī”tiādi vuttaṃ.",
  "tika-vin06t:728_3": "Āpattilesopi kimatthaṃ jātilesādayo viya na vitthāritoti ce?",
  "tika-vin06t:728_4": "Tathā asambhavatoti veditabbaṃ.",
  "tika-vin06t:729_0": "400.",
  "tika-vin06t:729_1": "Sāṭakapatto sarīraṭṭhapatto.",
  "tika-vin06t:729_2": "Āpattiyāti pārājikāpattiyā aññabhāgiyaṃ saṅghādisesādi,",
  "tika-vin06t:729_3": "adhikaraṇañca āpattipaññattiyā.",
  "tika-vin06t:729_4": "“Leso nāma āpattibhāgo”ti vuttattā āpattibhāvaleso vuttoti veditabbo,",
  "tika-vin06t:729_5": "tasmā pārājikāpattito aññabhāgiyassa āpattipaññattiyā ādhāraṇaṭṭhena “adhikaraṇa”nti saṅkhyaṃ gatassa",
  "tika-vin06t:729_6": "saṅghādisesādino āpattinikāyassa āpattibhāvalesaṃ gahetvā codanā āpattilesacodanāti veditabbā.",
  "tika-vin06t:730_0": "408.",
  "tika-vin06t:730_1": "Anāpatti tathāsaññī codeti vā codāpeti vāti āpattaññabhāgiyacodanāyameva,",
  "tika-vin06t:730_2": "na aññattha.",
  "tika-vin06t:730_3": "Ettāvatā paṭhamaduṭṭhadose vuttavicaraṇāya saṃsanditaṃ hoti,",
  "tika-vin06t:730_4": "taṃ idha kathaṃ paññāyatīti ce?",
  "tika-vin06t:730_5": "Kaṅkhāvitaraṇiyā vacanato.",
  "tika-vin06t:730_6": "Vuttañhi “tattha idha ca āpattaññabhāgiyacodanāya tathāsaññinopi anāpattī”ti.",
  "tika-vin06t:731_0": "Aññābhāgiyasikkhaṃ yo, neva sikkhati yuttito. Gacche vinayaviññūhi, aññabhāgiyatañca",
  "tika-vin06t:732_0": "Soti.",
  "tika-vin06t:733_0": "Dutiyaduṭṭhadosasikkhāpadavaṇṇanā niṭṭhitā.",
  "tika-vin06t:734_0": "10. Paṭhamasaṅghabhedasikkhāpadavaṇṇanā",
  "tika-vin06t:735_0": "409. “Vajjaṃ na phuseyyā”ti ca pāṭho.",
  "tika-vin06t:736_0": "410.",
  "tika-vin06t:736_1": "Tesaṃ anurūpājānanato asabbaññū assa. “Na,",
  "tika-vin06t:736_2": "bhikkhave,",
  "tika-vin06t:736_3": "asenāsanikena vassaṃ upagantabba”nti vuttattā paṭikkhittameva.",
  "tika-vin06t:736_4": "Tikoṭiparisuddhanti parassa pāpapasaṅganivāraṇatthaṃ vuttaṃ,",
  "tika-vin06t:736_5": "na paṭiccakammanivāraṇatthaṃ koṭīhīti ākārehi.",
  "tika-vin06t:736_6": "Parisuddhanti vimuttaṃ.",
  "tika-vin06t:736_7": "Dasahi lesehi uddissa kataṃ samaṇā paribhuñjanti,",
  "tika-vin06t:736_8": "assamaṇā imeti sāsanassa garahabhāvo āgaccheyya,",
  "tika-vin06t:736_9": "garahapaccayā loko vā apuññaṃ ariyūpavādaṃ pasaveyya,",
  "tika-vin06t:736_10": "tehi vimuttanti attho.",
  "tika-vin06t:736_11": "Vāguranti migajālaṃ.",
  "tika-vin06t:736_12": "Attano atthāya vātiādinā paresaṃ atthāya kate kappiyabhāvaṃ dassetvā bhikkhūnañca aññesañca atthāya kate",
  "tika-vin06t:736_13": "taṃ dassetuṃ “matānaṃ petakiccatthāyā”tiādimāha.",
  "tika-vin06t:737_0": "Yaṃ yaṃ hītiādi tassa kāraṇassa dassanatthaṃ vuttaṃ.",
  "tika-vin06t:737_1": "Puna pañcannaṃ sahadhammikānaṃ atthāya kataṃ na kappatīti vuttanti kira dhammasiritthero.",
  "tika-vin06t:737_2": "Gaṇṭhipade “bhikkhūnameva suddhānaṃ atthāya kataṃ na vaṭṭatī”ti likhitaṃ.",
  "tika-vin06t:737_3": "Aparehi pana “matānaṃ petakiccatthāyātiādinā vuttepi kappati,",
  "tika-vin06t:737_4": "bhikkhūnaṃyeva atthāyāti iminā ‘bhikkhūnampi datvā mayaṃ bhuñjissāmā’ti katampi vuttaṃ.",
  "tika-vin06t:737_5": "Puna ‘pañcasu ekaṃ uddissakataṃ itaresaṃ na kappatī’ti dassanatthaṃ ‘pañcasu hi sahadhammikesūtiādi vutta’nti vadantī”ti vuttaṃ.",
  "tika-vin06t:737_6": "Aññatarasmiṃ pana gaṇṭhipade “amhākanti ca rājayuttādīnanti ca vutte vaṭṭatīti vatvā ‘tumhāka’nti avatvā",
  "tika-vin06t:737_7": "‘petakiccatthāyāti vuttepi vaṭṭatī’ti ca dassetvā sabbattha vuttānaṃ,",
  "tika-vin06t:737_8": "ādisaddena saṅgahitānañca lakkhaṇaṃ ṭhapentena ‘bhikkhūnaṃyevā’tiādi vuttaṃ.",
  "tika-vin06t:737_9": "Tattha ‘bhikkhūnaṃ uddiṭṭhe evāti adhippāyenā’ti vuttaṃ.",
  "tika-vin06t:737_10": "Na ‘tumhākaṃ,",
  "tika-vin06t:737_11": "amhākañcāti vutte anāpattī’ti dassanatthaṃ. Kasmā?",
  "tika-vin06t:737_12": "Missakavārassa abhāvā.",
  "tika-vin06t:737_13": "Lakkhaṇaṃ nāma vuttānaṃ,",
  "tika-vin06t:737_14": "vuttasadisānañca hoti.",
  "tika-vin06t:737_15": "‘Sace petakiccatthāyāti vuttaṭṭhāne bhikkhūnaṃ bhojanaṃ sandhāya karontī’ti vadanti mahāaṭṭhakathāyañca",
  "tika-vin06t:737_16": "‘tasmiṃ vāre ca na tumhākanti vutte vaṭṭatī’ti vuttattā.",
  "tika-vin06t:737_17": "Teneva idhāpi ‘petakiccatthāya,",
  "tika-vin06t:737_18": "maṅgalādīnaṃ vā atthāya katepi eseva nayo’ti pubbe vuttatthavasena vuttaṃ.",
  "tika-vin06t:737_19": "‘Avadhāraṇatthena missake vaṭṭatī’ti ce?",
  "tika-vin06t:737_20": "‘Kappiyamaṃsassa hi paṭiggahaṇe āpatti natthī’ti vacanena akappiyapaṭiggahaṇe āpattīti āpannaṃ,",
  "tika-vin06t:737_21": "‘tañca gahetabbaṃ siyā’ti paṭikkhipitabbā”ti vuttaṃ,",
  "tika-vin06t:737_22": "taṃ sundaraṃ viya dissati,",
  "tika-vin06t:737_23": "vicāretvā gahetabbaṃ.",
  "tika-vin06t:737_24": "Yattha cāti bhikkhūnaṃ atthāya katepi.",
  "tika-vin06t:737_25": "Tamatthaṃ āvi kātuṃ “sace panā”tiādi vuttaṃ.",
  "tika-vin06t:737_26": "Ettha pana “bhikkhunīnaṃ dukkaṭaṃ,",
  "tika-vin06t:737_27": "itaresaṃ daṇḍakammavatthū”ti vadanti.",
  "tika-vin06t:737_28": "Kappaṃ nirayamhīti asaṅkhyeyyakappaṃ.",
  "tika-vin06t:737_29": "Vivaṭṭaṭṭhāyikāleyeva saṅghabhedo hotīti.",
  "tika-vin06t:737_30": "Kappanti āyukappaṃ.",
  "tika-vin06t:738_0": "411.",
  "tika-vin06t:738_1": "Kusalanti khemaṃ.",
  "tika-vin06t:738_2": "Āpattibhayā katā lajjīhīti ettha āpattibhayena avassaṃ ārocentīti dassanatthaṃ “lajjī rakkhissatī”ti",
  "tika-vin06t:738_3": "porāṇavacanassānurūpato “aññehi lajjīhī”ti vuttaṃ.",
  "tika-vin06t:738_4": "Alajjissapi anārocentassa āpattiyeva “ye passanti ye suṇantī”ti vacanato.",
  "tika-vin06t:739_0": "416.",
  "tika-vin06t:739_1": "Asamanubhāsantassāti kammakārake kattuniddeso,",
  "tika-vin06t:739_2": "samanubhāsanakammaṃ akariyamānassāti attho.",
  "tika-vin06t:739_3": "Odissa anuññāto nāma ummattakakhittacittavedanaṭṭādiko “anāpatti ādikammikassā”ti ariṭṭhasikkhāpade āgatattā atthīti ce?",
  "tika-vin06t:739_4": "Yampītiādi.",
  "tika-vin06t:739_5": "Sā panesā anāpatti.",
  "tika-vin06t:739_6": "So vuccatīti tattha āgatopi sakammabyāvaṭopi evaṃ vuccati.",
  "tika-vin06t:739_7": "Etenupāyenāti asamanubhāsantassa ca ādikammikassa ca vuttatthavasena.",
  "tika-vin06t:739_8": "Ṭhapetvā ariṭṭhasikkhāpadanti tattha ādikammikapadābhāvā.",
  "tika-vin06t:740_0": "Tivaṅgikanti ettha vācāya eva paṭinissajjantassa oṭṭhacalanādikāyaviññatti hoti,",
  "tika-vin06t:740_1": "tasmā duvidhampi viññattiṃ kathentassa hoti.",
  "tika-vin06t:740_2": "Vacībhedaṃ kātuṃ asakkontassa kāyavikāraṃ karontassa anāpattiyā bhavitabbaṃ. Kasmā?",
  "tika-vin06t:740_3": "Tivaṅgesu ekassa parihīnattā,",
  "tika-vin06t:740_4": "tasmā tivaṅgabhāvo āpattiyā,",
  "tika-vin06t:740_5": "aṅgahānibhāvo anāpattiyāti gahetabbaṃ.",
  "tika-vin06t:740_6": "Ettha siyā –",
  "tika-vin06t:740_7": "yadi aṅgahānibhāvena anāpatti,",
  "tika-vin06t:740_8": "evaṃ santepi vikāraṃ akatvā citteneva vissajjentassa anāpattiyā bhavitabbanti? Taṃ na, kasmā?",
  "tika-vin06t:740_9": "Aṭṭhakathāyaṃ “kāyavikāraṃ vā vacībhedaṃ vā akarontasseva pana āpajjanato akiriya”nti hi vuttaṃ,",
  "tika-vin06t:740_10": "“cittaṃ vā anuppādentassa vā”ti na vuttaṃ,",
  "tika-vin06t:740_11": "tasmā cittañca nāma viññattipaṭibaddhaṃ evāti visuṃ aṅgabhāveneva vuttattā jānitabbanti ce? Taṃ na,",
  "tika-vin06t:740_12": "dvinnaṃyeva akiriyāti,",
  "tika-vin06t:740_13": "tasmā cittena vissajjentassāpi āpatti viya dissati,",
  "tika-vin06t:740_14": "upaparikkhitvā gahetabbaṃ.",
  "tika-vin06t:740_15": "Tattha “akusalacitta”nti vuttanti ce?",
  "tika-vin06t:740_16": "“Cittabāhullato vutta”nti vadanti.",
  "tika-vin06t:740_17": "Tepi kira bāhullato vadanti.",
  "tika-vin06t:741_0": "Paṭhamasaṅghabhedasikkhāpadavaṇṇanā niṭṭhitā.",
  "tika-vin06t:742_0": "11. Dutiyasaṅghabhedasikkhāpadavaṇṇanā",
  "tika-vin06t:743_0": "422. Saññīti saññino.",
  "tika-vin06t:744_0": "Dutiyasaṅghabhedasikkhāpadavaṇṇanā niṭṭhitā.",
  "tika-vin06t:745_0": "12. Dubbacasikkhāpadavaṇṇanā",
  "tika-vin06t:746_0": "424.",
  "tika-vin06t:746_1": "Pataṃ patitaṃ vivari vivaṭṭayi.",
  "tika-vin06t:746_2": "Ekato ussāreti ca giḷitato ṭhapeti ca.",
  "tika-vin06t:746_3": "Ekapaṃsuthupakanadīsaṅkhaṃ dīghamūlakapaṇṇasevālaṃ sevālaṃ daṇḍisipippariṃ paṇakaṃ pesiṭṭhiṃ nissāreti.",
  "tika-vin06t:746_4": "Tilabījakanti sukhumamūlapaṇṇakaṃ hutvā udakapiṭṭhe pattharikaṃ udakapappaṭakaṃ nissāreti.",
  "tika-vin06t:747_0": "425- 6.",
  "tika-vin06t:747_1": "“Dubbaccajātiko”tipi paṭhanti.",
  "tika-vin06t:747_2": "Apadānenāti purāṇakammena.",
  "tika-vin06t:747_3": "“Kiṃ pubbepi mayaṃ evarūpaṃ karomātiādinā ekūnavīsatī”ti mahāpaccariyaṃ kira vuttaṃ.",
  "tika-vin06t:747_4": "Mahāaṭṭhakathāyañca anumānasuttaṭṭhakathāyañca “soḷasavatthukā”ti vuttaṃ,",
  "tika-vin06t:747_5": "taṃ sameti.",
  "tika-vin06t:748_0": "Dubbacasikkhāpadavaṇṇanā niṭṭhitā.",
  "tika-vin06t:749_0": "13. Kuladūsakasikkhāpadavaṇṇanā",
  "tika-vin06t:750_0": "431.",
  "tika-vin06t:750_1": "Na kevalaṃ vihāro eva kīṭāgiri,",
  "tika-vin06t:750_2": "sopi gāmo “kīṭāgiri”cceva vuccati.",
  "tika-vin06t:750_3": "Gāmañhi sandhāya parato “na assajipunabbasukehi bhikkhūhi kīṭāgirismiṃ vatthabba”nti vuttaṃ.",
  "tika-vin06t:750_4": "Ekasaṃvacchare dvikkhattuṃ vassati kira,",
  "tika-vin06t:750_5": "taṃ sandhāya “dvīhi meghehī”ti vuttaṃ.",
  "tika-vin06t:750_6": "Samadhikanti cha jane sandhāya.",
  "tika-vin06t:750_7": "Akatavatthunti navaṃ aṭṭhuppattiṃ.",
  "tika-vin06t:750_8": "“Jābhisumanādigacchaṃ allānaṃ haritānaṃ evā”ti likhitaṃ.",
  "tika-vin06t:750_9": "Bhūtagāmabījagāmabhedato panesa bhedo.",
  "tika-vin06t:750_10": "Vatatthāyāti vatiatthāya.",
  "tika-vin06t:750_11": "Yaṃkiñcīti sodakaṃ vā nirudakaṃ vā.",
  "tika-vin06t:750_12": "Ārāmādiatthāyāti vanarājikādiatthāya.",
  "tika-vin06t:750_13": "Mālāvaccharopanaṃ kuladūsakaṃyeva sandhāya,",
  "tika-vin06t:750_14": "ganthanādisabbaṃ na sandhāya vuttanti.",
  "tika-vin06t:750_15": "Kathaṃ paññāyatīti ce?",
  "tika-vin06t:750_16": "Taṃ dassetuṃ “buddhena dhammo”tiādi.",
  "tika-vin06t:750_17": "“Āveḷaṃ ābiḷa”ntipi pāṭho.",
  "tika-vin06t:751_0": "Gopphananti ganthanaṃ.",
  "tika-vin06t:751_1": "Veṭhimanti taggatikameva.",
  "tika-vin06t:751_2": "Vedhimaṃ aññena kenaci pupphaṃ vedhetvā kataṃ.",
  "tika-vin06t:751_3": "Kaṇṭakampi bandhitunti ettha “sayaṃ vijjhanatthaṃ na vaṭṭati.",
  "tika-vin06t:751_4": "Aññassatthāya vaṭṭatī”ti vadanti.",
  "tika-vin06t:751_5": "Jālamayaṃ vitānaṃ jālavitānaṃ.",
  "tika-vin06t:751_6": "Pupphapaṭicchakaṃ gavakkhaṃ viya sachiddaṃ karonti.",
  "tika-vin06t:751_7": "Tālapaṇṇaguḷakanti tālapaṇṇamayaṃ puna katampi paṭichijjakameva.",
  "tika-vin06t:751_8": "Dhammarajju cetiyaṃ vā bodhiṃ vā pupphappavesanatthaṃ āvijjhitvā baddharajju.",
  "tika-vin06t:751_9": "“Kāsāvena baddhampi suttavākādīhi baddhaṃ bhaṇḍitasadisa”nti likhitaṃ.",
  "tika-vin06t:751_10": "Aṃsabhaṇḍikaṃ pasibbake pakkhittasadisattā vedhimaṃ na jātaṃ,",
  "tika-vin06t:751_11": "tasmā “sithilabaddhassa antarantarā pakkhipituṃ na vaṭṭatī”ti vadanti.",
  "tika-vin06t:751_12": "“Aññamaññaṃ aphusāpetvā anekakkhattumpi parikkhipituṃ vaṭṭatī”ti vadanti.",
  "tika-vin06t:751_13": "Pūritanti dīghato pasāretvā pūritaṃ.",
  "tika-vin06t:751_14": "Ghaṭikadāmaolambakoti “yamakadāmaolambako”ti likhitaṃ.",
  "tika-vin06t:751_15": "“Geṇḍukharapattadāmānaṃ paṭikkhittattā celādīhi katadāmampi na vaṭṭati akappiyānulomattā”ti vadanti.",
  "tika-vin06t:752_0": "“Recakaṃ nāma tathālāsiyanāṭanaṭānaṃ nacca”nti likhitaṃ.",
  "tika-vin06t:752_1": "Taṃ “parivattantī”ti vuttaṃ.",
  "tika-vin06t:752_2": "“Sāriyo nāma rutasunakhā siṅgālakammakuruṅgakeḷipane ṭhitā”ti kira pāṭho.",
  "tika-vin06t:752_3": "“Nibujjhantī”ti pāḷi.",
  "tika-vin06t:753_0": "432.",
  "tika-vin06t:753_1": "Abalabalādi-",
  "tika-vin06t:753_2": "padānaṃ uppaṭipāṭiyā.",
  "tika-vin06t:753_3": "Yathā pāmokkhānaṃ vasena sabbepi “assajipunabbasukā”ti vuttā,",
  "tika-vin06t:753_4": "tathā pāmokkhappattasāvakassa vasena tadāyattavuttine sabbepi “sāriputtā”ti.",
  "tika-vin06t:753_5": "Tena vuttaṃ “gacchatha tumhe sāriputtā”ti.",
  "tika-vin06t:754_0": "433.",
  "tika-vin06t:754_1": "“Gāme vā na vasitabba”nti imināva tasmiṃ gāme aññattha na vasitabbanti siddhaṃ.",
  "tika-vin06t:754_2": "“Tasmiṃ vihāre vā”ti kasmā vuttanti ce?",
  "tika-vin06t:754_3": "Atthasabbhāvato.",
  "tika-vin06t:754_4": "Yasmiñhi gāme kuladūsakakammaṃ kataṃ,",
  "tika-vin06t:754_5": "tasmiṃ gāme,",
  "tika-vin06t:754_6": "yasmiṃ vihāre vasantena kuladūsanaṃ kataṃ,",
  "tika-vin06t:754_7": "taṃ vihāraṃ ṭhapetvā aññasmiṃ vasituṃ na vaṭṭatīti dassanatthaṃ.",
  "tika-vin06t:754_8": "Taṃ kathanti ce?",
  "tika-vin06t:754_9": "“Gāme vā na vasitabba”nti vacanena yasmiṃ gāme kuladūsanakammaṃ kataṃ,",
  "tika-vin06t:754_10": "tasmiṃ vihārepi vasituṃ na labbhatīti āpannaṃ,",
  "tika-vin06t:754_11": "taṃ disvā “tasmiṃ vihāre”ti vuttaṃ,",
  "tika-vin06t:754_12": "tena tasmiṃ gāme aññasmiṃ vasituṃ labbhatīti siddhaṃ.",
  "tika-vin06t:754_13": "“Tasmiṃ vihāre vasantenā”ti iminā tasmiṃ gāme aññattha vasantena sāmantagāme piṇḍāya carituṃ vaṭṭatīti dīpitaṃ hoti.",
  "tika-vin06t:754_14": "Sāmantavihārepīti sāmantavihāro nāma tasmiṃyeva gāme tassa vihārassa sāmantavihāro ca tassa gāmassa sāmantavihāro cāti ubhayaṃ vuccati,",
  "tika-vin06t:754_15": "etena tasmiṃ gāme aññattha vasantena tasmiṃ gāme piṇḍāya na caritabbaṃ.",
  "tika-vin06t:754_16": "Sāmantagāmepi piṇḍāya carituṃ vaṭṭati,",
  "tika-vin06t:754_17": "puna yasmiṃ gāme kuladūsanakammaṃ kataṃ,",
  "tika-vin06t:754_18": "tassa sāmantagāme kuladūsakavihārassa sāmantavatthuvihāre vasantena tasmiṃ gāmepi carituṃ vaṭṭati.",
  "tika-vin06t:754_19": "Yasmiṃ sāmantagāme kuladūsakaṃ na kataṃ,",
  "tika-vin06t:754_20": "tasmimpi carituṃ vaṭṭati,",
  "tika-vin06t:754_21": "neva vihāreti adhippāyo.",
  "tika-vin06t:754_22": "“Na nagare caritu”nti vuttattā aññasmiṃ vihāre tasmiṃ gāme vasituṃ vaṭṭatīti dīpitaṃ hotīti eke.",
  "tika-vin06t:754_23": "Gaṇṭhipadesu pana vicāraṇā eva natthi,",
  "tika-vin06t:754_24": "tasmā suṭṭhu vicāretvā kathetabbaṃ.",
  "tika-vin06t:755_0": "436- 7.",
  "tika-vin06t:755_1": "Dāpetuṃ na labhanti,",
  "tika-vin06t:755_2": "pupphadānañhi siyā.",
  "tika-vin06t:755_3": "Tasseva na kappatīti ettha yāguādīni ānetvā “dadantū”ti icchāvasena vadati ce,",
  "tika-vin06t:755_4": "sabbesaṃ na kappati,",
  "tika-vin06t:755_5": "kevalaṃ pana suddhacittena attānaṃ vā paresaṃ vā anuddisitvā “ime manussā dānaṃ datvā puññaṃ pasavantū”ti",
  "tika-vin06t:755_6": "vadantassa tasseva na kappati yāguādīnaṃ paccayapaṭisaṃyuttakathāya uppannattā.",
  "tika-vin06t:755_7": "Mahāaṭṭhakathāyampi “pañcannampi sahadhammikāna”nti visesetvā avuttattā atthato sayamevāti apare.",
  "tika-vin06t:755_8": "Ācariyā pana “yathā mahāpaccariyaṃ,",
  "tika-vin06t:755_9": "kurundiyañca ‘tassevā’ti visesetvā vuttaṃ,",
  "tika-vin06t:755_10": "evaṃ mahāaṭṭhakathāyaṃ visesetvā na vuttaṃ,",
  "tika-vin06t:755_11": "tasmā sabbesaṃ na kappatī”ti vadanti.",
  "tika-vin06t:756_0": "Kuladūsakasikkhāpadavaṇṇanā niṭṭhitā.",
  "tika-vin06t:757_0": "Terasakakaṇḍavaṇṇanā niṭṭhitā.",
  "tika-vin06t:758_0": "3. Aniyatakaṇḍo",
  "tika-vin06t:759_0": "1. Paṭhamaaniyatasikkhāpadavaṇṇanā",
  "tika-vin06t:760_0": "444- 5.",
  "tika-vin06t:760_1": "Uddesanti uddisanaṃ,",
  "tika-vin06t:760_2": "āsāḷhinakkhattaṃ nāma vassūpagamapūjā.",
  "tika-vin06t:760_3": "Sotassa rahoti ettha raho-",
  "tika-vin06t:760_4": "vacanasāmaññato vuttaṃ duṭṭhullasāmaññato duṭṭhullārocanappaṭicchādanasikkhāpadesu pārājikavacanaṃ viya.",
  "tika-vin06t:760_5": "Tasmā “cakkhussa raheneva pana paricchedo kātabbo”ti vuttaṃ.",
  "tika-vin06t:760_6": "Kathaṃ paññāyatīti ce?",
  "tika-vin06t:760_7": "“Mātugāmo nāma tadahujātāpi dārikā”ti vacanato,",
  "tika-vin06t:760_8": "“alaṃkammaniyeti sakkā hoti methunaṃ dhammaṃ paṭisevitu”nti vacanato ca rahonisajjassādo cettha methunasannissitakileso,",
  "tika-vin06t:760_9": "na dutiye viya duṭṭhullavācassādakileso,",
  "tika-vin06t:760_10": "tasmā ca paññāyati “sotassa raho nādhippeto”ti.",
  "tika-vin06t:760_11": "Keci pana “tañca labbhatīti vacanassa dassanatthaṃ vuttaṃ,",
  "tika-vin06t:760_12": "tena dutiye vuttā viññū paṭibalā gahitā hotī”ti vadanti.",
  "tika-vin06t:760_13": "Yena vā sāti ettha vā-",
  "tika-vin06t:760_14": "saddo “tena so bhikkhu kāretabbo vā”ti yojetabbo,",
  "tika-vin06t:760_15": "so ca vikappattho,",
  "tika-vin06t:760_16": "tasmā kāretabbo vā paṭijānamāno,",
  "tika-vin06t:760_17": "na vā kāretabbo appaṭijānamānoti attho.",
  "tika-vin06t:760_18": "Tena vuttaṃ aṭṭhakathāyaṃ “paṭijānamānova tena so bhikkhu kāretabbo…pe…",
  "tika-vin06t:760_19": "na kāretabbo”ti.",
  "tika-vin06t:760_20": "Tasmā eva pāḷiyaṃ tadatthadvayadassanatthaṃ “sā ce evaṃ vadeyyā”tiādi vuttaṃ.",
  "tika-vin06t:760_21": "“Saddheyyavacasā”ti iminā sotāpannā atthabhañjanakaṃ na bhaṇanti,",
  "tika-vin06t:760_22": "sesaṃ bhaṇantīti vādīnaṃ vādo paṭisedhito hoti.",
  "tika-vin06t:760_23": "“Diṭṭha”nti vuttattā “olokesī”ti sundaraṃ.",
  "tika-vin06t:760_24": "Rakkheyyāsīti mama visesaṃ kassaci nāroceyyāsīti adhippāyo.",
  "tika-vin06t:761_0": "446.",
  "tika-vin06t:761_1": "“Sā ce evaṃ vadeyya ‘ayyassa mayā sutaṃ nisinnassa mātugāmaṃ duṭṭhullāhi vācāhi obhāsentassā”’ti,",
  "tika-vin06t:761_2": "idaṃ kimatthamettha vuttaṃ,",
  "tika-vin06t:761_3": "na adhippetañhetaṃ idha sotassa raho nādhippetoti katvāti ce?",
  "tika-vin06t:761_4": "Alaṃkammaniyaṭṭhāne duṭṭhullavācāpi labbhati,",
  "tika-vin06t:761_5": "na pana nālaṃkammaniyaṭṭhāne methunanti dassanatthaṃ vuttanti veditabbanti.",
  "tika-vin06t:761_6": "Yathā etaṃ,",
  "tika-vin06t:761_7": "tathā “sā ce evaṃ vadeyya ‘ayyassa mayā sutaṃ mātugāmassa santike attakāmapāricariyāya vaṇṇaṃ bhāsantassā”’ti etampi idha labbhati,",
  "tika-vin06t:761_8": "na dutiye nālaṃkammaniyaṭṭhānattāti eke.",
  "tika-vin06t:761_9": "Kaṅkhāvitaraṇiyaṃ idhāpi dutiyāniyatādhikāre pārājikāpattiñca parihāpetvā duṭṭhullavācāpattiyā vuttattā",
  "tika-vin06t:761_10": "paṭhamāniyate duṭṭhullavācāpatti na vuttāti ce?",
  "tika-vin06t:761_11": "“Sā ce”ti tassā pāḷiyā potthakā sodhetabbā.",
  "tika-vin06t:761_12": "Gaṇṭhipade ca “idha sikkhāpade methunakāyasaṃsaggarahonisajjānamevāgatattā cakkhussarahova pamāṇa”nti likhitaṃ,",
  "tika-vin06t:761_13": "dutiyāniyatādhikāre ca “anandho kāyasaṃsaggaṃ passati,",
  "tika-vin06t:761_14": "abadhiro duṭṭhullaṃ suṇāti,",
  "tika-vin06t:761_15": "kāyacittato kāyasaṃsaggo,",
  "tika-vin06t:761_16": "vācācittato duṭṭhullaṃ,",
  "tika-vin06t:761_17": "ubhayehi ubhaya”nti ca likhitaṃ.",
  "tika-vin06t:761_18": "Aṭṭhakathāyaṃ “samuṭṭhānādīni paṭhamapārājikasadisānevā”ti vuttattāpi duṭṭhullavādo na sundaro “tadahujātā”ti vuttattāti.",
  "tika-vin06t:762_0": "Paṭhamaaniyatasikkhāpadavaṇṇanā niṭṭhitā.",
  "tika-vin06t:763_0": "2. Dutiyaaniyatasikkhāpadavaṇṇanā",
  "tika-vin06t:764_0": "453.",
  "tika-vin06t:764_1": "Dutiye kesuci potthakesu “na heva kho pana paṭicchannaṃ āsanaṃ hoti āsana”nti likhitaṃ.",
  "tika-vin06t:764_2": "“Āsananti adhikaṃ,",
  "tika-vin06t:764_3": "uddharitānurūpa”nti likhitaṃ.",
  "tika-vin06t:764_4": "Dvepi rahā idha adhippetā kāyasaṃsaggaduṭṭhullavācārahonisajjaggahaṇato.",
  "tika-vin06t:764_5": "Yadi evaṃ “mātugāmo nāma viññū paṭibalā”ti kimatthaṃ vuttanti?",
  "tika-vin06t:764_6": "Ayameva hi mātugāmo dvinnampi kāyasaṃsaggaduṭṭhullavācānaṃ ekato vatthubhūto,",
  "tika-vin06t:764_7": "tasmā vuttaṃ.",
  "tika-vin06t:764_8": "Kāyasaṃsaggassa vatthubhūto dassito,",
  "tika-vin06t:764_9": "na itarassāti katvā duṭṭhullavācameva sandhāya tassā vatthuṃ dassento evamāha.",
  "tika-vin06t:765_0": "Etthāha –",
  "tika-vin06t:765_1": "yathā paṭhame anadhippetāpi duṭṭhullavācā sambhavavisesadassanatthaṃ vuttā,",
  "tika-vin06t:765_2": "idhāpi kāyasaṃsaggo,",
  "tika-vin06t:765_3": "kasmā na tassa vasena cakkhussa raho gahetabboti?",
  "tika-vin06t:765_4": "Āma na gahetabbo,",
  "tika-vin06t:765_5": "na ca gahito,",
  "tika-vin06t:765_6": "gahito eva pana nisajjavasena,",
  "tika-vin06t:765_7": "na hi aṅgassa nisajjā visesoti.",
  "tika-vin06t:765_8": "Appaṭicchanne sati kathaṃ cakkhussa rahoti ce? Dūrattā.",
  "tika-vin06t:765_9": "Paṭhame kasmā itthisatampi anāpattiṃ na karoti,",
  "tika-vin06t:765_10": "idha kasmā ekāpi karotīti ce?",
  "tika-vin06t:765_11": "No vuccati siddhattā.",
  "tika-vin06t:765_12": "Siddhaṃ hoti,",
  "tika-vin06t:765_13": "yadidaṃ aññataro bhikkhu vesāliyaṃ mahāvane…pe…",
  "tika-vin06t:765_14": "dvāraṃ vivaritvā nipanno hoti…pe…",
  "tika-vin06t:765_15": "sambahulā itthiyo yāvadatthaṃ katvā pakkamiṃsūti.",
  "tika-vin06t:765_16": "Tasmā na methunassa mātugāmo dutiyo hoti.",
  "tika-vin06t:765_17": "Itthiyo hi aññamaññissā vajjaṃ paṭicchādenti,",
  "tika-vin06t:765_18": "teneva bhikkhunīnaṃ vajjapaṭicchādane pārājikaṃ paññattaṃ.",
  "tika-vin06t:765_19": "Tathā “āyasmā udāyī tā itthiyo vihāraṃ pekkhāpetvā tāsaṃ itthīnaṃ vaccamagga”nti ettha “yā pana tā itthiyo hirimanā,",
  "tika-vin06t:765_20": "tā nikkhamitvā bhikkhū ujjhāpentī”ti vacanato duṭṭhullassa mātugāmo dutiyo hotīti siddhanti adhippāyo.",
  "tika-vin06t:765_21": "Ubhayatthāpi ummattakādikammikānaṃ anāpattīti tesaṃ pāṭekkaṃ nidāne āgataṃ,",
  "tika-vin06t:765_22": "ādikammikānaṃ anāpattīti attho.",
  "tika-vin06t:765_23": "Anugaṇṭhipade pana “acelakavagge rahopaṭicchannāsanasikkhāpade ‘viññū puriso dutiyo hotī’ti imassa anurūpato",
  "tika-vin06t:765_24": "‘itthīnaṃ satampi anāpattiṃ na karotī’ti vutta”nti ca,",
  "tika-vin06t:765_25": "“dutiyāniyate ‘itthīpi purisopī’ti idaṃ bhikkhunīvagge osānasikkhāpadassa,",
  "tika-vin06t:765_26": "acelakavagge appaṭicchannāsanasikkhāpadassa ca anāpattivāre ‘yo koci viññū puriso dutiyo’ti vuttaṃ.",
  "tika-vin06t:765_27": "Imesaṃ anurūpato vuttanti veditabba”nti ca vuttaṃ.",
  "tika-vin06t:766_0": "Dutiyaaniyatasikkhāpadavaṇṇanā niṭṭhitā.",
  "tika-vin06t:767_0": "Pakiṇṇakavaṇṇanā",
  "tika-vin06t:768_0": "Apicettha idaṃ pakiṇṇakaṃ,",
  "tika-vin06t:768_1": "seyyathidaṃ –",
  "tika-vin06t:768_2": "idaṃ aniyatakaṇḍaṃ nippayojanaṃ apubbābhāvatoti ce? Na,",
  "tika-vin06t:768_3": "garukalahukabhedabhinnāpattiropanāropanakkamalakkhaṇadīpanappayojanato.",
  "tika-vin06t:768_4": "Ettha hi “sā ce evaṃ vadeyya ‘ayyo mayā diṭṭho nisinno mātugāmassa methunaṃ dhammaṃ paṭisevanto’ti,",
  "tika-vin06t:768_5": "so ca taṃ paṭijānāti,",
  "tika-vin06t:768_6": "āpattiyā kāretabbo…pe…",
  "tika-vin06t:768_7": "nisajjāya kāretabbo”tiādinā āpattiyā garukāya lahukāya ca ropanakkamalakkhaṇaṃ,",
  "tika-vin06t:768_8": "kāretabboti iminā anāropanakkamalakkhaṇañca dassitaṃ.",
  "tika-vin06t:768_9": "Lakkhaṇadīpanato ādimhi,",
  "tika-vin06t:768_10": "ante vā uddisitabbanti ce? Na,",
  "tika-vin06t:768_11": "asambhavato. Kathaṃ?",
  "tika-vin06t:768_12": "Na tāva ādimhi sambhavati,",
  "tika-vin06t:768_13": "yesamidaṃ lakkhaṇaṃ,",
  "tika-vin06t:768_14": "tesaṃ sikkhāpadānaṃ adassitattā. Na ante,",
  "tika-vin06t:768_15": "garukamissakattā,",
  "tika-vin06t:768_16": "tasmā garukalahukānaṃ majjhe eva uddisitabbanti arahati ubhayāmissakattā.",
  "tika-vin06t:768_17": "Yā tattha lahukāpatti dassitā,",
  "tika-vin06t:768_18": "sāpi garukādikā.",
  "tika-vin06t:768_19": "Tenevāha “methunadhammasannissitakilesasaṅkhātena rahassādenā”tiādi,",
  "tika-vin06t:768_20": "tasmā garukānaṃ eva anantaraṃ uddiṭṭhātipi eke.",
  "tika-vin06t:768_21": "Evaṃ sante paṭhamamevālaṃ tāvatā lakkhaṇadīpanasiddhito,",
  "tika-vin06t:768_22": "kiṃ dutiyenāti ce? Na,",
  "tika-vin06t:768_23": "okāsaniyamapaccayamicchāgāhanivāraṇappayojanato.",
  "tika-vin06t:768_24": "“Paṭicchanne āsane alaṃkammaniye”ti okāsaniyamato hi tabbiparīte okāse idaṃ lakkhaṇaṃ na vikappitanti micchāgāho hoti,",
  "tika-vin06t:768_25": "tannivāraṇato dutiyampi sātthakamevāti adhippāyo. Kasmā?",
  "tika-vin06t:768_26": "Okāsabhedato,",
  "tika-vin06t:768_27": "rahobhedadīpanato,",
  "tika-vin06t:768_28": "rahonisajjassādabhedadīpanato.",
  "tika-vin06t:768_29": "Okāsaniyamabhāve ca rahonisajjassādabhedo jāto.",
  "tika-vin06t:768_30": "Dvinnaṃ rahonisajjasikkhāpadānaṃ nānatājānanañca siyā,",
  "tika-vin06t:768_31": "tathā kāyasaṃsaggabhedadīpanato.",
  "tika-vin06t:768_32": "Nālaṃkammaniyepi hi okāse appaṭicchanne,",
  "tika-vin06t:768_33": "paṭicchannepi vā nisinnāya vātapānakavāṭachiddādīhi nikkhantakesādiggahaṇena kāyasaṃsaggo labbhatīti evamādayopi nayā vitthārato veditabbā.",
  "tika-vin06t:768_34": "“Bhikkhupātimokkhe āgatanayattā bhikkhunīpātimokkhe idaṃ kaṇḍaṃ parihīnanti veditabba”nti vadanti.",
  "tika-vin06t:768_35": "Atthuppattiyā tattha anupannattāti eke.",
  "tika-vin06t:768_36": "Taṃ anekatthabhāvadīpanato ayuttaṃ.",
  "tika-vin06t:768_37": "Sabbabuddhakāle hi bhikkhūnaṃ pañcannaṃ,",
  "tika-vin06t:768_38": "bhikkhunīnaṃ cattāro ca uddesā santi.",
  "tika-vin06t:768_39": "Pātimokkhuddesapaññattiyā asādhāraṇattā tattha niddiṭṭhasaṅghādisesapācittiyānanti eke.",
  "tika-vin06t:768_40": "Tāsaṃ bhikkhunīnaṃ ubbhajāṇumaṇḍalikaaṭṭhavatthukavasena kāyasaṃsaggaviseso pārājikavatthu,",
  "tika-vin06t:768_41": "“hatthaggahaṇaṃ vā sādiyeyya,",
  "tika-vin06t:768_42": "kāyaṃ vā tadatthāya upasaṃhareyyā”ti vacanato sādiyanampi,",
  "tika-vin06t:768_43": "“santiṭṭheyya vā”ti vacanato ṭhānampi,",
  "tika-vin06t:768_44": "“saṅketaṃ vā gaccheyyā”ti vacanato gamanampi,",
  "tika-vin06t:768_45": "“channaṃ vā anupaviseyyā”ti vacanato paṭicchannaṭṭhānapavesopi,",
  "tika-vin06t:768_46": "tathā “rattandhakāre appadīpe paṭicchanne okāse ekenekā santiṭṭheyya vā sallapeyya vā”ti vacanato duṭṭhullavācāpi",
  "tika-vin06t:768_47": "pācittiyavatthukanti katvā tāsaṃ aññathā aniyatakaṇḍassa avattabbatāpattitopi na vuttanti tesaṃ adhippāyo.",
  "tika-vin06t:769_0": "Pakiṇṇakavaṇṇanā niṭṭhitā.",
  "tika-vin06t:770_0": "Aniyatakaṇḍaṃ niṭṭhitaṃ.",
  "tika-vin06t:771_0": "4. Nissaggiyakaṇḍo",
  "tika-vin06t:772_0": "1. Cīvaravaggo",
  "tika-vin06t:773_0": "1. Paṭhamakathinasikkhāpadavaṇṇanā",
  "tika-vin06t:774_0": "459.",
  "tika-vin06t:774_1": "Samitāvināti samitā’nena kilesāti samitāvī,",
  "tika-vin06t:774_2": "tena samitāvinā.",
  "tika-vin06t:774_3": "“Tīṇi cīvarānī”ti vattabbe “ticīvara”nti vuttaṃ.",
  "tika-vin06t:774_4": "Saṅkhyāpubbo digunekavacananti ettha lakkhaṇaṃ veditabbaṃ.",
  "tika-vin06t:774_5": "Taṃ pana adhiṭṭhitassapi anadhiṭṭhitassapi nāmaṃ “ekarattampi ce bhikkhu ticīvarena vippavaseyyā”tiādīsu ticīvarādhiṭṭhānena adhiṭṭhitassa nāmaṃ.",
  "tika-vin06t:774_6": "“Anujānāmi,",
  "tika-vin06t:774_7": "bhikkhave,",
  "tika-vin06t:774_8": "ticīvaraṃ adhiṭṭhātu”nti ettha anadhiṭṭhitassa nāmaṃ,",
  "tika-vin06t:774_9": "idha tadubhayampi sambhavati.",
  "tika-vin06t:774_10": "“Bhagavatā bhikkhūnaṃ ticīvaraṃ anuññātaṃ hotī”ti ettha adhiṭṭhitameva.",
  "tika-vin06t:774_11": "“Aññeneva ticīvarena gāmaṃ pavisantī”ti ettha anadhiṭṭhitameva.",
  "tika-vin06t:774_12": "Ekasmiṃyeva hi cīvare ticīvarādhiṭṭhānaṃ ruhati,",
  "tika-vin06t:774_13": "na itarasmiṃ pattādhiṭṭhānaṃ viya,",
  "tika-vin06t:774_14": "tasmā itaraṃ atirekaṭṭhāne tiṭṭhati.",
  "tika-vin06t:774_15": "Tena vuttaṃ “kathañhi nāma chabbaggiyā bhikkhū atirekacīvaraṃ dhāressantī”tiādi.",
  "tika-vin06t:775_0": "460- 1.",
  "tika-vin06t:775_1": "Paṭhamapaññattiyā panettha ekarattampi atirekacīvaraṃ dhāreyya,",
  "tika-vin06t:775_2": "nissaggiyaṃ vuttaṃ hoti,",
  "tika-vin06t:775_3": "tato paraṃ “anujānāmi,",
  "tika-vin06t:775_4": "bhikkhave,",
  "tika-vin06t:775_5": "dasāhaparamaṃ atirekacīvaraṃ dhāretuṃ.",
  "tika-vin06t:775_6": "Evañca pana,",
  "tika-vin06t:775_7": "bhikkhave,",
  "tika-vin06t:775_8": "imaṃ sikkhāpadaṃ uddiseyyātha ‘dasāhaparamaṃ atirekacīvaraṃ dhāretabbaṃ,",
  "tika-vin06t:775_9": "taṃ atikkāmayato nissaggiyaṃ pācittiya”’nti evaṃ bhagavā paripuṇṇaṃ sikkhāpadaṃ paññāpesi.",
  "tika-vin06t:775_10": "Atha pacchimabodhiyaṃ ajātasattukāle kathinaṃ anuññātaṃ,",
  "tika-vin06t:775_11": "tato paṭṭhāya bhikkhū idaṃ sikkhāpadaṃ “niṭṭhitacīvarasmiṃ bhikkhunā ubbhatasmiṃ kathine dasāha…pe…",
  "tika-vin06t:775_12": "pācittiya”nti uddisanti,",
  "tika-vin06t:775_13": "esa nayo dutiyatatiyakathinesupi.",
  "tika-vin06t:775_14": "Tathāpi kaṅkhāvitaraṇiyaṃ “dasāhaparamanti ayamettha anupaññattī”ti ettakaṃyeva vuttaṃ,",
  "tika-vin06t:775_15": "tasmā “niṭṭhitacīvarasmiṃ bhikkhunā ubbhatasmiṃ kathine”ti vacanaṃ na paññatti,",
  "tika-vin06t:775_16": "na ca anupaññattīti siddhaṃ.",
  "tika-vin06t:775_17": "Na hi paññattivatthusmiṃ,",
  "tika-vin06t:775_18": "anupaññattivatthumhi vā kathinādhikāro dissatīti yathāvuttanayova sāroti niṭṭhamettha gantabbaṃ.",
  "tika-vin06t:775_19": "Athāpi siyā “kathinassuppattikālato paṭṭhāya bhagavato vacanaṃ anupaññattibhāvena vutta”nti.",
  "tika-vin06t:775_20": "Yadi evaṃ dve anupaññattiyo siyuṃ,",
  "tika-vin06t:775_21": "tato parivāre “ekā anupaññattī”tivacanavirodho.",
  "tika-vin06t:775_22": "Apica yathāvuttanayadīpanatthaṃ idha taṃ vacanaṃ paṭhamapaññattikāle avatvā pacchā vuttaṃ.",
  "tika-vin06t:775_23": "Ettha sādhitattā dutiyatatiyesu pacchā vuttapaṭhamapaññattīsu evaṃ vuttaṃ.",
  "tika-vin06t:775_24": "Aññathā tatthapi taṃ vacanaṃ pacchā vattabbaṃ siyā.",
  "tika-vin06t:775_25": "Anugaṇṭhipade pana “pacchā vuttabhāvaṃ sandhāya niṭṭhitacīvarasmintiādīsu anupaññattī”ti vuttaṃ.",
  "tika-vin06t:775_26": "Sekkhaputhujjanānaṃ pemaṃ,",
  "tika-vin06t:775_27": "arahantānaṃ gāravo.",
  "tika-vin06t:775_28": "Dasamaṃ vā navamaṃ vāti ettha bhummatthe upayogavacanaṃ.",
  "tika-vin06t:776_0": "462- 3.",
  "tika-vin06t:776_1": "Niṭṭhitacīvarasminti idaṃ kevalaṃ cīvarapalibodhābhāvamattadīpanatthaṃ vuttaṃ,",
  "tika-vin06t:776_2": "tasmā “naṭṭhaṃ vā vinaṭṭhaṃ vā daḍḍhaṃ vā cīvarāsā vā upacchinnā”ti vuttaṃ.",
  "tika-vin06t:776_3": "Yadi dasāhaparamaṃ dhāretabbacīvaradassanatthaṃ vuttaṃ siyā,",
  "tika-vin06t:776_4": "naṭṭhādikaṃ so dhāreyya.",
  "tika-vin06t:776_5": "Dhāraṇañcettha ṭhapanaṃ,",
  "tika-vin06t:776_6": "paribhogo vā.",
  "tika-vin06t:776_7": "Taṃ dvayaṃ katepi yujjati,",
  "tika-vin06t:776_8": "akatepi yujjati,",
  "tika-vin06t:776_9": "tasmā “kataṃ vā hotī”tipi na vattabbaṃ.",
  "tika-vin06t:776_10": "Na hi katameva atikkāmayato nissaggiyanti,",
  "tika-vin06t:776_11": "tasmā yaṃ cīvaraṃ upādāya “niṭṭhitacīvarasmi”nti vuttaṃ.",
  "tika-vin06t:776_12": "Tampi ubbhatasmiṃ kathine dasāhaparamaṃ kālaṃ dhāretabbanti attho na gahetabbo.",
  "tika-vin06t:776_13": "Tañhi cīvaraṃ santañce,",
  "tika-vin06t:776_14": "ubbhatasmiṃ kathine ekadivasampi parihāraṃ na labbhati.",
  "tika-vin06t:776_15": "Apica “cīvaraṃ nāma vikappanupagaṃ pacchima”nti vuttaṃ.",
  "tika-vin06t:776_16": "Tattha ca kataṃ nāma hoti,",
  "tika-vin06t:776_17": "tasmāpi na taṃ sandhāya dhāretabbanti vuttanti veditabbaṃ asambhavato.",
  "tika-vin06t:777_0": "Anugaṇṭhipade panetaṃ vuttaṃ “tattha siyā –",
  "tika-vin06t:777_1": "tassa bhikkhuno cīvaraṃ naṭṭhādīsu aññataraṃ yadi bhaveyya,",
  "tika-vin06t:777_2": "katamaṃ cīvaraṃ dasāhaparamaṃ dhāreyya.",
  "tika-vin06t:777_3": "Yasmā dhāretabbacīvaraṃ natthi,",
  "tika-vin06t:777_4": "tasmā atthuddhāravasena karaṇapalibodhadassanatthaṃ ‘naṭṭhaṃ vā’tiādipadāni vuttāni.",
  "tika-vin06t:777_5": "Ayaṃ panattho ‘naṭṭhaṃ vā’tiādinā nayena vuttacīvarānaṃ aññatarasmiṃ cīvare asati gahetabbo,",
  "tika-vin06t:777_6": "sati taṃ dasāhaparamaṃ atikkāmayato nissaggiyaṃ.",
  "tika-vin06t:777_7": "Esa nayo sabbattha.",
  "tika-vin06t:777_8": "‘Kataṃ vā hotī’ti vuttacīvaramevādhippetaṃ.",
  "tika-vin06t:777_9": "Kasmā pana katacīvaraṃ imasmiṃ atthe adhippetanti na vuttanti ce?",
  "tika-vin06t:777_10": "Pākaṭattā. Kathaṃ?",
  "tika-vin06t:777_11": "Naṭṭhavinaṭṭhacīvarādīnaṃ dhāraṇassa abhāvato katacīvarameva idhādhippetanti pākaṭaṃ.",
  "tika-vin06t:777_12": "Yathā kiṃ?",
  "tika-vin06t:777_13": "Yathā paṭhamāniyate methunakāyasaṃsaggarahonisajjānamevāgatattā sotassa raho atthuddhāravasena vuttoti pākaṭo,",
  "tika-vin06t:777_14": "tasmā ‘cakkhussa raho itarasmiṃ atthe adhippeto’ti na vutto.",
  "tika-vin06t:777_15": "Evaṃsampadamidanti veditabbaṃ.",
  "tika-vin06t:777_16": "‘Kataṃ vā hotī’ti idaṃ na vattabbaṃ, kasmā?",
  "tika-vin06t:777_17": "Akataṃ atikkāmayatopi nissaggiyattā,",
  "tika-vin06t:777_18": "kiñcāpi nissaggiyaṃ hoti,",
  "tika-vin06t:777_19": "idha pana ticīvarādhiṭṭhānamadhippetaṃ.",
  "tika-vin06t:777_20": "Tasmiṃ ticīvarādhiṭṭhāne akataṃ, arajitaṃ,",
  "tika-vin06t:777_21": "akappiyakatañca ‘imaṃ saṅghāṭiṃ adhiṭṭhāmī’tiādinā nayena adhiṭṭhātuṃ na vaṭṭati,",
  "tika-vin06t:777_22": "tadatthadīpanatthaṃ ‘kataṃ vā hotī’ti vuttaṃ.",
  "tika-vin06t:777_23": "Itarathā ‘niṭṭhitacīvarasmiṃ paṭiladdhe’ti vadeyya,",
  "tika-vin06t:777_24": "evaṃ sante ticīvaraṃ dasāhaṃ atikkāmayato nissaggiyanti kathaṃ paññāyatīti ce?",
  "tika-vin06t:777_25": "Vacanappamāṇato.",
  "tika-vin06t:777_26": "‘Anujānāmi,",
  "tika-vin06t:777_27": "bhikkhave,",
  "tika-vin06t:777_28": "ticīvaraṃ adhiṭṭhātuṃ na vikappetu’nti vuttattā idhāpi ‘atirekacīvaraṃ nāma anadhiṭṭhita’nti ettakameva vattabbaṃ siyā.",
  "tika-vin06t:777_29": "Yasmā ‘kataṃ vā hotī’ti vacanena idhādhippetacīvarena saddhiṃ sesampi dasāhaparamato uttari dhāretuṃ",
  "tika-vin06t:777_30": "na labbhatīti anujānanto ‘atirekacīvaraṃ nāma anadhiṭṭhitaṃ avikappita’nti āha.",
  "tika-vin06t:777_31": "Tattha siyā –",
  "tika-vin06t:777_32": "yathā ‘avikappita’nti atthuddhāravasena vuttaṃ,",
  "tika-vin06t:777_33": "tathā ‘vikappanupagaṃ pacchima’ntipi. Kasmā?",
  "tika-vin06t:777_34": "Yasmā ticīvarameva dasāhaparamaṃ dhāretabbaṃ ‘niṭṭhitacīvarasmi’ntiādianupaññattivasena.",
  "tika-vin06t:777_35": "Itarathā ekāhātikkamepi nissaggiyaṃ hoti ‘yo pana, bhikkhu,",
  "tika-vin06t:777_36": "atirekacīvaraṃ dhāreyya,",
  "tika-vin06t:777_37": "nissaggiyaṃ pācittiya’nti vacanato.",
  "tika-vin06t:777_38": "Na ticīvarato aññampi cīvaraṃ dasāhaparamaṃ dhāretabbaṃ,",
  "tika-vin06t:777_39": "tato paraṃ nissaggiyaṃ ‘antodasāha’nti vuttattā.",
  "tika-vin06t:777_40": "Yathāha ‘anāpatti antodasāhaṃ adhiṭṭheti,",
  "tika-vin06t:777_41": "vikappetī’ti,",
  "tika-vin06t:777_42": "itarathā ‘antodasāhaṃ adhiṭṭhetī’ti vacanamattameva bhaveyya,",
  "tika-vin06t:777_43": "tasmā aṭṭhakathāyaṃ vuttanayeneva attho gahetabbo.",
  "tika-vin06t:777_44": "Idaṃ sabbaṃ apare vadantī”ti.",
  "tika-vin06t:777_45": "Ettha antokathine uppannacīvaraṃ katameva santañce,",
  "tika-vin06t:777_46": "dasāhaparamaṃ dhāretabbanti idañcimassa sādhanatthaṃ vuttavacanañca parato idheva vuttavicāraṇāya yathāvuttayuttiyā ca virujjhatīti na gahetabbaṃ.",
  "tika-vin06t:778_0": "Idheva vuttavicāraṇā nāma –",
  "tika-vin06t:778_1": "“sve kathinuddhāro bhavissatī”ti ajja uppannacīvaraṃ tadaheva anadhiṭṭhahantassa aruṇuggamane nissaggiyaṃ. Kasmā?",
  "tika-vin06t:778_2": "“Niṭṭhitacīvarasmi”ntiādinā sikkhāpadassa vuttattā.",
  "tika-vin06t:778_3": "Antokathine atirekadasāhampi parihāraṃ labhati,",
  "tika-vin06t:778_4": "kathinato uddhaṃ ekadivasampi na labhati.",
  "tika-vin06t:778_5": "Yathā kiṃ?",
  "tika-vin06t:778_6": "Yathā atthatakathino saṅgho atthatadivasato paṭṭhāya yāva ubbhārā ekadivasāvasesepi kathinubbhāre ānisaṃsaṃ labhati,",
  "tika-vin06t:778_7": "punadivase na labhati.",
  "tika-vin06t:778_8": "Sace satisammosā bhājanīyacīvaraṃ na bhājitaṃ,",
  "tika-vin06t:778_9": "punadivase anatthatakathinānampi sādhāraṇaṃ hoti.",
  "tika-vin06t:778_10": "Divasā ce sāvasesā,",
  "tika-vin06t:778_11": "atthatakathinasseva saṅghassa pāpuṇāti,",
  "tika-vin06t:778_12": "evameva atthatadivasato paṭṭhāya yāva ubbhārā anadhiṭṭhitaṃ avikappitaṃ vaṭṭati anuññātadivasabbhantarattā.",
  "tika-vin06t:778_13": "Kathinadivaso gaṇanupago hoti,",
  "tika-vin06t:778_14": "ubbhatadivasato paṭṭhāya dasāhaparamaṃ kālaṃ uppannacīvaraṃ parihāraṃ labhati,",
  "tika-vin06t:778_15": "tato paraṃ na labhati. Kasmā?",
  "tika-vin06t:778_16": "“Anujānāmi,",
  "tika-vin06t:778_17": "bhikkhave,",
  "tika-vin06t:778_18": "dasāhaparamaṃ atirekacīvaraṃ dhāretu”nti vacanato.",
  "tika-vin06t:778_19": "Antokathinepi ekādase aruṇuggamane nissaggiyappasaṅgaṃ “niṭṭhitacīvarasmiṃ ubbhatasmiṃ kathine”ti ayaṃ anupaññatti vāretvā ṭhitā,",
  "tika-vin06t:778_20": "na ca te divase adivase akāsīti.",
  "tika-vin06t:778_21": "Tathā tatiyakathine ca vicāritaṃ “niṭṭhitacīvarasmiṃ bhikkhunā ubbhatasmiṃ kathine bhikkhuno paneva akālacīvaraṃ",
  "tika-vin06t:778_22": "uppajjeyyā’ti vadantena bhagavatā yaṃ mayā heṭṭhā paṭhamasikkhāpade ‘dasāhaparamaṃ atirekacīvaraṃ dhāretabba’nti",
  "tika-vin06t:778_23": "anuññātaṃ,",
  "tika-vin06t:778_24": "tampi kathinamāsato bahi uppannameva,",
  "tika-vin06t:778_25": "na antoti dīpitaṃ hotī”ti ca,",
  "tika-vin06t:778_26": "“‘kālepi ādissa dinnaṃ etaṃ akālacīvara’nti vacanato kathinubbhārato uddhaṃ dasāhaparihāraṃ na labhatīti dīpitaṃ hoti,",
  "tika-vin06t:778_27": "tehi saddhiṃ puna kathinubbhārato uddhaṃ pañca divasāni labhatīti pasaṅgopi ‘niṭṭhitacīvara…pe…",
  "tika-vin06t:778_28": "khippameva kāretabba’nti akālacīvarassa uppattikālaṃ niyametvā vuttattā vārito hoti.",
  "tika-vin06t:778_29": "Tadubhayena kathinabbhantare uppannacīvaraṃ kathinubbhārato uddhaṃ ekadivasampi parihāraṃ na labhatīti siddhaṃ hotī”ti ca.",
  "tika-vin06t:778_30": "Tasmā duvidhampetaṃ vicāraṇaṃ sandhāya amhehi “idheva vuttavicāraṇāya yathāvuttayuttiyā ca virujjhatīti na gahetabba”nti vuttanti veditabbaṃ.",
  "tika-vin06t:779_0": "Etthāha –",
  "tika-vin06t:779_1": "“niṭṭhitacīvarasmiṃ ubbhatasmiṃ kathine”ti idaṃ bhummaṃ kiṃ cīvarassa uppatti niyameti,",
  "tika-vin06t:779_2": "udāhu dhāraṇaṃ,",
  "tika-vin06t:779_3": "udāhu ubhayanti,",
  "tika-vin06t:779_4": "kiñcettha,",
  "tika-vin06t:779_5": "yadi uppattiṃ niyameti,",
  "tika-vin06t:779_6": "pacchimakattikamāse eva ubbhatasmiṃ kathine uppannacīvaraṃ tato paṭṭhāya dasāhaṃ dhāretabbaṃ aniṭṭhitepi tasmiṃ māseti āpajjati.",
  "tika-vin06t:779_7": "Atha dhāraṇaṃ niyameti,",
  "tika-vin06t:779_8": "antokathine uppannacīvaraṃ ubbhatepi dasāhaparamaṃ dhāretabbanti āpajjati.",
  "tika-vin06t:779_9": "Atha ubhayaṃ niyameti,",
  "tika-vin06t:779_10": "tatiyakathine viya visesetvā vattabbanti? Vuccate –",
  "tika-vin06t:779_11": "kāmaṃ ubhayaṃ niyameti,",
  "tika-vin06t:779_12": "na pana visesane payojanaṃ atthi.",
  "tika-vin06t:779_13": "Yaṃ antokathine uppannacīvaraṃ sandhāya “niṭṭhitacīvarasmi”nti vuttaṃ,",
  "tika-vin06t:779_14": "na taṃ sandhāya “dhāretabba”nti vuttaṃ,",
  "tika-vin06t:779_15": "sādhitañhetaṃ.",
  "tika-vin06t:779_16": "“Kataṃ vā hotī”tiādivacanato tadatthasiddhi,",
  "tika-vin06t:779_17": "tena puna visesane payojanaṃ natthi,",
  "tika-vin06t:779_18": "na hi katameva nissaggiyaṃ karoti,",
  "tika-vin06t:779_19": "na ca naṭṭhādikaṃ dhāretuṃ sakkāti.",
  "tika-vin06t:779_20": "Yena vā adhippāyena bhagavatā idaṃ sikkhāpadaṃ paññattaṃ,",
  "tika-vin06t:779_21": "so adhippāyo tatiyakathine pakāsitoti veditabbo.",
  "tika-vin06t:779_22": "Kasmā tattha pakāsitoti ce?",
  "tika-vin06t:779_23": "Visesavidhānadassanādhippāyato.",
  "tika-vin06t:779_24": "Visesavidhānañhi “no cassa pāripūrī”tiādi.",
  "tika-vin06t:779_25": "Tatthāpi “cīvaraṃ uppajjeyyā”ti avatvā “akālacīvaraṃ uppajjeyyā”ti visesanena ubbhatepi kathine kālacīvaraṃ atthīti dīpeti. Kiñcetaṃ?",
  "tika-vin06t:779_26": "Pacchimakattikamāse uppannacīvaraṃ,",
  "tika-vin06t:779_27": "teneva tattha “anatthate kathine ekādasamāse uppanna”nti vuttaṃ,",
  "tika-vin06t:779_28": "tasmā uppattiniyame vuttadosābhāvasiddhi.",
  "tika-vin06t:779_29": "Yañca tattha “kālepi ādissa dinnaṃ etaṃ akālacīvaraṃ nāmā”ti vuttaṃ,",
  "tika-vin06t:779_30": "tassa dve atthavikappā.",
  "tika-vin06t:779_31": "Ādesavasena “akālacīvara”nti laddhasaṅkhyampi kāle uppannattā kālaparihāraṃ labhati,",
  "tika-vin06t:779_32": "pagevānādesanti ayaṃ paṭhamo vikappo uppattiniyame vuttadosābhāvameva upatthambheti.",
  "tika-vin06t:779_33": "Tathā ādesavasena akālacīvarasaṅkhyaṃ gataṃ cīvarakāle uppannattā cīvarakālato paraṃ dasāhaparihāraṃ na labhati,",
  "tika-vin06t:779_34": "pagevānādesanti ayaṃ dutiyo dhāraṇaniyame vuttadosābhāvameva upatthambheti.",
  "tika-vin06t:779_35": "Yadi evaṃ ādesavasena akālacīvarassa akālacīvaratā kimatthikāti ce?",
  "tika-vin06t:779_36": "Saṅghuddesikassa tassa atthatakathinassapi bhikkhusaṅghassa sādhāraṇabhāvatthikāti veditabbā.",
  "tika-vin06t:780_0": "Apica puggalassa kathinadivasāpi divasāva.",
  "tika-vin06t:780_1": "Evaṃ gaṇanupagattā akālacīvarasaṅkhayāpaṭilābhānubhāvena “ubbhatasmiṃ kathine”ti vacanāpekkhassa anissaggiyattā",
  "tika-vin06t:780_2": "tadanulomattā “kālacīvarassapī”ti evaṃ sabbathā catubbidhaṃ ettha vacananti veditabbaṃ.",
  "tika-vin06t:780_3": "Apica atthi ekaccena kathinuddhārena ubbhate kathine uppannaṃ ekaccassa bhikkhuno kālacīvaraṃ hoti,",
  "tika-vin06t:780_4": "ekaccassa akālacīvaraṃ,",
  "tika-vin06t:780_5": "taṃ sīmātikkantassa,",
  "tika-vin06t:780_6": "no ubbhāragataṃ.",
  "tika-vin06t:780_7": "Taṃ dvinnaṃ vasena ubbhate uppannaṃ ṭhapetvā itaresaṃ aññatarena ubbhate uppannanti veditabbaṃ.",
  "tika-vin06t:780_8": "Tañhi yassa ubbhataṃ,",
  "tika-vin06t:780_9": "tassa akālacīvaraṃ,",
  "tika-vin06t:780_10": "itarassa kālacīvaraṃ.",
  "tika-vin06t:780_11": "Tathā atthi ekaccena kathinuddhārena ubbhate kathine uppannaṃ sabbassapi akālacīvarameva hoti.",
  "tika-vin06t:780_12": "Taṃ yathāṭhapitaṃ veditabbaṃ.",
  "tika-vin06t:780_13": "Tathā atthi ubbhatasmiṃ kathine uppannaṃ ṭhapetvā vassānassa pacchime māse uppannaṃ.",
  "tika-vin06t:780_14": "Tathā atthi ubbhatasmiṃ kathine uppannaṃ akālacīvaraṃ,",
  "tika-vin06t:780_15": "taṃ hemante,",
  "tika-vin06t:780_16": "gimhe vā uppannanti veditabbaṃ.",
  "tika-vin06t:780_17": "Evaṃ puggalakālabhedato bahuvidhattā uppannassa “ubbhatasmiṃ kathine uppanna”nti na vuttanti veditabbaṃ.",
  "tika-vin06t:780_18": "Anekaṃsikattā imampi atthavikappaṃ dassetuṃ “ubbhatasmiṃ kathineti bhikkhuno kathinaṃ ubbhataṃ hotī”ti.",
  "tika-vin06t:780_19": "Ettāvatā siddhepi “aṭṭhannaṃ mātikānaṃ aññatarāyā”tiādi vuttaṃ.",
  "tika-vin06t:780_20": "“Dhārayāmī”ti bhikkhunīvibhaṅge āgatoti vattabbo.",
  "tika-vin06t:780_21": "“Eva”nti vacanena vacanabhedo tattha natthīti vuttaṃ hoti.",
  "tika-vin06t:781_0": "“Vikappanupagaṃ pacchima”nti idaṃ sabbasaṅgāhikattā vuttaṃ.",
  "tika-vin06t:781_1": "“Adhiṭṭhānupagaṃ pacchima”nti asabbasaṅgāhikaṃ.",
  "tika-vin06t:781_2": "Na hi yattakaṃ saṅghāṭi adhiṭṭhānupagaṃ pacchimaṃ,",
  "tika-vin06t:781_3": "tattakaṃ antaravāsakādi adhiṭṭhānupagaṃ pacchimaṃ hoti adhiṭṭhānassa bahuvidhattā.",
  "tika-vin06t:781_4": "Na evaṃ vikappanāya bhedo tassā ekavidhattāti veditabbaṃ.",
  "tika-vin06t:781_5": "“Ekādase aruṇuggamane nissaggiya”nti antimaṃ ṭhapetvā tato purimatarasminti attho veditabbo.",
  "tika-vin06t:781_6": "Antimaṃ nāma aparakattikāya paṭhamāruṇuggamanaṃ.",
  "tika-vin06t:781_7": "Tañhi kālattā nissaggiyaṃ na karoti,",
  "tika-vin06t:781_8": "tenevāha accekacīvarasikkhāpadaṭṭhakathāyaṃ “chaṭṭhito paṭṭhāya pana uppannaṃ anaccekacīvarampi paccuddharitvā",
  "tika-vin06t:781_9": "ṭhapitacīvarampi etaṃ parihāraṃ labhatiyevā”ti.",
  "tika-vin06t:781_10": "Imaṃyeva nayaṃ sandhāya “accekacīvarassa anatthate kathine ekādasadivasādhiko māso,",
  "tika-vin06t:781_11": "atthate kathine ekādasadivasādhikā pañca māsā,",
  "tika-vin06t:781_12": "tato paraṃ ekadivasampi parihāro natthī”ti tatthevāha.",
  "tika-vin06t:781_13": "Imasmiṃ naye siddhe anaccekacīvaraṃ dvādasāhe na labhatīti siddhameva hoti.",
  "tika-vin06t:781_14": "Tato “anaccekacīvare anaccekacīvarasaññī,",
  "tika-vin06t:781_15": "anāpattī”ti ettha accekacīvarasadise aññasmiṃ anadhiṭṭhiteti siddhaṃ hoti.",
  "tika-vin06t:781_16": "Tattha pana “pañca māsā”ti ukkaṭṭhaparicchedavacanaṃ.",
  "tika-vin06t:781_17": "Vassikasāṭikañca avassikasāṭikabhāvaṃ patvā ekādasamāse parihāraṃ labhatīti veditabbaṃ.",
  "tika-vin06t:782_0": "Dasāhātikkantaṃ nissaggiyanti ettha āpattivuṭṭhāne “dasāhappaṭicchannaṃ pakkhaatirekapakkhamāsaatirekamāsapaṭicchanna”ntiādivacanabhedo viya,",
  "tika-vin06t:782_1": "na idha vacanabhedo,",
  "tika-vin06t:782_2": "tasmā saṃvaccharātikkantampi dasāhātikkantameva nāma,",
  "tika-vin06t:782_3": "tathā dutiyakathinepi saṃvaccharavippavutthampi rattivippavutthameva.",
  "tika-vin06t:782_4": "Tatiye saṃvaccharātikkantampi māsātikkantameva nāmāti veditabbaṃ.",
  "tika-vin06t:782_5": "“Anadhiṭṭhite adhiṭṭhitasaññī nissaggiyaṃ pācittiya”nti idamekassa tikapācittiyassa ādipadadīpanaṃ.",
  "tika-vin06t:782_6": "Esa nayo avikappitetiādīsupi,",
  "tika-vin06t:782_7": "tasmā ettha aṭṭhasu tikacchedesu ekaṃ vitthāretvā itaresaṃ ekekamādipadaṃ vitthārehvā dve dve bhagavatāva",
  "tika-vin06t:782_8": "saṅkhittattāti bahūsupi tikacchedesu sambhavantesu eko eva vuccati,",
  "tika-vin06t:782_9": "“ayaṃ vinayassa dhammatā”ti vadanti.",
  "tika-vin06t:782_10": "Dukkaṭavāresu pana ekaṃ dukkaṭaṃ vitthāretvā sesāni satta tatheva saṅkhittāni.",
  "tika-vin06t:782_11": "Tathā antimantimo ekeko anāpattikoṭṭhāsoti veditabbaṃ.",
  "tika-vin06t:783_0": "Anāpatti antodasāhanti ayaṃ saṅkhepattho –",
  "tika-vin06t:783_1": "taṃ dasāhaparamaṃ dhāretabbaṃ.",
  "tika-vin06t:783_2": "Taṃ atirekacīvaraṃ yathāsakaṃ adhiṭṭhānaṃ antodasāhaṃ adhiṭṭheti vā vikappeti vā vissajjeti vā attano",
  "tika-vin06t:783_3": "dhammatāya nassati vā vinassati vā ḍayhati vā añño vā taṃ acchinditvā gaṇhāti vissāsanto vā gaṇhāti pācittiyato anāpatti.",
  "tika-vin06t:783_4": "Dukkaṭato pana siyā āpatti siyā anāpatti saññābhedena.",
  "tika-vin06t:783_5": "Antimānaṃ panettha dvinnaṃ padānaṃ vasena anacchinne acchinnasaññī nissaggiyaṃ pācittiyaṃ.",
  "tika-vin06t:783_6": "Avissāsaggāhe vissāsaggāhasaññī nissaggiyaṃ pācittiyantiādikā dve tikapācittiyā,",
  "tika-vin06t:783_7": "dve ca dukkaṭā saṅkhittāti veditabbā.",
  "tika-vin06t:783_8": "Ettha hi yadi antodasāhaṃ adhiṭṭheti,",
  "tika-vin06t:783_9": "dasāhaparamaṃ aruṇaṃ atikkamitvā tassa divasabhāge adhiṭṭhahatīti veditabbaṃ.",
  "tika-vin06t:783_10": "Ayaṃ tāva pāḷivinicchayo.",
  "tika-vin06t:784_0": "Aṭṭhakathāyaṃ pana ito garukatarānītiādimhi ayaṃ codanāpubbaṅgamo vinicchayo –",
  "tika-vin06t:784_1": "gaṇṭhipade panassa ito nissaṭṭhacīvaradānato garukampi ñattidutiyakammaṃ yathā apalokanena karonti,",
  "tika-vin06t:784_2": "evamidaṃ ñattiyā kattabbampi pakativacanena vaṭṭatīti.",
  "tika-vin06t:784_3": "Yadi evaṃ parivāre kammavaggassa aṭṭhakathāyaṃ “ñattikammampi ekaṃ ñattiṃ ṭhapetvāva kātabbaṃ,",
  "tika-vin06t:784_4": "apalokanakammādivasena na kātabba”nti yaṃ vuttaṃ,",
  "tika-vin06t:784_5": "tena virujjheyya.",
  "tika-vin06t:784_6": "Tenetaṃ vuccati “tesaṃ etaṃ anuloma”nti,",
  "tika-vin06t:784_7": "tasmā anulomanayeneva taṃ vuttaṃ.",
  "tika-vin06t:784_8": "Niyamaṃ pana yathā dvinnaṃ pārisuddhiuposatho vinā ñattiyā hoti,",
  "tika-vin06t:784_9": "evaṃ dvinnaṃ nissaṭṭhacīvaradānampīti vadāma,",
  "tika-vin06t:784_10": "tasmā “āyasmato demā”ti vattuṃ vaṭṭati.",
  "tika-vin06t:784_11": "Kathaṃ panetaṃ ñātabbanti?",
  "tika-vin06t:784_12": "Tadanulomattāti.",
  "tika-vin06t:784_13": "Ekadevedaṃ ñattikammaṃ apalokanenāpi kātuṃ vaṭṭatīti sādhananti veditabbanti ācariyo.",
  "tika-vin06t:784_14": "Anugaṇṭhipade panettha codanaṃ katvā “etaṃ sādhitaṃ.",
  "tika-vin06t:784_15": "Ñattikammaṃ ekaṃ ñattiṃ ṭhapetvāva kātabba”nti pāḷiyā āgataṃ sandhāya vuttaṃ,",
  "tika-vin06t:784_16": "idaṃ pana pāḷiyaṃ nāgataṃ,",
  "tika-vin06t:784_17": "lesato āharitvā vuttanti katvā etaṃ apalokanenāpi vaṭṭatīti.",
  "tika-vin06t:785_0": "468.",
  "tika-vin06t:785_1": "Esa nayoti aññesaṃ cīvaresu upacikādīhi khāyitesu mamapi khāyitānītiādi.",
  "tika-vin06t:785_2": "“Aññena kataṃ…pe…",
  "tika-vin06t:785_3": "sādhaka”nti vacanato samānajātikaṃ,",
  "tika-vin06t:785_4": "ekatthajātikañca tatiyakathinaṃ paṭhamasamānamevāti siddhaṃ hoti.",
  "tika-vin06t:786_0": "469.",
  "tika-vin06t:786_1": "Ticīvaraṃ adhiṭṭhātunti ettha ticīvaraṃ ticīvarādhiṭṭhānena adhiṭṭhātabbayuttakaṃ,",
  "tika-vin06t:786_2": "yaṃ vā ticīvarādhiṭṭhānena adhiṭṭhātuṃ avikappetuṃ anujānāmi,",
  "tika-vin06t:786_3": "tassa adhiṭṭhānakālaparicchedābhāvato sabbakālaṃ icchantassa adhiṭṭhātuṃyeva anujānāmi,",
  "tika-vin06t:786_4": "taṃ kālaparicchedaṃ katvā vikappetuṃ nānujānāmi.",
  "tika-vin06t:786_5": "Sati pana paccaye yadā tadā vā paccuddharitvā vikappetuṃ vaṭṭatīti “anāpatti antodasāhaṃ adhiṭṭheti,",
  "tika-vin06t:786_6": "vikappetī”ti vacanato siddhaṃ hotīti vuttametaṃ.",
  "tika-vin06t:786_7": "Vassikasāṭikaṃ tato paraṃ vikappetuṃyeva nādhiṭṭhātuṃ.",
  "tika-vin06t:786_8": "Vatthañhi katapariyositaṃ antocatumāse vassānadivasaṃ ādiṃ katvā antodasāhe adhiṭṭhātuṃ anujānāmi,",
  "tika-vin06t:786_9": "catumāsato uddhaṃ attano santakaṃ katvā ṭhapitukāmena vikappetuṃ anujānāmīti attho.",
  "tika-vin06t:786_10": "Sugatacīvarato ūnakanti tiṇṇampi cīvarānaṃ ukkaṭṭhaparicchedo.",
  "tika-vin06t:786_11": "“Ticīvaraṃ pana parikkhāracoḷaṃ adhiṭṭhātuṃ vaṭṭatī”ti vāde pana sati tathārūpapaccaye vaṭṭati.",
  "tika-vin06t:786_12": "Yathā sati paccaye vikappetuṃ vaṭṭatīti sādhitametaṃ,",
  "tika-vin06t:786_13": "pageva aññena adhiṭṭhānena adhiṭṭhātuṃ.",
  "tika-vin06t:786_14": "“Antodasāhaṃ adhiṭṭheti,",
  "tika-vin06t:786_15": "vikappetī”ti aniyamato vuttanti saṅghāṭi,",
  "tika-vin06t:786_16": "uttarāsaṅgo,",
  "tika-vin06t:786_17": "antaravāsakanti adhiṭṭhitānadhiṭṭhitānaṃ samānameva nāmaṃ.",
  "tika-vin06t:786_18": "“Ayaṃ saṅghāṭī”tiādīsu hi anadhiṭṭhitā vuttā.",
  "tika-vin06t:786_19": "“Ticīvarena vippavaseyyā”ti ettha adhiṭṭhitā vuttā.",
  "tika-vin06t:786_20": "Sāmantavihāre vāti gocaragāmato vihāreti dhammasiritthero.",
  "tika-vin06t:786_21": "Dūratarepi labbhatevāti ācariyo.",
  "tika-vin06t:786_22": "Anugaṇṭhipadepi “sāmantavihāre vāti desanāsīsamattaṃ,",
  "tika-vin06t:786_23": "tasmā ṭhapitaṭṭhānaṃ sallakkhetvā dūre ṭhitampi adhiṭṭhātabba”nti vuttaṃ.",
  "tika-vin06t:786_24": "Sāmantavihāro nāma yattha tadaheva gantvā nivattituṃ sakkā.",
  "tika-vin06t:786_25": "Rattivippavāsaṃ rakkhantena tato dūre ṭhitaṃ adhiṭṭhātuṃ na vaṭṭati,",
  "tika-vin06t:786_26": "evaṃ kira mahāaṭṭhakathāyaṃ vuttanti.",
  "tika-vin06t:786_27": "Keci “cīvaravaṃse ṭhapitaṃ añño parivattitvā nāgadante ṭhapeti,",
  "tika-vin06t:786_28": "taṃ ajānitvā adhiṭṭhahantassapi ruhati cīvarassa sallakkhitattā”ti vadanti.",
  "tika-vin06t:786_29": "Adhiṭṭhahitvāti parikkhāracoḷādivasena.",
  "tika-vin06t:786_30": "Mahantataramevātiādi sabbādhiṭṭhānasādhāraṇalakkhaṇaṃ.",
  "tika-vin06t:786_31": "Tattha puna adhiṭṭhātabbamevāti adhiṭṭhitacīvarassa ekadesabhūtattā.",
  "tika-vin06t:786_32": "Anadhiṭṭhitañce,",
  "tika-vin06t:786_33": "adhiṭṭhitassa appabhāvena ekadesabhūtaṃ adhiṭṭhitasaṅkhyameva gacchati.",
  "tika-vin06t:786_34": "Tathā adhiṭṭhitañce,",
  "tika-vin06t:786_35": "anadhiṭṭhitassa ekadesabhūtaṃ anadhiṭṭhitasaṅkhyaṃ gacchatīti hi lakkhaṇaṃ,",
  "tika-vin06t:786_36": "na kevalañcettha dutiyapaṭṭameva,",
  "tika-vin06t:786_37": "tatiyapaṭṭādikampi.",
  "tika-vin06t:786_38": "Yathāha “anujānāmi…pe…",
  "tika-vin06t:786_39": "utuddhaṭānaṃ dussānaṃ catugguṇaṃ saṅghāṭiṃ…pe…",
  "tika-vin06t:786_40": "paṃsukūle yāvadattha”nti.",
  "tika-vin06t:787_0": "Avasesā bhikkhūti vakkhamānakāle nisinnā bhikkhū.",
  "tika-vin06t:787_1": "Tasmā vaṭṭatīti yathā “anujānāmi,",
  "tika-vin06t:787_2": "bhikkhave,",
  "tika-vin06t:787_3": "ticīvaraṃ adhiṭṭhātuṃ na vikappetu”nti vuttaṃ,",
  "tika-vin06t:787_4": "evaṃ parikkhāracoḷampi vuttaṃ,",
  "tika-vin06t:787_5": "na tassa ukkaṭṭhaparicchedo vutto,",
  "tika-vin06t:787_6": "na ca saṅkhyāparicchedo,",
  "tika-vin06t:787_7": "tasmā tīṇipi cīvarāni paccuddharitvā “imāni cīvarāni parikkhāracoḷāni adhiṭṭhāmī”ti adhiṭṭhahitvā paribhuñjituṃ vaṭṭatīti attho.",
  "tika-vin06t:787_8": "“Nidhānamukhameta”nti kathaṃ paññāyatīti ce?",
  "tika-vin06t:787_9": "“Tena kho pana samayena bhikkhūnaṃ paripuṇṇaṃ hoti ticīvaraṃ,",
  "tika-vin06t:787_10": "attho ca hoti parissāvanehipi thavikāhipī”ti etasmiṃ vatthusmiṃ “anujānāmi,",
  "tika-vin06t:787_11": "bhikkhave,",
  "tika-vin06t:787_12": "parikkhāracoḷa”nti anuññātattā.",
  "tika-vin06t:787_13": "Bhikkhūnañca ekameva parissāvanaṃ,",
  "tika-vin06t:787_14": "thavikā vā vaṭṭati,",
  "tika-vin06t:787_15": "na dve vā tīṇi vāti paṭikkhepābhāvato vikappanupagapacchimappamāṇāni,",
  "tika-vin06t:787_16": "atirekappamāṇāni vā parissāvanādīni parikkhārāni kappantīti siddhaṃ.",
  "tika-vin06t:787_17": "Yadi evaṃ “yaṃnūnāhaṃ bhikkhūnaṃ cīvare sīmaṃ bandheyyaṃ mariyādaṃ ṭhapeyya”nti vacanavirodhoti ce? Na,",
  "tika-vin06t:787_18": "anusandhiyā ajānanato,",
  "tika-vin06t:787_19": "virodhato ca.",
  "tika-vin06t:787_20": "Kiṃ vuttaṃ hoti?",
  "tika-vin06t:787_21": "Cīvarakkhandhake paṭhamaṃ gahapaticīvaraṃ anuññātaṃ,",
  "tika-vin06t:787_22": "tato pāvārakosiyakojavakambalādi.",
  "tika-vin06t:787_23": "Tato “tena kho pana samayena saṅghassa uccāvacāni cīvarāni uppannāni honti.",
  "tika-vin06t:787_24": "Atha kho bhikkhūnaṃ etadahosi ‘kiṃ nu kho bhagavatā cīvaraṃ anuññātaṃ,",
  "tika-vin06t:787_25": "kiṃ ananuññāta”’nti etasmiṃ vatthusmiṃ “anujānāmi,",
  "tika-vin06t:787_26": "bhikkhave,",
  "tika-vin06t:787_27": "cha cīvarāni khoma”ntiādinā kappiyacīvarajāti anuññātā,",
  "tika-vin06t:787_28": "na pana saṅkhyāpamāṇaṃ.",
  "tika-vin06t:787_29": "Tato “addasa bhagavā…pe…",
  "tika-vin06t:787_30": "sambahule bhikkhū cīvarehi ubbhaṇḍite sīsepi cīvarabhisiṃ karitvā khandhepi cīvarabhisiṃ karitvā kaṭiyāpi cīvarabhisiṃ karitvā āgacchante,",
  "tika-vin06t:787_31": "disvāna bhagavato etadahosi…pe…",
  "tika-vin06t:787_32": "yepi kho te kulaputtā imasmiṃ dhammavinaye sītālukā sītabhīrukā,",
  "tika-vin06t:787_33": "tepi sakkonti ticīvarena yāpetuṃ,",
  "tika-vin06t:787_34": "yaṃnūnāhaṃ bhikkhūnaṃ cīvare sīmaṃ bandheyyaṃ mariyādaṃ ṭhapeyyaṃ ticīvaraṃ anujāneyya”nti cīvaraṃ anuññātaṃ,",
  "tika-vin06t:787_35": "tañca kho ekameva.",
  "tika-vin06t:787_36": "Chabbaggiyā pana micchā gahetvā bahūni parihariṃsu.",
  "tika-vin06t:787_37": "Tāni nesaṃ atirekaṭṭhāne ṭhitāni honti.",
  "tika-vin06t:787_38": "Tato “anujānāmi,",
  "tika-vin06t:787_39": "bhikkhave,",
  "tika-vin06t:787_40": "dasāhaparamaṃ atirekacīvaraṃ dhāretu”nti anuññātaṃ,",
  "tika-vin06t:787_41": "tenetaṃ paññāyati.",
  "tika-vin06t:787_42": "Atirekāni bahūni cīvarāni te parihariṃsu,",
  "tika-vin06t:787_43": "“tāni dasāhaparamameva dhāretuṃ anujānāmi,",
  "tika-vin06t:787_44": "na tameveka”nti vadantena yā pubbe ticīvarādhiṭṭhānasaṅkhātā cīvare sīmābaddhā,",
  "tika-vin06t:787_45": "mariyādā ca ṭhapitā,",
  "tika-vin06t:787_46": "tāya satipi ticīvarabāhullapariharaṇakkamo dassito divasaparicchedavasena.",
  "tika-vin06t:787_47": "Tato paraṃ “anujānāmi,",
  "tika-vin06t:787_48": "bhikkhave,",
  "tika-vin06t:787_49": "atirekacīvaraṃ vikappetu”nti anujānantena vināpi divasaparicchedena atirekacīvarapariharaṇakkamo dassitoti dvepi tāni nidhānamukhānīti siddhaṃ.",
  "tika-vin06t:787_50": "Tathā parikkhāracoḷādhiṭṭhānampi siyā,",
  "tika-vin06t:787_51": "aññathā itaracīvarādhiṭṭhānānujānanavirodho siyā sīmāmariyādaṭṭhapanavirodhato.",
  "tika-vin06t:787_52": "Ticīvarādhiṭṭhānapaññattiyeva ticīvaramariyādā hoti.",
  "tika-vin06t:787_53": "Tena vuttaṃ “pāṭekkaṃ nidhānamukhameta”nti.",
  "tika-vin06t:787_54": "“Paṭhamaṃ ticīvaraṃ ticīvarādhiṭṭhānena adhiṭṭhātabbaṃ,",
  "tika-vin06t:787_55": "puna pariharituṃ asakkontena paccuddharitvā parikkhāracoḷaṃ adhiṭṭhātabbaṃ,",
  "tika-vin06t:787_56": "na tveva āditova idaṃ vutta”nti vuttaṃ.",
  "tika-vin06t:787_57": "“Yathā ticīvaraṃ pariharituṃ asakkontassa gilānassa vippavāsasammuti anuññātā,",
  "tika-vin06t:787_58": "agilānassapi sāsaṅkasikkhāpade tassa antaraghare nikkhepo ca,",
  "tika-vin06t:787_59": "tatopi sati paccaye chārattavippavāso,",
  "tika-vin06t:787_60": "tatopi asakkontassa paccuddhāro,",
  "tika-vin06t:787_61": "paccuddhaṭampi antodasāhe adhiṭṭhātuṃ,",
  "tika-vin06t:787_62": "asakkontassa vikappanā ca anuññātā.",
  "tika-vin06t:787_63": "Tatheva dvinnampi sammukhāparammukhāvikappanānaṃ parasantakattā vikappanapaccaye asati ‘parikkhāracoḷa’nti",
  "tika-vin06t:787_64": "adhiṭṭhahitvā paribhuñjituṃ bhagavatā anuññātaṃ siyā,",
  "tika-vin06t:787_65": "yato tadadhippāyaññū evaṃ vadantī”ti mahāpaccariyampi vuttaṃ.",
  "tika-vin06t:787_66": "Pubbetiādi “pāṭekkaṃ nidhānamukha”nti vuttassa payogadassanatthaṃ vuttaṃ.",
  "tika-vin06t:787_67": "Abaddhasīmāyaṃ dupparihāranti vikappanādiatthāya upacāraṃ atikkamitvāpi gamanasambhavato.",
  "tika-vin06t:788_0": "Vassikasāṭikā anatirittappamāṇāti tassā ukkaṭṭhaparicchedassa vuttattā vuttaṃ.",
  "tika-vin06t:788_1": "Paccattharaṇampi adhiṭṭhātabbamevāti “idaṃ, bhante,",
  "tika-vin06t:788_2": "amhākaṃ senāsanassa upari attharitabba”ntiādinā dinnaṃ nādhiṭṭhātabbaṃ,",
  "tika-vin06t:788_3": "“idaṃ tumhāka”nti dinnaṃ sayaṃ adhippetaṃva adhiṭṭhātabbanti adhippāyo.",
  "tika-vin06t:788_4": "“Sakiṃ adhiṭṭhitaṃ adhiṭṭhitameva hoti,",
  "tika-vin06t:788_5": "na puna paccuddharīyati kālaparicchedābhāvato”ti likhitaṃ.",
  "tika-vin06t:788_6": "“Ekavacanenapi vaṭṭatīti apare”ti vuttaṃ.",
  "tika-vin06t:788_7": "Bhesajjanavakammamātāpituādīnaṃ atthāyāti ettha “iminā bhesajjaṃ cetāpessāmi,",
  "tika-vin06t:788_8": "idaṃ mātuyā dassāmī”ti ṭhapentena adhiṭṭhātabbaṃ.",
  "tika-vin06t:788_9": "“‘Idaṃ bhesajjassa,",
  "tika-vin06t:788_10": "imaṃ mātuyā’ti vibhajantena adhiṭṭhānakiccaṃ natthīti apare”ti vuttaṃ.",
  "tika-vin06t:788_11": "“Sakabhāvaṃ mocetvā ṭhapanaṃ sandhāyāhā”ti likhitaṃ.",
  "tika-vin06t:789_0": "“Puna adhiṭṭhātabbanti ayaṃ saṅgītito paṭṭhāya āgataaṭṭhakathāvādo.",
  "tika-vin06t:789_1": "Tato paraṃ ācariyānaṃ tattha tattha yuttivicāraṇā”ti vuttaṃ.",
  "tika-vin06t:789_2": "Pamāṇacīvarassāti pacchimappamāṇassa.",
  "tika-vin06t:789_3": "Dve cīvarānīti saha uttarāsaṅgena.",
  "tika-vin06t:789_4": "Esa nayoti pamāṇayuttesu yattha katthacītiādinayova.",
  "tika-vin06t:789_5": "“Taṃ atikkāmayato chedanaka”nti vacanato uttari paṭisiddhaṃ,",
  "tika-vin06t:789_6": "tato heṭṭhā appaṭisiddhattā vaṭṭati.",
  "tika-vin06t:789_7": "Tattha siyā –",
  "tika-vin06t:789_8": "ticīvarassa pacchimappamāṇaṃ visuṃ sutte natthīti,",
  "tika-vin06t:789_9": "na vattabbaṃ,",
  "tika-vin06t:789_10": "sikkhākaraṇīyehi siddhattā.",
  "tika-vin06t:789_11": "Kiṃ vuttaṃ hoti?",
  "tika-vin06t:789_12": "“‘Parimaṇḍalaṃ nivāsessāmi,",
  "tika-vin06t:789_13": "pārupissāmi,",
  "tika-vin06t:789_14": "suppaṭicchanno antaraghare gamissāmī’ti vacanato yattakena pamāṇena parimaṇḍalatā,",
  "tika-vin06t:789_15": "suppaṭicchannatā ca aṭṭhakathāyaṃ vuttakkamena sampajjatī”ti vattabbaṃ.",
  "tika-vin06t:789_16": "Tesaṃ vasena pacchimappamāṇanti siddhaṃ,",
  "tika-vin06t:789_17": "tañca kho muṭṭhipañcakādi yathāvuttameva vuccate.",
  "tika-vin06t:789_18": "Tenevāha lesaṃ ṭhapetvā “visuṃ sutte natthī”ti.",
  "tika-vin06t:790_0": "Apicettha adhippetaṃ,",
  "tika-vin06t:790_1": "tathāpi na sametiyevāti attho,",
  "tika-vin06t:790_2": "tasmā “yadī”tiādisambandho addhā vutto.",
  "tika-vin06t:790_3": "Yasmā paricchinno sameti ca.",
  "tika-vin06t:790_4": "Itaresu pana ekaccasmiṃ ācariyavāde neva paricchedo atthi.",
  "tika-vin06t:790_5": "Ekaccasmiṃ na pubbāparaṃ sametīti sambandho.",
  "tika-vin06t:790_6": "Adhiṭṭhānaṃ adhiṭṭhānameva,",
  "tika-vin06t:790_7": "paribhogakāle pana arajitaṃ na vaṭṭati.",
  "tika-vin06t:790_8": "Idaṃ sabbaṃ ticīvare eva.",
  "tika-vin06t:790_9": "Imassa pana sikkhāpadassa ayaṃ saṅkhepavinicchayo –",
  "tika-vin06t:790_10": "anatthate kathine hemantānaṃ paṭhamadivasato paṭṭhāya atthate kathine gimhānaṃ paṭhamadivasato paṭṭhāya",
  "tika-vin06t:790_11": "uppannacīvaraṃ sandhāya “niṭṭhitacīvarasmi”ntiādi vuttanti.",
  "tika-vin06t:791_0": "Etthāha –",
  "tika-vin06t:791_1": "“rajakehi dhovāpetvā setaṃ kārāpentassāpi adhiṭṭhānaṃ adhiṭṭhānamevā”ti vacanato arajitepi adhiṭṭhānaṃ ruhati,",
  "tika-vin06t:791_2": "tena sūcikammaṃ katvā rajitvā kappabinduṃ datvā adhiṭṭhātabbanti niyamo na kātabboti? Vuccate,",
  "tika-vin06t:791_3": "kātabbova patto viya adhiṭṭhito.",
  "tika-vin06t:791_4": "Yathā puna setabhāvaṃ,",
  "tika-vin06t:791_5": "tambabhāvaṃ vā patto adhiṭṭhānaṃ na vijahati,",
  "tika-vin06t:791_6": "na ca pana tādiso adhiṭṭhānaṃ upagacchati,",
  "tika-vin06t:791_7": "evametaṃ daṭṭhabbanti.",
  "tika-vin06t:791_8": "“Yato paṭṭhāya paribhogādayo vaṭṭanti,",
  "tika-vin06t:791_9": "tato paṭṭhāya antodasāhe adhiṭṭhātabba”nti vadanti.",
  "tika-vin06t:792_0": "Avisesena vuttavacananti adhiṭṭhātabbaṃ adhiṭṭheti,",
  "tika-vin06t:792_1": "vikappetabbaṃ vikappetīti evaṃ savisesaṃ katvā avacanaṃ “na vikappetu”nti iminā viruddhaṃ viya dissati.",
  "tika-vin06t:792_2": "Idāni idaṃ adhiṭṭhānavikappananayapaṭibaddhaṃ khandhakaṃ,",
  "tika-vin06t:792_3": "parivārañca missetvā pakiṇṇakaṃ vuccati –",
  "tika-vin06t:792_4": "khandhake tāva “anujānāmi,",
  "tika-vin06t:792_5": "bhikkhave,",
  "tika-vin06t:792_6": "ticīvaraṃ adhiṭṭhātuṃ na vikappetuṃ,",
  "tika-vin06t:792_7": "vassikasāṭikaṃ vassānaṃ cātumāsaṃ adhiṭṭhātuṃ,",
  "tika-vin06t:792_8": "tato paraṃ vikappetu”ntiādi vuttaṃ.",
  "tika-vin06t:792_9": "Parivāre “na nava cīvarāni adhiṭṭhātabbāni,",
  "tika-vin06t:792_10": "na nava cīvarāni vikappetabbānī”ti,",
  "tika-vin06t:792_11": "“dasake dasa,",
  "tika-vin06t:792_12": "ekādasake ekādasa cīvarāni adhiṭṭhātabbāni,",
  "tika-vin06t:792_13": "na vikappetabbānī”ti ca anekakkhattuṃ vacanena suṭṭhu daḷhaṃ katvā “sabbāni cīvarāni adhiṭṭhātabbāni,",
  "tika-vin06t:792_14": "na vikappetabbānī”ti vuttaṃ,",
  "tika-vin06t:792_15": "tasmā ubhopi te viruddhā viya dissanti,",
  "tika-vin06t:792_16": "khandhake eva ca “vassikasāṭikaṃ vassānaṃ cātumāsaṃ adhiṭṭhātuṃ tato paraṃ vikappetu”nti vuttaṃ.",
  "tika-vin06t:792_17": "Tadaṭṭhakathāyaṃ “vassikasāṭikā anatirittappamāṇā nāmaṃ gahetvā vuttanayeneva cattāro vassike māse adhiṭṭhātabbā,",
  "tika-vin06t:792_18": "tato paraṃ paccuddharitvā vikappetabbā”ti vuttaṃ.",
  "tika-vin06t:792_19": "Idañca viruddhaṃ viya dissati aññamaññaṃ hemante paccuddhārasambhavato,",
  "tika-vin06t:792_20": "vassāne vikappanāsambhavato ca.",
  "tika-vin06t:792_21": "Tathā idha “anāpatti antodasāhaṃ adhiṭṭheti vikappetī”ti vacanappamāṇato sabbattha vikappanāya appaṭisiddhabhāvo",
  "tika-vin06t:792_22": "veditabboti aṭṭhakathāvacanaṃ parivāravacanena viruddhaṃ viya dissati,",
  "tika-vin06t:792_23": "na hi viruddhaṃ tathāgatā bhāsanti,",
  "tika-vin06t:792_24": "tasmā aṭṭhakathānayovettha paṭisaraṇaṃ,",
  "tika-vin06t:792_25": "yena sabbampi taṃ ekarasaṃ hoti.",
  "tika-vin06t:792_26": "Parivāraṭṭhakathāyañca vuttaṃ “na vikappetabbānīti adhiṭṭhitakālato paṭṭhāya na vikappetabbānī”ti.",
  "tika-vin06t:792_27": "Ticīvarāni adhiṭṭhitakālato paṭṭhāya,",
  "tika-vin06t:792_28": "vassikasāṭikādīni ca attano attano adhiṭṭhānakhette na akāmā vikappetabbānīti attho,",
  "tika-vin06t:792_29": "avasesapāḷi,",
  "tika-vin06t:792_30": "attho ca idha aṭṭhakathāyaṃ vutto,",
  "tika-vin06t:792_31": "tasmā sabbampetaṃ ekarasanti.",
  "tika-vin06t:793_0": "Etthāha –",
  "tika-vin06t:793_1": "yadi evaṃ “nava cīvarāni nādhiṭṭhātabbānī”ti ca vattabbaṃ.",
  "tika-vin06t:793_2": "Vikappitakālato paṭṭhāya hi nādhiṭṭhātabbānīti?",
  "tika-vin06t:793_3": "Ettha vuccate –",
  "tika-vin06t:793_4": "“ticīvaraṃ adhiṭṭhātuṃ na vikappetuṃ…pe…",
  "tika-vin06t:793_5": "parikkhāracoḷaṃ adhiṭṭhātuṃ na vikappetu”nti ettha sabbattha adhiṭṭhāne paṭisedhādassanato,",
  "tika-vin06t:793_6": "vikappanāya adassanato ca “tato para”nti dvīsveva paricchedadassanato ca “nava cīvarāni adhiṭṭhātabbāni,",
  "tika-vin06t:793_7": "na vikappetabbāni ceva vuttanti veditabbaṃ.",
  "tika-vin06t:793_8": "Aparo nayo –",
  "tika-vin06t:793_9": "anujānāmi,",
  "tika-vin06t:793_10": "bhikkhave,",
  "tika-vin06t:793_11": "ticīvaraṃ adhiṭṭhātuṃ akāmā. Kasmā?",
  "tika-vin06t:793_12": "Kāle uppannaṃ anadhiṭṭhahantassa kālātikkame āpattisambhavato,",
  "tika-vin06t:793_13": "akāle uppannaṃ anadhiṭṭhahantassa dasāhātikkame āpattisambhavato ca.",
  "tika-vin06t:793_14": "Tattha yaṃ kāle uppannaṃ appahontepi dasāhe kālātikkame āpattikaraṃ,",
  "tika-vin06t:793_15": "taṃ nissajjanakāle “idaṃ me, bhante,",
  "tika-vin06t:793_16": "atirekacīvaraṃ dhāritaṃ nissaggiyaṃ,",
  "tika-vin06t:793_17": "imāhaṃ saṅghassā”tiādinā nissajjitabbaṃ,",
  "tika-vin06t:793_18": "itaraṃ yathāpāḷimeva.",
  "tika-vin06t:793_19": "Tattha paṭhamanayo “yo pana, bhikkhu,",
  "tika-vin06t:793_20": "atirekacīvaraṃ dhāreyya nissaggiya”nti imāya paṭhamapaññattiyā vasena vutto,",
  "tika-vin06t:793_21": "dutiyo anupaññattiyā vasena vutto.",
  "tika-vin06t:794_0": "Yathā ca nissajjitabbavatthumhi asati yathāpāḷiṃ avatvā kevalaṃ āpatti eva desetabbā,",
  "tika-vin06t:794_1": "yathā ca vassikasāṭikanissajjane kevalaṃ pariyiṭṭhamatte yathāpāḷiṃ avatvā yathāsambhavaṃ nissajjitabbaṃ,",
  "tika-vin06t:794_2": "tathā idampīti veditabbaṃ.",
  "tika-vin06t:794_3": "Yathā saṃvaccharātikkantaṃ atirekacīvaraṃ “dasāhātikkanta”micceva vuccati.",
  "tika-vin06t:794_4": "Saṃvaccharavippavutthaticīvaraṃ,",
  "tika-vin06t:794_5": "māsātikkantañca “rattivippavuttha”nti ca “chārattavippavuttha”nti ca vuccati,",
  "tika-vin06t:794_6": "tathā idampi “dasāhātikkanta”micceva vuccatīti eke,",
  "tika-vin06t:794_7": "tasmā siddhamidaṃ “anujānāmi,",
  "tika-vin06t:794_8": "bhikkhave,",
  "tika-vin06t:794_9": "ticīvaraṃ adhiṭṭhātuṃ akāmā”ti,",
  "tika-vin06t:794_10": "tathā akāmā na vikappetunti attho.",
  "tika-vin06t:794_11": "Icchāya hi sati “paccuddharitvā vippavāsasukhatthaṃ vikappanāya okāso dinno hoti,",
  "tika-vin06t:794_12": "dasāhātikkame ca anāpattī”ti vacanato vikappetuṃ anujānāmīti vuttaṃ hoti.",
  "tika-vin06t:794_13": "Tathā vassikasāṭikā akāmā adhiṭṭhātuṃ dasāhātikkame āpattisambhavato.",
  "tika-vin06t:794_14": "Kittakaṃ kālanti ce?",
  "tika-vin06t:794_15": "Vassānaṃ cātumāsaṃ,",
  "tika-vin06t:794_16": "icchāya pana sati uddhaṃyeva vikappetabbaṃ.",
  "tika-vin06t:794_17": "“Sabbattha vikappanāya appaṭisiddhabhāvo veditabbo”ti hi vuttaṃ.",
  "tika-vin06t:794_18": "“Atthāpatti hemante āpajjati, no gimhe,",
  "tika-vin06t:794_19": "no vasse”ti ca vuttaṃ,",
  "tika-vin06t:794_20": "tena vuttaṃ aṭṭhakathāyaṃ “tato paraṃ paccuddharitvā vikappetabbā”ti.",
  "tika-vin06t:795_0": "Tatrāyaṃ vicāraṇā –",
  "tika-vin06t:795_1": "kadā paccuddharitabbā,",
  "tika-vin06t:795_2": "kadā vikappetabbā,",
  "tika-vin06t:795_3": "kiñcettha yasmā “tato para”nti vuttaṃ.",
  "tika-vin06t:795_4": "Hemantañca pattamatte sā adhiṭṭhānaṃ vijahati,",
  "tika-vin06t:795_5": "tasmā “paccuddharitvā”ti na vattabbaṃ adhiṭṭhānassa natthitāya,",
  "tika-vin06t:795_6": "atha “antocātumāse vikappetabbā”ti na vattabbaṃ.",
  "tika-vin06t:795_7": "“Tato paraṃ vikappetu”nti hi vuttanti?",
  "tika-vin06t:795_8": "Ettha ekacce vadanti “vattabbameta”nti.",
  "tika-vin06t:795_9": "Yathā parivutthaparivāso,",
  "tika-vin06t:795_10": "ciṇṇamānatto ca santo niṭṭhitesupi parivāsamānattadivasesu,",
  "tika-vin06t:795_11": "tathā niṭṭhitesupi adhiṭṭhānadivasesu sādhiṭṭhānametanti eke.",
  "tika-vin06t:795_12": "Aṭṭhakathācariyānaṃ idaṃ sanniṭṭhānaṃ “kattikapuṇṇamadivase paccuddharitvā pāṭipadadivase vikappetabbā”ti.",
  "tika-vin06t:795_13": "Vuttañhetaṃ parivāraṭṭhakathāyaṃ “kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati.",
  "tika-vin06t:795_14": "Kurundiyaṃ pana ‘kattikapuṇṇamadivase apaccuddharitvā hemante āpajjatī’ti vuttaṃ,",
  "tika-vin06t:795_15": "tampi suvuttaṃ.",
  "tika-vin06t:795_16": "‘Cātumāsaṃ adhiṭṭhātuṃ,",
  "tika-vin06t:795_17": "tato paraṃ vikappetu’nti hi vutta”nti.",
  "tika-vin06t:795_18": "Tattha kurundinayo pacchā vuttattā sārato daṭṭhabbo,",
  "tika-vin06t:795_19": "na purimo.",
  "tika-vin06t:795_20": "Nivāsento hi gimhepi orenaddhamāsaṃ āpajjati eva.",
  "tika-vin06t:795_21": "Idha ca “atthāpatti hemante āpajjati,",
  "tika-vin06t:795_22": "no gimheti vutta”nti kurundivacanassāyamattho dissati.",
  "tika-vin06t:796_0": "“Kattikapuṇṇamadivase apaccuddharitvā tasmiṃyeva divase avikappento pacchimapāṭipadadivase apaccuddhārapaccayā dukkaṭaṃ āpajjati, na,",
  "tika-vin06t:796_1": "avikappanapaccayā dasāhaparihārasambhavato”ti kāraṇameke vadanti.",
  "tika-vin06t:796_2": "Evaṃ sati hemante pattamatte adhiṭṭhānaṃ vijahatīti āpajjati,",
  "tika-vin06t:796_3": "tañca ayuttaṃ.",
  "tika-vin06t:796_4": "Adhiṭṭhānañhi “aññassa dānena…pe…",
  "tika-vin06t:796_5": "chiddabhāvenāti imehi navahi kāraṇehi vijahatī”ti vuttaṃ,",
  "tika-vin06t:796_6": "na “adhiṭṭhānakhettātikkamena vā”ti.",
  "tika-vin06t:796_7": "Asādhāraṇattā na vuttanti ce? Na,",
  "tika-vin06t:796_8": "“chiddabhāvenā”ti na vattabbappasaṅgato,",
  "tika-vin06t:796_9": "chiddabhāvena pana ticīvarasseva sabbaṭṭhakathāsu adhiṭṭhānavijahanassa vuttattā.",
  "tika-vin06t:796_10": "Tasmā hemantassa paṭhamadivase apaccuddhārapaccayā dukkaṭaṃ āpajjati,",
  "tika-vin06t:796_11": "na paccuddharitvā avikappanapaccayā.",
  "tika-vin06t:796_12": "“Vikappetu”nti vacanato tato adhiṭṭhānaṃ na vijahatīti paññāyati.",
  "tika-vin06t:796_13": "Na hi kattikapuṇṇamāsiyā pacchime pāṭipadadivase avikappetvā hemante āpajjatīti vuttanti adhippāyo,",
  "tika-vin06t:796_14": "yasmā taṃ apaccuddhārapaccayā dukkaṭaṃ hemantassa paṭhamaaruṇakkhaṇe eva āpajjati,",
  "tika-vin06t:796_15": "tasmā “kattikapuṇṇamadivase apaccuddharitvā”ti vuttaṃ.",
  "tika-vin06t:796_16": "Paccuddhaṭaṃ pana hemante dasāhaparihāraṃ labhati.",
  "tika-vin06t:796_17": "“Dasāhe appahonte cīvarakālaṃ nātikkāmetabbā”ti hi vuttaṃ,",
  "tika-vin06t:796_18": "tañca kho samaye uppannaṃ ce, nāsamaye.",
  "tika-vin06t:796_19": "Tathā ca sādhitaṃ apaccuddhaṭaṃ na nissaggiyaṃ hoti,",
  "tika-vin06t:796_20": "no ca taṃ paridahitaṃ,",
  "tika-vin06t:796_21": "tasmā kattikapuṇṇamadivase eva paccuddharaṇañca vikappanañca kattabbanti siddhaṃ,",
  "tika-vin06t:796_22": "ettha ca yathā atirekacīvaraṃ dasame divase vikappentena dasāhaparamaṃ dhāritaṃ hoti,",
  "tika-vin06t:796_23": "antodasāhe ca vikappitaṃ hoti,",
  "tika-vin06t:796_24": "tathā kattikapuṇṇamāya vikappentena vassānaṃ cātumāsaṃ adhiṭṭhitañca hoti,",
  "tika-vin06t:796_25": "tato paraṃ anāpattikhette eva vikappanā ca hotīti veditabbaṃ.",
  "tika-vin06t:796_26": "Ettāvatā atthi vikappanākhette adhiṭṭhānaṃ,",
  "tika-vin06t:796_27": "adhiṭṭhānakhette ca vikappanāti dīpitaṃ hoti.",
  "tika-vin06t:796_28": "Aññathā “atthāpatti adhiṭṭhānena āpajjati,",
  "tika-vin06t:796_29": "anadhiṭṭhānena āpajjati.",
  "tika-vin06t:796_30": "Atthāpatti vikappanāya āpajjati,",
  "tika-vin06t:796_31": "avikappanāya āpajjatī”ti dukesu dve dukāni vattabbāni siyuṃ.",
  "tika-vin06t:796_32": "Tattha paṭhamaduke paṭhamapadaṃ sambhavati.",
  "tika-vin06t:796_33": "Vikappanakhette hi vassikasāṭikādīnaṃ adhiṭṭhānena vinayātisāradukkaṭaṃ āpajjati.",
  "tika-vin06t:796_34": "Eteneva dutiyadukkaṭassa dutiyapadaṃ vuttaṃ hoti.",
  "tika-vin06t:796_35": "Anadhiṭṭhānena āpajjatīti natthi.",
  "tika-vin06t:796_36": "Antodasāhe anāpajjanato,",
  "tika-vin06t:796_37": "vikappanādisambhavato ca vikappanāya āpajjatīti natthi sabbattha vikappanāya appaṭisiddhattā,",
  "tika-vin06t:796_38": "tasmā tāni dukāni “na labbhantī”ti na vuttāni. Etthāha –",
  "tika-vin06t:796_39": "yā sā “atthāpatti hemante āpajjatī”ti vacanappamāṇato dukkaṭāpatti sādhitā,",
  "tika-vin06t:796_40": "sā sañcicca apaccuddharantassa yujjati,",
  "tika-vin06t:796_41": "asatiyā ce, kañci, anāpatti.",
  "tika-vin06t:796_42": "Kattikapuṇṇamāya paccuddhaṭaṃ sañcicca avikappayato dukkaṭena saha punadivase nissaggiyaṃ,",
  "tika-vin06t:796_43": "asatiyā avikappayato nissaggiyameva idha paṭhamapaññattiyā.",
  "tika-vin06t:796_44": "Yaṃ pana vuttaṃ mātikāṭṭhakathāyaṃ “vassikasāṭikā vassānamāsātikkamenāpi,",
  "tika-vin06t:796_45": "kaṇḍupaṭicchādi ābādhavūpasamenāpi adhiṭṭhānaṃ vijahati,",
  "tika-vin06t:796_46": "tasmā sā tato paraṃ vikappetabbā”ti,",
  "tika-vin06t:796_47": "tenetaṃ virujjhati,",
  "tika-vin06t:796_48": "na kevalaṃ idameva,",
  "tika-vin06t:796_49": "“tato paraṃ paccuddharitvā vikappetabbā”ti aṭṭhakathāvacanañca virujjhati.",
  "tika-vin06t:796_50": "Tato paraṃ nāma hi hemantaṃ,",
  "tika-vin06t:796_51": "tattha ce paccuddhāro,",
  "tika-vin06t:796_52": "“vassikasāṭikā vassānamāsātikkamenāpī”tiādi na yuttaṃ adhiṭṭhānābhāvena paccuddhārābhāvato.",
  "tika-vin06t:796_53": "Avirodho ca icchitabbo,",
  "tika-vin06t:796_54": "tasmā “paccuddharaṇaṃ vattamatta”ntivādo etthāpi sambhavatīti ce? Na,",
  "tika-vin06t:796_55": "kurundi vacanavirodhato.",
  "tika-vin06t:796_56": "Tattha hi kattikapuṇṇamāya paccuddhāro vutto,",
  "tika-vin06t:796_57": "tasmā vassānadivasattā sādhiṭṭhānāvasā paccuddharīyatīti na paccuddhāro vattamattaṃ,",
  "tika-vin06t:796_58": "tasmā “tato para”nti yāva puṇṇamā adhippetā siyā.",
  "tika-vin06t:796_59": "Yathā cāyaṃ vikappo,",
  "tika-vin06t:796_60": "tathā “vassānamāsātikkamenāpi ābādhavūpasamenāpī”ti idampi avassaṃ paccuddharitabbatāya vuttaṃ siyā.",
  "tika-vin06t:796_61": "Evañca sati idha samantapāsādikāya tadavacanena sameti.",
  "tika-vin06t:796_62": "Aññathā idhapi taṃ vattabbaṃ siyāti yathāvuttova vidhi ettha sambhavati,",
  "tika-vin06t:796_63": "kiñcāpi sambhavati,",
  "tika-vin06t:796_64": "duviññāpayassa pana lokassa suviññāpanatthaṃ vuttā.",
  "tika-vin06t:796_65": "Yasmā pana sā vassānātikkamena adhiṭṭhānaṃ vijahati,",
  "tika-vin06t:796_66": "hemantapaṭhamāruṇe ca apaccuddhārapaccayā dukkaṭā sādhitā,",
  "tika-vin06t:796_67": "tasmā kattikapuṇṇamāyameva paccuddharitvā vikappetabbā,",
  "tika-vin06t:796_68": "avikappitāya “nissaggiyāpajjanamevā”ti vattabbaṃ.",
  "tika-vin06t:796_69": "Ettāvatāpi santosaṃ akatvā vinicchayo pariyesitabbo.",
  "tika-vin06t:796_70": "Hoti cettha –",
  "tika-vin06t:797_0": "“Evaṃ abhāvaṃ vinayassa pāḷi,",
  "tika-vin06t:798_0": "Bhinnaṃ abhinnañca tadatthayuttiṃ;",
  "tika-vin06t:799_0": "Viññātukāmena tadatthaviññū,",
  "tika-vin06t:800_0": "Pariyesitabbā vinaye viññāyā”ti.",
  "tika-vin06t:801_0": "“Tuyhaṃ gaṇhāhī”ti vutte vināpi “mayhaṃ gaṇhāmī”ti vacanena sudinnaṃ hoti.",
  "tika-vin06t:801_1": "Itaro ce adhivāseti,",
  "tika-vin06t:801_2": "tenāpi suggahitaṃ hoti,",
  "tika-vin06t:801_3": "no ce adhivāseti,",
  "tika-vin06t:801_4": "dentena sudinnaṃ.",
  "tika-vin06t:801_5": "Taṃ pana vatthu na kassaci hoti.",
  "tika-vin06t:801_6": "Tathā “mayhaṃ gaṇhāmī”ti vadati,",
  "tika-vin06t:801_7": "sāmiko ce adhivāseti,",
  "tika-vin06t:801_8": "vināpi “gaṇhāhī”ti vacanena suggahitaṃ.",
  "tika-vin06t:801_9": "No ce adhivāseti,",
  "tika-vin06t:801_10": "sāmikasseva taṃ,",
  "tika-vin06t:801_11": "na hi tassetaṃ vinayakammanti ettha vinayakammassatthāya ce gaṇhāti,",
  "tika-vin06t:801_12": "na vaṭṭati.",
  "tika-vin06t:801_13": "Na kevalaṃ attano atthāya gahitaṃ,",
  "tika-vin06t:801_14": "puna tassapi deti,",
  "tika-vin06t:801_15": "vaṭṭatīti ca.",
  "tika-vin06t:801_16": "Tathā anapekkho hutvā parassa vissajjetvā puna tena dinnaṃ vā tassa vissāsanto vā paribhuñjati, vaṭṭati.",
  "tika-vin06t:801_17": "Tatthāpi vinayakammavasena na vaṭṭatīti eke.",
  "tika-vin06t:801_18": "Te eva “mahantaṃ vā khuddakaṃ karotī”ti ettha “ticīvare dīghato vidatthi anatikkamitvā chinditvā karoti,",
  "tika-vin06t:801_19": "evaṃ sesesupī”ti vadanti.",
  "tika-vin06t:801_20": "Evarūpesu ṭhānesu porāṇācariyānaṃ kathāmaggaṃ suṭṭhu ācariyakulasevanāya sañjānitvā tena saṃsanditvā",
  "tika-vin06t:801_21": "sato sampajāno hutvā sotūnañca cittaṃ avimohetvā kathetabbaṃ.",
  "tika-vin06t:801_22": "Esā amhākaṃ āyācanā.",
  "tika-vin06t:802_0": "Paṭhamakathinasikkhāpadavaṇṇanā niṭṭhitā.",
  "tika-vin06t:803_0": "2. Udositasikkhāpadavaṇṇanā",
  "tika-vin06t:804_0": "471.",
  "tika-vin06t:804_1": "Santaruttarena janapadacārikaṃ pakkamanti. Kasmā?",
  "tika-vin06t:804_2": "Kiñcāpi “na,",
  "tika-vin06t:804_3": "bhikkhave,",
  "tika-vin06t:804_4": "santaruttarena gāmo pavisitabbo,",
  "tika-vin06t:804_5": "yo paviseyya,",
  "tika-vin06t:804_6": "āpatti dukkaṭassā”ti paṭhamaṃ vuttaṃ.",
  "tika-vin06t:804_7": "Pacchā pana “pañcime,",
  "tika-vin06t:804_8": "bhikkhave,",
  "tika-vin06t:804_9": "paccayā saṅghāṭiyā nikkhepāya,",
  "tika-vin06t:804_10": "uttarāsaṅgassa,",
  "tika-vin06t:804_11": "antaravāsakassa nikkhepāya gilāno vā hoti,",
  "tika-vin06t:804_12": "vassikasaṅketaṃ vā,",
  "tika-vin06t:804_13": "nadīpāraṃ gantuṃ vā,",
  "tika-vin06t:804_14": "aggaḷaguttivihāro vā,",
  "tika-vin06t:804_15": "atthatakathinaṃ vā hotī”ti vuttattā,",
  "tika-vin06t:804_16": "aṭṭhakathāyampissa “pañcasu petesu aggaḷagutti eva pamāṇaṃ.",
  "tika-vin06t:804_17": "Gutte eva hi vihāre nikkhipitvā bahi gantuṃ vaṭṭati,",
  "tika-vin06t:804_18": "nāgutte”ti vuttattā apaññattepi kathine “te bhikkhū aggaḷaguttivihāre ṭhapethā”ti vatvā sabhāgānaṃ hatthe",
  "tika-vin06t:804_19": "cīvaraṃ nikkhipitvā santaruttarena gāmappavese laddhakappiyā janapadacārikaṃ pakkāmiṃsūti veditabbaṃ.",
  "tika-vin06t:805_0": "473.",
  "tika-vin06t:805_1": "Avippavāsasammutinti avippavāsatthaṃ,",
  "tika-vin06t:805_2": "vippavāsapaccayā yā āpatti,",
  "tika-vin06t:805_3": "tadabhāvatthaṃ vā sammutiṃ dātunti attho.",
  "tika-vin06t:805_4": "Tato paṭṭhāya vaṭṭati.",
  "tika-vin06t:805_5": "Kittakaṃ kālaṃ vaṭṭatīti?",
  "tika-vin06t:805_6": "Māsaṃ vā atirekaṃ vā yāva gamane saussāho,",
  "tika-vin06t:805_7": "tāva vaṭṭati.",
  "tika-vin06t:805_8": "Tena vuttaṃ “dhuranikkhepaṃ karontena paccuddharitabba”nti.",
  "tika-vin06t:805_9": "Puna sammutidānakiccaṃ natthīti sace dvādasannaṃ vassānaṃ accayena añño rogo hoti, vaṭṭati,",
  "tika-vin06t:805_10": "upasampadakammaṃ viya yāvajīvaṃ ekāsammuti vaṭṭatīti ca.",
  "tika-vin06t:806_0": "“Kataṃ vā hotī”tiādi imasmiṃ sikkhāpade na vattabbaṃ, kasmā?",
  "tika-vin06t:806_1": "Karaṇapalibodhe upacchinnepi anadhiṭṭhitacīvarato vippavāsapaccayā āpattiyā asambhavato,",
  "tika-vin06t:806_2": "tasmā “niṭṭhitacīvarasminti bhikkhuno cīvaraṃ adhiṭṭhitaṃ hotī”ti ettakameva vattabbanti ce? Na,",
  "tika-vin06t:806_3": "tadāyattattā.",
  "tika-vin06t:806_4": "Adhiṭṭhānañhi karaṇapalibodhassa niṭṭhāpanāyattaṃ,",
  "tika-vin06t:806_5": "tasmā “kataṃ vātiādi vutta”nti ca vuttaṃ.",
  "tika-vin06t:806_6": "Tattha katanti pubbe vuttameva.",
  "tika-vin06t:807_0": "477- 8.",
  "tika-vin06t:807_1": "Avippavāsalakkhaṇavavatthāpanatthanti ettha “antogāme cīvaraṃ nikkhipitvā antogāme vatthabba”ntiādivacanato avippavāsalakkhaṇaṃ vavatthāpitaṃ,",
  "tika-vin06t:807_2": "tabbiparītanayena vippavāsalakkhaṇaṃ veditabbaṃ.",
  "tika-vin06t:807_3": "Gāmo ekūpacārotiādimhi pana ṭhapetvā satthaṃ,",
  "tika-vin06t:807_4": "rukkhamūlaṃ,",
  "tika-vin06t:807_5": "ajjhokāsañca sesesu parikkhepāparikkhepavasena ekūpacāranānūpacāratā veditabbā.",
  "tika-vin06t:807_6": "Yasmā pana satthaṃ duvidhaṃ niviṭṭhaṃ,",
  "tika-vin06t:807_7": "aniviṭṭhañca,",
  "tika-vin06t:807_8": "tesu aniviṭṭhaṃ ekakulassa vā nānākulassa vā aparikkhittameva hoti,",
  "tika-vin06t:807_9": "niviṭṭhaṃ siyā parikkhittaṃ,",
  "tika-vin06t:807_10": "siyā aparikkhittaṃ,",
  "tika-vin06t:807_11": "tasmā tattha parikkhepādivasena adassetvā abbhantaravasena vutto.",
  "tika-vin06t:807_12": "Tathā abbhokāse.",
  "tika-vin06t:807_13": "Rukkhamūle chāyāvasena.",
  "tika-vin06t:807_14": "Aññathā “sattho ekūpacāro nānūpacāro”tiādi uddesavirodho siyā vibhaṅge adassitattā,",
  "tika-vin06t:807_15": "tasmā satthassa purato ca pacchato ca sattabbhantarā,",
  "tika-vin06t:807_16": "passato ca ekabbhantaranti ayamekūpacāro,",
  "tika-vin06t:807_17": "tato paraṃ nānūpacāro.",
  "tika-vin06t:807_18": "Tathā rukkhamūlassa yattha majjhanhike kāle chāyā pharati,",
  "tika-vin06t:807_19": "ayaṃ ekūpacāro.",
  "tika-vin06t:807_20": "Itaro nānūpacāro. Kasmā?",
  "tika-vin06t:807_21": "Tattha hi parikkhepo appamāṇaṃ.",
  "tika-vin06t:807_22": "Chāyāva pamāṇaṃ.",
  "tika-vin06t:807_23": "Ajjhokāsassa pāḷiyaṃ vuttova.",
  "tika-vin06t:807_24": "“Satthādīnaṃ ekakulasantakavasena ekūpacāratā”ti likhitaṃ,",
  "tika-vin06t:807_25": "tasmā nivesane,",
  "tika-vin06t:807_26": "udosite ca vuttaparicchedova aṭṭādīsūti katvā saṃkhittaṃ.",
  "tika-vin06t:807_27": "Tato paraṃ khettadhaññakaraṇaārāmavihāresu pana parikkhittāparikkhitta-",
  "tika-vin06t:807_28": "padaṃ puna uddhaṭaṃ satthavibhaṅgena adhikārassa pacchinnattā.",
  "tika-vin06t:807_29": "“Nānāgabbhā”tiādivacanaṃ pana asambhavato khettadhaññakaraṇaārāmesu na uddhaṭaṃ.",
  "tika-vin06t:807_30": "Vihāre sambhavantampi tattha pacchinnattā na uddhaṭaṃ.",
  "tika-vin06t:807_31": "Kulaṃ vuccati sāmiko,",
  "tika-vin06t:807_32": "tasmā “ekakulassa nānākulassā”ti iminā gāmādīnaṃ cuddasannaṃ cīvaranikkhepaṭṭhānānaṃ sādhāraṇāsādhāraṇabhāvaṃ dīpeti.",
  "tika-vin06t:807_33": "Ajjhokāsassa pana asambhavato na vuttaṃ.",
  "tika-vin06t:807_34": "Yasmā panettha ekakulassa,",
  "tika-vin06t:807_35": "nānākulassa ca aparikkhittesu gāmādīsu parihāraviseso kiñcāpi natthi,",
  "tika-vin06t:807_36": "parikkhittesu pana atthi,",
  "tika-vin06t:807_37": "tasmā ekanānākulaggahaṇaṃ,",
  "tika-vin06t:807_38": "ekanānūpacāraggahaṇañca sātthakanti veditabbaṃ.",
  "tika-vin06t:807_39": "Tatthapi ayaṃ viseso – satthe,",
  "tika-vin06t:807_40": "rukkhamūle ca kulabhedatova bhedo,",
  "tika-vin06t:807_41": "nopacārabhedato.",
  "tika-vin06t:807_42": "Ajjhokāse upacārabhedato ca,",
  "tika-vin06t:807_43": "so pana pāḷiyaṃ na dassitoti.",
  "tika-vin06t:807_44": "“Taṃ pamāṇaṃ atikkamitvāti vacanato ākāsepi aḍḍhateyyaratanappamāṇe doso natthī”ti vadanti.",
  "tika-vin06t:808_0": "479.",
  "tika-vin06t:808_1": "“Sabhā”ti itthiliṅgaṃ.",
  "tika-vin06t:808_2": "“Sabhāya”nti napuṃsakaliṅgaṃ,",
  "tika-vin06t:808_3": "tena vuttaṃ “liṅgabyattanayenā”ti.",
  "tika-vin06t:808_4": "Napuṃsakaliṅgadassanatthaṃ kira “sabhāya”nti paccattavasena niddiṭṭhaṃ,",
  "tika-vin06t:808_5": "tassa anupayogattā “dvāramūla”ntipi.",
  "tika-vin06t:808_6": "Attano nikkhittaṭṭhāne anikkhittattā vīthihatthapāso na rakkhati,",
  "tika-vin06t:808_7": "yasmiṃ ghare cīvaraṃ nikkhittaṃ hoti,",
  "tika-vin06t:808_8": "tasmiṃ ghare vatthabbaṃ.",
  "tika-vin06t:808_9": "“Sabhāye vā vatthabbaṃ dvāramūle vā,",
  "tika-vin06t:808_10": "hatthapāsā vā na vijahitabba”nti hi vuttaṃ.",
  "tika-vin06t:808_11": "“Hatthapāseyeva aruṇaṃ uṭṭhapetabba”nti niyamitattā jānituṃ na sakkāti ce?",
  "tika-vin06t:808_12": "Antoghare na sakkā,",
  "tika-vin06t:808_13": "tathā tathā vuttattā,",
  "tika-vin06t:808_14": "tasmā “yutti pamāṇa”nti vuttaṃ.",
  "tika-vin06t:808_15": "Ayamattho aṭṭhakathāyampi pakāsito,",
  "tika-vin06t:808_16": "punapi khuddakagāme sabbasādhāraṇagāmadvāravasena.",
  "tika-vin06t:808_17": "Sace tassa dvāradvayaṃ hoti,",
  "tika-vin06t:808_18": "majjhe ca gharasabhāyaṃ,",
  "tika-vin06t:808_19": "yatthicchati,",
  "tika-vin06t:808_20": "tattha vasitabba”nti.",
  "tika-vin06t:809_0": "480- 1.",
  "tika-vin06t:809_1": "Yāni nivesanādīni gāmasaṅkhyaṃ na gacchanti,",
  "tika-vin06t:809_2": "tāni nivesanādīnīti adhippetāni.",
  "tika-vin06t:809_3": "Ajjhokāse aparisaṅkitampi cīvaraṃ atirekasattabbhantare nikkhittaṃ nissaggiyaṃ hoti,",
  "tika-vin06t:809_4": "ettha antosīmatā na rakkhati,",
  "tika-vin06t:809_5": "satthe pana rakkhati.",
  "tika-vin06t:809_6": "“Nadīparihāro ca labbhatī”ti vacanato udakukkhepasīmāyaṃ parihāro labbhatīti siddhaṃ.",
  "tika-vin06t:809_7": "Sāmantavihāro ce ekasīmo,",
  "tika-vin06t:809_8": "cīvaraṃ na nissaggiyaṃ.",
  "tika-vin06t:810_0": "Idāni –",
  "tika-vin06t:811_0": "“Chinnaṃ dhutaṅgaṃ sāsaṅka-sammato santaruttaraṃ;",
  "tika-vin06t:812_0": "Acīvarassānāpatti, paccuddhārādisiddhito”ti. –",
  "tika-vin06t:813_0": "Idaṃ pakiṇṇakaṃ,",
  "tika-vin06t:813_1": "tatthāyaṃ codanāpubbaṅgamo vinicchayo –",
  "tika-vin06t:813_2": "keci “diguṇaṃ saṅghāṭi”nti vacanato “ekaccikā saṅghāṭipi nādhiṭṭhātabbā.",
  "tika-vin06t:813_3": "Sace adhiṭṭhāti na ruhatī”ti vatvā upasampadāpekkhānampi diguṇameva saṅghāṭiṃ datvā upasampādenti,",
  "tika-vin06t:813_4": "te iminā suttalesena saññāpetabbā.",
  "tika-vin06t:813_5": "Bhagavatā hi “chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsaka”nti paṭhamaṃ anuññātaṃ.",
  "tika-vin06t:813_6": "Tato “aññatarassa bhikkhuno ticīvare kariyamāne sabbaṃ chinnakaṃ nappahoti.",
  "tika-vin06t:813_7": "Dve chinnakāni ekaṃ acchinnakaṃ nappahoti.",
  "tika-vin06t:813_8": "Dve acchinnakāni ekaṃ chinnakaṃ nappahotī”ti imasmiṃ vatthusmiṃ “anujānāmi,",
  "tika-vin06t:813_9": "bhikkhave,",
  "tika-vin06t:813_10": "anvādhikampi āropetu”nti anuññātaṃ,",
  "tika-vin06t:813_11": "tasmā ekaccikāpi saṅghāṭi vaṭṭatīti siddhaṃ.",
  "tika-vin06t:813_12": "Yā chijjamānā nappahoti,",
  "tika-vin06t:813_13": "tassā kuto diguṇatāti.",
  "tika-vin06t:813_14": "Aṭṭhakathāyampissa vuttaṃ “anvādhikampi āropetunti āgantukapattampi dātuṃ.",
  "tika-vin06t:813_15": "Idaṃ pana appahonake āropetabbaṃ.",
  "tika-vin06t:813_16": "Sace pahoti,",
  "tika-vin06t:813_17": "āgantukapattaṃ na vaṭṭati,",
  "tika-vin06t:813_18": "chinditabbamevā”ti.",
  "tika-vin06t:813_19": "Kathinaṃ pana chinnakameva vaṭṭati āveṇikalakkhaṇattā,",
  "tika-vin06t:813_20": "“chinnakaṃ diguṇaṃ nappahotī”ti vacanābhāvato cāti sanniṭṭhānamettha gantabbaṃ.",
  "tika-vin06t:814_0": "Dhutaṅganti anupasampannānaṃ tecīvarikadhutaṅgābhāvato ticīvareneva tecīvarikoti.",
  "tika-vin06t:814_1": "Tesaṃ adhiṭṭhānābhāvato “adhiṭṭhitenevā”ti vattabbaṃ hotūti ce? Na,",
  "tika-vin06t:814_2": "dhutaṅgabhedena virodhappasaṅgato.",
  "tika-vin06t:814_3": "Catutthacīvarasādiyanena hi dhutaṅgabhedo,",
  "tika-vin06t:814_4": "na ticīvaravippavāsena,",
  "tika-vin06t:814_5": "nāpi atirekacīvarasādiyanena,",
  "tika-vin06t:814_6": "nāpi atirekacīvaradhāraṇena.",
  "tika-vin06t:814_7": "Yasmā pana bhikkhūnaṃyeva bhagavatā adhiṭṭhānavasena nava cīvarāni anuññātāni,",
  "tika-vin06t:814_8": "jātivasena ca vuttāni,",
  "tika-vin06t:814_9": "na evaṃ anupasampannānaṃ.",
  "tika-vin06t:814_10": "Tasmā tesaṃ cīvaraniyamābhāvā na taṃ dhutaṅgaṃ anuññātaṃ gahaṭṭhānaṃ viya,",
  "tika-vin06t:814_11": "tasmā tassa samādānavidhāne avacanato ca sanniṭṭhānamettha gantabbaṃ.",
  "tika-vin06t:815_0": "Sāsaṅkasammatoti kaṅkhāvitaraṇiyaṃ sāsaṅkasikkhāpade visuṃ aṅgāni na vuttāni,",
  "tika-vin06t:815_1": "“sesamettha cīvaravaggassa dutiyasikkhāpade vuttanayena veditabba”nti vuttaṃ,",
  "tika-vin06t:815_2": "na ca panetaṃ vuttaṃ.",
  "tika-vin06t:815_3": "Tattha rattivippavāso catutthaṃ aṅgaṃ,",
  "tika-vin06t:815_4": "idha chārattavippavāso,",
  "tika-vin06t:815_5": "ayamettha visesoti,",
  "tika-vin06t:815_6": "tasmā aṅgasāmaññato,",
  "tika-vin06t:815_7": "sammutisāmaññato ca sāsaṅkasikkhāpadameva vadanti.",
  "tika-vin06t:815_8": "Idaṃ nippadesaṃ,",
  "tika-vin06t:815_9": "taṃ sappadesaṃ māsaparamattā.",
  "tika-vin06t:815_10": "Tattha bahigāmepi gāmasīmaṃ okkamitvā vasitvā pakkamantassa anāpatti,",
  "tika-vin06t:815_11": "idha na tathā,",
  "tika-vin06t:815_12": "idha anantare anantare aruṇuggamane nissaggiyaṃ,",
  "tika-vin06t:815_13": "tattha sattameti ayaṃ imesaṃ dvinnaṃ viseso.",
  "tika-vin06t:815_14": "Aṅgāni pana cīvaranikkhepaṅgasampattito vipariyāyena,",
  "tika-vin06t:815_15": "idha vuttanayena ca siddhattā na vuttāni.",
  "tika-vin06t:815_16": "Tāni kāmaṃ na vuttāni,",
  "tika-vin06t:815_17": "tathāpi catutthamaṅgaṃ visesitabbaṃ,",
  "tika-vin06t:815_18": "na pana visesitaṃ.",
  "tika-vin06t:815_19": "Kiṃkāraṇā?",
  "tika-vin06t:815_20": "Idha vuttanissajjanakkamena nissajjetvā āpattidesanato,",
  "tika-vin06t:815_21": "tatthāpannāpattivimokkhadīpanatthaṃ.",
  "tika-vin06t:815_22": "Saṃvaccharavippavutthampi rattivippavutthameva,",
  "tika-vin06t:815_23": "pageva chārattaṃ vippavutthaṃ.",
  "tika-vin06t:815_24": "Evaṃ santepi tattha yathāvuttaaṅgasampattiyā sati tattha vuttanayeneva nissajjitabbaṃ.",
  "tika-vin06t:815_25": "Hemante vā gimhe vā nissajjati ce?",
  "tika-vin06t:815_26": "Idha vuttanayenāpi nissajjituṃ vaṭṭatīti ñāpanatthaṃ catutthaṃ aṅgaṃ na visesitanti no takkoti ācariyo.",
  "tika-vin06t:815_27": "Māsātikkantampi cīvaraṃ “dasāhātikkanta”nti vatvā nissaṭṭhameva.",
  "tika-vin06t:815_28": "Dvayena ūnamāsaṃ hutvā “dasāhātikkanta”nti vatvā māsātikkantanti eke.",
  "tika-vin06t:815_29": "Tathāpi sace paccāsācīvaraṃ hoti,",
  "tika-vin06t:815_30": "nissaggiyaṃ “dasāhātikkanta”nti vatvā,",
  "tika-vin06t:815_31": "mūlacīvaraṃ pana “māsātikkanta”nti vatvā nissajjitabbaṃ.",
  "tika-vin06t:816_0": "“Santaruttara”nti vā “saṅghāṭi”nti vā “cīvara”nti vā kiṃ ticīvaraṃ,",
  "tika-vin06t:816_1": "udāhu aññampīti.",
  "tika-vin06t:816_2": "Kiñcettha –",
  "tika-vin06t:816_3": "yadi ticīvarameva paṭisiddhaṃ,",
  "tika-vin06t:816_4": "pariyāpannavasena acchinnacīvaracchindanadhovāpanaviññattiādivirodho.",
  "tika-vin06t:816_5": "Atha aññampi,",
  "tika-vin06t:816_6": "“niṭṭhitacīvarasmi”nti evamādinā virodhoti? Vuccate –",
  "tika-vin06t:816_7": "na niyamato veditabbaṃ yathāsambhavaṃ gahetabbato.",
  "tika-vin06t:816_8": "Tathā hi “cīvaraṃ nikkhipitvā santaruttarena janapadacārikaṃ pakkamantī”ti evamādīsu ticīvarameva. “Na,",
  "tika-vin06t:816_9": "bhikkhave,",
  "tika-vin06t:816_10": "santaruttarena gāmo pavisitabbo,",
  "tika-vin06t:816_11": "santaruttaraparamaṃ tato cīvaraṃ sādhitabba”nti evamādīsu yaṃkiñci,",
  "tika-vin06t:816_12": "tathā saguṇaṃ katvā saṅghāṭiyo dātabbā,",
  "tika-vin06t:816_13": "nivāsanaṃ dātabbaṃ,",
  "tika-vin06t:816_14": "saṅghāṭi dātabbā, handa te, āvuso, saṅghāṭi,",
  "tika-vin06t:816_15": "dehi me paṭantiādīsu.",
  "tika-vin06t:816_16": "Vuttañhetaṃ “sabbañhi cīvaraṃ saṅghaṭitaṭṭhena ‘saṅghāṭī’ti vuccatī”ti.",
  "tika-vin06t:816_17": "Tathā “niṭṭhitacīvarasmi”nti etthāpīti eke.",
  "tika-vin06t:816_18": "Antosamaye hi yāvadatthaṃ cīvaraṃ anuññātaṃ,",
  "tika-vin06t:816_19": "taṃ sabbaṃ kariyamānaṃ kadā niṭṭhānaṃ gacchissati,",
  "tika-vin06t:816_20": "tasmā ticīvaramevāti eke.",
  "tika-vin06t:816_21": "Acīvarassānāpatti paccuddhārādisiddhitoti kiṃ vuttaṃ hoti?",
  "tika-vin06t:816_22": "Udositasikkhāpadassa nippayojanabhāvappasaṅgato ticīvaravippavāse tecīvarassa āpattīti eke.",
  "tika-vin06t:816_23": "Tatthetaṃ vuccati na hoti āpatti paccuddhārādisiddhito.",
  "tika-vin06t:816_24": "“Anāpatti antoaruṇe paccuddharati,",
  "tika-vin06t:816_25": "vissajjetī”ti hi vuttaṃ.",
  "tika-vin06t:816_26": "Aññathā paccuddharantassa,",
  "tika-vin06t:816_27": "antoaruṇe vissajjentassa ca yāva añño nādhiṭṭhāti,",
  "tika-vin06t:816_28": "tāva āpattiṃ āpajjati yathāvuttanayena.",
  "tika-vin06t:816_29": "Aññathā sattabbhantarena vippavāsassāti vippavāsato yathārutaṃyeva sati vippavāse vippavāsato avippavāse sati avippavāsatoti.",
  "tika-vin06t:817_0": "Udositasikkhāpadavaṇṇanā niṭṭhitā.",
  "tika-vin06t:818_0": "3. Tatiyakathinasikkhāpadavaṇṇanā",
  "tika-vin06t:819_0": "497.",
  "tika-vin06t:819_1": "Nappahotīti lāmakaparicchedaṃ na pāpuṇāti,",
  "tika-vin06t:819_2": "teneva ticīvarassa muṭṭhipañcakādilāmakaparicchedova tāva vutto.",
  "tika-vin06t:819_3": "Cīvare paccāsā cīvarapaccāsā.",
  "tika-vin06t:819_4": "Tenetaṃ dīpeti –",
  "tika-vin06t:819_5": "taṃ cīvaraṃ pacchā labbhatu vā mā vā,",
  "tika-vin06t:819_6": "yāva sā paccāsā chijjati,",
  "tika-vin06t:819_7": "tāva idaṃ mūlacīvaraṃ ṭhapetuṃ anujānāmīti.",
  "tika-vin06t:819_8": "“Cīvarapaccāsā”ti mariyādatthe nissakkavacanaṃ,",
  "tika-vin06t:819_9": "bhummatthe vā paccattavacanaṃ kataṃ.",
  "tika-vin06t:820_0": "499- 500.",
  "tika-vin06t:820_1": "Niṭṭhitacīvarasmiṃ …pe…",
  "tika-vin06t:820_2": "cīvarāsā vā upacchinnātiādimhi tīsu cīvaresu aññataraṃ kataṃ hoti,",
  "tika-vin06t:820_3": "sesā atthi, rakkhati.",
  "tika-vin06t:820_4": "Cīvarapalibodhassa upacchede,",
  "tika-vin06t:820_5": "ubbhatasmiñca kathine samaye vā hemantassa samaye vā akālacīvaraṃ uppajjeyya,",
  "tika-vin06t:820_6": "khippameva kāretabbaṃ.",
  "tika-vin06t:820_7": "Sati pāripūriyā paccāsā na rakkhati,",
  "tika-vin06t:820_8": "asati natthi ce paccāsā,",
  "tika-vin06t:820_9": "na rakkhati.",
  "tika-vin06t:820_10": "“Anatthate kathine ekādasamāse uppanna”nti vacanato aparakattikā atthate vā anatthate vā samayova.",
  "tika-vin06t:820_11": "Hemanto siyā samayo atthate,",
  "tika-vin06t:820_12": "siyā asamayo anatthate.",
  "tika-vin06t:820_13": "Tato paraṃ ekaṃsato asamayo vāti.",
  "tika-vin06t:820_14": "“Ādissa dinna”nti idaṃ idha alabbhamānampi atthuddhāravasena vuttaṃ bhikkhunīnaṃ dutiyanissaggiye sesaṃ akālacīvaraṃ viya.",
  "tika-vin06t:820_15": "Tattha hi bhikkhunisaṅghassa “sampattā bhājentū”ti evaṃ ādissa dinnameva “akālacīvaraṃ kālacīvara”nti adhiṭṭhahitvā bhājentiyā nissaggiyaṃ.",
  "tika-vin06t:820_16": "Tathā hi tattha yathā “akālacīvaraṃ nāma anatthate kathine ekādasamāse uppannaṃ,",
  "tika-vin06t:820_17": "atthate kathine sattamāse uppanna”nti idaṃ atthuddhāravasena vuttaṃ,",
  "tika-vin06t:820_18": "evaṃsampadamidaṃ.",
  "tika-vin06t:820_19": "Yadi evaṃ “ekapuggalassa idaṃ tuyhaṃ damhīti dinna”nti idaṃ kimatthaṃ vuttaṃ,",
  "tika-vin06t:820_20": "na hi taṃ bhājanīyanti ce?",
  "tika-vin06t:820_21": "Abhājanīyasāmaññato vuttaṃ hoti.",
  "tika-vin06t:820_22": "Yathā saṅghassa ādissa dinnaṃ atthatakathinehi eva bhikkhūhi abhājanīyattā akālacīvaraṃ nāma jātaṃ,",
  "tika-vin06t:820_23": "evaṃ puggalikampi itarehīti attho.",
  "tika-vin06t:820_24": "Evaṃ santepi kassaci siyā “ādissa dinnampi dasāhameva parihāraṃ labhatī”ti.",
  "tika-vin06t:820_25": "Tassetaṃ pāṭikaṅkhaṃ.",
  "tika-vin06t:820_26": "Paṭhamakathine “niṭṭhitacīvarasmiṃ bhikkhunā ubbhatasmiṃ kathine”ti idañhi niratthakanti.",
  "tika-vin06t:820_27": "Anubbhatasmimpi hi kathine dasāhaparamameva dhāretabbanti viññātattā anādissa dinnameva sandhāyetaṃ vuttaṃ siyāti ce?",
  "tika-vin06t:820_28": "Evaṃ santepi anādissa dinnampi anatthatakathinānaṃ aparakattikāya dasāhameva parihāraṃ labhati “niṭṭhitacīvarasmiṃ",
  "tika-vin06t:820_29": "bhikkhunā ubbhatasmiṃ kathine”ti vuttattā.",
  "tika-vin06t:820_30": "Āmantāti ce?",
  "tika-vin06t:820_31": "“Anatthate kathine ekādasamāse uppanna”nti vacanena virujjhati,",
  "tika-vin06t:820_32": "tasmā yathāvuttanayenevettha sanniṭṭhānaṃ gantabbaṃ.",
  "tika-vin06t:821_0": "Anugaṇṭhipade vuttaṃ “paṭhamasikkhāpade sabbacīvarānaṃ yāvadatthacīvaravasena kathinamāsabbhantare dasāhātikkamepi anāpatti parihārassa dinnattā.",
  "tika-vin06t:821_1": "Yathā kathinamāsabbhantare ādissa dinnamakālacīvaraṃ kālacīvaraparihārameva labhati,",
  "tika-vin06t:821_2": "tathā itaramāsepi labhatīti veditabbaṃ.",
  "tika-vin06t:821_3": "Tasmā evaṃ ‘niṭṭhitacīvarasmiṃ bhikkhunā ubbhatasmiṃ kathine bhikkhuno paneva cīvaraṃ uppajjeyyā’tiādinā",
  "tika-vin06t:821_4": "sikkhāpade siddhepi anatthatakathinānaṃ pacchimakattikamāsaṃ anujānantena ‘akālacīvaraṃ uppajjeyyā’ti vuttaṃ.",
  "tika-vin06t:821_5": "Evañhi avutte akālacīvaraṃ nāma ‘anatthate kathine ekādasamāse uppanna’nti na sakkā vattuṃ.",
  "tika-vin06t:821_6": "Evañhi vacanato anatthatakathinānaṃ atthatakathinānaṃ viya sabbacīvarānaṃ pacchimakattikamāse dasāhātikkame nissaggiyaṃ na hotī”tiādi.",
  "tika-vin06t:822_0": "Bhiyyopi evaṃ vuttaṃ –",
  "tika-vin06t:822_1": "yaṃ pana mayā “paṭhamakathine dasāhaparamaṃ atirekacīvaraṃ dhāretabba”nti anuññātaṃ,",
  "tika-vin06t:822_2": "tampi kathinamāsato bahi uppannameva,",
  "tika-vin06t:822_3": "na antoti ayamattho dīpito hoti. Kathaṃ?",
  "tika-vin06t:822_4": "Atirekacīvarassa dasāhaparihārato uddhaṃ āpajjitabbāpattiṃ “niṭṭhitacīvarasmiṃ bhikkhunā ubbhatasmiṃ",
  "tika-vin06t:822_5": "kathine”ti anupaññattiyā kathinabbhantare vāretvā tato uddhaṃ uppannesu dasāhātikkame āpajjitabbāpattiṃ",
  "tika-vin06t:822_6": "iminā sikkhāpadena vāretuṃ “akālacīvaraṃ uppajjeyyā”tiādi vuttaṃ.",
  "tika-vin06t:822_7": "Tena “kālepi ādissa dinnaṃ,",
  "tika-vin06t:822_8": "etaṃ akālacīvaraṃ nāmā”ti vacanato kathinubbhārato uddhaṃ dasāhaparihāraṃ na labhatīti dīpitaṃ hoti,",
  "tika-vin06t:822_9": "tehi saddhiṃ puna kathinubbhārato uddhaṃ pañca divasāni labhatīti pasaṅgopi “niṭṭhitacīvarasmiṃ bhikkhunā",
  "tika-vin06t:822_10": "ubbhatasmiṃ kathine bhikkhuno paneva akālacīvaraṃ uppajjeyya…pe…",
  "tika-vin06t:822_11": "khippameva kāretabba”nti akālacīvarassa uppattikālaṃ niyametvā vuttattā nivārito hoti,",
  "tika-vin06t:822_12": "tadubhayena kathinabbhantare uppannacīvaraṃ kathinubbhārato uddhaṃ ekadivasampi parihāraṃ na labhatīti siddhaṃ hoti.",
  "tika-vin06t:822_13": "Evaṃ apare vadantīti.",
  "tika-vin06t:823_0": "Punapi vuttaṃ –",
  "tika-vin06t:823_1": "ācariyā pana evaṃ vadeyyuṃ “niṭṭhitacīvarasmiṃ bhikkhunā ubbhatasmiṃ kathine bhikkhuno paneva akālacīvaraṃ",
  "tika-vin06t:823_2": "uppajjeyyā”ti ettha “niṭṭhitacīvarasmiṃ bhikkhunā ubbhatasmiṃ kathine”ti vadanto evaṃ viññāpeti “etthantare",
  "tika-vin06t:823_3": "tiṇṇannampi akālacīvarānaṃ uppatti abhāva”nti.",
  "tika-vin06t:823_4": "Kasmā pana padabhājane vitthāritānīti? Vuccate –",
  "tika-vin06t:823_5": "idaṃ sikkhāpadaṃ adhiṭṭhānaṃ sandhāya vuttaṃ,",
  "tika-vin06t:823_6": "kintu paṭhame dasāhaṃ anujānitvā tasmiṃ appahonte sace paccāsā atthi,",
  "tika-vin06t:823_7": "tameva vaḍḍhetvā māsaṃ anujānanto imampi atthavisesaṃ dīpeti akālacīvaraṃ nāma sammukhībhūtena bhājetabbantipi dīpeti.",
  "tika-vin06t:823_8": "Taṃ pana “ākaṅkhamānena bhikkhunā paṭiggahetabba”nti iminā sikkhāpadena vaḍḍhetvā vuttanti,",
  "tika-vin06t:823_9": "tasmā tīṇipi padabhājane vitthāritānīti.",
  "tika-vin06t:824_0": "“Khippameva kāretabbanti dasāhā kāretabba”nti idaṃ pana pahonakabhāve purimasikkhāpadalakkhaṇenāti dīpetuṃ vuttaṃ,",
  "tika-vin06t:824_1": "tasmā “evaṃ sīghanti vā lahunti vā”tiādinā avatvā “dasāhā”ti vuttaṃ.",
  "tika-vin06t:824_2": "Atthatakathinassa evaṃ hotu,",
  "tika-vin06t:824_3": "anatthate pana kathine kathanti vutte anatthatassa paṭikkhepataṃ dassetīti vutto apassanto vighātaṃ āpajjatīti.",
  "tika-vin06t:824_4": "Ekatiṃse aruṇuggamane nissaggiyanti mahantenapi paccāsācīvarena saha ghaṭitampi tabbhāvaṃ anupatitvā nissaggiyaṃ hoti sati pacchimappamāṇasambhave,",
  "tika-vin06t:824_5": "asati na hoti,",
  "tika-vin06t:824_6": "puna ghaṭite hoti,",
  "tika-vin06t:824_7": "aññena ghaṭite na hoti.",
  "tika-vin06t:824_8": "Chinnaṃ aññavatthu hoti.",
  "tika-vin06t:824_9": "Pubbaparicchedaṃ atikkantaṃ ghaṭitaṃ puna aññaparicchedaṃ labhatīti eke,",
  "tika-vin06t:824_10": "upaparikkhitvā gahetabbaṃ.",
  "tika-vin06t:824_11": "Aññatarasmiṃ gaṇṭhipade pana “saṅghassa vā idaṃ akālacīvaranti uddissa dinna’nti ettha saṅghassa dinne āpatti nāma natthi,",
  "tika-vin06t:824_12": "‘sotassa raho’tiādīsu viya paduddhārena vuttaṃ,",
  "tika-vin06t:824_13": "tassa lābhaṃ sandhāyāti ce?",
  "tika-vin06t:824_14": "Saṅghato vā uppajjeyyāti anena siddhattā adhikamevā”ti ca “saṅgho cīvarāni labhissati gaṇo vā’tiādināpi pāṭho atthī”ti ca vuttaṃ.",
  "tika-vin06t:824_15": "Gaṇṭhipade kosallatthaṃ pana mayā sabbaṃ likhitaṃ,",
  "tika-vin06t:824_16": "suṭṭhu vicāretvā kathetabbaṃ.",
  "tika-vin06t:825_0": "Tatiyakathinasikkhāpadavaṇṇanā niṭṭhitā.",
  "tika-vin06t:826_0": "4. Purāṇacīvarasikkhāpadavaṇṇanā",
  "tika-vin06t:827_0": "503- 505.",
  "tika-vin06t:827_1": "Bhattavissagganti bhattakiccādhiṭṭhānaṃ.",
  "tika-vin06t:827_2": "Bhattakiccādhiṭṭhānavibhāganti porāṇā.",
  "tika-vin06t:827_3": "Tattha nāma tvanti tattha tayā katakamme evaṃ akattabbe sati dhovāpissasi nāma.",
  "tika-vin06t:827_4": "Atha vā so nāma tvanti attho.",
  "tika-vin06t:827_5": "Ubhatosaṅghe upasampannāti bhikkhūnaṃ santike upasampadāya paṭikkhittattā tadanupasaṅgabhayā evaṃ vuttanti veditabbaṃ.",
  "tika-vin06t:827_6": "“Purāṇacīvara”nti ettha purāṇabhāvadīpanatthameva “sakiṃ nivatthampi sakiṃ pārutampī”ti vuttaṃ,",
  "tika-vin06t:827_7": "tasmā “cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ pacchima”nti vacanassa okāso na jātoti eke.",
  "tika-vin06t:827_8": "Yasmā vikappanupagapacchimaṃ idha nādhippetaṃ,",
  "tika-vin06t:827_9": "nivāsanapārupanupagamevādhippetaṃ,",
  "tika-vin06t:827_10": "teneva nisīdanapaccattharaṇe dukkaṭaṃ vuttaṃ,",
  "tika-vin06t:827_11": "tasmā na vuttanti eke.",
  "tika-vin06t:827_12": "Jātippamāṇāvacanato yaṃ kiñci purāṇavatthaṃ dhovāpentassa nissaggiyameva,",
  "tika-vin06t:827_13": "teneva “anāpatti cīvaraṃ ṭhapetvā aññaṃ parikkhāraṃ dhovāpetī”ti vuttaṃ.",
  "tika-vin06t:827_14": "Thavikampi hi asucimakkhitaṃ paribhuttaṃ dhovāpeti,",
  "tika-vin06t:827_15": "nissaggiyameva oḷārikattā,",
  "tika-vin06t:827_16": "appatirūpattā ca.",
  "tika-vin06t:827_17": "Teneva kaṅkhāvitaraṇiyaṃ imasmiṃ ṭhāne cīvaraparicchedo na vuttoti eke,",
  "tika-vin06t:827_18": "vicāretvā yuttataraṃ gahetabbaṃ.",
  "tika-vin06t:827_19": "“Rajitvā kappaṃ katvāti kappiyaṃ katameva nivāsetuṃ,",
  "tika-vin06t:827_20": "pārupituṃ vā vaṭṭati,",
  "tika-vin06t:827_21": "netara”nti vuttaṃ.",
  "tika-vin06t:827_22": "Iminā ca majjhimattheravādo upatthambhito hoti,",
  "tika-vin06t:827_23": "nopatthambhito.",
  "tika-vin06t:827_24": "Rajitvātiādi pana vinayavidhidassanatthaṃ vuttanti mama takko.",
  "tika-vin06t:827_25": "Yathā aññātikāya aññātikasaññīvāre tīṇi catukkāni,",
  "tika-vin06t:827_26": "evaṃ vematikañātikavāresu cāti nava catukkāni honti. Etthāha –",
  "tika-vin06t:827_27": "ekavāraṃ dhovitvā dhovanesu dhuraṃ nikkhipitvā puna “duddhota”nti maññamānā dhovati,",
  "tika-vin06t:827_28": "anāpattiyā bhavitabbaṃ,",
  "tika-vin06t:827_29": "dutiyavāraṃ avuttā dhovati nāma hotīti? Vuccate –",
  "tika-vin06t:827_30": "sace bhikkhu “alaṃ ettāvatā dhotenā”ti paṭikkhipati,",
  "tika-vin06t:827_31": "puna dhovantī avuttā dhovati nāmāti yujjati. No ce,",
  "tika-vin06t:827_32": "vuttāva hotīti veditabbaṃ.",
  "tika-vin06t:827_33": "Bhikkhussa liṅgaparivattane ekatoupasampannāya vasena āpatti sākiyānīnaṃ viya.",
  "tika-vin06t:828_0": "506.",
  "tika-vin06t:828_1": "Ekena vatthunāti yena kenaci paṭhamena.",
  "tika-vin06t:828_2": "“Tiṇṇaṃ catukkānaṃ vasenā”ti pāṭho.",
  "tika-vin06t:828_3": "Bhikkhūnaṃ santike aṭṭhavācikāya upasampannāya pākaṭattā taṃ avatvā sākiyāniyova vuttā apākaṭattā.",
  "tika-vin06t:829_0": "Purāṇacīvarasikkhāpadavaṇṇanā niṭṭhitā.",
  "tika-vin06t:830_0": "5. Cīvarapaṭiggahaṇasikkhāpadavaṇṇanā",
  "tika-vin06t:831_0": "508- 510.",
  "tika-vin06t:831_1": "Apaññatte sikkhāpadeti ettha “gaṇamhā ohīyanasikkhāpade”ti likhitaṃ.",
  "tika-vin06t:831_2": "Araññavāsīnisedhanasikkhāpade apaññatteti eke,",
  "tika-vin06t:831_3": "“taṃ na sundara”nti vadanti.",
  "tika-vin06t:831_4": "Vihatthatāyāti āyāsena.",
  "tika-vin06t:832_0": "512.",
  "tika-vin06t:832_1": "Upacāroti dvādasahattho.",
  "tika-vin06t:832_2": "Mahāpaccariyaṃ,",
  "tika-vin06t:832_3": "kurundiyañca vuttanti ettha rattibhāge dhammakathikassa bhikkhuno bahūsu cīvaresu mahājanena pasādadānavasena",
  "tika-vin06t:832_4": "paṭikkhittesu punadivase “upāsakānaṃ pasādadānāni etānī”ti suddhacittena gaṇhantassa doso natthi,",
  "tika-vin06t:832_5": "“bhikkhunīhipi dinnāni idha santī”ti ñatvā gaṇhato doso.",
  "tika-vin06t:832_6": "Taṃ acittakabhāvenāti bhikkhunīhi dinnabhāvaṃ ñatvā bahūsu tassā cīvarassa ajānanenāti attho.",
  "tika-vin06t:832_7": "Paṃsukūlaṃ adhiṭṭhahitvāti “bhikkhunīhi nu kho dinnaṃ siyā”ti avikappetvā “paṃsukūlaṃ gaṇhāmī”ti gaṇhantassa vaṭṭati.",
  "tika-vin06t:832_8": "Kurundiādīsu vuttopi attho ayameva, ekaṃ,",
  "tika-vin06t:832_9": "“acittakabhāvenā”ti vacanena “yathā tathā gaṇhituṃ vaṭṭatī”ti uppathova paṭisedhitoti apare.",
  "tika-vin06t:832_10": "Evaṃ dhammasiritthero na vadati,",
  "tika-vin06t:832_11": "ujukameva vadatīti papañcitaṃ.",
  "tika-vin06t:832_12": "Tasseva visayo,",
  "tika-vin06t:832_13": "tassāyaṃ adhippāyo –",
  "tika-vin06t:832_14": "yathā “paṃsukūlaṃ gaṇhissatīti ṭhapitaṃ kāmaṃ bhikkhunisantakampi avikappetvā paṃsukūlaṃ adhiṭṭhahitvā gahetuṃ vaṭṭatī”ti vuttaṃ,",
  "tika-vin06t:832_15": "tathā dhammakathikassa bhikkhuniyā dinnampi apaññāyamānaṃ vaṭṭatīti,",
  "tika-vin06t:832_16": "tasmā taṃ vuttaṃ mahāpaccariyaṃ,",
  "tika-vin06t:832_17": "kurundiyañca acittakabhāvena na sametīti.",
  "tika-vin06t:832_18": "Paṭikkhepo pana vikappaggahaṇe eva ruhati.",
  "tika-vin06t:832_19": "Aññathā pubbāparaṃ virujjhatīti.",
  "tika-vin06t:832_20": "Taṃ na yuttaṃ paṃsukūlena asamānattā.",
  "tika-vin06t:832_21": "Paṃsukūlabhāvena saṅkārakūṭādīsu ṭhapitaṃ bhikkhunīhi,",
  "tika-vin06t:832_22": "na taṃ tassā santakaṃ hutvā ṭhitaṃ hoti.",
  "tika-vin06t:832_23": "Assāmikañhi paṃsukūlaṃ sabbasādhāraṇañca,",
  "tika-vin06t:832_24": "aññopi gahetuṃ labhati.",
  "tika-vin06t:832_25": "Idaṃ pubbeva “bhikkhunīnaṃ cīvara”nti jānitvāpi paṃsukūliko gahetuṃ labhati tadā tassā asantakattā.",
  "tika-vin06t:832_26": "“Paṃsukūlaṃ adhiṭṭhahitvā”ti sallekhakkamanidassanatthaṃ vuttaṃ.",
  "tika-vin06t:832_27": "Maṃsaṃ dadantena tathāgatena sallekhato kappiyampi bhuttaṃ nissaggiyaṃ cīvaramāha yo maṃsaṃ kathanti sayamādiseyyāti.",
  "tika-vin06t:833_0": "Acittakattā kathaṃ paṃsukūlaṃ vaṭṭatīti ce?",
  "tika-vin06t:833_1": "Tāya tassa adinnattā,",
  "tika-vin06t:833_2": "bhikkhunāpi tato bhikkhunito aggahitattā ca.",
  "tika-vin06t:833_3": "Assāmikampi hi paṃsukūlaṃ aññissā hatthato gaṇhāti,",
  "tika-vin06t:833_4": "na vaṭṭati “aññātikāya bhikkhuniyā cīvaraṃ paṭiggaṇheyyā”ti vuttalakkhaṇasambhavato.",
  "tika-vin06t:833_5": "Aññātikāya santakaṃ ñātikāya hatthato gaṇhāti,",
  "tika-vin06t:833_6": "vaṭṭatīti eke.",
  "tika-vin06t:833_7": "Yathā sikkhamānasāmaṇerādīnaṃ hatthato paṭiggaṇhantassa anāpatti,",
  "tika-vin06t:833_8": "tathā kaṅkhāvitaraṇiyañca “aññātikāya hatthato gahaṇa”nti aṅgaṃ vuttaṃ.",
  "tika-vin06t:833_9": "Tathā ñātikāya santakaṃ sikkhamānāya,",
  "tika-vin06t:833_10": "sāmaṇeriyā,",
  "tika-vin06t:833_11": "upāsakassa,",
  "tika-vin06t:833_12": "upāsikāya,",
  "tika-vin06t:833_13": "bhikkhussa,",
  "tika-vin06t:833_14": "sāmaṇerassa santakaṃ aññātikāya bhikkhuniyā hatthato gaṇhantassa ca anāpatti evaṃ yathāvuttalakkhaṇāsambhavatoti eke,",
  "tika-vin06t:833_15": "teneva “ekatoupasampannāya cīvaraṃ paṭiggaṇhātī’ti avatvā ‘hatthato paṭiggaṇhāti aññatra pārivattakā,",
  "tika-vin06t:833_16": "āpatti dukkaṭassā’ti vuttaṃ,",
  "tika-vin06t:833_17": "tasmā aññātikāya santakampi ekatoupasampannāya hatthato paṭiggaṇhantassa dukkaṭa”nti vadanti,",
  "tika-vin06t:833_18": "ubhopete na sārato daṭṭhabbā,",
  "tika-vin06t:833_19": "kāraṇaṃ pariyesitabbaṃ.",
  "tika-vin06t:834_0": "514.",
  "tika-vin06t:834_1": "Ko pana vādo pattatthavikādīsūti anadhiṭṭhātabbesu bahūsu paṭalesu.",
  "tika-vin06t:834_2": "Tenevāha mātikāṭṭhakathāyaṃ “pattatthavikādimhi anadhiṭṭhātabbaparikkhāre”ti.",
  "tika-vin06t:834_3": "Adhiṭṭhānupagesu vā tesaṃ parikkhārattā bhisichaviyā viya anāpatti.",
  "tika-vin06t:834_4": "Kiṃ paṭaparissāvanaṃ parikkhāraṃ na hotīti? Hoti,",
  "tika-vin06t:834_5": "kintu taṃ kira nivāsanādicīvarasaṇṭhānattā na vaṭṭati.",
  "tika-vin06t:834_6": "Tasmā idha nivāsanādicīvarasādhanaṃ vikappanupagapacchimaṃ cīvaraṃ nāma.",
  "tika-vin06t:834_7": "Anantarātīte nivāsanapārupanupagamevāti sanniṭṭhānaṃ.",
  "tika-vin06t:834_8": "Evaṃ sante kaṅkhāvitaraṇiyaṃ kappanupagapacchimatā,",
  "tika-vin06t:834_9": "pārivattakābhāvo,",
  "tika-vin06t:834_10": "aññātikāya hatthato gahaṇanti tīṇeva aṅgāni avatvā aparikkhāratāti catutthamaṅgaṃ vattabbanti ce?",
  "tika-vin06t:834_11": "Na vattabbaṃ,",
  "tika-vin06t:834_12": "imasmiṃ sikkhāpade pattatthavikādiparikkhārassa acīvarasaṅkhyattā.",
  "tika-vin06t:834_13": "Paṭhamakathinādīsu vikappanupagatā pamāṇaṃ,",
  "tika-vin06t:834_14": "idha kāyaparibhogupagatāti.",
  "tika-vin06t:834_15": "“Aññaṃ parikkhāra”nti uddharitvā “pattatthavikādiṃ yaṃkiñcī”ti vuttattā vikappanupagampi pattatthavikādiṃ gaṇhituṃ vaṭṭati,",
  "tika-vin06t:834_16": "“paṭaparissāvanampī”ti vuttaṭṭhāne ca “cīvaraṃ nāma vikappanupagapacchima”nti vacanato paṭaparissāvanaṃ cīvarameva,",
  "tika-vin06t:834_17": "na parikkhāraṃ.",
  "tika-vin06t:834_18": "“Ko pana vādoti nigamanavacanampi sādhaka”nti keci vadanti,",
  "tika-vin06t:834_19": "paṇṇattiṃ ajānanato acittakaṃ,",
  "tika-vin06t:834_20": "na vatthuṃ,",
  "tika-vin06t:834_21": "“aññātikāya bhikkhuniyā santakabhāvājānanato,",
  "tika-vin06t:834_22": "cīvarabhāvājānanato ca acittaka”nti anugaṇṭhipade vuttaṃ.",
  "tika-vin06t:835_0": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin06t:836_0": "6. Aññātakaviññattisikkhāpadavaṇṇanā",
  "tika-vin06t:837_0": "515.",
  "tika-vin06t:837_1": "Parikkhārānanti upayogatthe sāmivacanaṃ.",
  "tika-vin06t:837_2": "Ekasāṭakanti bhāvanapuṃsakaṃ,",
  "tika-vin06t:837_3": "“aññātako moghapurisā”ti vacanena pavāritopi adātukāmo aññātako appavāritaṭṭhāne tiṭṭhatīti dīpitaṃ hoti.",
  "tika-vin06t:837_4": "Aññathā “anāpatti pavāritāna”nti iminā virujjhati.",
  "tika-vin06t:838_0": "517.",
  "tika-vin06t:838_1": "Neva tāva viññāpetabbaṃ,",
  "tika-vin06t:838_2": "na bhañjitabbanti anacchinnānaṃ cīvarānaṃ attano santakānaṃ atthitāya,",
  "tika-vin06t:838_3": "tattha paccāsāsabbhāvato ca.",
  "tika-vin06t:838_4": "Paccāsā kittakaṃ kālaṃ rakkhatīti?",
  "tika-vin06t:838_5": "Yāva gāmantarā,",
  "tika-vin06t:838_6": "yāva addhayojanāti eke.",
  "tika-vin06t:838_7": "Yāva dassanasavanūpacārāti eke.",
  "tika-vin06t:838_8": "Yāva aññe na passantīti eke.",
  "tika-vin06t:838_9": "Yāva paccāsā chijjatīti eke.",
  "tika-vin06t:838_10": "Yāva sākhāpalāsapariyesanabhañjanasajjanakālaparicchedāti eke.",
  "tika-vin06t:838_11": "Idaṃ sabbaṃ yathāsambhavaṃ yujjati.",
  "tika-vin06t:838_12": "Kathaṃ paññāyatīti ce?",
  "tika-vin06t:838_13": "“Sace pana etesaṃ vuttappakārānaṃ gihivatthādīnaṃ bhisichavipariyantānaṃ kiñci na labbhati,",
  "tika-vin06t:838_14": "tena tiṇena vā paṇṇena vā paṭicchādetvā āgantabba”nti aṭṭhakathāvacanato.",
  "tika-vin06t:839_0": "Na tāva therānaṃ dātabbānīti na tāva attano ruciyā dātabbāni,",
  "tika-vin06t:839_1": "yadā therā “dethāvuso”ti vadanti,",
  "tika-vin06t:839_2": "tadā dātabbāni.",
  "tika-vin06t:839_3": "“Evaṃ sati daharāpi acchinnacīvaraṭṭhāne tiṭṭhanti,",
  "tika-vin06t:839_4": "sākhāpalāsaṃ bhañjituṃ vaṭṭati,",
  "tika-vin06t:839_5": "na aññathā.",
  "tika-vin06t:839_6": "‘Yehi kehici vā acchinnaṃ hotī’ti hi vutta”nti vuttaṃ.",
  "tika-vin06t:839_7": "Ācariyo pana evaṃ vadati “attano ruciyāpi dātuṃ labhantī”ti.",
  "tika-vin06t:839_8": "Tathā hi aṭṭhakathāyaṃ “paribhogajiṇṇaṃ vā’ti ettha ca ‘acchinnacīvarānaṃ ācariyupajjhāyādīnaṃ attanā",
  "tika-vin06t:839_9": "tiṇapaṇṇehi paṭicchādetvā dinnacīvarampi saṅgahaṃ gacchatī’ti vattuṃ yujjatī”ti vuttaṃ.",
  "tika-vin06t:839_10": "Athāpi siyā ācariyādīhi “āharāvuso”ti vutteyeva,",
  "tika-vin06t:839_11": "nāvutteti, na,",
  "tika-vin06t:839_12": "“kehici vā acchinna”nti ettha vuttalesato dutiyalesassa avisesabhāvappasaṅgatoti.",
  "tika-vin06t:839_13": "Atha kimatthaṃ “na tāva therānaṃ dātabbānī”ti vuttanti ce?",
  "tika-vin06t:839_14": "Yāva therānaṃ atthāya sākhāpalāsāni bhañjati,",
  "tika-vin06t:839_15": "tāva na dātabbāni,",
  "tika-vin06t:839_16": "tato tāni theruddissakāni sākhāpalāsāni sayaṃ paridahitvā vināpi therāṇattiyā attano ruciyā dātabbāni,",
  "tika-vin06t:839_17": "bhūtagāmapātabyatāya pācittiyaṃ na hoti satthunāpi anuññātattā.",
  "tika-vin06t:839_18": "“Tiṇena vā paṇṇena vā”ti hi vuttaṃ,",
  "tika-vin06t:839_19": "taṃ kappiyameva sandhāya vuttanti ce? Na,",
  "tika-vin06t:839_20": "“tadalābhe na tveva…pe…",
  "tika-vin06t:839_21": "dukkaṭassā”ti vacanavirodhato. Etthāha –",
  "tika-vin06t:839_22": "dukkaṭabhayā pācittiyavatthu ce atikkamitabbaṃ,",
  "tika-vin06t:839_23": "tadalābhe thullaccayavatthu saṅghikaṃ,",
  "tika-vin06t:839_24": "tadalābhe pārājikavatthupi atikkamitabbaṃ siyāti? Na,",
  "tika-vin06t:839_25": "pārājikassa lokavajjattā.",
  "tika-vin06t:839_26": "Apica na sabbaṃ bhūtagāmaṃ pācittiyavatthumeva,",
  "tika-vin06t:839_27": "tato dukkaṭādivatthupi atthi,",
  "tika-vin06t:839_28": "anāpattivatthupi kālodisakaṃ,",
  "tika-vin06t:839_29": "tasmā idaṃ tadā anāpattivatthukanti veditabbaṃ.",
  "tika-vin06t:839_30": "Kittāvatā bhikkhu acchinnacīvaro naṭṭhacīvaro hotīti?",
  "tika-vin06t:839_31": "Ettāvatā naggo hotīti eke.",
  "tika-vin06t:839_32": "Vikappanupagapacchimabhāvena,",
  "tika-vin06t:839_33": "vikappanupagapacchimamādiṃ katvā viññāpentassa āpattīti eke.",
  "tika-vin06t:839_34": "Nivāsanapārupanupagābhāvenāti eke.",
  "tika-vin06t:839_35": "Ticīvarābhāvenāti eke.",
  "tika-vin06t:839_36": "Santaruttaraparamābhāvenāti eke.",
  "tika-vin06t:839_37": "Ayaṃ ekevādo yutto “santaruttaraparamaṃ tato cīvaraṃ sāditabba”nti hi vacanato,",
  "tika-vin06t:839_38": "tasmā santaruttare sati vikappanupagapacchimaṃ viññāpentassa paṭilābhena nissaggiyaṃ.",
  "tika-vin06t:839_39": "Yadi evaṃ “viññāpetvā paṭilabheyya nissaggiya”nti sikkhāpadena bhavitabbanti ce? Tanna,",
  "tika-vin06t:839_40": "tadatthasiddhito nānatthattā dhātūnaṃ.",
  "tika-vin06t:839_41": "Kiṃ vuttaṃ hoti?",
  "tika-vin06t:839_42": "Yathā hi “tikkhattuṃ methunaṃ dhammaṃ abhiviññāpesī”ti vutte pavattesīti attho,",
  "tika-vin06t:839_43": "tathā idhāpi “cīvaraṃ viññāpeyyā”ti viññattiyā pavatteyya uppādeyyāti attho.",
  "tika-vin06t:840_0": "Tena nivatthoti taṃnivattho.",
  "tika-vin06t:840_1": "Aññassa alābhena tameva paribhuñjato jirati,",
  "tika-vin06t:840_2": "na lesena.",
  "tika-vin06t:840_3": "Attanāti sayameva vattuṃ yujjati,",
  "tika-vin06t:840_4": "tasmā ayuttaparibhogena aparibhuñjitvā yuttaparibhogavasena paribhuñjato jiṇṇaṃ paribhogajiṇṇaṃ nāma.",
  "tika-vin06t:840_5": "Tassa sabhāgānaṃ acchinnakāle dānampi yuttaparibhoge eva saṅgahaṃ gacchatīti adhippāyo.",
  "tika-vin06t:840_6": "“Ime kira dve lesā aṭṭhakathāyo,",
  "tika-vin06t:840_7": "vācentānaṃ ācariyānaṃ matanti dhammasiritthero āhā”ti vuttaṃ.",
  "tika-vin06t:841_0": "521.",
  "tika-vin06t:841_1": "Nisīdituṃ vā nipajjituṃ vā na labhatīti yathāsukhaṃ na labhatīti adhippāyo.",
  "tika-vin06t:841_2": "“Aññassatthāyā”ti etthāpi “ñātakānaṃ pavāritāna”nti anuvattati eva.",
  "tika-vin06t:841_3": "Atthāya kassa?",
  "tika-vin06t:841_4": "Tasseva aññassa.",
  "tika-vin06t:841_5": "Yathā aññātake tikapācittiyaṃ,",
  "tika-vin06t:841_6": "tathā appavāritepīti dassanatthaṃ “ñātakānaṃ pavāritāna”nti vuttaṃ.",
  "tika-vin06t:841_7": "Aññathā “ñātake ñātakasaññī”ti iminā siddhattā na niccaṃ sesaṃ āpajjati.",
  "tika-vin06t:841_8": "Apicettha aññātakaggahaṇena appavāritaggahaṇaṃ hoti,",
  "tika-vin06t:841_9": "appavāritaggahaṇena aññātakaggahaṇaṃ,",
  "tika-vin06t:841_10": "aññātakā hi appavāritā honti.",
  "tika-vin06t:841_11": "Tathā ñātakaggahaṇena pavāritaggahaṇaṃ hoti,",
  "tika-vin06t:841_12": "katthaci na hoti.",
  "tika-vin06t:841_13": "Na pavāritaggahaṇena ñātakaggahaṇaṃ hotīti imassa atthavisesassa dassanatthaṃ “ñātakānaṃ pavāritāna”nti vuttaṃ.",
  "tika-vin06t:841_14": "Tathā hi aññātikāya bhikkhuniyā appavāritāya ca cīvaraṃ aññatra pārivattakā paṭiggaṇhantassa āpatti.",
  "tika-vin06t:841_15": "Ñātikāya pana pavāritāya ca vissāsaṃ gaṇhāti, anāpatti.",
  "tika-vin06t:841_16": "Tathā purāṇacīvaraṃ ñātikāya anāpatti,",
  "tika-vin06t:841_17": "pavāritāya pana tikapācittiyameva.",
  "tika-vin06t:841_18": "Ñātakānañca ekaccānaṃ purāṇacīvaraṃ nāma dātuṃ vaṭṭati,",
  "tika-vin06t:841_19": "na pavāritānaṃ.",
  "tika-vin06t:841_20": "Tikacchedo ca mātikāpadeneva hoti,",
  "tika-vin06t:841_21": "na aññena.",
  "tika-vin06t:841_22": "Tatthāpi ekeneva,",
  "tika-vin06t:841_23": "na dutiyādīhīti ayaṃ vinaye dhammatā veditabbā.",
  "tika-vin06t:842_0": "Aññātakaviññattisikkhāpadavaṇṇanā niṭṭhitā.",
  "tika-vin06t:843_0": "7. Tatuttarisikkhāpadavaṇṇanā",
  "tika-vin06t:844_0": "522- 4.",
  "tika-vin06t:844_1": "Paggāhikasālaṃ vāti dussapasāraṃ vā.",
  "tika-vin06t:844_2": "Hatthena paggahetvā ṭhatvā sālāyaṃ pasāretabbadussaṃ pasārentīti codanā.",
  "tika-vin06t:844_3": "Ticīvarikenevāti vinayaticīvarikena.",
  "tika-vin06t:844_4": "So hi adhiṭṭhahitvā ṭhapitaparikkhāracoḷādīsu santesupi ticīvare acchinne santaruttaraparamaṃ viññāpetvā gahetuṃ labhati.",
  "tika-vin06t:844_5": "Aññathāpīti “pamāṇikaṃ ticīvaraṃ parikkhāracoḷavasena adhiṭṭhahitvā paribhuñjato tasmiṃ naṭṭhe bahūnipi gahetuṃ labhati,",
  "tika-vin06t:844_6": "na santaruttaraparama”nti ca,",
  "tika-vin06t:844_7": "tasmā taṃ vibhāganti “ticīvarikassa taṃ vibhāganti attho,",
  "tika-vin06t:844_8": "na parikkhāracoḷikassā”ti ca keci vadanti.",
  "tika-vin06t:844_9": "Ācariyo pana “aññenāti aticīvarikena,",
  "tika-vin06t:844_10": "aññathāti ito vuttaggahaṇaparicchedato aññenā”ti ettakameva vadati.",
  "tika-vin06t:844_11": "Aññathāti pana sace tīṇipi naṭṭhāni,",
  "tika-vin06t:844_12": "santaruttaraparamaṃ gaṇhitabbaṃ,",
  "tika-vin06t:844_13": "sace dve vā ekaṃ vā naṭṭhaṃ,",
  "tika-vin06t:844_14": "tena “aññathāpī”ti dassanatthaṃ vuttanti eke.",
  "tika-vin06t:844_15": "Gaṇṭhipadesu vicāraṇā eva natthi,",
  "tika-vin06t:844_16": "tasmā upaparikkhitvā gahetabbaṃ.",
  "tika-vin06t:844_17": "Pakatiyā santaruttarena carati,",
  "tika-vin06t:844_18": "sāsaṅkasikkhāpadavasena vā taṃsammutivasena vā tatiyassa alābhena vā.",
  "tika-vin06t:845_0": "526.",
  "tika-vin06t:845_1": "“Pamāṇameva vaṭṭatī”ti sallekhadassanatthaṃ vuttaṃ.",
  "tika-vin06t:845_2": "Taṃ micchā gahetvā ñātakādiṭṭhāne taduttari gaṇhantassa āpattīti ce?",
  "tika-vin06t:845_3": "Taṃ pāḷiyā na sameti,",
  "tika-vin06t:845_4": "“anāpatti ñātakānaṃ pavāritāna”nti hi pāḷi.",
  "tika-vin06t:845_5": "Ettha ca pavāritā nāma acchinnakālato pubbe eva pavāritā,",
  "tika-vin06t:845_6": "na acchinnakāle.",
  "tika-vin06t:845_7": "“Abhihaṭṭhuṃ pavāreyyā”ti hi vuttaṃ,",
  "tika-vin06t:845_8": "tasmā yo acchinnakālassatthāya pavāreti,",
  "tika-vin06t:845_9": "ubhopi appavāritā evāti veditabbā.",
  "tika-vin06t:845_10": "Te hi acchinnakāraṇā naṭṭhakāraṇāva denti nāma.",
  "tika-vin06t:845_11": "Apica yathā piṭṭhisamaye satuppādaṃ katvā ñātakapavāritaṭṭhānato vassikasāṭikaṃ nipphādentassa tena sikkhāpadena nissaggiyaṃ,",
  "tika-vin06t:845_12": "tathā idhāpi ñātakapavāritaṭṭhānepi acchinnanaṭṭhakāraṇā na vaṭṭati,",
  "tika-vin06t:845_13": "tasmā “aṭṭhakathāsu pamāṇameva vaṭṭatī’ti vuttavacanameva pamāṇa”nti dhammasiritthero āha,",
  "tika-vin06t:845_14": "taṃ ayuttaṃ, kasmā?",
  "tika-vin06t:845_15": "Yasmā idaṃ sikkhāpadaṃ taduttari viññāpentassa paññattaṃ,",
  "tika-vin06t:845_16": "tasmiñca “aññātako gahapati vā gahapatānī vā”ti mātikāya pāḷi,",
  "tika-vin06t:845_17": "vibhaṅge ca “aññātako nāma mātito vā…pe…",
  "tika-vin06t:845_18": "asambaddho”ti pāḷi,",
  "tika-vin06t:845_19": "anāpattivāre ca “ñātakānaṃ pavāritāna”nti pāḷi,",
  "tika-vin06t:845_20": "tasmā tividhāyapi pāḷiyā na sametīti ayuttameva,",
  "tika-vin06t:845_21": "tasmā kevalaṃ sallekhameva sandhāya vuttanti apare.",
  "tika-vin06t:845_22": "Upari kāṇamātāsikkhāpade aṭṭhakathāsu pana “tesampi pātheyyapaheṇakatthāya paṭiyattato pamāṇameva vaṭṭatī”ti vuttaṃ,",
  "tika-vin06t:845_23": "na pana “pāḷiyā na sametī”ti vuttaṃ,",
  "tika-vin06t:845_24": "na tattha ca idha ca nānākaraṇaṃ paññāyati,",
  "tika-vin06t:845_25": "tasmā therassa laddhi sundarā viya mama khāyati,",
  "tika-vin06t:845_26": "vīmaṃsitabbaṃ.",
  "tika-vin06t:845_27": "Yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ,",
  "tika-vin06t:845_28": "tasmā idha “aññassatthāyā”ti na vuttaṃ.",
  "tika-vin06t:845_29": "“Sesaṃ uttānatthamevā”ti pāṭho.",
  "tika-vin06t:845_30": "“Aññassatthāyā”ti nidānavirodhato na vuttaṃ.",
  "tika-vin06t:845_31": "Tathāpi anantare vuttanayena labbhatīti ācariyo.",
  "tika-vin06t:845_32": "Evarūpesu gahapatipaṭisaṃyuttasikkhāpadesu kiñcāpi “gahapati nāma yo koci agāraṃ ajjhāvasatī”ti vuttaṃ,",
  "tika-vin06t:845_33": "tathāpi pañca sahadhammike ṭhapetvā avasesā ca sikkhāpaccakkhātako ca titthiyo ca veditabbo.",
  "tika-vin06t:846_0": "Tatuttarisikkhāpadavaṇṇanā niṭṭhitā.",
  "tika-vin06t:847_0": "8. Paṭhamaupakkhaṭasikkhāpadavaṇṇanā",
  "tika-vin06t:848_0": "527- 8.",
  "tika-vin06t:848_1": "Api hoti cittanti attho.",
  "tika-vin06t:848_2": "Meyyāti pāṭhassa mayhanti attho.",
  "tika-vin06t:848_3": "Na ime sukarā,",
  "tika-vin06t:848_4": "“na imesaṃ sukarā”ti vā pāṭho.",
  "tika-vin06t:848_5": "“Tassa na imesaṃ sukarā acchādetunti attho”ti likhitaṃ.",
  "tika-vin06t:848_6": "“Pubbe appavārito”ti vacanato tasmiṃ khaṇe pavāritopi appavāritova hotīti.",
  "tika-vin06t:849_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin06t:850_0": "9. Dutiyaupakkhaṭasikkhāpadavaṇṇanā",
  "tika-vin06t:851_0": "532.",
  "tika-vin06t:851_1": "Dutiyaupakkhaṭena kiṃpayojananti? Natthi,",
  "tika-vin06t:851_2": "kevalaṃ aṭṭhuppattivasena paññattaṃ bhikkhuniyā rahonisajjasikkhāpadaṃ viya.",
  "tika-vin06t:851_3": "Evaṃ sante tanti anāropetabbaṃ bhaveyya vināpi tena tadatthasiddhito,",
  "tika-vin06t:851_4": "anissarattā,",
  "tika-vin06t:851_5": "anāropetuṃ anuññātattā ca.",
  "tika-vin06t:851_6": "Vuttañhetaṃ “ākaṅkhamāno, ānanda,",
  "tika-vin06t:851_7": "saṅgho…pe…",
  "tika-vin06t:851_8": "samūhaneyyā”ti.",
  "tika-vin06t:851_9": "Idaṃ sabbamakāraṇaṃ.",
  "tika-vin06t:851_10": "Na hi buddhā appayojanaṃ vācaṃ nicchārenti,",
  "tika-vin06t:851_11": "pageva sikkhāpadaṃ,",
  "tika-vin06t:851_12": "tenevāha aṭṭhakathāyaṃ “tañhi imassa anupaññattisadisa”ntiādi.",
  "tika-vin06t:851_13": "Anupaññatti ca nippayojanā natthi,",
  "tika-vin06t:851_14": "taṃsadisañcetaṃ,",
  "tika-vin06t:851_15": "na nippayojananti dassitaṃ hoti,",
  "tika-vin06t:851_16": "evaṃ sante ko panettha visesoti?",
  "tika-vin06t:851_17": "Tato āha “paṭhamasikkhāpade ekassa pīḷā katā,",
  "tika-vin06t:851_18": "dutiye dvinnaṃ,",
  "tika-vin06t:851_19": "ayamettha viseso”ti.",
  "tika-vin06t:851_20": "Iminā atthavisesena ko panañño atirekattho dassitoti?",
  "tika-vin06t:851_21": "Porāṇagaṇṭhipade tāva vuttaṃ “ekasmimpi vatthusmiṃ ubhinnaṃ pīḷā kātuṃ vaṭṭatīti ayamatirekattho dassito”ti.",
  "tika-vin06t:851_22": "Tenetaṃ dīpeti “na kevalaṃ paṭiladdhacīvaragaṇanāyeva āpattigaṇanā,",
  "tika-vin06t:851_23": "pīḷitapuggalasaṅkhātavatthugaṇanāyapī”ti.",
  "tika-vin06t:852_0": "Honti cettha –",
  "tika-vin06t:853_0": "“Vatthuto gaṇanāyāpi, siyā āpatti nekatā;",
  "tika-vin06t:854_0": "Iti sandassanatthañca, dutiyūpakkhaṭaṃ idha.",
  "tika-vin06t:855_0": "“Kāyasaṃsaggasikkhāya, vibhaṅge viya kintetaṃ;",
  "tika-vin06t:856_0": "Ekitthiyāpi nekatā, āpattīnaṃ payogato”ti.",
  "tika-vin06t:857_0": "Apicetaṃ sikkhāpadaṃ taṃjātikesu sikkhāpadesu sabbesupi gahetabbavinicchayassa nayadassanappayojananti veditabbaṃ. Āha ca –",
  "tika-vin06t:858_0": "“Aññātikāya bahutāya vimissatāya,",
  "tika-vin06t:859_0": "Āpattiyāpi bahutā ca vimissatā ca;",
  "tika-vin06t:860_0": "Iccevamādividhisambhavadassanatthaṃ,",
  "tika-vin06t:861_0": "Satthā upakkhaṭamidaṃ dutiyaṃ avocā”ti.",
  "tika-vin06t:862_0": "Tassāyaṃ saṅkhepato adhippāyapubbaṅgamā vicāraṇā –",
  "tika-vin06t:862_1": "purāṇacīvaraṃ ekameva bhikkhu bhikkhunīhi dvīhi,",
  "tika-vin06t:862_2": "bahūhi vā dhovāpeti,",
  "tika-vin06t:862_3": "bhikkhunigaṇanāya pācittiyagaṇanā,",
  "tika-vin06t:862_4": "tathā dvinnaṃ,",
  "tika-vin06t:862_5": "bahūnaṃ vā sādhāraṇaṃ ekameva cīvaraṃ aññatra pārivattakā paṭiggaṇhāti,",
  "tika-vin06t:862_6": "idhāpi tathā dvinnaṃ,",
  "tika-vin06t:862_7": "bahūnaṃ vā sādhāraṇamekaṃ viññāpeti,",
  "tika-vin06t:862_8": "viññattapuggalagaṇanāya āpattigaṇanā.",
  "tika-vin06t:862_9": "Tathā aññesupi evarūpesu sikkhāpadesu nayo netabbo.",
  "tika-vin06t:862_10": "Ayaṃ tāva bahutāya nayo.",
  "tika-vin06t:862_11": "Missatāya pana ñātikāya,",
  "tika-vin06t:862_12": "aññātikāya ca ekaṃ dhovāpeti,",
  "tika-vin06t:862_13": "ekato niṭṭhāpane ekaṃ pācittiyaṃ.",
  "tika-vin06t:862_14": "Atha ñātikā paṭhamaṃ thokaṃ dhovitvā ṭhitā,",
  "tika-vin06t:862_15": "puna aññātikā sudhotaṃ karoti,",
  "tika-vin06t:862_16": "nissaggiyaṃ.",
  "tika-vin06t:862_17": "Atha aññātikā paṭhamaṃ dhovati,",
  "tika-vin06t:862_18": "pacchā ñātikā sudhotaṃ karoti,",
  "tika-vin06t:862_19": "aññātikāya payogavasena bhikkhuno dukkaṭameva.",
  "tika-vin06t:862_20": "Aññātikāya ca ñātikāya ca aññātikasaññī, vematiko,",
  "tika-vin06t:862_21": "ñātikasaññī vā dhovāpeti,",
  "tika-vin06t:862_22": "yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin06t:862_23": "Tathā aññātikāya ca ñātikāya ca santakaṃ cīvaraṃ ubhohi ekato diyyamānaṃ paṭiggaṇhantassa,",
  "tika-vin06t:862_24": "aññātikāya eva hatthato paṭiggaṇhantassa ca nissaggiyameva.",
  "tika-vin06t:862_25": "Atha ñātikāya anāpatti.",
  "tika-vin06t:862_26": "Atha ubhosu aññātikādisaññī vuttanayeneva nissaggiyadukkaṭādiāpattibhedagaṇanā veditabbā.",
  "tika-vin06t:862_27": "Tathā aññātakaviññattisikkhāpadesupi yathāsambhavaṃ nayo netabbo.",
  "tika-vin06t:862_28": "Ayaṃ missatāya nayo. Ādi-",
  "tika-vin06t:862_29": "saddena pana aneke aññātikā viññattāviññattapuggalagaṇanāya dukkaṭaṃ. Eko deti,",
  "tika-vin06t:862_30": "eko na deti,",
  "tika-vin06t:862_31": "nissaggiyaṃ.",
  "tika-vin06t:862_32": "Atha aviññatto deti,",
  "tika-vin06t:862_33": "na nissaggiyaṃ.",
  "tika-vin06t:862_34": "Atha viññattāviññattānaṃ sādhāraṇaṃ viññatto deti,",
  "tika-vin06t:862_35": "nissaggiyameva.",
  "tika-vin06t:862_36": "Ubho denti,",
  "tika-vin06t:862_37": "nissaggiyameva.",
  "tika-vin06t:862_38": "Aviññatto deti,",
  "tika-vin06t:862_39": "nissaggiyena anāpatti.",
  "tika-vin06t:862_40": "Viññattassa vacanena aviññatto deti,",
  "tika-vin06t:862_41": "anāpatti eva.",
  "tika-vin06t:862_42": "Tathā upakkhaṭādīsupi yathāsambhavaṃ nayo netabbo.",
  "tika-vin06t:863_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin06t:864_0": "10. Rājasikkhāpadavaṇṇanā",
  "tika-vin06t:865_0": "537.",
  "tika-vin06t:865_1": "“Na kho mayaṃ, āvuso,",
  "tika-vin06t:865_2": "cīvaracetāpannaṃ paṭiggaṇhāma…pe…",
  "tika-vin06t:865_3": "kālena kappiya”nti ito pubbe eva rūpiyapaṭiggahaṇasikkhāpadassa paññattattā vuttaṃ.",
  "tika-vin06t:865_4": "Aññathā āyasmā upanando maṃsassa cetāpannaṃ ekampi kahāpaṇaṃ hatthena paṭiggaṇhanto tato mahantataraṃ cīvaracetāpannaṃ kathaṃ na paṭiggaṇhissati,",
  "tika-vin06t:865_5": "evaṃ santepi cīvarapaṭisaṃyuttattā cīvaravagge saṅgāyiṃsūti.",
  "tika-vin06t:866_0": "538- 9.",
  "tika-vin06t:866_1": "“Āgatakāraṇaṃ bhañjatī”ti vuttattā nanu puna codetuṃ na labhatīti eke.",
  "tika-vin06t:866_2": "Āgamanassa sātthakaṃ na hoti,",
  "tika-vin06t:866_3": "cīvaraṃ na labhissati paṭisanthārassa katattāti eke.",
  "tika-vin06t:866_4": "Codanālakkhaṇaṃ na hotīti katvā vuttanti eke.",
  "tika-vin06t:866_5": "“Ṭhatvā codemī”ti āgato taṃ ṭhānaṃ bhañjati,",
  "tika-vin06t:866_6": "karoti cekaṃ,",
  "tika-vin06t:866_7": "tīṇipi ce karoti, ekameva,",
  "tika-vin06t:866_8": "ekavacanattāti eke.",
  "tika-vin06t:866_9": "Tīṇi ṭhānāni bhañjatīti eke.",
  "tika-vin06t:866_10": "Upatissatthero “na codanādiṃ bhañjati,",
  "tika-vin06t:866_11": "codetukāmo akattabbaṃ akāsi,",
  "tika-vin06t:866_12": "tena vattabhede dukkaṭa”nti vadati.",
  "tika-vin06t:866_13": "Dhammasiritthero pana “āsane ce nisīdati,",
  "tika-vin06t:866_14": "ekāya nisajjāya dve ṭhānāni bhañjati.",
  "tika-vin06t:866_15": "Āmisaṃ ce paṭiggaṇhāti,",
  "tika-vin06t:866_16": "ekena paṭiggahena dve ṭhānāni bhañjati.",
  "tika-vin06t:866_17": "Dhammaṃ ce bhāsati,",
  "tika-vin06t:866_18": "dhammadesanasikkhāpade vuttaparicchedāya ekāya vācāya dve ṭhānāni bhañjati,",
  "tika-vin06t:866_19": "taṃ sandhāya vutta”nti vadati.",
  "tika-vin06t:866_20": "“Yatthā”ti vutte attano eva santikaṃ gantabbanti vuttaṃ viya hoti.",
  "tika-vin06t:866_21": "Tena vuttaṃ “byañjanaṃ pana na sametī”ti.",
  "tika-vin06t:866_22": "Upāsakehi āṇattā taṃ.",
  "tika-vin06t:866_23": "Mūlaṃ asādiyantenāti mūlassa akappiyabhāve sati asādiyantena.",
  "tika-vin06t:866_24": "Tañca kho cittena,",
  "tika-vin06t:866_25": "na mukhena.",
  "tika-vin06t:866_26": "Sace evaṃ vutte akappiyaṃ dassetīti katvā cittena akappiyaṃ icchantova mukhena kappiyaṃ niddisati “cīvaraṃ me dethā”ti,",
  "tika-vin06t:866_27": "na vaṭṭati.",
  "tika-vin06t:866_28": "Paṭilābhe rūpiyapaṭiggahaṇasikkhāpadena āpatti.",
  "tika-vin06t:867_0": "Tatrāyaṃ vicāraṇā –",
  "tika-vin06t:867_1": "cittena sādiyantopi mukhena kappiyavohārena ce voharati “kahāpaṇārahena,",
  "tika-vin06t:867_2": "pādārahena vā kappiyabhaṇḍena idañcidañca āharā”ti.",
  "tika-vin06t:867_3": "Kiñcāpi rūpiyaṃ sandhāya vadati,",
  "tika-vin06t:867_4": "vaṭṭati eva. Kasmā?",
  "tika-vin06t:867_5": "Kañci sassuṭṭhānakaṃ bhūmipadesaṃ sandhāya “sīmaṃ demāti vadanti,",
  "tika-vin06t:867_6": "vaṭṭatī”ti vacanato,",
  "tika-vin06t:867_7": "“vihārassa demā”ti vutte “paṭikkhipituṃ na vaṭṭatī”ti vacanato ca.",
  "tika-vin06t:867_8": "Anugaṇṭhipade pana vuttaṃ “saṅghaṃ sandhāya ‘vihārassa demā’ti dinnaṃ garubhaṇḍaṃ na hoti,",
  "tika-vin06t:867_9": "dakkhiṇodakaṃ sampaṭicchituṃ,",
  "tika-vin06t:867_10": "‘sādhū’ti ca vattuṃ,",
  "tika-vin06t:867_11": "anumodetuñca vaṭṭati. Kasmā?",
  "tika-vin06t:867_12": "Saṅghassa ‘vihāro’ti nāmābhāvato,",
  "tika-vin06t:867_13": "khettasseva ‘sīmā’ti nāmabhāvato ca,",
  "tika-vin06t:867_14": "cittena ārammaṇaṃ kataṃ appamāṇaṃ,",
  "tika-vin06t:867_15": "kappiyavohārova pamāṇaṃ.",
  "tika-vin06t:867_16": "Kappiyamevācikkhitattā ‘na tvevāhaṃ,",
  "tika-vin06t:867_17": "bhikkhave,",
  "tika-vin06t:867_18": "kenaci pariyāyena jātarūparajataṃ sāditabbaṃ pariyesitabbanti vadāmī’ti vacanenapi na virujjhati.",
  "tika-vin06t:867_19": "Kappiyavacanapaccayā dāyako sayameva kattabbayuttakaṃ jānissatīti adhippāyato dāyakena etassa adhippāyaṃ",
  "tika-vin06t:867_20": "ñatvā kappiyakārakassa hatthe ṭhapitaṃ bhikkhussa santakameva hotī”ti.",
  "tika-vin06t:867_21": "Idaṃ sabbamayuttaṃ, kasmā?",
  "tika-vin06t:867_22": "Sīmāvihāravacanassa dāyakavacanattā.",
  "tika-vin06t:867_23": "Idha ca bhikkhuno vacanaṃ pamāṇaṃ.",
  "tika-vin06t:867_24": "Tenevāha “athāpi ‘mama taḷākaṃ vā pokkharaṇiṃ vā saṅghassa dammī’ti vutte ‘sādhu, upāsaka,",
  "tika-vin06t:867_25": "saṅgho pānīyaṃ pivissatī’tiādīni vatvā paribhuñjituṃ vaṭṭati evā”ti.",
  "tika-vin06t:867_26": "Aññathā khettaṃ sandhāya bhikkhuno khettapaṭibaddhavacanāni sīmāvacanena kappantīti āpajjati.",
  "tika-vin06t:867_27": "Avihārassa ca bhikkhussa rūpiyaṃ dassetvā “idaṃ vihārassa dammī”ti vutte attano atthāya diyyamānaṃ jānantenāpi taṃ appaṭikkhipitabbaṃ.",
  "tika-vin06t:867_28": "Tathā kahāpaṇārahādino akappiyabhaṇḍabhāvaṃ,",
  "tika-vin06t:867_29": "kahāpaṇādibhāvameva vā jānantameva sandhāya tathāvoharantassa ca anāpattīti āpajjati.",
  "tika-vin06t:867_30": "“Na tvevāhaṃ,",
  "tika-vin06t:867_31": "bhikkhave,",
  "tika-vin06t:867_32": "kenaci pariyāyenā”ti nippadesato vuttattā na sakkā lesaṃ oḍḍetunti no takko,",
  "tika-vin06t:867_33": "vicāretvā pana gahetabbaṃ.",
  "tika-vin06t:867_34": "“No ce icchati,",
  "tika-vin06t:867_35": "na kathetabba”nti vacanato yathāvuttasāmiciyā akaraṇe anāpatti dukkaṭassāti dasseti.",
  "tika-vin06t:868_0": "“Aññātakaappavāritesu viya paṭipajjitabba”nti vacanato yathāvuttasāmicimpi na katvā ce nipphādeti,",
  "tika-vin06t:868_1": "aññātakaviññattisikkhāpadena kāretabboti dasseti.",
  "tika-vin06t:868_2": "Kappiyakārakā sayameva codetvā denti, vaṭṭati.",
  "tika-vin06t:868_3": "“Sayaṃ karaṇameva paṭikkhitta”nti ca vadanti.",
  "tika-vin06t:868_4": "Piṇḍapātādīnaṃ …pe…",
  "tika-vin06t:868_5": "eseva nayoti ettha “dukkaṭa”nti vadanti,",
  "tika-vin06t:868_6": "taṃ na sundaraṃ,",
  "tika-vin06t:868_7": "dadantesupīti api-",
  "tika-vin06t:868_8": "saddena saṅgahitattā nissaggiyapācittiyameva.",
  "tika-vin06t:868_9": "Jātarūparajataṃ “saṅghe sādite dukkaṭa”nti ca vikappenti.",
  "tika-vin06t:868_10": "Taṃ visesetvā navuttattā pācittiyamevāti dasseti.",
  "tika-vin06t:868_11": "“Nissaggiyamevāti yevāpanakasikkhāpadesu siyā”ti vadanti,",
  "tika-vin06t:868_12": "upaparikkhitabbaṃ.",
  "tika-vin06t:868_13": "“Yassa kassaci hi aññassa…pe…",
  "tika-vin06t:868_14": "mahāpaccariyaṃ vutta”nti vacanato apabbajitānaṃ antamaso mātāpitūnampi atthāya sampaṭicchantassa dukkaṭamevāti dasseti.",
  "tika-vin06t:869_0": "Sabbattha sampaṭicchanaṃ nāma “uggaṇheyya vā uggaṇhāpeyyavā upanikkhittaṃ vā sādiyeyyā”ti evaṃ vuttalakkhaṇameva.",
  "tika-vin06t:869_1": "Evaṃ santepi katthaci paṭikkhipitabbaṃ,",
  "tika-vin06t:869_2": "katthaci na paṭikkhipitabbaṃ,",
  "tika-vin06t:869_3": "katthaci paṭikkhittaṃ sādituṃ vaṭṭati,",
  "tika-vin06t:869_4": "evaṃ appaṭikkhittaṃ kiñci vaṭṭati,",
  "tika-vin06t:869_5": "idaṃ sabbampi dassetuṃ “sace panā”ti vitthāro āraddho.",
  "tika-vin06t:869_6": "Tattha “cetiyassa…pe…",
  "tika-vin06t:869_7": "na vaṭṭatī”ti vacanato appaṭikkhittaṃ vihārassa dinnaṃ sādituṃ vaṭṭatīti siddhaṃ.",
  "tika-vin06t:869_8": "Tathā therassa “mātuyā demā”tiādinā vuttepi paṭiggahaṇe āpatti pācittiyameva.",
  "tika-vin06t:869_9": "Sāpattiko hotīti ettha kāya āpattiyā sāpattiko hotīti?",
  "tika-vin06t:869_10": "Dukkaṭāpattiyāti eke.",
  "tika-vin06t:869_11": "Na yāya kāyaci,",
  "tika-vin06t:869_12": "kevalaṃ aṭṭhāne codetīti katvā “sāpattiko”ti vuttaṃ.",
  "tika-vin06t:869_13": "Yathā kathanti? “Pañcahi,",
  "tika-vin06t:869_14": "bhikkhave,",
  "tika-vin06t:869_15": "aṅgehi samannāgato saddhivihāriko paṇāmetabbo…pe…",
  "tika-vin06t:869_16": "paṇāmento anatisāro”ti ettha na sammāvattantaṃyeva apaṇāmentassa dukkaṭaṃ vuttaṃ. Yathāha – “na ca,",
  "tika-vin06t:869_17": "bhikkhave,",
  "tika-vin06t:869_18": "asammāvattanto na paṇāmetabbo,",
  "tika-vin06t:869_19": "yo na paṇāmeyya,",
  "tika-vin06t:869_20": "āpattidukkaṭassā”ti,",
  "tika-vin06t:869_21": "tasmā adhimattapemādiabhāvepi apaṇāmentassa anāpatti dissati.",
  "tika-vin06t:869_22": "Apica “sātisāro hotī”ti vuttaṃ.",
  "tika-vin06t:869_23": "Evaṃsampadamidaṃ daṭṭhabbaṃ.",
  "tika-vin06t:869_24": "Aṭṭhakathāya “sātisāro hotīti sadoso hoti,",
  "tika-vin06t:869_25": "āpattiṃ āpajjatī”ti vuttattā na yuttanti ce? Na,",
  "tika-vin06t:869_26": "tadanantarameva taṃmicchāgāhanivattanatthaṃ,",
  "tika-vin06t:869_27": "tasmā “na sammāvattanto paṇāmetabbo”ti vuttattā anāpattikā katāti.",
  "tika-vin06t:869_28": "Dukkaṭāpatti hotīti ācariyo,",
  "tika-vin06t:869_29": "vīmaṃsitabbaṃ.",
  "tika-vin06t:869_30": "“Kappiyabhaṇḍampi akappiyamevāti taḷākato nipphannadhaññena parivattetvā laddhaṃ gorasampi na vaṭṭatī”ti vuttaṃ.",
  "tika-vin06t:870_0": "Kappiyavohārepi vidhānaṃ vakkhāma,",
  "tika-vin06t:870_1": "seyyathidaṃ –",
  "tika-vin06t:870_2": "“udakavasenā”tiādi.",
  "tika-vin06t:870_3": "Dubbinibbhogaṃ hotīti idaṃ parato “tasseva akappiyaṃ. Kasmā?",
  "tika-vin06t:870_4": "Dhaññassa vicāritattā”ti iminā asadisaṃ,",
  "tika-vin06t:870_5": "tasmā suvuttaṃ.",
  "tika-vin06t:870_6": "Idañhi bhikkhussa payogavasena ādito paṭṭhāya uppannena missanti.",
  "tika-vin06t:870_7": "Akatapubbaṃ navasassaṃ nāma.",
  "tika-vin06t:870_8": "Khale vā ṭhatvā rakkhatīti “idaṃ vā ettakaṃ vā mā gaṇha,",
  "tika-vin06t:870_9": "idaṃ gahetuṃ labbhatī”ti vā “ito apanehi,",
  "tika-vin06t:870_10": "idha puñjaṃ karohī”ti evamādinā vā payogena ce rakkhati,",
  "tika-vin06t:870_11": "taṃ akappiyaṃ.",
  "tika-vin06t:870_12": "“Sace ‘mayiṭhite rakkhitaṃ hotī’ti rakkhati,",
  "tika-vin06t:870_13": "gaṇhante vā passitvā ‘kiṃ karothā’ti,",
  "tika-vin06t:870_14": "bhaṇati vaṭṭatī”ti vuttaṃ,",
  "tika-vin06t:870_15": "taṃ yuttaṃ.",
  "tika-vin06t:870_16": "Rūpiyapaṭiggahaṇasikkhāpade “dvāraṃ pidahitvā rakkhantena vasitabba”nti hi vuttaṃ.",
  "tika-vin06t:870_17": "Tasseva taṃ akappiyaṃ. Kasmā?",
  "tika-vin06t:870_18": "Apubbassa anuppāditattā.",
  "tika-vin06t:870_19": "Heṭṭhā “sassaṃ katvā āharathā”ti vattuṃ pana na vaṭṭatīti.",
  "tika-vin06t:870_20": "Paṇṇepi eseva nayo.",
  "tika-vin06t:870_21": "“Pakatiyā sayameva karontānaṃ ussāhajananato”ti vuttaṃ. Kasmā?",
  "tika-vin06t:870_22": "“Kahāpaṇānaṃ vicāritattā”ti vacanato,",
  "tika-vin06t:870_23": "pageva uṭṭhāpitattāti siddhaṃ hoti.",
  "tika-vin06t:870_24": "Sace dāyakā vā saṅghassa gāmakhettārāmādiṃ keṇiyā gahitamanussā vā tattha kuṭumbino “ime saṅghassa kahāpaṇā āhaṭā”ti vadanti,",
  "tika-vin06t:870_25": "“na kappatī”ti ettakameva vattabbaṃ.",
  "tika-vin06t:870_26": "Kappiyakārakāva ce vadanti,",
  "tika-vin06t:870_27": "“saṅghassa kahāpaṇā na kappanti,",
  "tika-vin06t:870_28": "sappiādīni vaṭṭantī”ti vattabbaṃ,",
  "tika-vin06t:870_29": "tasmā “saṅghassa kappiyakārake vā guttaṭṭhānaṃ vā ācikkhathā”ti vatvā tehi sampāditaṃ kenaci akattabbatāya",
  "tika-vin06t:870_30": "“iminā sappiṃ āharāhī”ti vicāreti niṭṭhāpetvā itaresaṃ kappiyaṃ parato pattacatukke catutthapatto viya.",
  "tika-vin06t:870_31": "Vuttañhi tattha “ime kahāpaṇe gahetvā imaṃ dehī’ti kahāpaṇe dāpetvā gahito,",
  "tika-vin06t:870_32": "ayaṃ patto etasseva bhikkhuno na vaṭṭati,",
  "tika-vin06t:870_33": "dubbicāritattā,",
  "tika-vin06t:870_34": "aññesaṃ pana vaṭṭati,",
  "tika-vin06t:870_35": "mūlassa asampaṭicchitattā”tiādi.",
  "tika-vin06t:870_36": "Yadi evaṃ sabbesaṃ akappiyaṃ. Kasmā?",
  "tika-vin06t:870_37": "Kahāpaṇānaṃ vicāritattāti.",
  "tika-vin06t:870_38": "Idaṃ duvuttanti ce? Na,",
  "tika-vin06t:870_39": "mūlassa sampaṭicchitaṭṭhānaṃ sandhāya imassa vuttattā pattacatukke dutiyatatiyapattā viya,",
  "tika-vin06t:870_40": "teneva vuttaṃ sayaṃkārivāre “na kappatī”ti ettakameva vattabba’nti.",
  "tika-vin06t:870_41": "Tato paraṃ mūlaṃ sampaṭicchati nāma.",
  "tika-vin06t:871_0": "Mahāvisayasikkhattā, rājasikkhāpadaṃ idaṃ;",
  "tika-vin06t:872_0": "Rañño viya duviññeyyaṃ, cittādhippāyatopi vā.",
  "tika-vin06t:873_0": "Rājasikkhāpadavaṇṇanā niṭṭhitā.",
  "tika-vin06t:874_0": "Niṭṭhito cīvaravaggo paṭhamo.",
  "tika-vin06t:875_0": "2. Kosiyavaggo",
  "tika-vin06t:876_0": "1. Kosiyasikkhāpadavaṇṇanā",
  "tika-vin06t:877_0": "542.",
  "tika-vin06t:877_1": "Kosiyakārakoti ettha kosaṃ karontīti “kosakārā”ti laddhavohārānaṃ pāṇakānaṃ kosato nibbattaṃ kosiyaṃ nāma.",
  "tika-vin06t:877_2": "Attanā kataṃ ce?",
  "tika-vin06t:877_3": "Nissajjanakāle “sayaṃ kataṃ nissaggiya”nti vattabbaṃ.",
  "tika-vin06t:877_4": "Ubhohi ce kataṃ,",
  "tika-vin06t:877_5": "yathāpāṭhameva vattabbaṃ.",
  "tika-vin06t:877_6": "Attanā ca parehi ca vippakataṃ attanā pariyosāpetītiādicatukkampi sambhavantaṃ na dassitaṃ.",
  "tika-vin06t:877_7": "Vinayadhammatā hesā,",
  "tika-vin06t:877_8": "yadidaṃ ekasmiṃ tike vā catukke vā dassite itaraṃ sambhavantampi na vuccatīti.",
  "tika-vin06t:878_0": "Kosiyasikkhāpadavaṇṇanā niṭṭhitā.",
  "tika-vin06t:879_0": "2. Suddhakāḷakasikkhāpadavaṇṇanā",
  "tika-vin06t:880_0": "547.",
  "tika-vin06t:880_1": "Suddhakāḷakānanti ettha yathā paṭhame “ekenapi kosiyaṃsunā”ti vuttaṃ,",
  "tika-vin06t:880_2": "tathā idha “ekenapi aññena amissetvā”ti vacanābhāvato aññehi missabhāve satipi apaññāyamānarūpakaṃ “suddhakāḷaka”micceva vuccatīti veditabbaṃ.",
  "tika-vin06t:881_0": "Suddhakāḷakasikkhāpadavaṇṇanā niṭṭhitā.",
  "tika-vin06t:882_0": "3. Dvebhāgasikkhāpadavaṇṇanā",
  "tika-vin06t:883_0": "552.",
  "tika-vin06t:883_1": "“Dhārayitvā dve tulā ādātabbā”ti vacanato yathā tulādhāraṇāya kāḷakā adhikā na honti,",
  "tika-vin06t:883_2": "tathā kāḷakānaṃ dve bhāvā gahetabbā ukkaṭṭhaparicchedena.",
  "tika-vin06t:883_3": "Kathaṃ paññāyatīti?",
  "tika-vin06t:883_4": "Suddhakāḷakapaṭisedhananidānena.",
  "tika-vin06t:883_5": "Tatiyaṃ odātānaṃ catutthaṃ gocariyānanti heṭṭhimaparicchedo.",
  "tika-vin06t:883_6": "Mātikāṭṭhakathāyaṃ pana “ekassapi kāḷakalomassa atirekabhāve nissaggiya”nti vuttaṃ,",
  "tika-vin06t:883_7": "taṃ tulādhāraṇāya kiñcāpi na sameti,",
  "tika-vin06t:883_8": "acittakattā pana sikkhāpadassa pubbe tulāya dhārayitvā ṭhapitesu ekampi lomaṃ tattha pateyya nissaggiyanti adhippāyoti no takko.",
  "tika-vin06t:883_9": "Aññathā dve tulā nādātabbā,",
  "tika-vin06t:883_10": "ūnakatarā ādātabbā siyuṃ.",
  "tika-vin06t:883_11": "Na hi lomaṃ gaṇetvā tulādhāraṇā karīyati.",
  "tika-vin06t:883_12": "Atha gaṇetvāva kātabbaṃ.",
  "tika-vin06t:883_13": "Kiṃ tulādhāraṇāya payojananti keci.",
  "tika-vin06t:883_14": "“Gocariyaodātesu ekameva diguṇaṃ katvā gahetuṃ vaṭṭatī”ti vadanti,",
  "tika-vin06t:883_15": "aṭṭhakathāyaṃ avicāritattā vīmaṃsitabbaṃ.",
  "tika-vin06t:884_0": "Dvebhāgasikkhāpadavaṇṇanā niṭṭhitā.",
  "tika-vin06t:885_0": "4. Chabbassasikkhāpadavaṇṇanā",
  "tika-vin06t:886_0": "562.",
  "tika-vin06t:886_1": "Navaṃ nāma karaṇaṃ upādāyāti idaṃ ādikaraṇato paṭṭhāya vassagaṇanaṃ dīpeti.",
  "tika-vin06t:886_2": "Karitvā vāti vacanaṃ niṭṭhānadivasato paṭṭhāyāti dīpeti.",
  "tika-vin06t:886_3": "Dhāretabbanti vacanaṃ pana paribhogato paṭṭhāyāti dīpeti,",
  "tika-vin06t:886_4": "yasmā laddhasammutikassa gatagataṭṭhāne channaṃ channaṃ vassānaṃ oratova katāni bahūnipi honti,",
  "tika-vin06t:886_5": "tasmā aññaṃ navanti kiṃ katato aññaṃ,",
  "tika-vin06t:886_6": "udāhu dhāritato aññanti?",
  "tika-vin06t:886_7": "Kiñcettha yadi katato aññaṃ,",
  "tika-vin06t:886_8": "tesu aññataraṃ dukkataṃ vā paribhogajiṇṇaṃ vā puna kātuṃ vaṭṭati,",
  "tika-vin06t:886_9": "tañca kho vināpi purāṇasanthatassa sugatavidatthiṃ appaṭisiddhapariyāpannattā.",
  "tika-vin06t:886_10": "Katato hi aññaṃ paṭisiddhaṃ,",
  "tika-vin06t:886_11": "idañca pubbakatanti tato anantarasikkhāpadavirodho hoti.",
  "tika-vin06t:886_12": "Atha dhāritato aññaṃ nāma,",
  "tika-vin06t:886_13": "sammuti niratthikā āpajjati,",
  "tika-vin06t:886_14": "paṭhamakataṃ ce aparibhuttaṃ,",
  "tika-vin06t:886_15": "satiyāpi sammutiyā aññaṃ navaṃ na vaṭṭatīti adhippāyo?",
  "tika-vin06t:886_16": "Tatridaṃ sanniṭṭhānanidassanaṃ –",
  "tika-vin06t:886_17": "niṭṭhānadivasato paṭṭhāya channaṃ channaṃ vassānaṃ paricchedo veditabbo.",
  "tika-vin06t:886_18": "Tattha ca sattame vasse sampatte chabbassāni paripuṇṇāni honti.",
  "tika-vin06t:886_19": "Tañca kho māsaparicchedavasena,",
  "tika-vin06t:886_20": "na vassaparicchedavasena.",
  "tika-vin06t:886_21": "Sattame paripuṇṇañca ūnakañca vassaṃ nāma,",
  "tika-vin06t:886_22": "tasmā vippakatasseva sace chabbassāni pūrenti,",
  "tika-vin06t:886_23": "puna niṭṭhānadivasato paṭṭhāya chabbassāni labhanti.",
  "tika-vin06t:886_24": "Tañca kho paribhuttaṃ vā hotu aparibhuttaṃ vā,",
  "tika-vin06t:886_25": "dhāritameva nāma.",
  "tika-vin06t:886_26": "Yasmā “navaṃ nāma karaṇaṃ upādāya vuccatī”ti vuttaṃ,",
  "tika-vin06t:886_27": "tasmā channaṃ vassānaṃ parato tameva pubbakataṃ dukkatabhāvena,",
  "tika-vin06t:886_28": "paribhogajiṇṇatāya vā vijaṭetvā puna karoti,",
  "tika-vin06t:886_29": "niṭṭhānadivasato paṭṭhāya chabbassaparamatā dhāretabbaṃ,",
  "tika-vin06t:886_30": "atirekaṃ vā.",
  "tika-vin06t:886_31": "Anto ce karoti,",
  "tika-vin06t:886_32": "tadeva aññaṃ navaṃ nāma hoti karaṇaṃ upādāya,",
  "tika-vin06t:886_33": "tasmā nissaggiyaṃ.",
  "tika-vin06t:886_34": "Aññathā “navaṃ nāma karaṇaṃ upādāyā”ti iminā na koci viseso atthi.",
  "tika-vin06t:886_35": "Evaṃ sante kiṃ hoti?",
  "tika-vin06t:886_36": "Aṭṭhuppattīti.",
  "tika-vin06t:886_37": "“Yācanabahulā viññattibahulā viharantī”ti hi tattha vuttaṃ,",
  "tika-vin06t:886_38": "tañca aññassa karaṇaṃ dīpeti.",
  "tika-vin06t:886_39": "Yadi evaṃ taṃ nibbisesameva āpajjatīti?",
  "tika-vin06t:886_40": "Nāpajjati.",
  "tika-vin06t:886_41": "Ayaṃ panassa viseso,",
  "tika-vin06t:886_42": "yasmā “aññena kataṃ paṭilabhitvā paribhuñjati,",
  "tika-vin06t:886_43": "anāpattī”ti vuttattho visesoti.",
  "tika-vin06t:886_44": "Kiṃ vuttaṃ hoti?",
  "tika-vin06t:886_45": "“Navaṃ nāma karaṇaṃ upādāya vuccatī”ti vutte atirekacīvarassa uppatti viya paṭilābhenassa uppatti navatā āpajjati.",
  "tika-vin06t:886_46": "Tato paṭiladdhadivasato paṭṭhāya chabbassaparamatā dhāretabbaṃ.",
  "tika-vin06t:886_47": "Orena ce channaṃ vassānaṃ…pe…",
  "tika-vin06t:886_48": "kārāpeyya,",
  "tika-vin06t:886_49": "nissaggiyanti āpajjati,",
  "tika-vin06t:886_50": "tasmā navaṃ nāma karaṇameva upādāya vuccati,",
  "tika-vin06t:886_51": "na paṭilābhaṃ.",
  "tika-vin06t:886_52": "Orena channaṃ vassānaṃ attano anuppannattā “nava”nti saṅkhyaṃ gataṃ,",
  "tika-vin06t:886_53": "appaṭiladdhaṃ ce kārāpeyya,",
  "tika-vin06t:886_54": "yathā lābho,",
  "tika-vin06t:886_55": "tathā kareyya vā kārāpeyya vāti ca na hoti. Kasmā?",
  "tika-vin06t:886_56": "Yasmā aññena kataṃ paṭilabhitvā paribhuñjati,",
  "tika-vin06t:886_57": "anāpattīti visesoti.",
  "tika-vin06t:887_0": "Chabbassasikkhāpadavaṇṇanā niṭṭhitā.",
  "tika-vin06t:888_0": "5. Nisīdanasanthatasikkhāpadavaṇṇanā",
  "tika-vin06t:889_0": "565.",
  "tika-vin06t:889_1": "Nāssudha kocīti ettha assudha-",
  "tika-vin06t:889_2": "iti avadhāraṇatthe nipāto.",
  "tika-vin06t:889_3": "Tattha kiñcāpi “evaṃ bhanteti kho te bhikkhū”ti bahuvacanaṃ vuttaṃ,",
  "tika-vin06t:889_4": "tathāpi te bhikkhū bhagavato paṭissuṇitvā idha tesu bhikkhūsu koci bhagavantaṃ nāssudha upasaṅkamati aññatra ekenāti attho gahetabbo.",
  "tika-vin06t:889_5": "Taṃ suggāhaṃ ekāhaṃ bhante bhagavantaṃ varantiādīsu viya,",
  "tika-vin06t:889_6": "anujānāmi…pe…",
  "tika-vin06t:889_7": "yathāsukhaṃ maṃ dassanāya upasaṅkamantūti dassanatthāya upasaṅkamantu.",
  "tika-vin06t:890_0": "566- 7.",
  "tika-vin06t:890_1": "“Mayaṃ āyasmantaṃ upasena”nti tassa gaṇapāmokkhattā vuttaṃ.",
  "tika-vin06t:890_2": "Āraññikapiṇḍapātikapaṃsukūlikavasena sabbāni vuttāni.",
  "tika-vin06t:890_3": "Tenevāha aṭṭhakathāyaṃ “santhate catutthacīvarasaññitāyā”ti.",
  "tika-vin06t:890_4": "Kiṃ sabbepi te cīvaraṃ na bujjhantīti ce?",
  "tika-vin06t:890_5": "Yathā hotu.",
  "tika-vin06t:890_6": "Katamaṃ cīvaraṃ nāmāti?",
  "tika-vin06t:890_7": "Channaṃ aññataraṃ vikappanupagaṃ pacchimanti.",
  "tika-vin06t:890_8": "Kiñca vāyimaṃ avāyimanti?",
  "tika-vin06t:890_9": "Vāyimamevāti.",
  "tika-vin06t:890_10": "Katarasuttenāti?",
  "tika-vin06t:890_11": "Addhā so suttameva na passati,",
  "tika-vin06t:890_12": "siveyyakaṃ dussayugaṃ,",
  "tika-vin06t:890_13": "iddhimayikañca devadattiyañca acīvaraṃ karoti.",
  "tika-vin06t:890_14": "Yadi evaṃ avāyimampīti vadāmīti.",
  "tika-vin06t:890_15": "Evaṃ sante siddhā santhate cīvarasaññitā kambalasīsena uṇṇāmayasāmaññato.",
  "tika-vin06t:890_16": "Kiṃ pana te santhataṃ adhiṭṭhahiṃsūti?",
  "tika-vin06t:890_17": "Duṭṭhu adhiṭṭhahiṃsu acīvarattā,",
  "tika-vin06t:890_18": "na adhiṭṭhānupagattā ca santhatassa.",
  "tika-vin06t:890_19": "Atha nādhiṭṭhahiṃsu,",
  "tika-vin06t:890_20": "pubbeva tattha acīvarasaññino eteti katvā tattha cīvarasaññitāya tadubhayaṃ na yujjatīti.",
  "tika-vin06t:890_21": "Kiṃ panetaṃ adhiṭṭhānupagaṃ natthīti?",
  "tika-vin06t:890_22": "Tatthevāgataṃ,",
  "tika-vin06t:890_23": "apicetaṃ avikappanupagaṃ ce,",
  "tika-vin06t:890_24": "cīvaraṃ na hoti,",
  "tika-vin06t:890_25": "aññathā “cīvaraṃ nāma channaṃ cīvarānaṃ aññatara”nti ettāvatā siddhaṃ “vikappanupagaṃ pacchima”nti na vattabbaṃ.",
  "tika-vin06t:890_26": "Atha na vikappanupagampi cīvarameva siddhaṃ,",
  "tika-vin06t:890_27": "anadhiṭṭhānupagaṃ,",
  "tika-vin06t:890_28": "avikappanupagañca ekajjhaṃ “cīvara”nti saṅkhyaṃ gacchati.",
  "tika-vin06t:890_29": "Tenevāha “tecīvarikassa catutthacīvaraṃ vattamānaṃ aṃsakāsāvameva vaṭṭatī”ti.",
  "tika-vin06t:891_0": "Apica santhate cīvarasaññitā na kevalaṃ tesaṃyeva,",
  "tika-vin06t:891_1": "aññesampi anubandhati eva “purāṇasanthataṃ nāma sakiṃ nivatthampi sakiṃ pārutampī”ti vacanato.",
  "tika-vin06t:891_2": "Aṭṭhakathācariyo panassa acīvarataṃ sandhāyabhāsitatthadīpanena dīpeti.",
  "tika-vin06t:891_3": "Nivatthapārutanti etesaṃ nisinnañceva nipannañcāti attho.",
  "tika-vin06t:891_4": "Apica evaṃ santepi santhate cīvarasaññitā anubandhati eva.",
  "tika-vin06t:891_5": "Khandhake hi “nisīdanaṃ adhiṭṭhātuṃ na vikappetu”nti ca,",
  "tika-vin06t:891_6": "parivāre “nava cīvarāni adhiṭṭhātabbānī”ti ca nisīdanasikkhāpade “dasā vidatthī”ti ca idha “nisīdanaṃ nāma sadasaṃ vuccatī”ti ca vuttaṃ,",
  "tika-vin06t:891_7": "aṭṭhakathāyañcassa “santhatasadisaṃ santharitvā ekasmiṃ ante sugatavidatthiyā vidatthimattapadese dvīsu ṭhānesu phāletvā tisso dasā karīyanti,",
  "tika-vin06t:891_8": "tāhi dasāhi sadasaṃ nāma vuccatī”ti ca “nisīdanaṃ vuttanayena adhiṭṭhātabbameva,",
  "tika-vin06t:891_9": "tañca kho pamāṇayuttaṃ ekameva,",
  "tika-vin06t:891_10": "dve na vaṭṭantī”ti ca vuttaṃ,",
  "tika-vin06t:891_11": "tasmā nisīdanaṃ nāma navannaṃ cīvarānaṃ aññataraṃ cīvaraṃ adhiṭṭhātabbaṃ,",
  "tika-vin06t:891_12": "tañca santhatasadisaṃ eḷakalomamayasanthatavisesanti siddhaṃ,",
  "tika-vin06t:891_13": "tathā nisīdanameva nisīdanasanthatañca siddhaṃ.",
  "tika-vin06t:891_14": "Porāṇagaṇṭhipade ca “ekamevā”ti vuttaṃ.",
  "tika-vin06t:891_15": "Tasmiṃ siddhe siddhā santhate cīvarasaññitāti attho. Kasmā?",
  "tika-vin06t:891_16": "Santhatasāmaññato.",
  "tika-vin06t:892_0": "Etthāha –",
  "tika-vin06t:892_1": "kathaṃ adasameva santhataṃ cīvarasaṅkhyaṃ na gacchati.",
  "tika-vin06t:892_2": "Anekampi anadhiṭṭhitampi mahantampi vaṭṭati,",
  "tika-vin06t:892_3": "yato sadasameva santhataṃ cīvarasaṅkhyaṃ gacchati,",
  "tika-vin06t:892_4": "tato adhiṭṭhānañca upagacchatīti.",
  "tika-vin06t:892_5": "Asanthatapariyāpannattā orena ca channaṃ vassānaṃ vināpi sammutiṃ,",
  "tika-vin06t:892_6": "tañca porāṇaṃ vissajjetvā eva,",
  "tika-vin06t:892_7": "na avissajjetvā “tañca kho pamāṇayuttaṃ ekameva,",
  "tika-vin06t:892_8": "dve na vaṭṭantī”ti vacanatoti.",
  "tika-vin06t:892_9": "Athāpi siyā santhataṃ sayanatthameva karīyati,",
  "tika-vin06t:892_10": "nisīdanaṃ asanthatamevāti.",
  "tika-vin06t:892_11": "Tañca na niyamato “purāṇasanthataṃ nāma sakiṃ nivatthaṃ sakiṃ pārutampī”ti vuttattāti.",
  "tika-vin06t:892_12": "Ettha vuccati,",
  "tika-vin06t:892_13": "na ettha kāraṇaṃ pariyesitabbaṃ vinayapaññattiyā anaññavisayattā.",
  "tika-vin06t:893_0": "Santhatassa pana acīvarabhāve ayaṃ yutti –",
  "tika-vin06t:893_1": "ādito “tīṇi santhatāni pana vinayakammaṃ katvā paṭilabhitvā paribhuñjituṃ na vaṭṭantī”ti aṭṭhakathāvacanato tāni akappiyānīti siddhaṃ,",
  "tika-vin06t:893_2": "bhagavatā ca khomādīni cha anuññātānīti koseyyaṃ kappiyanti siddhaṃ.",
  "tika-vin06t:893_3": "Evaṃ sante suddhakoseyyampi cīvaraṃ kappiyaṃ jātaṃ,",
  "tika-vin06t:893_4": "pageva kosiyamissakasanthatacīvaranti āpajjati.",
  "tika-vin06t:893_5": "Tathā kambalañca anuññātaṃ,",
  "tika-vin06t:893_6": "tañca suddhikampi hoti jātikāḷakabhāvena,",
  "tika-vin06t:893_7": "pageva odātagocariyamissakasanthatacīvaranti āpajjati.",
  "tika-vin06t:893_8": "Tato ca aññamaññavirodho,",
  "tika-vin06t:893_9": "tasmā na santhataṃ cīvaraṃ nāma hoti,",
  "tika-vin06t:893_10": "nisīdanaṃ pana hoti tassa pamāṇasaṇṭhānaparicchedasambhavato.",
  "tika-vin06t:893_11": "Etthāhu keci ācariyā “duvidhaṃ nisīdanaṃ santhataṃ,",
  "tika-vin06t:893_12": "asanthatañca.",
  "tika-vin06t:893_13": "Tattha santhataṃ santhatameva.",
  "tika-vin06t:893_14": "Asanthataṃ khomādichabbidhaṃ,",
  "tika-vin06t:893_15": "tadanulomaṃ vā hoti,",
  "tika-vin06t:893_16": "ayametesaṃ viseso”ti.",
  "tika-vin06t:894_0": "Etthāha –",
  "tika-vin06t:894_1": "kasmā panettha “santhataṃ pana bhikkhunā”ti sikkhāpadaṃ apaññāpetvā “nisīdanasanthata”nti paññattanti?",
  "tika-vin06t:894_2": "Cīvarasaññitāya santhatānaṃ ujjhitattā tesaṃ acīvarabhāvadassanatthaṃ tathā paññattanti vuttaṃ hoti,",
  "tika-vin06t:894_3": "tasmā te bhikkhū dhutaṅgabhedabhayā tāni ujjhitvā terasāpi dhutaṅgāni samādiyiṃsu,",
  "tika-vin06t:894_4": "sīsadassanavasena tīṇeva vuttāni,",
  "tika-vin06t:894_5": "bhagavā ca tesaṃ santhataṃ anujāni,",
  "tika-vin06t:894_6": "tato nesaṃ evaṃ hoti “nisīdanacīvarasaṇṭhānampetaṃ nisīdanasanthataṃ no anuññātaṃ,",
  "tika-vin06t:894_7": "catutthacīvarabhāvena pageva katasanthataṃ vā”ti.",
  "tika-vin06t:894_8": "Tato santhate nesaṃ cīvarasaññitā na bhavissatīti tadatthaṃ bhagavatā nisīdanasanthatanti paññattanti adhippāyo.",
  "tika-vin06t:894_9": "“Pacchimāni dve vaṭṭantī”ti kathaṃ paññāyatīti ce?",
  "tika-vin06t:894_10": "“Anāpatti aññena kataṃ paṭilabhitvā paribhuñjatī”ti vacanatoti.",
  "tika-vin06t:895_0": "Nisīdanasanthatasikkhāpadavaṇṇanā niṭṭhitā.",
  "tika-vin06t:896_0": "6. Eḷakalomasikkhāpadavaṇṇanā",
  "tika-vin06t:897_0": "572- 3.",
  "tika-vin06t:897_1": "Addhānamaggappaṭipannassāti iminā pakatiyā dīghamaggappaṭipannassa uppannānipi tiyojanaparamameva haritabbāni,",
  "tika-vin06t:897_2": "pageva appaṭipannassāti dasseti.",
  "tika-vin06t:897_3": "Addhānamaggappaṭipannassa nissaggiyanti vā sambandho.",
  "tika-vin06t:897_4": "Teneva vāsādhippāyassa paṭippassaddhagamanussāhattā “appaṭipanno”ti saṅkhyaṃ gatassa anāpattīti siddhā.",
  "tika-vin06t:897_5": "Imasmiṃ atthavikappe hi bhikkhuno paneva eḷakalomāni uppajjeyyuṃ…pe…",
  "tika-vin06t:897_6": "asantepi hārake addhānaṃ maggappaṭipannassa nissaggiyaṃ pācittiyanti yojanā veditabbā.",
  "tika-vin06t:897_7": "Ākaṅkhamānena bhikkhunā paṭiggahetabbānīti attano santakānaṃyeva tiyojanātikkame āpattiṃ dasseti.",
  "tika-vin06t:897_8": "Tena anākaṅkhamānena parasantakāni paṭiggahitāni atirekatiyojanaṃ harantassa anāpatti siddhā.",
  "tika-vin06t:897_9": "Ayamattho “bhikkhuno uppajjeyyu”nti iminā,",
  "tika-vin06t:897_10": "“acchinnaṃ paṭilabhitvā”ti iminā ca dīpitova hotīti.",
  "tika-vin06t:897_11": "Porāṇagaṇṭhipade ca “aññaṃ bhikkhuṃ harāpento gacchati ce,",
  "tika-vin06t:897_12": "dvinnaṃ anāpattīti vuttaṃ,",
  "tika-vin06t:897_13": "tasmā dve bhikkhū tiyojanaparamaṃ patvā aññamaññassa bhaṇḍaṃ parivattetvā ce haranti,",
  "tika-vin06t:897_14": "anāpattīti siddhaṃ,",
  "tika-vin06t:897_15": "teneva anāpattivāre “aññaṃ harāpetī”ti vuttaṃ.",
  "tika-vin06t:897_16": "Kiṃ harāpeti?",
  "tika-vin06t:897_17": "Jānantaṃ ajānantaṃ.",
  "tika-vin06t:897_18": "Kiñcettha yadi jānantaṃ,",
  "tika-vin06t:897_19": "“añño harissatīti ṭhapeti,",
  "tika-vin06t:897_20": "tena haritepi āpattiyevā”ti ekaṃsato na vattabbaṃ.",
  "tika-vin06t:897_21": "Jānantopi hi ekacco haratīti.",
  "tika-vin06t:897_22": "Tato aṭṭhakathāya virujjhati.",
  "tika-vin06t:897_23": "Atha ajānantaṃ,",
  "tika-vin06t:897_24": "“aññassa yāne vā bhaṇḍe vā ajānantassa pakkhipitvā tiyojanaṃ atikkāmeti,",
  "tika-vin06t:897_25": "nissaggiyānī”ti pāḷiyā virujjhati,",
  "tika-vin06t:897_26": "atha ubhopi ekato ekaṃ bhaṇḍaṃ harāpenti,",
  "tika-vin06t:897_27": "tampi nissaggiyaṃ siyā.",
  "tika-vin06t:897_28": "Anissaggiyanti yuttiyā virujjhati “tiyojanaparamaṃ sahatthā haritabbāni asante hārake”ti avisesena ca pāḷi vuttā.",
  "tika-vin06t:897_29": "Hārakopi sacetano acetanoti duvidho.",
  "tika-vin06t:897_30": "Sacetanopi eḷakalomabhāvaṃ vā “ahamidaṃ harāmī”ti vā “maṃ esa idaṃ harāpetī”ti vā jānanājānanavasena duvidho hoti.",
  "tika-vin06t:897_31": "Tattha acetano nāma hārako nadīsoto vā nāvā vā assāmikayānaṃ vā hoti.",
  "tika-vin06t:897_32": "Sacetano pākaṭova.",
  "tika-vin06t:897_33": "Tattha “maṃ esa idaṃ harāpetī”ti ettakaṃ jānantaṃ manussaṃ vā tiracchānagataṃ vā aññaṃ harāpeti,",
  "tika-vin06t:897_34": "anāpattīti anugaṇṭhipadanayo.",
  "tika-vin06t:897_35": "Ayaṃ pāḷiyā,",
  "tika-vin06t:897_36": "aṭṭhakathāya ca ekaraso vinicchayo,",
  "tika-vin06t:897_37": "“asante hārake”ti kiñcāpi idaṃ avisesato vuttaṃ,",
  "tika-vin06t:897_38": "“aññassa yāne vā bhaṇḍe vā ajānantassā”ti vacanato pana sacetanova hārako tattha adhippetoti paññāyati,",
  "tika-vin06t:897_39": "so ca eḷakalomabhāvañca “idaṃ harāmī”ti ca jānanto nādhippeto.",
  "tika-vin06t:897_40": "Tena vuttaṃ “añño harissatīti ṭhapeti,",
  "tika-vin06t:897_41": "tena haritepi āpattiyevā”tiādi.",
  "tika-vin06t:897_42": "Tattha hetukattuno abhāvatova.",
  "tika-vin06t:897_43": "Pāḷiyañhi “aññaṃ harāpetī”ti hetukattuvasena vuttā.",
  "tika-vin06t:897_44": "Itare dve jānantā idha sambhavanti.",
  "tika-vin06t:897_45": "“Ajānantassa pakkhipitvā”ti pāḷiyaṃ “esa harāpetī”ti vā “idaṃ ṭhānaṃ atikkamāpetī”ti vā jānantassa yāne",
  "tika-vin06t:897_46": "vā bhaṇḍe vā pakkhipitvā tiyojanaṃ atikkamāpeti,",
  "tika-vin06t:897_47": "na nissaggiyā hontīti dīpeti.",
  "tika-vin06t:898_0": "“Harāpetī”ti idaṃ hetukattuvacanataṃ sādheti,",
  "tika-vin06t:898_1": "tasmā aṭṭhakathāyaṃ “sāmikassa ajānantassevā”ti idaṃ “maṃ esa harāpetī”ti evaṃ ajānantaṃ sandhāya vuttaṃ.",
  "tika-vin06t:898_2": "“Sāreti codeti anubandhāpetī”ti idaṃ “maṃ esa idaṃ ṭhānaṃ atikkamāpetī”ti evaṃ jānantaṃ sandhāya vuttaṃ.",
  "tika-vin06t:898_3": "Ajānantopi sāraṇādīhi ṭhitaṭṭhānaṃ nātikkamati,",
  "tika-vin06t:898_4": "na vā anubandhati.",
  "tika-vin06t:898_5": "Atha sāraṇādīhi anatikkamitvā attano ruciyā atikkamati āpatti eva bhikkhuno hetukattubhāvāsambhavato.",
  "tika-vin06t:899_0": "Idāni yathāṭhitaṭṭhānato paṭṭhāya vakkhāma,",
  "tika-vin06t:899_1": "“asantepi hārake”ti hārakālābhapaccayāpi sayaṃ haraṇato nissaggiyameva,",
  "tika-vin06t:899_2": "pageva sati hāraketi ayameko attho.",
  "tika-vin06t:899_3": "Avadhāraṇatthaṃ api-",
  "tika-vin06t:899_4": "saddaṃ gahetvā asante eva hārake nissaggiyaṃ,",
  "tika-vin06t:899_5": "sati pana hārake na tena harāpentassa nissaggiyanti ayaṃ dutiyo attho.",
  "tika-vin06t:899_6": "“Saṅghato vā…pe…",
  "tika-vin06t:899_7": "attano vā dhanenā”ti iminā kiñcāpi acittakamidaṃ sikkhāpadaṃ,",
  "tika-vin06t:899_8": "saṅghādito pana attanā ākaṅkhamānena paṭiggahitasseva eḷakalomassa tiyojanātikkame āpatti,",
  "tika-vin06t:899_9": "na ajānato appaṭiggahitassa cīvarādīsu kutoci laggassa atikkamaneti dīpeti.",
  "tika-vin06t:899_10": "Anugaṇṭhipade pana “kambalassa upari nipajjitvā gacchantassa sace ekampi lomaṃ cīvare laggaṃ hoti,",
  "tika-vin06t:899_11": "āpatti eva kambalato vijaṭitattā”ti vuttaṃ,",
  "tika-vin06t:899_12": "taṃ kambalassa paṭiggahitattā attano icchāya paṭiggahitameva hotīti yuttaṃ.",
  "tika-vin06t:899_13": "Yasmā “anāpatti katabhaṇḍe”ti vuttaṃ,",
  "tika-vin06t:899_14": "tasmā taṃ anekampi katabhaṇḍaṭṭhāniyameva hoti.",
  "tika-vin06t:899_15": "Tañhi anena paṭiggahitaṃ, na lomaṃ.",
  "tika-vin06t:899_16": "Atha lomampi aggahitameva hoti,",
  "tika-vin06t:899_17": "katabhaṇḍaṃ dupparihāriyalomavinibbhogakatabhaṇḍo niyamo.",
  "tika-vin06t:899_18": "Evaṃ sante akatabhaṇḍe tikapācittiyaṃ,",
  "tika-vin06t:899_19": "katabhaṇḍe tikadukkaṭañca nayato dassetabbaṃ bhaveyya,",
  "tika-vin06t:899_20": "aññathā tikassa dassitattā.",
  "tika-vin06t:899_21": "Saussāhattāti appaṭippassaddhagamanattā.",
  "tika-vin06t:899_22": "Acittakattā cāti bhikkhuno ussāhānurūpaṃ lomānaṃ tiyojanātikkamanato vināpi payogacittena haraṇacittena āpajjati evāti adhippāyo.",
  "tika-vin06t:899_23": "Sā anāpatti pāḷiyā na sametīti anto pana payogena tiyojanaparamaṃ atikkamitattā anāpatti.",
  "tika-vin06t:899_24": "“Tiyojanaṃ haratī”ti iminā tiyojanaṃ padasā netukāmopi antotiyojane pade pade dukkaṭaṃ nāpajjatīti dasseti,",
  "tika-vin06t:899_25": "taṃ yuttaṃ “tiyojanaṃ vāsādhippāyo gantvā tato paraṃ haratī’ti vacanassatthitāyā”ti vuttaṃ.",
  "tika-vin06t:899_26": "Punapi vuttaṃ “aññaṃ harāpetīti ‘idaṃ harissāmī’ti saussāhameva aññaṃ harāpetīti attho.",
  "tika-vin06t:899_27": "Itarathā gacchantassa sīse ṭhapesi,",
  "tika-vin06t:899_28": "tasmiṃ ajānantepi anāpatti siyā”ti.",
  "tika-vin06t:899_29": "Sace pana “agacchante yāne vā”tiādinā nayena vuttattā haraṇādīhi janitaussāhānaṃ hatthiādīnaṃ ‘idaṃ karissāmā’ti",
  "tika-vin06t:899_30": "vā ‘harissāmā’ti vā ābhoge janite eva anāpatti,",
  "tika-vin06t:899_31": "na ajaniteti upatissatthero āhā”ti ca vuttaṃ.",
  "tika-vin06t:899_32": "Parivattetvā ṭhapiteti dvinnampi bahi nikkhipitattāti upatissatthero.",
  "tika-vin06t:899_33": "Bahisīmāya ṭhapitaṃ bhaṇḍikaṃ anto antosīmāyaṃ ṭhapitaṃ bahi karoto anāpattīti keci,",
  "tika-vin06t:899_34": "na sundaraṃ viya.",
  "tika-vin06t:900_0": "575.",
  "tika-vin06t:900_1": "Paṭilabhitvā haratīti paṭhamatiyojanato paraṃ harati,",
  "tika-vin06t:900_2": "na dutiyāditoti attho.",
  "tika-vin06t:900_3": "Katabhaṇḍe uppannokāsābhāvā anāpatti.",
  "tika-vin06t:901_0": "Eḷakalomasikkhāpadavaṇṇanā niṭṭhitā.",
  "tika-vin06t:902_0": "7. Eḷakalomadhovāpanasikkhāpadavaṇṇanā",
  "tika-vin06t:903_0": "581.",
  "tika-vin06t:903_1": "Kiñcāpi purāṇacīvaradhovanasikkhāpade cīvaraṃ ṭhapetvā “aññaṃ parikkhāraṃ dhovāpetī”ti anāpattivāre vuttaṃ.",
  "tika-vin06t:903_2": "Imassa pana sikkhāpadassa uppannakālato paṭṭhāya eḷakalomadhovāpanādinā āpattīti eke.",
  "tika-vin06t:903_3": "Sā vā anāpatti mūlāpattito eva,",
  "tika-vin06t:903_4": "na imamhāti eke.",
  "tika-vin06t:903_5": "Eḷakalomānaṃ aparikkhārattā bhaṭṭhaṃ aggahaṇamevāti eke.",
  "tika-vin06t:903_6": "Imassa antimanayassa atthappakāsanatthaṃ idaṃ pañhākammaṃ –",
  "tika-vin06t:903_7": "“dhovāpetī”ti idaṃ rajāpanavijaṭāpanaggahaṇena nippadesavācipadaṃ,",
  "tika-vin06t:903_8": "udāhu aggahaṇena sappadesavācipadaṃ.",
  "tika-vin06t:903_9": "Kiñcettha yadi nippadesavācipadaṃ,",
  "tika-vin06t:903_10": "sabbattha idameva vattabbaṃ,",
  "tika-vin06t:903_11": "na itarāni.",
  "tika-vin06t:903_12": "Atha sappadesavācipadaṃ,",
  "tika-vin06t:903_13": "“avuttā dhovati,",
  "tika-vin06t:903_14": "aparibhuttaṃ dhovāpetī”ti ettha virodho.",
  "tika-vin06t:903_15": "“Avuttā rajati vijaṭeti,",
  "tika-vin06t:903_16": "nissaggiya”nti aniṭṭhappasaṅgatoti?",
  "tika-vin06t:903_17": "Desanāvilāsamattaṃ bhagavato vacanaṃ,",
  "tika-vin06t:903_18": "katthaci tikapadavacanaṃ,",
  "tika-vin06t:903_19": "katthaci ekapadavacanaṃ,",
  "tika-vin06t:903_20": "nippadesapadameva te vadantīti.",
  "tika-vin06t:903_21": "Sace “katabhaṇḍaṃ dhovāpetī”ti ettha paṭivirodho,",
  "tika-vin06t:903_22": "“katabhaṇḍaṃ vijaṭāpeti,",
  "tika-vin06t:903_23": "anāpattī”ti aniṭṭhappasaṅgato anāpatti evāti ce? Na,",
  "tika-vin06t:903_24": "akatabhaṇḍassa suddhalomassa vijaṭāpanaṃ ito vā dātabbaṃ.",
  "tika-vin06t:903_25": "Udakādidhovanavasena piṇḍetvā ṭhitānaṃ vijaṭāpanaṃ labbhatīti ce?",
  "tika-vin06t:903_26": "Purāṇasanthatassa vijaṭāpane anāpattiyā bhavitabbaṃ,",
  "tika-vin06t:903_27": "na ca taṃ yuttaṃ “aparibhuttaṃ dhovāpetī”ti vacanato.",
  "tika-vin06t:903_28": "Tena paribhuttaṃ dhovāpeti rajāpeti vijaṭāpeti,",
  "tika-vin06t:903_29": "nissaggiyamevāti siddhaṃ hoti,",
  "tika-vin06t:903_30": "tañca paribhuttaṃ nāma katabhaṇḍameva hoti.",
  "tika-vin06t:903_31": "Na hi sakkā eḷakalomāni paribhuñjituṃ,",
  "tika-vin06t:903_32": "aññathā “paribhuttaṃ dhovāpetī”ti vacanaṃ niratthakaṃ hoti.",
  "tika-vin06t:903_33": "Na hi ettha “purāṇāni eḷakalomāni dhovāpeyya vā”ti vacanaṃ atthi purāṇacīvarasikkhāpade viya.",
  "tika-vin06t:903_34": "Tattha ādinnakappavasena,",
  "tika-vin06t:903_35": "idha taṃ likhitaṃ.",
  "tika-vin06t:903_36": "Lekhadosoti ce? Na,",
  "tika-vin06t:903_37": "visesahetuno abhāvā,",
  "tika-vin06t:903_38": "purāṇacīvarasikkhāpade aparibhuttaṃ katabhaṇḍaṃ nāma,",
  "tika-vin06t:903_39": "“kambalakojavasanthatādi”nti vacanato ca.",
  "tika-vin06t:903_40": "Kiñcāpi iminā saddena ayamattho siddho,",
  "tika-vin06t:903_41": "“dhovāpetī”ti idaṃ pana siyā nippadesaṃ.",
  "tika-vin06t:903_42": "Siyā sappadesaṃ.",
  "tika-vin06t:903_43": "Tañhi “avuttā dhovatī”tiādīsu nippadesaṃ.",
  "tika-vin06t:903_44": "“Katabhaṇḍaṃ dhovāpetī”ti ettha sappadesaṃ.",
  "tika-vin06t:903_45": "“Akatabhaṇḍaṃ dhovāpeti rajāpeti,",
  "tika-vin06t:903_46": "anāpattī”ti “vijaṭāpeti,",
  "tika-vin06t:903_47": "anāpattī”ti vacanappamāṇato anāpatti evāti ce? Na,",
  "tika-vin06t:903_48": "vacanappamāṇato eva āpattīti āpajjanato.",
  "tika-vin06t:903_49": "“Aparibhuttaṃ dhovāpetī”ti vacanameva hi taṃ aparibhuttaṃ santhataṃ vijaṭāpentassa anāpattīti dīpeti ce?",
  "tika-vin06t:903_50": "Siddhaṃ paribhuttaṃ vijaṭāpentassa āpatti evāti.",
  "tika-vin06t:904_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin06t:905_0": "8. Rūpiyasikkhāpadavaṇṇanā",
  "tika-vin06t:906_0": "583- 4.",
  "tika-vin06t:906_1": "Sabbampīti tividhampi.",
  "tika-vin06t:906_2": "“Muttā maṇi veḷuriyo saṅkho’tiādi pana kiñcāpi rājasikkhāpade ‘na vaṭṭatī’ti pasaṅgato vuttaṃ,",
  "tika-vin06t:906_3": "sarūpato pana āpattidassanavasena sakaṭṭhānepi vattumāraddha”nti vuttaṃ.",
  "tika-vin06t:906_4": "Kathametaṃ?",
  "tika-vin06t:906_5": "Muttādīnaṃ sakaṭṭhānaṃ jātaṃ,",
  "tika-vin06t:906_6": "na hi tāni idha pāḷiyaṃ dissantīti imassa aṭṭhakathāyaṃ vuttāni,",
  "tika-vin06t:906_7": "rājasikkhāpadassapi aṭṭhakathāyaṃ vuttānīti.",
  "tika-vin06t:906_8": "Na kevalaṃ hiraññasuvaṇṇameva,",
  "tika-vin06t:906_9": "aññampi khettavatthādikaṃ “akappiyaṃ na sampaṭicchitabba”nti sāmaññena,",
  "tika-vin06t:906_10": "na sarūpato.",
  "tika-vin06t:906_11": "Pāḷiyaṃ pana sarūpato “cīvaracetāpannaṃ nāma hiraññaṃ vā suvaṇṇaṃ vā muttā vā maṇi vā”ti ettakameva vuttaṃ,",
  "tika-vin06t:906_12": "tasmā rājasikkhāpadamevassa sakaṭṭhānaṃ.",
  "tika-vin06t:906_13": "Muttāmaṇiggahaṇena cettha tajjātiyaggahaṇaṃ siddhamevāti nāgato imassa paṭhamameva paññattattā.",
  "tika-vin06t:906_14": "Yadi evaṃ idha anāgatattā kataraṃ nesaṃ sakaṭṭhānanti?",
  "tika-vin06t:906_15": "Idameva atthato,",
  "tika-vin06t:906_16": "no sarūpato.",
  "tika-vin06t:907_0": "Kathaṃ?",
  "tika-vin06t:907_1": "Etāni hi ratanasikkhāpade nissaggiyavatthūni,",
  "tika-vin06t:907_2": "dukkaṭavatthūni ca ekato “ratana”nti āgatāni,",
  "tika-vin06t:907_3": "“ratanasammata”nti kappiyavatthu āgataṃ.",
  "tika-vin06t:907_4": "Tesu ca dasasu ratanesu rajatajātarūpadvayaṃ idha nissaggiyavatthu,",
  "tika-vin06t:907_5": "avasesaṃ dukkaṭavatthūti siddhaṃ.",
  "tika-vin06t:907_6": "Idha ca siddhattā eva ratanasikkhāpadassa anāpattivāre “ratanasammataṃ vissāsaṃ gaṇhāti,",
  "tika-vin06t:907_7": "tāvakālikaṃ gaṇhāti,",
  "tika-vin06t:907_8": "paṃsukūlasaññissā”ti vuttaṃ,",
  "tika-vin06t:907_9": "na ratanaṃ vuttaṃ.",
  "tika-vin06t:907_10": "Sattavidhadhaññadāsidāsakhettādi pana brahmajālādisuttavasena akappiyanti siddhaṃ,",
  "tika-vin06t:907_11": "tasmā idha dukkaṭavatthūti siddhaṃ,",
  "tika-vin06t:907_12": "teneva anuyogavatte “dhammaṃ jānāti,",
  "tika-vin06t:907_13": "dhammānulomaṃ, vinayaṃ,",
  "tika-vin06t:907_14": "vinayānulomaṃ jānātī”ti vuttaṃ.",
  "tika-vin06t:907_15": "Tathā āmakamaṃsampi dukkaṭavatthuṃ āpajjatīti? Na,",
  "tika-vin06t:907_16": "idha vinaye anuññātattā “anujānāmi,",
  "tika-vin06t:907_17": "bhikkhave,",
  "tika-vin06t:907_18": "amanussikābādhe āmakamaṃsa”ntiādinā,",
  "tika-vin06t:907_19": "tasmā na āmakamaṃsaṃ sutte āgatampi dukkaṭavatthu hoti,",
  "tika-vin06t:907_20": "tathāpi attano paribhogatthāya paṭiggahaṇe dukkaṭamevāti no takkoti ācariyo.",
  "tika-vin06t:907_21": "“Idha nikkhipāhī’ti vutte upanikkhittasādiyanameva hotī”ti vadanti.",
  "tika-vin06t:907_22": "“Akappiyavicāraṇā eva na vaṭṭatīti ce?",
  "tika-vin06t:907_23": "Kappiyañca akappiyañca nissāya ṭhitanti ettha taṃ sayaṃ aparibhogārahaṃ hutvā tadagghanakaṃ kappiyabhaṇḍaṃ",
  "tika-vin06t:907_24": "paribhogārahaṃ hutvā ṭhitanti attho”ti likhitaṃ,",
  "tika-vin06t:907_25": "“paṃsukūlabhāvena ṭhitattā,",
  "tika-vin06t:907_26": "guttaṭṭhānācikkhanassa kappiyattā ca kappiyaṃ nissāya ṭhitaṃ.",
  "tika-vin06t:907_27": "‘Idaṃ gaṇhā’tiādinā vadantassa akappiyattā akappiyaṃ nissāya ṭhita”nti ca.",
  "tika-vin06t:907_28": "Evampi kappiyañca akappiyañcāti “imasmiṃ okāse ṭhapitaṃ,",
  "tika-vin06t:907_29": "kiṃ na passasīti chekatare imeva kahāpaṇe”tiādivacanassa kappiyattā kappiyaṃ nissāya ṭhitaṃ.",
  "tika-vin06t:907_30": "“Idaṃ gaṇhā”ti vutte dubbicāritattā attano akappiyattā tato āgataṃ akappiyaṃ nissāya ṭhitameva hoti.",
  "tika-vin06t:907_31": "“Idaṃ gaṇhā’ti vutte tena gahite ‘uggaṇhāpeyya vā’ti vuttavidhiṃ na pāpuṇāti,",
  "tika-vin06t:907_32": "kevalaṃ dubbicāritattā tasseva taṃ akappiyaṃ hoti,",
  "tika-vin06t:907_33": "mūlapaṭiggahaṇassa suddhattā parato pattacatukke tatiyapatto viyāti ca evaṃ upatissatthero vadatī”ti anugaṇṭhipade vuttaṃ.",
  "tika-vin06t:907_34": "Kiṃ bahunā,",
  "tika-vin06t:907_35": "visuddhāgamattā kappiyaṃ.",
  "tika-vin06t:907_36": "Dubbicāraṇāya sati akappiyaṃ nissāya ṭhitaṃ hotīti no takkoti ācariyo.",
  "tika-vin06t:907_37": "“Evaṃ saṅghagaṇādīnampi atthāya pariccattepi tena samānagatikattā ṭhapetvā āpattivisesa”nti vuttaṃ.",
  "tika-vin06t:908_0": "Na kiñci kappiyabhaṇḍaṃ cetāpitanti cetāpitañce,",
  "tika-vin06t:908_1": "upāyābhāvaṃ dasseti.",
  "tika-vin06t:908_2": "“Upanikkhepaṃ ṭhapetvāti sace so upāsako ‘atibahuṃ etaṃ hiraññaṃ,",
  "tika-vin06t:908_3": "idaṃ bhante ajjeva na vināsetabba’nti vatvā sayaṃ upanikkhepadese ṭhapeti,",
  "tika-vin06t:908_4": "aññena vā ṭhapāpeti,",
  "tika-vin06t:908_5": "etaṃ upanikkhepaṃ ṭhapetvā tato laddhaṃ udayaṃ paribhuñjanto saṅgho paccaye paribhuñjati nāmā”ti vuttaṃ.",
  "tika-vin06t:909_0": "585.",
  "tika-vin06t:909_1": "Ayaṃ kira itthaṃlakkhaṇasampanno ukkaṃsato.",
  "tika-vin06t:909_2": "Evaṃ aṅgasampannopi aparabhāge lobhavasena vā aññena vā kāraṇena sace nimittaṃ katvā pāteti,",
  "tika-vin06t:909_3": "āpatti dukkaṭassa.",
  "tika-vin06t:909_4": "Senāsanampi paribhoge paribhogeti pavese pavese.",
  "tika-vin06t:909_5": "So hi kāraṇantarena rukkhamūlikassa,",
  "tika-vin06t:909_6": "abbhokāsikassapi vaṭṭati eva,",
  "tika-vin06t:909_7": "ṭhānanisajjādivasena nivāsādhippāye sati paribhoge paribhoge paccavekkhitabbaṃ.",
  "tika-vin06t:909_8": "Bhesajjassa satipaccayatā sabbakālampīti eke.",
  "tika-vin06t:909_9": "Asannihitassa pacchābhattameva,",
  "tika-vin06t:909_10": "sannihitassa purebhattampīti no takkoti ācariyo.",
  "tika-vin06t:909_11": "“Yāmakālikaṃ sattāhakālikaṃ yāvajīvikaṃ āhāratthāya…pe…",
  "tika-vin06t:909_12": "paṭiggaṇhāti,",
  "tika-vin06t:909_13": "āpatti dukkaṭassa.",
  "tika-vin06t:909_14": "Ajjhohāre ajjhohāre āpatti dukkaṭassā”ti hi vuttaṃ.",
  "tika-vin06t:909_15": "Dukkaṭañhi vikālabhojanasikkhāpade āgataṃ vikāle āpajjati,",
  "tika-vin06t:909_16": "no kāle āhārakālattā,",
  "tika-vin06t:909_17": "sannidhisikkhāpade āgataṃ pana kālepi sannidhijātattā,",
  "tika-vin06t:909_18": "teneva tattha sattāhakālikayāvajīvikadvayameva vuttanti.",
  "tika-vin06t:909_19": "“Sati paccaye”ti vacanato nāyaṃ viseso labbhatīti ce? Na,",
  "tika-vin06t:909_20": "aniṭṭhappasaṅgato,",
  "tika-vin06t:909_21": "vacanāniyamato ca.",
  "tika-vin06t:909_22": "Sannidhisikkhāpade hi “anāpatti yāvakālikaṃ yāvakālaṃ nidahitvā bhuñjati.",
  "tika-vin06t:909_23": "Yāmakālikaṃ yāme nidahitvā bhuñjatī”ti ettha vacanappamāṇato yāmakālikaṃ na purebhatte,",
  "tika-vin06t:909_24": "na pacchābhatte,",
  "tika-vin06t:909_25": "na divase,",
  "tika-vin06t:909_26": "na rattiyaṃ yāmameva nidahitvā bhuñjantassa anāpattīti aniṭṭhappasaṅgo.",
  "tika-vin06t:909_27": "Tathā tattheva “yāmakālikaṃ yāmaṃ nidahitvā bhuñjati,",
  "tika-vin06t:909_28": "sattāhakālikaṃ sattāhaṃ nidahitvā bhuñjatī”ti ettakameva vuttaṃ,",
  "tika-vin06t:909_29": "na vuttaṃ “sati paccaye”ti,",
  "tika-vin06t:909_30": "tasmā satipaccaya-",
  "tika-vin06t:909_31": "vacanaṃ katthaci hoti,",
  "tika-vin06t:909_32": "katthaci na hotīti vacanāniyamato āpattiyāpi aniyamo siyā.",
  "tika-vin06t:909_33": "Evaṃ santepi yathāvuttadukkaṭaṃ āpajjati eva.",
  "tika-vin06t:909_34": "Na anāhārappayojanattā yāmakālikādīnanti ce? Na,",
  "tika-vin06t:909_35": "sappiādimissabhojanassa paṇītabhojanabhāvappattito.",
  "tika-vin06t:909_36": "Apica sabbakālikesu yāvakālikaṃ oḷārikaṃ,",
  "tika-vin06t:909_37": "taṃ āhāratthāya paṭiggaṇhantassa kāle anāpatti,",
  "tika-vin06t:909_38": "pageva anoḷārikaṃ yāmakālikādiṃ,",
  "tika-vin06t:909_39": "āhāratthāya eva anuññātattā.",
  "tika-vin06t:909_40": "Yāvakālike eva anāpattīti ce? Na,",
  "tika-vin06t:909_41": "anāhāratthāya gaṇhantassa āpattisambhavato itaraṃ āhāratthāya gaṇhantassa viya,",
  "tika-vin06t:909_42": "tasmā yathāvuttamevettha sanniṭṭhānaṃ pāḷiṃ,",
  "tika-vin06t:909_43": "yuttiñca anulometīti.",
  "tika-vin06t:910_0": "Desanāsuddhīti ettha desanā nāma vinayakammaṃ,",
  "tika-vin06t:910_1": "tena vuṭṭhānampi desanā eva nāma hotīti.",
  "tika-vin06t:910_2": "“Paṭiggaṇhātī”ti avatvā “paṭisevatī”ti vuttattā paṭiggahaṇe pana satiṃ akatvā paribhoge karontassa anāpatti.",
  "tika-vin06t:910_3": "Khīṇāsavā katakiccattā vibhattadāyādā viya honti,",
  "tika-vin06t:910_4": "tena tesaṃ sāmiparibhogā honti.",
  "tika-vin06t:910_5": "Aññathā yāvakālikabhāvaṃ anatikkantattā virujjhati.",
  "tika-vin06t:910_6": "Iṇaparibhogo na vaṭṭati,",
  "tika-vin06t:910_7": "bhesajje āpattito,",
  "tika-vin06t:910_8": "itarasmiṃ ayuttaparibhogato,",
  "tika-vin06t:910_9": "iṇaṃ viya ananuññātabhuttattā ca.",
  "tika-vin06t:910_10": "“Ādito paṭṭhāya hi alajjī nāma natthi,",
  "tika-vin06t:910_11": "tasmā na koci saṅkitabbo”ti likhitaṃ.",
  "tika-vin06t:910_12": "Bhārabhūtā saddhivihārikādayo.",
  "tika-vin06t:910_13": "Yathādānameva gahitattāti ettha “attano hatthena ce deti,",
  "tika-vin06t:910_14": "na vaṭṭatī”ti vuttaṃ,",
  "tika-vin06t:910_15": "“atirekabhāgaṃ gahetvā punadivase attano atthāya uddhaṭabhāgaṃ tattheva dāpeti,",
  "tika-vin06t:910_16": "vaṭṭatī”ti ca.",
  "tika-vin06t:910_17": "Parivattakaṃ deti,",
  "tika-vin06t:910_18": "dhammiyañce, vaṭṭati.",
  "tika-vin06t:910_19": "No adhammiyaṃ.",
  "tika-vin06t:910_20": "“Taṃ dhammānuggahena uggaṇhituṃ vaṭṭatī”ti vuttaṃ.",
  "tika-vin06t:910_21": "Kena lesenāti ce?",
  "tika-vin06t:910_22": "“Alabbhamānāya sāmaggiyā anāpatti sambhoge saṃvāse”ti iminā upasampadakkhandhakavacanalesena.",
  "tika-vin06t:911_0": "586.",
  "tika-vin06t:911_1": "Assatiyā dinnanti ettha “assatiyā dinnaṃ nāma apariccattaṃ hoti,",
  "tika-vin06t:911_2": "tasmā dussante baddhakahāpaṇādīni satiṃ paṭilabhitvā dāyakā ce puna gaṇhanti,",
  "tika-vin06t:911_3": "nissaggiyameva desetabbaṃ.",
  "tika-vin06t:911_4": "Tena akappiyabhaṇḍena te ce dāyakā sappiādīni kiṇitvā saṅghassa denti,",
  "tika-vin06t:911_5": "tassapi bhikkhuno kappati dāyakānaṃyeva santakattā.",
  "tika-vin06t:911_6": "Bhikkhunā hi ‘vatthaṃ gaṇhāmī’ti vatthasaññāya eva gahitaṃ,",
  "tika-vin06t:911_7": "na rūpiyasaññāya.",
  "tika-vin06t:911_8": "Idañca sikkhāpadaṃ attano atthāya uggahaṇaṃ sandhāya vuttaṃ,",
  "tika-vin06t:911_9": "na ca tena taṃ attano atthāya paresaṃ vā atthāya gahitaṃ.",
  "tika-vin06t:911_10": "Atha te dāyakā no ce āgantvā gaṇhanti,",
  "tika-vin06t:911_11": "dāyake pucchitvā attano atthāya ce pariccattaṃ,",
  "tika-vin06t:911_12": "saṅghe nissajjitvā āpatti desetabbā. No ce,",
  "tika-vin06t:911_13": "āpatti eva desetabbā”ti vuttaṃ,",
  "tika-vin06t:911_14": "taṃ pubbāparaviruddhaṃ.",
  "tika-vin06t:911_15": "Āpattidesanāya hi sati rūpiyaṃ paṭiggahitanti siddhaṃ,",
  "tika-vin06t:911_16": "tasmiṃ siddhe “tato uppannaṃ tassapi kappatī”ti idaṃ na yujjatīti.",
  "tika-vin06t:911_17": "Kappati evāti ce? Na,",
  "tika-vin06t:911_18": "vatthuṃ anissajjitvā āpatti desetabbāti na yujjati.",
  "tika-vin06t:911_19": "Acittakattā sikkhāpadassa yujjatīti ce? Na,",
  "tika-vin06t:911_20": "sabbattha “rūpiyaṃ paṭiggaṇhātī”ti vacanato.",
  "tika-vin06t:911_21": "“Rūpiyaṃ paṭiggaṇhātī”ti hi vuttaṃ,",
  "tika-vin06t:911_22": "aññathā sabbattha “rūpiya”nti padaṃ niratthakaṃ hoti vināpi tena tadatthasiddhito.",
  "tika-vin06t:911_23": "Anena ca vatthaṃ paṭiggahitaṃ,",
  "tika-vin06t:911_24": "dāyakena ca vatthameva dinnaṃ,",
  "tika-vin06t:911_25": "vatthagatampi rūpiyaṃ theyyacittena gaṇhanto padavārena kāretabbo.",
  "tika-vin06t:911_26": "Aṭṭhakathāyañca “rūpiye arūpiyasaññīti suvaṇṇādīsu kharapattādisaññī”ti vuttaṃ “rūpiyaṃ paṭiggaṇhātī”ti vacanavasena.",
  "tika-vin06t:912_0": "“Apica puññakāmā”tiādi pana vidhānantaradassanatthaṃ vuttaṃ,",
  "tika-vin06t:912_1": "teneva hi “imasmiṃ gehe idaṃ laddhanti sallakkhetabba”nti vuttaṃ.",
  "tika-vin06t:912_2": "Aññathā sallakkhaṇe vimativasena,",
  "tika-vin06t:912_3": "vimatiyā ca sati nissaggiyameva “rūpiye vematiko”tiādi vacanatoti.",
  "tika-vin06t:912_4": "Idaṃ vidhānaṃ niratthakameva āpajjati,",
  "tika-vin06t:912_5": "na ca niratthakaṃ. Kasmā?",
  "tika-vin06t:912_6": "Dussante baddhakahāpaṇādi assatiyā dinnaṃ vatthasaññāya paṭiggahitañca,",
  "tika-vin06t:912_7": "tato na rūpiyaṃ dinnañca hoti paṭiggahitañcāti.",
  "tika-vin06t:912_8": "Ettha āpattidesanākiccaṃ natthi,",
  "tika-vin06t:912_9": "taṃ pana dāyakānameva paṭidātabbaṃ.",
  "tika-vin06t:912_10": "Tato uppannaṃ kappiyabhaṇḍañca sabbesaṃ kappatīti imassa vidhānantaradassanatthaṃ “apica puññakāmā”tiādīti no takkoti ācariyo.",
  "tika-vin06t:913_0": "Rūpiyasikkhāpadavaṇṇanā niṭṭhitā.",
  "tika-vin06t:914_0": "9. Rūpiyasaṃvohārasikkhāpadavaṇṇanā",
  "tika-vin06t:915_0": "587.",
  "tika-vin06t:915_1": "“Jātarūparajataparivattana”nti ukkaṭṭhaparicchedena vuttaṃ,",
  "tika-vin06t:915_2": "tathā “rūpiyaṃ nāma satthuvaṇṇo kahāpaṇo”tiādi pāḷivacanañca.",
  "tika-vin06t:915_3": "“Arūpiye rūpiyasaññī rūpiyaṃ cetāpetī”tiādi tikavacanato,",
  "tika-vin06t:915_4": "“dukkaṭavatthunā pana nissaggiyavatthuṃ cetāpentassa…pe…",
  "tika-vin06t:915_5": "nissaggiyaṃ pācittiyaṃ garukassa cetāpitattā”ti aṭṭhakathāvacanato ca pana anukkaṭṭhaparicchedopettha labbhatīti siddhaṃ.",
  "tika-vin06t:915_6": "Satthuvaṇṇo ca kahāpaṇo ca tato ye caññe vohāraṃ gacchantīti evamettha samuccayo veditabbo.",
  "tika-vin06t:915_7": "Imasmiṃ pana sikkhāpade “nānappakārakaṃ nāma katampi akatampi katākatampī”ti ettha vibhattānaṃ tiṇṇaṃ",
  "tika-vin06t:915_8": "rūpiyārūpiyānañca dvinnaṃ vasena pañca tikā vuttā,",
  "tika-vin06t:915_9": "aṭṭhakathācariyehi tadanulomato eko tiko dassitoti sabbe cha honti.",
  "tika-vin06t:916_0": "Etthāha –",
  "tika-vin06t:916_1": "aññasmiṃ sikkhāpade ekasmiṃ tikacchede dassite satipi sambhave itare na dassīyanti,",
  "tika-vin06t:916_2": "idheva kasmā dassitoti?",
  "tika-vin06t:916_3": "“Nānappakāraka”nti mātikāyaṃ vuttattā idheva nānappakārabhāvadassanatthanti.",
  "tika-vin06t:916_4": "Na kayavikkayasikkhāpadepi vattabbappasaṅgatoti ce? Na,",
  "tika-vin06t:916_5": "idha dassitanayattā.",
  "tika-vin06t:916_6": "Atha ca rūpiyassa vibhaṅge “ye vohāraṃ gacchantī”ti ante vuttattā satthuvaṇṇādayo vaḷañjanupagā evāti siddhaṃ.",
  "tika-vin06t:916_7": "Tato avaḷañjanupagehi jātarūparajatehi vohārena na nissaggiyanti āpajjati,",
  "tika-vin06t:916_8": "tasmā taṃ āpajjanatthanti dassentena “katena kataṃ cetāpetī”tiādayo tikā vuttāti,",
  "tika-vin06t:916_9": "evaṃ sante rūpiyavibhaṅge “ye ca vohāraṃ gacchantī”ti na vattabbaṃ,",
  "tika-vin06t:916_10": "tasmiṃ pade avutte avaḷañjanupagāpi saṅgahaṃ gatāva hontīti katādīhi tikattayassa vattabbapayojanaṃ na bhavissatīti ce? Na,",
  "tika-vin06t:916_11": "kappiyabhaṇḍena kappiyabhaṇḍapaavattanassāpi rūpiyasaṃvohārabhāvappasaṅgato.",
  "tika-vin06t:916_12": "“Ye vohāraṃ gacchantī”ti vacanenapi kamuka kathala kaṃsabhājana sāṭakādiparivattanassapi rūpiyasaṃvohārabhāvappasaṅgo evāti ce? Na,",
  "tika-vin06t:916_13": "katādivacanena jātarūpādiakappiyavatthūnaññeva adhippetabhāvadīpanato,",
  "tika-vin06t:916_14": "tasmā ubhayenapi yadetaṃ katākatādibhedaṃ pākatikarūpiyaṃ yañca kahāpaṇamāsakasaṅkhepaṃ,",
  "tika-vin06t:916_15": "yañca kahāpaṇādivohārūpagaṃ,",
  "tika-vin06t:916_16": "ubhayampetaṃ idha ca anantarātītasikkhāpade ca rūpiyaṃ nāmāti adhippetatthasiddhi hoti,",
  "tika-vin06t:916_17": "na taṇḍulādīni,",
  "tika-vin06t:916_18": "tattha katādivohārāsambhavato.",
  "tika-vin06t:916_19": "Ettāvatā katāditikattayappayojanaṃ vuttaṃ.",
  "tika-vin06t:917_0": "Idāni sesattikāni vuccati –",
  "tika-vin06t:917_1": "ettha hi yathāvuttappabhedaṃ nissaggiyavatthu rūpiyaṃ nāma,",
  "tika-vin06t:917_2": "sesaṃ dukkaṭavatthupi kappiyavatthupi na rūpiyanti arūpiyaṃ nāma hotīti katvā “arūpiye arūpiyasaññī pañcannaṃ",
  "tika-vin06t:917_3": "sahadhammikānaṃ anāpattī”ti idaṃ na ekaṃsikaṃ āpajjati dukkaṭavatthumhi dukkaṭāpajjanato.",
  "tika-vin06t:917_4": "Idha vacanappamāṇato nissaggiyavatthuto aññaṃ antamaso muttādipi arūpiyameva nāma.",
  "tika-vin06t:917_5": "Tattha pañcannaṃ sahadhammikānaṃ anāpattīti ce? Na,",
  "tika-vin06t:917_6": "rājasikkhāpadavirodhato.",
  "tika-vin06t:917_7": "Tattha hi “muttā vā maṇi vā”ti vuttaṃ,",
  "tika-vin06t:917_8": "tasmā muttādi akappiyaṃ dukkaṭavatthūti ca siddhaṃ nissaggiyavatthūsu abhāvā.",
  "tika-vin06t:917_9": "Evaṃ sante “arūpiye arūpiyasaññī pañcannaṃ sahadhammikānaṃ anāpattī”ti suddhakappiyabhaṇḍaṃ sandhāya vuttaṃ,",
  "tika-vin06t:917_10": "na sabbaṃ arūpiyaṃ.",
  "tika-vin06t:917_11": "Tato aññattha pana “arūpiye rūpiyasaññī”tiāditikadukkaṭe ca aṭṭhakathāyaṃ dassitatike ca sabbaṃ arūpiyaṃ nāmāti veditabbaṃ,",
  "tika-vin06t:917_12": "tasmā arūpiyabhāvadīpanatthaṃ dutiyo tiko vutto.",
  "tika-vin06t:917_13": "Tadatthameva aṭṭhakathāyaṃ dassito eko tiko.",
  "tika-vin06t:917_14": "Kasmā na pāḷiyaṃ so vuttoti ce?",
  "tika-vin06t:917_15": "Tattha cetāpitaarūpiye rūpiyachaḍḍanakasammutikiccābhāvato.",
  "tika-vin06t:917_16": "Tasmiñhi tike vutte kappiyavatthunopi arūpiyachaḍḍanakasammuti dātabbāti āpajjati,",
  "tika-vin06t:917_17": "tassa vasena rūpiyachaḍḍanakasammuti eva na vattabbāti? Na,",
  "tika-vin06t:917_18": "rūpiyassapi sammutikiccābhāvappasaṅgato,",
  "tika-vin06t:917_19": "tasmā rūpiye rūpiyasaññī kappiyavatthuṃ cetāpeti pattacatukke tatiyapattaṃ viya,",
  "tika-vin06t:917_20": "taṃ saṅghādīnaṃ nissajjitabbaṃ,",
  "tika-vin06t:917_21": "nissaṭṭhaṃ pana aññesaṃ kappati tatiyapatto viya.",
  "tika-vin06t:917_22": "Atha sampaṭicchitarūpiyena cetāpitaṃ hoti dutiyapatto viya,",
  "tika-vin06t:917_23": "taṃ vināpi sammutiyā yo koci bhikkhu chaḍḍeti, vaṭṭati.",
  "tika-vin06t:917_24": "Tato paraṃ “sace tattha āgacchati ārāmiko vā”tiādinā vuttanayeneva paṭipajjitabbaṃ.",
  "tika-vin06t:917_25": "Tattha “rūpiye”ti vā “arūpiye”ti vā sabbattha bhummappatte attano santakaṃ,",
  "tika-vin06t:917_26": "upayogappatte parasantakanti veditabbaṃ. Etthāha –",
  "tika-vin06t:917_27": "upatissatthero purimasikkhāpadena rūpiyapaṭiggahaṇaṃ vāritaṃ,",
  "tika-vin06t:917_28": "iminā suddhāgamena kappiyakārakassa hatthe kappiyaṃ nissāya ṭhitena saṃvohāro vāritoti.",
  "tika-vin06t:918_0": "589.",
  "tika-vin06t:918_1": "Nissaggiyavatthunā nissaggiyavatthuṃ…pe…",
  "tika-vin06t:918_2": "aparāparaparivattane imināti ettha ekasmiṃ eva vatthusmiṃ dvinnaṃ sikkhāpadānaṃ vasena ekato āpatti vuttā,",
  "tika-vin06t:918_3": "taṃ pana pacchimassa vasena nissajjitabbaṃ.",
  "tika-vin06t:918_4": "Etena nissaggiyaṃ āpannampi āpajjatīti eke.",
  "tika-vin06t:918_5": "Parassa rūpiyaggahaṇaṃ parivattananti rūpiye aggahite tassa abhāvato imināva āpatti,",
  "tika-vin06t:918_6": "na purimena omasavādo viya.",
  "tika-vin06t:918_7": "Musāvādena musā vadantassāpi hi omasavādeneva āpatti.",
  "tika-vin06t:918_8": "Nissaggiyavatthunā dukkaṭa…pe…",
  "tika-vin06t:918_9": "eseva nayoti etassa yuttiṃ dassento “yo hi aya”nti āha.",
  "tika-vin06t:919_0": "Vaḍḍhiṃ payojentassāti ettha idaṃ gahetvā sati māse,",
  "tika-vin06t:919_1": "sati saṃvacchare “ettakaṃ dehī”ti ce vadati.",
  "tika-vin06t:919_2": "Rūpiyasaṃvohāro hoti.",
  "tika-vin06t:919_3": "Vinā kappiyakārakena “ettakā vuḍḍhi hotu,",
  "tika-vin06t:919_4": "ettakaṃ gaṇhā”ti vadato dukkaṭaṃ kayavikkayalakkhaṇābhāvato.",
  "tika-vin06t:919_5": "“Mūle mūlasāmikāna”ntiādi kappiyakaraṇūpāyadassanatthaṃ vuttaṃ,",
  "tika-vin06t:919_6": "na kevalaṃ nissaṭṭhaṃ aparibhogaṃ hoti,",
  "tika-vin06t:919_7": "puna evaṃ kate paribhuñjituṃ vaṭṭati.",
  "tika-vin06t:919_8": "Tassapi paribhoge mūlassa kappiyakaraṇūpāyo ce na hoti,",
  "tika-vin06t:919_9": "kappiyaṃ ācikkhitabbanti yathā pāḷiyā cettha kappiyakaraṇūpāyo,",
  "tika-vin06t:919_10": "so ca tatiyapattepi,",
  "tika-vin06t:919_11": "“yathā ca attano atthāya gahite evarūpupāyo,",
  "tika-vin06t:919_12": "tathā saṅghādiatthāya gahitepi eso vā”ti vuttaṃ.",
  "tika-vin06t:919_13": "Ime kira paṭhamadutiyapatte yāva gahaṭṭhena parivatteti,",
  "tika-vin06t:919_14": "tāva na kappiyakaraṇūpāyo,",
  "tika-vin06t:919_15": "anekapurisayugampi “akappiyā evā”ti aṭṭhakathāyaṃ vuttaṃ.",
  "tika-vin06t:919_16": "Anugaṇṭhipade pana “saṅghasantakaṃ kappiyabhaṇḍaṃ vikkiṇitvā āgatakahāpaṇānipi paṭiggahaṇaṃ mocetvāva sampaṭicchitabbāni,",
  "tika-vin06t:919_17": "tasmā kappiyakārako ce imāni tāni kahāpaṇānīti vadati,",
  "tika-vin06t:919_18": "na vaṭṭatiyeva,",
  "tika-vin06t:919_19": "paṭikkhipitabbaṃ,",
  "tika-vin06t:919_20": "na vicāretabbaṃ,",
  "tika-vin06t:919_21": "vicāreti ce?",
  "tika-vin06t:919_22": "Sabbesaṃ na kappati.",
  "tika-vin06t:919_23": "Paṭiggahaṇaṃ mocetvā sampaṭicchitāni ce vicāreti,",
  "tika-vin06t:919_24": "tasseva na vaṭṭatī”ti abhikkhaṇaṃ vuttaṃ.",
  "tika-vin06t:920_0": "Rūpiyasaṃvohārasikkhāpadavaṇṇanā niṭṭhitā.",
  "tika-vin06t:921_0": "10. Kayavikkayasikkhāpadavaṇṇanā",
  "tika-vin06t:922_0": "593.",
  "tika-vin06t:922_1": "Paṭapilotikānanti paṭapilotikehi.",
  "tika-vin06t:922_2": "“Ajjhācarati,",
  "tika-vin06t:922_3": "āpatti dukkaṭassā”ti idaṃ purimasikkhāpadepi veditabbaṃ.",
  "tika-vin06t:922_4": "“Kayitañca hoti vikkayitañcā”ti etesaṃ padānaṃ viparītato “attano bhaṇḍa”ntiādi vuttaṃ. Kasmā?",
  "tika-vin06t:922_5": "“Iminā ima”nti vacanānurūpato.",
  "tika-vin06t:922_6": "Saddhādeyyavinipātanaṃ panettha aṭṭhānapadānaṃ vasena veditabbaṃ.",
  "tika-vin06t:923_0": "Kayavikkayasikkhāpadavaṇṇanā niṭṭhitā.",
  "tika-vin06t:924_0": "Niṭṭhito kosiyavaggo dutiyo.",
  "tika-vin06t:925_0": "3. Pattavaggo",
  "tika-vin06t:926_0": "1. Pattasikkhāpadavaṇṇanā",
  "tika-vin06t:927_0": "598.",
  "tika-vin06t:927_1": "Bahū patte sannicayanti ettha sannicayanti bhāvanapuṃsakaṃ,",
  "tika-vin06t:927_2": "bahū patte vā gahetvā sannicayaṃ karissantīti attho.",
  "tika-vin06t:927_3": "“Aḍḍhaterasapalamāsānaṃ gāhikā”ti likhitaṃ. Ettha –",
  "tika-vin06t:928_0": "“Kuḍuvo catupaleyyo, kuḍuvānaṃ catugguṇaṃ;",
  "tika-vin06t:929_0": "Patthaṃ catugguṇo māsā-ti kamāhu catugguṇa”nti. –",
  "tika-vin06t:930_0": "Ādiṃ lokavohāraṃ dassetvāva keci papañcenti.",
  "tika-vin06t:931_0": "602.",
  "tika-vin06t:931_1": "Khādananti khādanīyaṃ sūpādi.",
  "tika-vin06t:931_2": "“Byañjanassa mattā nāma odanato catuttho bhāgo”ti brahmāyusuttaṭṭhakathāyaṃ vuttattā ālopassa catutthabhāgaṃ byañjanaṃ anurūpanti gahetabbaṃ.",
  "tika-vin06t:931_3": "“Bhikkhuniyā pattasannicayassa vāritattā tadanulomato bhikkhūnampi dutiyo vārito”ti vuttaṃ,",
  "tika-vin06t:931_4": "taṃ na yuttaṃ,",
  "tika-vin06t:931_5": "pāḷiyañhi “sannicayaṃ kareyyāti anadhiṭṭhito avikappito”ti vuttaṃ.",
  "tika-vin06t:931_6": "So hi kathinakkhandhake nicayasannidhi viya ekopi punadivase “sannicayo”ti vuccati.",
  "tika-vin06t:931_7": "Anantarasikkhāpade pana “dutiyo vāritoti adhiṭṭhānaṃ niyataṃ,",
  "tika-vin06t:931_8": "tasmā dve patte adhiṭṭhātuṃ na labhati.",
  "tika-vin06t:931_9": "Sace ekato adhiṭṭhāti,",
  "tika-vin06t:931_10": "dvepi na adhiṭṭhitā honti.",
  "tika-vin06t:931_11": "Visuṃ visuṃ adhiṭṭhāti,",
  "tika-vin06t:931_12": "dutiyo anadhiṭṭhito”ti vadanti.",
  "tika-vin06t:931_13": "Vikappetuṃ pana bahūpi labhati.",
  "tika-vin06t:931_14": "Idāni vattabbaṃ sandhāya “nāmamatte viseso”ti vuttaṃ.",
  "tika-vin06t:931_15": "Tattha nāmanti majjhimo majjhimomako majjhimukkaṭṭhotiādi.",
  "tika-vin06t:932_0": "608.",
  "tika-vin06t:932_1": "“Pākassa hi ūnattā pattasaṅkhyaṃ na gacchatī”ti vacanato adhiṭṭhitapattopi kharapākena setattā adhiṭṭhānaṃ vijahatīti ce? Na,",
  "tika-vin06t:932_2": "adhiṭṭhānavijahanesu navasu anāgatattā,",
  "tika-vin06t:932_3": "tasmā paṭhamapākānaṃ eva ūnattā pattasaṅkhyaṃ na gacchati,",
  "tika-vin06t:932_4": "tasmiṃ sati aññaṃ viññāpetuṃ na vaṭṭati.",
  "tika-vin06t:932_5": "“Ūnapañcabandhanenā”ti hi vuttaṃ. Chidde,",
  "tika-vin06t:932_6": "rājiyā vā hi sati tehi adhiṭṭhānaṃ vijahatīti vijahite nāyaṃ paṭisedho,",
  "tika-vin06t:932_7": "tasmā paccuddharitvā,",
  "tika-vin06t:932_8": "vikappetvāpi aññaṃ viññāpetuṃ na labhati.",
  "tika-vin06t:933_0": "Evaṃ pattakārako mūlaṃ labhitvāti ettha pacitvā ṭhapitadivasato paṭṭhāya.",
  "tika-vin06t:933_1": "Dātukāmo hutvāti ettha dinnadivasato,",
  "tika-vin06t:933_2": "sutadivasato vā paṭṭhāya dasāhaṃ veditabbaṃ.",
  "tika-vin06t:933_3": "Liṅgaparivattena pana dasāhātikkame pattasāmikassa bhikkhussa,",
  "tika-vin06t:933_4": "bhikkhuniyā pana rattātikkame nissaggiyaṃ.",
  "tika-vin06t:934_0": "Pattasikkhāpadavaṇṇanā niṭṭhitā.",
  "tika-vin06t:935_0": "2. Ūnapañcabandhanasikkhāpadavaṇṇanā",
  "tika-vin06t:936_0": "612- 3.",
  "tika-vin06t:936_1": "Bahū patte viññāpentīti ekamekaṃ viññāpentā bahū bhikkhū bahū patte viññāpenti,",
  "tika-vin06t:936_2": "bahū vā bhikkhū patte viññāpentīti attho. “Na,",
  "tika-vin06t:936_3": "bhikkhave,",
  "tika-vin06t:936_4": "patto viññāpetabbo,",
  "tika-vin06t:936_5": "yo viññāpeyya,",
  "tika-vin06t:936_6": "āpatti dukkaṭassā”ti idaṃ sikkhāpadaṃ ūnapañcabandhanena samūhataṃ hoti na hotīti?",
  "tika-vin06t:936_7": "Na hoti tameva gahetvā “viññāpeti,",
  "tika-vin06t:936_8": "payoge dukkaṭa”nti vuttattāti eke.",
  "tika-vin06t:936_9": "Paṭilābhampi pariyādiyitvā taṃ dukkaṭaṃ vuttaṃ,",
  "tika-vin06t:936_10": "tasmā taṃ “paṭilābhena nissaggiyo hotī”ti iminā samūhataṃ hoti.",
  "tika-vin06t:936_11": "Aññathā sadukkaṭaṃ nissaggiyaṃ āpajjati anāpattivāravirodho ca.",
  "tika-vin06t:936_12": "Yā kāci pana akataviññatti ananuññātakāle dukkaṭameva.",
  "tika-vin06t:936_13": "Bhinnenāti itthambhūtalakkhaṇe,",
  "tika-vin06t:936_14": "bhedenāti vā attho,",
  "tika-vin06t:936_15": "hetvatthe karaṇavacanaṃ.",
  "tika-vin06t:937_0": "Ūnapañcabandhanasikkhāpadavaṇṇanā niṭṭhitā.",
  "tika-vin06t:938_0": "3. Bhesajjasikkhāpadavaṇṇanā",
  "tika-vin06t:939_0": "620.",
  "tika-vin06t:939_1": "“Sā ahosi suvaṇṇamālā”ti vacanato ṭhapetvā sahadhammike aññesaṃ yathāsukhaṃ rūpiyaṃ dātuṃ vaṭṭati uggaṇhāpetuṃ,",
  "tika-vin06t:939_2": "sabyohārāpebhuñcāti ācariyo,",
  "tika-vin06t:939_3": "vīmaṃsitabbaṃ iddhimassa iddhivisayattā.",
  "tika-vin06t:940_0": "622.",
  "tika-vin06t:940_1": "“Yesaṃ maṃsaṃ kappatī”ti vacanena yesaṃ maṃsaṃ na kappati,",
  "tika-vin06t:940_2": "tesaṃ sappiādi kiñcāpi na kappati,",
  "tika-vin06t:940_3": "na pana nissaggiyavatthūti veditabbaṃ.",
  "tika-vin06t:940_4": "Tathā na paṇītabhojanavatthūti.",
  "tika-vin06t:940_5": "Uggahitakaṃ katvā nikkhittanti ajjhoharaṇatthaṃ nikkhittaṃ.",
  "tika-vin06t:940_6": "Itarañhi paṭiggahetvā ajjhoharituṃ vaṭṭati.",
  "tika-vin06t:940_7": "Ubhayesampīti pacchābhattaṃ paṭiggahitehi,",
  "tika-vin06t:940_8": "purebhattaṃ paṭiggahitehi ca katānaṃ.",
  "tika-vin06t:940_9": "“Maṃsassa akappiyattā”ti kāraṇapatirūpakaṃ vatvā.",
  "tika-vin06t:940_10": "Khādiṃsūti “vikāle kevalaṃ navanītameva khāditukāmena dadhitakkagatāni apanetabbāni,",
  "tika-vin06t:940_11": "pacitukāmassa sāmaṃpākaṃ na hotīti therassa adhippāyo”ti vuttaṃ.",
  "tika-vin06t:940_12": "“Khayaṃ gamissatī”ti vacanato khīraṃ pakkhipitvā pakkasappi vikāle kappatīti siddhaṃ.",
  "tika-vin06t:940_13": "Bhesajjehīti yāvajīvikabhesajjehi.",
  "tika-vin06t:940_14": "Katatelaṃ purebhattanti apacitvā kataṃ eva.",
  "tika-vin06t:940_15": "Uṇhodakenāti tāpanabhāvaṃ dīpetīti keci,",
  "tika-vin06t:940_16": "taṃ na sundaraṃ.",
  "tika-vin06t:940_17": "Nibbaṭṭitattāti piññākādito.",
  "tika-vin06t:940_18": "“Telatthāya paṭiggahita…pe…",
  "tika-vin06t:940_19": "dukkaṭamevā”ti vacanato atelatthāya paṭiggahitehi,",
  "tika-vin06t:940_20": "sattāhātikkantehipi katatelaṃ katadivasato paṭṭhāya sattāhaṃ vaṭṭatīti chāyā dissati,",
  "tika-vin06t:940_21": "karamandaṃ rukkhasāroti keci.",
  "tika-vin06t:941_0": "623.",
  "tika-vin06t:941_1": "Avasakasaṭe yasmā khīrādīni pakkhipitvā telaṃ pacanti,",
  "tika-vin06t:941_2": "tasmā kasaṭaṃ na vaṭṭati,",
  "tika-vin06t:941_3": "telameva vaṭṭati,",
  "tika-vin06t:941_4": "tena vuttaṃ “pakkatelakasaṭe viya kukkuccāyatī”ti.",
  "tika-vin06t:941_5": "Vasāya saddhiṃ pakkattā na vaṭṭatīti ce? Vadatha, bhante,",
  "tika-vin06t:941_6": "navanīte dadhiguḷikātiādisambandho.",
  "tika-vin06t:941_7": "Madhumhi cattāro kālikā yathāsambhavaṃ yojetabbā,",
  "tika-vin06t:941_8": "ucchumhi ca, kathaṃ?",
  "tika-vin06t:941_9": "Samakkhikaṃ seḷakaṃ madhu yāvakālikaṃ.",
  "tika-vin06t:941_10": "Anelakaṃ udakasambhinnaṃ yāmakālikaṃ,",
  "tika-vin06t:941_11": "asambhinnaṃ sattāhakālikaṃ,",
  "tika-vin06t:941_12": "madhusiṭṭhaṃ parisuddhaṃ yāvajīvikaṃ.",
  "tika-vin06t:941_13": "Tathā ucchu vā raso vā sakasaṭo yāvakāliko,",
  "tika-vin06t:941_14": "nikkasaṭo udakasambhinno yāmakāliko,",
  "tika-vin06t:941_15": "asambhinno sattāhakāliko,",
  "tika-vin06t:941_16": "sukkhakasaṭaṃ yāvajīvikanti veditabbaṃ. Kasmā?",
  "tika-vin06t:941_17": "Udakasambhedavisesato.",
  "tika-vin06t:942_0": "Kiṃ vuttaṃ hoti?",
  "tika-vin06t:942_1": "Catūsu kālikesu pubbaṃ pubbaṃ garukaṃ,",
  "tika-vin06t:942_2": "aparaṃ aparaṃ lahukaṃ.",
  "tika-vin06t:942_3": "Tesu cāyaṃ udakasambhedo garukaṃ lahukaṃ karoti,",
  "tika-vin06t:942_4": "lahukañca garukaṃ.",
  "tika-vin06t:942_5": "Ambarasādīni hi yāvakālikattā garukāni,",
  "tika-vin06t:942_6": "udakasambhedo pana tāni ambapānādisamaññaṃ datvā lahukāni yāmakālikāni karoti.",
  "tika-vin06t:942_7": "“Phāṇitaṃ nāma ucchumhā nibbattanti ucchurasaṃ upādāyā”ti aṭṭhakathāvacanato ucchuraso sattāhakālikoti siddhaṃ.",
  "tika-vin06t:942_8": "Tattha “udakasambhedo taṃ yāmakālikaṃ karotī”tiādiṃ bahuṃ vatvā yojitā.",
  "tika-vin06t:943_0": "Apicettha ucchuraso “anujānāmi,",
  "tika-vin06t:943_1": "bhikkhave,",
  "tika-vin06t:943_2": "ucchurasa”nti anuññātattā guḷodakaṃ viya ucchurasasāmaññato udakena asambhinnopi agilānassa vaṭṭati,",
  "tika-vin06t:943_3": "tenevāha aṭṭhakathāyaṃ “ucchuraso nikasaṭo pacchābhattaṃ vaṭṭatī”ti.",
  "tika-vin06t:943_4": "Ayaṃ sabbo no takkoti ācariyo.",
  "tika-vin06t:943_5": "Keci panāhu “phāṇitaṃ nāma ucchumhā nibbatta’nti vacanato,",
  "tika-vin06t:943_6": "‘ucchurasaṃ upādāyā’ti aṭṭhakathāvacanato ca ucchuraso phāṇitameva,",
  "tika-vin06t:943_7": "tasmā guḷe viya paṭipajjitabba”nti.",
  "tika-vin06t:943_8": "Keci “vuttanayena sattāhakālikova samāno ‘anujānāmi,",
  "tika-vin06t:943_9": "bhikkhave,",
  "tika-vin06t:943_10": "ucchurasa’nti visuṃ anuññātattā asambhinnopi agilānassa vaṭṭatī”ti vadanti.",
  "tika-vin06t:943_11": "Keci “vuttanayena visuṃ anuññātattā eva sambhinno vā asambhinno vā yāmakālikova,",
  "tika-vin06t:943_12": "guḷodakaṃ pana sattāhakālikamevā”ti vadanti.",
  "tika-vin06t:943_13": "Keci “guḷodakaṃ viya so duvidhopi sattāhakālikoyevā”ti vadanti.",
  "tika-vin06t:944_0": "Tatthāyaṃ paṭhamācariyavāde vicāraṇā –",
  "tika-vin06t:944_1": "phāṇitānumatiyāyeva ucchurasānumatiyā siddhito visuṃ “ucchurasa”nti uddharitvā anumati niratthikāti āpajjati,",
  "tika-vin06t:944_2": "tathā “ucchuraso nikasaṭo pacchābhattaṃ vaṭṭatī”ti aṭṭhakathāpi niratthikā.",
  "tika-vin06t:944_3": "“Sattāhaṃ vaṭṭatī”ti vattabbaṃ siyāti,",
  "tika-vin06t:944_4": "na ca tathā sakkā vattuṃ.",
  "tika-vin06t:944_5": "Pacchābhattaṃ vaṭṭanakarasādhikārattāti ce? Na,",
  "tika-vin06t:944_6": "tasmiṃ adhikāre sattāhakālikassa avattabbappasaṅgato.",
  "tika-vin06t:944_7": "Kālabhedaṃ anapekkhitvā rasādhikāre otiṇṇattā vuttoti ce?",
  "tika-vin06t:944_8": "Na sakkā “nikasaṭo sattāhaṃ vaṭṭatī”ti vattuṃ.",
  "tika-vin06t:944_9": "Pacchābhattaṃ vaṭṭanakarasādhikārattā na vattabbanti ce? Na,",
  "tika-vin06t:944_10": "evañhi vutte tadaññaraso viya ayampi pacchābhattameva vaṭṭati,",
  "tika-vin06t:944_11": "na tato paranti āpajjati.",
  "tika-vin06t:944_12": "Tato paraṃ aparibhogattā “pacchābhattaṃ vaṭṭatī”ti vuttanti ce? Na,",
  "tika-vin06t:944_13": "yāvakālikabhāvappasaṅgato.",
  "tika-vin06t:944_14": "Na so pasaṅgo ābhidosikassāpi ucchurasassa pākena phāṇitādibhāvappasaṅgato.",
  "tika-vin06t:944_15": "Ayameva tatiyacatutthācariyavādesu vicāraṇā.",
  "tika-vin06t:944_16": "Dutiyavāde vicāraṇā vuttā,",
  "tika-vin06t:944_17": "vimaddo panettha bhesajjakkhandhake āvi bhavissati.",
  "tika-vin06t:944_18": "Phāṇitaṃ nāma ucchumhā nibbattanti madhukatālanāḷikeraphāṇitādito ukkaṭavatthuto nissaggiyavatthuphāṇitassa visesavacanaṃ,",
  "tika-vin06t:944_19": "tenetaṃ paññāyati “nissaggiyavatthubhūtaṃ idha phāṇitaṃ nāma ucchumhā nibbattameva,",
  "tika-vin06t:944_20": "na madhukādito nibbatta”nti.",
  "tika-vin06t:944_21": "Ettāvatā yaṃkiñci ucchumhā nibbattaṃ,",
  "tika-vin06t:944_22": "na taṃ sabbaṃ phāṇitameva nāmāti sādhitaṃ hoti.",
  "tika-vin06t:944_23": "Teneva khandhake phāṇitaṃ paṭhamaṃ anujānitvāva pacchā ucchuraso anuññāto,",
  "tika-vin06t:944_24": "tathā tattheva guḷaṃ,",
  "tika-vin06t:944_25": "guḷodakañca.",
  "tika-vin06t:945_0": "Ucchurasaṃ upādāya apakkā vātiādimhi pana yesaṃ laddhi “ucchuraso yāmakāliko”ti.",
  "tika-vin06t:945_1": "“Te apakkā vāti sāmaṃ bhikkhunā apakkā vā.",
  "tika-vin06t:945_2": "Avatthukapakkā vāti vinā vatthunā pakkā vā”ti atthaṃ vaṇṇayanti,",
  "tika-vin06t:945_3": "taṃ na yuttaṃ “ucchurasaṃ upādāyā”ti imassa vacanassa payojanābhāvappasaṅgato,",
  "tika-vin06t:945_4": "bhikkhuno pacanādhikārābhāvā.",
  "tika-vin06t:945_5": "Sāmapāko idhādhippetoti ce?",
  "tika-vin06t:945_6": "Sāmaṃ apakkassa ucchurasassa tesaṃ attanomatiyā phāṇitabhāvasiddhito ca parato “purebhattaṃ paṭiggahitena",
  "tika-vin06t:945_7": "aparissāvitaucchurasena kataphāṇita”ntiādinayadassanato ca taṃ ayuttaṃ,",
  "tika-vin06t:945_8": "tattha “aparissāvitaucchurasena sayaṃkataṃ nirāmisameva vaṭṭatī”ti vacanaṃ yaṃ tattha kasaṭaṃ sāmapākaṃ na janeti,",
  "tika-vin06t:945_9": "savatthukapaṭiggahitakataṃyeva taṃ karotīti dīpeti,",
  "tika-vin06t:945_10": "tasmā paṭiggahetuṃ na vaṭṭati vikāleti porāṇā.",
  "tika-vin06t:945_11": "“Koṭṭitaucchuphāṇitaṃ ‘rajanapākaṃ viya oḷārikaṃ savatthukapakkaṃ nāma hotī’ti saññāya purebhattameva vaṭṭatī”ti vuttaṃ.",
  "tika-vin06t:945_12": "Mahāaṭṭhakathācariyā “evaṃ phāṇitaggahaṇaṃ amadhuraṃ,",
  "tika-vin06t:945_13": "tasmā pacchābhattaṃ na vaṭṭatī”ti vadiṃsu.",
  "tika-vin06t:945_14": "Kiṃ madhuratāya,",
  "tika-vin06t:945_15": "amadhuratāya vāti?",
  "tika-vin06t:945_16": "Atthameva dassetuṃ mahāpaccariyaṃ tathā vuttanti upatissatthero āha kira.",
  "tika-vin06t:945_17": "Taṃ yuttanti ucchuto nibbattattā vuttaṃ,",
  "tika-vin06t:945_18": "tenevāha “khaṇḍasakkharaṃ pana…pe…",
  "tika-vin06t:945_19": "vaṭṭatī”ti.",
  "tika-vin06t:945_20": "“Taṃ khīraghaṭe pakkhipitvā pacantī”ti likhitaṃ.",
  "tika-vin06t:945_21": "Jallikā nāma pheṇādi.",
  "tika-vin06t:946_0": "Bhesajjodisaṃ vadantena itare atthuddhāravasena vuttā.",
  "tika-vin06t:946_1": "“Āhāratthaṃ pharituṃ samatthānī”ti khandhake “yaṃ bhesajjañceva assa bhesajjasammatañca lokassa,",
  "tika-vin06t:946_2": "āhāratthañca phareyyā”ti vuttattā vuttaṃ.",
  "tika-vin06t:946_3": "Ettha vicāraṇā bhesajjakkhandhake āvi bhavissati.",
  "tika-vin06t:947_0": "624.",
  "tika-vin06t:947_1": "Dvāravātapānakavāṭānīti dvārassa ca vātapānānañca kavāṭāni.",
  "tika-vin06t:947_2": "Kasāvapakkhepamattena hi tāni attano sabhāvaṃ pariccajitāni honti,",
  "tika-vin06t:947_3": "tasmā “makkhetabbānī”ti vuttaṃ.",
  "tika-vin06t:947_4": "“Kasāvo nāma kanakalambādīnipī”ti vadanti.",
  "tika-vin06t:947_5": "Adhiṭṭhetīti “idāni ajjhoharaṇīyaṃ na bhavissati,",
  "tika-vin06t:947_6": "bāhiraparibhogo bhavissatī”ti cittaṃ uppādeti.",
  "tika-vin06t:947_7": "Idha “vikappetī”ti padaṃ natthi.",
  "tika-vin06t:947_8": "Adhiṭṭhānampi mukhāruḷhiyā vuttaṃ “imaṃ navanītaṃ adhiṭṭhāmī”ti avattabbato.",
  "tika-vin06t:948_0": "625.",
  "tika-vin06t:948_1": "Paribhuñjituṃ pana na vaṭṭatīti vissāsābhāvaṃ sandhāya vuttaṃ.",
  "tika-vin06t:948_2": "Sace savissāso,",
  "tika-vin06t:948_3": "vaṭṭatīti “paribhuñja tva”nti ettāvatā vissajjitaṃ hoti,",
  "tika-vin06t:948_4": "tasmā ubhinnaṃ anāpattīti sambandho.",
  "tika-vin06t:948_5": "Sace na vissajjitaṃ,",
  "tika-vin06t:948_6": "āpatti hotīti siddhaṃ.",
  "tika-vin06t:948_7": "Tasmā ubhinnaṃ santakaṃ cīvaraṃ aññatarena sammukhībhūtena adhiṭṭhātabbaṃ.",
  "tika-vin06t:948_8": "No ce adhiṭṭhāti,",
  "tika-vin06t:948_9": "nissaggiyaṃ hotītipi yujjati.",
  "tika-vin06t:948_10": "Kākanikamattañce mūlaṃ adinnaṃ,",
  "tika-vin06t:948_11": "“na adhiṭṭhānupagaṃ…pe…",
  "tika-vin06t:948_12": "sakabhāvaṃ na upetī”ti iminā etaṃ sadisaṃ na hoti,",
  "tika-vin06t:948_13": "ābhidhammikagaṇānaṃ dinnaṃ viya ca na hoti. Kasmā?",
  "tika-vin06t:948_14": "Ābhidhammikā hi anupasampannāpi honti,",
  "tika-vin06t:948_15": "pacchā ābhidhammikabhūtānampi taṃ sādhāraṇaṃ hotīti.",
  "tika-vin06t:948_16": "Ettha dvepi upasampannā eva,",
  "tika-vin06t:948_17": "dvinnampi tattha yathākāmakaraṇīyatā atthi mamattañca,",
  "tika-vin06t:948_18": "na evaṃ tadaññesaṃ sādhāraṇaṃ,",
  "tika-vin06t:948_19": "na ca dve tayo bhikkhū “ekato vassissāmā”ti karonti,",
  "tika-vin06t:948_20": "rakkhati tāva.",
  "tika-vin06t:948_21": "“Avibhattattā anāpattī”ti iminā ca idaṃ sadisaṃ,",
  "tika-vin06t:948_22": "yena mūlena paṭiggahitaṃ,",
  "tika-vin06t:948_23": "tassa sace itaro deti,",
  "tika-vin06t:948_24": "so vā taṃ itarassa deti,",
  "tika-vin06t:948_25": "sati paṭiggahaṇe sattāhātikkame nissaggiyattā,",
  "tika-vin06t:948_26": "tasmā taṃ cīvaraṃ dvīsu sammukhībhūtena ekena adhiṭṭhātabbaṃ.",
  "tika-vin06t:948_27": "Kiñcāpi ettha payogo na dissati samānaparikkhārānaṃ dvinnaṃ adhiṭṭhānapayogābhāvato,",
  "tika-vin06t:948_28": "tathāpi samānasabbabhaṇḍakānaṃ dvinnaṃ telādi yena paṭiggahitaṃ,",
  "tika-vin06t:948_29": "tassa kālātikkame āpattisambhavato,",
  "tika-vin06t:948_30": "anadhiṭṭhāne dullabhavisesahetuttā ca “adhiṭṭhātabba”nti vuttaṃ.",
  "tika-vin06t:948_31": "Taṃ ayuttaṃ pattacīvarasattāhakālikānaṃ asadisavidhānattā.",
  "tika-vin06t:948_32": "Ettha pattacīvarañhi attano santakabhāvaṃ upagatameva anadhiṭṭhahantassa kālātikkame āpatti,",
  "tika-vin06t:948_33": "sattāhakālikaṃ pana parasantakasādhāraṇampi paṭiggahitaṃ paṭiggāhakassa kālātikkame āpattikaraṃ.",
  "tika-vin06t:948_34": "Paṭiggahaṇañcettha pamāṇaṃ,",
  "tika-vin06t:948_35": "na tattha sakasantakatā,",
  "tika-vin06t:948_36": "sattāhakālikañca nissaggiyaṃ,",
  "tika-vin06t:948_37": "sabbesampi anajjhoharaṇīyaṃ.",
  "tika-vin06t:948_38": "Pattacīvaraṃ aññassa paribhuñjato anāpatti.",
  "tika-vin06t:948_39": "Idañca kālātikkantampi nissajjitvā pacchā laddhaṃ kappati.",
  "tika-vin06t:948_40": "Pattacīvaraṃ pana taṃ tassa vinayakammanti kappatīti.",
  "tika-vin06t:948_41": "Avibhattassapi imassa dānaṃ ruhati,",
  "tika-vin06t:948_42": "na pattacīvarassa.",
  "tika-vin06t:948_43": "Vuttañhetaṃ aṭṭhakathāyaṃ “dvinnaṃ santakaṃ hoti…pe…",
  "tika-vin06t:948_44": "sacepi avibhajitvā saddhivihārikādīnaṃ denti,",
  "tika-vin06t:948_45": "adinnameva hotī”ti.",
  "tika-vin06t:948_46": "Yassa dānameva na ruhati,",
  "tika-vin06t:948_47": "tassa kuto adhiṭṭhānaṃ.",
  "tika-vin06t:948_48": "Eko ce pattacīvaraṃ dasame divase itarassa deti.",
  "tika-vin06t:948_49": "Tato paṭṭhāya so dasa divase pariharituṃ labhati,",
  "tika-vin06t:948_50": "na tathā sattāhakālikanti sabbathā upaparikkhiyamānaṃ sarikkhaṃ nakkhamatīti na taṃ sārato daṭṭhabbanti ācariyassa takko.",
  "tika-vin06t:948_51": "“Vinayakammavasena pana anissajjitvā sahasā virujjhitvā kassaci pariccattampi puna paṭilabhitvā paribhuñjituṃ na vaṭṭatī”ti vuttaṃ,",
  "tika-vin06t:948_52": "sace desantaritaṃ,",
  "tika-vin06t:948_53": "samuddantaritaṃ vā cīvaraṃ nissaggiyaṃ jātaṃ,",
  "tika-vin06t:948_54": "taṃ idha ṭhitena bhikkhunā ekassa vantena cittena cattaṃ katvā anapekkhitvā āpattiṃ desetvā tassa vissāsena puna gahetvā adhiṭṭhātabbaṃ,",
  "tika-vin06t:948_55": "“pattādīsu ca ayameva nayo”ti ca vuttaṃ,",
  "tika-vin06t:948_56": "“tālanāḷikeraphāṇitampi sattāhakālikaṃ evā”ti ca.",
  "tika-vin06t:948_57": "“Dvinnaṃ santakaṃ ekena paṭiggahitaṃ sattāhakālikaṃ sattāhātikkame āpattiṃ na karoti,",
  "tika-vin06t:948_58": "paribhuñjituṃ pana dvinnampi na vaṭṭatī”ti ca “parasantakaṃ paṭiggahetvā ṭhapitepi eseva nayo”ti ca keci vadanti.",
  "tika-vin06t:948_59": "Dukkaṭavatthubhūtaṃ sappiādi nissajjitabbaṃ puna paribhuñjituṃ vaṭṭatīti vidhānaṃ na dissatīti.",
  "tika-vin06t:949_0": "Bhesajjasikkhāpadavaṇṇanā niṭṭhitā.",
  "tika-vin06t:950_0": "4. Vassikasāṭikasikkhāpadavaṇṇanā",
  "tika-vin06t:951_0": "627.",
  "tika-vin06t:951_1": "“Ekameva katvā”ti vacanena vassikasāṭikalakkhaṇena ñātakānampi satuppādaṃ karontena ekameva gahetabbanti dhammasiritthero.",
  "tika-vin06t:951_2": "Catubbidhaṃ khettanti ettha kiñcāpi tividhaṃ dissati,",
  "tika-vin06t:951_3": "taṃ pana evaṃ gahetabbaṃ,",
  "tika-vin06t:951_4": "yasmiṃ khette pariyesituṃ labhati,",
  "tika-vin06t:951_5": "taṃ pariyesanakhettaṃ nāma,",
  "tika-vin06t:951_6": "“evaṃ karaṇanivāsanādhiṭṭhānakhettānipī”ti vuttaṃ.",
  "tika-vin06t:951_7": "Ettha pacchimena purimaggāho veditabbo,",
  "tika-vin06t:951_8": "na purimena pacchimaggāho,",
  "tika-vin06t:951_9": "yathālābhanti ācariyo.",
  "tika-vin06t:951_10": "Tassattho –",
  "tika-vin06t:951_11": "adhiṭṭhānakhettena pacchimena purimānaṃ tiṇṇaṃ gāho hoti,",
  "tika-vin06t:951_12": "tathā nivāsanakhettena dvinnaṃ purimānaṃ.",
  "tika-vin06t:951_13": "Karaṇakhettena pana ekasseva purimassa gāho hotīti.",
  "tika-vin06t:951_14": "Ettha pana kiñcāpi karaṇakhettanivāsanakhettānaṃ kālato nānattaṃ natthi,",
  "tika-vin06t:951_15": "kiriyato pana “aṭṭhiṃ katvā nivāsetabba”nti pāḷivacanato,",
  "tika-vin06t:951_16": "tasmā dvidhā katvā vuttaṃ aññatarābhāvena,",
  "tika-vin06t:951_17": "tadatthasiddhito ca,",
  "tika-vin06t:951_18": "kathaṃ panettha nānattaṃ natthīti paññāyatīti ce? Pāḷito,",
  "tika-vin06t:951_19": "“aḍḍhamāso seso gimhānanti katvā nivāsetabba”nti hi pāḷi,",
  "tika-vin06t:951_20": "tathā mātikāṭṭhakathāto ca.",
  "tika-vin06t:952_0": "Tathāha “pacchimo aḍḍhamāso karaṇanivāsanakhettampī”ti,",
  "tika-vin06t:952_1": "iminā nayena tividhameva khettantipi siddhaṃ.",
  "tika-vin06t:952_2": "Samantapāsādikāyaṃ pana katthaci potthake “jeṭṭhamūlapuṇṇamāsiyā pacchimapāṭipadadivasato paṭṭhāya yāva kāḷapakkhuposatho,",
  "tika-vin06t:952_3": "ayameko addhamāso pariyesanakhettañceva karaṇakhettañca.",
  "tika-vin06t:952_4": "Etasmiñhi antare vassikasāṭikaṃ aladdhaṃ pariyesituṃ,",
  "tika-vin06t:952_5": "laddhaṃ kātuñca vaṭṭati,",
  "tika-vin06t:952_6": "nivāsetuṃ,",
  "tika-vin06t:952_7": "adhiṭṭhātuñca na vaṭṭatī”ti pāṭho dissati,",
  "tika-vin06t:952_8": "so apāṭho yathāvuttapāḷimātikāṭṭhakathāvirodhato,",
  "tika-vin06t:952_9": "tasmā tattha “aladdhaṃ pariyesituṃ vaṭṭati, kātuṃ,",
  "tika-vin06t:952_10": "nivāsetuṃ,",
  "tika-vin06t:952_11": "adhiṭṭhātuñca na vaṭṭatī”ti pāṭho veditabbo.",
  "tika-vin06t:952_12": "Evaṃ tāva pacchimena purimaggāhasiddhi veditabbā,",
  "tika-vin06t:952_13": "na purimena karaṇakhettādīnaṃ gāho sambhavati.",
  "tika-vin06t:952_14": "“Māso seso gimhānanti vassikasāṭikacīvaraṃ pariyesitabba”nti ettakameva hi vuttaṃ, na,",
  "tika-vin06t:952_15": "aṭṭhakathāyaṃ “ayameko addhamāso pariyesanakhettañceva karaṇakhettañcā”ti vuttattāti ce? Na,",
  "tika-vin06t:952_16": "tassa lekhanadosattā,",
  "tika-vin06t:952_17": "tathā sādhitaṃ.",
  "tika-vin06t:952_18": "Karaṇakhettena pana nivāsanakhettaggāho atthi kālanānattābhāvato,",
  "tika-vin06t:952_19": "teneva pubbe yathālābhaggahaṇaṃ kataṃ,",
  "tika-vin06t:952_20": "tathā ca sādhitameva,",
  "tika-vin06t:952_21": "na bhedo panatthi,",
  "tika-vin06t:952_22": "payojanaṃ vuttameva.",
  "tika-vin06t:952_23": "Nivāsanakkhettena adhiṭṭhānakkhettaggāho natthi eva,",
  "tika-vin06t:952_24": "na hi purimena pacchimaggāho veditabbo.",
  "tika-vin06t:952_25": "Na pāḷivirodhatoti ce? Na,",
  "tika-vin06t:952_26": "tadatthājānanato.",
  "tika-vin06t:952_27": "“Māso seso gimhānanti addhamāso seso gimhāna”nti ettha iti-",
  "tika-vin06t:952_28": "saddassa hi ito paṭṭhāyāti attho.",
  "tika-vin06t:952_29": "Parato āpattikhettadassanato itarassa anāpattikhettabhāvo dassitova hoti.",
  "tika-vin06t:952_30": "Dinnapubbatopi ñātakapavāritaṭṭhānato nipphādentassa nissaggiyaṃ piṭṭhisamayattā,",
  "tika-vin06t:952_31": "pakatiyā vassikasāṭikadāyakā nāma saṅghassa vā puggalassa vā apavāretvā anusaṃvaccharaṃ dentā,",
  "tika-vin06t:952_32": "tattha satuppādova vaṭṭati.",
  "tika-vin06t:952_33": "Vattabhede dukkaṭanti tadaññesu.",
  "tika-vin06t:953_0": "“Sace kata…pe…",
  "tika-vin06t:953_1": "vassūpanāyikadivase adhiṭṭhātabbā…pe…",
  "tika-vin06t:953_2": "cha māse parihāraṃ labhatī”ti vacanato antovassepi yāva vassānassa pacchimadivasā akatā parihāraṃ labhatīti dīpitaṃ hoti.",
  "tika-vin06t:953_3": "Kasmā na vicāritanti ce?",
  "tika-vin06t:953_4": "Atthāpattisiddhattā.",
  "tika-vin06t:953_5": "“Cha māse parihāraṃ labhatī”ti vacanena akatā labhatīti siddhameva,",
  "tika-vin06t:953_6": "taṃ kiñcāpi siddhaṃ,",
  "tika-vin06t:953_7": "sarūpena pana anāgatattā sarūpena dassetuṃ,",
  "tika-vin06t:953_8": "dussaddhāpayattā upapattito dassetuñca idamāraddhaṃ ācariyena,",
  "tika-vin06t:953_9": "“yathā cettha,",
  "tika-vin06t:953_10": "evaṃ kathinabbhantare uppannacīvarampi heṭṭhā vuttanayeneva paṭipajjitabba”nti anugaṇṭhipade vuttaṃ,",
  "tika-vin06t:953_11": "taṃ duvuttaṃ tattheva pubbāparavirodhato.",
  "tika-vin06t:953_12": "Yañcettha aṭṭhakathāvacanaṃ sādhakattena vuttaṃ,",
  "tika-vin06t:953_13": "taṃ tamatthaṃ na sādheti.",
  "tika-vin06t:953_14": "“Yadi nappahoti yāva kattikapuṇṇamā parihāraṃ labhatī”ti vacanaṃ appahontassa yāva kattikapuṇṇamā tāva parihārakhettaṃ,",
  "tika-vin06t:953_15": "tato paraṃ ekadivasopi na hotīti dīpeti,",
  "tika-vin06t:953_16": "tasmā appahonakabhāvena akatāva yāva kattikapuṇṇamā parihāraṃ labhati,",
  "tika-vin06t:953_17": "tato paraṃ na labhatīti siddhaṃ.",
  "tika-vin06t:953_18": "Tathā tadeva vacanaṃ kataparihāraṃ na labhatīti dīpeti,",
  "tika-vin06t:953_19": "tasmā kattikapuṇṇamadivaseyeva adhiṭṭhātabbā.",
  "tika-vin06t:953_20": "“Appahonte dasāhe antovasse karaṇapariyosānaṃyeva pamāṇa”nti likhitaṃ.",
  "tika-vin06t:954_0": "Etthāha –",
  "tika-vin06t:954_1": "“ekāhadvīhādivasenā”tiādi na vattabbaṃ. Kasmā?",
  "tika-vin06t:954_2": "Gimhadivasānaṃ anadhiṭṭhānakālattā,",
  "tika-vin06t:954_3": "tasmā eva “antodasāhe vā tadaheyeva vā adhiṭṭhātabbā’ti ca sāmaññato na vattabbaṃ gimhadivasānaṃ adhiṭṭhānakhettabhāvappasaṅgato”ti.",
  "tika-vin06t:954_4": "Ettha vuccati – na,",
  "tika-vin06t:954_5": "tadatthājānanato.",
  "tika-vin06t:954_6": "Dasāhānāgatāya vassūpanāyikāya gimhadivasā dasāhā honti,",
  "tika-vin06t:954_7": "paṭhamadivase ca laddhā niṭṭhitā vassikasāṭikā dasāhātikkantāpi vassūpanāyikadivasaṃ adhiṭṭhānakhettaṃ appattattā na ca tāva nissaggiyaṃ hoti,",
  "tika-vin06t:954_8": "vuttañcetaṃ “vassūpanāyikato pubbe dasāhātikkamepi anāpattī”ti.",
  "tika-vin06t:955_0": "Antodasāhe adhiṭṭhātabbāti idaṃ na avisesena etasmiṃ antare gimhadivasepi adhiṭṭhātabbanti imamatthaṃ dīpetuṃ vuttaṃ,",
  "tika-vin06t:955_1": "kintu gimhadivase ce uppannā,",
  "tika-vin06t:955_2": "adhiṭṭhānakhette ca antodasāhaṃ hoti,",
  "tika-vin06t:955_3": "antodasāhe khetteyeva adhiṭṭhātabbā,",
  "tika-vin06t:955_4": "na khettanti katvā dasāhaṃ atikkamitabbanti dīpetuṃ vuttaṃ. Kasmā?",
  "tika-vin06t:955_5": "Gimhadivasānampi gaṇanūpagattā,",
  "tika-vin06t:955_6": "tasmā akhettadivasepi gaṇetvā khette eva “antodasāhe adhiṭṭhātabbā”ti vuttaṃ hotīti.",
  "tika-vin06t:956_0": "Vassikasāṭikasikkhāpadavaṇṇanā niṭṭhitā.",
  "tika-vin06t:957_0": "5. Cīvaraacchindanasikkhāpadavaṇṇanā",
  "tika-vin06t:958_0": "632.",
  "tika-vin06t:958_1": "Sāmanti sakasaññitāniyamanatthaṃ vuttaṃ.",
  "tika-vin06t:958_2": "Sakasaññitāyeva hi acchindāpanaacchindanesu nissaggiyaṃ,",
  "tika-vin06t:958_3": "tasmā nissaggiyamūlaṅganidassanametaṃ.",
  "tika-vin06t:958_4": "“Cīvara”nti vuttattā “acīvaraṃ acchindantassa na nissaggiya”nti vuttameva hoti.",
  "tika-vin06t:958_5": "“Datvāti datvā vā dāpetvā vā”ti kiñcāpi padabhājanaṃ yujjati,",
  "tika-vin06t:958_6": "aññassa pana santakaṃ aññassa bhikkhuno dāpetvā taṃ sayaṃ vā acchindeyya,",
  "tika-vin06t:958_7": "teneva vā acchindāpeyyāti aniṭṭhappasaṅgabhayā na vuttaṃ,",
  "tika-vin06t:958_8": "atthato pana attano santakaṃ aññena saddhivihārikādinā dāpetvā,",
  "tika-vin06t:958_9": "aññassa santakaṃ vā tassa vissāsā dāpetvā taṃ acchindeyya vā acchindāpeyya vā nissaggiyanti veditabbaṃ,",
  "tika-vin06t:958_10": "tañca kho anapekkho datvā.",
  "tika-vin06t:958_11": "Yadi evaṃ “cajitvā dinnaṃ acchinditvā gaṇhanto bhaṇḍagghena kāretabbo”ti idaṃ kinti ce?",
  "tika-vin06t:958_12": "Sakasaññāya aggahetvā aññāya theyyāya gaṇhantaṃ sandhāya vuttaṃ,",
  "tika-vin06t:958_13": "teneva vuttaṃ “sakasaññāya gahitattā panassa pārājikaṃ natthī”ti,",
  "tika-vin06t:958_14": "apica “anāpatti so vā deti,",
  "tika-vin06t:958_15": "tassa vā vissasanto gaṇhātī”ti vacanatopi taṃ siddhameva.",
  "tika-vin06t:958_16": "Ettāvatā tāvakālikaṃ katvā dinnaṃ acchindantassa anāpatti sādhitā hoti.",
  "tika-vin06t:958_17": "“Amhākaṃ santike upajjhaṃ gaṇhissatī”tiādivacanaṃ sāmaṇerassa dānaṃ dīpeti,",
  "tika-vin06t:958_18": "tañca idha nādhippetaṃ.",
  "tika-vin06t:958_19": "Pāḷiyaṃ upasampanne tikapācittiyaṃ viya anupasampanne tikadukkaṭampi āgatanti ce? Na,",
  "tika-vin06t:958_20": "tadadhippāyājānanato.",
  "tika-vin06t:958_21": "Anupasampannakāle evaṃ datvā aññassa santike upasampannaṃ disvā kupito ce acchindati,",
  "tika-vin06t:958_22": "upasampannasseva vā “sikkhaṃ paccakkhāya tumhākaṃ santike upasampajjissāmī”ti vadantassa datvā puna acchindati ce,",
  "tika-vin06t:958_23": "nissaggiyanti ayamettha adhippāyo.",
  "tika-vin06t:959_0": "633.",
  "tika-vin06t:959_1": "Sakiṃ āṇatto bahukampi acchindati,",
  "tika-vin06t:959_2": "nissaggiyanti ekabaddhattā ekaṃ pācittiyaṃ,",
  "tika-vin06t:959_3": "taṃ sandhāyetaṃ vuttaṃ “āṇatto bahūni gaṇhāti,",
  "tika-vin06t:959_4": "ekaṃ pācittiya”nti.",
  "tika-vin06t:959_5": "Mātikāṭṭhakathāyaṃ pana “vatthugaṇanāya āpattiyo”ti vuttaṃ,",
  "tika-vin06t:959_6": "taṃ āṇattiyā bahuttā “sabbāni gaṇhā”ti vadantassa gāhaṃ sandhāya vuttaṃ,",
  "tika-vin06t:959_7": "teneva tattha vuttaṃ “ekavācāya sambahulā āpattiyo”ti.",
  "tika-vin06t:959_8": "Evaṃ sante pāḷivacanaṃ,",
  "tika-vin06t:959_9": "aṭṭhakathāvacanadvayañca aññamaññaṃ sameti,",
  "tika-vin06t:959_10": "parasantakampi nissaggiyaṃ hoti paṃsukūlañca,",
  "tika-vin06t:959_11": "tena “dussante baddharūpiyaṃ viyā”ti vuttaṃ,",
  "tika-vin06t:959_12": "taṃ tadatthaniyamadassanatthaṃ vuttaṃ,",
  "tika-vin06t:959_13": "yathāvachāditaṃ acchindanacittena sacittakaṃ,",
  "tika-vin06t:959_14": "vacīkammaṃ pana kevalaṃ acchindāpentasseva “dehī”ti balakkārena gaṇhatopi veditabbaṃ,",
  "tika-vin06t:959_15": "taṃ na yuttaṃ “anāpatti so vā detī”ti vacanato.",
  "tika-vin06t:959_16": "“Tuṭṭho vā duṭṭho vā deti,",
  "tika-vin06t:959_17": "anāpattiyevā”ti mātikāṭṭhakathāvacanato vāti ce? Na,",
  "tika-vin06t:959_18": "ubhayattha attano ruciyā dānaṃ sandhāya vuttattā,",
  "tika-vin06t:959_19": "pasayhāvahāre anāpattippasaṅgato ca.",
  "tika-vin06t:959_20": "“Bhikkhussa sāmaṃ cīvaraṃ datvā’ti pāḷivacanato ca mātikāṭṭhakathāya aṅgavavatthāne ‘upasampannatā’ti",
  "tika-vin06t:959_21": "vuttattā ca ubhayattha dānaharaṇesu bhikkhubhāvo icchitabboti dīpetī”ti vadanti,",
  "tika-vin06t:959_22": "idamayuttanti no takkoti ācariyo. Kasmā?",
  "tika-vin06t:959_23": "Anupasampannassa cīvaraṃ datvā taṃ upasampannakāle acchindantassa anāpattippasaṅgato.",
  "tika-vin06t:959_24": "“Anupasampannassa cīvaraṃ vā aññaṃ vā parikkhāraṃ datvā…pe…",
  "tika-vin06t:959_25": "āpatti dukkaṭassā”ti vacanato dukkaṭaṃ tattha hotīti ce?",
  "tika-vin06t:959_26": "Nāsiddhattā,",
  "tika-vin06t:959_27": "dānakāle eva upasampannatā pamāṇanti asiddhametaṃ aṭṭhakathāya vā pāḷiyā vā yuttito vā,",
  "tika-vin06t:959_28": "tasmā taṃ na yuttanti attho.",
  "tika-vin06t:959_29": "Anupasampannassa cīvaraṃ datvā tasseva anupasampannakāleyeva cīvaraṃ acchindantassa dukkaṭaṃ,",
  "tika-vin06t:959_30": "upasampannakāle vā datvā anupasampannakāle acchindantassa dukkaṭanti tassa vacanassa idaṃ vikappantarañca sambhavati,",
  "tika-vin06t:959_31": "tasmā vikappantarassa sambhavato ca na yuttaṃ,",
  "tika-vin06t:959_32": "yasmā anupasampannakāle datvā upasampannakāle acchindantassa visuṃ dukkaṭaṃ na paññattaṃ,",
  "tika-vin06t:959_33": "tasmā purāṇacīvaradhovāpanādisikkhāpadesu viya aparabhāge upasampannatā cettha pamāṇaṃ,",
  "tika-vin06t:959_34": "tasmā “upasampannatā”ti aṅgesu vuttattā ca taṃ na yuttanti attho.",
  "tika-vin06t:959_35": "Ettha “paccāsīsantasseva dānamadhippetaṃ,",
  "tika-vin06t:959_36": "na nissaṭṭhadāna”nti dhammasiritthero vadati kira,",
  "tika-vin06t:959_37": "vīmaṃsitabbaṃ.",
  "tika-vin06t:960_0": "Cīvaraacchindanasikkhāpadavaṇṇanā niṭṭhitā.",
  "tika-vin06t:961_0": "6. Suttaviññattisikkhāpadavaṇṇanā",
  "tika-vin06t:962_0": "637.",
  "tika-vin06t:962_1": "Chaṭṭhe kiñcāpi “sāmaṃ suttaṃ viññāpetvā”ti vuttaṃ,",
  "tika-vin06t:962_2": "mātikāṭṭhakathāyaṃ pana “cīvaratthāya sāmaṃ viññattaṃ sutta”nti avatvā kevalaṃ “cīvaratthāya viññāpitasutta”nti",
  "tika-vin06t:962_3": "aṅgesu vuttattā aññena cīvaratthāya viññattaṃ suttampi saṅgahaṃ gacchatīti veditabbaṃ.",
  "tika-vin06t:962_4": "Sāmanti cettha kassaci niyamanaṃ.",
  "tika-vin06t:962_5": "“Sāmaṃ viññāpetvā”ti kiñcāpi vuttaṃ,",
  "tika-vin06t:962_6": "tathāpi “sāmaṃ vāyāpeyyā”ti attano atthāya vāyāpeyyāti evaṃ sambandho,",
  "tika-vin06t:962_7": "attho ca veditabbo,",
  "tika-vin06t:962_8": "pāḷiyaṃ pana āsannapadena yojanā katā,",
  "tika-vin06t:962_9": "tasmā sāmaṃ viññattaṃ suttanti aññaviññattaṃ kappiyaṃ āpajjati,",
  "tika-vin06t:962_10": "hatthakammayācanavasena laddhatantavāyopi kappiyo.",
  "tika-vin06t:962_11": "Vikappanupagapacchimappamāṇaṃ ce,",
  "tika-vin06t:962_12": "tante vītaṃyeva sakiṃ adhiṭṭhātabbaṃ,",
  "tika-vin06t:962_13": "puna adhiṭṭhānakiccaṃ natthi adhiṭṭhitena ekībhāvūpagamanato.",
  "tika-vin06t:962_14": "“Sace pana paricchedaṃ dassetvāva cinasāṭakaṃ viya,",
  "tika-vin06t:962_15": "antarantarā adhiṭṭhitaṃ hoti,",
  "tika-vin06t:962_16": "puna adhiṭṭhātabba”nti vuttaṃ.",
  "tika-vin06t:962_17": "“Paṭilābhenāti vacanena vāyāpetvā ṭhapessāmītiādi ekasmiṃ antogadhaṃ hotī”ti vadanti.",
  "tika-vin06t:963_0": "Suttaviññattisikkhāpadavaṇṇanā niṭṭhitā.",
  "tika-vin06t:964_0": "7. Mahāpesakārasikkhāpadavaṇṇanā",
  "tika-vin06t:965_0": "642.",
  "tika-vin06t:965_1": "Visiṭṭhaṃ kappañca tassa vacanena visiṭṭhaṃ katañca pamāṇaṃ,",
  "tika-vin06t:965_2": "na āmisadānaṃ.",
  "tika-vin06t:965_3": "Kesuci potthakesu “cīvara”nti uddharitvā vibhāgo vutto,",
  "tika-vin06t:965_4": "taṃ na sametīti.",
  "tika-vin06t:966_0": "Mahāpesakārasikkhāpadavaṇṇanā niṭṭhitā.",
  "tika-vin06t:967_0": "8. Accekacīvarasikkhāpadavaṇṇanā",
  "tika-vin06t:968_0": "646.",
  "tika-vin06t:968_1": "“Anujānāmi,",
  "tika-vin06t:968_2": "bhikkhave,",
  "tika-vin06t:968_3": "accekacīvaraṃ paṭiggahetvā nikkhipitu”nti,",
  "tika-vin06t:968_4": "“yāva pavāraṇā pavāritā”ti ca yaṃ vuttaṃ,",
  "tika-vin06t:968_5": "te pana bhikkhū tassa vacanassa atthaṃ micchā gahetvā accekacīvaraṃ nikkhipantā cīvarakālasamayaṃ atikkāmesuṃ.",
  "tika-vin06t:968_6": "Kimidaṃ vibhattaṃ,",
  "tika-vin06t:968_7": "udāhu avibhattanti?",
  "tika-vin06t:968_8": "Vibhattaṃ,",
  "tika-vin06t:968_9": "puggalikaṃ vā.",
  "tika-vin06t:968_10": "Teneva parato “amhākaṃ, āvuso,",
  "tika-vin06t:968_11": "accekacīvarānī”ti vuttaṃ,",
  "tika-vin06t:968_12": "avibhattaṃ pana saṅghikattā na kassaci nissaggiyaṃ karoti.",
  "tika-vin06t:969_0": "Apica “accekacīvaraṃ paṭiggahetvā nikkhipitu”nti iminā sāmaññavacanena vassūpanāyikadivasato paṭṭhāya,",
  "tika-vin06t:969_1": "piṭṭhisamayato paṭṭhāya vā yāva pavāraṇā nikkhipituṃ vaṭṭati eva saṅghikattā,",
  "tika-vin06t:969_2": "puggalikampi “vassaṃvutthakāle gaṇhathā”ti dinnattā.",
  "tika-vin06t:969_3": "Tādisañhi yāva vassaṃvuttho hoti,",
  "tika-vin06t:969_4": "tāva na tasseva,",
  "tika-vin06t:969_5": "dāyakassa santakaṃ hoti,",
  "tika-vin06t:969_6": "tathā ito tatiyavasse,",
  "tika-vin06t:969_7": "catutthavasse vā “pavāraṇāya gaṇhathā”tiādinā dinnampi nikkhipitvā yathādānameva gahetabbaṃ.",
  "tika-vin06t:969_8": "Ayamattho aṭṭhakathāyaṃ pākaṭo.",
  "tika-vin06t:969_9": "Tāni cīvarakālasamayātikkame na nissaggiyānīti ce? Na,",
  "tika-vin06t:969_10": "uddissa dinnattā.",
  "tika-vin06t:969_11": "Yasmā ayaṃ samayo “kālepi ādissa dinna”nti ettha “kālo”ti āgato,",
  "tika-vin06t:969_12": "gaṇabhojanasikkhāpadādīsu “samayo”tveva āgato,",
  "tika-vin06t:969_13": "tasmā idha tesaṃ ekatthatādassanatthaṃ ekato “cīvarakālasamayo”ti vuttanti veditabbaṃ.",
  "tika-vin06t:969_14": "Mātikāyaṃ panettha tādisaṃ cīvaraṃ attano santakabhāvaṃ upagataṃ puggalikaṃ sandhāya vuttaṃ,",
  "tika-vin06t:969_15": "tenevāha “bhikkhuno paneva accekacīvaraṃ uppajjeyyā”ti.",
  "tika-vin06t:969_16": "Attano kuṭiyā vassaṃvutthassa bhikkhuno hi dātuṃ alabhanto antovasse eva dānakiccaṃ pariniṭṭhāpetvā gacchati,",
  "tika-vin06t:969_17": "tathā saṅghassa.",
  "tika-vin06t:969_18": "Tasmā idaṃ accekacīvaraṃ atthi uppannakālato paṭṭhāya saṅghassa vā puggalassa vā santakabhāvaṃ upagacchantaṃ,",
  "tika-vin06t:969_19": "yaṃ na vassāvāsikabhāvena dinnaṃ,",
  "tika-vin06t:969_20": "atthi uppannakālato paṭṭhāya anupagantvā vassaṃvutthakāleyeva puggalassa vā saṅghassa vā upagacchantaṃ,",
  "tika-vin06t:969_21": "yaṃ vassāvāsikabhāvena uppajjitvā samaye dinnaṃ,",
  "tika-vin06t:969_22": "atthi samaye dinnampi puggalassa santakabhāvaṃ anupagacchantaṃ,",
  "tika-vin06t:969_23": "saṅghasantakabhāvaṃ vā dāyakasantakabhāvaṃ vā upagacchantaṃ,",
  "tika-vin06t:969_24": "īdisaṃ sandhāya “saññāṇaṃ katvā nikkhipitabba”nti vuttaṃ.",
  "tika-vin06t:969_25": "Idaṃ atirekasaṃvaccharampi nikkhipituṃ labhati attano santakabhāvaṃ anupagatattā,",
  "tika-vin06t:969_26": "tasmā “dasāhānāgata”nti ito aññaṃ sandhāya vuttanti siddhametanti.",
  "tika-vin06t:969_27": "Dasāhato puretaraṃ labhitvā yāva pavāraṇā nikkhipituṃ na labhati,",
  "tika-vin06t:969_28": "tasmā sakabhāvūpagatameva adhiṭṭhātabbaṃ,",
  "tika-vin06t:969_29": "taṃyeva sandhāya “dasāhānāgata”nti vuttaṃ,",
  "tika-vin06t:969_30": "yato “antosamaye adhiṭṭheti,",
  "tika-vin06t:969_31": "vikappetī”ti anāpattivāre vuttaṃ.",
  "tika-vin06t:969_32": "Saññāṇaṃ katvā nikkhipitabbakaṃ pana parassa dātabbatāya sakabhāvaṃ anupagataṃ,",
  "tika-vin06t:969_33": "na hi taṃ sandhāya “adhiṭṭheti,",
  "tika-vin06t:969_34": "vikappetī”ti sakkā vattuṃ,",
  "tika-vin06t:969_35": "na ca taṃ imasmiṃ atthe nissaggiyaṃ hoti saṅghassa nissaggiyābhāvato,",
  "tika-vin06t:969_36": "aṭṭhakathāyampi ayamattho suṭṭhu pākaṭova.",
  "tika-vin06t:969_37": "Katamaṃ saññāṇaṃ katvā nikkhipitabbanti ce?",
  "tika-vin06t:969_38": "Parasantakaṃ cīvaraṃ saṅghikameva hoti,",
  "tika-vin06t:969_39": "tato “sallakkhetvā sukhaṃ dātuṃ bhavissatī”ti iminā hi parassa santakabhāvo dassito.",
  "tika-vin06t:970_0": "“Tato paraṃ ekadivasampi parihāro natthīti dasāhaparamato uddhaṃ anupagatattā”ti likhitaṃ,",
  "tika-vin06t:970_1": "ito samayato uddhameva dasāhassa anupagatattā samayato paraṃ dasāhaṃ na labhatīti kirassa adhippāyo.",
  "tika-vin06t:970_2": "“Etaṃ parihāraṃ labhatiyevā”ti ettha “ekādasamaṃ aruṇaṃ cīvaramāse uṭṭhetī”ti kāraṇaṃ likhitaṃ.",
  "tika-vin06t:970_3": "Anugaṇṭhipade pana “anadhiṭṭhahitvā ekādasadivase nikkhipituṃ labhatī’ti vadanto bhagavā itarampi anaccekacīvarādiṃ anujānāti,",
  "tika-vin06t:970_4": "accekacīvaramukhenāti apare”ti vuttaṃ.",
  "tika-vin06t:970_5": "Ettha kataraṃ subhāsitaṃ?",
  "tika-vin06t:970_6": "Ubhayampīti eke. Kathaṃ?",
  "tika-vin06t:970_7": "Paṭhamaṃ “accekacīvarassa anatthate kathine dasadivasādhiko māso,",
  "tika-vin06t:970_8": "atthate kathine dasadivasādhikā pañcamāsā”ti iminā sameti,",
  "tika-vin06t:970_9": "anugaṇṭhipadaladdhiyā hi ettha “ekādasadivasādhiko”ti vattabbataṃ āpajjati,",
  "tika-vin06t:970_10": "dutiyaṃ “dasāhānāgatanti…pe…",
  "tika-vin06t:970_11": "dasāhena asampattāti attho”ti iminā sameti.",
  "tika-vin06t:970_12": "Imassa nayassa vasena “pañcamito paṭṭhāya uppannassa cīvarassa nidhānakālo dassito hotī”ti pāṭho yujjati.",
  "tika-vin06t:970_13": "Tathā gaṇṭhipadaladdhiyā “navāhānāgataṃ kattikatemāsikapuṇṇama”nti vattabbataṃ āpajjati,",
  "tika-vin06t:970_14": "tassa vasena “kāmañcesa dasāhaparamaṃ atirekacīvaraṃ dhāretabbanti imināva siddho,",
  "tika-vin06t:970_15": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti ayaṃ pāṭho yujjati.",
  "tika-vin06t:970_16": "Ko panettha sāroti?",
  "tika-vin06t:970_17": "Yo pacchā vutto,",
  "tika-vin06t:970_18": "sova sāro.",
  "tika-vin06t:970_19": "Teneva aṭṭhakathācariyena “pañcamito paṭṭhāyā”ti vuttaṃ.",
  "tika-vin06t:970_20": "Porāṇagaṇṭhipadehi aṭṭhakathāya ca saddhiṃ saṃsandanato,",
  "tika-vin06t:970_21": "“dasāhānāgata”nti pāḷiyā saṃsandanato ca ettha gaṇṭhipadaladdhipi pāḷiyā sameti.",
  "tika-vin06t:971_0": "Kathaṃ?",
  "tika-vin06t:971_1": "Yasmā pavāraṇādivase aruṇuggamane bhikkhu vassaṃvuttho hoti,",
  "tika-vin06t:971_2": "tasmā iminā dasamena ahena saddhiṃ chaṭṭhito paṭṭhāya navadivasā dasa ahānīti dasāhaṃ,",
  "tika-vin06t:971_3": "tena dasāhena,",
  "tika-vin06t:971_4": "sahayogatthe karaṇavacanaṃ.",
  "tika-vin06t:971_5": "Kattikatemāsikapuṇṇamā cīvarasamayaṃ asampattāti katvā “anāgatā”ti vuccati.",
  "tika-vin06t:971_6": "Yathā aparakattikapuṇṇamāya vassikasāṭikaṃ paccuddharitvā vikappento “cātumāsaṃ adhiṭṭhātuṃ tato paraṃ vikappetu”nti vuccati,",
  "tika-vin06t:971_7": "evaṃsampadamidanti.",
  "tika-vin06t:971_8": "Ettha vuccatīti ce? Na,",
  "tika-vin06t:971_9": "imassa nippayojanabhāvappasaṅgato.",
  "tika-vin06t:971_10": "Accekacīvarapaṭiggahaṇakālaṃ niyamitanti ce? Na,",
  "tika-vin06t:971_11": "“chaṭṭhito paṭṭhāya uppannacīvaraṃ accekameva na hoti.",
  "tika-vin06t:971_12": "Paṭhamakathinena siddhattā”ti porāṇaṭṭhakathāgaṇṭhipadesu vuttattā tato upari “accekacīvara”nti vuccati,",
  "tika-vin06t:971_13": "paṭiggaṇhantassa āpattisaṅgaho ca.",
  "tika-vin06t:971_14": "Na ca sā āpatti pāḷiyā,",
  "tika-vin06t:971_15": "aṭṭhakathāya,",
  "tika-vin06t:971_16": "yuttito vā sambhavati.",
  "tika-vin06t:971_17": "Aṭṭhuppattimattavasena vuttanti ce? Na,",
  "tika-vin06t:971_18": "dasāhādhiccakārikā aṭṭhuppattipāyaṃ na dissati.",
  "tika-vin06t:971_19": "“Bhikkhū accekacīvaraṃ paṭiggahetvā cīvarakālasamayaṃ atikkāmentī”ti ettha ettikā eva hi aṭṭhuppatti.",
  "tika-vin06t:971_20": "Tathā hi parivāre “kismiṃ vatthusmi”nti ārabhitvā ettakameva vuttanti veditabbaṃ.",
  "tika-vin06t:971_21": "Accekacīvaraṃ cīvarakālaṃ nātikkāmetabbaṃ,",
  "tika-vin06t:971_22": "itaraṃ atikkāmetabbanti dassanatthaṃ idaṃ paññattanti ce? Na,",
  "tika-vin06t:971_23": "accekacīvarasseva aparādhadassanato,",
  "tika-vin06t:971_24": "visesakāraṇābhāvā,",
  "tika-vin06t:971_25": "“kāmañcesa dasāhaparamaṃ atirekacīvaraṃ dhāretabbanti imināva siddho”tiādivacanavirodhato ca yathāvuttavacanāsambhavato ca.",
  "tika-vin06t:972_0": "Kathaṃ?",
  "tika-vin06t:972_1": "Dasāhena saha kattikapuṇṇamā “anāgatā”ti hi vutte dasāhato aññā sā puṇṇamāti āpajjati.",
  "tika-vin06t:972_2": "Anaññā ce, saha-",
  "tika-vin06t:972_3": "saddo na sambhavati,",
  "tika-vin06t:972_4": "na hi attanāva attano yogo sambhavati, anāgata-",
  "tika-vin06t:972_5": "saddo ca na sambhavati.",
  "tika-vin06t:972_6": "Āgatā sampattā eva hi sā puṇṇamā.",
  "tika-vin06t:972_7": "Cīvarasamayassa anantarattā ekībhāvaṃ anāgatattā anāgatāyevāti ce? Na,",
  "tika-vin06t:972_8": "tathāpi anāgata-",
  "tika-vin06t:972_9": "saddassa sambhavato,",
  "tika-vin06t:972_10": "āgamanasambhave satiyeva hi anāgata-",
  "tika-vin06t:972_11": "saddo sambhavati,",
  "tika-vin06t:972_12": "na hi nibbānaṃ,",
  "tika-vin06t:972_13": "paññatti vā “anāgatā”ti vuccati.",
  "tika-vin06t:972_14": "Nibbānaṃ viya khaṇattayaṃ,",
  "tika-vin06t:972_15": "sā ca puṇṇamā na kadāci samayabhāvaṃ pāpuṇātīti ayuttameva.",
  "tika-vin06t:972_16": "“Tato paraṃ vikappetu”nti pana vacanaṃ piṭṭhisamayaṃ gahetvā ṭhitattā sambhavati.",
  "tika-vin06t:972_17": "Apica pavāraṇāyaṃ aruṇe ca uṭṭhite sā puṇṇamā cīvarasamayaṃ ekāhānāgatā evāpajjati pubbe sahayogapattattā.",
  "tika-vin06t:972_18": "Evaṃ sante ekībhāvagatāpi sā cīvarasamayaṃ anāgatā eva jātāti sabbadā na tathāviggahakaraṇavacanatthaṃ kocideva vacanato dīpetīti veditabbaṃ.",
  "tika-vin06t:973_0": "Kimatthaṃ panettha “dasadivasādhiko māso”tiādi vuttanti?",
  "tika-vin06t:973_1": "Taṃ pāripūrisambhavato.",
  "tika-vin06t:973_2": "Pañcamiyañhi pure aruṇaṃ uppannaaccekacīvarassa dasadivasādhiko māsoyeva paripūroti katvā tathā vuttaṃ.",
  "tika-vin06t:973_3": "Apica tassā pañcamiyā divasabhāgopi sampattāya rattiyā “hiyyo”ti vuccati,",
  "tika-vin06t:973_4": "pageva pure aruṇaṃ,",
  "tika-vin06t:973_5": "tenevāha “hiyyo kho, āvuso,",
  "tika-vin06t:973_6": "amhāka”ntiādi.",
  "tika-vin06t:973_7": "“Evaṃ sante ‘chaṭṭhito paṭṭhāyā’ti vuttapaṭhamapāṭhassa vasena ‘anaccekacīvarampi paccuddharitvā ṭhapitaṃ",
  "tika-vin06t:973_8": "ticīvarampi etaṃ parihāraṃ labhatiyevā”’ti ca “dasadivasādhiko māso”tiādi ca yaṃ likhitaṃ. Taṃ na,",
  "tika-vin06t:973_9": "“pañcamito paṭṭhāyā”ti pāṭhe sajjiteva etena pariyāyena yathāvuttaatthasambhavato,",
  "tika-vin06t:973_10": "na tāni ṭhānāni puna sajjitāni.",
  "tika-vin06t:973_11": "Yathāṭhitavaseneva ajjhupekkhitabbānīti no takkoti ācariyo.",
  "tika-vin06t:973_12": "Idaṃ sikkhāpadaṃ puṇṇamāyaṃ anissaggiyatthamevāti upatissatthero.",
  "tika-vin06t:973_13": "“Pavāraṇāmāsassa juṇhapakkhapañcamito paṭṭhāyā”ti pāṭhe sajjite etena pariyāyena yathāvutto uppannassa cīvarassa nidhānakālo dassito hoti,",
  "tika-vin06t:973_14": "“accekacīvaranti accāyikacīvaraṃ vuccatī”tiādi pāṭho.",
  "tika-vin06t:973_15": "“Chaṭṭhito paṭṭhāyā”ti ca “kāmañcesa dasāhaparama”ntiādi ca yaṃ likhitaṃ,",
  "tika-vin06t:973_16": "taṃ na pāṭho,",
  "tika-vin06t:973_17": "tasmā ekādasadivasaṃ parihāraṃ labhatīti katvā ācariyena “pañcamito paṭṭhāyā”ti likhāpito kira.",
  "tika-vin06t:973_18": "“Pavāraṇāmāsassa juṇhapakkhachaṭṭhito paṭṭhāya pana uppannaṃ anaccekacīvarampi paccuddharitvā ṭhapitaṃ",
  "tika-vin06t:973_19": "ticīvarampi etaṃ parihāraṃ labhatiyevāti pāṭho”ti ca “accekacīvarassa anatthate kathine ekādasadivasādhiko māso,",
  "tika-vin06t:973_20": "atthate kathine ekādasadivasādhikā pañcamāsāti pāṭho”ti ca ettha papañcenti,",
  "tika-vin06t:973_21": "tasmā suṭṭhu sallakkhetvā kathetabbaṃ,",
  "tika-vin06t:973_22": "tuṇhībhūtena vā bhavitabbaṃ.",
  "tika-vin06t:974_0": "Accekacīvarasikkhāpadavaṇṇanā niṭṭhitā.",
  "tika-vin06t:975_0": "9. Sāsaṅkasikkhāpadavaṇṇanā",
  "tika-vin06t:976_0": "652.",
  "tika-vin06t:976_1": "“Tiṇṇaṃ cīvarānaṃ aññataraṃ cīvaranti idaṃ ticīvare eva ayaṃ vidhi,",
  "tika-vin06t:976_2": "itarasmiṃ yathāsukhanti dassanatthaṃ vutta”nti vadanti.",
  "tika-vin06t:976_3": "“Atirekachārattaṃ vippavasantī”ti tasmiṃyeva senāsane vāso na vippavāsoti katvā vuttaṃ. Kasmā?",
  "tika-vin06t:976_4": "Cīvarappavattijānanato.",
  "tika-vin06t:976_5": "Ettha kiñcāpi “āraññakaṃ nāma senāsanaṃ pañcadhanusatikaṃ pacchima”nti vacanato atirekatopi vuttaṃ,",
  "tika-vin06t:976_6": "āraññakameva pana senāsanaṃ hoti,",
  "tika-vin06t:976_7": "dhutaṅgaṃ rakkhati cīvarappavattijānanapalibodhasambhavato.",
  "tika-vin06t:977_0": "653.",
  "tika-vin06t:977_1": "“Gāvutato atirekappamāṇena labhatī”ti yaṃ vuttaṃ,",
  "tika-vin06t:977_2": "taṃ kathaṃ paññāyatīti ce?",
  "tika-vin06t:977_3": "“Siyā ca tassa bhikkhuno kocideva paccayo tena cīvarena vippavāsāyā”ti vacanato.",
  "tika-vin06t:977_4": "Yojanappamāṇepi siyāti ce? Na,",
  "tika-vin06t:977_5": "“puna gāmasīmaṃ okkamitvā vasitvā pakkamatī”ti anāpattivāre anuññātattā.",
  "tika-vin06t:977_6": "Yadi evaṃ “yojanappamāṇe na labhatī”ti idaṃ kinti?",
  "tika-vin06t:977_7": "Idaṃ nibaddhāvāsavaseneva vuttaṃ.",
  "tika-vin06t:977_8": "Tattha dhutaṅgaṃ bhijjatīti?",
  "tika-vin06t:977_9": "Na bhijjati,",
  "tika-vin06t:977_10": "kintu na idha dhutaṅgādhikāro atthīti.",
  "tika-vin06t:977_11": "Atha kasmā “ayaṃ dhutaṅgacoroti veditabbo”ti vuttanti?",
  "tika-vin06t:977_12": "Asambhavato.",
  "tika-vin06t:977_13": "Kathaṃ paññāyatīti?",
  "tika-vin06t:977_14": "Aṅgesu abhāvato.",
  "tika-vin06t:977_15": "Dhutaṅgadharassa patirūpasenāsanadīpanato dhutaṅgadharatā tassa siddhā.",
  "tika-vin06t:977_16": "Vacanappamāṇatoti ce? Na,",
  "tika-vin06t:977_17": "vacanappamāṇato ca pāḷiyeva pamāṇaṃ.",
  "tika-vin06t:977_18": "“Anāpatti puna gāmasīmaṃ okkamitvā vasitvā pakkamatī”ti hi vuttaṃ.",
  "tika-vin06t:977_19": "Gāmasīmā nikkhamitvā kittakaṃ kālaṃ vasitvā pakkamitabbanti ce?",
  "tika-vin06t:977_20": "Punadivaseyeva,",
  "tika-vin06t:977_21": "tasmā aṭṭhamo aruṇo nibaddhāvāse vā gantabbaṭṭhāne vā uṭṭhetabboti eke.",
  "tika-vin06t:977_22": "Antochārattanti eke.",
  "tika-vin06t:977_23": "Yāva nibaddhāvāsaṃ na kappetīti eke.",
  "tika-vin06t:977_24": "Yāva maggaparissamavinodanāti eke.",
  "tika-vin06t:977_25": "Sati antarāye antochārattaṃ vasati, anāpatti.",
  "tika-vin06t:977_26": "Nibaddhāvāsakappane sati aruṇuggamane āpatti.",
  "tika-vin06t:977_27": "Sace taṃsattamo divaso,",
  "tika-vin06t:977_28": "tadaheva nikkhittacīvaraṃ gahetabbaṃ,",
  "tika-vin06t:977_29": "paccuddharitabbaṃ vāti eke.",
  "tika-vin06t:977_30": "Sace antarā navamaggapātubhāvena vā navagāmasannivesena vā,",
  "tika-vin06t:977_31": "taṃ senāsanaṃ aṅgasampattito parihāyati.",
  "tika-vin06t:977_32": "Tadaheva cīvaraṃ gahetabbaṃ vā paccuddharitabbaṃ vā.",
  "tika-vin06t:977_33": "Chārattaṃ vippavasantassa ce parihāyati,",
  "tika-vin06t:977_34": "anāpatti anuññātadivasattāti eke.",
  "tika-vin06t:977_35": "Āpatti eva anaṅgasampattitoti eke.",
  "tika-vin06t:977_36": "Yuttataraṃ panettha vicāretvā gahetabbaṃ.",
  "tika-vin06t:977_37": "Sace dhutaṅgadharo hoti,",
  "tika-vin06t:977_38": "gāmasīmāyaṃ avasitvā pacchimappamāṇayutte ṭhāne vasitvā pakkamitabbaṃ.",
  "tika-vin06t:977_39": "Paṭhamaṃ baddhaavippavāsasīmo ce gāmo hoti,",
  "tika-vin06t:977_40": "aññasmimpi māse antosīmāya vasato anāpatti.",
  "tika-vin06t:977_41": "Porāṇagaṇṭhipade “yathāvuttasenāsane vasantenāpi chārattameva cīvaraṃ gāme nikkhipitabbanti adhippāyena",
  "tika-vin06t:977_42": "aññaṃ antochārattampi aññampi vasato āpattiyevā”ti vuttaṃ.",
  "tika-vin06t:978_0": "Sāsaṅkasikkhāpadavaṇṇanā niṭṭhitā.",
  "tika-vin06t:979_0": "10. Pariṇatasikkhāpadavaṇṇanā",
  "tika-vin06t:980_0": "657.",
  "tika-vin06t:980_1": "Dethāvuso amhākanti ettha akataviññatti hoti na hotīti? Hoti,",
  "tika-vin06t:980_2": "yadi evaṃ aññātakaviññattisikkhāpadassa ca imassa ca kiṃ nānākaraṇanti?",
  "tika-vin06t:980_3": "Taṃ aññātakaappavāriteyeva viññāpentassa,",
  "tika-vin06t:980_4": "idaṃ ñātakapavāritepi,",
  "tika-vin06t:980_5": "taṃ anacchinnacīvarasseva,",
  "tika-vin06t:980_6": "idaṃ tassapi,",
  "tika-vin06t:980_7": "taṃ cīvaraṃyeva viññāpentassa,",
  "tika-vin06t:980_8": "idaṃ acīvarampi.",
  "tika-vin06t:980_9": "Evaṃ sante idaṃ taṃ antokatvā ṭhitaṃ hoti,",
  "tika-vin06t:980_10": "tasmā dvinnampi aṅgasampattiyā sati kena bhavitabbanti?",
  "tika-vin06t:980_11": "Iminā bhavitabbaṃ imassa nippadesatoti eke.",
  "tika-vin06t:980_12": "Dvīhipi bhavitabbaṃ ubhinnampi aṅgasiddhitoti eke.",
  "tika-vin06t:980_13": "Imāni tassa aṅgāni vikappanupagacīvaratā,",
  "tika-vin06t:980_14": "samayābhāvo,",
  "tika-vin06t:980_15": "aññātakaviññatti,",
  "tika-vin06t:980_16": "tāya ca paṭilābhoti cattāri.",
  "tika-vin06t:980_17": "Imassa pana saṅghe pariṇatabhāvo,",
  "tika-vin06t:980_18": "ñatvā attano pariṇāmanaṃ,",
  "tika-vin06t:980_19": "paṭilābhoti tīṇi.",
  "tika-vin06t:980_20": "Ettha paṭhamo vādo ayutto katvāpi okāsaṃ aṭṭhakathāyaṃ,",
  "tika-vin06t:980_21": "parivāre ca avicāritattā.",
  "tika-vin06t:980_22": "Yadi evaṃ tattha aṅgesu “anaññapariṇatatā”ti vattabbanti ce?",
  "tika-vin06t:980_23": "Na vattabbaṃ,",
  "tika-vin06t:980_24": "atthato siddhattā.",
  "tika-vin06t:980_25": "Pariṇatasikkhāpadadvayasiddhito,",
  "tika-vin06t:980_26": "pariṇatasaññito,",
  "tika-vin06t:980_27": "āpattisambhavato ca “mayhampi dethā”ti vadati,",
  "tika-vin06t:980_28": "“vaṭṭatī”ti anuddiṭṭhaṃ,",
  "tika-vin06t:980_29": "“amhākampi atthī”ti vuttattā vaṭṭati.",
  "tika-vin06t:980_30": "“Saṅghassa pariṇataṃ…pe…",
  "tika-vin06t:980_31": "āpatti dukkaṭassā”ti ettha “puggalassā”ti na vuttaṃ,",
  "tika-vin06t:980_32": "yato suddhapācittiyavasena āgatattā.",
  "tika-vin06t:980_33": "“Aññacetiyassā”ti na vuttaṃ saṅghassa acetiyattā,",
  "tika-vin06t:980_34": "tasmāyeva “cetiyassa pariṇataṃ…pe…",
  "tika-vin06t:980_35": "āpatti dukkaṭassā”ti etthāpi “aññasaṅghassa aññapuggalassā”ti na vuttaṃ.",
  "tika-vin06t:980_36": "“Yato tathā idha ca ‘puggalassa pariṇataṃ…pe…",
  "tika-vin06t:980_37": "āpatti dukkaṭassā’ti ettha ca ‘attanopī’ti kiñcāpi na vuttaṃ,",
  "tika-vin06t:980_38": "tathāpi sambhavatī”ti vadanti.",
  "tika-vin06t:980_39": "Taṃ pana idha attano pariṇāmanādhikārattā imassa sikkhāpadassa na vuttanti eke.",
  "tika-vin06t:980_40": "Tatuttarisikkhāpade “aññassatthāyā”ti padaṃ viyāti eke. Taṃ na,",
  "tika-vin06t:980_41": "ettha puggalapariṇāmanasikkhāpade avuttattā.",
  "tika-vin06t:980_42": "Dhammasiritthero panāha –",
  "tika-vin06t:981_0": "“Attano aññato lābhaṃ, saṅghassaññassa vā nataṃ;",
  "tika-vin06t:982_0": "Pariṇāmeyya nissaggi, pācittiyampi dukkaṭa”nti.",
  "tika-vin06t:983_0": "Tassattho –",
  "tika-vin06t:983_1": "saṅghassa pariṇataṃ attano pariṇāmeyya nissaggiyaṃ.",
  "tika-vin06t:983_2": "Tadeva aññato pariṇāmeyya pācittiyaṃ.",
  "tika-vin06t:983_3": "Aññassa pariṇataṃ attano vā parassa vā pariṇāmeyya dukkaṭanti,",
  "tika-vin06t:983_4": "tasmā aññātakaviññattiādīsu vuttāpattisambhavato idha pariṇatadvaye “attano”ti padaṃ na vuttaṃ.",
  "tika-vin06t:983_5": "Tasmiñhi vutte dukkaṭamattappasaṅgo siyā,",
  "tika-vin06t:983_6": "avutte panetesu vuttāpattīnaṃ yathāgamamaññatarā ca idha avuttasiddhi dukkaṭañcāti dve āpattiyo ekato",
  "tika-vin06t:983_7": "hontīti vinayadharānaṃ anavasesañāṇassa okāso kato hotīti.",
  "tika-vin06t:984_0": "Iti tiṃsakakaṇḍaṃ sāramaṇḍaṃ,",
  "tika-vin06t:985_0": "Alametaṃ vinayassa sāramaṇḍe;",
  "tika-vin06t:986_0": "Idha niṭṭhitasabbasāramaṇḍaṃ,",
  "tika-vin06t:987_0": "Vinayavasena punāti sāramaṇḍanti.",
  "tika-vin06t:988_0": "Pariṇatasikkhāpadavaṇṇanā niṭṭhitā.",
  "tika-vin06t:989_0": "Niṭṭhito pattavaggo tatiyo.",
  "tika-vin06t:990_0": "Nissaggiyavaṇṇanā niṭṭhitā.",
  "tika-vin06t:991_0": "Pācittiyavaṇṇanā",
  "tika-vin06t:992_0": "5. Pācittiyakaṇḍo",
  "tika-vin06t:993_0": "1. Musāvādavaggo",
  "tika-vin06t:994_0": "1. Musāvādasikkhāpadavaṇṇanā",
  "tika-vin06t:995_0": "1.",
  "tika-vin06t:995_1": "Vādakkhittoti ettha avisesena vādajappavitaṇḍasaṅkhāto tividhopi kathāmaggo “vādo” icceva vuttoti veditabbo.",
  "tika-vin06t:995_2": "Tesu “titthiyehi saddhi”nti vacanato ṭhapetvā vādaṃ “sesā”ti vadanti.",
  "tika-vin06t:995_3": "Chalajātiniggahaṭṭhānakusalatāya kadāci katthaci avajānitvā paṭijānāti,",
  "tika-vin06t:995_4": "tathā pubbe kiñci vacanaṃ paṭijānitvā pacchā avajānāti.",
  "tika-vin06t:995_5": "Evaṃ vā aññathā vā aññenaññaṃ paṭicarati.",
  "tika-vin06t:995_6": "Evaṃ pavatto sampajānamusā bhāsaṃ paṭissuṇitvā asaccāyanto saṅketaṃ katvā visaṃvādento evaṃ so vādakkhitto",
  "tika-vin06t:995_7": "samāno pācittiyavatthuñca paripūrento vicaratīti evamadhippāyo veditabbo.",
  "tika-vin06t:995_8": "Attano vādeti ettha “sabbe dhammā anattā”ti paṭhamamāraddhe attano vāde.",
  "tika-vin06t:995_9": "“Yaṃ dukkhaṃ tadanattā”ti no samayo.",
  "tika-vin06t:995_10": "“Sabbe dhammā”ti vutte nibbānampi saṅgahaṃ gacchati.",
  "tika-vin06t:995_11": "“Nibbānaṃ paramaṃ sukha”nti vuttattā pana taṃ na dukkhaṃ.",
  "tika-vin06t:995_12": "No ṭhānametaṃ vijjati.",
  "tika-vin06t:995_13": "Ayaṃ paravādī “yaṃ dukkhaṃ tadanattā”ti suttaṃ dassetvā siddhantaṃ sambhametvā “virodhi viruddho”ti vuttaṃ",
  "tika-vin06t:995_14": "dosaṃ āropessatīti tasmiṃ paṭhamavāde kañci dosaṃ sallakkhento āropite vā dose anāropite vā “nāyaṃ mama",
  "tika-vin06t:995_15": "vādo”ti taṃ avajānitvā “nibbānantveva sassata”nti,",
  "tika-vin06t:995_16": "“anattā iti nicchayā”ti ca suttaṃ disvā tassa paṭhamavādassa niddosataṃ sallakkhetvā “mameva ayaṃ vādo”ti tameva pacchā paṭijānāti.",
  "tika-vin06t:995_17": "Evaṃ tattha yathāvuttamānisaṃsaṃ sallakkhento taṃ paṭijānitvā yadi anattā sabbe dhammā,",
  "tika-vin06t:995_18": "dhammā eva na te bhavanti.",
  "tika-vin06t:995_19": "Sabhāvaṃ dhārentīti hi “dhammā”ti vuccanti.",
  "tika-vin06t:996_0": "Ayañca atta-",
  "tika-vin06t:996_1": "saddo sabhāvavācīti evaṃ āropite vā dose anāropite vā dosoti sallakkhetvā “nāyaṃ mama vādo”ti tameva paṭhamavādaṃ pacchā avajānāti.",
  "tika-vin06t:996_2": "Atha so paravādī sapakkhaṃ paṭisedhe paṭijānanattāpanayanaṃ.",
  "tika-vin06t:996_3": "Paṭijānāti patyāssa iti vacanato “paṭiññā aññā so nāma te niggaho”ti vutto.",
  "tika-vin06t:996_4": "Sabhāvātirittaṃ atthaṃ paṭisedhādhippāyato sabhāvato atirittaṃ bālaparikappitamattānaṃ sandhāya “anattā sabbe dhammā”ti me paṭiññātakathā,",
  "tika-vin06t:996_5": "sā ca tadavatthāyevāti na me taṃ paṭiññātattāpanayanaṃ atthi,",
  "tika-vin06t:996_6": "“nāyaṃ mama vādo”ti avajānanaṃ pana sabhāvasaṅkhātaṃ attānaṃ sandhāya “anattā sabbe dhammā”ti na vadāmīti",
  "tika-vin06t:996_7": "adhippāyena katanti iminā aññena kāraṇena taṃ pubbe paṭiññātattāpanayanaṃ kāraṇaṃ paṭicchādeti.",
  "tika-vin06t:996_8": "“Anattā sabbeva dhammā”ti na vattabbaṃ “atta-",
  "tika-vin06t:996_9": "saddassa sabhāvavācittā”ti idaṃ kāraṇaṃ paṭicca tena pubbe paṭiññātattāpanayanaṃ kataṃ.",
  "tika-vin06t:996_10": "Tamaññakāraṇaṃ pacchā dassitena aññena kāraṇena paṭicchādetīti adhippāyo.",
  "tika-vin06t:997_0": "Yasmā na kevalaṃ yathādassitanayena so atthameva avajānāti,",
  "tika-vin06t:997_1": "paṭijānāti ca,",
  "tika-vin06t:997_2": "kintu vacanampi,",
  "tika-vin06t:997_3": "tasmā aṭṭhakathāyaṃ “jānitabbato”ti paṭhamaṃ kāraṇaṃ vatvā paravādinā “yadi jānitabbato aniccaṃ,",
  "tika-vin06t:997_4": "nibbānaṃ te aniccaṃ siyā”ti vutte “na mayā ‘jānitabbato’ti kāraṇaṃ vuttaṃ,",
  "tika-vin06t:997_5": "‘jātidhammato’ti mayā vuttaṃ,",
  "tika-vin06t:997_6": "taṃ tayā badhiratāya aññena sallakkhitantiādīni vadatīti adhippāyo.",
  "tika-vin06t:997_7": "‘Jānitabbato’ti vatvā puna ‘jātidhammato’tiādīni vadatī”ti vuttaṃ.",
  "tika-vin06t:997_8": "“Avajānitvā puna paṭijānanto taṃ avajānanaṃ iminā paṭicchādeti nāmā”ti likhitaṃ.",
  "tika-vin06t:998_0": "2. Jānitvā jānantassa cāti jānitvā vā jānantassa vāti atthadvayaṃ dīpetīti.",
  "tika-vin06t:999_0": "3.",
  "tika-vin06t:999_1": "Apica micchāvācāpariyāpannāti catubbidhamicchāvācāpariyāpannā.",
  "tika-vin06t:999_2": "Sīhaḷādināmabhedagatāti keci,",
  "tika-vin06t:999_3": "tasmā evaṃ vadato vacanaṃ,",
  "tika-vin06t:999_4": "taṃsamuṭṭhāpikā cetanāti ubhayaṃ vuttanti mātikāyaṃ ubhinnaṃ saṅgahitattā.",
  "tika-vin06t:999_5": "Vibhaṅge taṃ vacanaṃ yasmā vinā viññattiyā natthi,",
  "tika-vin06t:999_6": "tasmā “vācasikā viññattī”ti viññatti ca dassitā.",
  "tika-vin06t:999_7": "“Evaṃ vadato vacana”nti lokavohārena vatvā paramatthato dassento “taṃsamuṭṭhāpikā vā cetanāti vutta”nti ca vadati.",
  "tika-vin06t:999_8": "Oḷārikenevāti cetanāsamuṭṭhānavācānaṃ sukhumattā visayavaseneva katāti.",
  "tika-vin06t:1000_0": "9.",
  "tika-vin06t:1000_1": "Diṭṭhassa hotīti diṭṭho assa,",
  "tika-vin06t:1000_2": "anena vā upacārajjhānavasena na mayā abyāvaṭo mato,",
  "tika-vin06t:1000_3": "“na mayā pavanto paṭo diṭṭho”tiādiṃ bhaṇantassa ca paramatthasuññataṃ upādāya eva “itthiṃ na passāmi,",
  "tika-vin06t:1000_4": "na ca purisa”nti bhaṇantassa ca na musāvādo.",
  "tika-vin06t:1001_0": "11.",
  "tika-vin06t:1001_1": "Āpattiṃ āpajjatiyevāti ettha “dubbhāsitāpattī”ti vadanti. Kasmā?",
  "tika-vin06t:1001_2": "“Keḷiṃ kurumāno”ti vuttattā.",
  "tika-vin06t:1001_3": "“Vācā girā…pe…",
  "tika-vin06t:1001_4": "vācasikā viññattī”ti ujukaṃ sandhāya,",
  "tika-vin06t:1001_5": "kāyo na ujuko.",
  "tika-vin06t:1002_0": "Musāvādasikkhāpadavaṇṇanā niṭṭhitā.",
  "tika-vin06t:1003_0": "2. Omasavādasikkhāpadavaṇṇanā",
  "tika-vin06t:1004_0": "13.",
  "tika-vin06t:1004_1": "“Puna are patteti puna taṃ ṭhānaṃ parivaṭṭetvā āgate aññasmiṃ are”ti likhitaṃ.",
  "tika-vin06t:1004_2": "Patiṭṭhitārappadesanti bhūmiṃ.",
  "tika-vin06t:1004_3": "Puna areti puna tasmiṃyeva are bhūmiṃ patteti atthoti keci,",
  "tika-vin06t:1004_4": "taṃ na sundaraṃ viya.",
  "tika-vin06t:1004_5": "Jāpitoti parājito,",
  "tika-vin06t:1004_6": "“parājito”ti vā pāṭho.",
  "tika-vin06t:1004_7": "Pāpesīti abhibhavasi.",
  "tika-vin06t:1004_8": "Manāpaṃ bhāsamānassa brāhmaṇassa garuṃ bhāraṃ.",
  "tika-vin06t:1004_9": "Udabbahīti ākaḍḍhīti attho,",
  "tika-vin06t:1004_10": "anādaratthe vā sāmivacanaṃ.",
  "tika-vin06t:1004_11": "Dhanañca naṃ alābhesīti yathā so dhanaṃ alabhi,",
  "tika-vin06t:1004_12": "tathā akāsīti adhippāyo.",
  "tika-vin06t:1005_0": "15.",
  "tika-vin06t:1005_1": "Pubbeti nidāne.",
  "tika-vin06t:1005_2": "Avakaṇṇakanti chinnakaṇṇakanāmaṃ.",
  "tika-vin06t:1005_3": "Javakaṇṇakanti vaṅkakaṇṇakanāmaṃ.",
  "tika-vin06t:1005_4": "Dhaniṭṭhakaṃ dhanavaḍḍhakanāmaṃ,",
  "tika-vin06t:1005_5": "sirivaḍḍhakanāmaṃ kulavaḍḍhakasseva nāmaṃ.",
  "tika-vin06t:1005_6": "Tacchakakammanti khaṇanakammakārā koṭṭhakā,",
  "tika-vin06t:1005_7": "pāsāṇakammakārāti keci.",
  "tika-vin06t:1005_8": "“Muddāti pabbagaṇanā.",
  "tika-vin06t:1005_9": "Gaṇanāti mahāgaṇanā”ti porāṇagaṇṭhipade vuttaṃ.",
  "tika-vin06t:1005_10": "“Madhumehaṃ omeha”nti likhitaṃ.",
  "tika-vin06t:1005_11": "Thūlakāyassa maṃsūpacayoti eke.",
  "tika-vin06t:1005_12": "Yabha methune.",
  "tika-vin06t:1005_13": "Vītarāgatādīhi akkosantopi kileseheva kira akkosati nāma,",
  "tika-vin06t:1005_14": "tathā “sotāpanno”ti akkosanto āpattiyā akkosati nāmāti eke.",
  "tika-vin06t:1005_15": "Liṅgāyattattā accodātādipi liṅgameva jātaṃ.",
  "tika-vin06t:1006_0": "16. Sabbattha vadetīti uddeso. Bhaṇatīti vitthāro. Vadetīti vā iminā paraviññāpanaṃ dīpeti.",
  "tika-vin06t:1007_0": "26.",
  "tika-vin06t:1007_1": "Aññāpadesavāresu pana “evaṃ vadetī”ti vuttaṃ. Kasmā?",
  "tika-vin06t:1007_2": "Pubbe dassitauddesakkamanidassanatthaṃ.",
  "tika-vin06t:1007_3": "Pubbepi “hīnena hīnaṃ,",
  "tika-vin06t:1007_4": "hīnena ukkaṭṭhaṃ,",
  "tika-vin06t:1007_5": "ukkaṭṭhena hīnaṃ,",
  "tika-vin06t:1007_6": "ukkaṭṭhena ukkaṭṭha”nti jātyādīsu ekekasmiṃ catudhā catudhā dassitauddesakkamassa nidassanaṃ “eva”nti iminā karoti.",
  "tika-vin06t:1007_7": "“Hīnena hīnaṃ vadetī”ti vuttaṭṭhāneyeva hi “evaṃ vadetī”ti vutte so ākāro nidassito hotīti adhippāyo.",
  "tika-vin06t:1007_8": "Aññathā aññāpadesena so ākāro na sambhavatīti āpajjati.",
  "tika-vin06t:1007_9": "Na sambhavati evāti ce? Na,",
  "tika-vin06t:1007_10": "visesakāraṇābhāvā,",
  "tika-vin06t:1007_11": "tattha anāpattippasaṅgato,",
  "tika-vin06t:1007_12": "aniyamaniddesena aniyamatthasambhavato ca.",
  "tika-vin06t:1007_13": "“Santi idhekacce caṇḍālā”tiādinā hi aniyamaniddesena caṇḍālaṃ vā acaṇḍālaṃ vā sandhāya bhaṇantassa āpattīti aniyamattho sambhavatīti adhippāyo.",
  "tika-vin06t:1007_14": "Yadi evaṃ ettakameva vattabbaṃ tāvatā pubbe dassitauddesakkamanidassanasiddhitoti? Na,",
  "tika-vin06t:1007_15": "“vadetī”ti iminā ayojite “eva”nti pade imaṃ nāma ākāraṃ dassetīti anavabodhato.",
  "tika-vin06t:1007_16": "Aññāpadesanayepi paraviññāpaneyeva dukkaṭapācittiyaṃ viyāti niyamanapayojanaṃ vā “vadetī”ti padanti veditabbaṃ.",
  "tika-vin06t:1007_17": "Atha vā attano samīpe ṭhatvā aññaṃ bhikkhuṃ āṇāpento hīnena hīnaṃ vadeti bhaṇati,",
  "tika-vin06t:1007_18": "āpatti pācittiyassa.",
  "tika-vin06t:1007_19": "Sace sayaṃ hīno hīnena hīnaṃ caṇḍālaṃ…pe…",
  "tika-vin06t:1007_20": "pukkusaṃ “pukkuso”ti bhaṇati āpatti vācāya vācāya pācittiyassa,",
  "tika-vin06t:1007_21": "esa nayo aññāpadesavāresupīti yojanā veditabbā.",
  "tika-vin06t:1007_22": "Ayamattho duṭṭhadosesu pariyesitabbo.",
  "tika-vin06t:1007_23": "Aññathā “vadeti bhaṇatī”ti etesaṃ aññataraṃ ubhayattha anaññāpadesavāraaññāpadesavāresu,",
  "tika-vin06t:1007_24": "visesena vā aññāpadesavāresu niratthakaṃ āpajjati vināyeva tena vacanasiliṭṭhatāsambhavato.",
  "tika-vin06t:1007_25": "Attato pāḷiyaṃ avuttattā panettha “sāṇattika”nti vuttanti veditabbaṃ.",
  "tika-vin06t:1007_26": "Tatrāyaṃ padasandhi vadetīti vada itīti.",
  "tika-vin06t:1007_27": "Asammukhā vadantassa dukkaṭaṃ “sammukhā pana sattahipi āpattikkhandhehi vadantassa dukkaṭa”nti andhakaṭṭhakathāyaṃ vuttattā.",
  "tika-vin06t:1007_28": "Davakamyatā nāma keḷi,",
  "tika-vin06t:1007_29": "taṃ dassetuṃ “hasādhippāyatā”ti vuttaṃ.",
  "tika-vin06t:1007_30": "“Asammukhāpi davakamyatāya vadantassa dubbhāsitamevā”ti ācariyā vadanti.",
  "tika-vin06t:1007_31": "Pāpagarahitāya kujjhitvāpi vadantassa dukkaṭaṃ,",
  "tika-vin06t:1007_32": "asammukhā anāpattīti.",
  "tika-vin06t:1008_0": "Omasavādasikkhāpadavaṇṇanā niṭṭhitā.",
  "tika-vin06t:1009_0": "3. Pesuññasikkhāpadavaṇṇanā",
  "tika-vin06t:1010_0": "36- 7.",
  "tika-vin06t:1010_1": "“Imassa sutvā amussā”ti pāṭho.",
  "tika-vin06t:1010_2": "“Imesaṃ sutvā”ti na sundaraṃ.",
  "tika-vin06t:1010_3": "Bhedāyapīti bhedāya.",
  "tika-vin06t:1010_4": "Tiṇṇampi bhikkhubhāvatoyeva nipajjanato “bhikkhūnaṃ pesuññe”ti bahuvacanaṃ kataṃ.",
  "tika-vin06t:1011_0": "38- 9.",
  "tika-vin06t:1011_1": "“Itthannāmo āyasmā caṇḍālo…pe…",
  "tika-vin06t:1011_2": "pukkusoti bhaṇatī”ti vatvā pesuññaṃ upasaṃharatīti yojanā.",
  "tika-vin06t:1011_3": "Aññathā “pukkusoti bhaṇatī”ti vattabbatā āpajjati.",
  "tika-vin06t:1011_4": "Ettha anupasampannavāro labbhamānopi na uddhaṭo omasavāde dassitanayattā,",
  "tika-vin06t:1011_5": "saṅkhepato ante dassetukāmatāya vā.",
  "tika-vin06t:1011_6": "Tathā hi ante tīṇi dukkaṭāni dassitāni.",
  "tika-vin06t:1011_7": "Tāni pana dassento bhagavā yasmā “upasampannassa sutvā upasampannassa pesuññaṃ upasaṃharatī”ti vuttānaṃ",
  "tika-vin06t:1011_8": "dvinnaṃ padānaṃ aññataravipallāsavasena vā ubhayavipallāsavasena vā pācittiyanti katvā dvepi tāni ekato",
  "tika-vin06t:1011_9": "vuttānīti dassetukāmo,",
  "tika-vin06t:1011_10": "tasmā sabbapaṭhamaṃyeva “upasampanno upasampannassa sutvā upasampannassa pesuññaṃ upasaṃharati,",
  "tika-vin06t:1011_11": "āpatti pācittiyassā”ti āha.",
  "tika-vin06t:1011_12": "“Dvīsu panetesu yasmā pārājikaṃ ajjhāpannopi upasampanno tādisaṃyeva upasampannaṃ khuṃsetukāmo omasati,",
  "tika-vin06t:1011_13": "tādisassa sutvā tādisassa pesuññaṃ upasaṃharati,",
  "tika-vin06t:1011_14": "āpatti pācittiyassa,",
  "tika-vin06t:1011_15": "tasmā ‘upasampanno’ti idaṃ ādipadaṃ sabbattha vutta”nti keci vadanti,",
  "tika-vin06t:1011_16": "taṃ na yuttaṃ,",
  "tika-vin06t:1011_17": "anavasesaāpattiṃ āpannassa puna āpattiyā asambhavato,",
  "tika-vin06t:1011_18": "tasmā kevalaṃ mātikāyaṃ bhikkhupadābhāvatoyeva “bhaṇati upasaṃharatī”ti padānaṃ kārakaniddesābhāve asambhavato eva taṃ ādipadaṃ vuttanti veditabbaṃ.",
  "tika-vin06t:1011_19": "Idaṃ pāḷilesābhāvato anāṇattikameva.",
  "tika-vin06t:1011_20": "“Na piyakamyassa,",
  "tika-vin06t:1011_21": "na bhedādhippāyassā”ti upasaṃharaṇāpekkhaṃ sāmivacanaṃ tuṇhībhūtassa vacanappayojanābhāvato,",
  "tika-vin06t:1011_22": "tena vuttaṃ “pāpagarahitāya bhaṇantassa anāpattī”ti.",
  "tika-vin06t:1012_0": "Pesuññasikkhāpadavaṇṇanā niṭṭhitā.",
  "tika-vin06t:1013_0": "4. Padasodhammasikkhāpadavaṇṇanā",
  "tika-vin06t:1014_0": "45- 6.",
  "tika-vin06t:1014_1": "Sabbametaṃ padaso dhammo nāmāti ettha dhammo nāma buddhabhāsitoti evaṃ sambandho.",
  "tika-vin06t:1014_2": "Akkharasamūhoti asamattapade.",
  "tika-vin06t:1014_3": "Paccekabuddhabhāsitaṃ buddhabhāsite eva.",
  "tika-vin06t:1014_4": "Anupāsakagahaṭṭhehi bhāsito isibhāsitādisaṅgahaṃ gacchatīti veditabbaṃ.",
  "tika-vin06t:1014_5": "Katthaci potthake “devatābhāsito”ti padaṃ natthi,",
  "tika-vin06t:1014_6": "yattha atthi, sā pāḷi.",
  "tika-vin06t:1014_7": "Gāthābandhepi ca esa nayoti ekameva akkharaṃ vatvā ṭhānaṃ labbhati eva.",
  "tika-vin06t:1014_8": "“Evaṃ me suta”ntiādisuttaṃ bhaṇāpiyamāno ekāraṃ vatvā tiṭṭhati ce,",
  "tika-vin06t:1014_9": "anvakkharena pācittiyaṃ,",
  "tika-vin06t:1014_10": "aparipuṇṇapadaṃ vatvā ṭhite anubyañjanena.",
  "tika-vin06t:1014_11": "Padesu ekaṃ paṭhamapadaṃ virujjhati ce,",
  "tika-vin06t:1014_12": "anupadena pācittiyaṃ.",
  "tika-vin06t:1014_13": "Aṭṭhakathānissitoti aṭṭhakathānissitavasena ṭhito.",
  "tika-vin06t:1014_14": "Pubbe pakatibhāsāya vuttaṃ aṭṭhakathaṃ sandhāya.",
  "tika-vin06t:1014_15": "Pāḷinissitoti pāḷiyaṃ evāgato.",
  "tika-vin06t:1014_16": "Maggakathādīnipi pakaraṇāni.",
  "tika-vin06t:1015_0": "48.",
  "tika-vin06t:1015_1": "Upacāranti dvādasahatthaṃ.",
  "tika-vin06t:1015_2": "“Opātetīti ekato bhaṇati samāgacchatī”ti likhitaṃ.",
  "tika-vin06t:1015_3": "Kiñcāpi apalāladamanampi sīlupadesopi bhagavato kāle uppanno,",
  "tika-vin06t:1015_4": "atha kho tesu yaṃ yaṃ buddhavacanato āharitvā vuttaṃ,",
  "tika-vin06t:1015_5": "taṃ tadeva āpattivatthu hotīti viññāpanatthaṃ mahāaṭṭhakathāyaṃ “vadantī”ti vacanehi sithilaṃ kataṃ.",
  "tika-vin06t:1015_6": "Buddhavacanato āharitvā vuttassa bahulatāya tabbahulanayena tesu āpatti vuttā,",
  "tika-vin06t:1015_7": "tasmā mahāpaccariyaṃ tassādhippāyo pakāsitoti attho.",
  "tika-vin06t:1015_8": "“Sabbesameva vacananti apare”ti vuttaṃ.",
  "tika-vin06t:1015_9": "Sace ācariyo ṭhito nisinnānaṃ pāṭhaṃ deti,",
  "tika-vin06t:1015_10": "“na ṭhito nisinnassa dhammaṃ desessāmī”ti vuttāpattiṃ nāpajjatīti eke.",
  "tika-vin06t:1015_11": "Tesampi pāṭhadānaṃ dhammadesanato na aññanti taṃ na yuttaṃ,",
  "tika-vin06t:1015_12": "chattapāṇikādīnaṃ pāṭhadānena anāpattippasaṅgato,",
  "tika-vin06t:1015_13": "āpattibhāvo ca siddho.",
  "tika-vin06t:1015_14": "Vuttañhetaṃ –",
  "tika-vin06t:1016_0": "“Ubho atthaṃ na jānanti, ubho dhammaṃ na passare;",
  "tika-vin06t:1017_0": "Yo cāyaṃ mantaṃ vāceti, yo cādhammenadhīyatī”ti. ;",
  "tika-vin06t:1018_0": "Ettha adhīyatīti attho,",
  "tika-vin06t:1018_1": "tasmā pāṭhadānampi dhammadesanāva.",
  "tika-vin06t:1018_2": "Sekhiyaṭṭhakathāyaṃ “dhammaparicchedo panettha padasodhamme vuttanayena veditabbo”ti vuttaṃ,",
  "tika-vin06t:1018_3": "tasmā ayameva dhammo sabbattha dhammapaṭisaṃyuttasikkhāpadesu veditabbo.",
  "tika-vin06t:1018_4": "Yadi evaṃ saṅkhārabhāsādivasena cittadhammaṃ desentassa sekhiyavasena anāpatti siyā,",
  "tika-vin06t:1018_5": "tato chapakajātakavirodho.",
  "tika-vin06t:1018_6": "Tattha mantānaṃ bāhiraganthattāti ce? Na,",
  "tika-vin06t:1018_7": "tadadhippāyājānanato.",
  "tika-vin06t:1018_8": "Ayañhi tattha adhippāyo “bāhirakaganthasaṅkhātampi mantaṃ ucce āsane nisinnassa vācetuṃ me bhikkhave amanāpaṃ,",
  "tika-vin06t:1018_9": "pageva dhammaṃ desetu”nti.",
  "tika-vin06t:1018_10": "“Tadāpi me,",
  "tika-vin06t:1018_11": "bhikkhave,",
  "tika-vin06t:1018_12": "amanāpaṃ nīce āsane nisīditvā ucce āsane nisinnassa mantaṃ vācetuṃ,",
  "tika-vin06t:1018_13": "kimaṅgaṃ pana etarahi…pe…",
  "tika-vin06t:1018_14": "dhammaṃ desetu”nti hi ayaṃ pāḷi yathāvuttameva adhippāyaṃ dīpeti, na aññaṃ.",
  "tika-vin06t:1018_15": "Teneva “mantaṃ vācetuṃ dhammaṃ desetu”nti vacanabhedo kato.",
  "tika-vin06t:1018_16": "Aññathā ubhayattha “dhammaṃ desetu”micceva vattabbanti.",
  "tika-vin06t:1019_0": "Mayā saddhiṃ mā vadātiādimhi pana anugaṇṭhipade evaṃ vutto “sace bhikkhu sāmaṇerena saddhiṃ vattukāmo,",
  "tika-vin06t:1019_1": "tathā sāmaṇeropi bhikkhunā saddhiṃ vattukāmo sahasā opāteti,",
  "tika-vin06t:1019_2": "‘yebhuyyena paguṇaṃ ganthaṃ bhaṇantaṃ opātetī”tiādīsu viya anāpatti,",
  "tika-vin06t:1019_3": "na hi ettāvatā bhikkhu sāmaṇerassa uddisati nāma hoti.",
  "tika-vin06t:1019_4": "Yasmā mahāaṭṭhakathāyaṃ natthi,",
  "tika-vin06t:1019_5": "tasmāpi yuttamevetaṃ.",
  "tika-vin06t:1019_6": "Sace tattha vicāretvā paṭikkhittaṃ siyā āpatti,",
  "tika-vin06t:1019_7": "kiriyākiriyañca nāpajjati. Kasmā?",
  "tika-vin06t:1019_8": "Yasmā cittena ekato vattukāmo,",
  "tika-vin06t:1019_9": "atha kho naṃ ‘ekato mā vadā’ti paṭikkhipitvāpi ekato vadanto āpajjati.",
  "tika-vin06t:1019_10": "Avattukāmassa sahasā virajjhitvā ekato vadantassa anāpatti,",
  "tika-vin06t:1019_11": "tena vuttaṃ ‘mayā saddhiṃ mā vadāti vutto yadi vadati,",
  "tika-vin06t:1019_12": "anāpattī’ti.",
  "tika-vin06t:1019_13": "Tathāpi ācariyānaṃ matimanuvattantena evarūpesu ṭhānesu yathāvuttanayeneva paṭipajjitabbaṃ. Kasmā?",
  "tika-vin06t:1019_14": "Yasmā mahāaṭṭhakathāyaṃ natthi,",
  "tika-vin06t:1019_15": "natthibhāvatoyeva āpatti.",
  "tika-vin06t:1019_16": "Sace tattha anāpattiavacanaṃ na sambhavati ayamaṭṭhānattā”ti.",
  "tika-vin06t:1020_0": "Tatrāyaṃ vicāraṇā –",
  "tika-vin06t:1020_1": "“mayā saddhiṃ mā vadā”ti vutto yadi vadati,",
  "tika-vin06t:1020_2": "bhikkhuno anāpattīti yuttametaṃ bhikkhuno vattukāmatāyābhāvato,",
  "tika-vin06t:1020_3": "bhāvepi sajjhāyakaraṇādīsu tīsu anāpattito ca.",
  "tika-vin06t:1020_4": "Atha sāmaṇerena byattatāya “mayā saddhiṃ mā vadā”ti vutto bhikkhu abyattatāya vadati,",
  "tika-vin06t:1020_5": "āpatti eva vattukāmatāsabbhāvato.",
  "tika-vin06t:1020_6": "Sahasā ce vadati,",
  "tika-vin06t:1020_7": "anāpatti tadabhāvato.",
  "tika-vin06t:1020_8": "Sace bhikkhu evaṃ “mayā saddhiṃ mā vadā”ti vatvā tena saddhiṃ sayaṃ vadati,",
  "tika-vin06t:1020_9": "āpatti eva.",
  "tika-vin06t:1020_10": "Na hi etaṃ sikkhāpadaṃ kiriyākiriyaṃ.",
  "tika-vin06t:1020_11": "Yadi etaṃ sikkhāpadaṃ kiriyākiriyaṃ bhaveyya, yuttaṃ.",
  "tika-vin06t:1020_12": "Tattha anāpattīti adhippāyo.",
  "tika-vin06t:1020_13": "Mahāpaccariyaṃ imināva adhippāyena “mayā saddhiṃ mā vadā”ti vuttaṃ siyā.",
  "tika-vin06t:1020_14": "Na hi sāmaṇerassa kiriyā idha pamāṇanti,",
  "tika-vin06t:1020_15": "imasmiṃ pana adhippāye vutte atiyuttaṃvāti attho.",
  "tika-vin06t:1020_16": "Akkharattho byañjanattho.",
  "tika-vin06t:1020_17": "Kiñcāpi “yañca padaṃ yañca anupadaṃ yañca anvakkharaṃ yañca anubyañjanaṃ,",
  "tika-vin06t:1020_18": "sabbametaṃ padasodhammo nāmā”ti vuttaṃ,",
  "tika-vin06t:1020_19": "tathāpi “padena vāceti,",
  "tika-vin06t:1020_20": "pade pade āpatti pācittiyassa,",
  "tika-vin06t:1020_21": "akkharāya vāceti,",
  "tika-vin06t:1020_22": "akkharakkharāya āpatti pācittiyassā”ti idameva dvayaṃ yojitaṃ,",
  "tika-vin06t:1020_23": "taṃ kasmāti ce?",
  "tika-vin06t:1020_24": "Padena anupadaanubyañjanānaṃ saṅgahitattā.",
  "tika-vin06t:1020_25": "Vuttañhetaṃ “anupadanti dutiyapādo.",
  "tika-vin06t:1020_26": "Anubyañjananti purimabyañjanena sadisaṃ pacchābyañjana”nti,",
  "tika-vin06t:1020_27": "tasmā anupadekadesamattameva anubyañjananti siddhaṃ.",
  "tika-vin06t:1020_28": "“Akkharānubyañjanasamūho pada”nti ca vuttattā padamattameva vattabbaṃ tena anupadādittayaggahaṇatoti ce?",
  "tika-vin06t:1020_29": "Na vattabbaṃ vacanavisesato.",
  "tika-vin06t:1020_30": "Padena vācento hi pade vā anupade vā anubyañjane vā āpattiṃ āpajjati.",
  "tika-vin06t:1020_31": "Na akkharena.",
  "tika-vin06t:1020_32": "Akkharena vācento pana padādīsu aññatarasmiṃ āpajjati.",
  "tika-vin06t:1020_33": "Na hi “varo varaññū varado varāharo”tiādimhi paṭhamaṃ va-",
  "tika-vin06t:1020_34": "kāraṃ vācento dutiyādiva-",
  "tika-vin06t:1020_35": "kāre opāteti,",
  "tika-vin06t:1020_36": "paṭhamaṃ ro-",
  "tika-vin06t:1020_37": "kāraṃ vācento dutiyaro-",
  "tika-vin06t:1020_38": "kāre opāteti,",
  "tika-vin06t:1020_39": "paṭhamaṃ ra-",
  "tika-vin06t:1020_40": "kāraṃ vācento dutiyara-",
  "tika-vin06t:1020_41": "kāre opāteti,",
  "tika-vin06t:1020_42": "āpatti pācittiyassāti sambhavati.",
  "tika-vin06t:1020_43": "Anubyañjanānulomato sambhavati evāti ce? Na,",
  "tika-vin06t:1020_44": "“pade pade āpatti pācittiyassā”ti iminā viruddhattā.",
  "tika-vin06t:1020_45": "Idañhi vacanaṃ ekasmiṃ pade ekā āpattīti dīpeti.",
  "tika-vin06t:1020_46": "“Rūpaṃ aniccanti vuccamāno rūti opātetī”ti vacanato sakalaṃ pādaṃ vācentassa paṭhamaakkharamatte ekato vutte āpattīti siddhanti ce? Na,",
  "tika-vin06t:1020_47": "“akkharakkharāya āpatti pācittiyassā”ti iminā viruddhattā,",
  "tika-vin06t:1020_48": "tasmā rūti opātetīti vattuṃ asambhavato rū-",
  "tika-vin06t:1020_49": "kārassa yathāvuttadhammapariyāpannabhāvasiddhito taṃ avatvā kevalaṃ akkharāya vācentassa yathāvuttadhammapariyāpannaakkharabhāvadassanatthaṃ",
  "tika-vin06t:1020_50": "“rūpaṃ aniccanti vuccamāno”ti vuttaṃ,",
  "tika-vin06t:1020_51": "vacanasiliṭṭhatāvasena vā anubyañjane vedanāvacanaṃ viyāti veditabbaṃ.",
  "tika-vin06t:1021_0": "Padasodhammasikkhāpadavaṇṇanā niṭṭhitā.",
  "tika-vin06t:1022_0": "5. Paṭhamasahaseyyasikkhāpadavaṇṇanā",
  "tika-vin06t:1023_0": "50.",
  "tika-vin06t:1023_1": "“Na sahaseyyaṃ kappetabba”nti bhāvavasena vuttaṃ,",
  "tika-vin06t:1023_2": "kesuci “na sahaseyyā kappetabbā”ti pāṭho,",
  "tika-vin06t:1023_3": "na kappetabbā bhikkhunāti paññattanti adhippāyo.",
  "tika-vin06t:1023_4": "“Apassenaṃ vāti vāyimamañcakameva hotī”ti likhitaṃ.",
  "tika-vin06t:1023_5": "Yaṃ etesaṃ na kappati,",
  "tika-vin06t:1023_6": "taṃ tesampīti upajjhāyādīnaṃ santikaṃ agantvā sahaseyyaṃ kappeyyāti pāṭhaseso.",
  "tika-vin06t:1024_0": "52.",
  "tika-vin06t:1024_1": "“Anupasampanno nāma bhikkhuṃ ṭhapetvā avaseso’ti vuttattā mātugāmo anupasampannoti catuttharattiyaṃ mātugāmo",
  "tika-vin06t:1024_2": "dvepi sahaseyyāpattiyo janetīti apare”ti vuttaṃ,",
  "tika-vin06t:1024_3": "“bhikkhuṃ ṭhapetvā…pe…",
  "tika-vin06t:1024_4": "pannoti pārājikavatthubhūto tiracchānapuriso adhippeto”ti ca,",
  "tika-vin06t:1024_5": "ubhayampi vīmaṃsitabbaṃ.",
  "tika-vin06t:1024_6": "Dutiyasikkhāpade mātugāmo nāmāti manussitthiṃyeva gahetvā yakkhī petī tiracchānagatā pārājikavatthubhūtā na gahitā tesu dukkaṭattā.",
  "tika-vin06t:1024_7": "“Sace pana attanopi sikkhāpade dukkaṭaṃ bhaveyya,",
  "tika-vin06t:1024_8": "atha kasmā paṭhamasikkhāpade pācittiya”nti ca vuttaṃ.",
  "tika-vin06t:1024_9": "“Aparikkhitte pamukhe anāpattī”ti sīhaḷaṭṭhakathāvacanaṃ,",
  "tika-vin06t:1024_10": "tassatthaṃ dīpetuṃ andhakaṭṭhakathāyaṃ “bhūmiyaṃ vinā jagatiyā pamukhaṃ sandhāya kathita”nti vuttaṃ.",
  "tika-vin06t:1024_11": "Puna vasatīti catutthadivase vasati.",
  "tika-vin06t:1024_12": "Bhikkhunipanneti bhikkhumhi nipanne.",
  "tika-vin06t:1024_13": "Sannipatitamaṇḍapaṃ nāma mahāvihāre sannipātaṭṭhānaṃ.",
  "tika-vin06t:1024_14": "“Tīṇi ca divasāni dukkaṭakhette vasitvā catutthe divase sahaseyyāpattipahonake sayati,",
  "tika-vin06t:1024_15": "pācittiyevā”ti ekacce vadanti kira,",
  "tika-vin06t:1024_16": "taṃ na yuttaṃ.",
  "tika-vin06t:1025_0": "Paṭhamasahaseyyasikkhāpadavaṇṇanā niṭṭhitā.",
  "tika-vin06t:1026_0": "6. Dutiyasahaseyyasikkhāpadavaṇṇanā",
  "tika-vin06t:1027_0": "55.",
  "tika-vin06t:1027_1": "“Atha kho te manussā”ti ca “te addhikā”ti ca pāṭho.",
  "tika-vin06t:1027_2": "“Ekaratta”ntipi atthi,",
  "tika-vin06t:1027_3": "so na sundaro.",
  "tika-vin06t:1027_4": "Paṇḍake pāḷiyaṃ dukkaṭassa vuttattā “ubhatobyañjanehi mūlāpattīti dissatī”ti,",
  "tika-vin06t:1027_5": "“animittādayo itthiyovā”ti ca vadanti ubhatobyañjanake vuttaṃ viya.",
  "tika-vin06t:1027_6": "Kiñcāpi matitthī pārājikavatthu hoti,",
  "tika-vin06t:1027_7": "anupādinnapakkhe ṭhitattā pana idha āpattiṃ na karoti.",
  "tika-vin06t:1027_8": "Pārājikāpattiṭṭhānañcettha na oloketabbaṃ.",
  "tika-vin06t:1028_0": "Dutiyasahaseyyasikkhāpadavaṇṇanā niṭṭhitā.",
  "tika-vin06t:1029_0": "7. Dhammadesanāsikkhāpadavaṇṇanā",
  "tika-vin06t:1030_0": "66.",
  "tika-vin06t:1030_1": "“Viññū paṭibalā”ti vacanato aviññū itthiyāpi desentassa anāpatti.",
  "tika-vin06t:1030_2": "Idha yakkhīādayo manussitthī viya anoḷārikattā dukkaṭavatthukā jātā.",
  "tika-vin06t:1030_3": "Tiracchānagatamanussaviggahitthiyā paṭibalatāya vuttattā itarāpi dukkaṭavatthuyevāti eke.",
  "tika-vin06t:1030_4": "“Mātugāmāyā”ti liṅgavipallāsena vuttaṃ.",
  "tika-vin06t:1030_5": "“Aṭṭhakathādipāṭhaṃ ṭhapetvā damiḷādinā yathāruci kathetuṃ labhati kirā”ti likhitaṃ,",
  "tika-vin06t:1030_6": "yathā yakkhīādayo dukkaṭavatthukā jātā,",
  "tika-vin06t:1030_7": "tathā purisaviggahaṃ gahetvā ṭhitena yakkhādinā saddhiṃ ṭhitassa mātugāmassa dhammaṃ desento dukkaṭaṃ anāpajjitvā kasmā pācittiyamāpajjatīti ce?",
  "tika-vin06t:1030_8": "Īsakampi dutiyapakkhaṃ abhajanato.",
  "tika-vin06t:1030_9": "Manussamātugāmopi na dutiyo,",
  "tika-vin06t:1030_10": "pageva yakkhādayoti.",
  "tika-vin06t:1030_11": "Na dutiyāniyate tassa dutiyattāti ce?",
  "tika-vin06t:1030_12": "Na tattha duṭṭhullavācāpekkhā dutiyatā,",
  "tika-vin06t:1030_13": "kintu nisajjāpekkhā,",
  "tika-vin06t:1030_14": "idha ca na nisajjamattaṃ,",
  "tika-vin06t:1030_15": "kintu desanā idhādhippetā.",
  "tika-vin06t:1030_16": "Sā ca nipajjanato oḷārikā,",
  "tika-vin06t:1030_17": "tasmā asamatthanidassanaṃ.",
  "tika-vin06t:1031_0": "Dhammadesanāsikkhāpadavaṇṇanā niṭṭhitā.",
  "tika-vin06t:1032_0": "8. Bhūtārocanasikkhāpadavaṇṇanā",
  "tika-vin06t:1033_0": "67.",
  "tika-vin06t:1033_1": "“Catutthapārājikavatthu ca idañca ekamevā”ti vuttaṃ,",
  "tika-vin06t:1033_2": "na yuttaṃ. Kasmā?",
  "tika-vin06t:1033_3": "Tattha “moghapurisā”ti vuttattā.",
  "tika-vin06t:1033_4": "Te ariyamissakā na hontīti dvepi ekasadisānīti mama takko.",
  "tika-vin06t:1033_5": "“Ariyāpi paṭijāniṃsu,",
  "tika-vin06t:1033_6": "tesampi abbhantare vijjamānattā uttarimanussadhammassā”ti likhitaṃ.",
  "tika-vin06t:1033_7": "“Sabbepi bhūtaṃ bhagavāti puthujjanaariyānaṃ uttarimanussadhammassa ārocitattā ‘bhūta’nti vuttaṃ,",
  "tika-vin06t:1033_8": "na attano uttarimanussadhammaṃ sandhāyāti apare”ti vuttaṃ.",
  "tika-vin06t:1034_0": "77. Pubbe avuttehīti catutthapārājike avuttehīti.",
  "tika-vin06t:1035_0": "Bhūtārocanasikkhāpadavaṇṇanā niṭṭhitā.",
  "tika-vin06t:1036_0": "9. Duṭṭhullārocanasikkhāpadavaṇṇanā",
  "tika-vin06t:1037_0": "78- 80.",
  "tika-vin06t:1037_1": "“Teneva hatthena upakkamitvā asuciṃ mocesī”ti pāṭho sampatipāṭho sundaro.",
  "tika-vin06t:1037_2": "Apaloketvāva kātabbā. No ce,",
  "tika-vin06t:1037_3": "pāḷiyaṃyeva vuttaṃ siyā.",
  "tika-vin06t:1037_4": "“Ottappenā”ti vattabbe ruḷhīvasena paresu “hirottappenā”ti vuttaṃ.",
  "tika-vin06t:1037_5": "Mahāaṭṭhakathāyaṃ uttānattā na vuttaṃ,",
  "tika-vin06t:1037_6": "pācittiyāsambhavadassaneneva hi dukkaṭanti siddhaṃ.",
  "tika-vin06t:1038_0": "83.",
  "tika-vin06t:1038_1": "Tattha “kamma”nti vuttaajjhācārepi pariyāpannattā taṃ tassa daṇḍakammavatthu.",
  "tika-vin06t:1038_2": "“Tattha kammaṃ āpanno”ti pubbepi likhitaṃ.",
  "tika-vin06t:1038_3": "Mahāaṭṭhakathāyaṃ “attakāmaṃ āpanno”ti pāṭho,",
  "tika-vin06t:1038_4": "“ayameva gahetabbo”ti vadanti,",
  "tika-vin06t:1038_5": "vīmaṃsitabbaṃ.",
  "tika-vin06t:1039_0": "Duṭṭhullārocanasikkhāpadavaṇṇanā niṭṭhitā.",
  "tika-vin06t:1040_0": "10. Pathavīkhaṇanasikkhāpadavaṇṇanā",
  "tika-vin06t:1041_0": "86.",
  "tika-vin06t:1041_1": "Kaṭasakkharā setamattikā viya mudukā sakkharajāti.",
  "tika-vin06t:1041_2": "“Akatapabbhāreti avalañjitabbaṭṭhānadassanatthaṃ vutta”nti likhitaṃ.",
  "tika-vin06t:1041_3": "“Anovassakaṭṭhānadassanattha”nti vattabbaṃ.",
  "tika-vin06t:1041_4": "Mūsikukkuranti mūsikāhi uddhaṭapaṃsu.",
  "tika-vin06t:1041_5": "Suddhacittāti kiñcāpi “evaṃ pavaṭṭite pathavī bhijjissatī”ti jānanti,",
  "tika-vin06t:1041_6": "no pana ce pathavībhedatthikā,",
  "tika-vin06t:1041_7": "suddhacittā nāma honti.",
  "tika-vin06t:1041_8": "Paṃsuādayo dve koṭṭhāsā āpattikarā.",
  "tika-vin06t:1041_9": "Keci “sabbacchannādīsu upaḍḍhe dukkaṭassa vuttattā sace dukkaṭaṃ,",
  "tika-vin06t:1041_10": "yutta”nti vadanti.",
  "tika-vin06t:1041_11": "Tattha yuttaṃ tādisassa vatthuno sambhavā,",
  "tika-vin06t:1041_12": "idha pana jātapathavī ca ajātapathavī cāti dveyeva vatthūni,",
  "tika-vin06t:1041_13": "tasmā dvinnaṃ ekena bhavitabbanti na yuttaṃ.",
  "tika-vin06t:1041_14": "Etthāpi dukkaṭavacanaṃ atthīti ce?",
  "tika-vin06t:1041_15": "Taṃ pana saññāvasena,",
  "tika-vin06t:1041_16": "na vatthuvasenāti na yuttameva.",
  "tika-vin06t:1042_0": "87.",
  "tika-vin06t:1042_1": "Aggiṃ kātuṃ vaṭṭatīti ettha ettāvatā usumaṃ gaṇhāti,",
  "tika-vin06t:1042_2": "tasmā vaṭṭatīti keci.",
  "tika-vin06t:1042_3": "Evaṃ sati pathaviyā aggimhi kate dūratopi bhūmi uṇhā hoti,",
  "tika-vin06t:1042_4": "tattakaṃ kopetabbaṃ siyā,",
  "tika-vin06t:1042_5": "na ca kappati,",
  "tika-vin06t:1042_6": "tasmā yasmiṃ ṭhāne patati,",
  "tika-vin06t:1042_7": "taṃ so aggi ḍahati,",
  "tika-vin06t:1042_8": "tasmā vaṭṭatīti eke.",
  "tika-vin06t:1042_9": "Aḍahitepi “adaḍḍhāya pathaviyā aggiṃ ṭhapetuṃ na vaṭṭatī”ti vuttattā attanā pātanāyeva doso patite upadāheti veditabbaṃ.",
  "tika-vin06t:1043_0": "Pathavīkhaṇanasikkhāpadavaṇṇanā niṭṭhitā.",
  "tika-vin06t:1044_0": "Samatto vaṇṇanākkamena musāvādavaggo paṭhamo.",
  "tika-vin06t:1045_0": "2. Bhūtagāmavaggo",
  "tika-vin06t:1046_0": "1. Bhūtagāmasikkhāpadavaṇṇanā",
  "tika-vin06t:1047_0": "89.",
  "tika-vin06t:1047_1": "Pharasuṃ niggahetuṃ asakkontoti dassitabhāvaṃ jānāpeti.",
  "tika-vin06t:1047_2": "Kasmā ayaṃ pharasuṃ uggirīti ce?",
  "tika-vin06t:1047_3": "Manussānantiādi tassa parihāro.",
  "tika-vin06t:1047_4": "“Ākoṭesi chindīti ca vacanato rukkhadevatānaṃ hatthāni chijjanti,",
  "tika-vin06t:1047_5": "na cātumahārājikādīnaṃ viya acchejjānī”ti vadanti.",
  "tika-vin06t:1048_0": "90- 92.",
  "tika-vin06t:1048_1": "Bhavanti ahuvuñcāti dvikāliko bhūtasaddo.",
  "tika-vin06t:1048_2": "Yadi bījato nibbattena bījaṃ dassitaṃ,",
  "tika-vin06t:1048_3": "tadeva santakaṃ yadidaṃ.",
  "tika-vin06t:1048_4": "Sova kukkuṭo maṃsimakkhitoti ayameva hi parihāro.",
  "tika-vin06t:1048_5": "Aṭṭhakathāsupi hi “bīje bījasaññī”ti likhitaṃ.",
  "tika-vin06t:1048_6": "Yaṃ bījaṃ bhūtagāmo nāma hoti,",
  "tika-vin06t:1048_7": "tasmiṃ bīje bhūtagāmabījeti yojetvā.",
  "tika-vin06t:1048_8": "Amūlakattā kira sampuṇṇabhūtagāmo na hoti,",
  "tika-vin06t:1048_9": "“samūlapatto eva hi bhūtagāmo nāmā”ti kāraṇaṃ vadanti.",
  "tika-vin06t:1048_10": "“Abhūtagāmamūlattāti bhūtagāmato anuppannattā abhūtagāmamūlaṃ,",
  "tika-vin06t:1048_11": "bhūtagāmassa amūlakattā vā.",
  "tika-vin06t:1048_12": "Na hi tato añño bhūtagāmo uppajjatī”ti dvidhāpi likhitaṃ.",
  "tika-vin06t:1048_13": "Piyaṅgu asanarukkho vaḍḍhanattaco khajjaphalo,",
  "tika-vin06t:1048_14": "“pītasālo”tipi vuccati.",
  "tika-vin06t:1048_15": "Amūlakabhūtagāme saṅgahaṃ gacchatīti nāḷikerassevāyaṃ.",
  "tika-vin06t:1048_16": "Ghaṭapiṭṭhijātattā,",
  "tika-vin06t:1048_17": "bījagāmānulomattā ca dukkaṭavatthu.",
  "tika-vin06t:1048_18": "Na vāsetabbaṃ “durūpaciṇṇattā”ti likhitaṃ,",
  "tika-vin06t:1048_19": "“yesaṃ rukkhānaṃ sākhā ruhatīti vacanato yesaṃ na ruhati,",
  "tika-vin06t:1048_20": "tesaṃ sākhāya kappiyakaraṇakiccaṃ natthīti siddha”nti vuttaṃ.",
  "tika-vin06t:1048_21": "Muddatiṇanti tassa nāmaṃ.",
  "tika-vin06t:1048_22": "“Muñjatiṇanti pāṭho”ti likhitaṃ.",
  "tika-vin06t:1049_0": "Samaṇakappehīti samaṇavohārehi,",
  "tika-vin06t:1049_1": "tasmā vattabbaṃ bhikkhunā “kappiyaṃ karohī”ti.",
  "tika-vin06t:1049_2": "Tassa āṇattiyā karontenāpi sāmaṇerādinā “kappiya”nti vatvāva aggiparijitaṃ kātabbanti siddhaṃ.",
  "tika-vin06t:1049_3": "Aggiparijitādīni viya kappiyattā abījanibbaṭṭabījānipi “pañcahi samaṇakappehī”ti ettha paviṭṭhāni,",
  "tika-vin06t:1049_4": "yathālābhato vā samaṇakappavacanaṃ gahetabbaṃ.",
  "tika-vin06t:1049_5": "“Kappiya’nti vattukāmo ‘kappa’nti ce vadati,",
  "tika-vin06t:1049_6": "‘vaṭṭatī’ti vadantī”ti vuttaṃ.",
  "tika-vin06t:1049_7": "“Kappiya’nti vacanaṃ sakasakabhāsāyapi vaṭṭatī”ti vadanti.",
  "tika-vin06t:1049_8": "“Kappiyanti vatvā”ti vuttattā bhikkhunā ‘kappiyaṃ’icceva vattabbaṃ,",
  "tika-vin06t:1049_9": "“itarena pana yāya kāyaci bhāsāyā”ti vadanti,",
  "tika-vin06t:1049_10": "vīmaṃsitabbaṃ.",
  "tika-vin06t:1049_11": "“Ucchuṃ kappiyaṃ karissāmīti dāruṃ vijjhatī”ti vacanato kappiyaṃ kātabbaṃ sandhāya viraddheti vuttaṃ hoti,",
  "tika-vin06t:1049_12": "ācariyā pana “kappiyaṃ kāretabbaṃ sandhāya kappiyanti sitthādiṃ kāreti,",
  "tika-vin06t:1049_13": "vaṭṭatī”ti vadanti,",
  "tika-vin06t:1049_14": "tassa kāraṇaṃ vadantā kātuṃ vaṭṭanabhāveneva virajjhitvā katepi kappiyaṃ jātaṃ.",
  "tika-vin06t:1049_15": "Yadi na vaṭṭeyya,",
  "tika-vin06t:1049_16": "sitthādimhi kate na vaṭṭeyyāti,",
  "tika-vin06t:1049_17": "upaparikkhitabbaṃ.",
  "tika-vin06t:1049_18": "Uṭṭhitasevālaghaṭaṃ ātape nikkhipituṃ vaṭṭati,",
  "tika-vin06t:1049_19": "vikopetukāmatāya sati dukkaṭaṃ yuttaṃ viya.",
  "tika-vin06t:1049_20": "“Puppharajjubhājanagatikā,",
  "tika-vin06t:1049_21": "tasmā na vaṭṭati.",
  "tika-vin06t:1049_22": "Nāḷe vā baddhapupphakalāpe nāḷasmiṃ katepi vaṭṭati tasmiṃ pupphassa atthitāyā”ti vadanti.",
  "tika-vin06t:1049_23": "Porāṇagaṇṭhipade “bījagāmena bhūtagāmo dassito anavasesapariyādānattha”nti vuttaṃ.",
  "tika-vin06t:1050_0": "Bhūtagāmasikkhāpadavaṇṇanā niṭṭhitā.",
  "tika-vin06t:1051_0": "2. Aññavādakasikkhāpadavaṇṇanā",
  "tika-vin06t:1052_0": "98- 9.",
  "tika-vin06t:1052_1": "Aññaṃ vadatīti aññavādakaṃ,",
  "tika-vin06t:1052_2": "“vacanaṃ kareyyā”ti likhitaṃ.",
  "tika-vin06t:1052_3": "“Tuṇhībhūtassetaṃ nāma”nti pāṭho.",
  "tika-vin06t:1052_4": "Ugghātetukāmoti samohanitukāmo,",
  "tika-vin06t:1052_5": "antarāyaṃ kattukāmoti porāṇā.",
  "tika-vin06t:1053_0": "100.",
  "tika-vin06t:1053_1": "“Sudiṭṭho bhante,",
  "tika-vin06t:1053_2": "na paneso kahāpaṇotiādīsu anāropite dukkaṭena musāvādapācittiyaṃ,",
  "tika-vin06t:1053_3": "aropite pācittiyadvayaṃ hotī”ti vadanti,",
  "tika-vin06t:1053_4": "vīmaṃsitabbaṃ.",
  "tika-vin06t:1054_0": "102.",
  "tika-vin06t:1054_1": "Adhammena vā vaggena vā na kammārahassa vāti ettha “mayi vutte maṃ vā aññaṃ vā saṅgho adhammena vā kammaṃ,",
  "tika-vin06t:1054_2": "vaggena vā kammaṃ karissati,",
  "tika-vin06t:1054_3": "na kammārahassa vā me,",
  "tika-vin06t:1054_4": "aññassa vā kammaṃ karissatī”ti na kathetīti yojetabbaṃ.",
  "tika-vin06t:1055_0": "Aññavādakasikkhāpadavaṇṇanā niṭṭhitā.",
  "tika-vin06t:1056_0": "3. Ujjhāpanakasikkhāpadavaṇṇanā",
  "tika-vin06t:1057_0": "103.",
  "tika-vin06t:1057_1": "“Chandāyā”ti akkharakkharāyātiādi viya liṅgavipallāsena vuttaṃ,",
  "tika-vin06t:1057_2": "chandatthanti vā attho.",
  "tika-vin06t:1057_3": "Yesaṃ senāsanāni paññapeti,",
  "tika-vin06t:1057_4": "tesaṃ attani chandatthanti adhippāyo.",
  "tika-vin06t:1058_0": "106.",
  "tika-vin06t:1058_1": "Anupasampannantiādīsu karaṇattho gahetabbo.",
  "tika-vin06t:1058_2": "Aññaṃ anupasampannanti aññena anupasampannena.",
  "tika-vin06t:1058_3": "Tassa vāti anupasampannassa.",
  "tika-vin06t:1058_4": "“Sammutikāle pañcaṅgavirahādayo asammatā nāmā”ti,",
  "tika-vin06t:1058_5": "“upasampannena laddhasammuti sikkhāpaccakkhānena vinassatī”ti ca vuttaṃ.",
  "tika-vin06t:1058_6": "Saṅghenāti sabbena saṅghena kammavācāya assāvetvā “taveso bhāro”ti kevalaṃ āropitabhāro. Kevala-",
  "tika-vin06t:1058_7": "saddo hettha kammavācāya assāvitabhāvamattameva dīpeti.",
  "tika-vin06t:1058_8": "Sayamevāti itaresaṃ bhikkhūnaṃ anumatiyā.",
  "tika-vin06t:1058_9": "Abhūtena khīyanakassa ādikammikassa kathaṃ anāpattīti ce?",
  "tika-vin06t:1058_10": "Iminā sikkhāpadena.",
  "tika-vin06t:1058_11": "Musāvāde āpattiyeva dve pācittiyo vuttā viya dissanti pubbapayoge rukkhādichindanādīsu viya,",
  "tika-vin06t:1058_12": "vicāretabbaṃ.",
  "tika-vin06t:1059_0": "Ujjhāpanakasikkhāpadavaṇṇanā niṭṭhitā.",
  "tika-vin06t:1060_0": "4. Paṭhamasenāsanasikkhāpadavaṇṇanā",
  "tika-vin06t:1061_0": "110.",
  "tika-vin06t:1061_1": "“Evañcidaṃ bhagavatā bhikkhūnaṃ sikkhāpadaṃ paññattaṃ hotī”ti vacanato,",
  "tika-vin06t:1061_2": "parivāre “ekā paññatti,",
  "tika-vin06t:1061_3": "ekā anupaññattī”ti vacanato ca idha atthi anupaññattīti siddhaṃ.",
  "tika-vin06t:1061_4": "Kiñcāpi siddhaṃ,",
  "tika-vin06t:1061_5": "“evañca pana,",
  "tika-vin06t:1061_6": "bhikkhave,",
  "tika-vin06t:1061_7": "imaṃ sikkhāpadaṃ uddiseyyāthā”tiādinā pana paññattiṭṭhānaṃ na paññāyati,",
  "tika-vin06t:1061_8": "kevalaṃ “anujānāmi,",
  "tika-vin06t:1061_9": "bhikkhave,",
  "tika-vin06t:1061_10": "aṭṭhamāse…pe…",
  "tika-vin06t:1061_11": "nikkhipitu”nti ettakameva vuttaṃ,",
  "tika-vin06t:1061_12": "taṃ kasmāti ce?",
  "tika-vin06t:1061_13": "Paṭhamapaññattiyaṃ vuttanayeneva vattabbato avisesattā na vuttaṃ.",
  "tika-vin06t:1061_14": "Yadi evaṃ kā ettha anupaññattīti?",
  "tika-vin06t:1061_15": "Ajjhokāseti.",
  "tika-vin06t:1061_16": "Ayamanupaññatti paññattiyampi atthīti ce? Atthi,",
  "tika-vin06t:1061_17": "taṃ pana okāsamattadīpanaṃ,",
  "tika-vin06t:1061_18": "dutiyaṃ cātuvassikamāsasaṅkhātakāladīpanaṃ.",
  "tika-vin06t:1061_19": "Yasmā ubhayampi ekaṃ kālokāsaṃ ekato katvā “ajjhokāse”ti vuttanti dīpento bhagavā “anujānāmi,",
  "tika-vin06t:1061_20": "bhikkhave…pe…",
  "tika-vin06t:1061_21": "nikkhipitu”nti āhāti veditabbaṃ.",
  "tika-vin06t:1061_22": "Teneva mātikāṭṭhakathāyaṃ vuttaṃ “yattha ca yadā ca santharituṃ na vaṭṭati,",
  "tika-vin06t:1061_23": "taṃ sabbamidha ajjhokāsasaṅkhyameva gatanti veditabba”nti.",
  "tika-vin06t:1061_24": "Hemantakālassa anāpattisamayattā idaṃ sikkhāpadaṃ nidānānapekkhanti siddhaṃ,",
  "tika-vin06t:1061_25": "tathā hi ajjhokāsapadasāmatthiyena ayaṃ viseso –",
  "tika-vin06t:1061_26": "vassānakāle ovassakaṭṭhāne ajjhokāse,",
  "tika-vin06t:1061_27": "maṇḍapādimhi ca na vaṭṭati.",
  "tika-vin06t:1061_28": "Hemantakāle pakatiajjhokāse na vaṭṭati,",
  "tika-vin06t:1061_29": "sabbamidha ovassakepi maṇḍapādimhi vaṭṭati,",
  "tika-vin06t:1061_30": "tañca kho yattha himavassena senāsanaṃ na temeti,",
  "tika-vin06t:1061_31": "gimhakāle pakatiajjhokāsepi vaṭṭati,",
  "tika-vin06t:1061_32": "tañca kho akālameghādassaneyevāti ayaṃ viseso “aṭṭha māse”ti ca “avassikasaṅkete”ti ca etesaṃ dvinnaṃ padānaṃ sāmatthiyatopi siddho.",
  "tika-vin06t:1062_0": "Kiñca bhiyyo –",
  "tika-vin06t:1062_1": "aṭṭhakathāyaṃ sandassitavisesova.",
  "tika-vin06t:1062_2": "Cammādinā onaddhako vā navavāyimo vā na sīghaṃ vinassati.",
  "tika-vin06t:1062_3": "Kāyānugatikattāti kāye yattha,",
  "tika-vin06t:1062_4": "tattha gatattā.",
  "tika-vin06t:1062_5": "Saṅghikamañcādimhi kāyaṃ phusāpetvā viharituṃ na vaṭṭatīti dhammasiritthero.",
  "tika-vin06t:1062_6": "“Saṅghikaṃ pana ‘ajjhokāsaparibhogena paribhuñjatha, bhante,",
  "tika-vin06t:1062_7": "yathāsukha’nti dāyakā denti senāsanaṃ,",
  "tika-vin06t:1062_8": "evarūpe anāpattī”ti andhakaṭṭhakathāyaṃ vacanato,",
  "tika-vin06t:1062_9": "idha ca paṭikkhepābhāvato vaṭṭati.",
  "tika-vin06t:1062_10": "“Aññañca evarūpanti apare”ti vuttaṃ.",
  "tika-vin06t:1062_11": "“Pādaṭṭhānābhimukhāti nisīdantassa pādapatanaṭṭhānābhimukhā”ti likhitaṃ.",
  "tika-vin06t:1062_12": "Sammajjantassa pādaṭṭhānābhimukhanti ācariyassa takko.",
  "tika-vin06t:1063_0": "111.",
  "tika-vin06t:1063_1": "“Pāduddhārenāti bahiupacāre ṭhitattā”ti likhitaṃ.",
  "tika-vin06t:1063_2": "Gacchanti,",
  "tika-vin06t:1063_3": "dukkaṭaṃ dhammakathikassa viya.",
  "tika-vin06t:1063_4": "Kasmā na pācittiyaṃ?",
  "tika-vin06t:1063_5": "Pacchā āgatehi vuḍḍhatarehi uṭṭhāpetvā gahetabbato.",
  "tika-vin06t:1063_6": "Dhammakathikassa pana anuṭṭhapetabbattā.",
  "tika-vin06t:1063_7": "“Anāṇattiyā paññattiyampi tassa bhāro”ti vuttaṃ.",
  "tika-vin06t:1064_0": "112.",
  "tika-vin06t:1064_1": "Pariharaṇeyevāti ettha gahetvā vicāraṇeti dhammasiritthero.",
  "tika-vin06t:1064_2": "Attano santakakaraṇeti upatissatthero.",
  "tika-vin06t:1064_3": "Bījanīpattakaṃ caturassabījanī.",
  "tika-vin06t:1065_0": "113.",
  "tika-vin06t:1065_1": "“Yo bhikkhu vā sāmaṇero vā…pe…",
  "tika-vin06t:1065_2": "lajjī hotī’ti vuttattā alajjiṃ āpucchitvā gantuṃ na vaṭṭatī”ti vadanti.",
  "tika-vin06t:1065_3": "Pāṭhe “kenaci palibuddhaṃ hotī”ti ca aṭṭhakathāyaṃ “palibuddha”nti ca senāsanaṃyeva sandhāya vuttaṃ,",
  "tika-vin06t:1065_4": "tasmā tathāpi atthīti gahetabbaṃ.",
  "tika-vin06t:1065_5": "“Anāpucchaṃ vā”ti pāṭho.",
  "tika-vin06t:1066_0": "Paṭhamasenāsanasikkhāpadavaṇṇanā niṭṭhitā.",
  "tika-vin06t:1067_0": "5. Dutiyasenāsanasikkhāpadavaṇṇanā",
  "tika-vin06t:1068_0": "116- 7.",
  "tika-vin06t:1068_1": "Ettakameva vuttamaṭṭhakathāsu,",
  "tika-vin06t:1068_2": "tathāpi padaṭṭhādayopi labbhanti eva.",
  "tika-vin06t:1068_3": "Anugaṇṭhipade “aññaṃ attharaṇādi akappiyattā na vutta”nti vuttaṃ.",
  "tika-vin06t:1068_4": "“Mañcaṃ vā pīṭhaṃ vā vihāre vā vihārūpacāre vā’ti imināpi saṃsandanatthaṃ ‘kiñcāpi vutto,",
  "tika-vin06t:1068_5": "atha kho’tiādi āraddha”nti ca vuttaṃ.",
  "tika-vin06t:1068_6": "Upacāramattañcetaṃ “rukkhamūle”ti,",
  "tika-vin06t:1068_7": "tattha vattabbaṃ natthi.",
  "tika-vin06t:1069_0": "118.",
  "tika-vin06t:1069_1": "Anāpucchitvāpi gantuṃ vaṭṭatīti asatiyā gacchatopi anāpatti,",
  "tika-vin06t:1069_2": "āpucchanaṃ pana vattaṃ sañcicca anāpucchato vattabhedadukkaṭattā.",
  "tika-vin06t:1069_3": "Puggalikasenāsane saṅghikaseyyaṃ,",
  "tika-vin06t:1069_4": "saṅghikasenāsane vā puggalikaseyyaṃ attharitvā gacchantassa dukkaṭaṃ yuttaṃ viya. Kasmā?",
  "tika-vin06t:1069_5": "“Seyyāmattameva nasseyyā”ti vuttattā.",
  "tika-vin06t:1069_6": "Idha pana “palibuddhaṃ palibuddho”ti duvidhampi atthi.",
  "tika-vin06t:1070_0": "Dutiyasenāsanasikkhāpadavaṇṇanā niṭṭhitā.",
  "tika-vin06t:1071_0": "6. Anupakhajjasikkhāpadavaṇṇanā",
  "tika-vin06t:1072_0": "121.",
  "tika-vin06t:1072_1": "Chabbaggiyesuyeva therā bhikkhūti keci.",
  "tika-vin06t:1072_2": "Pāde dhovitvātiādimhi pavisantassa vā pādadhovanapāsāṇato yāva mañcapīṭhaṃ passāvatthāya nikkhamantassa vā yāva passāvaṭṭhānanti yojanā kātabbā.",
  "tika-vin06t:1072_3": "Evaṃ sante “passāvatthāya nikkhamantassa vā”ti na vattabbaṃ,",
  "tika-vin06t:1072_4": "“passāvaṭṭhānato nikkhamantassa vā”ti vattabbaṃ.",
  "tika-vin06t:1072_5": "Passāvaṭṭhānanti katthaci potthake.",
  "tika-vin06t:1072_6": "Tathā hi mātikāṭṭhakathāyaṃ “pavisantassa pādadhovanapāsāṇato yāva mañcapīṭhaṃ nikkhamantassa mañcapīṭhato yāva passāvaṭṭhānaṃ,",
  "tika-vin06t:1072_7": "tāva upacāro”ti vuttaṃ,",
  "tika-vin06t:1072_8": "tasmā “pāde dhovitvā pavisantassa,",
  "tika-vin06t:1072_9": "passāvatthāya nikkhamantassa ca dvāre nikkhittapādadhovanapāsāṇato,",
  "tika-vin06t:1072_10": "passāvaṭṭhānato ca mañcapīṭha”nti katthaci potthake pāṭho,",
  "tika-vin06t:1072_11": "so apāṭho. Kasmā?",
  "tika-vin06t:1072_12": "Mañcapīṭhānaṃ upacārassa vuttattā.",
  "tika-vin06t:1072_13": "Pavisantassa yāva mañcapīṭhānaṃ upacāro,",
  "tika-vin06t:1072_14": "nikkhamantassa tato paṭṭhāya yāva passāvaṭṭhānaṃ vaccakuṭicaṅkamaṭṭhānanti iminā atthena yathā saṃsandati,",
  "tika-vin06t:1072_15": "tathāvidho pāṭhoti ācariyo.",
  "tika-vin06t:1073_0": "122.",
  "tika-vin06t:1073_1": "Upacāraṃ ṭhapetvāti idha vuttaupacāraṃ ṭhapetvā.",
  "tika-vin06t:1073_2": "“Dassanasavanūpacārepi santharantassā”ti likhitaṃ.",
  "tika-vin06t:1074_0": "Anupakhajjasikkhāpadavaṇṇanā niṭṭhitā.",
  "tika-vin06t:1075_0": "7. Nikkaḍḍhanasikkhāpadavaṇṇanā",
  "tika-vin06t:1076_0": "126- 7.",
  "tika-vin06t:1076_1": "Chasattakoṭṭhakāni vāti ettha dvārakoṭṭhakaṃ adhippetaṃ.",
  "tika-vin06t:1076_2": "“Nikkhamā”ti vacanaṃ sutvāpi attano ruciyā nikkhamati, anāpatti;",
  "tika-vin06t:1076_3": "idha aggisālādi eva upacāroti.",
  "tika-vin06t:1077_0": "Nikkaḍḍhanasikkhāpadavaṇṇanā niṭṭhitā.",
  "tika-vin06t:1078_0": "8. Vehāsakuṭisikkhāpadavaṇṇanā",
  "tika-vin06t:1079_0": "129.",
  "tika-vin06t:1079_1": "“Pamāṇamajjhimassa galappamāṇe dinnatulāpi vehāsakuṭiyevā”ti likhitaṃ,",
  "tika-vin06t:1079_2": "“na sā idha adhippetā”ti vuttaṃ.",
  "tika-vin06t:1080_0": "Vehāsakuṭisikkhāpadavaṇṇanā niṭṭhitā.",
  "tika-vin06t:1081_0": "9. Mahallakavihārasikkhāpadavaṇṇanā",
  "tika-vin06t:1082_0": "135.",
  "tika-vin06t:1082_1": "Yāva dvārakosāti dvārasamīpā,",
  "tika-vin06t:1082_2": "yāva bhittīti attho,",
  "tika-vin06t:1082_3": "taṃ suvuttaṃ.",
  "tika-vin06t:1082_4": "Kavāṭavitthārappamāṇoti hatthapāsassādhippetattā,",
  "tika-vin06t:1082_5": "samantā kavāṭavitthārappamāṇaupacārassa gahitattā aparipūraupacārāpi hoti.",
  "tika-vin06t:1082_6": "Ālokaṃ karotīti ālokaṃ sandheti pidhetīti sandhi eva ālokasandhināmakā honti.",
  "tika-vin06t:1082_7": "Vātapānakavāṭalepakamme appaharitaṭṭhānakiccaṃ natthi.",
  "tika-vin06t:1083_0": "136.",
  "tika-vin06t:1083_1": "Iṭṭhakāti chadanakapālāsilādiiṭṭhakā.",
  "tika-vin06t:1083_2": "Chadanūparīti ettha paṭhamaṃ tāva ekavāraṃ aparisesaṃ chādetvā puna chādanadaṇḍake bandhitvā dutiyavāraṃ tatheva chādetabbaṃ.",
  "tika-vin06t:1083_3": "“Tatiyavāracatutthavāre sampatte dve magge adhiṭṭhahitvā tatiyamaggaṃ āṇāpetvā pakkamitabba”nti vuttaṃ,",
  "tika-vin06t:1083_4": "taṃ “punappunaṃ chādāpetī”ti iminā yujjati.",
  "tika-vin06t:1084_0": "Porāṇā pana “paṭhamavāreyeva tayo magge adhiṭṭhātuṃ vaṭṭati,",
  "tika-vin06t:1084_1": "catutthato paṭṭhāya āpatti pācittiyaṃ,",
  "tika-vin06t:1084_2": "catutthalepato paṭṭhāya āpattī”ti vadanti.",
  "tika-vin06t:1084_3": "Tattha chadane vuttavidhinidānena sameti,",
  "tika-vin06t:1084_4": "lepe vuttavidhitikacchedena sameti.",
  "tika-vin06t:1084_5": "Tathāpi so na yuttova. Nidāne,",
  "tika-vin06t:1084_6": "aṭṭhakathāyañca siddhalepattā sabbasovāpi acchanne,",
  "tika-vin06t:1084_7": "channevāpi anekaso pariyāyassa tatiyasseva adhiṭṭhānanti no sametīti ācariyo.",
  "tika-vin06t:1084_8": "“Dve magge”ti,",
  "tika-vin06t:1084_9": "“dve chadane”ti ca “tatiyavārato paṭṭhāya evaṃ chādāpehī’ti āṇāpetvā pakkamitabba”nti ca upatissatthero vadati kira.",
  "tika-vin06t:1085_0": "Mahallakavihārasikkhāpadavaṇṇanā niṭṭhitā.",
  "tika-vin06t:1086_0": "10. Sappāṇakasikkhāpadavaṇṇanā",
  "tika-vin06t:1087_0": "140. Sappāṇakasikkhāpadaṃ uttānatthameva.",
  "tika-vin06t:1088_0": "Samatto vaṇṇanākkamena bhūtagāmavaggo dutiyo.",
  "tika-vin06t:1089_0": "3. Ovādavaggo",
  "tika-vin06t:1090_0": "1. Ovādasikkhāpadavaṇṇanā",
  "tika-vin06t:1091_0": "144.",
  "tika-vin06t:1091_1": "Kathānusārenāti yo bhikkhunovādakatthiko kiṃsīlo kiṃsamācāro katarakulā pabbajitotiādi kathānusārenāti attho.",
  "tika-vin06t:1091_2": "Saggamaggagamanepīti api-",
  "tika-vin06t:1091_3": "saddena mokkhagamanepi.",
  "tika-vin06t:1091_4": "“Lakkhaṇappaṭivedhapaṭisaṃyutto”ti aṭṭhagarudhammānusārena vattabbaṃ dhammakathaṃ sandhāya vuttaṃ.",
  "tika-vin06t:1092_0": "145- 147.",
  "tika-vin06t:1092_1": "Nissīmanti vihāre baddhasīmato aññaṃ abaddhasīmaṃ,",
  "tika-vin06t:1092_2": "gāmasīmādinti attho.",
  "tika-vin06t:1092_3": "“Supinantenapī”ti na sabbesanti idha bāhullanayena vuttaṃ.",
  "tika-vin06t:1092_4": "Chabbaggiyā hi keci vīsativassāpi atthi atirekavīsativassāpīti iminā imaṃ majjhimabodhikāle paññattanti viññāyati.",
  "tika-vin06t:1092_5": "“Sīlavā hotī”ti vatvā tassa catubbidhattā idha adhippetasīlameva dassetuṃ “pātimokkhasaṃvarasaṃvuto”tiādi vuttaṃ.",
  "tika-vin06t:1092_6": "Gaṇṭhānugaṇṭhipadesu “satisaṃvarādayo idha nādhippetā,",
  "tika-vin06t:1092_7": "tena vibhaṅgapāṭhaṃ dasseti aṭṭhakathācariyo”ti vuttaṃ.",
  "tika-vin06t:1092_8": "Atthatoti pāḷiatthato.",
  "tika-vin06t:1092_9": "Kāraṇatoti kāraṇūpapattito,",
  "tika-vin06t:1092_10": "aṭṭhakathātoti adhippāyo.",
  "tika-vin06t:1092_11": "Atha vā kāraṇatoti dhammato,",
  "tika-vin06t:1092_12": "tena atthato dhammatoti vuttaṃ hoti.",
  "tika-vin06t:1092_13": "Atha vā atthatoti phalato.",
  "tika-vin06t:1092_14": "“Kāraṇatoti hetuto.",
  "tika-vin06t:1092_15": "Dhammapadampi jātakena sahā”ti likhitaṃ.",
  "tika-vin06t:1092_16": "Pañhaṃ kathetunti “pañhaṃ puṭṭho kathetī”ti ettha bhikkhuniyā puṭṭhena “na jānāmī”ti na sakkā kathetuṃ.",
  "tika-vin06t:1092_17": "“Na kho pana taṃ bhagavanta”nti pāṭho.",
  "tika-vin06t:1092_18": "“Na kho paneta”nti ca likhanti,",
  "tika-vin06t:1092_19": "taṃ na sundaraṃ.",
  "tika-vin06t:1092_20": "“Kāsāyavatthavasanāyā”ti vacanato pārājikāyapi na vaṭṭati.",
  "tika-vin06t:1092_21": "Bhikkhuniyā kāyasaṃsaggameva vuttaṃ.",
  "tika-vin06t:1092_22": "Methunena hi bhikkhunīdūsako hoti.",
  "tika-vin06t:1093_0": "148- 9.",
  "tika-vin06t:1093_1": "Bhikkhūnaṃ santike upasampannā nāma parivattaliṅgā,",
  "tika-vin06t:1093_2": "pañcasatā sākiyāniyo vā.",
  "tika-vin06t:1093_3": "“Dhammadesanāpattimocanatthaṃ panā”ti vacanato mātugāmaggahaṇena sabbattha bhikkhunīsaṅgahaṃ gacchatīti siddhaṃ.",
  "tika-vin06t:1093_4": "Bhikkhuniggahaṇena pana mātugāmo tiriyaṃ taraṇasikkhāpade saṅgahito,",
  "tika-vin06t:1093_5": "na aññattha.",
  "tika-vin06t:1093_6": "“Osāretabbā”ti pāḷipāṭho,",
  "tika-vin06t:1093_7": "pāḷi osāretabbāti attho.",
  "tika-vin06t:1093_8": "“Osāretabba”nti aṭṭhakathāpāḷi.",
  "tika-vin06t:1093_9": "Ekasmiṃ ṭhāne vandite dosābhāvato bahūsu ekāya vandite vaṭṭatīti ce?",
  "tika-vin06t:1093_10": "Bhikkhūhi kattabbaṃ natthi,",
  "tika-vin06t:1093_11": "bhikkhuniyāyeva kattabbaṃ,",
  "tika-vin06t:1093_12": "tasmā na vaṭṭati.",
  "tika-vin06t:1093_13": "“Yattha katthaci nisinnāyāti antodvādasahatthe nisinnāyā”ti vadanti.",
  "tika-vin06t:1093_14": "Na nimantitā hutvā gantukāmāti nimantitā hutvā gantukāmā bhikkhū idha nādhippetā,",
  "tika-vin06t:1093_15": "vassaṃ upagantukāmāva adhippetāti attho.",
  "tika-vin06t:1093_16": "Yato panāti bhikkhunīvihārato.",
  "tika-vin06t:1093_17": "Tatthāti bhikkhunīvihāre.",
  "tika-vin06t:1093_18": "Kiñcāpi “ovādadāyakā bhikkhū”ti vacanato ovādadāyakeheva sabhikkhuko āvāso hoti,",
  "tika-vin06t:1093_19": "na sabbehīti āpanno,",
  "tika-vin06t:1093_20": "tathāpi asati bhikkhunovādake ovādasaṃvāsānaṃ atthāya yācanatthāya avassaṃ gantabbattā aññehipi bhikkhūhi sabhikkhukopi sabhikkhuko evāti veditabbo.",
  "tika-vin06t:1093_21": "Sā rakkhitabbāti vassacchedāpatti rakkhitabbā. Kasmā?",
  "tika-vin06t:1093_22": "Āpadāsu hītiādi.",
  "tika-vin06t:1093_23": "“Ayaṃ uposatho cātuddasikoti pucchitabba”nti vuttaṃ,",
  "tika-vin06t:1093_24": "tampi terasiyaṃyeva,",
  "tika-vin06t:1093_25": "etarahi pana bhikkhuniyo cātuddasiyaṃyeva gantvā “kadā ayya uposatho”ti pucchanti.",
  "tika-vin06t:1093_26": "“Jāyāyo vā jāriyo vā”ti adhippāyena vuttaṃ kira.",
  "tika-vin06t:1093_27": "“Gaccheyya ce,",
  "tika-vin06t:1093_28": "āpattī”ti pāṭho.",
  "tika-vin06t:1093_29": "Dve tissoti dvīhi tīhi.",
  "tika-vin06t:1093_30": "Ekato āgatānaṃ vasena “tāhī”ti bahuvacanaṃ vuttanti adhippāyo.",
  "tika-vin06t:1093_31": "“Ekā bhikkhunī vā bahū bhikkhunī vā bahūhi bhikkhunupassayehi ovādatthāya pesitā”ti vacanassa vitthāro",
  "tika-vin06t:1093_32": "“bhikkhunisaṅgho ca ayya bhikkhuniyo cā”tiādinā vutto.",
  "tika-vin06t:1093_33": "“Bhikkhunisaṅgho ca ayya bhikkhuniyo cā’tiādi nānāupassayehi pesitāya vacana”nti ca “aparipuṇṇasaṅghapuggalanānāvāsadutiyavacanavasena",
  "tika-vin06t:1093_34": "pañcakkhattuṃ upasaṅkamanaṃ vutta”nti ca likhitaṃ.",
  "tika-vin06t:1093_35": "Yasmiṃ āvāse pātimokkhuddeso na pavattati,",
  "tika-vin06t:1093_36": "tatthāpi yācanaṃ sampaṭicchitvā punadivase yena paṭiggahitaṃ,",
  "tika-vin06t:1093_37": "tena “natthi koci bhikkhu bhikkhunovādako sammato”tiādi vattabbaṃ.",
  "tika-vin06t:1093_38": "Atthi ce sammato,",
  "tika-vin06t:1093_39": "niddisitabbo.",
  "tika-vin06t:1093_40": "“Sayameva ce sammato,",
  "tika-vin06t:1093_41": "aha’nti vattabba”nti vuttaṃ.",
  "tika-vin06t:1093_42": "Sace sammato vā ovādapaṭiggāhako vā pātimokkhaṃ uddisati,",
  "tika-vin06t:1093_43": "aññena ārocāpetabbanti eke,",
  "tika-vin06t:1093_44": "“attanāpi ārocetuṃ vaṭṭatī”ti ca vadanti.",
  "tika-vin06t:1093_45": "Kesuci potthakesu “ayyānaṃ pavāretī”ti likhitaṃ,",
  "tika-vin06t:1093_46": "evaṃ sati “ayyassa pavāremī”ti vattabbaṃ,",
  "tika-vin06t:1093_47": "potthake natthi.",
  "tika-vin06t:1094_0": "Ovādasikkhāpadavaṇṇanā niṭṭhitā.",
  "tika-vin06t:1095_0": "2. Atthaṅgatasikkhāpadavaṇṇanā",
  "tika-vin06t:1096_0": "153.",
  "tika-vin06t:1096_1": "Munātīti jānāti.",
  "tika-vin06t:1096_2": "Antaradhāyatipīti ettha taduttamaṃ ce atthi,",
  "tika-vin06t:1096_3": "taṃ passāmi,",
  "tika-vin06t:1096_4": "yaṃ vicittaṃ vā,",
  "tika-vin06t:1096_5": "tadatthañca.",
  "tika-vin06t:1096_6": "Taggha kāraṇaṃ.",
  "tika-vin06t:1096_7": "Saha uppādamanantarā kiriyā.",
  "tika-vin06t:1096_8": "Yamā ca te manasā katatra netvāti.",
  "tika-vin06t:1096_9": "Yathā pāto siyā pāto bhavaṃ pātova udakato uggantvā ṭhitaṃ,",
  "tika-vin06t:1096_10": "tathā virocamānaṃ aṅgīrasaṃ buddhaṃ passa,",
  "tika-vin06t:1096_11": "na kevalaṃ padumaṃ viya,",
  "tika-vin06t:1096_12": "virocamānaṃ tapantamādiccamivantalikkheti sambandho.",
  "tika-vin06t:1096_13": "Atha vā aṅgīrasaṃ buddhaṃ padumaṃva virocamānaṃ sūriyaṃva tapantaṃ passa buddhaṃ.",
  "tika-vin06t:1096_14": "Yathā pāto siyā phullamavītagandhaṃ kokanudasaṅkhātaṃ padumaṃ passasi,",
  "tika-vin06t:1096_15": "tathā virocamānaṃ aṅgīrasaṃ buddhaṃ passa.",
  "tika-vin06t:1096_16": "Ubhayeneva hi bhagavato kanti dīpitāti katvā dīpitaguṇasubhaṃ buddhaṃ sakkatvā taṃ kantiṃ pūjeyya.",
  "tika-vin06t:1096_17": "Pūjaneyyatopi vītināmeyya iti lakkhaye.",
  "tika-vin06t:1096_18": "“Ekato upasampannāyā”ti pāḷi.",
  "tika-vin06t:1097_0": "156.",
  "tika-vin06t:1097_1": "“Ekato upasampannāna”nti aṭṭhakathāpāṭho.",
  "tika-vin06t:1097_2": "“Abhabbo tva”ntiādivacanato anukampāvasena saddhivihārikādiṃ saṅghikā vihārā nikkaḍḍhāpentassa anāpatti viya dissati.",
  "tika-vin06t:1097_3": "Abhabbo hi thero sañcicca taṃ kātuṃ,",
  "tika-vin06t:1097_4": "gavesitabbāva ettha yuttīti keci.",
  "tika-vin06t:1097_5": "Therena sikkhāpadapaññattito pubbe katanti mama takko.",
  "tika-vin06t:1098_0": "Atthaṅgatasikkhāpadavaṇṇanā niṭṭhitā.",
  "tika-vin06t:1099_0": "3. Bhikkhunupassayasikkhāpadavaṇṇanā",
  "tika-vin06t:1100_0": "162.",
  "tika-vin06t:1100_1": "“Ekarattampi vasantī”ti vacanato yattha rattiyaṃ na vasanti,",
  "tika-vin06t:1100_2": "tattha gantvā ovadituṃ vaṭṭatīti eke.",
  "tika-vin06t:1100_3": "Yadi evaṃ saṅketaṭṭhānaṃ gantvā ovadituṃ vaṭṭatīti siddhaṃ.",
  "tika-vin06t:1100_4": "“Tato addhayojaneyeva sabhikkhuko āvāso icchitabbo”ti na vattabbaṃ.",
  "tika-vin06t:1100_5": "Bhikkhunovādako ce addhayojanaṃ gantvā ovaditukāmo hoti,",
  "tika-vin06t:1100_6": "bhikkhunisaṅgho ca addhayojanaṃ gantvā sotukāmo,",
  "tika-vin06t:1100_7": "“vaṭṭatī”ti vattabbaṃ siyā,",
  "tika-vin06t:1100_8": "tañca na vuttaṃ,",
  "tika-vin06t:1100_9": "tasmā na vaṭṭati.",
  "tika-vin06t:1100_10": "Heṭṭhimaparicchedena pana “ekarattampī”ti vuttaṃ.",
  "tika-vin06t:1100_11": "Tato paṭṭhāya upassayaṃ hoti,",
  "tika-vin06t:1100_12": "na upassayasaṅkhepena katamattenāti vuttaṃ hoti.",
  "tika-vin06t:1100_13": "Yattha vāsūpagatā bhikkhuniyo,",
  "tika-vin06t:1100_14": "so upassayasaṅkhyaṃ gacchati,",
  "tika-vin06t:1100_15": "tattha na gantvā ovādo dātabbo.",
  "tika-vin06t:1100_16": "Ekāvāse divā vaṭṭatīti eke,",
  "tika-vin06t:1100_17": "vicāretvā yuttataraṃ gahetabbaṃ.",
  "tika-vin06t:1101_0": "Bhikkhunupassayasikkhāpadavaṇṇanā niṭṭhitā.",
  "tika-vin06t:1102_0": "4. Āmisasikkhāpadavaṇṇanā",
  "tika-vin06t:1103_0": "164.",
  "tika-vin06t:1103_1": "“Upasampannaṃ saṅghena asammata”nti pāḷivacanato,",
  "tika-vin06t:1103_2": "“sammatena vā saṅghena vā bhāraṃ katvā ṭhapito”ti aṭṭhakathāvacanato ca aṭṭhahaṅgehi samannāgato sammatena vā vippavasitukāmena “yāvāhaṃ āgamissāmi,",
  "tika-vin06t:1103_3": "tāva te bhāro hotū”ti yācitvā ṭhapito,",
  "tika-vin06t:1103_4": "tassābhāvato saṅghena vā tatheva bhāraṃ katvā ṭhapito aṭṭhahi garudhammehi ovadituṃ labhati,",
  "tika-vin06t:1103_5": "pageva aññena dhammenāti siddhaṃ.",
  "tika-vin06t:1103_6": "“Yo pana bhikkhu asammato bhikkhuniyo ovadeyya,",
  "tika-vin06t:1103_7": "pācittiya”nti pageva bhāraṃ katvā aṭṭhapitaṃ sandhāya vuttanti veditabbaṃ.",
  "tika-vin06t:1103_8": "Abhayagirivāsīnampi idameva mataṃ,",
  "tika-vin06t:1103_9": "anugaṇṭhipade pana imaṃ nayaṃ paṭikkhipitvā “natthi kocī”tiādinā “etarahi ovādako asammato bhikkhunovādako",
  "tika-vin06t:1103_10": "nāmā”ti vatvā “yaṃ pana andhakaṭṭhakathāyaṃ vuttaṃ ‘upasampannaṃ saṅghena kammavācāya asammataṃ,",
  "tika-vin06t:1103_11": "bhikkhusaṅghena pana bhikkhunisaṅghassa anuggahaṃ karotha,",
  "tika-vin06t:1103_12": "bhikkhuniyo ovadatha,",
  "tika-vin06t:1103_13": "bhikkhusaṅghassa ca karotha phāsuvihāranti evaṃ yācitvā ṭhapito bhikkhusaṅghaṃ āpucchitvā,",
  "tika-vin06t:1103_14": "tato so thero bhikkhuniyo ovadati,",
  "tika-vin06t:1103_15": "evarūpaṃ bhikkhusaṅghena asammatanti,",
  "tika-vin06t:1103_16": "tatra vuttanayeneva attho gahetabbo”ti vuttaṃ.",
  "tika-vin06t:1103_17": "Porāṇagaṇṭhipade pana “asammato gāmaṃ ovādatthāya āgatānaṃ bhikkhunīnaṃ vacanaṃ sutvā paṭivacanaṃ dento saṅghānumatiyā,",
  "tika-vin06t:1103_18": "na ñatticatutthenā”ti vuttaṃ,",
  "tika-vin06t:1103_19": "taṃ anugaṇṭhipadamatena sameti,",
  "tika-vin06t:1103_20": "andhakaṭṭhakathāyaṃ vuttavacanaṃ tena sameti,",
  "tika-vin06t:1103_21": "tañca pāḷivacanaṃ,",
  "tika-vin06t:1103_22": "na hi ovādapaṭiggāhako,",
  "tika-vin06t:1103_23": "pātimokkhuddesako vā “pāsādikena sampādetū”ti vacanamattena bhikkhunovādako nāma hoti.",
  "tika-vin06t:1103_24": "Hotīti ce,",
  "tika-vin06t:1103_25": "anupasampannopi tattakena vacanena “bhikkhunovādako hotū”ti vattabbo.",
  "tika-vin06t:1103_26": "Hotīti ce,",
  "tika-vin06t:1103_27": "yaṃ vuttaṃ gaṇṭhānugaṇṭhipadesu “asammato nāma asammatabhāvena ‘bahussuto tvaṃ ovadāhī’ti saṅghena bhāraṃ katvā ṭhapito”ti.",
  "tika-vin06t:1103_28": "Ettha bāhusaccena kiṃ payojanaṃ.",
  "tika-vin06t:1103_29": "Anugaṇṭhipadeyeva “abhayagirivāsī vadatīti sutvā sammatena vā āṇatto ovadituṃ labhatīti dhammasiritthero pacchā anujānātī”ti vuttaṃ.",
  "tika-vin06t:1103_30": "Kiṃ bahukāya.",
  "tika-vin06t:1103_31": "“Pāsādikena sampādetū”ti ettakamattena bhikkhunovādako hoti.",
  "tika-vin06t:1103_32": "Aṭṭhakathāyaṃ “bhāraṃ katvā”ti iminā kiṃ payojanaṃ,",
  "tika-vin06t:1103_33": "tattakampi vattuṃ añño na labhati,",
  "tika-vin06t:1103_34": "tena ca “anujānāmi,",
  "tika-vin06t:1103_35": "bhikkhave,",
  "tika-vin06t:1103_36": "ṭhapetvā bālaṃ gilānaṃ gamikaṃ avasesehi ovādaṃ gahetu”nti ayaṃ pāḷi virujjheyya. Kathaṃ?",
  "tika-vin06t:1103_37": "Tassa hi “na,",
  "tika-vin06t:1103_38": "bhikkhave,",
  "tika-vin06t:1103_39": "ovādo na paccāharitabbo”ti canato sammatāsammatabhāvena natthi kocīti “pāsādikena sampādetū”ti vattabbaṃ siyā,",
  "tika-vin06t:1103_40": "vadanto ca idha paṭhamena āpattiyā kāretabbo hotīti.",
  "tika-vin06t:1103_41": "Hotu asammatattā,",
  "tika-vin06t:1103_42": "akatabhārattā ca.",
  "tika-vin06t:1103_43": "Imassa ca bhikkhunovādakatte imassa khīyanena dukkaṭaṃ siyā,",
  "tika-vin06t:1103_44": "sabbametaṃ aniṭṭhaṃ,",
  "tika-vin06t:1103_45": "tasmā aṭṭhakathāyaṃ “ayamettha bhikkhunovādako nāmā”ti avuttattā tathā bhāraṃ katvā ṭhapito ovadituṃ labhatiyeva,",
  "tika-vin06t:1103_46": "nāññoti ācariyo.",
  "tika-vin06t:1104_0": "Āmisasikkhāpadavaṇṇanā niṭṭhitā.",
  "tika-vin06t:1105_0": "5. Cīvaradānasikkhāpadavaṇṇanā",
  "tika-vin06t:1106_0": "169. Sādiyissasīti pucchā.",
  "tika-vin06t:1107_0": "Cīvaradānasikkhāpadavaṇṇanā niṭṭhitā.",
  "tika-vin06t:1108_0": "6. Cīvarasibbanasikkhāpadavaṇṇanā",
  "tika-vin06t:1109_0": "176.",
  "tika-vin06t:1109_1": "Vañcetvāti “tava ñātikāyā”ti avatvā “ekissā bhikkhuniyā”ti ettakameva vatvā,",
  "tika-vin06t:1109_2": "te hi “ekissā”ti vacanaṃ sutvā aññātikāya santakasaññino sibbesuṃ.",
  "tika-vin06t:1109_3": "Imasmiṃ sikkhāpade “cīvaraṃ nāma channaṃ cīvarānaṃ aññataraṃ cīvara”nti ettakameva pāḷi,",
  "tika-vin06t:1109_4": "tena vuttaṃ “cīvaranti yaṃ nivāsetuṃ vā pārupituṃ vā”tiādi.",
  "tika-vin06t:1109_5": "“Vikappanupagaṃ pacchima”nti ca likhitaṃ,",
  "tika-vin06t:1109_6": "so pamādalekho.",
  "tika-vin06t:1110_0": "Cīvarasibbanasikkhāpadavaṇṇanā niṭṭhitā.",
  "tika-vin06t:1111_0": "7. Saṃvidhānasikkhāpadavaṇṇanā",
  "tika-vin06t:1112_0": "181. Tā bhikkhuniyo dūsayiṃsūti vipariṇāmo kātabbo.",
  "tika-vin06t:1113_0": "182- 4.",
  "tika-vin06t:1113_1": "Sampadantīti padasā gacchanti.",
  "tika-vin06t:1113_2": "Vuttanayenevāti “sampatanti etthāti sampāto”tiādinā.",
  "tika-vin06t:1113_3": "Padagate upacāro na labbhati,",
  "tika-vin06t:1113_4": "accāsannattā missaṃ viya hotīti.",
  "tika-vin06t:1113_5": "Kukkuṭavassitaparicchinno mahāaṭṭhakathāyaṃ.",
  "tika-vin06t:1113_6": "“Tampi vohārenā”ti likhitaṃ.",
  "tika-vin06t:1113_7": "“Yebhuyyena tathā sanniveso hotīti katvā aṭṭhakathāyaṃ vuttaṃ,",
  "tika-vin06t:1113_8": "tasmā na pamādalekho”ti ca,",
  "tika-vin06t:1113_9": "“ukkaṭṭhaparicchedena vuttaṃ aṭṭhakathāyaṃ,",
  "tika-vin06t:1113_10": "tato uddhaṃ addhayojanalakkhaṇasampattaṃ nāma hotīti gahetabba”nti ca vuttaṃ.",
  "tika-vin06t:1113_11": "“Kappiyabhūmi kirāyaṃ…pe…",
  "tika-vin06t:1113_12": "na vadantī”ti vuttaṃ.",
  "tika-vin06t:1113_13": "Duddasañhettha kāraṇaṃ.",
  "tika-vin06t:1113_14": "Kataraṃ pana tanti?",
  "tika-vin06t:1113_15": "“Gacchāmāti saṃvidahati,",
  "tika-vin06t:1113_16": "āpatti dukkaṭassā”ti vuttaṃ.",
  "tika-vin06t:1113_17": "Tattha “gacchāmā”ti vattamānavacanantañca,",
  "tika-vin06t:1113_18": "amagge bhikkhunupassayādimhi na sambhavatiyeva manussānaṃ antaragharādimhi maggasaṅkhepagamanato,",
  "tika-vin06t:1113_19": "uccāsayanādiuppattiṭṭhānattā ca.",
  "tika-vin06t:1113_20": "Na titthiyaseyyāya vā pabbajitāvāsattā.",
  "tika-vin06t:1113_21": "Dvāreti samīpatthe bhummaṃ,",
  "tika-vin06t:1113_22": "tasmā taṃ dassetuṃ puna “rathikāyā”ti āha.",
  "tika-vin06t:1113_23": "Sesaaṭṭhakathāyaṃ “etthantare saṃvidahitepi bhikkhuno dukkaṭa”nti āgatattā na sameti.",
  "tika-vin06t:1113_24": "“Gāmantare”ti vacanato aññagāmassa upacārokkamane eva āpatti.",
  "tika-vin06t:1113_25": "“Addhayojane”ti vacanato atikkamaneyeva yuttaṃ.",
  "tika-vin06t:1114_0": "185.",
  "tika-vin06t:1114_1": "Raṭṭhabhedeti vilope.",
  "tika-vin06t:1114_2": "Porāṇagaṇṭhipade “tayopi saṅketā kāladivasamaggavasena,",
  "tika-vin06t:1114_3": "tattha pacchimeneva āpattī”ti vuttaṃ.",
  "tika-vin06t:1114_4": "“Iminā maggenā”ti vissajjetvā aññena gacchanti ce,",
  "tika-vin06t:1114_5": "āpattiyevāti attho.",
  "tika-vin06t:1115_0": "Saṃvidhānasikkhāpadavaṇṇanā niṭṭhitā.",
  "tika-vin06t:1116_0": "8. Nāvābhiruhanasikkhāpadavaṇṇanā",
  "tika-vin06t:1117_0": "189.",
  "tika-vin06t:1117_1": "Nadiyā kuto gāmantaranti ce?",
  "tika-vin06t:1117_2": "“Yassā nadiyā”tiādimāha.",
  "tika-vin06t:1117_3": "Gāmantaragaṇanāyāti yasmiṃ gāmatitthe āruḷho,",
  "tika-vin06t:1117_4": "taṃ ṭhapetvā aññagāmagaṇanāya.",
  "tika-vin06t:1117_5": "“Mātugāmopi idha saṅgahaṃ gacchatī”ti ācariyassa takko,",
  "tika-vin06t:1117_6": "teneva “ubhayattha ekato upasampannāya dukkaṭaṃ,",
  "tika-vin06t:1117_7": "sikkhamānāya sāmaṇeriyā anāpattī”ti ca na vuttaṃ.",
  "tika-vin06t:1117_8": "Eseva nayo aññesupi evarūpesu.",
  "tika-vin06t:1118_0": "191.",
  "tika-vin06t:1118_1": "“Lokassādamittasanthavavasena keḷipurekkhārā saṃvidahitvā”ti vuttattā akusalacittaṃ lokavajjanti vattabbanti?",
  "tika-vin06t:1118_2": "Na vattabbaṃ,",
  "tika-vin06t:1118_3": "“keḷipurekkhārā”ti vacanaṃ yebhuyyatāya vuttaṃ.",
  "tika-vin06t:1118_4": "Porāṇagaṇṭhipade ca “tīṇi cittāni tisso vedanā”ti vuttaṃ,",
  "tika-vin06t:1118_5": "saṃvidahanakāle vā keḷipurekkhāro bhikkhu saṃvidahati,",
  "tika-vin06t:1118_6": "āpatti bhikkhuno gāmantarokkamane,",
  "tika-vin06t:1118_7": "addhayojanātikkame vā.",
  "tika-vin06t:1118_8": "Kusalacitto vā hoti paccavekkhanto,",
  "tika-vin06t:1118_9": "cetiyādīni vā passanto,",
  "tika-vin06t:1118_10": "abyākatacitto vā hoti kilamathavasena niddāyantoti ticittāni gahitānīti veditabbā.",
  "tika-vin06t:1119_0": "Nāvābhiruhanasikkhāpadavaṇṇanā niṭṭhitā.",
  "tika-vin06t:1120_0": "9. Paripācitasikkhāpadavaṇṇanā",
  "tika-vin06t:1121_0": "192.",
  "tika-vin06t:1121_1": "Ceṭaketi dārake.",
  "tika-vin06t:1121_2": "Taruṇapotaketi porāṇā.",
  "tika-vin06t:1121_3": "“Pāpabhikkhūnaṃ pakkhupacchedāya idaṃ paññattaṃ,",
  "tika-vin06t:1121_4": "tasmā pañca bhojaneyevāpatti vuttā”ti likhitaṃ.",
  "tika-vin06t:1122_0": "194- 7.",
  "tika-vin06t:1122_1": "Nipphāditanti viññattiyā na hoti,",
  "tika-vin06t:1122_2": "kintu parikathādīhi,",
  "tika-vin06t:1122_3": "tasmā iminā sikkhāpadena anāpatti,",
  "tika-vin06t:1122_4": "taṃ sandhāya “sabbattha anāpattī”ti vuttaṃ.",
  "tika-vin06t:1122_5": "“Kathānusārena tattha pasīditvā denti,",
  "tika-vin06t:1122_6": "idaṃ paripācitaṃ na hoti,",
  "tika-vin06t:1122_7": "vaṭṭantī”ti paṭhamasikkhāpade vuttattāti dhammasiritthero,",
  "tika-vin06t:1122_8": "upatissatthero pana “itarampi vaṭṭatiyevā”ti āha.",
  "tika-vin06t:1122_9": "Porāṇagaṇṭhipade pana “yasmā devadatto pakatiyā tattha bhikkhuniparipācitaṃ bhuñjati,",
  "tika-vin06t:1122_10": "tasmā imaṃ aṭṭhuppattiṃ nidānaṃ katvā idaṃ sikkhāpadaṃ paññatta”nti vuttaṃ.",
  "tika-vin06t:1123_0": "Paripācitasikkhāpadavaṇṇanā niṭṭhitā.",
  "tika-vin06t:1124_0": "10. Rahonisajjasikkhāpadavaṇṇanā",
  "tika-vin06t:1125_0": "198. “Upanandassa catutthasikkhāpadena cā”ti pāṭho.",
  "tika-vin06t:1126_0": "Rahonisajjasikkhāpadavaṇṇanā niṭṭhitā.",
  "tika-vin06t:1127_0": "Samatto vaṇṇanākkamena ovādavaggo tatiyo.",
  "tika-vin06t:1128_0": "4. Bhojanavaggo",
  "tika-vin06t:1129_0": "1. Āvasathapiṇḍasikkhāpadavaṇṇanā",
  "tika-vin06t:1130_0": "203- 4.",
  "tika-vin06t:1130_1": "Pūgassāti pūgena.",
  "tika-vin06t:1130_2": "Kukkuccāyantoti nissaraṇenettha bhavitabbaṃ,",
  "tika-vin06t:1130_3": "taṃ mayaṃ na jānāmāti sanniṭṭhānassa karaṇavasena “kukkuccāyanto”ti vuccati.",
  "tika-vin06t:1130_4": "Yathā hi āyasmā upāli nayaggāhena “anāpatti āvuso supinantenā”ti āha,",
  "tika-vin06t:1130_5": "tathā theropi “anāpatti gilānassā”ti kasmā na paricchindatīti?",
  "tika-vin06t:1130_6": "Anattādhikārattā vinayapaññattiyā,",
  "tika-vin06t:1130_7": "“nāyaṃ attano okāso”ti paṭikkhittattā,",
  "tika-vin06t:1130_8": "sikkhāpadassa aparipuṇṇattā.",
  "tika-vin06t:1130_9": "Paṭhamapārājikasikkhāpade paripuṇṇaṃ katvā paññatteyeva hi so thero “anāpatti supinantenā”ti āha “aññatra supinantā”ti vuttapadānusārenāti.",
  "tika-vin06t:1130_10": "Yasmā odissa ayāvadattheva dāyakānaṃ pīḷā natthi,",
  "tika-vin06t:1130_11": "tasmā “anodissa yāvadattho”ti vuttaṃ.",
  "tika-vin06t:1131_0": "208.",
  "tika-vin06t:1131_1": "“Antarāmagge ekadivasa’nti ekaṃyeva sandhāya vutta”nti ca “eseva nayoti vuttanayameva dassetuṃ gantvā",
  "tika-vin06t:1131_2": "paccāgacchanto hītiādimāhā”ti ca “suddhacitto hutvā pakatigamaneva bhuñjituṃ labhatī”ti ca “agilānassa",
  "tika-vin06t:1131_3": "gilānasaññino kāyena samuṭṭhātī”ti ca likhitaṃ.",
  "tika-vin06t:1132_0": "Āvasathapiṇḍasikkhāpadavaṇṇanā niṭṭhitā.",
  "tika-vin06t:1133_0": "2. Gaṇabhojanasikkhāpadavaṇṇanā",
  "tika-vin06t:1134_0": "209- 218.",
  "tika-vin06t:1134_1": "Guḷhapaṭicchannoti apākaṭova.",
  "tika-vin06t:1134_2": "Eko puttenāti ekassekaṃ bhattaṃ “ahaṃ aññena nimantito”ti na vuccati.",
  "tika-vin06t:1134_3": "“Sace ekato gaṇhanti,",
  "tika-vin06t:1134_4": "gaṇabhojanaṃ hotī”ti vuttattā cattāro upāsakā cattāro bhikkhū visuṃ visuṃ nimantetvā hatthapāse ṭhitānaṃ ce denti,",
  "tika-vin06t:1134_5": "gaṇabhojanaṃ hoti evāti eke,",
  "tika-vin06t:1134_6": "taṃ na yuttaṃ viya.",
  "tika-vin06t:1134_7": "“Viññattito pasavane gaṇassa ekato gahaṇe iminā sikkhāpadena āpatti,",
  "tika-vin06t:1134_8": "visuṃ gahaṇe paṇītabhojanasūpodanaviññattīhī”ti likhitaṃ.",
  "tika-vin06t:1134_9": "“Viññattito pasavanaṃ aṭṭhuppattivasena aṭṭhakathāyaṃ anuññātaṃ.",
  "tika-vin06t:1134_10": "Sūpodanādivasena tattha āpatti evā”ti vuttaṃ,",
  "tika-vin06t:1134_11": "taṃ na yuttaṃ. Kasmā?",
  "tika-vin06t:1134_12": "Parivāre eva dvinnaṃ ākārānaṃ āgatattā,",
  "tika-vin06t:1134_13": "tasmā aṭṭhakathāyaṃ “anuññāta”nti duvuttaṃ.",
  "tika-vin06t:1134_14": "Aṭṭhuppattiyaṃyeva pākaṭanti “padabhājane na vutta”nti vattabbaṃ.",
  "tika-vin06t:1134_15": "Ekato gaṇhantīti gahitabhattāpi aññe yāva gaṇhanti,",
  "tika-vin06t:1134_16": "tāva ce tiṭṭhanti,",
  "tika-vin06t:1134_17": "ekato gaṇhantiyeva nāma.",
  "tika-vin06t:1134_18": "“Gacchati ce,",
  "tika-vin06t:1134_19": "anāpattī”ti vadanti.",
  "tika-vin06t:1135_0": "Etthāha –",
  "tika-vin06t:1135_1": "“paṭiggahaṇameva hettha pamāṇa”nti vuttaṃ,",
  "tika-vin06t:1135_2": "atha kasmā pāḷiyaṃ “gaṇabhojanaṃ nāma yattha cattāro…pe…",
  "tika-vin06t:1135_3": "bhuñjanti,",
  "tika-vin06t:1135_4": "etaṃ gaṇabhojanaṃ nāmā”ti vuttanti? Vuccati –",
  "tika-vin06t:1135_5": "yatthāti upayogatthe bhummavacanaṃ.",
  "tika-vin06t:1135_6": "Cattāroti gaṇassa heṭṭhimaparicchedanidassanaṃ.",
  "tika-vin06t:1135_7": "Pañcannaṃ bhojanānanti āpattippahonakabhojananidassanaṃ.",
  "tika-vin06t:1135_8": "Aññatarena bhojanena nimantitāti akappiyanimantananidassanaṃ.",
  "tika-vin06t:1135_9": "Nimantanavaseneva pana gaṇabhojanassa vuttattā “nimantitā bhuñjantīti vutta”nti vuttaṃ.",
  "tika-vin06t:1135_10": "“Aññataraṃ bhojanaṃ viññāpetvā bhuñjantī”ti pana na vuttaṃ aṭṭhuppattiyaṃyeva pākaṭattā.",
  "tika-vin06t:1135_11": "Yaṃ bhuñjantīti evaṃ sambandho veditabbo.",
  "tika-vin06t:1135_12": "Tattha bhuñjantīti paṭiggāhakaniyamavacanaṃ.",
  "tika-vin06t:1135_13": "Na hi appaṭiggahitakaṃ bhikkhū bhuñjanti.",
  "tika-vin06t:1135_14": "Idaṃ vuttaṃ hoti “gaṇassa yato paṭiggahitāhārabhojanahetu pācittiya”nti.",
  "tika-vin06t:1135_15": "Āgantukapaṭṭaṃ moghasuttena sibbitvā ṭhapenti,",
  "tika-vin06t:1135_16": "tattha anuvāte yathā ekatalaṃ hoti,",
  "tika-vin06t:1135_17": "tathā hatthehi ghaṭṭeti.",
  "tika-vin06t:1135_18": "Valetīti āvaṭṭeti.",
  "tika-vin06t:1135_19": "Parivattananti suttaṃ gaṇhantānaṃ sukhaggahaṇatthaṃ suttaparivattanaṃ karoti,",
  "tika-vin06t:1135_20": "paṭṭaṃ sibbantānaṃ sukhasibbanatthaṃ paṭṭaparivattanañca.",
  "tika-vin06t:1135_21": "Navacīvarakārako idhādhippeto,",
  "tika-vin06t:1135_22": "na itaroti.",
  "tika-vin06t:1135_23": "“Bimbisāraṃ āpucchitvā sambhāre kayiramāneyeva kālā atikkantā,",
  "tika-vin06t:1135_24": "pacchā gaṇabhojanasikkhāpade paññatte bhagavantaṃ upasaṅkamitvā pucchī”ti vadanti,",
  "tika-vin06t:1135_25": "aññathā aṭṭhakathāya virujjhanato.",
  "tika-vin06t:1136_0": "220.",
  "tika-vin06t:1136_1": "“Dve tayo ekatoti yepi akappiyanimantanaṃ sādiyitvā”tiādivacanena akappiyanimantanapaccayā eva anāpatti,",
  "tika-vin06t:1136_2": "viññattito āpattiyevāti dīpeti.",
  "tika-vin06t:1136_3": "Animantito catuttho yassa tadetaṃ animantitacatutthaṃ.",
  "tika-vin06t:1136_4": "Esa nayo sabbattha.",
  "tika-vin06t:1136_5": "Pavesetvāti nisīdāpetvā.",
  "tika-vin06t:1136_6": "Cīvaradānasamayaladdhakacatukkaṃ cīvarakārasamayaladdhakacatukkanti evamādīni.",
  "tika-vin06t:1136_7": "Tāni cāti yehi bhojanehi visaṅketo natthi, tāni.",
  "tika-vin06t:1136_8": "Mahāthereti upasampanne.",
  "tika-vin06t:1136_9": "Aṭṭhatvāti ṭhitena nimittaṃ dassitaṃ hoti.",
  "tika-vin06t:1136_10": "Tattha tattha gantvāti rathikādīsu bhikkhusamīpe gantvā.",
  "tika-vin06t:1136_11": "Imasmiṃ pana sikkhāpade katthaci potthake “anujānāmi,",
  "tika-vin06t:1136_12": "bhikkhave,",
  "tika-vin06t:1136_13": "cīvaradānasamaye gaṇabhojanaṃ bhuñjituṃ.",
  "tika-vin06t:1136_14": "Evañcidaṃ bhagavatā bhikkhūna”nti pāṭho dissati.",
  "tika-vin06t:1136_15": "Katthaci “bhuñjitu”nti vatvā “evañca pana,",
  "tika-vin06t:1136_16": "bhikkhave,",
  "tika-vin06t:1136_17": "imaṃ sikkhāpadaṃ uddiseyyāthā”ti pāṭho,",
  "tika-vin06t:1136_18": "ayaṃ sobhano.",
  "tika-vin06t:1137_0": "Gaṇabhojanasikkhāpadavaṇṇanā niṭṭhitā.",
  "tika-vin06t:1138_0": "3. Paramparabhojanasikkhāpadavaṇṇanā",
  "tika-vin06t:1139_0": "221.",
  "tika-vin06t:1139_1": "Adhiṭṭhitāti niccappavattā.",
  "tika-vin06t:1139_2": "Badaracuṇṇasakkarādīhi yojitaṃ badarasāḷavaṃ.",
  "tika-vin06t:1139_3": "Kirakammakārenāti kirassa kammakārena.",
  "tika-vin06t:1140_0": "226.",
  "tika-vin06t:1140_1": "“Vikappetvā gaṇhāhī”ti etthāhu porāṇattherā “bhagavato sammukhā avikappetvā gehato nikkhamitvā rathikāya aññatarassa bhikkhuno santike vikappesi,",
  "tika-vin06t:1140_2": "vikappentena pana ‘mayhaṃ bhattapaccāsaṃ itthannāmassa dammī’ti vattabbaṃ,",
  "tika-vin06t:1140_3": "itarena vattabbaṃ ‘tassa santakaṃ paribhuñja vā yathāpaccayaṃ vā karohī”’ti.",
  "tika-vin06t:1140_4": "Pañcasusahadhammikesūti sammukhā ṭhitassa sahadhammikassa yassa vikappetukāmo,",
  "tika-vin06t:1140_5": "taṃ sahadhammikaṃ adisvā gahaṭṭhassa vā santike,",
  "tika-vin06t:1140_6": "sayameva vā “pañcasu sahadhammikesu itthannāmassa vikappemī”ti vatvā bhuñjitabbanti eke,",
  "tika-vin06t:1140_7": "evaṃ sati thero tasmiṃyeva nisinnova tathā vācaṃ nicchāretvā paṭiggaṇhātīti takko dissati.",
  "tika-vin06t:1140_8": "Mahāpaccariyādīsu pana parammukhā vikappanāva vuttā,",
  "tika-vin06t:1140_9": "sā “tena hānanda,",
  "tika-vin06t:1140_10": "vikappetvā gaṇhāhī”ti iminā sameti,",
  "tika-vin06t:1140_11": "tathāpi mātikāṭṭhakathāyaṃ “tasmā yo bhikkhu pañcasu sahadhammikesu aññatarassa ‘mayhaṃ bhattapaccāsaṃ",
  "tika-vin06t:1140_12": "tuyhaṃ dammī’ti vā ‘vikappemī’ti vā evaṃ sammukhā vā ‘itthannāmassa dammī’ti vā ‘vikappemī’ti vā evaṃ",
  "tika-vin06t:1140_13": "parammukhā vā”ti vacanato sahadhammikassa santike eva vattabbaṃ,",
  "tika-vin06t:1140_14": "na sayamevāti dissati.",
  "tika-vin06t:1140_15": "Yasmā ayaṃ pacchimanayo porāṇagaṇṭhipadenapi sameti,",
  "tika-vin06t:1140_16": "tasmā idha mātikāṭṭhakathānusārena attho veditabbo.",
  "tika-vin06t:1140_17": "Ettha kiñcāpi “te manussā…pe…",
  "tika-vin06t:1140_18": "bhojanamadaṃsū”ti vacanato akappiyanimantanaṃ paññāyati,",
  "tika-vin06t:1140_19": "tathāpi therassa kukkuccuppattikāraṇena bhattena so nimantitoti veditabbo.",
  "tika-vin06t:1140_20": "Aññathā parato “dve tayo nimantane ekato bhuñjatī”ti vacanena,",
  "tika-vin06t:1140_21": "anāpattivārena ca virujjhati.",
  "tika-vin06t:1141_0": "229.",
  "tika-vin06t:1141_1": "Etthāyaṃ vicāraṇā –",
  "tika-vin06t:1141_2": "“añño manusso pattaṃ gaṇhāti,",
  "tika-vin06t:1141_3": "na dātabba”nti vacanato aparabhāge akappiyanimantanena natthi payojanaṃ,",
  "tika-vin06t:1141_4": "pubbabhāgeyeva akappiyanimantanena payojananti svepi bhante āgaccheyyāthāti ettha kataraṃ akappiyanimantanaṃ,",
  "tika-vin06t:1141_5": "tasmā adhippāyo cettha pamāṇanti. Na,",
  "tika-vin06t:1141_6": "“piṇḍāya caritvā laddhabhattaṃ bhuñjati,",
  "tika-vin06t:1141_7": "āpattī”ti vacanatoti.",
  "tika-vin06t:1141_8": "Tattha “svepi bhante”ti ettha yathā vacanamattaṃ aggahetvā akappiyanimantanakkamena attho gahito,",
  "tika-vin06t:1141_9": "tathā “piṇḍāya caritvā”ti etthāpi antarā akappiyanimantanena laddhabhattaṃ sandhāya vuttanti attho gahetabbo.",
  "tika-vin06t:1141_10": "Piṇḍāya hi carantaṃ disvā “ettha, bhante,",
  "tika-vin06t:1141_11": "bhattaṃ gaṇhathā”ti dinnampi akappiyanimantanena laddhaṃ nāma hoti.",
  "tika-vin06t:1141_12": "Vohārena pana “piṇḍāya caritvā laddhabhatta”nti vuccati,",
  "tika-vin06t:1141_13": "evaṃsampadamidaṃ daṭṭhabbaṃ.",
  "tika-vin06t:1141_14": "Aññathā mātikāṭṭhakathāyaṃ “gaṇabhojane vuttanayeneva pañcahi bhojanehi nimantitassa…pe…",
  "tika-vin06t:1141_15": "parassa parassa bhojane”ti vuttavacanavirodho.",
  "tika-vin06t:1141_16": "Idañhi vacanaṃ yena paṭhamaṃ nimantito,",
  "tika-vin06t:1141_17": "tato paṭhamanimantitaṃ ādāya gato parassa parassa nimantanakadāyakassa bhojaneti atthaparidīpanato nimantanato",
  "tika-vin06t:1141_18": "laddhabhattassa bhojaneyeva āpattīti dīpeti.",
  "tika-vin06t:1141_19": "“Dve tayo nimantane ekato”ti vacanenapi sameti,",
  "tika-vin06t:1141_20": "aññathā “yena nimantito,",
  "tika-vin06t:1141_21": "tassa bhojanato parassa bhojane”ti ettakaṃ vattabbaṃ siyā,",
  "tika-vin06t:1141_22": "pāḷiyaṃ vā “nimantanena ekatobhuñjatī”ti ettakaṃ vattabbaṃ siyā.",
  "tika-vin06t:1141_23": "Dutiyanimantanassa paṭhamabhojane āpattippasaṅganivāraṇatthaṃ “yena yenā”tiādi vuttaṃ.",
  "tika-vin06t:1141_24": "Nimantanapaṭipāṭiyā bhuñjatīti pāḷīti ce? Na,",
  "tika-vin06t:1141_25": "“anāpatti niccabhatte”tiādipāḷivirodhato.",
  "tika-vin06t:1142_0": "Gaṇṭhipade pana “piṇḍāya caritvā laddhabhattaṃ kasmā bhuñjituṃ na labhatīti ce?",
  "tika-vin06t:1142_1": "‘Paramparabhojanaṃ nāma pañcannaṃ bhojanānaṃ aññatarena bhojanena nimantito,",
  "tika-vin06t:1142_2": "taṃ ṭhapetvā pañcannaṃ bhojanānaṃ aññataraṃ bhojanaṃ bhuñjati,",
  "tika-vin06t:1142_3": "etaṃ paramparabhojanaṃ nāmā’ti vuttattā”ti likhitaṃ.",
  "tika-vin06t:1142_4": "Yadi evaṃ niccabhattādikampi na vaṭṭatīti āpajjatīti niccabhattādi odissakanti ce? Taṃ na,",
  "tika-vin06t:1142_5": "tadaññassa attano dhanena nipphannassa,",
  "tika-vin06t:1142_6": "saṅghato laddhassa vā pāto pacanakayāgu ce ghanā hoti, tassāpi,",
  "tika-vin06t:1142_7": "ekakuṭikaṃ gāmaṃ upanissāya viharato bhikkhācariyavasena labhitabbaniccabhattassa ca akappiyabhāvappasaṅgato.",
  "tika-vin06t:1142_8": "Tattha bhikkhācariyavasena laddhaṃ na kappati nimantanakānaṃ appasādāvahanatoti ce? Na,",
  "tika-vin06t:1142_9": "“pañca bhojanāni ṭhapetvā sabbattha anāpattī”ti vacanavirodhato.",
  "tika-vin06t:1142_10": "Khādanīyampi hi parassa khāditvā bhuttattā nimantanabhojanaṃ abhuñjanto appasādaṃ karoti eva,",
  "tika-vin06t:1142_11": "tasmā appasādāvahaṃ appamāṇaṃ,",
  "tika-vin06t:1142_12": "tasmā niccabhattādi odissakaṃ na sambhavati.",
  "tika-vin06t:1142_13": "Apica heṭṭhā vuttanayena saddhiṃ idha vuttanayena saṃsanditvā yaṃ yaṃ khamati,",
  "tika-vin06t:1142_14": "taṃ taṃ gahetabbanti sabbopi kesañci ācariyānaṃ vinicchayo.",
  "tika-vin06t:1142_15": "Ācariyassa pana vinicchayo ante āvi bhavissati.",
  "tika-vin06t:1142_16": "“Khīraṃ vā rasaṃ vā pivato amissampīti adhippāyo”ti vuttaṃ.",
  "tika-vin06t:1142_17": "Gaṇṭhipade “heṭṭhā odanenāmissetvā upari tiṭṭhatī”ti likhitaṃ.",
  "tika-vin06t:1143_0": "Mahāupāsakoti gehasāmiko.",
  "tika-vin06t:1143_1": "Mahāaṭṭhakathāyaṃ “āpattī”ti vacanena kurundiyaṃ “vaṭṭatī”ti vacanaṃ viruddhaṃ viya dissati.",
  "tika-vin06t:1143_2": "“Dvinnampi adhippāyo mahāpaccariyaṃ vicārito”ti likhitaṃ.",
  "tika-vin06t:1143_3": "“Cārittatoti ‘santaṃ bhikkhuṃ anāpucchā’ti parato vattabbato”ti vuttaṃ.",
  "tika-vin06t:1143_4": "Vacīkammaṃ avikappanaṃ.",
  "tika-vin06t:1143_5": "Ettha “mahāupāsako bhikkhū nimanteti…pe…",
  "tika-vin06t:1143_6": "pacchā laddhaṃ bhattaṃ bhuñjantassa āpatti.",
  "tika-vin06t:1143_7": "Piṇḍāya caritvā laddhabhattaṃ bhuñjati,",
  "tika-vin06t:1143_8": "āpattī”ti aṭṭhakathāyaṃ vacanato,",
  "tika-vin06t:1143_9": "“kālasseva piṇḍāya caritvā bhuñjimhā”ti pāḷito,",
  "tika-vin06t:1143_10": "khandhake “na ca,",
  "tika-vin06t:1143_11": "bhikkhave,",
  "tika-vin06t:1143_12": "aññatra nimantane aññassa bhojjayāgu paribhuñjitabbā,",
  "tika-vin06t:1143_13": "yo paribhuñjeyya,",
  "tika-vin06t:1143_14": "yathādhammo kāretabbo”ti vacanato ca nimantetvā vā pavedetu animantetvā vā,",
  "tika-vin06t:1143_15": "paṭhamagahitanimantanassa bhikkhuno paṭhamanimantanabhojanato aññaṃ yaṃ kiñci parasantakaṃ bhojanaṃ paramparabhojanāpattiṃ karoti.",
  "tika-vin06t:1143_16": "Attano santakaṃ,",
  "tika-vin06t:1143_17": "saṅghagaṇato laddhaṃ vā agahaṭṭhasantakaṃ vaṭṭati,",
  "tika-vin06t:1143_18": "nimantanato paṭhamaṃ nibaddhattā pana niccabhattādi parasantakampi vaṭṭati.",
  "tika-vin06t:1143_19": "Khandhake “na ca,",
  "tika-vin06t:1143_20": "bhikkhave…pe…",
  "tika-vin06t:1143_21": "yathādhammo kāretabbo”ti vacanaṃ parasantakabhojanavuttaniyamanaṃ.",
  "tika-vin06t:1143_22": "Tato hatthakova no takkoti ācariyo.",
  "tika-vin06t:1144_0": "Paramparabhojanasikkhāpadavaṇṇanā niṭṭhitā.",
  "tika-vin06t:1145_0": "4. Kāṇamātāsikkhāpadavaṇṇanā",
  "tika-vin06t:1146_0": "31- 3.",
  "tika-vin06t:1146_1": "Paṭiyālokanti pacchimaṃ desaṃ.",
  "tika-vin06t:1146_2": "Pūvagaṇanāyāti atirittapūvagaṇanāyāti attho.",
  "tika-vin06t:1146_3": "Sace “apātheyyādiatthāya sajjita”nti saññāya gaṇhāti,",
  "tika-vin06t:1146_4": "acittakattā sikkhāpadassa āpatti eva.",
  "tika-vin06t:1146_5": "Atha uggahitaṃ gaṇhāti,",
  "tika-vin06t:1146_6": "na muccatiyeva.",
  "tika-vin06t:1146_7": "Asaṃvibhāge pana anāpatti akappiyattā.",
  "tika-vin06t:1146_8": "Acittakatā paññattijānanābhāveneva,",
  "tika-vin06t:1146_9": "na vatthujānanābhāvenāti eke. Na,",
  "tika-vin06t:1146_10": "mātikāṭṭhakathāyaṃ “pātheyyādiatthāya sajjitabhāvajānana”nti aṅgesu avuttattā.",
  "tika-vin06t:1146_11": "Porāṇagaṇṭhipade panevaṃ vuttaṃ “ekena vā anekehi vā dvattipattapūresu gahitesu tesaṃ anārocanena vā sayaṃ vā jānitvā yo aññaṃ gaṇhāti,",
  "tika-vin06t:1146_12": "tassa dukkaṭaṃ.",
  "tika-vin06t:1146_13": "Ekato tīsu,",
  "tika-vin06t:1146_14": "catūsu vā paviṭṭhesu ekena ce dvepattapūrā gahitā,",
  "tika-vin06t:1146_15": "dutiye dve gaṇhante paṭhamo ce na nivāreti,",
  "tika-vin06t:1146_16": "paṭhamassa pācittiyaṃ.",
  "tika-vin06t:1146_17": "Nivāreti ce, anāpatti,",
  "tika-vin06t:1146_18": "dutiyasseva dukkaṭa”nti.",
  "tika-vin06t:1146_19": "Sace sañcicca na vadati,",
  "tika-vin06t:1146_20": "porāṇagaṇṭhipade vuttanayena pācittiyaṃ,",
  "tika-vin06t:1146_21": "mātikāṭṭhakathāvasena dukkaṭaṃ.",
  "tika-vin06t:1146_22": "“Atirekapaṭiggahaṇa”nti tattha pañcamaṃ aṅgaṃ vuttaṃ,",
  "tika-vin06t:1146_23": "tasmā appaṭiggahitattā na pācittiyaṃ,",
  "tika-vin06t:1146_24": "kattabbākaraṇato pana dukkaṭaṃ.",
  "tika-vin06t:1146_25": "Aññathā kiriyākiriyaṃ idaṃ āpajjati,",
  "tika-vin06t:1146_26": "anivāraṇaṃ,",
  "tika-vin06t:1146_27": "anārocanaṃ vā chaṭṭhaṅgaṃ vattabbaṃ siyā.",
  "tika-vin06t:1146_28": "Ekanikāyikānaṃ vāti ettha “āsannavihārabhikkhū,",
  "tika-vin06t:1146_29": "āsannaāsanasālāgatā vā sace visabhāgehi ānītaṃ na paṭiggaṇhanti,",
  "tika-vin06t:1146_30": "‘ārāmikādīnaṃyeva vā dāpentī’ti jānāti,",
  "tika-vin06t:1146_31": "yattha paribhogaṃ gacchati,",
  "tika-vin06t:1146_32": "tattha dātuṃ vaṭṭatī”ti vuttaṃ.",
  "tika-vin06t:1146_33": "“Dvattipattapūrā’ti vacanato pacchiādīsu adhikampi gaṇhato anāpattī”ti keci vinayadharamānino vadanti,",
  "tika-vin06t:1146_34": "taṃ tesaṃyeva nisīdatu,",
  "tika-vin06t:1146_35": "ācariyā pana “pacchiādīsupi ukkaṭṭhapattassa pamāṇavasena dvattipattapūrā gahetabbā.",
  "tika-vin06t:1146_36": "Ukkaṭṭhaparicchedakathā hesā”ti vadanti.",
  "tika-vin06t:1147_0": "Kāṇamātāsikkhāpadavaṇṇanā niṭṭhitā.",
  "tika-vin06t:1148_0": "5. Paṭhamapavāraṇasikkhāpadavaṇṇanā",
  "tika-vin06t:1149_0": "236.",
  "tika-vin06t:1149_1": "Yāvadatthapavāraṇāya pavāritā kiñcāpi “pavāritā”icceva adhippetā aṭṭhuppattiyāva,",
  "tika-vin06t:1149_2": "atha kho pacchimāva idhādhippetā.",
  "tika-vin06t:1150_0": "237.",
  "tika-vin06t:1150_1": "“Alametaṃ sabba”nti vuttattā atirittaṃ nāma hoti.",
  "tika-vin06t:1150_2": "Bhikkhussa idampi te adhikaṃ,",
  "tika-vin06t:1150_3": "ito aññaṃ na lacchatīti kira attho.",
  "tika-vin06t:1151_0": "238- 9.",
  "tika-vin06t:1151_1": "“Asanaṃ paññāyatī”ti eteneva “bhuttāvī”ti etassa siddhattā visuṃ atthasiddhi natthi.",
  "tika-vin06t:1151_2": "Yadi atthi,",
  "tika-vin06t:1151_3": "aṅgānaṃ chakkattadassananti.",
  "tika-vin06t:1151_4": "Vuttampi cetantiādi pavāraṇaṅgānaṃ pañcakattadassanaṃ.",
  "tika-vin06t:1151_5": "Varakoti yo koci varako.",
  "tika-vin06t:1151_6": "“Pavāraṇaṃ pana janetiyevāti visuṃ sitthaṃ vodakaṃ karonti,",
  "tika-vin06t:1151_7": "pavāraṇaṃ na janeti.",
  "tika-vin06t:1151_8": "Yāguṃ vā pivanto paṭhamaṃ udakaṃ pivati, vaṭṭati.",
  "tika-vin06t:1151_9": "Avasiṭṭhaṃ heṭṭhāsitthaṃ pavāraṇaṃ na janetī”ti likhitaṃ.",
  "tika-vin06t:1151_10": "Upatissatthero “janetiyevā”ti vadati,",
  "tika-vin06t:1151_11": "taṃ na icchanti ācariyā.",
  "tika-vin06t:1151_12": "Bhajjitapiṭṭhanti taṇḍulacuṇṇameva.",
  "tika-vin06t:1151_13": "Bhajjitasattuyo piṇḍetvā katamodako sattumodako.",
  "tika-vin06t:1152_0": "“Yāgusitthamattāneva dve…pe…",
  "tika-vin06t:1152_1": "paṭikkhipati,",
  "tika-vin06t:1152_2": "na pavāretī”ti vuttattā paracaṅkamacchādayo pakkhipitvā pakkayāguṃ pivanto sace aññaṃ tādisaṃyeva paṭikkhipati,",
  "tika-vin06t:1152_3": "pavāraṇā na hotīti kira dhammasiritthero.",
  "tika-vin06t:1152_4": "Sace aññaṃ paṭikkhipati,",
  "tika-vin06t:1152_5": "na pavāreti. Kasmā?",
  "tika-vin06t:1152_6": "Asanasaṅkhātassa vippakatabhojanassābhāvato.",
  "tika-vin06t:1152_7": "Bhojanasālāyaṃ bhuñjanto ce,",
  "tika-vin06t:1152_8": "attano apāpuṇanakoṭṭhāsaṃ abhihaṭaṃ paṭikkhipati,",
  "tika-vin06t:1152_9": "na pavāreti.",
  "tika-vin06t:1152_10": "Kāmaṃ paṭikkhipati,",
  "tika-vin06t:1152_11": "patte pana ārāmiko ākirati,",
  "tika-vin06t:1152_12": "tato bhuñjituṃ na vaṭṭati.",
  "tika-vin06t:1152_13": "Idañhi buddhappaṭikuṭṭhaanesanāya uppanneyeva saṅgahaṃ gacchati.",
  "tika-vin06t:1152_14": "Yathā hi saṅghato uddhaṭapiṇḍaṃ dussīlo deti,",
  "tika-vin06t:1152_15": "taṃ paṭikkhipati,",
  "tika-vin06t:1152_16": "na pavāreti,",
  "tika-vin06t:1152_17": "evaṃsampadamidaṃ.",
  "tika-vin06t:1152_18": "“Visabhāgo lajjī ce deti,",
  "tika-vin06t:1152_19": "taṃ tena sambhogaṃ akattukāmatāya paṭikkhipati,",
  "tika-vin06t:1152_20": "pavāretīti apare”ti vuttaṃ.",
  "tika-vin06t:1152_21": "Parivesanāyāti bhattagge.",
  "tika-vin06t:1152_22": "“Maṃsena rasaṃ,",
  "tika-vin06t:1152_23": "maṃsañca rasañca maṃsarasanti āpajjanato ‘maṃsarasa’nti vutte paṭikkhepato hoti,",
  "tika-vin06t:1152_24": "maṃsassa rasaṃ maṃsarasanti viggaho nādhippeto”ti vuttaṃ.",
  "tika-vin06t:1152_25": "Maṃsakarambako nāma…pe…",
  "tika-vin06t:1152_26": "vaṭṭatīti suddhayāgu eva hoti.",
  "tika-vin06t:1152_27": "Appavāraṇamissakakarambakoyeva hoti,",
  "tika-vin06t:1152_28": "tasmā na pavāreti,",
  "tika-vin06t:1152_29": "tena vuttaṃ parato “idañca karambakena na samānetabba”ntiādi,",
  "tika-vin06t:1152_30": "tasmā “taṃ abhiharitvā kañjiyaṃ gaṇhathā’ti vadantaṃ paṭikkhipati,",
  "tika-vin06t:1152_31": "pavāraṇā na hotī”ti ca “missakayāguṃ gaṇhathā’ti avuttattā ‘sammissitaṃ visuṃ katvā detī’ti vuttattā”ti ca vuttaṃ,",
  "tika-vin06t:1152_32": "yasmā yāgumissakanti ettha padadvaye pavāraṇārahassa nāmaggahaṇaṃ natthi,",
  "tika-vin06t:1152_33": "tasmā tatra ce yāgu bahutarā vā hoti samasamā vā,",
  "tika-vin06t:1152_34": "na pavāreti. Kasmā?",
  "tika-vin06t:1152_35": "Tattha abhihārakapaṭikkhepakānaṃ yāgusaññattā.",
  "tika-vin06t:1152_36": "Yāgu ce mandā,",
  "tika-vin06t:1152_37": "bhattaṃ bahutaraṃ, pavāreti. Kasmā?",
  "tika-vin06t:1152_38": "Tesaṃ ubhinnampi tattha bhinnasaññattāti takko ācariyassa.",
  "tika-vin06t:1152_39": "Bhattamissake pavāraṇārahassa nāmassa sabbhāvato sabbadā pavāreti eva.",
  "tika-vin06t:1152_40": "Missake pana vuttanayena kāraṇaṃ vattabbaṃ.",
  "tika-vin06t:1152_41": "Visuṃ katvā detīti yathā bhattasiṭṭhaṃ na patati,",
  "tika-vin06t:1152_42": "tathā gāḷhaṃ hatthena pīḷetvā parissāvetvā deti.",
  "tika-vin06t:1153_0": "Akappiyakatanti ettha “kappiyaṃ akārāpitehi kadalipphalādīhi saddhiṃ atirittaṃ kappiyaṃ kārāpetvāpi taṃ",
  "tika-vin06t:1153_1": "kadalipphalādiṃ ṭhapetvā avasesaṃ bhuñjituṃ vaṭṭati.",
  "tika-vin06t:1153_2": "Amissakarasattā puna tāni kappiyaṃ kārāpetvā aññasmiṃ bhājane ṭhapetvā atirittaṃ kāretvā bhuñjituṃ vaṭṭati. Kasmā?",
  "tika-vin06t:1153_3": "Pubbe tesu vinayakammassa anāruḷhattā”ti vadanti.",
  "tika-vin06t:1153_4": "“Bhuttāvinā ca pavāritena āsanā vuṭṭhitena kata”nti vacanato bhuttāvinā appavāritena āsanā vuṭṭhitena kattabbanti siddhaṃ,",
  "tika-vin06t:1153_5": "tasmā “pātova addhānaṃ gacchantesu dvīsu eko pavārito avuṭṭhito tattha nisīdati,",
  "tika-vin06t:1153_6": "so itarena piṇḍāya caritvā laddhaṃ bhikkhaṃ attanā abhutvāpi ‘alametaṃ sabba’nti kātuṃ labhati evā”ti vuttaṃ,",
  "tika-vin06t:1153_7": "taṃ sukkapakkhe “bhuttāvinā kataṃ hotī”ti imināva siddhaṃ,",
  "tika-vin06t:1153_8": "tasmiṃ pakkhe attano sattaṅgāni na pūrenti,",
  "tika-vin06t:1153_9": "kaṇhapakkhe paṭibhāgena satta vuttānīti veditabbaṃ.",
  "tika-vin06t:1153_10": "Bhuttāvinā appavāritena āsanā vuṭṭhitena,",
  "tika-vin06t:1153_11": "avuṭṭhitena vā kataṃ hoti, vaṭṭati.",
  "tika-vin06t:1153_12": "“Pavāritena āsanā avuṭṭhitenevā”ti imaṃ pana atthavikappaṃ dīpetuṃ “sattaṅgāni vuttānī”tipi vattuṃ vaṭṭati.",
  "tika-vin06t:1153_13": "So puna kātuṃ na labhati paṭhamaṃ katassa puna teneva kattabbappasaṅgato.",
  "tika-vin06t:1153_14": "Yañca akataṃ,",
  "tika-vin06t:1153_15": "taṃ kattabbanti hi vuttaṃ.",
  "tika-vin06t:1153_16": "Atha sova paṭhamo puna kattukāmo hoti,",
  "tika-vin06t:1153_17": "aññasmiṃ bhājane pubbe akataṃ kātuṃ labhati.",
  "tika-vin06t:1153_18": "Dutiyo paṭhamabhājanepi kātuṃ labhati.",
  "tika-vin06t:1153_19": "“Yena akataṃ,",
  "tika-vin06t:1153_20": "tena kātabba”nti hi vuttaṃ.",
  "tika-vin06t:1153_21": "Imamevatthaṃ sandhāya “yena yaṃ paṭhamaṃ kappiyaṃ kataṃ,",
  "tika-vin06t:1153_22": "tameva so puna kātuṃ na labhati,",
  "tika-vin06t:1153_23": "aññena kātabba”nti likhitaṃ.",
  "tika-vin06t:1153_24": "Tattha tanti taṃ paṭhamaṃ katanti attho.",
  "tika-vin06t:1153_25": "Pesetvā kāretabbanti ettha anupasampanno ce gato,",
  "tika-vin06t:1153_26": "tatraṭṭhena ekena bhikkhunā paṭiggāhetvā aparena kāretabbanti tattha ekova evameva kātuṃ na labhatīti.",
  "tika-vin06t:1153_27": "“Yaṃ kiñci gilānaṃ uddissā’tiādivacanato vihārādīsu gilānassa pāpuṇanakoṭṭhāsampi gilānātirittaṃ nāma,",
  "tika-vin06t:1153_28": "tasmā vaṭṭatī”ti vadanti.",
  "tika-vin06t:1153_29": "Āhāratthāyāti vikāle evāti eke.",
  "tika-vin06t:1154_0": "241.",
  "tika-vin06t:1154_1": "Kāyakammaṃ ajjhoharaṇato.",
  "tika-vin06t:1154_2": "Vacīkammaṃ vācāya “atirittaṃ karotha bhante”ti akārāpanenāti veditabbaṃ.",
  "tika-vin06t:1155_0": "Paṭhamapavāraṇasikkhāpadavaṇṇanā niṭṭhitā.",
  "tika-vin06t:1156_0": "6. Dutiyapavāraṇasikkhāpadavaṇṇanā",
  "tika-vin06t:1157_0": "243. Sādhāraṇamevāti sabbapavāraṇānaṃ sādhāraṇaṃ “yāvattakaṃ icchasī”ti idaṃ.",
  "tika-vin06t:1158_0": "Dutiyapavāraṇasikkhāpadavaṇṇanā niṭṭhitā.",
  "tika-vin06t:1159_0": "7. Vikālabhojanasikkhāpadavaṇṇanā",
  "tika-vin06t:1160_0": "247- 9.",
  "tika-vin06t:1160_1": "Naṭānaṃ nāṭakāni naṭanāṭakāni,",
  "tika-vin06t:1160_2": "sītāharaṇādīni.",
  "tika-vin06t:1160_3": "Mūlañca taṃ khādanīyañcāti mūlakhādanīyaṃ.",
  "tika-vin06t:1160_4": "Esa nayo sabbattha.",
  "tika-vin06t:1160_5": "Piṭṭhanti cuṇṇaṃ.",
  "tika-vin06t:1160_6": "Khārakamūlanti yūpasamūlaṃ.",
  "tika-vin06t:1160_7": "Caccumūlaṃ neḷiyamūlaṃ.",
  "tika-vin06t:1160_8": "Tambakaṃ vacaṃ.",
  "tika-vin06t:1160_9": "Taṇḍuleyyakaṃ cūḷakuhu.",
  "tika-vin06t:1160_10": "Vatthuleyyakaṃ mahākuhu.",
  "tika-vin06t:1160_11": "Vajakali nikoṭṭhaṃ.",
  "tika-vin06t:1160_12": "Jajjharī hirato.",
  "tika-vin06t:1161_0": "Koṭṭhaṃ jaraṭṭhaṃ vuccati. Gaṇṭhi muhukulamudu vicayattha vajamuju vaduḷavi.",
  "tika-vin06t:1162_0": "Vajjayetime kiṃsukaṃ, haliddi. Kaseruko,",
  "tika-vin06t:1162_1": "kaṭibalavanti tassa nāmaṃ.",
  "tika-vin06t:1162_2": "Ambāṭakaṃ amūlakaṃ piḍhala kakkula.",
  "tika-vin06t:1162_3": "Masālu kinaḷa.",
  "tika-vin06t:1162_4": "Āluva kaḷi taḍḍhiaḷi alasa kaṭissala namedati mera.",
  "tika-vin06t:1162_5": "Siggu sīri koḷa kālakaṃ nekaḷavi.",
  "tika-vin06t:1162_6": "Khīravallikando tumūroriyo hoti.",
  "tika-vin06t:1162_7": "Saṅkhato dhovanameva.",
  "tika-vin06t:1162_8": "Ayaṃ “parisaṅkhāro”ti likhitaṃ.",
  "tika-vin06t:1162_9": "Khīrakākolī kirikaveḷi.",
  "tika-vin06t:1162_10": "Jīvikaṃ jīvihi.",
  "tika-vin06t:1162_11": "Usabhaka ummasuviyi.",
  "tika-vin06t:1163_0": "Hintālaṃ kitili.",
  "tika-vin06t:1163_1": "Kuntāla toho tilisatā padikaḷiro paṭasevalakaḷi.",
  "tika-vin06t:1163_2": "Karamandakaṃ karamba daṇḍokira udakajoti kaṇḍako.",
  "tika-vin06t:1163_3": "“Siṅghatakotipi vuccatī”ti likhitaṃ.",
  "tika-vin06t:1163_4": "Phaggava hakiḷi.",
  "tika-vin06t:1163_5": "Nattamālanti karañji.",
  "tika-vin06t:1164_0": "Sellu loholiyaṃ.",
  "tika-vin06t:1164_1": "Kāsamaddaka kuduvavali anasikina.",
  "tika-vin06t:1164_2": "Ummādiya melelidiya.",
  "tika-vin06t:1164_3": "Cīnamuggo venamutti huramugga.",
  "tika-vin06t:1164_4": "Rājamāso māhaviliti.",
  "tika-vin06t:1164_5": "Aggimanto muñci.",
  "tika-vin06t:1164_6": "Sunipaṇṇako tipilavanināḷikā tilaka.",
  "tika-vin06t:1164_7": "Bhūmiyaṃ jātaloṇīti ettha loṇīnāmassa sādhāraṇattā “bhūmiya”nti visesetvā vuttaṃ.",
  "tika-vin06t:1164_8": "Brahmīpattaṃ demeteye paṇasā.",
  "tika-vin06t:1164_9": "“Dīpavāsino vadantī”ti sithilaṃ katvā kasmā vuttanti ce?",
  "tika-vin06t:1164_10": "“Khādanīyatthaṃ pharatīti lakkhaṇena asamānattā”ti vuttaṃ.",
  "tika-vin06t:1164_11": "Padeliviniteki.",
  "tika-vin06t:1164_12": "Sulasipaṇṇanti tasāpalikaṃ.",
  "tika-vin06t:1165_0": "Agandhikapupphaṃ karissayeti cekavādidapupphaṃ celepatimalaṃ.",
  "tika-vin06t:1165_1": "Jīvantīpupphaṃ jīvitandigamala.",
  "tika-vin06t:1165_2": "Bakula muthuvala.",
  "tika-vin06t:1165_3": "Kuyyaka punapunnāmapunnarā,",
  "tika-vin06t:1165_4": "jātisumana.",
  "tika-vin06t:1165_5": "Navamālikā cehemala.",
  "tika-vin06t:1166_0": "Tintiṇika kacinī vileyi.",
  "tika-vin06t:1166_1": "Mātuluṅga lavano.",
  "tika-vin06t:1166_2": "Pussaphala supuli.",
  "tika-vin06t:1166_3": "Timbarūsaka tigibberehiti susatudhuta.",
  "tika-vin06t:1166_4": "Tipusavātiṅgaṇa dhutatikeṇa paṭiyi.",
  "tika-vin06t:1166_5": "Coca variyiyeli.",
  "tika-vin06t:1166_6": "Moca atireli.",
  "tika-vin06t:1166_7": "Goṭṭhaphalaṃ pūvaphalanti eke.",
  "tika-vin06t:1166_8": "Koṭṭhase kira acchiva.",
  "tika-vin06t:1167_0": "Asamussi bimba iti keci.",
  "tika-vin06t:1167_1": "Kāsmarīti sepaṇṇi.",
  "tika-vin06t:1167_2": "Atitemeti kariyametissa.",
  "tika-vin06t:1167_3": "Jātiphalaṃ kataṃmeti.",
  "tika-vin06t:1167_4": "Kaṭukaphalaṃ tiriraka.",
  "tika-vin06t:1168_0": "Taruṇaphalaṃ kiriupulu.",
  "tika-vin06t:1168_1": "Pokkharaṭṭhi kiñcakkhaṭṭhi.",
  "tika-vin06t:1168_2": "Siddhatthakaṃ sāsapaṃ setavaṇṇaṃ.",
  "tika-vin06t:1168_3": "Rājikaṃ rattaṃ hoti.",
  "tika-vin06t:1169_0": "Hiṅguṃ hiṅgujatunti sabbāpi hiṅguvikatiyo.",
  "tika-vin06t:1169_1": "Ettha hiṅgujatu nāma pattasākhā pacitvā kātabbā.",
  "tika-vin06t:1169_2": "Sākhā pacitvā katā sipāṭikā.",
  "tika-vin06t:1169_3": "Aññehi missetvā katāti keci.",
  "tika-vin06t:1169_4": "Takaṃ kaṭṭhajanti aggikeḷini.",
  "tika-vin06t:1169_5": "Nikitissākālesayo. Timera,",
  "tika-vin06t:1169_6": "takapatti pasākhāpatte pacitvā kātabbā.",
  "tika-vin06t:1169_7": "“Takapaṇṇi sāvati eva kātabbā”ti likhitaṃ.",
  "tika-vin06t:1170_0": "Vikālabhojanasikkhāpadavaṇṇanā niṭṭhitā.",
  "tika-vin06t:1171_0": "8. Sannidhikārakasikkhāpadavaṇṇanā",
  "tika-vin06t:1172_0": "253.",
  "tika-vin06t:1172_1": "Aparajju sannidhi nāma hotīti attho.",
  "tika-vin06t:1172_2": "Ajja paṭiggahitanti na kevalaṃ paṭiggahitameva,",
  "tika-vin06t:1172_3": "atha kho uggahitakampi,",
  "tika-vin06t:1172_4": "teneva aṭṭhakathāyaṃ “paṭiggaṇhāti,",
  "tika-vin06t:1172_5": "āpatti dukkaṭassāti evaṃ sannidhikataṃ yaṃ kiñci yāvakālikaṃ vā yāmakālikaṃ vā ajjhoharitukāmatāya gaṇhantassa",
  "tika-vin06t:1172_6": "paṭiggahaṇe tāva āpatti dukkaṭassā”ti vuttaṃ.",
  "tika-vin06t:1172_7": "Yadi taṃ paṭhamameva paṭiggahitaṃ,",
  "tika-vin06t:1172_8": "“paṭiggahaṇe tāvā”ti na vattabbaṃ,",
  "tika-vin06t:1172_9": "tasmā veditabbametaṃ “attano kāle gahitaṃ ajja paṭiggahita’nti vutta”nti.",
  "tika-vin06t:1173_0": "Etthāha –",
  "tika-vin06t:1173_1": "yathā pañca bhesajjāni uggahitakāni anadhippetāni.",
  "tika-vin06t:1173_2": "Sattāhātikkame anāpatti anajjhoharaṇīyattā,",
  "tika-vin06t:1173_3": "tathā idhāpi uggahitakaṃ nādhippetanti?",
  "tika-vin06t:1173_4": "Ettha vuccati –",
  "tika-vin06t:1173_5": "bhesajjasikkhāpade uggahitakaṃ nādhippetanti yuttaṃ attano kālātikkamanamattena tattha āpattippasaṅgato.",
  "tika-vin06t:1173_6": "Ettha na yuttaṃ attano kālātikkamanamattena āpattippasaṅgābhāvato.",
  "tika-vin06t:1173_7": "Ajjhoharaṇeneva hi ettha āpattīti adhippāyo,",
  "tika-vin06t:1173_8": "tasmā anugaṇṭhipadamatena ajja uggahetvā punadivase bhuñjanto dve āpattiyo āpajjati.",
  "tika-vin06t:1174_0": "Tatrāyaṃ vicāraṇā –",
  "tika-vin06t:1174_1": "attanā bhuñjitukāmo ajja uggahetvā punadivase bhuñjati,",
  "tika-vin06t:1174_2": "dve āpattiyo āpajjati.",
  "tika-vin06t:1174_3": "Sāmaṇerādīnaṃyeva atthāya uggahetvā gahitaṃ punadivase paṭiggahetvā bhuñjanto āpattiyā na kāretabboti.",
  "tika-vin06t:1174_4": "Paṭiggaṇhāti,",
  "tika-vin06t:1174_5": "āpatti dukkaṭassāti etthāyamadhippāyo –",
  "tika-vin06t:1174_6": "sace belaṭṭhasīso viya dutiyatatiyādidivasatthāya ajja paṭiggahetvā sāmaṇerādīnaṃ gopanatthāya deti,",
  "tika-vin06t:1174_7": "tassa punadivase ajjhoharaṇatthaṃ paṭiggahaṇe āpatti dukkaṭassāti sambhavati.",
  "tika-vin06t:1174_8": "Sayameva sace taṃ gopetvā ṭhapeti,",
  "tika-vin06t:1174_9": "punadivase patitaṃ kacavaraṃ disvā vimativasena vā paṭiggaṇhato paṭiggahaṇatova āpatti dukkaṭassāti sambhavati.",
  "tika-vin06t:1174_10": "No ce paṭiggaṇhāti,",
  "tika-vin06t:1174_11": "taṃ dukkaṭaṃ natthi.",
  "tika-vin06t:1174_12": "“Idañhi ‘ekaṃ pādaṃ atikkāmeti,",
  "tika-vin06t:1174_13": "āpatti thullaccayassā’tiādi viyā”ti vuttaṃ.",
  "tika-vin06t:1174_14": "Yo pana ekappahāreneva dvepi pāde atikkāmeti,",
  "tika-vin06t:1174_15": "tassa taṃ thullaccayaṃ natthi,",
  "tika-vin06t:1174_16": "evaṃsampadamidanti veditabbaṃ.",
  "tika-vin06t:1174_17": "Ettha paṭiggahitabhāvaṃ avijahantameva sannidhiṃ janetīti dhammasiritthero,",
  "tika-vin06t:1174_18": "taṃ “paṭiggaṇhāti,",
  "tika-vin06t:1174_19": "āpatti dukkaṭassā”ti pāḷiyā virujjhati.",
  "tika-vin06t:1174_20": "Kapālena pīto pana sneho abbohāriko.",
  "tika-vin06t:1174_21": "Kiñcāpi uṇhe otāpentassa paggharati,",
  "tika-vin06t:1174_22": "tathāpi “bhesajjasikkhāpade viyā”ti vuttaṃ.",
  "tika-vin06t:1174_23": "Itarathā kapālena pītā sappiādayopi sattāhātikkame āpattiṃ janeyyunti.",
  "tika-vin06t:1174_24": "Sayaṃ paṭiggahetvāti idhāpi pubbe vuttavidhiyeva.",
  "tika-vin06t:1174_25": "Duddhotapattakathāpi etena sameti viya.",
  "tika-vin06t:1174_26": "Āhāratthāyāti kālepi labbhati.",
  "tika-vin06t:1174_27": "Pakatiāmiseti kappiyāmise.",
  "tika-vin06t:1174_28": "Sāmisena mukhena ajjhoharato dveti “hiyyo paṭiggahitayāmakālikaṃ ajja purebhattaṃ sāmisena mukhena ajjhoharato dve pācittiyānī”ti likhitaṃ.",
  "tika-vin06t:1174_29": "Ajja paṭiggahitaṃ yāvakālikampi hi yāmātikkantapānakena saṃsaṭṭhaṃ sannidhiṃ karoti.",
  "tika-vin06t:1174_30": "Akappiyamaṃsesu manussamaṃse thullaccayaṃ,",
  "tika-vin06t:1174_31": "sesamaṃse dukkaṭañca vaḍḍhati.",
  "tika-vin06t:1175_0": "255.",
  "tika-vin06t:1175_1": "Sattāhakālikaṃ yāvajīvikaṃ āhāratthāyāti kālepi dukkaṭameva sannidhiṃ anāpajjanatoti keci.",
  "tika-vin06t:1175_2": "Tadahu paṭiggahitaṃ tadahu purebhattaṃ vaṭṭatīti ce? Na,",
  "tika-vin06t:1175_3": "pāḷiyampi aṭṭhakathāyampi visesassa natthitāya.",
  "tika-vin06t:1175_4": "Bhesajjasikkhāpade purebhattaṃ yathāsukhaṃ paribhuñjanaṃ vuttanti ce?",
  "tika-vin06t:1175_5": "Āhāre sappiādi saṅgahaṃ yāti,",
  "tika-vin06t:1175_6": "tena taggatikavasena vuttaṃ,",
  "tika-vin06t:1175_7": "na bhesajjavasena vuttanti upatisso.",
  "tika-vin06t:1176_0": "Sannidhikārakasikkhāpadavaṇṇanā niṭṭhitā.",
  "tika-vin06t:1177_0": "9. Paṇītabhojanasikkhāpadavaṇṇanā",
  "tika-vin06t:1178_0": "259.",
  "tika-vin06t:1178_1": "Akappiyasappināti yesaṃ maṃsaṃ na kappati,",
  "tika-vin06t:1178_2": "tesaṃ sappinā.",
  "tika-vin06t:1178_3": "“Vasātelañhi ṭhapetvā akappiyasappi nāma natthī”ti likhitaṃ.",
  "tika-vin06t:1178_4": "Visaṅketanti ettha “sūpodanaviññattipi na hotī”ti vuttaṃ.",
  "tika-vin06t:1178_5": "Kāyikānīti kāyena āpajjitabbāni.",
  "tika-vin06t:1179_0": "261.",
  "tika-vin06t:1179_1": "Mahānāmasikkhāpadena kāretabboti saṅghavasena pavārite bhesajjatthāya sappiādipañcakaṃ viññāpeti ce,",
  "tika-vin06t:1179_2": "tattha “na bhesajjena karaṇīyena bhesajja”nti ettha saṅgahaṃ gacchati,",
  "tika-vin06t:1179_3": "tasmā “tena pācittiya”nti vuttaṃ.",
  "tika-vin06t:1179_4": "Pāḷimuttakesu “bhikkhunīnampi dukkaṭa”nti likhitaṃ.",
  "tika-vin06t:1180_0": "Paṇītabhojanasikkhāpadavaṇṇanā niṭṭhitā.",
  "tika-vin06t:1181_0": "10. Dantaponasikkhāpadavaṇṇanā",
  "tika-vin06t:1182_0": "264- 5.",
  "tika-vin06t:1182_1": "Mukhadvāranti kaṇṭhanāḷi.",
  "tika-vin06t:1182_2": "Uccāraṇamattanti ukkhipitabbamattakaṃ.",
  "tika-vin06t:1182_3": "Kasaṭaṃ chaḍḍetvāti samudācāravasena,",
  "tika-vin06t:1182_4": "achaḍḍitepi “vaṭṭatī”ti vuttaṃ.",
  "tika-vin06t:1182_5": "Hatthapāsātikkamanti dāyakassa.",
  "tika-vin06t:1182_6": "Bhikkhussa detīti aññassa bhikkhussa.",
  "tika-vin06t:1182_7": "Kañjikanti yaṃ kiñci dravaṃ.",
  "tika-vin06t:1182_8": "Patto paṭiggahetabboti bhūmiyaṃ ṭhapite abhihārābhāvato.",
  "tika-vin06t:1182_9": "“Yathā paṭhamataraṃ patitatheve doso natthi,",
  "tika-vin06t:1182_10": "tathā ākiritvā apanentānaṃ patitathevepi abhihaṭattā nevatthi doso”ti likhitaṃ.",
  "tika-vin06t:1182_11": "Carukenāti khuddakapiṇḍena.",
  "tika-vin06t:1182_12": "Jāgarantassapīti “api-",
  "tika-vin06t:1182_13": "saddena suttassapī”ti likhitaṃ.",
  "tika-vin06t:1182_14": "Kecīti abhayagirivāsino.",
  "tika-vin06t:1182_15": "Tehi kāyasaṃsagge kāyapaṭibaddhenāpi tappaṭibaddhenāpi thullaccayāpatti dassitā evāti attho.",
  "tika-vin06t:1182_16": "Kāyapaṭibaddhapaṭibaddhenāti vacanamattamevetaṃ.",
  "tika-vin06t:1182_17": "“Satthakenāti paṭiggahitakenā”ti likhitaṃ,",
  "tika-vin06t:1182_18": "taṃ dullikhitaṃ satipi male puna paṭiggahetabbakiccābhāvato.",
  "tika-vin06t:1182_19": "Kesañci atthāyāti anupasampannānaṃ atthāya.",
  "tika-vin06t:1182_20": "“Sāmaṇerassa hatthaṃ phuṭṭhamattameva taṃ pariccatta”nti likhitaṃ.",
  "tika-vin06t:1183_0": "Paṭiggahaṇupagabhāraṃ nāma majjhimapurisena ukkhipitabbakaṃ.",
  "tika-vin06t:1183_1": "Mūlapaṭiggahaṇameva vaṭṭatīti ettha “macchikavāraṇatthanti vuttattā ‘abhuñjanatthāyāpi paṭiggahetvā gahite vaṭṭatī”’ti ye vadanti,",
  "tika-vin06t:1183_2": "te vattabbā “sīsamakkhanatelaṃ paṭiggahetvā ‘idaṃ sīsamakkhana’nti anābhogeneva sattāhaṃ atikkāmentassa kiṃ nissaggiyaṃ bhaveyyā”tiādi,",
  "tika-vin06t:1183_3": "suttādhippāyo pana evaṃ gahetabbo “macchikavāraṇatthaṃ bījantassa tasmiṃ laggarajādimhi patte patite",
  "tika-vin06t:1183_4": "sukhaṃ paribhuñjituṃ sakkā’ti saññāya pubbe paṭiggahitabba”nti vuttaṃ.",
  "tika-vin06t:1183_5": "Parivattanakathāyaṃ “amhākaṃ taṇḍulesu khīṇesu etehi amhākaṃ hatthagatehi sāmaṇerasantakehipi sakkā patiṭṭhapetu’nti",
  "tika-vin06t:1183_6": "bhikkhūnaṃ cittuppādo ce sambhavati,",
  "tika-vin06t:1183_7": "‘parivattanaṃ sātthaka’nti upatissatthero”ti vuttaṃ.",
  "tika-vin06t:1183_8": "Yadi evaṃ suddhacittānaṃ niratthakanti āpannameva,",
  "tika-vin06t:1183_9": "tathā “paṇḍito esa sāmaṇero pattaparivattanaṃ katvā dassati,",
  "tika-vin06t:1183_10": "mayameva ca imassa vissāsena vā yācitvā vā bhuñjissāmā”ti citte sati bhuñjituṃ na vaṭṭati katepi parivattaneti ca āpannaṃ,",
  "tika-vin06t:1183_11": "kiṃ bahunā.",
  "tika-vin06t:1183_12": "Nirapekkheheva gaṇhitabbaṃ,",
  "tika-vin06t:1183_13": "na sāpekkhehīti dassanatthaṃ vuttanti ācariyo.",
  "tika-vin06t:1183_14": "Ayamevattho “sace pana sakkoti vitakkaṃ sodhetuṃ,",
  "tika-vin06t:1183_15": "tato laddhaṃ khāditumpi vaṭṭatī”ti vacanena siddhova.",
  "tika-vin06t:1183_16": "Ādhārake patto ṭhapito hoti yathāpaṭiggahitabhāve nirālayo.",
  "tika-vin06t:1183_17": "Samuddodakena appaṭiggahitakena.",
  "tika-vin06t:1183_18": "Meṇḍakassa khīraṃ khīrattāva vaṭṭati.",
  "tika-vin06t:1183_19": "“Attano pana khīraṃ mukheneva pivantassa anāpattīti dassetuṃ vutta”nti vuttaṃ.",
  "tika-vin06t:1183_20": "“Sarīranissitamahābhūtāni hi idhādhippetānī”ti likhitaṃ,",
  "tika-vin06t:1183_21": "tadubhayampi “kappiyamaṃsakhīraṃ vā”tiādinā nayena virujjhati.",
  "tika-vin06t:1184_0": "Apica “appaṭiggahitabhājane aññabhikkhusantake attano piṇḍapātaṃ pakkhipati,",
  "tika-vin06t:1184_1": "‘taṃ thoka’nti vā aññena vā kāraṇena vadati,",
  "tika-vin06t:1184_2": "taṃ sabbesaṃ na kappati. Kasmā?",
  "tika-vin06t:1184_3": "Vinayadukkaṭattā.",
  "tika-vin06t:1184_4": "Attanā paṭiggahetvā pakkhipitabbaṃ vinayavidhiṃ akatvā dukkaṭanti adhippāyo.",
  "tika-vin06t:1184_5": "Evaṃ tādisaṃ kimatthaṃ na bhuñjatīti?",
  "tika-vin06t:1184_6": "Aṭṭhakathāyaṃ ‘uggahitako hotī’ti vuttattā.",
  "tika-vin06t:1184_7": "Evañhi tattha vuttaṃ bhūmiyaṃ vā bhājane vā phalaṃ vā yaṃ kiñci āmisaṃ vā yāvajīvikampi appaṭiggahitakaṃ ajānanto āmasati,",
  "tika-vin06t:1184_8": "na vaṭṭati,",
  "tika-vin06t:1184_9": "uggahitakaṃ hotī”ti anugaṇṭhipade vuttaṃ,",
  "tika-vin06t:1184_10": "tasmā imassa matena bhikkhu bhikkhussa sace patte appaṭiggahite piṇḍaṃ ṭhapeti,",
  "tika-vin06t:1184_11": "taṃ akappiyaṃ uggahitakanti siddhaṃ.",
  "tika-vin06t:1184_12": "Ayamevattho “sace attano vā bhikkhūnaṃ vā yāgupacanakabhājane…pe…",
  "tika-vin06t:1184_13": "nirāmisaṃ katvā paribhuñjitabba”nti vacanena saṃsanditvā kathetabbo.",
  "tika-vin06t:1184_14": "“Kappiyamaṃsakhīraṃ vā”ti pasaṅgavasena vuttaṃ.",
  "tika-vin06t:1184_15": "Dadhi ce paṭiladdhaṃ,",
  "tika-vin06t:1184_16": "tañca adhippetanti keci.",
  "tika-vin06t:1185_0": "Dantaponasikkhāpadavaṇṇanā niṭṭhitā.",
  "tika-vin06t:1186_0": "Samatto vaṇṇanākkamena bhojanavaggo catuttho.",
  "tika-vin06t:1187_0": "5. Acelakavaggo",
  "tika-vin06t:1188_0": "1. Acelakasikkhāpadavaṇṇanā",
  "tika-vin06t:1189_0": "269. Vighāsādānaṃ antarā pūvalābhena aññatarā paribbājikā pavisitvā ṭhitā. Dāpetīti anupasampannena.",
  "tika-vin06t:1190_0": "Acelakasikkhāpadavaṇṇanā niṭṭhitā.",
  "tika-vin06t:1191_0": "2. Uyyojanasikkhāpadavaṇṇanā",
  "tika-vin06t:1192_0": "276.",
  "tika-vin06t:1192_1": "Vijahantassāti anādaratthe sāmivacanaṃ.",
  "tika-vin06t:1192_2": "Uyyojakassa vijahantassa sato āpatti dukkaṭassātipi attho.",
  "tika-vin06t:1192_3": "Idha anupasampanno nāma sāmaṇerovādhippeto.",
  "tika-vin06t:1193_0": "Uyyojanasikkhāpadavaṇṇanā niṭṭhitā.",
  "tika-vin06t:1194_0": "3. Sabhojanasikkhāpadavaṇṇanā",
  "tika-vin06t:1195_0": "280.",
  "tika-vin06t:1195_1": "Sabhojaneti ettha paṭhamavikappo “itthī ca puriso cā”ti iminā tatiyapadena yujjati,",
  "tika-vin06t:1195_2": "dutiyavikappo paṭhamehi dvīhi.",
  "tika-vin06t:1195_3": "Kuleti ghare.",
  "tika-vin06t:1195_4": "Anupavisitvā nisīdanacittena sacittakaṃ.",
  "tika-vin06t:1196_0": "Sabhojanasikkhāpadavaṇṇanā niṭṭhitā.",
  "tika-vin06t:1197_0": "4. Rahopaṭicchannasikkhāpadavaṇṇanā",
  "tika-vin06t:1198_0": "284.",
  "tika-vin06t:1198_1": "Idha pañcamaṃ upanandassa catutthaṃ hoti,",
  "tika-vin06t:1198_2": "tasmā bhikkhunivaggassa dasamaṭṭhakathāyaṃ upari upanandassa “tatiyasikkhāpadenā”ti na pāṭho,",
  "tika-vin06t:1198_3": "“catutthenā”ti pāṭhoti veditabbo.",
  "tika-vin06t:1199_0": "Rahopaṭicchannasikkhāpadavaṇṇanā niṭṭhitā.",
  "tika-vin06t:1200_0": "5. Rahonisajjasikkhāpadavaṇṇanā",
  "tika-vin06t:1201_0": "289. Rahonisajjasikkhāpadaṃ uttānatthameva.",
  "tika-vin06t:1202_0": "6. Cārittasikkhāpadavaṇṇanā",
  "tika-vin06t:1203_0": "294. Sabhattoti nimantanabhattoti porāṇā.",
  "tika-vin06t:1204_0": "Purebhattañca piṇḍāya, caritvā yadi bhuñjati;",
  "tika-vin06t:1205_0": "Siyā paramparāpatti, pacchābhattaṃ na sā siyā.",
  "tika-vin06t:1206_0": "Pacchābhattañca gamiko, pubbagehaṃ yadi gacche;",
  "tika-vin06t:1207_0": "Eke āpattiyevāti, anāpattīti ekacce.",
  "tika-vin06t:1208_0": "Kulantarassokkamane, āpattimatayo hi te;",
  "tika-vin06t:1209_0": "Samānabhattapaccāsā, iti āhu idhāpare.",
  "tika-vin06t:1210_0": "Matā gaṇikabhattena, samenti naṃ nimantane;",
  "tika-vin06t:1211_0": "Vissajjanaṃ samānanti, eke sammukhatāpare.",
  "tika-vin06t:1212_0": "Sanniṭṭhānatthikeheva, vicāretabbabhedato;",
  "tika-vin06t:1213_0": "Viññū cārittamicceva, sikkhāpadamidaṃ vidūti.",
  "tika-vin06t:1214_0": "Cārittasikkhāpadavaṇṇanā niṭṭhitā.",
  "tika-vin06t:1215_0": "7. Mahānāmasikkhāpadavaṇṇanā",
  "tika-vin06t:1216_0": "310.",
  "tika-vin06t:1216_1": "Kālanti so.",
  "tika-vin06t:1216_2": "Yasmā saṅghapavāraṇāyamevāyaṃ vidhi,",
  "tika-vin06t:1216_3": "tasmā “ñātakānaṃ pavāritāna”nti vuttaṃ.",
  "tika-vin06t:1216_4": "“Iminā hi tayā pavāritamha,",
  "tika-vin06t:1216_5": "amhākañca iminā ca iminā ca attho”ti yathābhūtaṃ ācikkhitvā viññāpetuṃ gilānova labhati.",
  "tika-vin06t:1216_6": "Yaṃ pana vuttaṃ paṇītabhojanasikkhāpade “mahānāmasikkhāpadena kāretabbo”ti,",
  "tika-vin06t:1216_7": "taṃ saṅghavasena pavāritaṃ,",
  "tika-vin06t:1216_8": "bhesajjatthāya sappiādibhesajjapañcakaṃ viññāpeti ce,",
  "tika-vin06t:1216_9": "“na bhesajjena karaṇīyena bhesajjaṃ viññāpetī’ti vacanena pācittiyanti attho”ti likhitaṃ.",
  "tika-vin06t:1217_0": "Mahānāmasikkhāpadavaṇṇanā niṭṭhitā.",
  "tika-vin06t:1218_0": "8. Uyyuttasenāsikkhāpadavaṇṇanā",
  "tika-vin06t:1219_0": "311- 5.",
  "tika-vin06t:1219_1": "Maṃ diṭṭhenāti mayā diṭṭhena,",
  "tika-vin06t:1219_2": "mama dassanena vā.",
  "tika-vin06t:1219_3": "Ekampi sarahatthaṃ purisanti aṅgapariyāpannaṃ.",
  "tika-vin06t:1220_0": "Uyyuttasenāsikkhāpadavaṇṇanā niṭṭhitā.",
  "tika-vin06t:1221_0": "9. Senāvāsasikkhāpadavaṇṇanā",
  "tika-vin06t:1222_0": "319.",
  "tika-vin06t:1222_1": "Navame senāparikkhepena vā parikkhepārahaṭṭhānena vā sañcaraṇaṭṭhānapariyantena vā paricchinditabbā.",
  "tika-vin06t:1223_0": "Senāvāsasikkhāpadavaṇṇanā niṭṭhitā.",
  "tika-vin06t:1224_0": "10. Uyyodhikasikkhāpadavaṇṇanā",
  "tika-vin06t:1225_0": "324.",
  "tika-vin06t:1225_1": "Dasame ekamekaṃ dassanāya gacchati,",
  "tika-vin06t:1225_2": "āpatti dukkaṭassa.",
  "tika-vin06t:1225_3": "Yattha ṭhito passati,",
  "tika-vin06t:1225_4": "āpatti pācittiyassātiādi.",
  "tika-vin06t:1225_5": "Aṭṭhame pana ekamekaṃ dassanāya gacchati,",
  "tika-vin06t:1225_6": "āpatti dukkaṭassa.",
  "tika-vin06t:1225_7": "Yattha ṭhito passati,",
  "tika-vin06t:1225_8": "āpatti dukkaṭassāti pāḷi. Kasmā?",
  "tika-vin06t:1225_9": "Aṅgappamāṇābhedepi anīkavisesato.",
  "tika-vin06t:1225_10": "Dasame pana aṭṭhamaṅgassa dassanena dukkaṭaṃ siyāti.",
  "tika-vin06t:1226_0": "Uyyodhikasikkhāpadavaṇṇanā niṭṭhitā.",
  "tika-vin06t:1227_0": "Samatto vaṇṇanākkamena acelakavaggo pañcamo.",
  "tika-vin06t:1228_0": "6. Surāpānavaggo",
  "tika-vin06t:1229_0": "1. Surāpānasikkhāpadavaṇṇanā",
  "tika-vin06t:1230_0": "Āyasmato yaṃ muni sāgatassa,",
  "tika-vin06t:1231_0": "Mahiddhikattassa nidassanena;",
  "tika-vin06t:1232_0": "Pānassa doso tassa dassanatthaṃ,",
  "tika-vin06t:1233_0": "Pubbeva so bhaddavatiṃ payāto.",
  "tika-vin06t:1234_0": "Tasmā passaṃ nāgamapothayitvā,",
  "tika-vin06t:1235_0": "Vinissaṭaṃ sāgataṃ iddhiyā ca;",
  "tika-vin06t:1236_0": "Nato surāpānanisedhanatthaṃ,",
  "tika-vin06t:1237_0": "Kosambimevajjhagamāti ñeyyaṃ.",
  "tika-vin06t:1238_0": "326- 8.",
  "tika-vin06t:1238_1": "Pasupālakāti ajapālakā.",
  "tika-vin06t:1238_2": "Yena majjati,",
  "tika-vin06t:1238_3": "tassa bījato paṭṭhāya.",
  "tika-vin06t:1238_4": "Keci “sacittakapakkhe cittaṃ akusalamevāti vuttattā vatthuṃ jānitvā pivato akusala”nti vadanti.",
  "tika-vin06t:1238_5": "Evaṃ sati “akusaleneva pātabbatāyāti na vattabba”nti vutte “sacittakapakkhameva sandhāyā”ti vadanti.",
  "tika-vin06t:1238_6": "Evaṃ sati “kusalākusalābyākatacittanti vattabba”nti vutte tampi “tabbahulanayena vutta”nti vadanti.",
  "tika-vin06t:1238_7": "Kaṅkhāvitaraṇiyampi avisesetvā “akusalacitta”nti vuttaṃ,",
  "tika-vin06t:1238_8": "tasmā “taṃ akusaleneva pivatī”ti vadantīti.",
  "tika-vin06t:1239_0": "Surāpānasikkhāpadavaṇṇanā niṭṭhitā.",
  "tika-vin06t:1240_0": "2. Aṅgulipatodakasikkhāpadavaṇṇanā",
  "tika-vin06t:1241_0": "330. Aṅgulipatodakasikkhāpadaṃ uttānatthameva.",
  "tika-vin06t:1242_0": "3. Hasadhammasikkhāpadavaṇṇanā",
  "tika-vin06t:1243_0": "336.",
  "tika-vin06t:1243_1": "Tatiye kathaṃ tivedanaṃ?",
  "tika-vin06t:1243_2": "Hasādhippāyeneva “parassa dukkhaṃ uppādessāmī”ti udakaṃ khipantassa dukkhavedanaṃ.",
  "tika-vin06t:1243_3": "Sesaṃ uttānaṃ.",
  "tika-vin06t:1244_0": "Idaṃ saññāvimokkhañce, tikapācittiyaṃ kathaṃ;",
  "tika-vin06t:1245_0": "Kīḷitaṃva akīḷāti, micchāgāhena taṃ siyā.",
  "tika-vin06t:1246_0": "Ettāvatā kathaṃ kīḷā, iti kīḷāyaṃ evāyaṃ;",
  "tika-vin06t:1247_0": "Akīḷāsaññī hotettha, vinayatthaṃ samādaye.",
  "tika-vin06t:1248_0": "Ekantākusalo yasmā, kīḷāyābhiratamano;",
  "tika-vin06t:1249_0": "Tasmā akusalaṃ cittaṃ, ekamevettha labbhatīti.",
  "tika-vin06t:1250_0": "Hasadhammasikkhāpadavaṇṇanā niṭṭhitā.",
  "tika-vin06t:1251_0": "4. Anādariyasikkhāpadavaṇṇanā",
  "tika-vin06t:1252_0": "344.",
  "tika-vin06t:1252_1": "“Lokavajjaṃ atikkamitvā ‘idaṃ amhākaṃ ācariyuggaho’ti vadantassa na vaṭṭatī”ti likhitaṃ.",
  "tika-vin06t:1252_2": "Yaṃ saṃkiliṭṭheneva cittena āpajjati,",
  "tika-vin06t:1252_3": "yaṃ vā ariyapuggalo apaññatte sikkhāpade ajjhācarati,",
  "tika-vin06t:1252_4": "idaṃ lokavajjanti sabbatthikavādīādīni ācariyakulāni.",
  "tika-vin06t:1252_5": "Tattha dutiyatatiyavikappo idha na adhippeto sekhiyānaṃ lokavajjattā.",
  "tika-vin06t:1253_0": "Gārayho ācariyuggahoti ettha “yasmā ucchuraso sattāhakāliko,",
  "tika-vin06t:1253_1": "tassa kasaṭo yāvajīviko,",
  "tika-vin06t:1253_2": "dvinnaṃyeva samavāyo ucchuyaṭṭhi,",
  "tika-vin06t:1253_3": "tasmā vikāle ucchuyaṭṭhiṃ khādituṃ vaṭṭati guḷaharīṭakaṃ viyā’ti evamādiko sampati nibbatto gārayhācariyavādo na gahetabbo”ti ca,",
  "tika-vin06t:1253_4": "paṇṇattivajje pana vaṭṭatīti “na pattahatthena kavāṭo paṇāmetabbo’ti imassa ‘yena hatthena patto gahito,",
  "tika-vin06t:1253_5": "tena hatthena na paṇāmetabbo,",
  "tika-vin06t:1253_6": "itarena paṇāmetabbo’ti atthaṃ gahetvā tathā ācaranto na āpattiyā kāretabbo.",
  "tika-vin06t:1253_7": "‘Tathā buddhabodhicetiyānaṃ pupphaṃ gaṇhituṃ vaṭṭatīti tathā ācaranto”ti ca.",
  "tika-vin06t:1253_8": "Tathā ācarati abhayagirivāsiko.",
  "tika-vin06t:1253_9": "Mahāvihāravāsino ce evaṃ vadanti,",
  "tika-vin06t:1253_10": "“mā evaṃ vadā”ti apasādetabbo.",
  "tika-vin06t:1253_11": "Tena vuttaṃ “suttaṃ suttānulomañca uggahitakānaṃyevā”tiādi.",
  "tika-vin06t:1253_12": "“Idaṃ sabbaṃ upatissatthero āhā”ti ca vuttaṃ.",
  "tika-vin06t:1253_13": "“Suttānulomaṃ aṭṭhakathā”ti likhitaṃ.",
  "tika-vin06t:1254_0": "Anādariyasikkhāpadavaṇṇanā niṭṭhitā.",
  "tika-vin06t:1255_0": "5. Bhiṃsāpanasikkhāpadavaṇṇanā",
  "tika-vin06t:1256_0": "345. Bhiṃsāpanasikkhāpadaṃ uttānatthameva.",
  "tika-vin06t:1257_0": "6. Jotisikkhāpadavaṇṇanā",
  "tika-vin06t:1258_0": "354. “Visibbanāpekkho”ti vacanato yassa apekkhā natthi, tassa anāpatti.",
  "tika-vin06t:1259_0": "Jotisikkhāpadavaṇṇanā niṭṭhitā.",
  "tika-vin06t:1260_0": "7. Nahānasikkhāpadavaṇṇanā",
  "tika-vin06t:1261_0": "364. Nahānasikkhāpadaṃ uttānatthameva.",
  "tika-vin06t:1262_0": "8. Dubbaṇṇakaraṇasikkhāpadavaṇṇanā",
  "tika-vin06t:1263_0": "368.",
  "tika-vin06t:1263_1": "Alabhīti labho.",
  "tika-vin06t:1263_2": "Yathā “pacatīti paco,",
  "tika-vin06t:1263_3": "pathatīti patho”ti vuccati,",
  "tika-vin06t:1263_4": "evaṃ “labhatīti labho”ti kasmā na vuttaṃ?",
  "tika-vin06t:1263_5": "Pariniṭṭhitalābhasseva idhādhippetattā.",
  "tika-vin06t:1263_6": "Maggeti sibbinimagge.",
  "tika-vin06t:1263_7": "Kappakatena saddhiṃ akappakataṃ sibbeti.",
  "tika-vin06t:1263_8": "Yāvatā adhiṭṭhānaṃ na vijahati,",
  "tika-vin06t:1263_9": "tāvatā pubbaṃ kappameva.",
  "tika-vin06t:1263_10": "Kappaṃ na vijahati ce,",
  "tika-vin06t:1263_11": "puna kappaṃ dātabbanti ācariyassa takko.",
  "tika-vin06t:1264_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin06t:1265_0": "9. Vikappanasikkhāpadavaṇṇanā",
  "tika-vin06t:1266_0": "374. Paribhogo ettha kāyakammaṃ. Apaccuddhāraṇaṃ vacīkammaṃ.",
  "tika-vin06t:1267_0": "Vikappanasikkhāpadavaṇṇanā niṭṭhitā.",
  "tika-vin06t:1268_0": "10. Cīvarāpanidhānasikkhāpadavaṇṇanā",
  "tika-vin06t:1269_0": "379.",
  "tika-vin06t:1269_1": "Dasame yasmā nisīdanasanthataṃ cīvaranisīdanampīti ubhayampi sadasameva,",
  "tika-vin06t:1269_2": "tasmā taṃ ubhayampi ekato katvā “nisīdanaṃ nāma sadasaṃ vuccatī”ti āha.",
  "tika-vin06t:1269_3": "Tatthāpi cīvaraggahaṇena cīvaranisīdanaṃ gahitamevāti atthato santhatanisīdanameva vuttaṃ hoti.",
  "tika-vin06t:1269_4": "Yadi evaṃ “nisīdanasanthataṃ nāma sadasaṃ vuccatī”ti vattabbanti? Na,",
  "tika-vin06t:1269_5": "itarassa anisīdanaadasabhāvappasaṅgato.",
  "tika-vin06t:1269_6": "Ettha nisīdanasanthatassa pācittiyavatthuttā itarampi pācittiyavatthumevāti veditabbaṃ tajjātikattā.",
  "tika-vin06t:1269_7": "Sassāmike sūcighare sūcigaṇanāya āpattiyoti porāṇā.",
  "tika-vin06t:1270_0": "Cīvarāpanidhānasikkhāpadavaṇṇanā niṭṭhitā.",
  "tika-vin06t:1271_0": "Samatto vaṇṇanākkamena surāpānavaggo chaṭṭho.",
  "tika-vin06t:1272_0": "7. Sappāṇakavaggo",
  "tika-vin06t:1273_0": "1. Sañciccapāṇasikkhāpadavaṇṇanā",
  "tika-vin06t:1274_0": "382. Sañciccapāṇasikkhāpadaṃ uttānatthameva.",
  "tika-vin06t:1275_0": "2. Sappāṇakasikkhāpadavaṇṇanā",
  "tika-vin06t:1276_0": "387. “Pāṇo atthī”ti jānantopi “marissantī”ti avicāretvā pivatice, anāpatti.",
  "tika-vin06t:1277_0": "Jale pakkhipanaṃ pupphaṃ, jalappavesanaṃ idaṃ;",
  "tika-vin06t:1278_0": "Evaṃ ubhinnaṃ nānattaṃ, ñeyyaṃ ñāṇavatā sadāti.",
  "tika-vin06t:1279_0": "Sappāṇakasikkhāpadavaṇṇanā niṭṭhitā.",
  "tika-vin06t:1280_0": "3. Ukkoṭanasikkhāpadavaṇṇanā",
  "tika-vin06t:1281_0": "392.",
  "tika-vin06t:1281_1": "Tatiye dvādasa ukkoṭā veditabbā.",
  "tika-vin06t:1281_2": "Tattha akataṃ kammaṃ,",
  "tika-vin06t:1281_3": "dukkaṭaṃ kammaṃ,",
  "tika-vin06t:1281_4": "puna kātabbaṃ kammanti anuvādādhikaraṇe labbhanti. Anihaṭaṃ,",
  "tika-vin06t:1281_5": "dunnihaṭaṃ,",
  "tika-vin06t:1281_6": "na puna haritabbanti vivādādhikaraṇe labbhanti,",
  "tika-vin06t:1281_7": "avinicchitaṃ,",
  "tika-vin06t:1281_8": "duvinicchitaṃ,",
  "tika-vin06t:1281_9": "puna vinicchitabbanti āpattādhikaraṇe labbhanti.",
  "tika-vin06t:1281_10": "Avūpasantaṃ,",
  "tika-vin06t:1281_11": "duvūpasantaṃ,",
  "tika-vin06t:1281_12": "puna vūpasametabbanti kiccādhikaraṇe labbhantīti aṭṭhakathānayo,",
  "tika-vin06t:1281_13": "pāḷiyaṃ panettha mukhamattameva dassitaṃ.",
  "tika-vin06t:1282_0": "Ukkoṭanasikkhāpadavaṇṇanā niṭṭhitā.",
  "tika-vin06t:1283_0": "4. Duṭṭhullasikkhāpadavaṇṇanā",
  "tika-vin06t:1284_0": "399.",
  "tika-vin06t:1284_1": "“Pārājikānīti atthuddhāravasena dassitānī”ti kathaṃ viññāyatīti ce?",
  "tika-vin06t:1284_2": "Parivārapāḷito.",
  "tika-vin06t:1284_3": "Vuttañhi tattha “āpattādhikaraṇapaccayā kati āpattiyo āpajjati.",
  "tika-vin06t:1284_4": "Āpattādhikaraṇapaccayā catasso āpattiyo āpajjati.",
  "tika-vin06t:1284_5": "Bhikkhunī jānaṃ pārājikaṃ dhammaṃ paṭicchādeti,",
  "tika-vin06t:1284_6": "āpatti pārājikassa.",
  "tika-vin06t:1284_7": "Vematikā paṭicchādeti,",
  "tika-vin06t:1284_8": "āpatti thullaccayassa.",
  "tika-vin06t:1284_9": "Bhikkhu saṅghādisesaṃ paṭicchādeti,",
  "tika-vin06t:1284_10": "āpatti pācittiyassa.",
  "tika-vin06t:1284_11": "Ācāravipattiṃ paṭicchādeti,",
  "tika-vin06t:1284_12": "āpatti dukkaṭassā”ti.",
  "tika-vin06t:1284_13": "Pārājikaṃ paṭicchādento bhikkhu anāpatti,",
  "tika-vin06t:1284_14": "no āpattiṃ āpajjati avuttattāti ce? Na,",
  "tika-vin06t:1284_15": "saṃkiliṭṭhena cittena paṭicchādane vinā āpattiyā asambhavato.",
  "tika-vin06t:1284_16": "Dukkaṭavāre vattabbāpi pārājikāpattiyo paṭhamaṃ atthuddhāravasena saṅghādisesehi saha vuttattā na sakkā puna vattunti na vuttāti veditabbā.",
  "tika-vin06t:1285_0": "Yāva koṭi na chijjatīti cettha yo antamaso paṭicchādanatthaṃ aññassa ārocetu vā, mā vā,",
  "tika-vin06t:1285_1": "paṭicchādanacitteneva āpattiṃ āpanno.",
  "tika-vin06t:1285_2": "Tassa puna aññassa paṭicchādanatthaṃ anārocaneneva na koṭi chinnā hoti,",
  "tika-vin06t:1285_3": "kiṃ puna paṭinivattitvā vacanena payojananti na antimassa anārocanena chinnā hoti,",
  "tika-vin06t:1285_4": "appaṭicchādanena eva chinnā hoti,",
  "tika-vin06t:1285_5": "tato appaṭicchādanatthaṃ apubbassa ārocetabbaṃ,",
  "tika-vin06t:1285_6": "tato paṭṭhāya koṭi chinnā hoti,",
  "tika-vin06t:1285_7": "tadabhāvo paṭinivattitvā appaṭicchādanatthaṃ ārocetabbaṃ,",
  "tika-vin06t:1285_8": "evampi koṭi chinnā hotīti evaṃ no paṭibhātīti ācariyo.",
  "tika-vin06t:1285_9": "Tatiyena dutiyassāti ettha “dutiyo nāma paṭhamo”ti vadantānaṃ “vatthu puggalo na vattabbo”ti vāritattā na sundaraṃ.",
  "tika-vin06t:1285_10": "Aññassa catutthassa ārocanepi na sundaraṃ. Kasmā?",
  "tika-vin06t:1285_11": "Pubbeva sutvā aññassa anārocitattā.",
  "tika-vin06t:1285_12": "“Sutena aññassa ārocetabbaṃ siyā”ti vadanti.",
  "tika-vin06t:1286_0": "Duṭṭhullasikkhāpadavaṇṇanā niṭṭhitā.",
  "tika-vin06t:1287_0": "5. Ūnavīsativassasikkhāpadavaṇṇanā",
  "tika-vin06t:1288_0": "404.",
  "tika-vin06t:1288_1": "Punappunaṃ uppajjanato bahudhā.",
  "tika-vin06t:1288_2": "Hāyanavaḍḍhananti mātukucchismiṃ ce dvādasannaṃ māsānaṃ ūnatāya hāyanaṃ kataṃ.",
  "tika-vin06t:1288_3": "Pasūtassa vaḍḍhanaṃ kātabbaṃ.",
  "tika-vin06t:1288_4": "Mātukucchismiṃ ce vaḍḍhanaṃ kataṃ.",
  "tika-vin06t:1288_5": "Pasūtassa hāyanaṃ kātabbaṃ.",
  "tika-vin06t:1288_6": "Nikkhamanīyapuṇṇamāsī nāma sāvaṇamāsassa puṇṇamāsī.",
  "tika-vin06t:1288_7": "“Pāṭipadadivaseti dutiye upagacchati divase”ti likhitaṃ.",
  "tika-vin06t:1288_8": "So hi pasūtadivasato paṭṭhāya paripuṇṇavīsativasso hoti.",
  "tika-vin06t:1288_9": "Avasesānaṃ dvinnaṃ vassānaṃ adhikadivasāni honteva,",
  "tika-vin06t:1288_10": "tasmā nikkaṅkhā hutvā upasampādenti.",
  "tika-vin06t:1288_11": "Taṃ sandhāyāti gabbhavassañca pavāretvā laddhavassañca agaṇetvā jātadivasato paṭṭhāya gaṇetvā ekūnavīsativassaṃ.",
  "tika-vin06t:1288_12": "Ekūnavīsativassoti “gabbhavassaṃ eva pahāyā”ti likhitaṃ,",
  "tika-vin06t:1288_13": "taṃ dullikhitaṃ.",
  "tika-vin06t:1289_0": "406.",
  "tika-vin06t:1289_1": "Aññaṃ upasampādetīti upajjhāyo vā ācariyo vā hutvā upasampādeti.",
  "tika-vin06t:1289_2": "“Opapātikassa soḷasavassuddesikabhāvato puna cattāro vasse atikkamitvā upasampadā kātabbā”ti ācariyā vadantīti keci.",
  "tika-vin06t:1290_0": "Ūnavīsativassasikkhāpadavaṇṇanā niṭṭhitā.",
  "tika-vin06t:1291_0": "6. Theyyasatthasikkhāpadavaṇṇanā",
  "tika-vin06t:1292_0": "409.",
  "tika-vin06t:1292_1": "Theyyasattho ce suddhamātugāmo dve āpattiyo.",
  "tika-vin06t:1292_2": "Atha bhikkhuniyo,",
  "tika-vin06t:1292_3": "samayo rakkhati.",
  "tika-vin06t:1292_4": "Theyyasatthabhāvassa ṭhānaṃ katvā rakkhaṇīyattā sahadhammikānaṃ rakkhatiyevāti eke.",
  "tika-vin06t:1292_5": "Theyyabhāve na sahadhammikatā,",
  "tika-vin06t:1292_6": "tasmā na rakkhati evāti eke.",
  "tika-vin06t:1292_7": "Apārājikatheyyabhāve sati sahadhammikabhāvoti ce?",
  "tika-vin06t:1292_8": "Itarasmiṃ itaranti samayo anissaṭo āpajjati.",
  "tika-vin06t:1292_9": "Bhikkhu theyyasattho ce,",
  "tika-vin06t:1292_10": "yathāvatthukameva.",
  "tika-vin06t:1292_11": "Theyyasatthe theyyasatthasaññī saddhiṃ saṃvidhāyāti ca.",
  "tika-vin06t:1292_12": "“Saddhi”nti padaṃ kesuci natthi,",
  "tika-vin06t:1292_13": "taṃ ananurūpaṃ.",
  "tika-vin06t:1292_14": "Tathā dutiyepi.",
  "tika-vin06t:1293_0": "Theyyasatthasikkhāpadavaṇṇanā niṭṭhitā.",
  "tika-vin06t:1294_0": "7. Saṃvidhānasikkhāpadavaṇṇanā",
  "tika-vin06t:1295_0": "412.",
  "tika-vin06t:1295_1": "“Tena kho pana samayena aññatarā itthī”ti ca pāṭho atthi,",
  "tika-vin06t:1295_2": "kesuci natthi.",
  "tika-vin06t:1295_3": "Natthibhāvo sundaro “tena kho samayenā”ti adhikārattāti keci.",
  "tika-vin06t:1295_4": "Idha ekatoupasampannā,",
  "tika-vin06t:1295_5": "sikkhamānā,",
  "tika-vin06t:1295_6": "sāmaṇerīti imāpi tisso saṅgahaṃ gacchanti.",
  "tika-vin06t:1295_7": "Imāsaṃ pana samayo rakkhati,",
  "tika-vin06t:1295_8": "ayamimāsaṃ,",
  "tika-vin06t:1295_9": "mātugāmassa ca viseso.",
  "tika-vin06t:1296_0": "414.",
  "tika-vin06t:1296_1": "Apicettha “viññū paṭibalā”ti vacanato appaṭibalā anāpattivatthukāti eke,",
  "tika-vin06t:1296_2": "taṃ na yuttaṃ dukkaṭavatthukattā.",
  "tika-vin06t:1296_3": "“Bhikkhu saṃvidahati,",
  "tika-vin06t:1296_4": "mātugāmo na saṃvidahati,",
  "tika-vin06t:1296_5": "āpatti dukkaṭassā”ti hi vuttaṃ.",
  "tika-vin06t:1296_6": "Tathā hi upaparikkhitabbaṃ.",
  "tika-vin06t:1297_0": "Saṃvidhānasikkhāpadavaṇṇanā niṭṭhitā.",
  "tika-vin06t:1298_0": "8. Ariṭṭhasikkhāpadavaṇṇanā",
  "tika-vin06t:1299_0": "417.",
  "tika-vin06t:1299_1": "Gahaṭṭhassāpi bhikkhunīdūsakakammaṃ mokkhantarāyikameva,",
  "tika-vin06t:1299_2": "tasmā tassa pabbajjāpi paṭikkhittā.",
  "tika-vin06t:1299_3": "Vipākantarāyikā ahetukattā.",
  "tika-vin06t:1299_4": "Pubbe sañcicca āpannā sammuṭṭhā suddhasaññino antarāyikā eva.",
  "tika-vin06t:1299_5": "Sesāti jātikā.",
  "tika-vin06t:1299_6": "Rasenāti bhāvena.",
  "tika-vin06t:1299_7": "Adhikuṭṭanaṭṭhenāti adhikaraṇaṃ katvā kuṭṭanaṭṭhena chindanaṭṭhena.",
  "tika-vin06t:1299_8": "Asisūnūpamā kusaladhammacchedanaṭṭhena.",
  "tika-vin06t:1299_9": "Sattisūlūpamā cittavitudanaṭṭhenāti porāṇā.",
  "tika-vin06t:1299_10": "Anāpattipāḷiyaṃ “ādikammikassā”ti mukhāruḷhavasena likhitaṃ.",
  "tika-vin06t:1300_0": "Ariṭṭhasikkhāpadavaṇṇanā niṭṭhitā.",
  "tika-vin06t:1301_0": "9. Ukkhittasambhogasikkhāpadavaṇṇanā",
  "tika-vin06t:1302_0": "425.",
  "tika-vin06t:1302_1": "“Taṃ diṭṭhiṃ appaṭinissaṭṭhenāti iminā laddhinānāsaṃvāsakataṃ dīpetī”ti vuttaṃ.",
  "tika-vin06t:1302_2": "Ticittanti ettha vipākābyākatacittena sahavāseyyaṃ kappeyyāti evamattho daṭṭhabbo.",
  "tika-vin06t:1302_3": "Aññathā sacittakattā sikkhāpadassa kiriyābyākataṃ sandhāya na yujjati.",
  "tika-vin06t:1303_0": "Ukkhittasambhogasikkhāpadavaṇṇanā niṭṭhitā.",
  "tika-vin06t:1304_0": "10. Kaṇṭakasikkhāpadavaṇṇanā",
  "tika-vin06t:1305_0": "428.",
  "tika-vin06t:1305_1": "Yattha te na passāmāti teti taṃ.",
  "tika-vin06t:1305_2": "Atha vā tava rūpādiṃ na passāma.",
  "tika-vin06t:1305_3": "Ayaṃ samaṇuddeso pārājiko hoti.",
  "tika-vin06t:1305_4": "“Sace taṃ diṭṭhiṃ paṭinissajjati,",
  "tika-vin06t:1305_5": "saṅghassa ārocetvā saṅghānumatiyā pabbājetabbo”ti porāṇagaṇṭhipade vuttaṃ,",
  "tika-vin06t:1305_6": "taṃ na yuttaṃ,",
  "tika-vin06t:1305_7": "daṇḍakammanāsanā hi idhādhippetā.",
  "tika-vin06t:1305_8": "Yadi so pārājiko,",
  "tika-vin06t:1305_9": "liṅganāsanā nāma siyā.",
  "tika-vin06t:1305_10": "Te paṭisevato nālaṃ antarāyāyāti ca diṭṭhi satthari asatthādidiṭṭhi na hoti.",
  "tika-vin06t:1305_11": "Sace sā yassa uppajjati,",
  "tika-vin06t:1305_12": "so pārājiko hoti,",
  "tika-vin06t:1305_13": "tasmimpi evameva paṭipajjitabbaṃ saṃvare atiṭṭhanto liṅganāsanāyeva nāsetabboti ācariyassa takko.",
  "tika-vin06t:1306_0": "Kaṇṭakasikkhāpadavaṇṇanā niṭṭhitā.",
  "tika-vin06t:1307_0": "Samatto vaṇṇanākkamena sappāṇakavaggo sattamo.",
  "tika-vin06t:1308_0": "8. Sahadhammikavaggo",
  "tika-vin06t:1309_0": "1. Sahadhammikasikkhāpadavaṇṇanā",
  "tika-vin06t:1310_0": "434. Sahadhammikasikkhāpadaṃ uttānatthameva.",
  "tika-vin06t:1311_0": "2. Vilekhanasikkhāpadavaṇṇanā",
  "tika-vin06t:1312_0": "438.",
  "tika-vin06t:1312_1": "Āpattiñca satisammosāyāti ettha ca-",
  "tika-vin06t:1312_2": "saddo kattabbañca na karotīti dīpeti,",
  "tika-vin06t:1312_3": "na cattāri evāti vuttaṃ hoti.",
  "tika-vin06t:1312_4": "Raṭṭhekadeso janapado.",
  "tika-vin06t:1312_5": "Buddhakāle ariṭṭhakaṇṭakā sāsanapaccatthikā.",
  "tika-vin06t:1312_6": "“Nālaṃ antarāyāyā”ti vacanena hi te bhagavato asabbaññutaṃ dīpenti.",
  "tika-vin06t:1312_7": "Parinibbute bhagavati dasavatthudīpakā vajjiputtakā.",
  "tika-vin06t:1312_8": "Te hi vinayasāsanapaccatthikā.",
  "tika-vin06t:1312_9": "Parūpahārādivādā pana suttantābhidhammappaccatthikā.",
  "tika-vin06t:1312_10": "Ke pana te?",
  "tika-vin06t:1312_11": "Ekacce mahāsaṅghikādayo,",
  "tika-vin06t:1312_12": "na sabbeti dīpanatthaṃ “parūpahārā…pe…",
  "tika-vin06t:1312_13": "vādā”ti visesanavacanamāha.",
  "tika-vin06t:1312_14": "Tattha ye kuhakā pāpicchakā abhūtaṃ ullapitvā paṭiladdhavarabhojanāni bhuñjitvā muṭṭhassatī niddaṃ okkamitvā sukkavissaṭṭhiṃ pattā,",
  "tika-vin06t:1312_15": "aññehi taṃ disvā “atthi arahato sukkavissaṭṭhī”ti vutte “mārakāyikā upasaṃharantī”ti vatvā janaṃ vañcenti.",
  "tika-vin06t:1312_16": "Ye ca sammāpaṭipannā akuhakā,",
  "tika-vin06t:1312_17": "tepi taṃ vacanaṃ sutvā keci taṃdiṭṭhikā honti adhimānino ca.",
  "tika-vin06t:1312_18": "Attano sukkavissaṭṭhiṃ passitvāpi nādhimuccanti,",
  "tika-vin06t:1312_19": "anadhigate adhikatasaññinova honti.",
  "tika-vin06t:1312_20": "Tathā atthi arahato aññāṇakaṅkhāvitaraṇā nāmagottādīsu viya saccesu paravitaraṇā parehi paññattā nāmānīti adhippāyo yathāsambhavaṃ yojetabbo.",
  "tika-vin06t:1312_21": "Tattha vinayadharo “aṭṭhānametaṃ,",
  "tika-vin06t:1312_22": "bhikkhave,",
  "tika-vin06t:1312_23": "anavakāso,",
  "tika-vin06t:1312_24": "yaṃ arahato asuci mucceyya.",
  "tika-vin06t:1312_25": "Diṭṭhadhammā…pe…",
  "tika-vin06t:1312_26": "aparappaccayā satthusāsane”tiādīni suttapadāni dassetvā te sāsanapaccatthikesu niggahitaṃ niggaṇhātīti adhippāyo.",
  "tika-vin06t:1312_27": "Itare “pariyatti mūla”nti vādino.",
  "tika-vin06t:1312_28": "“Pātimokkhe uddissamāne”ti nidānavasena vuttaṃ.",
  "tika-vin06t:1312_29": "Tathāgatassa vibhaṅgapadāni siddhāni.",
  "tika-vin06t:1312_30": "Siddheyeva kiṃ imassa aṅgāni?",
  "tika-vin06t:1312_31": "Garahitukāmatā upasampannassa santike sikkhāpadavivaṇṇanañcāti.",
  "tika-vin06t:1313_0": "Vilekhanasikkhāpadavaṇṇanā niṭṭhitā.",
  "tika-vin06t:1314_0": "3. Mohanasikkhāpadavaṇṇanā",
  "tika-vin06t:1315_0": "444. Mohanasikkhāpadaṃ uttānatthameva.",
  "tika-vin06t:1316_0": "4. Pahārasikkhāpadavaṇṇanā",
  "tika-vin06t:1317_0": "452.",
  "tika-vin06t:1317_1": "Rattacittoti kāyasaṃsaggarāgena.",
  "tika-vin06t:1317_2": "Viheṭhetukāmaṃ pana disvā “sace ahaṃ imaṃ māremi,",
  "tika-vin06t:1317_3": "natthi me mokkho”ti cintetvā kupito sattasaññaṃ purekkhatvā pahāraṃ deti,",
  "tika-vin06t:1317_4": "tassa yathāvatthukameva.",
  "tika-vin06t:1318_0": "Pahārasikkhāpadavaṇṇanā niṭṭhitā.",
  "tika-vin06t:1319_0": "5. Talasattikasikkhāpadavaṇṇanā",
  "tika-vin06t:1320_0": "456.",
  "tika-vin06t:1320_1": "“Kāyaṃ vā kāyapaṭibaddhaṃ vā”ti vacanato kāyādīsu yaṃ uccāreti,",
  "tika-vin06t:1320_2": "taṃ talaṃ nāma.",
  "tika-vin06t:1320_3": "Talameva talasattikaṃ.",
  "tika-vin06t:1320_4": "Pothanasamatthaṭṭhena sattikanti eke.",
  "tika-vin06t:1320_5": "Taṃ “uppalapattampī”ti iminā niyameti.",
  "tika-vin06t:1320_6": "Evaṃ kupitā hi kopavasena pothanāsamatthataṃ avicāretvā yaṃ kiñci hatthagataṃ paṭikkhipanti,",
  "tika-vin06t:1320_7": "sukhasamphassampi hotu,",
  "tika-vin06t:1320_8": "pācittiyameva.",
  "tika-vin06t:1320_9": "Yasmā paharitukāmatāya pahaṭe purimena pācittiyaṃ.",
  "tika-vin06t:1320_10": "Kevalaṃ uccāretukāmatāya uggiraṇamatte kate iminā pācittiyaṃ.",
  "tika-vin06t:1320_11": "Iminā pana virajjhitvā pahāro dinno,",
  "tika-vin06t:1320_12": "tasmā na paharitukāmatāya dinnattā dukkaṭaṃ.",
  "tika-vin06t:1320_13": "Kimidaṃ dukkaṭaṃ pahārapaccayā,",
  "tika-vin06t:1320_14": "udāhu uggiraṇapaccayāti?",
  "tika-vin06t:1320_15": "Pahārapaccayā eva dukkaṭaṃ.",
  "tika-vin06t:1320_16": "Purimaṃ uggiraṇapaccayā pācittiyanti sadukkaṭaṃ pācittiyaṃ yujjati.",
  "tika-vin06t:1320_17": "Purimañhi uggiraṇaṃ,",
  "tika-vin06t:1320_18": "pacchā pahāro.",
  "tika-vin06t:1320_19": "Na ca pacchimapahāraṃ nissāya purimaṃ uggiraṇaṃ anāpattivatthukaṃ bhavitumarahatīti no takkoti ācariyo.",
  "tika-vin06t:1320_20": "“Tena pahārena hatthādīsu yaṃ kiñci bhijjati,",
  "tika-vin06t:1320_21": "dukkaṭamevā”ti imināpi pahārapaccayā dukkaṭaṃ.",
  "tika-vin06t:1320_22": "Uggiraṇaṃ yathāvatthukamevāti siddhaṃ,",
  "tika-vin06t:1320_23": "suṭṭhu vīmaṃsitabbaṃ.",
  "tika-vin06t:1320_24": "“Tiracchānādīnaṃ asucikaraṇādīni disvā kujjhitvāpi uggirantassa mokkhādhippāyo evā”ti vadanti.",
  "tika-vin06t:1321_0": "Talasattikasikkhāpadavaṇṇanā niṭṭhitā.",
  "tika-vin06t:1322_0": "6. Amūlakasikkhāpadavaṇṇanā",
  "tika-vin06t:1323_0": "462.",
  "tika-vin06t:1323_1": "Upasampanne anupasampannasaññī amūlakena saṅghādisesenāti sukkavissaṭṭhikāyasaṃsaggādinā saṅghādisesāpattiyā vatthunāti veditabbaṃ.",
  "tika-vin06t:1323_2": "Na hi anupasampannassa saṅghādisesāpatti nāma atthi.",
  "tika-vin06t:1324_0": "Amūlakasikkhāpadavaṇṇanā niṭṭhitā.",
  "tika-vin06t:1325_0": "7. Sañciccasikkhāpadavaṇṇanā",
  "tika-vin06t:1326_0": "468.",
  "tika-vin06t:1326_1": "Ūnavīsativasso maññeti ettha sayaṃ saññāya tathā amaññanto kukkuccuppādanatthaṃ “maññe”ti vadanto kiṃ musāvādena kāretabboti?",
  "tika-vin06t:1326_2": "Na siyā aṅgasampattiyā,",
  "tika-vin06t:1326_3": "na ca kevalaṃ “maññe”ti iminā niyamato aṅgasampatti hoti.",
  "tika-vin06t:1326_4": "Paramatthavihitaṃ katthaci hoti.",
  "tika-vin06t:1326_5": "“Udakaṃ maññe āditta”ntiādimhi paro kukkuccaṃ uppādetu vā, mā vā,",
  "tika-vin06t:1326_6": "taṃ appamāṇanti mātikāṭṭhakathāyaṃ “kukkuccuppādana”nti tassa adhippāyavasena vuttanti.",
  "tika-vin06t:1327_0": "Sañciccasikkhāpadavaṇṇanā niṭṭhitā.",
  "tika-vin06t:1328_0": "8. Upassutisikkhāpadavaṇṇanā",
  "tika-vin06t:1329_0": "473.",
  "tika-vin06t:1329_1": "Imesaṃ sutvāti ettha “vacana”nti pāṭhaseso.",
  "tika-vin06t:1329_2": "Ekaparicchedānīti siyā kiriyā siyā akiriyāti iminā nayena ekaparicchedāni.",
  "tika-vin06t:1329_3": "Ettha kiñcāpi aññavādakapaccayāpatti kiriyā ca vihesakapaccayāpatti akiriyā ca,",
  "tika-vin06t:1329_4": "tadubhayaṃ pana ekasikkhāpadanti katvā taṃ aññavādakasaṅkhātaṃ sikkhāpadaṃ siyā kiriyā paṭhamassa vasena,",
  "tika-vin06t:1329_5": "siyā akiriyā dutiyassa vasenāti evamattho daṭṭhabbo.",
  "tika-vin06t:1330_0": "Upassutisikkhāpadavaṇṇanā niṭṭhitā.",
  "tika-vin06t:1331_0": "9. Kammapaṭibāhanasikkhāpadavaṇṇanā",
  "tika-vin06t:1332_0": "474.",
  "tika-vin06t:1332_1": "“Dhammikānaṃ kammāna”nti vacanato ekacce bhikkhū dhammikānaṃ kammānaṃ “chandaṃ dammī”ti chandaṃ denti,",
  "tika-vin06t:1332_2": "taṃ tesaṃ matimattameva,",
  "tika-vin06t:1332_3": "na paṭipatti.",
  "tika-vin06t:1332_4": "Adhammaṃ nissāya khiyyati,",
  "tika-vin06t:1332_5": "taṃ vā ukkoṭeti,",
  "tika-vin06t:1332_6": "anāpatti neva hotīti? Na,",
  "tika-vin06t:1332_7": "tathā chandadānakāle akatvā pacchā adhammakammakhiyyanādipaccayā anāpattivāre vuttattā.",
  "tika-vin06t:1332_8": "Adhammena vā vaggena vā na kammārahassa vā kammakaraṇapaccayā āpattimokkhakaraṇato avisesameva tathāvacananti ce? Na,",
  "tika-vin06t:1332_9": "chandadānakāle adhammakammakaraṇānumatiyā abhāvato,",
  "tika-vin06t:1332_10": "kārakasseva vajjappasaṅgato ca.",
  "tika-vin06t:1332_11": "Gaṇassa dukkaṭanti ce?",
  "tika-vin06t:1332_12": "Pārisuddhichandadāyakāva te,",
  "tika-vin06t:1332_13": "na gaṇo akammappattattā,",
  "tika-vin06t:1332_14": "parivārepi kammavagge kammappattachandadāyakā visuṃ vuttā.",
  "tika-vin06t:1332_15": "Tathāpi adhammakammassa chando na dātabbo dente akappiyānumatidukkaṭato.",
  "tika-vin06t:1332_16": "Tattha hi yojanadukkaṭato na muccantīti no takkoti ācariyo.",
  "tika-vin06t:1333_0": "Kammapaṭibāhanasikkhāpadavaṇṇanā niṭṭhitā.",
  "tika-vin06t:1334_0": "10. Chandaṃadatvāgamanasikkhāpadavaṇṇanā",
  "tika-vin06t:1335_0": "481.",
  "tika-vin06t:1335_1": "Sannipātaṃ anāgantvā ce chandaṃ na deti,",
  "tika-vin06t:1335_2": "anāpattīti eke.",
  "tika-vin06t:1335_3": "Dukkaṭanti eke dhammakammantarāyakaraṇādhippāyattā.",
  "tika-vin06t:1335_4": "Saṅghamajjhe chandaṃ dātuṃ labhatīti keci.",
  "tika-vin06t:1335_5": "Dinnachande saṅghamajjhaṃ pavisitvā puna gatepi chando na paṭippassambheyyāti ce?",
  "tika-vin06t:1335_6": "Paṭippassambhati. Kasmā?",
  "tika-vin06t:1335_7": "“Ahatthapāso chandāraho”tiādīhi virujjhanato.",
  "tika-vin06t:1335_8": "Pāḷiyaṃ pana dātukāmatāya hatthapāsaṃ atikkamantaṃ sandhāya vuttanti keci.",
  "tika-vin06t:1336_0": "Chandaṃadatvāgamanasikkhāpadavaṇṇanā niṭṭhitā.",
  "tika-vin06t:1337_0": "11. Dubbalasikkhāpadavaṇṇanā",
  "tika-vin06t:1338_0": "484- 5.",
  "tika-vin06t:1338_1": "Adāsīti apaloketvā adāsi.",
  "tika-vin06t:1338_2": "Bhikkhūti ettha te chabbaggiyā attānaṃ parivajjayitvā “saṅgho”ti avatvā “bhikkhū”ti āhaṃsu.",
  "tika-vin06t:1338_3": "Pariṇāmentīti nenti.",
  "tika-vin06t:1338_4": "Tattha lābhoti paduddhārakaraṇaṃ idha anadhippetassapi yassa kassaci atthuddhāravasena lābhadīpanatthaṃ.",
  "tika-vin06t:1338_5": "Cīvarameva hi idhādhippetaṃ,",
  "tika-vin06t:1338_6": "teneva “aññaṃ parikkhāraṃ dinnaṃ khīyati,",
  "tika-vin06t:1338_7": "āpatti dukkaṭassā”ti vuttaṃ.",
  "tika-vin06t:1338_8": "Dinnanti ca parikkhāranti ca bhummatthe upayogavacanaṃ.",
  "tika-vin06t:1339_0": "Dubbalasikkhāpadavaṇṇanā niṭṭhitā.",
  "tika-vin06t:1340_0": "12. Pariṇāmanasikkhāpadavaṇṇanā",
  "tika-vin06t:1341_0": "491.",
  "tika-vin06t:1341_1": "Ñātakampi parassa dātukāmaṃ aññassa dāpeti,",
  "tika-vin06t:1341_2": "āpatti eva.",
  "tika-vin06t:1341_3": "Sabbattha āpucchitvā dātukāmaṃ yathāsukhaṃ vicāretuṃ labhati.",
  "tika-vin06t:1342_0": "Pariṇāmanasikkhāpadavaṇṇanā niṭṭhitā.",
  "tika-vin06t:1343_0": "Samatto vaṇṇanākkamena sahadhammikavaggo aṭṭhamo.",
  "tika-vin06t:1344_0": "9. Ratanavaggo",
  "tika-vin06t:1345_0": "1. Antepurasikkhāpadavaṇṇanā",
  "tika-vin06t:1346_0": "494- 7.",
  "tika-vin06t:1346_1": "Yathā bhagavantaṃ payirupāsati,",
  "tika-vin06t:1346_2": "evamākārena nārahatāyaṃ puriso pāpo hotuṃ,",
  "tika-vin06t:1346_3": "na hoti pāpoti attho,",
  "tika-vin06t:1346_4": "kāraṇatthaṃ vā.",
  "tika-vin06t:1346_5": "Tanti nipātamattaṃ,",
  "tika-vin06t:1346_6": "yatoti vā attho.",
  "tika-vin06t:1346_7": "Hatthisammaddanti saṅghāṭasammaddo,",
  "tika-vin06t:1346_8": "akkamanaṃ cuṇṇatāti attho.",
  "tika-vin06t:1347_0": "498.",
  "tika-vin06t:1347_1": "Ratanaṃ nāma aggamahesī,",
  "tika-vin06t:1347_2": "tathāpi idha aññāpi devigottā na rakkhati,",
  "tika-vin06t:1347_3": "anāpattivāre “na mahesī hotī”ti vacanābhāvato.",
  "tika-vin06t:1347_4": "Sace khattiyova hoti,",
  "tika-vin06t:1347_5": "nābhisitto.",
  "tika-vin06t:1347_6": "Abhisittoyeva hoti,",
  "tika-vin06t:1347_7": "na khattiyo rakkhatīti ācariyo.",
  "tika-vin06t:1347_8": "Anāpattivāre mātikāṭṭhakathāyaṃ aṅgabhāvena ca vuttattā abhisittabhāvovapamāṇaṃ.",
  "tika-vin06t:1347_9": "Sesaṃ ukkaṭṭhaparicchedoti eke.",
  "tika-vin06t:1348_0": "500- 501.",
  "tika-vin06t:1348_1": "“Na sayanighare sayanigharasaññī”ti tikacchedopi ettha labbhati.",
  "tika-vin06t:1348_2": "Na sayanigharaṃ nāma aparikkhittarukkhamūlādi.",
  "tika-vin06t:1349_0": "Antepurasikkhāpadavaṇṇanā niṭṭhitā.",
  "tika-vin06t:1350_0": "2. Ratanasikkhāpadavaṇṇanā",
  "tika-vin06t:1351_0": "504. “Adhivāsentu gahapatino bhatta”nti ca “me gahapatino”ti ca atthi.",
  "tika-vin06t:1352_0": "506.",
  "tika-vin06t:1352_1": "Kurundivacanena gharepi yadi bhikkhū āsaṅkanti,",
  "tika-vin06t:1352_2": "tattha ṭhatvā ācikkhitabbanti vuttaṃ hoti.",
  "tika-vin06t:1352_3": "Patirūpāti “ratanasammate paṃsukūlaggahaṇaṃ vā ratane nirussukkagamanaṃ vā”ti likhitaṃ.",
  "tika-vin06t:1352_4": "“Tāvakālikavasenapi anāmāsaṃ paṭiggaṇhituṃ na labhatī”ti vadanti.",
  "tika-vin06t:1352_5": "Samādapetvāti yācitvā “uddissa ariyā tiṭṭhanti,",
  "tika-vin06t:1352_6": "esā ariyāna yācanā”ti vuttanayena.",
  "tika-vin06t:1353_0": "Ratanasikkhāpadavaṇṇanā niṭṭhitā.",
  "tika-vin06t:1354_0": "3. Vikālagāmappavisanasikkhāpadavaṇṇanā",
  "tika-vin06t:1355_0": "511- 2.",
  "tika-vin06t:1355_1": "Ahinā ḍaṭṭhavatthumhi so bhikkhu santaṃ bhikkhuṃ anāpucchā gato,",
  "tika-vin06t:1355_2": "tassa kukkuccaṃ udapādi.",
  "tika-vin06t:1355_3": "Adinnādāne vuttanayenāti gāmo gāmūpacāroti idaṃ sandhāya vuttaṃ.",
  "tika-vin06t:1356_0": "Vikālagāmappavisanasikkhāpadavaṇṇanā niṭṭhitā.",
  "tika-vin06t:1357_0": "4. Sūcigharasikkhāpadavaṇṇanā",
  "tika-vin06t:1358_0": "517.",
  "tika-vin06t:1358_1": "Tanti bhedanakaṃ.",
  "tika-vin06t:1358_2": "Assāti pācittiyassa paṭhamaṃ bhedanakaṃ katvā pacchā desetabbattā.",
  "tika-vin06t:1358_3": "Esa nayo itaresupi.",
  "tika-vin06t:1359_0": "520. Vāsijaṭeti vāsidaṇḍake.",
  "tika-vin06t:1360_0": "Sūcigharasikkhāpadavaṇṇanā niṭṭhitā.",
  "tika-vin06t:1361_0": "5. Mañcasikkhāpadavaṇṇanā",
  "tika-vin06t:1362_0": "521- 2.",
  "tika-vin06t:1362_1": "“Ucce mañce”ti ca “uccā mañce”ti ca katthaci.",
  "tika-vin06t:1362_2": "Āyatoti vitthato.",
  "tika-vin06t:1362_3": "Aṭṭhaṅgulapādakanti bhāvanapuṃsakaṃ,",
  "tika-vin06t:1362_4": "aṭṭhaṅgulappamāṇaṃ pādakaṃ vā.",
  "tika-vin06t:1363_0": "Mañcasikkhāpadavaṇṇanā niṭṭhitā.",
  "tika-vin06t:1364_0": "6. Tūlonaddhasikkhāpadavaṇṇanā",
  "tika-vin06t:1365_0": "528.",
  "tika-vin06t:1365_1": "Poṭakitūlanti yaṃ kiñci tiṇatūlaṃ.",
  "tika-vin06t:1365_2": "Paṭilābhena uddāletvā pācittiyaṃ desetabbanti ettha kiñcāpi paṭilābhamatteneva pācittiyanti viya dissati,",
  "tika-vin06t:1365_3": "paribhogeyeva pana āpatti daṭṭhabbā,",
  "tika-vin06t:1365_4": "“aññena kataṃ paṭilabhitvā paribhuñjati,",
  "tika-vin06t:1365_5": "āpatti dukkaṭassā”ti vacanaṃ ettha sādhakaṃ.",
  "tika-vin06t:1366_0": "Tūlonaddhasikkhāpadavaṇṇanā niṭṭhitā.",
  "tika-vin06t:1367_0": "7. Nisīdanasikkhāpadavaṇṇanā",
  "tika-vin06t:1368_0": "531.",
  "tika-vin06t:1368_1": "Kiñcāpi nisīdanassa jāti na dissati ettha,",
  "tika-vin06t:1368_2": "tathāpi cīvarakkhandhake anuññātattā,",
  "tika-vin06t:1368_3": "“nava cīvarāni adhiṭṭhātabbānī”ti ettha ca pariyāpannattā cīvarajātiyevassa jātīti veditabbā.",
  "tika-vin06t:1368_4": "“Santhatasadisaṃ santharitvāti sadasa”nti pubbe vuttanisīdanasanthatattā upameti.",
  "tika-vin06t:1368_5": "Lābhe sadasaṃ,",
  "tika-vin06t:1368_6": "alābhe adasampi vaṭṭatīti eke,",
  "tika-vin06t:1368_7": "taṃ na yuttaṃ.",
  "tika-vin06t:1368_8": "“Nisīdanaṃ nāma sadasaṃ vuccatī”ti tassa saṇṭhānaniyamanato.",
  "tika-vin06t:1369_0": "Nisīdanasikkhāpadavaṇṇanā niṭṭhitā.",
  "tika-vin06t:1370_0": "8. Kaṇḍupaṭicchādisikkhāpadavaṇṇanā",
  "tika-vin06t:1371_0": "539.",
  "tika-vin06t:1371_1": "Yadi kaṇḍupaṭicchādi nāma adhonābhi ubbhajāṇumaṇḍalā uppannakaṇḍupīḷakādipaṭicchādikā adhippetā,",
  "tika-vin06t:1371_2": "tassa sugatassa sugatavidatthiyā dīghaso catasso vidatthiyo tiriyaṃ dveti idampi atimahantaṃ pamāṇaṃ dissati.",
  "tika-vin06t:1371_3": "Sabbo hi puriso attano attano vidatthiyā sattavidatthiko hoti,",
  "tika-vin06t:1371_4": "sugatassa ca ekāvidatthi majjhimassa purisassa tisso vidatthiyo honti,",
  "tika-vin06t:1371_5": "tasmā kaṇḍupaṭicchādi pakatipurisassa pamāṇaṃ āpajjati tiriyaṃ,",
  "tika-vin06t:1371_6": "dīghaso pana diguṇaṃ āpajjatīti. Āpajjatu,",
  "tika-vin06t:1371_7": "ukkaṭṭhaparicchedo tassā,",
  "tika-vin06t:1371_8": "ce icchati,",
  "tika-vin06t:1371_9": "sabbampi sarīraṃ paṭicchādessati,",
  "tika-vin06t:1371_10": "sabbasarīragatasaṅghāṭi viya bahuguṇaṃ katvā nivāsetukāmo nivāsessatīti ayaṃ bhagavato adhippāyo siyā.",
  "tika-vin06t:1372_0": "Kaṇḍupaṭicchādisikkhāpadavaṇṇanā niṭṭhitā.",
  "tika-vin06t:1373_0": "9. Vassikasāṭikasikkhāpadavaṇṇanā",
  "tika-vin06t:1374_0": "542.",
  "tika-vin06t:1374_1": "Vassikasāṭikāpi ukkaṭṭhapaṭicchedavasena anuññātā.",
  "tika-vin06t:1374_2": "Vassakāle keci saṅghāṭiparibhogeneva paribhuñjissantīti ayaṃ bhagavato adhippāyo siyā.",
  "tika-vin06t:1374_3": "Kiñcāpi iminā takkena anuññātā,",
  "tika-vin06t:1374_4": "“appamāṇikāyo kaṇḍupaṭicchādiyo dhārenti,",
  "tika-vin06t:1374_5": "vassikasāṭikāyo dhārentī”ti imasmiṃ vatthusmiṃ paññattattā pana aññathā puṇṇaparicchedato adhikappamāṇāyo",
  "tika-vin06t:1374_6": "te bhikkhū dhāresunti katvā etaparamatā tāsaṃ anuññātāti veditabbā.",
  "tika-vin06t:1374_7": "Eseva nayo dasamepi.",
  "tika-vin06t:1375_0": "Vassikasāṭikasikkhāpadavaṇṇanā niṭṭhitā.",
  "tika-vin06t:1376_0": "10. Nandattherasikkhāpadavaṇṇanā",
  "tika-vin06t:1377_0": "551.",
  "tika-vin06t:1377_1": "Tattha bhisiṃ vā bibbohanaṃ vā karotīti dīghaso bahūnaṃ bhikkhūnaṃ sādhāraṇatthaṃ karotīti yujjati.",
  "tika-vin06t:1378_0": "Nandattherasikkhāpadavaṇṇanā niṭṭhitā.",
  "tika-vin06t:1379_0": "Samatto vaṇṇanākkamena ratanavaggo navamo.",
  "tika-vin06t:1380_0": "Pācittiyakaṇḍavaṇṇanā niṭṭhitā.",
  "tika-vin06t:1381_0": "6. Pāṭidesanīyakaṇḍo",
  "tika-vin06t:1382_0": "1. Paṭhamapāṭidesanīyasikkhāpadavaṇṇanā",
  "tika-vin06t:1383_0": "553- 5.",
  "tika-vin06t:1383_1": "“Paṭidesetabbākāradassana”nti aṭṭhakathāyaṃ vuttattā pāḷiyaṃ āgatavaseneva āpatti desetabbā,",
  "tika-vin06t:1383_2": "na aññathā.",
  "tika-vin06t:1383_3": "“Antaraghare antaragharasaññī”tiādinā ca “khādanīyabhojanīye akhādanīyaabhojanīyasaññī”tiādinā ca “bhikkhuniyā",
  "tika-vin06t:1383_4": "abhikkhunisaññī”tiādinā ca nayena aparepi tayo tikacchedā yojetvā dassetabbā.",
  "tika-vin06t:1384_0": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin06t:1385_0": "2. Dutiyapāṭidesanīyasikkhāpadavaṇṇanā",
  "tika-vin06t:1386_0": "559.",
  "tika-vin06t:1386_1": "“Nimantitā bhuñjantīti pañcannaṃ bhojanānaṃ aññatarena bhojanena nimantitā bhuñjantī”ti kiñcāpi vuttaṃ,",
  "tika-vin06t:1386_2": "atha kho akappiyanimantanena nimantitatā ettha na aṅgaṃ,",
  "tika-vin06t:1386_3": "mātikāṭṭhakathāyaṃ vā idha vā anāpattivāre lesābhāvato,",
  "tika-vin06t:1386_4": "tasmā “nimantitā”ti padassa attho pubbe āciṇṇavaseneva vutto.",
  "tika-vin06t:1386_5": "Aparepi tayo tikacchedā yojetvā dassetabbā padabhājane vuttattāti veditabbaṃ.",
  "tika-vin06t:1386_6": "Yathā tathā hi bhuñjantānaṃ tādisaṃ bhikkhuniṃ avārentānaṃ pāṭidesanīyameva.",
  "tika-vin06t:1386_7": "“Esā vosāsati nāma,",
  "tika-vin06t:1386_8": "vosāsantī”ti ca duvidho pāṭho.",
  "tika-vin06t:1386_9": "“Ajjhohāre ajjhohāre”ti vacanena puna “gārayhaṃ āvuso dhamma”nti ekavacanaṃ viruddhanti.",
  "tika-vin06t:1386_10": "Paṭhamaṃ ajjhohāreyeva āpannaṃ sandhāya vuttaṃ,",
  "tika-vin06t:1386_11": "tathā aññatrāpi āgacchati “āpajjimhā”ti vacanato.",
  "tika-vin06t:1386_12": "Ekena bahūnampi vaṭṭatīti keci,",
  "tika-vin06t:1386_13": "taṃ na sundaraṃ.",
  "tika-vin06t:1386_14": "“Tehi bhikkhūhī”tiādinā pāṭhe vuttattāti mama takko.",
  "tika-vin06t:1386_15": "Ekena saheva “ahaṃ āpajji”ntipi vattabbanti ekena dvīhi tīhi desetabbato,",
  "tika-vin06t:1386_16": "sabbehi evaṃ vattuṃ vaṭṭati.",
  "tika-vin06t:1386_17": "“Āpajjimhāti sahevā”ti vadanti.",
  "tika-vin06t:1386_18": "Ekena ce avārito, “ahaṃ, āvuso,",
  "tika-vin06t:1386_19": "gārayhaṃ dhammaṃ āpajji”ntipi vattabbaṃ.",
  "tika-vin06t:1387_0": "Dutiyapāṭidesanīyasikkhāpadavaṇṇanā niṭṭhitā.",
  "tika-vin06t:1388_0": "562-570. Tatiyacatutthasikkhāpadāni uttānatthāniyeva.",
  "tika-vin06t:1389_0": "Pāṭidesanīyakaṇḍavaṇṇanā niṭṭhitā.",
  "tika-vin06t:1390_0": "7. Sekhiyakaṇḍo",
  "tika-vin06t:1391_0": "1. Parimaṇḍalavaggavaṇṇanā",
  "tika-vin06t:1392_0": "576.",
  "tika-vin06t:1392_1": "“Sikkhitasikkhenāti catūhi maggehī”ti vuttaṃ.",
  "tika-vin06t:1392_2": "Yasmā aṭṭhaṅgulamattaṃ otāretvā nivatthameva nisinnassa caturaṅgulamattaṃ hoti,",
  "tika-vin06t:1392_3": "tasmā ubhopete aṭṭhakathāvādā ekaparicchedā,",
  "tika-vin06t:1392_4": "“aḍḍhateyyahattha”nti sukhumaṃ,",
  "tika-vin06t:1392_5": "ekapattaṃ vā sandhāya vuttaṃ.",
  "tika-vin06t:1392_6": "Tañhi yathāṭhānena tiṭṭhati.",
  "tika-vin06t:1392_7": "Dupaṭṭaṃ sandhāya “dvihatthappamāṇampī”ti vuttanti upatissatthero.",
  "tika-vin06t:1392_8": "Ekapaṭṭaṃ,",
  "tika-vin06t:1392_9": "dvipaṭṭaṃ vā heṭṭhimaparicchedena “dvihatthappamāṇa”nti vuttanti veditabbaṃ.",
  "tika-vin06t:1392_10": "Vuttañhi nissaggiyaaṭṭhakathāyaṃ “tiriyaṃ dvihatthopi vaṭṭatī”ti,",
  "tika-vin06t:1392_11": "tañca kho alābhe eva “alābhe tiriyaṃ dvihatthappamāṇampi vaṭṭatī”ti vuttattā.",
  "tika-vin06t:1392_12": "Idaṃ sabbaṃ adhiṭṭhānupagaṃ sandhāya vuttaṃ.",
  "tika-vin06t:1392_13": "Viruddhaṃ disvā sajjetabbaṃ.",
  "tika-vin06t:1392_14": "No ce sajjeti, dukkaṭaṃ.",
  "tika-vin06t:1392_15": "Sacittakaṃ paṇṇattivijānanacitteneva “anādariyaṃ paṭiccā”ti vuttattā,",
  "tika-vin06t:1392_16": "na vatthuvijānanacittena “idamevaṃ kata”nti jānatopi āpattiyā abhāvato.",
  "tika-vin06t:1392_17": "Phussadevattheravādopi ekena pariyāyena yujjati.",
  "tika-vin06t:1392_18": "Tathā upatissattheravādopi.",
  "tika-vin06t:1392_19": "Paññattepi sikkhāpade apaññattepi yaṃ pakatiyā vajjaṃ,",
  "tika-vin06t:1392_20": "taṃ lokavajjaṃ.",
  "tika-vin06t:1392_21": "Idaṃ pana paññatteyeva vajjaṃ,",
  "tika-vin06t:1392_22": "nāpaññatte,",
  "tika-vin06t:1392_23": "tasmā itaralokavajjena asadisattā na lokavajjaṃ.",
  "tika-vin06t:1392_24": "Paṇṇattito paṭṭhāya vajjato paṇṇattivajjaṃ.",
  "tika-vin06t:1392_25": "Anādariyacitteneva āpajjitabbattā sacittakaṃ,",
  "tika-vin06t:1392_26": "tassa cittassa tivedanattā tivedanaṃ.",
  "tika-vin06t:1392_27": "Yasmā anādariyacittatā nāma kevalaṃ akusalameva,",
  "tika-vin06t:1392_28": "tañca pakatiyā vajjaṃ,",
  "tika-vin06t:1392_29": "tasmā idaṃ lokavajjaṃ.",
  "tika-vin06t:1392_30": "Sañcicca vītikkamanaṃ nāma domanassikasseva hotīti dukkhavedanaṃ.",
  "tika-vin06t:1392_31": "Gaṇṭhipade pana “pāṇātipātādi viya nivāsanādidoso lokagarahito na hotīti paṇṇattivajjanti phussadevatthero”ti likhitaṃ.",
  "tika-vin06t:1393_0": "577.",
  "tika-vin06t:1393_1": "Vihārepīti buddhupaṭṭhānādikāle,",
  "tika-vin06t:1393_2": "tasmā “pārupitabba”nti uttarāsaṅgakiccavasena vuttaṃ.",
  "tika-vin06t:1393_3": "Paṭhamadutiyasikkhāpadesu pariḷāhādipaccayā kappati,",
  "tika-vin06t:1393_4": "na antaragharapaṭisaṃyuttesu.",
  "tika-vin06t:1394_0": "582.",
  "tika-vin06t:1394_1": "“Ekasmiṃ pana ṭhāne ṭhatvā”ti ettha “gacchantopi parissayābhāvaṃ oloketuṃ labhatiyeva.",
  "tika-vin06t:1394_2": "Tathā gāme pūja”nti likhitaṃ,",
  "tika-vin06t:1394_3": "taṃ pana “ekasmiṃ ṭhāne ṭhatvā”ti vuttattā tādisaṃ antarāyaṃ sandhāya vuttanti veditabbaṃ.",
  "tika-vin06t:1395_0": "Parimaṇḍalavaggavaṇṇanā niṭṭhitā.",
  "tika-vin06t:1396_0": "2. Ujjagghikavaggavaṇṇanā",
  "tika-vin06t:1397_0": "586.",
  "tika-vin06t:1397_1": "Hasanīyasminti hetvatthe bhummaṃ,",
  "tika-vin06t:1397_2": "hasitabbavatthukāraṇāti attho.",
  "tika-vin06t:1397_3": "Antaraghare uccāsaddena anumodanādiṃ karontassa anāpatti kira.",
  "tika-vin06t:1397_4": "Tathā hi mahindattheropi hatthisālādīsu mahājanassa kathesi.",
  "tika-vin06t:1398_0": "591.",
  "tika-vin06t:1398_1": "Keci bhikkhū “parikkhāraṭṭhapanamattena vāsūpagato hotī”ti vadanti,",
  "tika-vin06t:1398_2": "taṃ tesaṃ matimattameva.",
  "tika-vin06t:1398_3": "Bhikkhuniyo ce vāsūpagā honti,",
  "tika-vin06t:1398_4": "bhikkhunupassayova kappiyabhūmi.",
  "tika-vin06t:1398_5": "“Yattha bhikkhuniyo ekarattampi vasanti,",
  "tika-vin06t:1398_6": "ayaṃ bhikkhunupassayo”ti vacanato tāsaṃ samīpaṃ vā tāhi gahitavāsāgāraṃ vā “gacchāmī”ti gacchato yathāsukhaṃ gantuṃ vaṭṭati.",
  "tika-vin06t:1398_7": "Na hi tāvatā taṃ gharaṃ antaragharasaṅkhyaṃ gacchatīti no takkoti ācariyo.",
  "tika-vin06t:1399_0": "Ujjagghikavaggavaṇṇanā niṭṭhitā.",
  "tika-vin06t:1400_0": "3. Khambhakatavaggavaṇṇanā",
  "tika-vin06t:1401_0": "604. Sūpo pattappamāṇavaṇṇanāyaṃ vuttākāro. Oloṇī vuccati kudhitaṃ, gorasato pūrā thūpitoti attho.",
  "tika-vin06t:1402_0": "605.",
  "tika-vin06t:1402_1": "Heṭṭhā orohatīti ettha “orohanappamāṇe sati ekadese thūpīkatepi anāpattī”ti vadanti.",
  "tika-vin06t:1402_2": "“Pattassa pana heṭṭhā ca upari ca paduminipaṇṇādīhi paṭicchādetvā odahantiyā laddhaṃ nāma vaṭṭatī”ti ca vadanti.",
  "tika-vin06t:1402_3": "Ettha “yasmā ‘samatittiko piṇḍapāto paṭiggahetabbo’ti vacanaṃ piṇḍapāto samapuṇṇo paṭiggahetabboti dīpeti,",
  "tika-vin06t:1402_4": "tasmā attano hatthagate patte piṇḍapāto diyyamāno thūpīkatopi ce hoti,",
  "tika-vin06t:1402_5": "vaṭṭatīti dīpeti.",
  "tika-vin06t:1402_6": "‘Thūpīkataṃ piṇḍapātaṃ paṭiggaṇhāti,",
  "tika-vin06t:1402_7": "āpatti dukkaṭassā’ti hi vacanaṃ paṭhamaṃ thūpīkataṃ piṇḍapātaṃ pacchā paṭiggaṇhato,",
  "tika-vin06t:1402_8": "āpattīti dīpeti.",
  "tika-vin06t:1402_9": "Pattena paṭiggaṇhato cepi thūpīkataṃ hoti,",
  "tika-vin06t:1402_10": "vaṭṭati athūpīkatassa paṭiggahitattā.",
  "tika-vin06t:1402_11": "Payogo pana natthi aññatra pubbadesā”ti ca “samatittikanti vā bhāvanapuṃsaka”nti ca vadanti,",
  "tika-vin06t:1402_12": "tasmā vicāretvā gahetabbaṃ.",
  "tika-vin06t:1403_0": "Khambhakatavaggavaṇṇanā niṭṭhitā.",
  "tika-vin06t:1404_0": "4. Sakkaccavaggavaṇṇanā",
  "tika-vin06t:1405_0": "609.",
  "tika-vin06t:1405_1": "Sūpodanaviññattisikkhāpade “sūpo nāma dve sūpā”ti na vuttaṃ sūpaggahaṇena paṇītabhojanehi avasesānaṃ sabbabhojanānaṃ saṅgaṇhanatthaṃ.",
  "tika-vin06t:1405_2": "Anāpattivāre cassa “ñātakānaṃ pavāritānaṃ aññassatthāya attano dhanenā”ti idaṃ adhikaṃ.",
  "tika-vin06t:1405_3": "Katthaci potthake “anāpatti asañcicca asatiyā ajānantassa gilānassa āpadāsū”ti ettakameva vuttaṃ, taṃ na,",
  "tika-vin06t:1405_4": "“samasūpakaṃ piṇḍapātaṃ bhuñjissāmī”ti imassa anāpattivāre “aññassatthāyā”ti katthaci likhitaṃ,",
  "tika-vin06t:1405_5": "tañca pamādavasena likhitaṃ.",
  "tika-vin06t:1405_6": "“Mukhe pakkhipitvā puna vippaṭisārī hutvā ogilitukāmassapi sahasā ce pavisati,",
  "tika-vin06t:1405_7": "ettha ‘asañciccā’ti vuccati.",
  "tika-vin06t:1405_8": "Viññattampi aviññattampi ekasmiṃ ṭhāne ṭhitaṃ sahasā anupadhāretvā gahetvā bhuñjanto ‘asatiyā’ti vuccatī”ti likhitaṃ,",
  "tika-vin06t:1405_9": "anāpattivāre ekaccesu potthakesu “rasaraseti likhitaṃ,",
  "tika-vin06t:1405_10": "taṃ gahetabba”nti vuttaṃ.",
  "tika-vin06t:1406_0": "Sakkaccavaggavaṇṇanā niṭṭhitā.",
  "tika-vin06t:1407_0": "5. Kabaḷavaggavaṇṇanā",
  "tika-vin06t:1408_0": "618.",
  "tika-vin06t:1408_1": "“Sabbaṃ hattha”nti vacanato ekadesaṃ mukhe pakkhipantassa anāpattīti ekacce.",
  "tika-vin06t:1408_2": "“Sabbanti vacanato ekadesampi na vaṭṭatī”ti vadanti,",
  "tika-vin06t:1408_3": "taṃ yuttaṃ anāpattivāre avisesitattā.",
  "tika-vin06t:1409_0": "624.",
  "tika-vin06t:1409_1": "Sitthāvakārake “kacavaraṃ chaḍḍentaṃ sitthaṃ chaḍḍiyyatī”ti ca “kacavaraṃ chaḍḍento”ti ca pāṭho.",
  "tika-vin06t:1410_0": "Kabaḷavaggavaṇṇanā niṭṭhitā.",
  "tika-vin06t:1411_0": "6. Surusuruvaggavaṇṇanā",
  "tika-vin06t:1412_0": "627.",
  "tika-vin06t:1412_1": "“Surusuru”nti ca “surosuro”ti ca pāṭho.",
  "tika-vin06t:1412_2": "Sītīkatoti sītaṅko.",
  "tika-vin06t:1412_3": "“Silakabuddhoti ariyānaṃ parihāsavacanameveta”nti likhitaṃ.",
  "tika-vin06t:1413_0": "631.",
  "tika-vin06t:1413_1": "Paṭikkūlavasenāti ettha yadi paṭikkūlavasena paṭikkhittaṃ,",
  "tika-vin06t:1413_2": "“seyyathāpi kāmabhogino”ti na vattabbaṃ.",
  "tika-vin06t:1413_3": "Na hi te paṭikkūlaṃ karontīti ce? Na,",
  "tika-vin06t:1413_4": "issariyaliṅgavasena gahaṇasambhavato.",
  "tika-vin06t:1413_5": "Te hi anādarā honti.",
  "tika-vin06t:1413_6": "Pattadhovananti pattadhovanodakaṃ bhojanapaṭisaṃyuttaṃ.",
  "tika-vin06t:1414_0": "634. “Chattapādukāya”nti ca “chattapāde”ti ca pāṭho.",
  "tika-vin06t:1415_0": "637.",
  "tika-vin06t:1415_1": "Cāpoti sattakhādanavadho.",
  "tika-vin06t:1415_2": "“Sesā sabbā dhanuvikati kodaṇḍe paviṭṭhā”ti ca likhitaṃ,",
  "tika-vin06t:1415_3": "paṭimukkanti pavesitaṃ,",
  "tika-vin06t:1415_4": "laggitaṃ hotīti attho.",
  "tika-vin06t:1416_0": "Surusuruvaggavaṇṇanā niṭṭhitā.",
  "tika-vin06t:1417_0": "7. Pādukavaggavaṇṇanā",
  "tika-vin06t:1418_0": "640. Sayaṃ yānagato hutvā, yathā yānagatassa ve.",
  "tika-vin06t:1419_0": "Alaṃ vattuṃ tathā nālaṃ, sachatto chattapāṇino.",
  "tika-vin06t:1420_0": "Yathā ettha, evaṃ aññatrāpi.",
  "tika-vin06t:1421_0": "647.",
  "tika-vin06t:1421_1": "Chapakavatthusmiṃ “sacāhaṃ na labhissāmī”ti pāṭho,",
  "tika-vin06t:1421_2": "“dasa ce na labhissāmī”ti ca atthi,",
  "tika-vin06t:1421_3": "“vatthusmiṃ agilānassā”ti ca āgacchati,",
  "tika-vin06t:1421_4": "taṃ na sundaraṃ,",
  "tika-vin06t:1421_5": "sikkhāpadeyeva sundaraṃ.",
  "tika-vin06t:1421_6": "Thomitoti ahampi jānāmīti sambandho.",
  "tika-vin06t:1421_7": "Yā dhanayasalābhasaṅkhātā vutti vinipātena hoti samparāye apāyesu vinipātahetu hutvā pavattati.",
  "tika-vin06t:1421_8": "Atha vā vinipātenāti hetvatthe karaṇavacanaṃ,",
  "tika-vin06t:1421_9": "vinipātanāya pavattatīti adhippāyo.",
  "tika-vin06t:1421_10": "Adhammacaraṇena adhammacaraṇāya.",
  "tika-vin06t:1421_11": "“Asmā kumbhimivā”ti ca paṭhanti.",
  "tika-vin06t:1422_0": "Pādukavaggavaṇṇanā niṭṭhitā.",
  "tika-vin06t:1423_0": "Pakiṇṇakavaṇṇanā",
  "tika-vin06t:1424_0": "Kāyavācācittato samuṭṭhahantīti katvā “samanubhāsanasamuṭṭhānānī”ti vuttāni.",
  "tika-vin06t:1424_1": "Samanubhāsanaṃ kiriyaṃ.",
  "tika-vin06t:1424_2": "Imāni kiriyāni.",
  "tika-vin06t:1424_3": "Dhammadesanasamuṭṭhānāni vācācittatoti ettha kāyavacīviññattibhāvato ujjagghikauccāsaddādīsu viya “kāyavācācittato”ti vattabbānīti ce?",
  "tika-vin06t:1424_4": "Na vattabbāni.",
  "tika-vin06t:1424_5": "Nisīdanagamanāhārapakkhipanādikāyaviññattiyā sabbhāvā tattha yuttaṃ,",
  "tika-vin06t:1424_6": "na dhammadesane tādisassābhāvā.",
  "tika-vin06t:1425_0": "Pakiṇṇakavaṇṇanā niṭṭhitā.",
  "tika-vin06t:1426_0": "Sekhiyakaṇḍavaṇṇanā niṭṭhitā.",
  "tika-vin06t:1427_0": "8. Sattādhikaraṇasamathavaṇṇanā",
  "tika-vin06t:1428_0": "“Yebhuyyasikā kātabbā…pe… tiṇavatthārako kātabbo, so puggalo”ti ca likhitaṃ.",
  "tika-vin06t:1429_0": "Sattādhikaraṇasamathavaṇṇanā niṭṭhitā.",
  "tika-vin06t:1430_0": "Bhikkhuvibhaṅgo niṭṭhito.",
  "tika-vin06t:1431_0": "Namo tassa bhagavato arahato sammāsambuddhassa",
  "tika-vin06t:1432_0": "Bhikkhunīvibhaṅgavaṇṇanā",
  "tika-vin06t:1433_0": "1. Pārājikakaṇḍavaṇṇanā",
  "tika-vin06t:1434_0": "Ganthārambhavaṇṇanā",
  "tika-vin06t:1435_0": "Vibhaṅge viya bhikkhūnaṃ, vitthāramabhisaṅkhataṃ;",
  "tika-vin06t:1436_0": "Akatvā bhikkhunīnampi, vakkhe gaṇṭhipadakkamaṃ.",
  "tika-vin06t:1437_0": "Yo bhikkhunīnaṃ vibhaṅgo assa, tassa saṃvaṇṇanākkamo pattoti attho.",
  "tika-vin06t:1438_0": "Ganthārambhavaṇṇanā niṭṭhitā.",
  "tika-vin06t:1439_0": "1. Paṭhamapārājikasikkhāpadavaṇṇanā",
  "tika-vin06t:1440_0": "656- 7.",
  "tika-vin06t:1440_1": "Tattha tattha ṭhānuppattikapaññā vīmaṃsā.",
  "tika-vin06t:1440_2": "Padapaṭipāṭiyā evāti mātikāpadapaṭipāṭiyā eva.",
  "tika-vin06t:1440_3": "“Vuttanti saṅgītikānaṃ upasaṅkappanānaṃ vibhājanaṃ vutta”nti likhitaṃ.",
  "tika-vin06t:1441_0": "658.",
  "tika-vin06t:1441_1": "“Ehibhikkhunīti bhikkhunī,",
  "tika-vin06t:1441_2": "tīhi saraṇagamanehi upasampannāti bhikkhunī”ti idaṃ pana desanāvilāsavasena vuttanti eke.",
  "tika-vin06t:1441_3": "Aññabuddhakāle atthīti eke,",
  "tika-vin06t:1441_4": "taṃ na yuttaṃ viya dissati amhākampi buddhakāle sambhavappasaṅgato,",
  "tika-vin06t:1441_5": "ehibhikkhuniyā paṭisedhachāyādissanato ca.",
  "tika-vin06t:1441_6": "Yathāha dhammapade visākhāvatthusmiṃ “tassa cīvaradānassa nissandena imaṃ mahālatāpasādhanaṃ labhi.",
  "tika-vin06t:1441_7": "Itthīnañhi cīvaradānaṃ mahālatāpasādhanabhaṇḍena matthakaṃ pappoti,",
  "tika-vin06t:1441_8": "purisānaṃ iddhimayapattacīvarenā”ti.",
  "tika-vin06t:1441_9": "Tīhi saraṇagamanehi upasampannāya pana bhikkhuniyā sambhavo aññabuddhakāle kadāci siyā,",
  "tika-vin06t:1441_10": "nattheva amhākaṃ buddhakāle.",
  "tika-vin06t:1441_11": "Desanāvilāsena pana bhikkhudesanākkameneva bhikkhuniniddeso vutto,",
  "tika-vin06t:1441_12": "teneva bhikkhusaṅghavasena ekatoupasampannā bhikkhuniyo vijjamānāpi tattha na vuttā.",
  "tika-vin06t:1441_13": "Tāsaṃ atthitā imāya parivārakathāya veditabbā –",
  "tika-vin06t:1442_0": "“Ubho ekato upasampannā,",
  "tika-vin06t:1443_0": "Ubhinnaṃ hatthato cīvaraṃ paṭiggaṇheyya;",
  "tika-vin06t:1444_0": "Siyā āpattiyo nānā,",
  "tika-vin06t:1445_0": "Pañhā mesā kusalehi cintitā”ti. ;",
  "tika-vin06t:1446_0": "Atha vā puthujjanakāle ehibhikkhusaraṇagamanena upasampannova itthiliṅgapātubhāvena bhikkhunibhāve ṭhitā purisūpasampannaṃ upādāya “ehibhikkhunī”ti,",
  "tika-vin06t:1446_1": "“tīhi saraṇagamanehi upasampannā bhikkhunī”ti ca saṅkhyaṃ gacchati. No ce,",
  "tika-vin06t:1446_2": "taṃ vacanaṃ virujjheyyāti eke,",
  "tika-vin06t:1446_3": "vicāretvā gahetabbaṃ.",
  "tika-vin06t:1446_4": "“Viññū paṭibalo”ti dvinnaṃ avassavabhāvassa ijjhanato vuttaṃ.",
  "tika-vin06t:1446_5": "Ettha yasmā yaṃ kiñci āmisaṃ paṭiggaṇhantīnaṃ aggahatthā purisānaṃ hatthehi kadāci missībhāvaṃ gacchanti,",
  "tika-vin06t:1446_6": "vandantānaṃ vā purisānaṃ sirāni aggapādehi missitāni kadāci honti,",
  "tika-vin06t:1446_7": "kesacchedanakāle vā siraṃ purisānaṃ hatthehi missitaṃ hoti,",
  "tika-vin06t:1446_8": "cittaṃ nāmetaṃ atiraddhagavesi,",
  "tika-vin06t:1446_9": "durakkhiyaṃ vā,",
  "tika-vin06t:1446_10": "tasmā “mā atilahuṃ pārājikāpatti bhikkhunīnaṃ hotū”ti buddhā bhagavanto kāruññena pārājikakkhettaparicchedaṃ,",
  "tika-vin06t:1446_11": "thullaccayakkhettaparicchedañca visuṃ visuṃ desesunti veditabbaṃ.",
  "tika-vin06t:1447_0": "659.",
  "tika-vin06t:1447_1": "Tabbahulanayena sā vuttāti ettha ayamanugaṇṭhipadakkamo –",
  "tika-vin06t:1447_2": "yebhuyyena kiriyasamuṭṭhānattā “kiriyasamuṭṭhāna”nti vuttaṃ.",
  "tika-vin06t:1447_3": "“Kāyasaṃsaggaṃ samāpajjeyyā”ti avatvā pana “sādiyeyyā”ti vuttattā akiriyatopi samuṭṭhātīti veditabbaṃ.",
  "tika-vin06t:1447_4": "Yathā cettha,",
  "tika-vin06t:1447_5": "evaṃ heṭṭhā “manussitthiyā tayo magge methunaṃ dhammaṃ paṭisevantassa āpatti pārājikassā”tiādinā nayena",
  "tika-vin06t:1447_6": "kiriyasamuṭṭhānataṃ vatvā tadanantaraṃ “bhikkhupaccatthikā…pe…",
  "tika-vin06t:1447_7": "so ce pavesanaṃ sādiyati,",
  "tika-vin06t:1447_8": "āpatti pārājikassā”tiādinā nayena akiriyasamuṭṭhānatāyapi vuttattā paṭhamapārājikassāpi tabbahulanayeneva kiriyasamuṭṭhānatā veditabbā.",
  "tika-vin06t:1447_9": "Na hi pavesanasādiyanādimhi kiriyasamuṭṭhānatā dissati.",
  "tika-vin06t:1447_10": "Aṅgajātacalanañcettha na sārato daṭṭhabbaṃ “so ce pavesanaṃ na sādiyati,",
  "tika-vin06t:1447_11": "paviṭṭhaṃ na sādiyati,",
  "tika-vin06t:1447_12": "ṭhitaṃ na sādiyati,",
  "tika-vin06t:1447_13": "uddharaṇaṃ sādiyati,",
  "tika-vin06t:1447_14": "āpatti pārājikassā”ti ettha ṭhita na sādiyane pakatiyāpi paripuṇṇacalanattā.",
  "tika-vin06t:1447_15": "Sādiyanapaccayā hi sevanacalanañcettha na dissatevāti tabbahulanayeneva kiriyasamuṭṭhānatā gahetabbā.",
  "tika-vin06t:1447_16": "Tattha tattha aṭṭhakathāsu kasmā tabbahulanayo avuttoti ce?",
  "tika-vin06t:1447_17": "“Yo pana bhikkhu methunaṃ dhammaṃ paṭiseveyyā”ti mātikāyaṃ kiriyasamuṭṭhānassa sarūpena vuttattā tadanurūpavasena",
  "tika-vin06t:1447_18": "vibhaṅganayamanoloketvā “kiriyasamuṭṭhāna”micceva vuttaṃ.",
  "tika-vin06t:1447_19": "Yathā cetesu tabbahulanayena kiriyasamuṭṭhānatā vuttā,",
  "tika-vin06t:1447_20": "tathā surādīnaṃ akusaleneva pātabbatā,",
  "tika-vin06t:1447_21": "na itarathā “yaṃ akusaleneva āpajjati,",
  "tika-vin06t:1447_22": "ayaṃ lokavajjā,",
  "tika-vin06t:1447_23": "sesā paṇṇattivajjā”ti vutte lokavajjapaṇṇattivajjānaṃ niyamanalakkhaṇasiddhi hoti,",
  "tika-vin06t:1447_24": "tathā taṃ avatvā “yassā sacittakapakkhe cittaṃ akusalameva hoti,",
  "tika-vin06t:1447_25": "ayaṃ lokavajjā.",
  "tika-vin06t:1447_26": "Sesā paṇṇattivajjā”ti vutte lokavajjavacanaṃ niratthakaṃ siyā vatthuajānanapakkhepi akusaleneva pātabbattā.",
  "tika-vin06t:1447_27": "Yasmā tattha surāpānavītikkamassa akusalacittuppādo natthi,",
  "tika-vin06t:1447_28": "tasmā khandhakaṭṭhakathāyaṃ “majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ,",
  "tika-vin06t:1447_29": "sāmaṇero jānitvā pivanto sīlabhedaṃ āpajjati,",
  "tika-vin06t:1447_30": "na ajānitvā”ti vuttaṃ,",
  "tika-vin06t:1447_31": "na vuttaṃ “vatthuajānanapakkhe pāṇātipātādīnaṃ siddhikaraakusalacittuppādasadise cittuppāde satipi sāmaṇero sīlabhedaṃ nāpajjatī”ti.",
  "tika-vin06t:1447_32": "Abhinivesavacanaṃ pāṇātipātādīhi samānajātikattā sāmaṇerānaṃ surāpānassa.",
  "tika-vin06t:1447_33": "“Surādayo panime”ti vatthuṃ jānitvā pātabbatādivasena vītikkamantassa akusalassa asambhavo natthi.",
  "tika-vin06t:1447_34": "Tena vuttaṃ “yassa sacittakapakkhe”tiādi.",
  "tika-vin06t:1448_0": "Kiñcettha yuttivacanena arahantānaṃ appavisanato sacittakācittakapakkhesu akusalaniyamoti ce? Na,",
  "tika-vin06t:1448_1": "dhammatāvasena sekkhānampi appavisanato.",
  "tika-vin06t:1448_2": "Acittakapakkhe akusalaniyamābhāvadassanatthaṃ supantassa mukhe pakkhittajalabindumiva surābinduādayo udāharitabbāti.",
  "tika-vin06t:1448_3": "Tabbahulanayena hi atthe gahite pubbenāparaṃ aṭṭhakathāya sameti.",
  "tika-vin06t:1448_4": "“Saddhiṃ pāḷiyā avisesattho parato āvi bhavissatīti apare”ti vuttaṃ.",
  "tika-vin06t:1448_5": "Idamettha vicāretabbaṃ.",
  "tika-vin06t:1448_6": "Yadi vatthujānanapakkhe vinā akusalena majjapānaṃ siyā,",
  "tika-vin06t:1448_7": "kasmā nāḷimajjhaṃ nātikkamati ariyānaṃ pānakādisaññīnanti?",
  "tika-vin06t:1448_8": "Sīlabhedavatthuvītikkamo vināpi cittena ariyānaṃ dhammatāvaseneva na sambhavatīti ce, na,",
  "tika-vin06t:1448_9": "cakkhupālattheravatthu ādivirodhatoti.",
  "tika-vin06t:1448_10": "Apica bhikkhunopi sāmaṇerassa viya surāpānaṃ sacittakameva kasmā na jātanti?",
  "tika-vin06t:1448_11": "Appatirūpattāti ce,",
  "tika-vin06t:1448_12": "sāmaṇerānampi appatirūpameva.",
  "tika-vin06t:1448_13": "Sahadhammikā eva hi te.",
  "tika-vin06t:1448_14": "Mahāsāvajjattāti ce?",
  "tika-vin06t:1448_15": "Sāmaṇerānampi tādisameva.",
  "tika-vin06t:1448_16": "Sāmaṇerānaṃ sacittakameva pārājikaṃ,",
  "tika-vin06t:1448_17": "itaraṃ daṇḍakammavatthūti ce?",
  "tika-vin06t:1448_18": "Bhikkhūnampi majjapāne natthi.",
  "tika-vin06t:1448_19": "Ettha tikapācittiyena na bhavitabbaṃ.",
  "tika-vin06t:1448_20": "Majje amajjasaññissa dukkaṭāpatti paññāpetabbā siyā.",
  "tika-vin06t:1448_21": "Bhikkhussa pācittiyavatthu sāmaṇerānaṃ pārājikaṃ hoti tiracchānagatasāmaṇerānaṃ viyāti ce?",
  "tika-vin06t:1448_22": "Acittakampi majjapānādīnaṃ sāmaṇerānaṃ pārājikaṃ paññāpetabbaṃ siyā.",
  "tika-vin06t:1448_23": "Nācittakaṃ pārājikaṃ sambhavatīti ce? Na,",
  "tika-vin06t:1448_24": "paṇṇattivajjampi pārājikaṃ sambhavatīti.",
  "tika-vin06t:1448_25": "Nikāyantarapakkhe ayameva doso.",
  "tika-vin06t:1448_26": "Amhākañhi lokavajjameva majjapānanti.",
  "tika-vin06t:1448_27": "Kasmā panettha surāpānameva dhammatāvasena ariyā na karontīti?",
  "tika-vin06t:1448_28": "Na kevalaṃ surāpānameva dhammatāvasena ariyā na karonti,",
  "tika-vin06t:1448_29": "pāṇesupi kodhavasena pāṇasaññitāya sīsacchedanādīni na karonti,",
  "tika-vin06t:1448_30": "sadārasaññāya paradāraṃ na vītikkamanti,",
  "tika-vin06t:1448_31": "anatthabhañjakasaññāya atthabhañjakamusā na vadanti,",
  "tika-vin06t:1448_32": "sammādiṭṭhisaññāya micchādiṭṭhiṃ na paṭipajjantīti veditabbā.",
  "tika-vin06t:1448_33": "Ācariyāpi surāpāne akusalaniyamābhāvameva vadanti,",
  "tika-vin06t:1448_34": "tasmā eva mātikāṭṭhakathāya gaṇṭhipade lokavajjapaṇṇattivajjādhikāre “sacittakapakkheakusalanti surāpānādisaṅgahatthaṃ,",
  "tika-vin06t:1448_35": "itarathā yassa akusalamevāti vadeyyā”ti likhitaṃ.",
  "tika-vin06t:1448_36": "Kiriyasamuṭṭhānatā panassa tabbahulanayameva,",
  "tika-vin06t:1448_37": "na paṭhamapārājike. Kathaṃ?",
  "tika-vin06t:1448_38": "Kāyasaṃsaggasikkhāpadaṃ paṭhamapārājikasamuṭṭhānaṃ.",
  "tika-vin06t:1448_39": "Ettha bhikkhussa ca bhikkhuniyā ca kāyasaṃsaggabhāve sati bhikkhunī kāyaṅgamacopayamānāpi citteneva adhivāsentī āpajjati,",
  "tika-vin06t:1448_40": "na evaṃ bhikkhu.",
  "tika-vin06t:1448_41": "Bhikkhu pana copayamānova āpajjati,",
  "tika-vin06t:1448_42": "evameva paṭhamapārājikepi copane sati eva āpajjati, nāsati.",
  "tika-vin06t:1448_43": "Pavesanaṃ sādiyatīti ettha pavesanasādiyanaṃ nāma sevanacittassuppādananti,",
  "tika-vin06t:1448_44": "evaṃ santepi “vīmaṃsitvā gahetabba”nti vuttaṃ.",
  "tika-vin06t:1449_0": "Paṭhamapārājikasikkhāpadavaṇṇanā niṭṭhitā.",
  "tika-vin06t:1450_0": "2. Dutiyapārājikasikkhāpadavaṇṇanā",
  "tika-vin06t:1451_0": "“Kissa pana tvaṃ ayye jānaṃ pārājikaṃ dhammaṃ ajjhāpanna”nti vacanato,",
  "tika-vin06t:1451_1": "“aṭṭhannaṃ pārājikānaṃ aññataraṃ pārājikaṃ ajjhāpanna”nti vacanato,",
  "tika-vin06t:1451_2": "ante “uddiṭṭhā kho ayyāyo aṭṭha pārājikā dhammā”tiādivacanato,",
  "tika-vin06t:1451_3": "parivāre “sādhāraṇapaññatti ubhatopaññattī”ti vacanato ca bhikkhunivibhaṅgaṃ patvā bhagavā sādhāraṇāni",
  "tika-vin06t:1451_4": "sikkhāpadāni bhikkhūnaṃ uppannavatthusmiṃyeva “yā pana bhikkhunī chandaso methunaṃ dhammaṃ paṭiseveyya",
  "tika-vin06t:1451_5": "antamaso tiracchānagatenapi pārājikā hoti asaṃvāsā”tiādinā nayena savisesampi avisesampi mātikaṃ nikkhipitvā",
  "tika-vin06t:1451_6": "anukkamena padabhājanaṃ,",
  "tika-vin06t:1451_7": "āpattibhedaṃ,",
  "tika-vin06t:1451_8": "tikacchedaṃ,",
  "tika-vin06t:1451_9": "anāpattivārañca anavasesaṃ vatvā vitthāresi.",
  "tika-vin06t:1451_10": "Saṅgītikārakehi pana asādhāraṇapaññattiyoyeva idha vitthāritāti veditabbā.",
  "tika-vin06t:1452_0": "666.",
  "tika-vin06t:1452_1": "Tattha “aṭṭhannaṃ pārājikāna”nti idaṃ kevalaṃ saṅgītikārakānaṃyeva nayato nikkhittavacanaṃ ito pubbe chaṭṭhasattamaṭṭhamānaṃ pārājikānaṃ apaññattattā.",
  "tika-vin06t:1452_2": "Bhagavatā pana idaṃ paññāpitamādisikkhāpadampi upādāya “channaṃ pārājikāna”nti vuttaṃ siyā.",
  "tika-vin06t:1452_3": "Ito uddhaṃ paññattānipi upādāya “aṭṭhannaṃ pārājikāna”nti vacanaṃ aparabhāge uppannanti ekacce ācariyā.",
  "tika-vin06t:1452_4": "Aṭṭhakathāyaṃ pana “idañca pārājikaṃ pacchā paññattaṃ,",
  "tika-vin06t:1452_5": "tasmā ‘aṭṭhanna’nti vibhaṅge vutta”ntiādi vuttaṃ,",
  "tika-vin06t:1452_6": "tasmā aṭṭhakathācariyānaṃ matena siddhametaṃ yathāpaññattānukkamavaseneva saṅgītānīti.",
  "tika-vin06t:1452_7": "“Aññāsi”nti pāṭho.",
  "tika-vin06t:1452_8": "Aññāsīti na gahetabbo.",
  "tika-vin06t:1452_9": "“Duṭṭhullasikkhāpade vuttanayenevā”ti vacanato vajjapaṭicchādikaṃ yā paṭicchādeti,",
  "tika-vin06t:1452_10": "sāpi vajjapaṭicchādikaāyevāti siddhaṃ.",
  "tika-vin06t:1452_11": "Kiñcāpi vajjapaṭicchādanaṃ pemavasena hoti,",
  "tika-vin06t:1452_12": "tathāpi sikkhāpadavītikkamacittaṃ domanassikameva hotīti katvā “dukkhavedana”nti vuttaṃ.",
  "tika-vin06t:1453_0": "Dutiyapārājikasikkhāpadavaṇṇanā niṭṭhitā.",
  "tika-vin06t:1454_0": "3. Tatiyapārājikasikkhāpadavaṇṇanā",
  "tika-vin06t:1455_0": "669.",
  "tika-vin06t:1455_1": "Imaṃ adhippāyamattanti “codetvā sāretvā”ti etaṃ.",
  "tika-vin06t:1455_2": "Etthāyaṃ vicāraṇā –",
  "tika-vin06t:1455_3": "yo bhikkhu ukkhittakabhikkhunā samānadiṭṭhiko laddhinānāsaṃvāsako hoti,",
  "tika-vin06t:1455_4": "so avandanīyo,",
  "tika-vin06t:1455_5": "kammākamme ukkhittako viya na gaṇapūraṇo,",
  "tika-vin06t:1455_6": "sahaseyyampi na labhati,",
  "tika-vin06t:1455_7": "na tathā bhikkhunī.",
  "tika-vin06t:1455_8": "Sā hi yāva na samanubhaṭṭhā,",
  "tika-vin06t:1455_9": "tāva gaṇapūrakā ca hoti,",
  "tika-vin06t:1455_10": "saṃvāsañca labhati.",
  "tika-vin06t:1455_11": "Laddhinānāsaṃvāsikānuvattikāpi ukkhittānuvattikāva hoti.",
  "tika-vin06t:1455_12": "Ukkhitto ce kālaṅkato,",
  "tika-vin06t:1455_13": "tadanuvattako bhikkhu laddhinānāsaṃvāsako hotiyeva.",
  "tika-vin06t:1455_14": "Tathā vibbhantepi tasmiṃ titthiyapakkantakepi sikkhaṃ paccakkhāya sāmaṇerabhūmiyaṃ ṭhitepīti eke.",
  "tika-vin06t:1455_15": "Tesaṃ matena ukkhittake tathābhūtepi bhikkhunī tadanuvattikā samanubhāsitabbāvāti āpajjati.",
  "tika-vin06t:1455_16": "Samanubhāsanakammaṃ saṅghāyattaṃ,",
  "tika-vin06t:1455_17": "saṅghena sañcicca purimakāpattiṃ apanetuṃ na yuttaṃ viya khāyati.",
  "tika-vin06t:1455_18": "Ukkhepanīyakammañca āpattiadassanamatte,",
  "tika-vin06t:1455_19": "appaṭikammamatte,",
  "tika-vin06t:1455_20": "kudiṭṭhiappaṭinissajjanamatte ca kariyati,",
  "tika-vin06t:1455_21": "tassa anuvattanamattena samanubhāsitvā sāsanato cāvetabbānīti na yuttanti ce?",
  "tika-vin06t:1455_22": "Na vattabbameva,",
  "tika-vin06t:1455_23": "idaṃ apārājikavatthūsupi tappasaṅgato,",
  "tika-vin06t:1455_24": "anaññavisayattā ca vinayassa.",
  "tika-vin06t:1456_0": "Tatiyapārājikasikkhāpadavaṇṇanā niṭṭhitā.",
  "tika-vin06t:1457_0": "4. Catutthapārājikasikkhāpadavaṇṇanā",
  "tika-vin06t:1458_0": "675.",
  "tika-vin06t:1458_1": "“Lokassādasaṅkhātassa mittasanthavassa vasena taṃ dassetuṃ kāyasaṃsaggarāgenāti vutta”nti likhitaṃ.",
  "tika-vin06t:1458_2": "Tissitthiyoti tīsu itthīsu,",
  "tika-vin06t:1458_3": "tisso vā itthiyo.",
  "tika-vin06t:1458_4": "Taṃ na seveti tāsu na sevati.",
  "tika-vin06t:1458_5": "Anariyāti ubhatobyañjanā.",
  "tika-vin06t:1458_6": "Byañjanasminti attano byañjane.",
  "tika-vin06t:1458_7": "Na seveti na sevati.",
  "tika-vin06t:1458_8": "Na cācareti nācarati.",
  "tika-vin06t:1458_9": "Vaṇṇāvaṇṇoti dvīhipi sukkavissaṭṭhi.",
  "tika-vin06t:1458_10": "Gamanuppādananti sañcarittaṃ.",
  "tika-vin06t:1459_0": "676.",
  "tika-vin06t:1459_1": "“Nivatthaṃ vā pārutaṃ vā”ti ettha nivatthassa vā pārutassa vā vatthassa gahaṇaṃ sādiyatīti attho.",
  "tika-vin06t:1460_0": "Catutthapārājikasikkhāpadavaṇṇanā niṭṭhitā.",
  "tika-vin06t:1461_0": "Pārājikakaṇḍavaṇṇanā niṭṭhitā.",
  "tika-vin06t:1462_0": "2. Saṅghādisesakaṇḍavaṇṇanā",
  "tika-vin06t:1463_0": "1. Paṭhamasaṅghādisesasikkhāpadavaṇṇanā",
  "tika-vin06t:1464_0": "681.",
  "tika-vin06t:1464_1": "Āhatakoti ānīto,",
  "tika-vin06t:1464_2": "niyatakoti adhippāyo.",
  "tika-vin06t:1464_3": "Akappiyaaḍḍo nāma saṅghassa vā ārāmikapuggalassa vā vatthussa kāraṇā saṅghassa vārikabhāvena sayameva vā adhikaraṇaṭṭhānaṃ gantvā “amhākaṃ eso dāso, dāsī, vāpī, khettaṃ, ārāmo,",
  "tika-vin06t:1464_4": "ārāmavatthu, gāvo, gāvī, mahiṃsī, ajā,",
  "tika-vin06t:1464_5": "kukkuṭā”tiādinā voharati,",
  "tika-vin06t:1464_6": "akappiyaṃ.",
  "tika-vin06t:1464_7": "“Ayaṃ amhākaṃ ārāmiko ārāmikā,",
  "tika-vin06t:1464_8": "ayaṃ vāpī itthannāmena saṅghassa hatthe dohanatthāya dinnā.",
  "tika-vin06t:1464_9": "Ito khettato ārāmato uppajjanakacatupaccayā ito gāvito mahiṃsito ajāto uppajjanakagorasā itthannāmena",
  "tika-vin06t:1464_10": "saṅghassa dinnā”ti pucchite vā apucchite vā vattuṃ vaṭṭati.",
  "tika-vin06t:1464_11": "“Kata”nti avatvā “karontī”ti vacanena kira anenakataṃ ārabbha ācikkhitā nāma hoti.",
  "tika-vin06t:1464_12": "Gīvāti kevalaṃ gīvā eva hoti,",
  "tika-vin06t:1464_13": "na pārājikaṃ.",
  "tika-vin06t:1464_14": "Kārāpetvā dātabbāti ettha sace āvudhabhaṇḍaṃ hoti,",
  "tika-vin06t:1464_15": "tassa dhārā na kāretabbā,",
  "tika-vin06t:1464_16": "aññena pana ākārena saññāpetabbaṃ.",
  "tika-vin06t:1464_17": "“Ticittaṃ tivedana”nti vuttattā “mānussayavasena kodhussayavasenā”ti tabbahulanayena vuttanti veditabbaṃ.",
  "tika-vin06t:1465_0": "Paṭhamasaṅghādisesasikkhāpadavaṇṇanā niṭṭhitā.",
  "tika-vin06t:1466_0": "2. Dutiyasaṅghādisesasikkhāpadavaṇṇanā",
  "tika-vin06t:1467_0": "683.",
  "tika-vin06t:1467_1": "Bhaṭiputtakānaṃ kumārabhaṭikānaṃ gaṇā bhaṭiputtagaṇā.",
  "tika-vin06t:1467_2": "Kappanti kappiyaṃ.",
  "tika-vin06t:1467_3": "Kappagatikanti kappiyasabhāvaṃ.",
  "tika-vin06t:1467_4": "Pakkantāsupīti attano parisaṃ ṭhapetvā itarāsu pakkantāsu.",
  "tika-vin06t:1467_5": "Paṇṇattiṃ ajānantā ariyāpi vuṭṭhāpentīti katvā vā kammavācāpariyosāne āpattikkhaṇe vipākābyākatasamaṅgitāvasena vā “ticitta”nti vuttanti veditabbaṃ.",
  "tika-vin06t:1467_6": "“Pabbājane na dukkaṭa”nti porāṇagaṇṭhipade vuttaṃ.",
  "tika-vin06t:1468_0": "Dutiyasaṅghādisesasikkhāpadavaṇṇanā niṭṭhitā.",
  "tika-vin06t:1469_0": "3. Tatiyasaṅghādisesasikkhāpadavaṇṇanā",
  "tika-vin06t:1470_0": "687.",
  "tika-vin06t:1470_1": "Bhaddākāpilānī mahākassapassa purāṇadutiyā kira.",
  "tika-vin06t:1470_2": "Ñātīnaṃ kulaṃ yasmiṃ gāmake,",
  "tika-vin06t:1470_3": "tadetaṃ gāmakaṃ ñātikulaṃ,",
  "tika-vin06t:1470_4": "kulasannihitaṃ gāmakaṃ agamāsīti attho.",
  "tika-vin06t:1470_5": "“Ajaṃ gāmaṃ netī”tiādīsu viya vā dvikammikaṃ katvā gāmakaṃ agamāsi ñātikulaṃ agamāsītipi yujjati.",
  "tika-vin06t:1471_0": "692.",
  "tika-vin06t:1471_1": "“Aparikkhittassa gāmassa upacāraṃ atikkāmentiyā”ti vacanenapi evaṃ veditabbaṃ –",
  "tika-vin06t:1471_2": "vikālagāmappavesane dvinnaṃ leḍḍupātānaṃyeva vasena upacāro paricchinditabbo,",
  "tika-vin06t:1471_3": "itarathā yathā ettha parikkhepārahaṭṭhānaṃ parikkhepaṃ viya katvā “atikkāmentiyā”ti vuttaṃ,",
  "tika-vin06t:1471_4": "evaṃ tatthāpi “aparikkhittassa gāmassa upacāraṃ atikkamantassā”ti vadeyya.",
  "tika-vin06t:1471_5": "Yasmā pana tattha parikkhepārahaṭṭhānato uttari eko leḍḍupāto upacāroti adhippeto,",
  "tika-vin06t:1471_6": "tasmā tadatthadīpanatthaṃ “aparikkhittassa gāmassa upacāraṃ okkamantassā”ti vuttaṃ.",
  "tika-vin06t:1471_7": "Yaṃ pana andhakaṭṭhakathāyaṃ “parikkhepārahaṭṭhānaṃyeva ‘upacāra’nti sallakkhetvā parikkhepaparikkhepārahaṭṭhānānaṃ",
  "tika-vin06t:1471_8": "ninnānākāraṇadīpanatthaṃ ‘upacāraṃ okkamantassā’ti vuttaṃ pāḷivisesamasallakkhetvāva aparikkhittassa",
  "tika-vin06t:1471_9": "gāmassa upacāraṃ atikkamantassa idha upacāro parikkhepo yathā bhaveyya,",
  "tika-vin06t:1471_10": "taṃ upacāraṃ paṭhamaṃ pādaṃ atikkamantassa āpatti dukkaṭassa.",
  "tika-vin06t:1471_11": "Dutiyaṃ pādaṃ atikkamantassa āpatti pācittiyassā”ti vuttaṃ,",
  "tika-vin06t:1471_12": "taṃ na gahetabbameva pāḷiyā visesasabbhāvatoti.",
  "tika-vin06t:1471_13": "“Aparikkhittassa gāmassa upacāraṃ okkamantiyātipi ekaccesu dissati,",
  "tika-vin06t:1471_14": "taṃ na gahetabbanti apare”ti vuttaṃ.",
  "tika-vin06t:1471_15": "Tattha “pāḷivisesamasallakkhetvā”ti duvuttaṃ, kasmā?",
  "tika-vin06t:1471_16": "Vikālagāmappavesanasikkhāpadepi katthaci “upacāraṃ atikkamantassā”ti pāṭho dissatīti,",
  "tika-vin06t:1471_17": "so andhakaṭṭhakathāpāṭhato gahitoti ācariyo.",
  "tika-vin06t:1471_18": "Aparikkhittassa upacārokkamanameva pāṭho yujjati,",
  "tika-vin06t:1471_19": "na atikkamanaṃ. Kasmā?",
  "tika-vin06t:1471_20": "Bahūsu ṭhānesu pāḷiyā aṭṭhakathāhi virujjhanato,",
  "tika-vin06t:1471_21": "imasmiṃ vāpi sikkhāpade virujjhati. Kathaṃ?",
  "tika-vin06t:1471_22": "Gaṇamhā ohīyamānāya araññe āpatti hoti, na gāme.",
  "tika-vin06t:1471_23": "Atha ca pana nidassanampi “sikkhāpadā buddhavarenā”ti gāthā dassitā,",
  "tika-vin06t:1471_24": "tasmā upacārokkamanapariyāpannanadiṃ atikkāmentiyā hoti.",
  "tika-vin06t:1471_25": "Kiñca bhiyyo “gacchantassa catasso āpattiyo,",
  "tika-vin06t:1471_26": "ṭhitassa cāpi tattakātiādīnaṃ parivāragāthānaṃ aṭṭhakathāhi upacārokkamanameva pāṭhoti niṭṭhaṃ gantabba”nti ca vuttaṃ,",
  "tika-vin06t:1471_27": "suṭṭhu sallakkhetvā kathetabbaṃ.",
  "tika-vin06t:1472_0": "“Padasā gamanameva hi idhādhippetaṃ,",
  "tika-vin06t:1472_1": "teneva paṭhamaṃ pādaṃ atikkāmentiyātiādimāhā”ti ettha vikālagāmappavesanasikkhāpadādīsu tadabhāvā yānena vā iddhiyā vā pavisato,",
  "tika-vin06t:1472_2": "addhānaṃ gacchato ca āpattīti dīpeti.",
  "tika-vin06t:1472_3": "Tattha asāruppattā āpattimokkho natthīti eke,",
  "tika-vin06t:1472_4": "vicāretvā gahetabbaṃ.",
  "tika-vin06t:1472_5": "Bhikkhunīvihārabhūmi “gāmantara”nti na vuccati gāmantarapariyāpannāyapi kappiyabhūmittā.",
  "tika-vin06t:1472_6": "“Parato ‘sace bhikkhunīsu mahābodhiyaṅgaṇaṃ pavisantīsu ekā bahi tiṭṭhati,",
  "tika-vin06t:1472_7": "tassā āpattī’tiādivacanato bhikkhuvihāro na kappiyabhūmīti siddhaṃ,",
  "tika-vin06t:1472_8": "tasmā kañcinagare khandhadhammavihāro viya,",
  "tika-vin06t:1472_9": "kāvīrapaṭṭane sārīdhammavihāro viya ca aññopi so vihāro,",
  "tika-vin06t:1472_10": "tasmā sīmabaddhasukhatthaṃ gāmantarabhāve nirantarā adhiṭṭhānatthaṃ pavisantiyā,",
  "tika-vin06t:1472_11": "nikkhamantiyāpi gāmantarāpatti hotīti apare”ti vuttaṃ.",
  "tika-vin06t:1472_12": "Catugāmasādhāraṇattāti ettha evaṃvidhe vihāre sīmaṃ bandhantehi cattāropi te gāmā sodhetabbāti veditabbā.",
  "tika-vin06t:1472_13": "Saṃvidahitvā bhikkhuniyā vā mātugāmena vā theyyasatthena vā saddhiṃ taṃ vihāraṃ okkamantiyā catasso āpattiyo ekatova honti.",
  "tika-vin06t:1472_14": "“Gāmantare gāmantare āpatti pācittiyassā”ti vuttāti eke.",
  "tika-vin06t:1473_0": "Dutiyapāduddhāre saṅghādisesoti ettha sace dutiyo pāduddhāro kappiyabhūmiyaṃ hoti,",
  "tika-vin06t:1473_1": "na saṅghādiseso,",
  "tika-vin06t:1473_2": "akappiyabhūmiyaṃ eva saṅghādiseso.",
  "tika-vin06t:1473_3": "“Ubhayatīresu vicaranti,",
  "tika-vin06t:1473_4": "vaṭṭatīti dassanūpacārassettha sambhavā”ti likhitaṃ,",
  "tika-vin06t:1473_5": "taṃ yuttaṃ.",
  "tika-vin06t:1473_6": "Savanūpacāro hettha nadīpāre,",
  "tika-vin06t:1473_7": "gāmantare vā appamāṇanti.",
  "tika-vin06t:1473_8": "Andhakaṭṭhakathāyaṃ pana “paratīrato nadiṃ otaritvā dassanūpacārato dārūni,",
  "tika-vin06t:1473_9": "paṇṇānivā maggitvā āneti, anāpatti.",
  "tika-vin06t:1473_10": "Ticīvarāni paratīre otāpeti,",
  "tika-vin06t:1473_11": "anāpattī”ti vuttaṃ.",
  "tika-vin06t:1473_12": "“Orimatīrameva āgacchati,",
  "tika-vin06t:1473_13": "āpattī”ti atikkamitukāmatāya paviṭṭhattā vuttaṃ.",
  "tika-vin06t:1473_14": "“Nhāyanādikiccena paviṭṭhānaṃ katthevālayasambhavā vaṭṭatī”ti vuttaṃ.",
  "tika-vin06t:1473_15": "Gāmantare pamāṇanti aṭṭhakathāyaṃ paratīrato nadiṃ otaritvā dassanūpacārato dārūni paṇṇāni sakagāmato",
  "tika-vin06t:1473_16": "thokampi taraṇavārena na vaṭṭati kira nikkhamitvā pavisituṃ.",
  "tika-vin06t:1474_0": "Agāmake araññeti agāmalakkhaṇe araññeti attho.",
  "tika-vin06t:1474_1": "Iminā āpattikhettaṃ dassitaṃ.",
  "tika-vin06t:1474_2": "Yasmā idaṃ āpattikhettaṃ,",
  "tika-vin06t:1474_3": "tasmā yā bhikkhunupassayato gāmassa indakhīlaṃ atikkamati,",
  "tika-vin06t:1474_4": "sā asante gāme gaṇamhā ohīyanāpattiṃ āpajjati.",
  "tika-vin06t:1474_5": "Dassanasavanūpacārābhāvepi pageva gāme indakhīlātikkamanakkhaṇeyeva āpajjati.",
  "tika-vin06t:1474_6": "Sace tattha ekā bhikkhunī atthi,",
  "tika-vin06t:1474_7": "tassā dassanasavanūpacārātikkamanakkhaṇe āpajjati,",
  "tika-vin06t:1474_8": "araññamaggagamanakāle evāyaṃ vidhīti na gahetabbaṃ.",
  "tika-vin06t:1474_9": "Gāmato pana nikkhamantī ito paṭṭhāya āpajjatīti dassanatthaṃ “agāmakaṃ arañña”nti vuttaṃ.",
  "tika-vin06t:1474_10": "Vuttañhetaṃ “ārādhikā ca honti saṅgāhikā lajjiniyo,",
  "tika-vin06t:1474_11": "tā kopetvā aññattha na gantabbaṃ.",
  "tika-vin06t:1474_12": "Gacchati ce,",
  "tika-vin06t:1474_13": "gāmantaranadīpārarattivippavāsagaṇamhā ohīyanāpattīhi na muccatī”tiādi.",
  "tika-vin06t:1474_14": "Tattha “gaṇamhā ohīyanāpatti sakiṃyevāpajjati.",
  "tika-vin06t:1474_15": "Itarā gāme gāme pāre pāre aruṇe aruṇe cāti veditabba”nti vuttaṃ.",
  "tika-vin06t:1474_16": "Tattha “vuttañheta”ntiādīni asādhakāni yathāsambhavaṃ gahetabbattā.",
  "tika-vin06t:1474_17": "“Mahābodhiyaṅgaṇantiādi evaṃ gāmassa āsannaṭṭhānepi imaṃ āpattiṃ āpajjatīti dassanatthaṃ vutta”nti likhitaṃ.",
  "tika-vin06t:1475_0": "Tatiyasaṅghādisesasikkhāpadavaṇṇanā niṭṭhitā.",
  "tika-vin06t:1476_0": "4. Catutthasaṅghādisesasikkhāpadavaṇṇanā",
  "tika-vin06t:1477_0": "694.",
  "tika-vin06t:1477_1": "Paṭivattāti paṭivacanaṃ denti.",
  "tika-vin06t:1477_2": "Kammadosanti “anaññāya gaṇassa chandanti evamādī”ti likhitaṃ.",
  "tika-vin06t:1477_3": "Kattabbaṭṭhānadosanti porāṇā.",
  "tika-vin06t:1477_4": "Kārakagaṇassāti kārakasaṅghassa.",
  "tika-vin06t:1477_5": "“Bhikkhunisaṅghaṃ sannipātetvā’ti vuttattā kārakasaṅghopi ayamevāti ce?",
  "tika-vin06t:1477_6": "Paṭhamameva kārakasaṅghaṃ na āmantetvā balakkārenāyaṃ thullanandā taṃ bhikkhuniṃ osāresī”ti porāṇagaṇṭhipade vuttaṃ,",
  "tika-vin06t:1477_7": "tasmā kārakabhikkhūnaṃ sammukhāpi tesaṃ anumatiṃ paṭhamaṃ aggahetvā taṃ kammaṃ na paṭippassambhetabbanti siddhaṃ hoti,",
  "tika-vin06t:1477_8": "paṭippassaddhaṃ balakkārena na kātabbamevāti adhippāyo.",
  "tika-vin06t:1477_9": "“Bhikkhunīpi diṭṭhāvikammaṃ kātuṃ labhatī”ti ca tattha vuttaṃ.",
  "tika-vin06t:1478_0": "698.",
  "tika-vin06t:1478_1": "Asante kammakārakasaṅghe osāreti,",
  "tika-vin06t:1478_2": "anāpattīti ettha kittāvatā asanto nāma hotīti?",
  "tika-vin06t:1478_3": "Idaṃ sabbattha na vicāritaṃ.",
  "tika-vin06t:1478_4": "Kārakānaṃ kālakiriyāyāti eke.",
  "tika-vin06t:1478_5": "Ekassapi abhāvenāti eke.",
  "tika-vin06t:1478_6": "Ekasmiṃ rajjeti eke.",
  "tika-vin06t:1478_7": "Ekaraṭṭheti eke.",
  "tika-vin06t:1478_8": "Ekagāmeti eke.",
  "tika-vin06t:1478_9": "Ekasmiṃ āvāseti eke.",
  "tika-vin06t:1478_10": "Yattha sakkā apaloketunti eke.",
  "tika-vin06t:1478_11": "Antoaddhayojaneti eke.",
  "tika-vin06t:1478_12": "Tattha tasmiṃ āvāse asante kārakasaṅghe osāreti,",
  "tika-vin06t:1478_13": "anāpattīti idaṃ pasaṃsanti ācariyā.",
  "tika-vin06t:1478_14": "Yattha sakkā apaloketunti sāmīci.",
  "tika-vin06t:1479_0": "Catutthasaṅghādisesasikkhāpadavaṇṇanā niṭṭhitā.",
  "tika-vin06t:1480_0": "5. Pañcamasaṅghādisesasikkhāpadavaṇṇanā",
  "tika-vin06t:1481_0": "701.",
  "tika-vin06t:1481_1": "Etaṃ na vuttanti bhikkhuniyā avassutabhāvo daṭṭhabboti etaṃ niyamanaṃ na vuttaṃ.",
  "tika-vin06t:1481_2": "Taṃ avacanaṃ pāḷiyā sameti.",
  "tika-vin06t:1481_3": "Katarapāḷiyāti?",
  "tika-vin06t:1481_4": "“Anavassutoti jānantī paṭiggaṇhātī”ti imāya.",
  "tika-vin06t:1481_5": "Yadi hi puggalassa avassutabhāvo na pamāṇaṃ,",
  "tika-vin06t:1481_6": "kiṃ imāya pāḷiyā payojanaṃ,",
  "tika-vin06t:1481_7": "“anāpatti ubho anavassutā honti,",
  "tika-vin06t:1481_8": "anavassutā paṭiggaṇhātī”ti ettakameva vattabbaṃ siyā.",
  "tika-vin06t:1481_9": "Attano hi anavassutabhāvoyeva pamāṇanti.",
  "tika-vin06t:1481_10": "Imassa pana anāpattivārassa ayamattho –",
  "tika-vin06t:1481_11": "ubho ce anavassutā,",
  "tika-vin06t:1481_12": "sabbathāpi anāpatti.",
  "tika-vin06t:1481_13": "Atha bhikkhunī anavassutā samānā avassutampi “anavassuto”ti saññāya tassa hatthato paṭiggaṇhāti,",
  "tika-vin06t:1481_14": "evampi anāpattīti.",
  "tika-vin06t:1481_15": "Atha sā anavassutāpi aññaṃ anavassutaṃ vā avassutaṃ vā “avassuto”ti jānāti,",
  "tika-vin06t:1481_16": "dukkaṭameva.",
  "tika-vin06t:1481_17": "Vuttañhetaṃ anantarasikkhāpade “kissa tvaṃ ayye na paṭiggaṇhāsīti.",
  "tika-vin06t:1481_18": "Avassuto ayyeti…pe…",
  "tika-vin06t:1481_19": "nāhaṃ avassutā”ti.",
  "tika-vin06t:1482_0": "Pañcamasaṅghādisesasikkhāpadavaṇṇanā niṭṭhitā.",
  "tika-vin06t:1483_0": "6. Chaṭṭhasaṅghādisesasikkhāpadavaṇṇanā",
  "tika-vin06t:1484_0": "705.",
  "tika-vin06t:1484_1": "Tenāti tasmā.",
  "tika-vin06t:1484_2": "Yasmā uyyojikā na deti na paṭiggaṇhāti,",
  "tika-vin06t:1484_3": "tasmā paṭiggaho na vijjatīti attho.",
  "tika-vin06t:1484_4": "Itarissā paribhogapaccayā.",
  "tika-vin06t:1484_5": "“Akusalacitta”nti bāhullena vuttaṃ.",
  "tika-vin06t:1484_6": "“Vaṭṭatīti saññāya vadantiyāpi āpattī”ti vadanti.",
  "tika-vin06t:1485_0": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin06t:1486_0": "7. Sattamasaṅghādisesasikkhāpadavaṇṇanā",
  "tika-vin06t:1487_0": "712- 4.",
  "tika-vin06t:1487_1": "Kammavācato pubbe āpannāpattiyo na paṭippassambhanti.",
  "tika-vin06t:1487_2": "Ñattiyā dukkaṭathullaccayā paṭippassambhanti saṅghādisese patteti porāṇā.",
  "tika-vin06t:1487_3": "Taṃ “ajjhāpajjantiyā”ti pāḷiyā sameti.",
  "tika-vin06t:1487_4": "“Sutvā na vadantī”ti ettha sace jīvitabrahmacariyantarāyabhayā na vadanti, anāpatti.",
  "tika-vin06t:1487_5": "“Adhammakamme adhammakammasaññā āpatti dukkaṭassā”ti vuttattā “anāpatti asamanubhāsantiyā”ti saṅghādisesaṃ sandhāya vuttaṃ.",
  "tika-vin06t:1488_0": "Sattamasaṅghādisesasikkhāpadavaṇṇanā niṭṭhitā.",
  "tika-vin06t:1489_0": "8. Aṭṭhamasaṅghādisesasikkhāpadavaṇṇanā",
  "tika-vin06t:1490_0": "715.",
  "tika-vin06t:1490_1": "Paccākatāti parājitā.",
  "tika-vin06t:1490_2": "Kuladūsakasikkhāpadassa,",
  "tika-vin06t:1490_3": "imassa ca nidānamattameva nānākaraṇaṃ.",
  "tika-vin06t:1490_4": "Vuttañhi tattha “tassa vacanassa paṭinissaggāya eva vacanīyo,",
  "tika-vin06t:1490_5": "na kuladūsananivāraṇatthāyā”ti.",
  "tika-vin06t:1490_6": "Evaṃ sante ubhopetā āpattiyo aññamaññaṃ sabhāgatthā,",
  "tika-vin06t:1490_7": "tasmā idaṃ tassa anupaññattisadisaṃ āpajjati,",
  "tika-vin06t:1490_8": "tato idaṃ niratthakameva āpajjatīti?",
  "tika-vin06t:1490_9": "Na evaṃ daṭṭhabbaṃ.",
  "tika-vin06t:1490_10": "Vatthuvisesato,",
  "tika-vin06t:1490_11": "kammavācāvisesato ca ubhinnaṃ nānākaraṇaṃ.",
  "tika-vin06t:1491_0": "Aṭṭhamasaṅghādisesasikkhāpadavaṇṇanā niṭṭhitā.",
  "tika-vin06t:1492_0": "9. Navamasaṅghādisesasikkhāpadavaṇṇanā",
  "tika-vin06t:1493_0": "723. “Kāyikavācasikena saṃsaggenā”ti pāṭhaseso.",
  "tika-vin06t:1494_0": "Navamasaṅghādisesasikkhāpadavaṇṇanā niṭṭhitā.",
  "tika-vin06t:1495_0": "Saṅghādisesakaṇḍavaṇṇanā niṭṭhitā.",
  "tika-vin06t:1496_0": "3. Nissaggiyakaṇḍavaṇṇanā",
  "tika-vin06t:1497_0": "1. Paṭhamanissaggiyapācittiyasikkhāpadavaṇṇanā",
  "tika-vin06t:1498_0": "733. Paṭhamanissaggiyapācittiyasikkhāpadaṃ uttānameva.",
  "tika-vin06t:1499_0": "2. Dutiyanissaggiyapācittiyasikkhāpadavaṇṇanā",
  "tika-vin06t:1500_0": "740.",
  "tika-vin06t:1500_1": "Vatthusampattattā vā na tassā anāpannakāmatāya vā anāṇattikatāya vā akālacīvaramadaṃsu.",
  "tika-vin06t:1500_2": "Yathādāne eva upanetabbaṃ,",
  "tika-vin06t:1500_3": "na bhājetabbaṃ puggalikattāti adhippāyo.",
  "tika-vin06t:1500_4": "Atthato hi itarampi yathādāne eva upanetabbameva.",
  "tika-vin06t:1500_5": "Gaṇṭhipade pana “ayyāya dammīti evaṃ paṭiladdhanti nissaṭṭhapaṭiladdhaṃ.",
  "tika-vin06t:1500_6": "Yathādāneti dāyakehi pariccattavidhānena.",
  "tika-vin06t:1500_7": "Upanetabbanti akālacīvarabhāvena bhājetabbanti adhippāyo.",
  "tika-vin06t:1500_8": "Idha bhājāpitāya laddhacīvarameva nissaggiyaṃ hoti,",
  "tika-vin06t:1500_9": "taṃ vinayakammaṃ katvāpi attanā na labhatī”ti likhitaṃ.",
  "tika-vin06t:1500_10": "Yadi nissaṭṭhapaṭiladdhaṃ sandhāya idaṃ vuttaṃ siyā,",
  "tika-vin06t:1500_11": "“nissajjitabbaṃ saṅghassa vā gaṇassa vā puggalassa vā dadeyya, dadeyyuṃ,",
  "tika-vin06t:1500_12": "ayyāya dammī”ti vuttattā tīṇipetāni padāni vattabbāni siyuṃ,",
  "tika-vin06t:1500_13": "tasmā na kevalaṃ nissaṭṭhapaṭiladdhameva yathādāne upanetabbaṃ,",
  "tika-vin06t:1500_14": "aññāhi bhikkhunīhi laddhakoṭṭhāsampi yathādāneyeva upanetabbaṃ.",
  "tika-vin06t:1501_0": "741.",
  "tika-vin06t:1501_1": "“Akālacīvare kālacīvarasaññāya anāpattī”ti pana bhājanapaccayā āpajjitabbāpattiṃ nāpajjatīti ettakameva dīpeti,",
  "tika-vin06t:1501_2": "na paṭiladdhaṃ,",
  "tika-vin06t:1501_3": "na yathādāne dātabbanti imamatthaṃ dīpeti.",
  "tika-vin06t:1501_4": "Lesena pana gaṇhāti ce,",
  "tika-vin06t:1501_5": "bhaṇḍagghena kāretabbā.",
  "tika-vin06t:1502_0": "Dutiyanissaggiyapācittiyasikkhāpadavaṇṇanā niṭṭhitā.",
  "tika-vin06t:1503_0": "3. Tatiyanissaggiyapācittiyasikkhāpadavaṇṇanā",
  "tika-vin06t:1504_0": "744. Sakasaññāya gahitattā pācittiyaṃ, dukkaṭañca vuttaṃ. Itarathā bhaṇḍagghena kāretabbaṃ.",
  "tika-vin06t:1505_0": "Tatiyanissaggiyapācittiyasikkhāpadavaṇṇanā niṭṭhitā.",
  "tika-vin06t:1506_0": "4. Catutthanissaggiyapācittiyasikkhāpadavaṇṇanā",
  "tika-vin06t:1507_0": "752.",
  "tika-vin06t:1507_1": "Lesena gahetukāmatā,",
  "tika-vin06t:1507_2": "aññassa viññussa viññāpanaṃ,",
  "tika-vin06t:1507_3": "paṭilābhoti tīṇi aṅgāni,",
  "tika-vin06t:1507_4": "tasmā paṭhamaṃ viññattaṃ alabhitvā aññaṃ tato ūnatarampi labheyya,",
  "tika-vin06t:1507_5": "nissaggiyameva aṅgasampattito.",
  "tika-vin06t:1507_6": "Esa nayo aññatthāpi.",
  "tika-vin06t:1508_0": "Catutthanissaggiyapācittiyasikkhāpadavaṇṇanā niṭṭhitā.",
  "tika-vin06t:1509_0": "5. Pañcamanissaggiyapācittiyasikkhāpadavaṇṇanā",
  "tika-vin06t:1510_0": "753. “Telaṃ gopetvā sappimpi me attano kulagharā”ti kira pāṭho.",
  "tika-vin06t:1511_0": "Pañcamanissaggiyapācittiyasikkhāpadavaṇṇanā niṭṭhitā.",
  "tika-vin06t:1512_0": "6. Chaṭṭhanissaggiyapācittiyasikkhāpadavaṇṇanā",
  "tika-vin06t:1513_0": "758- 762.",
  "tika-vin06t:1513_1": "Pāvārikassāti dussavāṇijakassa.",
  "tika-vin06t:1513_2": "Yāya cetāpitaṃ,",
  "tika-vin06t:1513_3": "tassā nissaggiyaṃ,",
  "tika-vin06t:1513_4": "nissaṭṭhapaṭilābho ca.",
  "tika-vin06t:1513_5": "“Itarāsaṃ pana jānitvā vassaggena pattakoṭṭhāsaṃ sādiyantīnampi na nissaggiyaṃ,",
  "tika-vin06t:1513_6": "kevalaṃ yathādāne eva tāhipi upanetabba”nti vadanti.",
  "tika-vin06t:1513_7": "“Nissaṭṭhaṃ paṭilabhitvāpi yathādāne upanetabba’nti vuttattā sesāhi gahitaṃ suggahita”nti vadanti.",
  "tika-vin06t:1513_8": "Ettha gilānāyapi na mokkho.",
  "tika-vin06t:1514_0": "Chaṭṭhanissaggiyapācittiyasikkhāpadavaṇṇanā niṭṭhitā.",
  "tika-vin06t:1515_0": "7. Sattamanissaggiyapācittiyasikkhāpadavaṇṇanā",
  "tika-vin06t:1516_0": "764.",
  "tika-vin06t:1516_1": "Sattame “sayaṃ yācitakenā”ti kiñcāpi avisesena vuttaṃ.",
  "tika-vin06t:1516_2": "Tathāpi aññadatthikena attuddesikena saññācikenāti attho veditabbo.",
  "tika-vin06t:1516_3": "Ayamattho “bhikkhuniyo tena ca parikkhārena sayampi yācitvā bhesajjaṃ cetāpetvā paribhuñjiṃsū”ti imissā pāḷiyā atthena saṃsanditvā veditabbo.",
  "tika-vin06t:1516_4": "Tassāyamattho –",
  "tika-vin06t:1516_5": "tena parikkhārena bhesajjaṃ cetāpetvā ca-",
  "tika-vin06t:1516_6": "saddena saññācikena ca bhesajjaṃ cetāpetvāti imamatthaṃ dīpento “sayampi yācitvā bhesajjaṃ cetāpetvā”ti āha.",
  "tika-vin06t:1516_7": "Aññathā “tena parikkhārena bhesajjaṃ cetāpetvā sayampi yācitvā paribhuñjiṃsū”ti iminā anukkamena pāḷi vattabbā siyā.",
  "tika-vin06t:1517_0": "Padabhājane pana “saṃyācikenāti sayaṃ yācitvā”ti tasseva padassa adhippāyamattaṃ vuttaṃ.",
  "tika-vin06t:1517_1": "Sā hi padabhājanadhammatā.",
  "tika-vin06t:1517_2": "“Saṅghikaṃ lābhaṃ pariṇata”ntiādipadānaṃ bhājane pana sā pākaṭā.",
  "tika-vin06t:1517_3": "Aññathā saṃyācikapadena ko añño atirekattho saṅgahito siyā,",
  "tika-vin06t:1517_4": "so na dissatīti tadeva padaṃ nippayojanaṃ,",
  "tika-vin06t:1517_5": "idañca sikkhāpadaṃ purimena ninnānākaraṇaṃ siyā.",
  "tika-vin06t:1517_6": "Attano hi santakaṃ yathākāmaṃ karaṇīyanti.",
  "tika-vin06t:1517_7": "Ettha ca saṅghassa yācanāya vasena ekato hutvā yācanāya laddhaṃ saṃyācikanti veditabbaṃ.",
  "tika-vin06t:1517_8": "Aññathā ito parena saṃyācika-",
  "tika-vin06t:1517_9": "saddena idaṃ nibbisesaṃ āpajjatīti “puggalikena saṃyācikenā”ti idañca sikkhāpadaṃ visuṃ na vattabbaṃ",
  "tika-vin06t:1517_10": "siyā idheva tena āpajjitabbāpattiyā saṅgahitattā,",
  "tika-vin06t:1517_11": "na ca saṅgahitā āpattidvayabhāvato.",
  "tika-vin06t:1517_12": "Missetvā cetāpitattā hi ekameva āpattīti ce? Na,",
  "tika-vin06t:1517_13": "saṃyācikapadassa nippayojanabhāvappasaṅgato,",
  "tika-vin06t:1517_14": "evaṃ saṅghikamahājanikapuggalikāni missitvā cetāpane ekāpattibhāvappasaṅgato ca.",
  "tika-vin06t:1518_0": "Sattamanissaggiyapācittiyasikkhāpadavaṇṇanā niṭṭhitā.",
  "tika-vin06t:1519_0": "8. Aṭṭhamanissaggiyapācittiyasikkhāpadavaṇṇanā",
  "tika-vin06t:1520_0": "769. Gaṇassāti ābhidhammikādigaṇassa, ūnacatuvaggassa ca.",
  "tika-vin06t:1521_0": "Aṭṭhamanissaggiyapācittiyasikkhāpadavaṇṇanā niṭṭhitā.",
  "tika-vin06t:1522_0": "9. Navamanissaggiyapācittiyasikkhāpadavaṇṇanā",
  "tika-vin06t:1523_0": "774. Saññācikenāti gaṇayācanāya laddheneva, na aññena.",
  "tika-vin06t:1524_0": "Navamanissaggiyapācittiyasikkhāpadavaṇṇanā niṭṭhitā.",
  "tika-vin06t:1525_0": "10. Dasamanissaggiyapācittiyasikkhāpadavaṇṇanā",
  "tika-vin06t:1526_0": "779.",
  "tika-vin06t:1526_1": "Dasame pana “yā pana bhikkhunī aññadatthikena parikkhārena aññuddisikena puggalikena aññaṃ cetāpeyya,",
  "tika-vin06t:1526_2": "nissaggiyaṃ pācittiya”nti evaṃvidhena bhavitabbaṃ,",
  "tika-vin06t:1526_3": "“puggalikena saṃyācikenā”ti iminā ekādasamena bhavitabbaṃ siyā yathākkamena sambhavato.",
  "tika-vin06t:1526_4": "Kāmameva cetaṃ aṭṭhuppattiyā abhāvato na vuttaṃ,",
  "tika-vin06t:1526_5": "atthato pana gahetabbameva.",
  "tika-vin06t:1526_6": "Ettha pana saṅghagaṇapuggalānaṃ pavāritaṭṭhāne,",
  "tika-vin06t:1526_7": "puggalasseva ñātakaṭṭhāne ca anāpattichāyā dissati,",
  "tika-vin06t:1526_8": "idaṃ sabbaṃ amhākaṃ takkānusāravaseneva vuttanti katvā na sārato daṭṭhabbaṃ.",
  "tika-vin06t:1526_9": "Vicāretvā yathā niccalakāraṇaṃ disvā yaṃ vā vinayakkamakovidā anujānanti,",
  "tika-vin06t:1526_10": "taṃ tadeva gahetabbaṃ.",
  "tika-vin06t:1526_11": "Porāṇagaṇṭhipade pana “āpadāsupi aññaṃ garubhaṇḍameva cetāpetabbaṃ,",
  "tika-vin06t:1526_12": "itaraṃ na vaṭṭati,",
  "tika-vin06t:1526_13": "bhikkhussa pana vaṭṭatī”ti vuttaṃ.",
  "tika-vin06t:1527_0": "Dasamanissaggiyapācittiyasikkhāpadavaṇṇanā niṭṭhitā.",
  "tika-vin06t:1528_0": "11. Ekādasamanissaggiyapācittiyasikkhāpadavaṇṇanā",
  "tika-vin06t:1529_0": "784.",
  "tika-vin06t:1529_1": "“Dutiyavaggassa paṭhame”ti avatvā “ekādasame”ti idha vuttaṃ. Kasmā?",
  "tika-vin06t:1529_2": "Bhikkhunivibhaṅge tiṃsakakaṇḍaṃ patvā vaggakkamassa avuttattā.",
  "tika-vin06t:1529_3": "Yasmā pavāritaṭṭhāne viññatti nāma na paṭisedhetabbā,",
  "tika-vin06t:1529_4": "tasmā bhagavā aññātikaappavāritaṭṭhāne dhammanimantanavasena vadeyya “yenattho”ti vuttāya “catukkaṃsaparamaṃ",
  "tika-vin06t:1529_5": "viññāpetabba”nti paricchedaṃ dassetīti veditabbaṃ.",
  "tika-vin06t:1529_6": "Aññathā “nidānena sikkhāpadaṃ na sameti,",
  "tika-vin06t:1529_7": "sikkhāpadena ca anāpattivāro”ti ca “akataviññattiyā catukkaṃsaparamaṃ viññāpetabba”nti ca aniṭṭhaṃ āpajjati,",
  "tika-vin06t:1529_8": "tasmā mātikāṭṭhakathāyaṃ cetāpetabbanti ṭhapetvā sahadhammike ca ñātakapavārite ca aññena kismiñcideva guṇena,",
  "tika-vin06t:1529_9": "parituṭṭhena ca vadeyya “yenattho”ti vuttassa “viññāpetabba”nti vuttanayena attho daṭṭhabbo.",
  "tika-vin06t:1529_10": "Porāṇagaṇṭhipade pana “idaṃ paricchinnapavāraṇaṃ sandhāya vuttaṃ.",
  "tika-vin06t:1529_11": "Anāpatti ñātakānaṃ pavāritānanti pana sabbappakārena pavattaṃ niccapavāraṇaṃ sandhāya vuttaṃ.",
  "tika-vin06t:1529_12": "Niccapavāraṇā nāma yadā yenattho,",
  "tika-vin06t:1529_13": "tadā taṃ vadeyyāthāti evaṃ pavattā.",
  "tika-vin06t:1529_14": "‘Handa sītapāvuraṇa’nti dentānaṃ pana atirekacatukkaṃsampi gahetuṃ vaṭṭatī”ti vuttaṃ.",
  "tika-vin06t:1529_15": "Ayameva nayo dasamepīti.",
  "tika-vin06t:1530_0": "Ekādasamanissaggiyapācittiyasikkhāpadavaṇṇanā niṭṭhitā.",
  "tika-vin06t:1531_0": "Bhikkhunīvibhaṅge tiṃsakavaṇṇanā niṭṭhitā.",
  "tika-vin06t:1532_0": "Nissaggiyakaṇḍavaṇṇanā niṭṭhitā.",
  "tika-vin06t:1533_0": "4. Pācittiyakaṇḍavaṇṇanā",
  "tika-vin06t:1534_0": "1. Lasuṇavaggo",
  "tika-vin06t:1535_0": "1. Paṭhamalasuṇasikkhāpadavaṇṇanā",
  "tika-vin06t:1536_0": "793- 7.",
  "tika-vin06t:1536_1": "Ahaṃ lasuṇenāti ettha “pavāremī”ti pāṭhaseso.",
  "tika-vin06t:1536_2": "Badarasāḷavaṃ kira badaraphalāni sukkhāpetvā cuṇṇetvā kattabbā khādanīyavikati.",
  "tika-vin06t:1537_0": "Paṭhamalasuṇasikkhāpadavaṇṇanā niṭṭhitā.",
  "tika-vin06t:1538_0": "2. Dutiyasikkhāpadavaṇṇanā",
  "tika-vin06t:1539_0": "800.",
  "tika-vin06t:1539_1": "Saṃharāpeyyāti “saṃharati vā saṃharāpeti vā”ti padabhājanaṃ veditabbaṃ.",
  "tika-vin06t:1539_2": "Kiñcāpi ettha āpattibhedo na dassito,",
  "tika-vin06t:1539_3": "tathāpi khurasaṇḍāsakattariādipariyesanaghaṃsanādīsu pubbapayogesu dukkaṭaṃ yujjati,",
  "tika-vin06t:1539_4": "yathā cettha,",
  "tika-vin06t:1539_5": "evaṃ talaghātakādimhi ca āpattibhedo pāḷiyaṃ na vutto.",
  "tika-vin06t:1539_6": "Yathāsambhavaṃ pana pubbapayogesu dukkaṭaṃ sambhavati.",
  "tika-vin06t:1539_7": "Evaṃ bhikkhussa ettha ca lasuṇe ca dukkaṭaṃ.",
  "tika-vin06t:1539_8": "Idaṃ kiriyākiriyanti porāṇā.",
  "tika-vin06t:1539_9": "Tattha “kiriyākiriya”nti na vuttaṃ.",
  "tika-vin06t:1540_0": "Dutiyasikkhāpadavaṇṇanā niṭṭhitā.",
  "tika-vin06t:1541_0": "802-6. Tatiyacatutthasikkhāpadaṃ uttānatthameva.",
  "tika-vin06t:1542_0": "5. Pañcamasikkhāpadavaṇṇanā",
  "tika-vin06t:1543_0": "812.",
  "tika-vin06t:1543_1": "Pañcame udakasuddhipaccaye satipi phassasādiyane yathāvuttaparicchede anāpatti.",
  "tika-vin06t:1543_2": "Tattha dvinnaṃ pabbānanti “dvinnaṃ aṅgulānaṃ sahapavesane ekekaaṅgulassa ekekaṃ pabbaṃ katvā dve pabbā,",
  "tika-vin06t:1543_3": "ekaṅgulappavesane dvinnaṃ pabbānaṃ upari na vaṭṭatīti veditabbaṃ.",
  "tika-vin06t:1543_4": "Mahāpaccariyampi ayameva nayo dassito”ti likhitaṃ.",
  "tika-vin06t:1544_0": "Pañcamasikkhāpadavaṇṇanā niṭṭhitā.",
  "tika-vin06t:1545_0": "815. Chaṭṭhasikkhāpadaṃ uttānatthameva.",
  "tika-vin06t:1546_0": "7. Sattamasikkhāpadavaṇṇanā",
  "tika-vin06t:1547_0": "820- 822.",
  "tika-vin06t:1547_1": "“Nagaraṃ atiharantī”ti pāṭho.",
  "tika-vin06t:1547_2": "“Nagaradvāre atiharantī”ti katthaci,",
  "tika-vin06t:1547_3": "tattha dvārenāti attho.",
  "tika-vin06t:1547_4": "Ayameva vā pāṭho.",
  "tika-vin06t:1547_5": "Taṃ pubbāparaviruddhanti “punapi vutta”nti vuttaṃ vādaṃ sandhāya,",
  "tika-vin06t:1547_6": "na tato pubbe tattha vuttaṃ vādaṃ.",
  "tika-vin06t:1547_7": "Ettha “mātarampi viññāpetvāti vacanena virujjhatī”ti likhitaṃ,",
  "tika-vin06t:1547_8": "taṃ dullikhitaṃ,",
  "tika-vin06t:1547_9": "na hi tena virodhaṃ sandhāya idaṃ vuttanti.",
  "tika-vin06t:1547_10": "Karaṇe ce pācittiyaṃ,",
  "tika-vin06t:1547_11": "kārāpanepi pācittiyeneva bhavitabbaṃ.",
  "tika-vin06t:1547_12": "Atha kārāpane dukkaṭaṃ,",
  "tika-vin06t:1547_13": "karaṇepi dukkaṭeneva bhavitabbaṃ.",
  "tika-vin06t:1547_14": "Na hi karaṇe vā kārāpane vā viseso atthi āpajjane satīti adhippāyo.",
  "tika-vin06t:1548_0": "823.",
  "tika-vin06t:1548_1": "Sampaṭicchituṃ vaṭṭatīti appaṭikkhipitvā “sādhū”ti vattuṃ vaṭṭatīti adhippāyo.",
  "tika-vin06t:1548_2": "Na hi paṭiggahetuṃ vaṭṭati.",
  "tika-vin06t:1548_3": "Anāmāsattā “āmakadhaññaṃ pana ñātakapavāritaṭṭhānepi na vaṭṭatī”ti vuttaṃ.",
  "tika-vin06t:1548_4": "Anugaṇṭhipade pana “kappiyena laddhaṃ dhaññaṃ bhajjitvā bhuñjantiyā dukkaṭaṃ.",
  "tika-vin06t:1548_5": "Aparaṇṇepi eseva nayo”ti ca “anāpatti ābādhapaccayāti vacanato satta dhaññānipi anāmāsānīti siddhaṃ,",
  "tika-vin06t:1548_6": "teneva heṭṭhā aṭṭhakathāyaṃ dukkaṭavatthumhi satta dhaññānipi gahitāni anāmāsānī”ti ca vuttāni.",
  "tika-vin06t:1548_7": "Āmāsāni kappiyavatthūni ca yadi bhaveyyuṃ,",
  "tika-vin06t:1548_8": "yathā ñātakapavārite sandhāya “aparaṇṇaṃ viññāpetī”ti avisesena vuttaṃ,",
  "tika-vin06t:1548_9": "evaṃ “anāpatti ñātakānaṃ pavāritānaṃ aññassa atthāya viññāpeti,",
  "tika-vin06t:1548_10": "ummattikāya ādikammikāyā”ti vattabbaṃ.",
  "tika-vin06t:1548_11": "Yasmā dukkaṭavatthuttā ca anāmāsattā ca mātarampi sattavidhaṃ dhaññaṃ viññāpetuṃ na vaṭṭati,",
  "tika-vin06t:1548_12": "tasmā tadatthadīpanatthaṃ sattavidhaṃ dhaññaṃ sandhāya “anāpatti ābādhapaccayā”ti vuttaṃ,",
  "tika-vin06t:1548_13": "yathā bhikkhuniyā ābādhapaccayā vaṭṭati,",
  "tika-vin06t:1548_14": "tathā bhikkhussāpīti ca.",
  "tika-vin06t:1548_15": "Yathā vā pana bhikkhuniyā bhajjanādīni kārāpetuṃ na vaṭṭati,",
  "tika-vin06t:1548_16": "evaṃ bhikkhussāpi.",
  "tika-vin06t:1548_17": "Vuttampi cetaṃ andhakaṭṭhakathāyaṃ “aññataro bālabhikkhu kappiyaṃ ajānanto etadavoca ‘āmakadhaññaṃ sampaṭicchituṃ bhikkhūnaṃ na vaṭṭati.",
  "tika-vin06t:1548_18": "Etaṃ dhaññaṃ bhajjitvā koṭṭetvā pacitvā yāgukhajjakaṃ bhattañca dethā’ti,",
  "tika-vin06t:1548_19": "āṇāpakasseva bhikkhussa āpatti,",
  "tika-vin06t:1548_20": "sabbesaṃ anāpattī”ti.",
  "tika-vin06t:1548_21": "Tasmā “saṅghavārikānaṃ dhaññaṃ koṭṭethā”ti ārāmikānaṃ vattuñca na vaṭṭati.",
  "tika-vin06t:1548_22": "“Divasaṃ paribbayaṃ gaṇhatha,",
  "tika-vin06t:1548_23": "taṇḍule sampādetha,",
  "tika-vin06t:1548_24": "tvaṃ ettake gaṇha,",
  "tika-vin06t:1548_25": "tvaṃ ettake”ti evamādīni pana vattuṃ vaṭṭatīti ca.",
  "tika-vin06t:1548_26": "Yaṃ pana “aviññattiyā labbhamānaṃ pana navakammatthāya sampaṭicchituṃ vaṭṭatī”ti vuttaṃ,",
  "tika-vin06t:1548_27": "tampi heṭṭhā “imaṃ taḷākaṃ khettaṃ vatthuṃ vihārassa demā’ti vutte ‘sampaṭicchituṃ vaṭṭatī”ti vuttaṃ nayaṃ sandhāya vuttattā suvuttameva.",
  "tika-vin06t:1548_28": "“Navakammatthāya dhaññaṃ demā”ti vutte “sādhū”ti vattabbaṃ.",
  "tika-vin06t:1548_29": "Yaṃ pana heṭṭhā “tattha nissaggiyavatthuṃ attano vā saṅghagaṇapuggalacetiyānaṃ vā atthāya sampaṭicchituṃ na vaṭṭati…pe…",
  "tika-vin06t:1548_30": "dukkaṭavatthuṃ sabbesampi atthāya sampaṭicchato dukkaṭamevā”ti vuttaṃ,",
  "tika-vin06t:1548_31": "tampi suvuttameva. Kasmā?",
  "tika-vin06t:1548_32": "“Cetiyassa atthāya dhaññaṃ dātukāmomhi,",
  "tika-vin06t:1548_33": "tumhe bhante tadatthāya sampaṭicchathā”ti vutte paṭiggahetuṃ akappiyattā.",
  "tika-vin06t:1548_34": "“Idaṃ pana tādisaṃ na hotī”ti ca vuttaṃ.",
  "tika-vin06t:1548_35": "Sabbopāyaṃ upatissattheravādo kira.",
  "tika-vin06t:1548_36": "Dhammasiritthero panevamāha “pubbepi navakammatthāya paṭiggaho na vārito,",
  "tika-vin06t:1548_37": "saṅghassatthāya paṭiggahitampi paṭiggāhakasseva akappiya”nti.",
  "tika-vin06t:1549_0": "Sattamasikkhāpadavaṇṇanā niṭṭhitā.",
  "tika-vin06t:1550_0": "8. Aṭṭhamasikkhāpadavaṇṇanā",
  "tika-vin06t:1551_0": "824.",
  "tika-vin06t:1551_1": "Porāṇā “nibbiṭṭharājabhaṭo”ti paṭhanti.",
  "tika-vin06t:1551_2": "Tassattho vāritabhattavetano rājabhaṭoti.",
  "tika-vin06t:1551_3": "“Taññeva bhaṭapathanti taṃyeva bhattavetana”nti atthaṃ vadanti.",
  "tika-vin06t:1551_4": "Ummukanti alātaṃ.",
  "tika-vin06t:1552_0": "826. Ettha chaḍḍitaṃ kiriyā. Anolokanaṃ akiriyā.",
  "tika-vin06t:1553_0": "Aṭṭhamasikkhāpadavaṇṇanā niṭṭhitā.",
  "tika-vin06t:1554_0": "9. Navamasikkhāpadavaṇṇanā",
  "tika-vin06t:1555_0": "832.",
  "tika-vin06t:1555_1": "“Sāmike apaloketvā chaḍḍetī”ti katthaci potthake natthi,",
  "tika-vin06t:1555_2": "katthaci atthi,",
  "tika-vin06t:1555_3": "atthibhāvova seyyo kiriyākiriyattā sikkhāpadassa.",
  "tika-vin06t:1555_4": "Idha khettapālakā,",
  "tika-vin06t:1555_5": "ārāmādigopakā ca sāmikā eva.",
  "tika-vin06t:1555_6": "“Saṅghassa khette,",
  "tika-vin06t:1555_7": "ārāme ca tattha kacavaraṃ na chaḍḍetabbanti katikā ce natthi,",
  "tika-vin06t:1555_8": "bhikkhussa chaḍḍetuṃ vaṭṭati saṅghapariyāpannattā,",
  "tika-vin06t:1555_9": "na bhikkhunīnaṃ.",
  "tika-vin06t:1555_10": "Tāsampi bhikkhunisaṅghasantake vuttanayena vaṭṭati,",
  "tika-vin06t:1555_11": "na tattha bhikkhussa,",
  "tika-vin06t:1555_12": "evaṃ santepi sāruppavaseneva kātabba”nti vuttaṃ.",
  "tika-vin06t:1556_0": "Navamasikkhāpadavaṇṇanā niṭṭhitā.",
  "tika-vin06t:1557_0": "10. Dasamasikkhāpadavaṇṇanā",
  "tika-vin06t:1558_0": "833.",
  "tika-vin06t:1558_1": "Sādhukīḷitagītaṃ vāti ettha pāciṇṇagītampi sotuṃ na vaṭṭati.",
  "tika-vin06t:1558_2": "“Gītupasañhitaṃ pana dhammaṃ sotuṃ vaṭṭatīti dīghanikāyaṭṭhakathāyaṃ vutta”nti vuttaṃ.",
  "tika-vin06t:1558_3": "Porāṇagaṇṭhipade pana “dhammagītampi na vaṭṭatī”ti vatvā “buddhassa gāyāma vādemāti vutte sampaṭicchituṃ na vaṭṭati,",
  "tika-vin06t:1558_4": "dukkaṭaṃ hotī”ti vuttaṃ,",
  "tika-vin06t:1558_5": "“pūjaṃ karoma,",
  "tika-vin06t:1558_6": "jātakaṃ vā vatthuṃ vā desemāti vutte ‘sādhū’ti sampaṭicchituṃ vaṭṭatī”ti ca vuttaṃ.",
  "tika-vin06t:1559_0": "836.",
  "tika-vin06t:1559_1": "Ekapayogo nāma ekadivasāvalokanaṃ.",
  "tika-vin06t:1559_2": "Tesaṃyevāti yesaṃ naccaṃ passati.",
  "tika-vin06t:1559_3": "“Bhikkhunī sayampi naccituṃ vā gāyituṃ vā vādituṃ vā na labhatī”tiādi idha sikkhāpade natthi. Kasmā?",
  "tika-vin06t:1559_4": "Eḷakalomasamuṭṭhānattā.",
  "tika-vin06t:1559_5": "Yadi evaṃ kasmā vuttanti ce?",
  "tika-vin06t:1559_6": "Suttānulomamahāpadesato.",
  "tika-vin06t:1559_7": "Yadi naccādīni passituṃ vā sotuṃ vā na labhati,",
  "tika-vin06t:1559_8": "pageva attanā kātunti nayato labbhamānattā vuttaṃ.",
  "tika-vin06t:1559_9": "Itarathā mahāpadesā niratthakā siyuṃ.",
  "tika-vin06t:1559_10": "Evamaññatthāpi nayo netabbo.",
  "tika-vin06t:1559_11": "“Samuṭṭhānampi idha vuttameva aggahetvā chasamuṭṭhānavasena gahetabba”nti likhitaṃ.",
  "tika-vin06t:1559_12": "Taṃ “aññe nacca, gāya,",
  "tika-vin06t:1559_13": "vādehī”ti vattuṃ na labbhatītiādivacīkammaṃ sandhāya likhitañce,",
  "tika-vin06t:1559_14": "taṃ sulikhitaṃ eḷakalomasamuṭṭhāne vācāya abhāvato.",
  "tika-vin06t:1559_15": "“Sayampi naccitu”ntiādikāyakammañce sandhāya likhitaṃ,",
  "tika-vin06t:1559_16": "dullikhitaṃ.",
  "tika-vin06t:1559_17": "Eḷakalomasamuṭṭhānañhi ekantato kāyakammaṃ hoti,",
  "tika-vin06t:1559_18": "tasmā uddhaṭaṃ aggahetvā ādisaddena saṅgahitameva idha gahetabbanti.",
  "tika-vin06t:1559_19": "Etaṃ eḷakalomasamuṭṭhānattāti ettha kāraṇavacane suttānulomamahāpadesatoti ettha pana uddhaṭaṃ gahetabbaṃ,",
  "tika-vin06t:1559_20": "evaṃ yathālābhavasena taṃ likhitanti veditabbaṃ.",
  "tika-vin06t:1559_21": "“Āhaccabhāsitasikkhāpadavasena eḷakalomasamuṭṭhāna”nti vuttanti upatissatthero.",
  "tika-vin06t:1559_22": "“Eḷakalomasamuṭṭhānañce idaṃ sikkhāpadaṃ,",
  "tika-vin06t:1559_23": "āṇāpako mucceyya,",
  "tika-vin06t:1559_24": "na ca muccatī”ti vuttaṃ.",
  "tika-vin06t:1559_25": "Taṃ “kasmā”ti vutte “sabbaaṭṭhakathāsu vutta”nti aṭṭhakathācariyo āhāti dhammasiritthero.",
  "tika-vin06t:1560_0": "837.",
  "tika-vin06t:1560_1": "Ārāme ṭhatvāti na kevalaṃ ṭhatvā,",
  "tika-vin06t:1560_2": "tato gantvā pana sabbiriyāpathehipi labhati.",
  "tika-vin06t:1560_3": "“Ārāme ṭhitāti pana ārāmapariyāpannāti attho,",
  "tika-vin06t:1560_4": "itarathā nisinnāpi na labheyyā”ti likhitaṃ,",
  "tika-vin06t:1560_5": "taṃ sulikhitameva.",
  "tika-vin06t:1561_0": "Dasamasikkhāpadavaṇṇanā niṭṭhitā.",
  "tika-vin06t:1562_0": "Lasuṇavaggavaṇṇanā niṭṭhitā.",
  "tika-vin06t:1563_0": "2. Andhakāravaggavaṇṇanā",
  "tika-vin06t:1564_0": "1. Paṭhamasikkhāpadavaṇṇanā",
  "tika-vin06t:1565_0": "839.",
  "tika-vin06t:1565_1": "“Divāpi andhakāraṃ atthi,",
  "tika-vin06t:1565_2": "tappaṭisedhanatthaṃ ‘rattandhakāre’ti vutta”nti vadanti porāṇā.",
  "tika-vin06t:1565_3": "Santiṭṭheyyāti ettha ṭhānāpadesena catubbidhopi iriyāpatho saṅgahito,",
  "tika-vin06t:1565_4": "tasmā purisassa hatthapāse tena saddhiṃ caṅkamanādiṃ karontiyā pācittiyameva.",
  "tika-vin06t:1565_5": "“Sallapeyya vā”ti kevalaṃ nidānavasena vuttaṃ visesābhāvato.",
  "tika-vin06t:1565_6": "“Sallapeyyavāti purisassa hatthapāse ṭhitā sallapati,",
  "tika-vin06t:1565_7": "āpatti pācittiyassā”ti hi vuttaṃ,",
  "tika-vin06t:1565_8": "taṃ na yuttanti eke. Kasmā?",
  "tika-vin06t:1565_9": "Yasmā tassa purisassa hatthapāse ṭhiteneva ekaṃ pācittiyaṃ.",
  "tika-vin06t:1565_10": "Sallapanenapi aparampi ekaṃ āpajjatīti nāpajjati,",
  "tika-vin06t:1565_11": "kathaṃ paññāyatīti?",
  "tika-vin06t:1565_12": "Aṅgavasena.",
  "tika-vin06t:1565_13": "Imassa hi rattandhakāratā,",
  "tika-vin06t:1565_14": "purisassa hatthapāse ṭhānaṃ vā sallapanaṃ vā,",
  "tika-vin06t:1565_15": "sahāyābhāvo,",
  "tika-vin06t:1565_16": "rahopekkhatāti imāni cattāri aṅgāni vuttāni.",
  "tika-vin06t:1565_17": "Tattha yadi ṭhānapaccayā ekā āpatti visuṃ siyā,",
  "tika-vin06t:1565_18": "tassā cattāri aṅgāni siyuṃ.",
  "tika-vin06t:1565_19": "Yadi sallapanapaccayā ekā,",
  "tika-vin06t:1565_20": "tassāpi pañca aṅgāni siyuṃ.",
  "tika-vin06t:1565_21": "Tasmā mātikāṭṭhakathāyaṃ “cattāri vā pañca vā aṅgānī”ti vattabbaṃ siyā,",
  "tika-vin06t:1565_22": "na ca vuttaṃ,",
  "tika-vin06t:1565_23": "tasmā sallapanapaccayā visuṃ natthīti.",
  "tika-vin06t:1565_24": "Atthiyeva,",
  "tika-vin06t:1565_25": "mātikāṭṭhakathāvacanañca tadatthamevāti eke. Kathaṃ?",
  "tika-vin06t:1565_26": "Sahuppattito dvinnaṃ āpattīnaṃ.",
  "tika-vin06t:1565_27": "Kiṃ vuttaṃ hoti?",
  "tika-vin06t:1565_28": "Sallapane sati ṭhānapaccayā āpajjitabbaṃ caturaṅgikaṃ,",
  "tika-vin06t:1565_29": "sallapanapaccayā āpajjitabbaṃ caturaṅgikanti dve pācittiyāni sahuppannāni ekato āpajjantīti.",
  "tika-vin06t:1565_30": "Idaṃ ayuttaṃ pāḷivirodhato.",
  "tika-vin06t:1565_31": "Pāḷiyañhi “sallapeyya vāti purisassa hatthapāse ṭhitā sallapati,",
  "tika-vin06t:1565_32": "āpatti pācittiyassā”ti vuttaṃ.",
  "tika-vin06t:1565_33": "Yadi dve siyuṃ,",
  "tika-vin06t:1565_34": "“āpatti dvinnaṃ pācittiyāna”nti na vattabbatā siyāti.",
  "tika-vin06t:1565_35": "Ayaṃ nayo dutiyādīsupi yathāyogaṃ veditabbo.",
  "tika-vin06t:1565_36": "Ettha dutiyenāpi saddhiṃ yadi bhikkhuniyā rahopekkhatā atthi,",
  "tika-vin06t:1565_37": "so ce puriso,",
  "tika-vin06t:1565_38": "na dutiyo,",
  "tika-vin06t:1565_39": "purisagaṇanāya āpattiyo.",
  "tika-vin06t:1565_40": "Atha dutiyā bhikkhunī hoti,",
  "tika-vin06t:1565_41": "tassā ca tena purisena saddhiṃ rahopekkhatā atthi,",
  "tika-vin06t:1565_42": "sā ca bhikkhunī na dutiyā hoti.",
  "tika-vin06t:1565_43": "Ubhinnampi āpajjatīti eke,",
  "tika-vin06t:1565_44": "vicāretvā pana gahetabbaṃ.",
  "tika-vin06t:1565_45": "Porāṇagaṇṭhipade pana vuttaṃ “hatthapāse ṭhānena dukkaṭa”nti,",
  "tika-vin06t:1565_46": "taṃ pāḷiyā virujjhati.",
  "tika-vin06t:1565_47": "“Purisassa hatthapāse tiṭṭhati,",
  "tika-vin06t:1565_48": "āpatti pācittiyassā”ti hi pāḷi,",
  "tika-vin06t:1565_49": "kiṃbahunā.",
  "tika-vin06t:1565_50": "Catutthasikkhāpade mātikāṭṭhakathāyaṃ “santiṭṭhanādīsu tīṇi pācittiyānī”tiādivacanato vatthugaṇanāya āpatti veditabbā.",
  "tika-vin06t:1565_51": "“Aṅgāni cettha cattāri pañca vā”ti vattabbanti sanniṭṭhānaṃ.",
  "tika-vin06t:1566_0": "Paṭhamasikkhāpadavaṇṇanā niṭṭhitā.",
  "tika-vin06t:1567_0": "2-3-4. Dutiyatatiyacatutthasikkhāpadavaṇṇanā",
  "tika-vin06t:1568_0": "842- 6.",
  "tika-vin06t:1568_1": "Dutiyatatiyacatutthāni uttānāni.",
  "tika-vin06t:1568_2": "Sabbattha “sallapatīti yaṃ kiñci tiracchānakathaṃ kathetī”ti porāṇagaṇṭhipade vuttaṃ.",
  "tika-vin06t:1569_0": "852.",
  "tika-vin06t:1569_1": "Catutthe panāyaṃ viseso –",
  "tika-vin06t:1569_2": "“ekenekā”ti paṭhamaṃ vuttattā dutiyikaṃ vā bhikkhunīnaṃ uyyojeyya,",
  "tika-vin06t:1569_3": "pācittiyaṃ na sambhavatīti ce?",
  "tika-vin06t:1569_4": "Sambhavati. Kasmā?",
  "tika-vin06t:1569_5": "Santiṭṭhanādittayamattāpekkhattā,",
  "tika-vin06t:1569_6": "tassa vacanassāpi vā aññāyapi rahopekkhanassādasambhave sati ubhinnaṃ ekatthasambhavato ca sādhitametaṃ.",
  "tika-vin06t:1569_7": "“Hatthapāsaṃ vijahitvā santiṭṭhati vā sallapati vā”ti ettakameva vuttaṃ.",
  "tika-vin06t:1569_8": "Kasmā “nikaṇṇikaṃ vā jappetī”ti na vuttaṃ?",
  "tika-vin06t:1569_9": "Hatthapāsātikkame asambhavato.",
  "tika-vin06t:1569_10": "Tassa tatiyassa padassa pacchinnattā sambhavantampi “dutiyikaṃ vā uyyojetī”ti na vuttaṃ,",
  "tika-vin06t:1569_11": "tasmā atthato hatthapāsaṃ vijahitvā santiṭṭhati vā sallapati vā dutiyikaṃ vā uyyojeti,",
  "tika-vin06t:1569_12": "āpatti dukkaṭassāti vuttaṃ hoti.",
  "tika-vin06t:1569_13": "Esa nayo yakkhena vātiādīsupi.",
  "tika-vin06t:1569_14": "Tattha “hatthapāse”ti vā “hatthapāsaṃ vijahitvā”ti vā na vuttaṃ ubhayattha dukkaṭattā.",
  "tika-vin06t:1569_15": "Anāpattivārepi asambhavato “nikaṇṇikaṃ vā jappetī”ti na vuttanti ce?",
  "tika-vin06t:1569_16": "Sambhavati sati karaṇīye nikaṇṇikaṃ vā jappetīti sambhavato.",
  "tika-vin06t:1569_17": "Atha kasmā evaṃ na vuttanti ce?",
  "tika-vin06t:1569_18": "Anavajjakathāyaṃ nikaṇṇikajappane payojanābhāvā,",
  "tika-vin06t:1569_19": "dhammakathāyampi udāyiṃ ārabbha paṭisiddhattā ca.",
  "tika-vin06t:1570_0": "Dutiyatatiyacatutthasikkhāpadavaṇṇanā niṭṭhitā.",
  "tika-vin06t:1571_0": "5. Pañcamasikkhāpadavaṇṇanā",
  "tika-vin06t:1572_0": "856.",
  "tika-vin06t:1572_1": "“Kulaṃ nāma cattāri kulānī”ti vuttattā titthiyārāme kappati tassa kulavohārābhāvatoti eke.",
  "tika-vin06t:1572_2": "Titthiyānaṃ khattiyādipariyāpannattā na kappatīti eke.",
  "tika-vin06t:1572_3": "Tassa kappiyabhūmittā na yuttanti ce? Na,",
  "tika-vin06t:1572_4": "yathāvuttakhattiyādīnaṃ sambhavato.",
  "tika-vin06t:1572_5": "Tathāpi gocarakulaṃ idhādhippetaṃ.",
  "tika-vin06t:1572_6": "“Upacāro dvādasahattho”ti likhitaṃ.",
  "tika-vin06t:1573_0": "Pañcamasikkhāpadavaṇṇanā niṭṭhitā.",
  "tika-vin06t:1574_0": "6. Chaṭṭhasikkhāpadavaṇṇanā",
  "tika-vin06t:1575_0": "860.",
  "tika-vin06t:1575_1": "“Nisīdantiyā ekā,",
  "tika-vin06t:1575_2": "nipajjantiyā ekā”ti avatvā “nisīditvā gacchantiyā”tiādi na vattabbaṃ.",
  "tika-vin06t:1575_3": "Na hi gamanapaccayā esā āpattīti? Na,",
  "tika-vin06t:1575_4": "pariyosānādhippāyavasena vuttattā.",
  "tika-vin06t:1575_5": "“Nisīditvā nipajjantiyā dve”ti vacanenapi gamanaṃ idha nādhippetanti dassitaṃ hoti,",
  "tika-vin06t:1575_6": "tathā “nipajjitvā nisīdantiyā dve”tipi vattabbaṃ.",
  "tika-vin06t:1575_7": "Yadi evaṃ “tasmiṃ abhinipajjati,",
  "tika-vin06t:1575_8": "āpatti dvinnaṃ pācittiyāna”nti kasmā na vuttanti ce?",
  "tika-vin06t:1575_9": "Anisīditvāpi nipajjanasambhavato.",
  "tika-vin06t:1575_10": "Nipajjanatthāya nisīditvā nipajjantiyā nipajjanakapayogattā ekā āpattīti keci.",
  "tika-vin06t:1576_0": "Chaṭṭhasikkhāpadavaṇṇanā niṭṭhitā.",
  "tika-vin06t:1577_0": "7. Sattamasikkhāpadavaṇṇanā",
  "tika-vin06t:1578_0": "867.",
  "tika-vin06t:1578_1": "Anāpattivāre “dhuvapaññatte”ti na vuttaṃ “santharitvā vā santharāpetvā vā”ti vuttattā.",
  "tika-vin06t:1578_2": "Idha chaṭṭhe vuttanayena pakatiyā paññatte abhinisīdati vā abhinipajjati vā,",
  "tika-vin06t:1578_3": "pācittiyameva.",
  "tika-vin06t:1578_4": "Aññattha dhuvapaññattaṃ.",
  "tika-vin06t:1578_5": "Idha vuttanayena santharitvā vā santharāpetvā vā abhinisīdati vā abhinipajjati vā,",
  "tika-vin06t:1578_6": "pācittiyameva.",
  "tika-vin06t:1578_7": "Ubhayatthāpi pañcame vuttanayena anāpucchā pakkameyya,",
  "tika-vin06t:1578_8": "pācittiyameva,",
  "tika-vin06t:1578_9": "anāpattivāre mātikāyaṃ vuttakālato aññakālassa aparāmaṭṭhattāti no takkoti ācariyo.",
  "tika-vin06t:1578_10": "Apica atthāpattikāle āpajjati,",
  "tika-vin06t:1578_11": "no vikāletiādittike,",
  "tika-vin06t:1578_12": "atthāpatti rattiṃ āpajjati,",
  "tika-vin06t:1578_13": "no divātiādittike ca aṭṭhakathāyaṃ idha pañcamachaṭṭhasattamasikkhāpadehi saṅgahitāpattīnaṃ aparāmaṭṭhattā",
  "tika-vin06t:1578_14": "yathāsambhavaṃ tividhakāle tividhametaṃ yojetvā dassetuṃ vaṭṭati eva mahāpadesanayānulomato.",
  "tika-vin06t:1579_0": "Sattamasikkhāpadavaṇṇanā niṭṭhitā.",
  "tika-vin06t:1580_0": "8. Aṭṭhamasikkhāpadavaṇṇanā",
  "tika-vin06t:1581_0": "869. Aṭṭhame bhikkhussa dukkaṭaṃ sambhavati.",
  "tika-vin06t:1582_0": "Aṭṭhamasikkhāpadavaṇṇanā niṭṭhitā.",
  "tika-vin06t:1583_0": "9. Navamasikkhāpadavaṇṇanā",
  "tika-vin06t:1584_0": "875- 7.",
  "tika-vin06t:1584_1": "Duggāhavasena vā suggāhavasena vā yathāvuttanayena sapathakaraṇe āpattīti veditabbaṃ.",
  "tika-vin06t:1584_2": "Yasmā mātikāyaṃ “attānaṃ vā paraṃ vā”ti vuttaṃ,",
  "tika-vin06t:1584_3": "tasmā yā attānameva ārabbha sapathaṃ kareyya,",
  "tika-vin06t:1584_4": "tassā ekā.",
  "tika-vin06t:1584_5": "Paramevārabbha tassā ekā.",
  "tika-vin06t:1584_6": "Ubhopi ārabbha tassā dve āpattiyo sambhavanti.",
  "tika-vin06t:1584_7": "Tikacchedo panettha paramevārabbha sapathakaraṇaṃ sandhāya pavatto.",
  "tika-vin06t:1585_0": "Navamasikkhāpadavaṇṇanā niṭṭhitā.",
  "tika-vin06t:1586_0": "10. Dasamasikkhāpadavaṇṇanā",
  "tika-vin06t:1587_0": "882.",
  "tika-vin06t:1587_1": "Dasame anāpattivāro rodanasseva,",
  "tika-vin06t:1587_2": "na vadhassa,",
  "tika-vin06t:1587_3": "tasmā ñātibyasanādīhi phuṭṭhāpi attānaṃ vadhati eva,",
  "tika-vin06t:1587_4": "na rodati,",
  "tika-vin06t:1587_5": "dukkaṭameva.",
  "tika-vin06t:1588_0": "Dasamasikkhāpadavaṇṇanā niṭṭhitā.",
  "tika-vin06t:1589_0": "Andhakāravaggavaṇṇanā niṭṭhitā.",
  "tika-vin06t:1590_0": "3. Naggavaggavaṇṇanā",
  "tika-vin06t:1591_0": "1-2. Paṭhamadutiyasikkhāpadavaṇṇanā",
  "tika-vin06t:1592_0": "883.",
  "tika-vin06t:1592_1": "Naggavaggassa paṭhamadutiyāni uttānāni.",
  "tika-vin06t:1592_2": "Paṭhame ayaṃ viseso –",
  "tika-vin06t:1592_3": "bhikkhussa tathā nhāyantassa dukkaṭaṃ aññatra jantāgharaudakapaṭicchādīhi.",
  "tika-vin06t:1592_4": "Na ca vigarahi tattha bhagavā attanāva ananuññātattā udakasāṭikāyāti porāṇā.",
  "tika-vin06t:1592_5": "“Ekameva nivāsetvā,",
  "tika-vin06t:1592_6": "pārupitvā ca nahāyituṃ na vaṭṭatī”ti porāṇagaṇṭhipade vuttaṃ.",
  "tika-vin06t:1593_0": "Paṭhamadutiyasikkhāpadavaṇṇanā niṭṭhitā.",
  "tika-vin06t:1594_0": "3. Tatiyasikkhāpadavaṇṇanā",
  "tika-vin06t:1595_0": "894.",
  "tika-vin06t:1595_1": "Tatiye antocatūhapañcāhaṃ dhuraṃ nikkhipantiyāpi āpatti eva.",
  "tika-vin06t:1595_2": "Liṅgaparivatte dhuraṃ nikkhipantiyā dukkaṭaṃ tikadukkaṭattā.",
  "tika-vin06t:1595_3": "“Sambahulāhi bhikkhunīhi saddhinti ettha catassopi sambahulā”ti porāṇagaṇṭhipade vuttaṃ.",
  "tika-vin06t:1596_0": "Tatiyasikkhāpadavaṇṇanā niṭṭhitā.",
  "tika-vin06t:1597_0": "4. Catutthasikkhāpadavaṇṇanā",
  "tika-vin06t:1598_0": "898.",
  "tika-vin06t:1598_1": "Catutthe saṅghāṭicāranti ettha saṅghāṭiādivasena adhiṭṭhitānaṃyevāyaṃ vidhi,",
  "tika-vin06t:1598_2": "netarāsaṃ kira.",
  "tika-vin06t:1598_3": "Tattha ticīvare eva vippavāsapaccayā nissaggiyaṃ.",
  "tika-vin06t:1598_4": "Antocīvarakālepi pañcāhikaṃ saṅghāṭicāraṃ atikkāmentiyā āpattiyeva.",
  "tika-vin06t:1598_5": "“Vinā etehi cīvarehi upasampadaṃ kātuṃ na vaṭṭatī”ti porāṇagaṇṭhipade vuttaṃ.",
  "tika-vin06t:1599_0": "Catutthasikkhāpadavaṇṇanā niṭṭhitā.",
  "tika-vin06t:1600_0": "5. Pañcamasikkhāpadavaṇṇanā",
  "tika-vin06t:1601_0": "906. Pañcamassa anāpattivāre tāya vā avippavāsāyāti atthato labbhati.",
  "tika-vin06t:1602_0": "Pañcamasikkhāpadavaṇṇanā niṭṭhitā.",
  "tika-vin06t:1603_0": "907-911. Chaṭṭhasattamāni uttānāni.",
  "tika-vin06t:1604_0": "8. Aṭṭhamasikkhāpadavaṇṇanā",
  "tika-vin06t:1605_0": "916. Sokajjhāyikā nāma kira māyākārā. Vilumpakā bhaṇḍakāti ca porāṇā.",
  "tika-vin06t:1606_0": "Aṭṭhamasikkhāpadavaṇṇanā niṭṭhitā.",
  "tika-vin06t:1607_0": "9. Navamasikkhāpadavaṇṇanā",
  "tika-vin06t:1608_0": "920.",
  "tika-vin06t:1608_1": "“Kathañhi nāma atikkāmessatī”ti vuttattā thullanandā cīvarakālasamayaṃ āgamethāti atikkamāpesīti siddhaṃ hoti.",
  "tika-vin06t:1609_0": "Navamasikkhāpadavaṇṇanā niṭṭhitā.",
  "tika-vin06t:1610_0": "10. Dasamasikkhāpadavaṇṇanā",
  "tika-vin06t:1611_0": "927. Dasame ekakulaṃ etadavocunti ettha kulaṃ nāma tasmiṃ manussā, tasmā bahuvacanaṃ.",
  "tika-vin06t:1612_0": "Dasamasikkhāpadavaṇṇanā niṭṭhitā.",
  "tika-vin06t:1613_0": "Naggavaggavaṇṇanā niṭṭhitā.",
  "tika-vin06t:1614_0": "4. Tuvaṭṭavaggavaṇṇanā",
  "tika-vin06t:1615_0": "1. Paṭhamasikkhāpadavaṇṇanā",
  "tika-vin06t:1616_0": "934- 5.",
  "tika-vin06t:1616_1": "Ekāya nipannāya aparā nipajjati,",
  "tika-vin06t:1616_2": "āpatti pācittiyassāti “ubhinnampi paṭhamanipannāya anuṭṭhāpanā”ti vatvā ettha kiriyākiriyanti eke,",
  "tika-vin06t:1616_3": "taṃ aṭṭhakathāya virujjhati.",
  "tika-vin06t:1616_4": "“Kiriya”nti hi aṭṭhakathāyaṃ vuttaṃ.",
  "tika-vin06t:1616_5": "Atha kassā āpattīti?",
  "tika-vin06t:1616_6": "Ubhinnampi nipajjanakiriyaṃ paṭicca.",
  "tika-vin06t:1616_7": "Imassa anāpattivāre “vavatthānaṃ dassetvā”ti natthi,",
  "tika-vin06t:1616_8": "tasmā vavatthānaṃ katvā nipajjituṃ na vaṭṭatīti eke.",
  "tika-vin06t:1616_9": "Vipulatare vaṭṭatīti eke.",
  "tika-vin06t:1616_10": "“Antaraṃ katvā nipajjituṃ vaṭṭatī”ti porāṇagaṇṭhipade likhitaṃ.",
  "tika-vin06t:1617_0": "Paṭhamasikkhāpadavaṇṇanā niṭṭhitā.",
  "tika-vin06t:1618_0": "2. Dutiyasikkhāpadavaṇṇanā",
  "tika-vin06t:1619_0": "940.",
  "tika-vin06t:1619_1": "Vavatthānaṃ dassetvāti ettha upari pārupanampi majjhe obhogaṃ katvā ubhinnaṃ antare otāreti,",
  "tika-vin06t:1619_2": "vaṭṭatīti eke.",
  "tika-vin06t:1619_3": "Vavatthānañca yathā ṭhāne na tiṭṭhati,",
  "tika-vin06t:1619_4": "tathā atikkamitvā tuvaṭṭentiyā āpattiyevāti.",
  "tika-vin06t:1619_5": "“Kiriyākiriya”nti ca porāṇagaṇṭhipade vuttaṃ.",
  "tika-vin06t:1620_0": "Dutiyasikkhāpadavaṇṇanā niṭṭhitā.",
  "tika-vin06t:1621_0": "3. Tatiyasikkhāpadavaṇṇanā",
  "tika-vin06t:1622_0": "941.",
  "tika-vin06t:1622_1": "Attano sajjhāyanaṭṭhāne ce vuḍḍhatarā āgacchati,",
  "tika-vin06t:1622_2": "vandanakāle vā,",
  "tika-vin06t:1622_3": "āpucchanakiccaṃ natthi.",
  "tika-vin06t:1622_4": "Ekasmiṃ ovarake āpucchitabbaṃ.",
  "tika-vin06t:1622_5": "“Atha ovarake mahātherī vasati,",
  "tika-vin06t:1622_6": "sammukhe itarā,",
  "tika-vin06t:1622_7": "āpucchitabbā tassā upacārattā”ti porāṇagaṇṭhipade vuttaṃ.",
  "tika-vin06t:1623_0": "Tatiyasikkhāpadavaṇṇanā niṭṭhitā.",
  "tika-vin06t:1624_0": "946-950. Catutthapañcamasikkhāpadaṃ uttānatthameva.",
  "tika-vin06t:1625_0": "6. Chaṭṭhasikkhāpadavaṇṇanā",
  "tika-vin06t:1626_0": "956.",
  "tika-vin06t:1626_1": "Gahapati nāma ṭhapetvā sahadhammike veditabbo,",
  "tika-vin06t:1626_2": "tasmā bhikkhunā vā sāmaṇerena vā ananulomikena saṃsaggena saṃsaṭṭhāpi na samanubhāsitabbāti sambhavati eva.",
  "tika-vin06t:1627_0": "Chaṭṭhasikkhāpadavaṇṇanā niṭṭhitā.",
  "tika-vin06t:1628_0": "961-5. Sattamaaṭṭhama sikkhāpadaṃ uttānatthameva.",
  "tika-vin06t:1629_0": "9. Navamasikkhāpadavaṇṇanā",
  "tika-vin06t:1630_0": "969.",
  "tika-vin06t:1630_1": "Ekindriyanti kāyindriyeneva ekindriyaṃ,",
  "tika-vin06t:1630_2": "nigaṇṭhānaṃ acelakānaṃ mataṃ.",
  "tika-vin06t:1630_3": "Kāpilā pana “pañcindriyā”ti maññantā evaṃ vadanti “sacakkhukattā alābumāluvādayo yattha ālambanaṃ,",
  "tika-vin06t:1630_4": "tattha gacchanti.",
  "tika-vin06t:1630_5": "Sasotakattā kadaliyo meghagajjitaṃ sutvā gabbhaṃ gaṇhanti.",
  "tika-vin06t:1630_6": "Saghānakattā panasādayo kuṇapagandhena phalanti.",
  "tika-vin06t:1630_7": "Sajivhakattā udakaṃ pivanti yena,",
  "tika-vin06t:1630_8": "sabbepi ‘pādapā’ti vuccanti.",
  "tika-vin06t:1630_9": "Sakāyapasādattā itthisamphassena asokarukkhā pupphantī”ti.",
  "tika-vin06t:1630_10": "Saṅghātanti vināsaṃ.",
  "tika-vin06t:1631_0": "970.",
  "tika-vin06t:1631_1": "Idha ca vassacchedena dukkaṭaṃ.",
  "tika-vin06t:1631_2": "Paṭhamaṃ āvasitvā pacchā cārikā caraṇapaccayā pācittiyaṃ āpajjatīti veditabbaṃ.",
  "tika-vin06t:1631_3": "Atha vassaṃ avasitvā carati,",
  "tika-vin06t:1631_4": "avassupagamanapaccayā dukkaṭaṃ āpajjati.",
  "tika-vin06t:1631_5": "Porāṇagaṇṭhipade pana “antosattāhe antovasse cārikaṃ carantiyā pācittiyaṃ.",
  "tika-vin06t:1631_6": "Sattāhakaraṇīyena pana vaṭṭati,",
  "tika-vin06t:1631_7": "bhikkhuno dukkaṭaṃ hotī”ti vuttaṃ.",
  "tika-vin06t:1632_0": "972.",
  "tika-vin06t:1632_1": "Kenaci ubbāḷhāti vassacchedakāraṇenāti no takkoti ācariyo.",
  "tika-vin06t:1632_2": "Kittāvatā cārikā hotīti?",
  "tika-vin06t:1632_3": "Idaṃ na sabbattha vicāritaṃ.",
  "tika-vin06t:1632_4": "Anantarasikkhāpade “antamaso chappañcayojanānipī”ti vuttattā so ca maññe heṭṭhimaparicchedoti.",
  "tika-vin06t:1633_0": "Navamasikkhāpadavaṇṇanā niṭṭhitā.",
  "tika-vin06t:1634_0": "10. Dasamasikkhāpadavaṇṇanā",
  "tika-vin06t:1635_0": "973. Dasame “āhundarikā”ti paṭhanti kira.",
  "tika-vin06t:1636_0": "Dasamasikkhāpadavaṇṇanā niṭṭhitā.",
  "tika-vin06t:1637_0": "Tuvaṭṭavaggavaṇṇanā niṭṭhitā.",
  "tika-vin06t:1638_0": "5. Cittāgāravaggavaṇṇanā",
  "tika-vin06t:1639_0": "1. Paṭhamasikkhāpadavaṇṇanā",
  "tika-vin06t:1640_0": "978.",
  "tika-vin06t:1640_1": "Kīḷanaupavanaṃ nāma kañcinagarassa nagarupavanaṃ viya daṭṭhabbaṃ.",
  "tika-vin06t:1640_2": "Uyyānaṃ nāma tattheva nandavanauyyānaṃ viya daṭṭhabbaṃ.",
  "tika-vin06t:1640_3": "“Tattheva ṭhatvā taṃ taṃ disābhāgaṃ viloketvā passantiyā pana pāṭekkā āpattiyo”ti pāṭho.",
  "tika-vin06t:1640_4": "Evaṃ vutte yaṃ pubbe vuttaṃ padaṃ “anuddharamānā”ti,",
  "tika-vin06t:1640_5": "taṃ ekasmiṃyeva disābhāgeti siddhanti eke.",
  "tika-vin06t:1640_6": "Upacāro dve leḍḍupātoti ca.",
  "tika-vin06t:1641_0": "Paṭhamasikkhāpadavaṇṇanā niṭṭhitā.",
  "tika-vin06t:1642_0": "2. Dutiyasikkhāpadavaṇṇanā",
  "tika-vin06t:1643_0": "984.",
  "tika-vin06t:1643_1": "“Āharimehi vāḷehī”ti “asaṃhārimenā”ti ca duvidho pāṭho.",
  "tika-vin06t:1643_2": "“Visuṃ katvā pacchā saddhiṃ tehi vāḷehī”ti likhitaṃ.",
  "tika-vin06t:1643_3": "Yathā tathā vāḷarūpe uṭṭhapetvā katapādaṃ “pallaṅka”nti vuccati anāpattivāre “asaṃhārimehi vāḷehi kataṃ paribhuñjatī”ti vacanābhāvato.",
  "tika-vin06t:1644_0": "Dutiyasikkhāpadavaṇṇanā niṭṭhitā.",
  "tika-vin06t:1645_0": "3. Tatiyasikkhāpadavaṇṇanā",
  "tika-vin06t:1646_0": "988.",
  "tika-vin06t:1646_1": "“Ujjavujjaveti hatthappasāraṇe”ti likhitaṃ,",
  "tika-vin06t:1646_2": "taṃ na yuttaṃ “yattakaṃ hatthena añchitaṃ hoti,",
  "tika-vin06t:1646_3": "tasmiṃ takkamhi veṭhite ekāpattī”ti vacanato.",
  "tika-vin06t:1647_0": "Tatiyasikkhāpadavaṇṇanā niṭṭhitā.",
  "tika-vin06t:1648_0": "4. Catutthasikkhāpadavaṇṇanā",
  "tika-vin06t:1649_0": "993. “Yāgupāneti yāgudāne”ti likhitaṃ. Porāṇagaṇṭhipade “mātāpitūnaṃ dātuṃ vaṭṭatī”ti vuttaṃ.",
  "tika-vin06t:1650_0": "Catutthasikkhāpadavaṇṇanā niṭṭhitā.",
  "tika-vin06t:1651_0": "994. Pañcamasikkhāpadaṃ uttānatthameva.",
  "tika-vin06t:1652_0": "6. Chaṭṭhasikkhāpadavaṇṇanā",
  "tika-vin06t:1653_0": "1001.",
  "tika-vin06t:1653_1": "Chaṭṭhe bhikkhuvibhaṅge acelakasikkhāpadena ekaparicchedaṃ.",
  "tika-vin06t:1653_2": "Idha agāriko viseso,",
  "tika-vin06t:1653_3": "tasmā “asādhāraṇa”nti vadanti.",
  "tika-vin06t:1654_0": "Chaṭṭhasikkhāpadavaṇṇanā niṭṭhitā.",
  "tika-vin06t:1655_0": "1003-8. Sattamaṭṭhamesu vattabbaṃ natthi.",
  "tika-vin06t:1656_0": "9. Navamasikkhāpadavaṇṇanā",
  "tika-vin06t:1657_0": "1015.",
  "tika-vin06t:1657_1": "“Khīlanamantaṃ dārusārakhīlaṃ mantetvā pathaviyaṃ pavesetvā māraṇamantaṃ.",
  "tika-vin06t:1657_2": "Nāgamaṇḍalaṃnāma nāgarodhamantaṃ,",
  "tika-vin06t:1657_3": "piṭṭhādīhi vā parikkhepaṃ katvā tattha manusse pavesenti guttatthāyā”ti likhitaṃ.",
  "tika-vin06t:1658_0": "Navamasikkhāpadavaṇṇanā niṭṭhitā.",
  "tika-vin06t:1659_0": "1017. Dasamasikkhāpadaṃ uttānatthameva.",
  "tika-vin06t:1660_0": "Cittāgāravaggavaṇṇanā niṭṭhitā.",
  "tika-vin06t:1661_0": "6. Ārāmavaggavaṇṇanā",
  "tika-vin06t:1662_0": "1021. Paṭhamasikkhāpadaṃ uttānatthameva.",
  "tika-vin06t:1663_0": "2. Dutiyasikkhāpadavaṇṇanā",
  "tika-vin06t:1664_0": "1030.",
  "tika-vin06t:1664_1": "Bhikkhunī ce bhikkhuṃ akkosati,",
  "tika-vin06t:1664_2": "iminā sikkhāpadena pācittiyaṃ.",
  "tika-vin06t:1664_3": "Bhikkhuniṃ ce akkosati,",
  "tika-vin06t:1664_4": "omasavādena āpajjati.",
  "tika-vin06t:1664_5": "Omasavāde sammukhāva ruhati,",
  "tika-vin06t:1664_6": "idha pana parammukhāpi.",
  "tika-vin06t:1665_0": "Tatrāyaṃ vicāraṇā –",
  "tika-vin06t:1665_1": "bhikkhuvibhaṅge osamavādasikkhāpade bhikkhunī anupasampannaṭṭhāne tiṭṭhatīti katvā bhikkhunivibhaṅgepi",
  "tika-vin06t:1665_2": "omasavādasikkhāpade bhikkhu bhikkhuniyā anupasampannaṭṭhāne tiṭṭhatīti siddhaṃ.",
  "tika-vin06t:1665_3": "Idha ca anupasampannassa akkosane dukkaṭaṃ vuttaṃ,",
  "tika-vin06t:1665_4": "bhikkhussa upasampannassa akkosane pācittiyaṃ vuttaṃ,",
  "tika-vin06t:1665_5": "tasmā imāni dve sikkhāpadāni bhikkhumhi saṃsandiyamānāni aññamaññaṃ na samenti.",
  "tika-vin06t:1665_6": "Yathā samenti,",
  "tika-vin06t:1665_7": "tathā jānitabbaṃ.",
  "tika-vin06t:1665_8": "Tattha porāṇagaṇṭhipade vuttanayena bhikkhunīnaṃ omasavādasikkhāpade anupasampannoti na gahetabbo,",
  "tika-vin06t:1665_9": "idamettha yuttaṃ.",
  "tika-vin06t:1665_10": "Paribhāseyyāti aññatra akkosavatthūhi.",
  "tika-vin06t:1665_11": "Tesu hi aññatarasmiṃ sati omasavādapācittiyamevāti eke,",
  "tika-vin06t:1665_12": "taṃ na yuttaṃ.",
  "tika-vin06t:1665_13": "Omasavāde pāḷimuttakaakkose hi dukkaṭaṃ hotīti.",
  "tika-vin06t:1665_14": "Dukkaṭokāse idaṃ pācittiyaṃ tehi niddiṭṭhaṃ hoti,",
  "tika-vin06t:1665_15": "tasmā “bālā etā”ti pāḷiyaṃ idha āgatapadānaṃyeva vasena paribhāsanaṃ veditabbaṃ.",
  "tika-vin06t:1666_0": "Dutiyasikkhāpadavaṇṇanā niṭṭhitā.",
  "tika-vin06t:1667_0": "1033. Tatiyasikkhāpadaṃ uttānatthameva.",
  "tika-vin06t:1668_0": "4. Catutthasikkhāpadavaṇṇanā",
  "tika-vin06t:1669_0": "1038.",
  "tika-vin06t:1669_1": "Nimantitā vā pavāritā vāti ettha porāṇagaṇṭhipade tāva evaṃ vuttaṃ “pavāritāpi yāguṃ pātuṃ labhati,",
  "tika-vin06t:1669_2": "bhojjayāguṃ na labhati.",
  "tika-vin06t:1669_3": "Yāgu panettha khādanīyabhojanīyasaṅkhyaṃ na gacchati.",
  "tika-vin06t:1669_4": "Nimantitā bhikkhunī piṇḍāya caritvā bhuñjitukāmā sāmike apaloketvāva bhuñjituṃ labhati.",
  "tika-vin06t:1669_5": "Paramparabhojanāpatti bhikkhunīnaṃ natthi.",
  "tika-vin06t:1669_6": "Nimantitā taṃ bhattaṃ bhuñjitvā vā abhuñjitvā vā pavāritā kappiyaṃ kārāpetvā bhuñjituṃ na labhati,",
  "tika-vin06t:1669_7": "akappiyanimantanena nimantiyamānā dve nimantanāni sampaṭicchituñca na labhatī”ti.",
  "tika-vin06t:1669_8": "Tattha “pavāritāpi yāguṃ pātuṃ labhatī”ti vuttaṃ pāḷiyaṃ,",
  "tika-vin06t:1669_9": "aṭṭhakathāyañca anuññātattā.",
  "tika-vin06t:1669_10": "“Nimantitā appavāritā yāguṃ pivatī”ti hi pāḷiyaṃ vuttaṃ.",
  "tika-vin06t:1669_11": "Tatridaṃ sikkhāpadavaṇṇanāpubbaṅgamasanniṭṭhānaṃ –",
  "tika-vin06t:1669_12": "nimantitā vā pavāritā vāti ettha vāsaddena akappiyanimantanena nimantitā appavāritā ṭhapetvā yāguṃ aññaṃ",
  "tika-vin06t:1669_13": "khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin06t:1669_14": "pācittiyaṃ aññatra sāmikānaṃ apalokanā.",
  "tika-vin06t:1669_15": "Paramparabhojanābhāvena bhikkhunīnaṃ ko guṇo jātoti?",
  "tika-vin06t:1669_16": "Na etāsaṃ guṇalābho,",
  "tika-vin06t:1669_17": "kevalaṃ pākaṭataraṃ jātaṃ.",
  "tika-vin06t:1669_18": "Bhikkhūpi vikappetvā missetvāva bhuñjituṃ labhanti.",
  "tika-vin06t:1669_19": "Samaye yathāsukhaṃ labhanti.",
  "tika-vin06t:1669_20": "Iminā apalokanena kinti?",
  "tika-vin06t:1669_21": "Pavāritā vā animantitā vā na kiñci kappiyaṃ kārāpetvā gilānātirittampi labhanti,",
  "tika-vin06t:1669_22": "nimantitā ca pavāritā ca yāgumpi na labhanti,",
  "tika-vin06t:1669_23": "apaloketvāpi na labhantīti.",
  "tika-vin06t:1670_0": "Catutthasikkhāpadavaṇṇanā niṭṭhitā.",
  "tika-vin06t:1671_0": "Ārāmavaggavaṇṇanā niṭṭhitā.",
  "tika-vin06t:1672_0": "7. Gabbhinivaggavaṇṇanā",
  "tika-vin06t:1673_0": "1. Paṭhamādisikkhāpadavaṇṇanā",
  "tika-vin06t:1674_0": "1067. “Gabbhini”nti dassanādīhipi gabbhasambhavato vuttaṃ. Padabhājanepi pavāritabhāvo na dissati.",
  "tika-vin06t:1675_0": "1074. Dhāti vāti ettha dārakaṃ sāmikānaṃ datvā āhaṭe vaḍḍheti, tathā mātāpīti keci.",
  "tika-vin06t:1676_0": "1080.",
  "tika-vin06t:1676_1": "“Sikkhamāna”nti pāṭhaṃ dīpavāsino rocenti kiriyākiriyattā,",
  "tika-vin06t:1676_2": "jambudīpavāsino “sikkhamānā”ti.",
  "tika-vin06t:1676_3": "Tassattho sikkhādhammamānanato sikkhamānāti.",
  "tika-vin06t:1676_4": "Idha kiriyā na hoti,",
  "tika-vin06t:1676_5": "saññāva adhippetā.",
  "tika-vin06t:1676_6": "Na etāsu asikkhitā upasampādetabbā upajjhāyinīādīnaṃ āpattibhāvā.",
  "tika-vin06t:1676_7": "“Tassā upasampadā hoti evā”ti vadanti.",
  "tika-vin06t:1677_0": "1082. Dhammakammeti upasampadakammaṃ adhippetaṃ.",
  "tika-vin06t:1678_0": "1112.",
  "tika-vin06t:1678_1": "Vuṭṭhāpitanti sāmaṇeribhūmito yāya theriyā upasampadāpekkhā vuṭṭhapitā,",
  "tika-vin06t:1678_2": "sā therī vuṭṭhāpitā nāma,",
  "tika-vin06t:1678_3": "teneva puna visesanatthaṃ “pavattini”nti āha.",
  "tika-vin06t:1679_0": "Paṭhamādisikkhāpadavaṇṇanā niṭṭhitā.",
  "tika-vin06t:1680_0": "Gabbhinivaggavaṇṇanā niṭṭhitā.",
  "tika-vin06t:1681_0": "8. Kumāribhūtavaggavaṇṇanā",
  "tika-vin06t:1682_0": "2. Dutiyādisikkhāpadavaṇṇanā",
  "tika-vin06t:1683_0": "1124.",
  "tika-vin06t:1683_1": "“Anujānāmi,",
  "tika-vin06t:1683_2": "bhikkhave,",
  "tika-vin06t:1683_3": "aṭṭhārasavassāya kumāribhūtāya…pe…",
  "tika-vin06t:1683_4": "sikkhāsammutiṃ dātu”nti idha vuttaṃ viya “anujānāmi,",
  "tika-vin06t:1683_5": "bhikkhave,",
  "tika-vin06t:1683_6": "dasavassāya gihigatāya…pe…",
  "tika-vin06t:1683_7": "sikkhāsammutiṃ dātu”nti na vuttaṃ,",
  "tika-vin06t:1683_8": "tasmā “paripuṇṇadvādasavassāya eva gihigatāya sikkhāsammuti dātabbā”ti vuttaṃ.",
  "tika-vin06t:1683_9": "Gihigatāya sikkhāsammuti dātabbāti eketi katvā dasavassāyapi vaṭṭati. Kasmā?",
  "tika-vin06t:1683_10": "“Anāpatti paripuṇṇadvādasavassaṃ paripuṇṇasaññā vuṭṭhāpetī’ti ca ‘anāpatti paripuṇṇadvādasavassaṃ gihigataṃ…pe…",
  "tika-vin06t:1683_11": "sikkhitasikkhaṃ vuṭṭhāpetī’ti ca vuttattā”ti porāṇagaṇṭhipade vuttaṃ.",
  "tika-vin06t:1683_12": "Kiṃ iminā parihārena.",
  "tika-vin06t:1683_13": "“Dasavassāya gihigatāya sikkhāsammuti dātabbā”ti hi vuttaṃ.",
  "tika-vin06t:1683_14": "“Gihigatātipi vattuṃ na vaṭṭatī’ti sace vadanti,",
  "tika-vin06t:1683_15": "kammaṃ kuppatī”ti likhitaṃ.",
  "tika-vin06t:1684_0": "1146.",
  "tika-vin06t:1684_1": "Ahameva nūna…pe… alajjinī,",
  "tika-vin06t:1684_2": "yā saṅghoti ettha yā ahameva nūna bālāti attho.",
  "tika-vin06t:1684_3": "“Yaṃ saṅgho”tipi atthi,",
  "tika-vin06t:1684_4": "tattha yaṃ yasmā deti,",
  "tika-vin06t:1684_5": "tasmā ahameva nūna bālāti attho.",
  "tika-vin06t:1685_0": "1159.",
  "tika-vin06t:1685_1": "Purisasaṃsaṭṭhā kumārakasaṃsaṭṭhā caṇḍī sokāvāsāvakathaṃ sikkhamānāti vuccati,",
  "tika-vin06t:1685_2": "padabhājane eva cāyaṃ sikkhamānā “chasu dhammesu sikkhitasikkhā”ti kasmā vuttanti?",
  "tika-vin06t:1685_3": "Pubbe gahitasikkhattā,",
  "tika-vin06t:1685_4": "pubbe paripuṇṇasikkhattā ca evaṃ vuccatīti veditabbaṃ.",
  "tika-vin06t:1686_0": "1166- 7.",
  "tika-vin06t:1686_1": "Pahūtaṃ khādanīyaṃ bhojanīyaṃ passitvāti ettha “sikkhamānāya ñātakā kira sampādayiṃsu,",
  "tika-vin06t:1686_2": "taṃ passitvā there bhikkhū uyyojesi.",
  "tika-vin06t:1686_3": "Uyyojetvā tesaṃ chandaṃ gahetvā pubbe chandadāyake gaṇaṃ katvā sesānaṃ chandaṃ chandameva katvā kammaṃ kārāpesī”ti porāṇagaṇṭhipade vuttaṃ.",
  "tika-vin06t:1686_4": "Chandaṃ vissajjetvāti ettha anugaṇṭhipade evaṃ vuttaṃ “idaṃ kammaṃ ajja na kattabbaṃ.",
  "tika-vin06t:1686_5": "‘Yathāsukha’nti vatvā vissajjitaṃ hoti,",
  "tika-vin06t:1686_6": "tasmā yo koci mukharo,",
  "tika-vin06t:1686_7": "bālo vā kiñcāpi ‘yathāsukha’nti vadati,",
  "tika-vin06t:1686_8": "therāyattattā pana therassa anumatiyā satiyā vissajjito hoti,",
  "tika-vin06t:1686_9": "asatiyā na hoti,",
  "tika-vin06t:1686_10": "tathāpi puna chandaṃ gahetvāva kammaṃ karonti,",
  "tika-vin06t:1686_11": "ayaṃ payogo.",
  "tika-vin06t:1686_12": "Gahaṇe payojanaṃ pana natthi.",
  "tika-vin06t:1686_13": "Saṅghatthero ce vissajjeti,",
  "tika-vin06t:1686_14": "chandaṃ gahetvāva kātabbaṃ.",
  "tika-vin06t:1686_15": "Chandaṃ vissajjetvā kāyena vuṭṭhitāyāti ettha idha sambādho,",
  "tika-vin06t:1686_16": "‘amukamhi ṭhāne karissāmā’ti hatthapāsaṃ vijahitvāpi gacchanti ce,",
  "tika-vin06t:1686_17": "natthi doso.",
  "tika-vin06t:1686_18": "Kiñcāpi natthi,",
  "tika-vin06t:1686_19": "tā pana hatthapāsaṃ avijahitvāva gacchanti,",
  "tika-vin06t:1686_20": "ayaṃ payogo”ti.",
  "tika-vin06t:1686_21": "“Rattipārivāsiye uposathapavāraṇāva na vaṭṭati,",
  "tika-vin06t:1686_22": "aññakammaṃ pana vaṭṭati.",
  "tika-vin06t:1686_23": "Uposathapavāraṇāpi anuposathapavāraṇadivase na vaṭṭanti,",
  "tika-vin06t:1686_24": "itaraṃ sabbakālaṃ vaṭṭati.",
  "tika-vin06t:1686_25": "Parisapārivāsiye hatthapāsaṃ avijahitvā catūsu gatesu catuvaggakaraṇīye aññasmiṃ pañcasu dasasu vīsatīsu",
  "tika-vin06t:1686_26": "gatesu sesehi visuṃ tahiṃ tahiṃ gantvāpi puna sannipātaṭṭhānaṃ āgantvā kātuṃ vaṭṭati.",
  "tika-vin06t:1686_27": "Ajjhāsayapārivāsiye hatthapāsaṃ avijahitvā yathānisinnāva nisinnā ce,",
  "tika-vin06t:1686_28": "puna kātuṃ vaṭṭati hatthapāsassa avijahitattā”ti porāṇagaṇṭhipade vuttaṃ.",
  "tika-vin06t:1686_29": "Tesaṃ porāṇānaṃ matena chandapārivāsiyamevekaṃ na vaṭṭatīti āpannaṅgañca dassitaṃ,",
  "tika-vin06t:1686_30": "idhāpi taṃ visuṃ na dassitaṃ asambhavatoti eke.",
  "tika-vin06t:1686_31": "Chandadāyake parisaṃ patvā gate tassa pubbachandadānaṃ chandapārivāsiyanti no takkoti ācariyo.",
  "tika-vin06t:1687_0": "Tatridaṃ sanniṭṭhānaṃ –",
  "tika-vin06t:1687_1": "parisapārivāsiye aṭṭhakathāyaṃ “aññatra gacchāmāti chandaṃ avissajjetvāva uṭṭhahanti…pe…",
  "tika-vin06t:1687_2": "kammaṃ kātuṃ vaṭṭatī”ti vuttavacane hatthapāsā vijahanaṃ na paññāyati.",
  "tika-vin06t:1687_3": "Ettha pana kammappattānaṃ hatthapāsassa avijahanameva icchitabbanti katvā porāṇagaṇṭhipade vuttaṃ.",
  "tika-vin06t:1687_4": "Kiñcāpi na paññāyati,",
  "tika-vin06t:1687_5": "appaṭikkhittattā pana vaṭṭatīti ce? Na,",
  "tika-vin06t:1687_6": "paṭikkhittattā. Kathaṃ?",
  "tika-vin06t:1687_7": "Chando nāma kammappattesu bhikkhūsu ekasīmāya sannipatitesu āgacchati,",
  "tika-vin06t:1687_8": "nāsannipatitesu.",
  "tika-vin06t:1687_9": "Idha hi “chandaṃ avissajjetvā”ti ca “chandassa pana avissaṭṭhattā”ti ca vuttaṃ.",
  "tika-vin06t:1687_10": "“Ajjhāsayaṃ avissajjetvā”ti ca “ajjhāsayassa avissaṭṭhattā”ti ca na vuttaṃ,",
  "tika-vin06t:1687_11": "tasmā chandassa avissajjanaṃ kammappattānaṃ hatthapāsāvijahaneneva hoti,",
  "tika-vin06t:1687_12": "na vijahaneti siddhaṃ.",
  "tika-vin06t:1688_0": "Hoti cettha –",
  "tika-vin06t:1689_0": "“Yato āgamanaṃ yassa, tadabhāvassa niggahe;",
  "tika-vin06t:1690_0": "Tasmā sannipatitesu, bhikkhūsu tassa bhedato”ti.",
  "tika-vin06t:1691_0": "Rattipārivāsiyachando viya rattipārivāsiyapārisuddhipīti tadanulomena vaṭṭati svātanāya chando vā pārisuddhi vā pavāraṇā vā,",
  "tika-vin06t:1691_1": "tāya kammaṃ kātuṃ vaṭṭati.",
  "tika-vin06t:1691_2": "Uposathapavāraṇā pana anuposathadivase na vaṭṭati,",
  "tika-vin06t:1691_3": "itaraṃ vaṭṭati.",
  "tika-vin06t:1691_4": "Pannarasiuposathaṃ cātuddasiyaṃ kātuṃ vaṭṭati khettattā.",
  "tika-vin06t:1691_5": "Na cātuddasiuposathaṃ pannarasiyaṃ akhettattā anuposathadivasattā pāṭipadadivasattāti ekacce ācariyā,",
  "tika-vin06t:1691_6": "tasmā tesaṃ matena cātuddasiuposathaṃ tatiyaṃ,",
  "tika-vin06t:1691_7": "sattamaṃ vā pannarasiyaṃ kātuṃ na vaṭṭati.",
  "tika-vin06t:1691_8": "Yaṃ panettha vuttaṃ aṭṭhakathāyaṃ “sace cātuddasikaṃ uposathaṃ karissāmāti nisinnā,",
  "tika-vin06t:1691_9": "pannarasoti kātuṃ vaṭṭatī”ti.",
  "tika-vin06t:1691_10": "Tato “pannarasiyameva ‘cātuddasikaṃ uposathaṃ karissāmā’ti nisinnā punadivase attano taṃ uposathaṃ ‘pannaraso’ti",
  "tika-vin06t:1691_11": "kātuṃ vaṭṭatīti attho”ti evaṃ pariharanti,",
  "tika-vin06t:1691_12": "taṃ tesaṃ mataṃ “tathārūpapaccaye sati aññasmimpi cātuddase uposathaṃ kātuṃ vaṭṭatī”ti iminā mātikāṭṭhakathāvacanena na sameti.",
  "tika-vin06t:1691_13": "Na hi tattha “aññasmimpi pannarase cātuddasikaṃ kātuṃ vaṭṭatī”ti vuttaṃ.",
  "tika-vin06t:1691_14": "Evaṃ santepi “sakiṃ pakkhassa cātuddase vā pannarase vā”ti anuññātadivase pariyāpannattā channaṃ cātuddasikānaṃ",
  "tika-vin06t:1691_15": "pacchimā pannarasī anuposathadivaso na hotīti siddhaṃ hoti.",
  "tika-vin06t:1691_16": "Kiñcāpi siddhaṃ,",
  "tika-vin06t:1691_17": "iminā pana “āvāsikānaṃ pannaraso,",
  "tika-vin06t:1691_18": "āgantukānaṃ cātuddaso,",
  "tika-vin06t:1691_19": "āgantukehi āvāsikānaṃ samasamehi vā appatarehi vā anuvattitabba”nti vacanamettha niratthakaṃ hotīti veditabbaṃ.",
  "tika-vin06t:1692_0": "Dutiyādisikkhāpadavaṇṇanā niṭṭhitā.",
  "tika-vin06t:1693_0": "Kumāribhūtavaggavaṇṇanā niṭṭhitā.",
  "tika-vin06t:1694_0": "9. Chattupāhanavaggavaṇṇanā",
  "tika-vin06t:1695_0": "11. Ekādasamādisikkhāpadavaṇṇanā",
  "tika-vin06t:1696_0": "1214. Upacāraṃ sandhāya kathitanti “dvādasahatthaṃ upacāro”ti likhitaṃ.",
  "tika-vin06t:1697_0": "1221.",
  "tika-vin06t:1697_1": "Suttante okāsaṃ kārāpetvā vinayaṃ vā abhidhammaṃ vā pucchatīti ettha ca tīṇi piṭakāni attano attano nāmena",
  "tika-vin06t:1697_2": "vuttānīti katvā abhidhammo buddhena bhāsito evāti dīpitaṃ hoti.",
  "tika-vin06t:1698_0": "1224- 5.",
  "tika-vin06t:1698_1": "Thano ca udaro ca thanudarā.",
  "tika-vin06t:1698_2": "“Saṃkaccikāya pamāṇaṃ tiriyaṃ diyaḍḍhahatthā”ti porāṇagaṇṭhipade vuttaṃ.",
  "tika-vin06t:1698_3": "“Aparikkhittassa gāmassa upacāraṃ okkamantiyā”ti bahūsu potthakesu,",
  "tika-vin06t:1698_4": "saṅghādisesakaṇḍe viya “upacāraṃ atikkamantiyā”ti pāṭho appakesu,",
  "tika-vin06t:1698_5": "sova pāṭho.",
  "tika-vin06t:1698_6": "Aṭṭhakathāyaṃ “parikkhepaṃ atikkamantiyāti ekena pādena atikkante dukkaṭaṃ,",
  "tika-vin06t:1698_7": "dutiyena pācittiyaṃ.",
  "tika-vin06t:1698_8": "Upacārepi eseva nayo”ti vacanampi “upacāraṃ atikkamantiyā”ti pāṭhoti dīpetīti no takkoti ācariyo.",
  "tika-vin06t:1699_0": "Ekādasamādisikkhāpadavaṇṇanā niṭṭhitā.",
  "tika-vin06t:1700_0": "Chattupāhanavaggavaṇṇanā niṭṭhitā.",
  "tika-vin06t:1701_0": "Nigamanavaṇṇanā",
  "tika-vin06t:1702_0": "Giraggasamajjādīni “acittakāni lokavajjānī”ti vuttattā “nacca”nti vā “gandho”ti vā ajānitvāpi dassanena,",
  "tika-vin06t:1702_1": "vilimpanena vā āpajjanato vatthuajānanacittena acittakāni.",
  "tika-vin06t:1702_2": "“Nacca”nti vā “gandho”ti vā jānitvā passantiyā,",
  "tika-vin06t:1702_3": "vilimpantiyā ca akusalattā eva lokavajjāni.",
  "tika-vin06t:1702_4": "Corivuṭṭhāpanādīni “corī”tiādinā vatthuṃ jānitvā karaṇe eva āpattisabbhāvato sacittakāni.",
  "tika-vin06t:1702_5": "Upasampadādīnaṃ ekantena akusalacitteneva akattabbattā paṇṇattivajjāni.",
  "tika-vin06t:1702_6": "“Idha sacittakācittakatā paṇṇattijānanājānanatāya aggahetvā vatthujānanājānanatāya gahetabbā”ti likhitaṃ.",
  "tika-vin06t:1702_7": "Anugaṇṭhipade pana “giraggasamajjādīni ‘acittakāni lokavajjānī’ti vuttattā ‘nacca’nti vā ‘saṅghāṇī’ti",
  "tika-vin06t:1702_8": "vā ‘gandho’ti vā tassa nāmavasena ajānitvā māyākārassa māyāni sīsaṭṭhiādīni paṭisaṅkhāya passantiyā,",
  "tika-vin06t:1702_9": "akkhamālādiatthāya saṅghāṇiṃ kaṭiyā bandhantiyā,",
  "tika-vin06t:1702_10": "‘sedagandhaṃ apanetvā buddhapūjaṃ karissāmī’ti uppannena cittena gandhaṃ vilimpetvā nahāyantiyā ca āpattisabbhāvato",
  "tika-vin06t:1702_11": "nāmena saddhiṃ nāmavasena vā vatthussa ajānanacittena acittakāni nāma.",
  "tika-vin06t:1702_12": "Na andhakāre ‘kaṭisuttamida’nti saññāya saṅghāṇiṃ gahetvā kaṭiyaṃ dhāraṇakāle,",
  "tika-vin06t:1702_13": "mattikāsaññāya ca gandhaṃ gahetvā vilimpanakāle āpattisabbhāvato ‘acittakānī’ti vattabbāni.",
  "tika-vin06t:1702_14": "Tasmiṃ kāle anāpatti,",
  "tika-vin06t:1702_15": "teneva saṅghāṇiyā asaṅghāṇisaññāvārepi ‘āpatti pācittiyassā’ti pāḷi na vuttā.",
  "tika-vin06t:1702_16": "Yathā ‘khettaābādhapaccayā,",
  "tika-vin06t:1702_17": "kaṭisuttakaṃ dhāretī’ti vacanato vināpi akusalena saṅghāṇiādīni sakkā dhāretunti siddhaṃ,",
  "tika-vin06t:1702_18": "evaṃ ābādhapaccayā vināpi akusalena na sakkā suraṃ pātunti siddhaṃ ‘anāpatti ābādhapaccayā majjaṃ pivatī’ti pāḷiyā abhāvato.",
  "tika-vin06t:1702_19": "Akusalena vinā madhupuṇṇamuṭṭhiyaṃ pakkhittamajjassa ajjhoharaṇakālādīsu surāpānāpattiṃ āpajjatīti ca siddhaṃ ‘majje amajjasaññī pivati,",
  "tika-vin06t:1702_20": "āpatti pācittiyassā’ti vuttattā.",
  "tika-vin06t:1702_21": "Kiṃbahunā,",
  "tika-vin06t:1702_22": "kāmabhogasaññāya saddhiṃ ‘saṅghāṇī’ti ca ‘gandho’ti ca jānitvā vinā anāpattikāraṇena dhārentiyā ekantākusalattā lokavajjāni nāma vuccanti.",
  "tika-vin06t:1702_23": "Iminā upāyena sesesupi nayo netabbo.",
  "tika-vin06t:1702_24": "Ettha surāpānādhikāre upatissattheravādo”ti vuttaṃ.",
  "tika-vin06t:1702_25": "Asaṃkaccikasikkhāpade “aparikkhittassa gāmassa upacāraṃ okkamantiyāti pāṭho”ti ca “paṇītabhojanaviññatti,",
  "tika-vin06t:1702_26": "acelakasikkhāpadaṃ,",
  "tika-vin06t:1702_27": "nimantitassa cārittāpajjanaṃ,",
  "tika-vin06t:1702_28": "duṭṭhullappaṭicchādanaṃ,",
  "tika-vin06t:1702_29": "ūnavīsativassupasampadaṃ,",
  "tika-vin06t:1702_30": "mātugāmena saddhiṃ saṃvidhāya addhānagamanaṃ,",
  "tika-vin06t:1702_31": "rājantepurappavesanaṃ,",
  "tika-vin06t:1702_32": "santaṃ bhikkhuṃ anāpucchā vikāle gāmappavesanaṃ,",
  "tika-vin06t:1702_33": "nisīdanaṃ,",
  "tika-vin06t:1702_34": "vassikasāṭikanti pāṭho”ti ca vuttaṃ.",
  "tika-vin06t:1703_0": "Nigamanavaṇṇanā niṭṭhitā.",
  "tika-vin06t:1704_0": "Pācittiyakaṇḍavaṇṇanā niṭṭhitā.",
  "tika-vin06t:1705_0": "Ubhatovibhaṅgaṭṭhakathāvaṇṇanā niṭṭhitā.",
  "tika-vin06t:1706_0": "Namo tassa bhagavato arahato sammāsambuddhassa",
  "tika-vin06t:1707_0": "Mahāvaggavaṇṇanā",
  "tika-vin06t:1708_0": "1. Mahākhandhakavaṇṇanā",
  "tika-vin06t:1709_0": "Bodhikathāvaṇṇanā",
  "tika-vin06t:1710_0": "Yaṃ khandhake līnapadādibheda-pakāsanaṃ dāni supattakālaṃ;",
  "tika-vin06t:1711_0": "Tasmā apubbaṃ vinayatthameva, vakkhāmi saṅkhepagahaṇatthaṃ.",
  "tika-vin06t:1712_0": "Tattha kenaṭṭhenāyaṃ khandhakoti?",
  "tika-vin06t:1712_1": "Khandhānaṃ samūhattā vibhaṅgo viya.",
  "tika-vin06t:1712_2": "Te pana kathanti?",
  "tika-vin06t:1712_3": "Khandhānaṃ pakāsanato dīpanato.",
  "tika-vin06t:1712_4": "Khandhāti cettha pabbajjādivinayakammasaṅkhātā,",
  "tika-vin06t:1712_5": "cārittavārittasikkhāpadasaṅkhātā ca paññattiyo adhippetā.",
  "tika-vin06t:1712_6": "Pabbajjādīni hi bhagavatā paññattattā “paññattiyo”ti vuccanti.",
  "tika-vin06t:1712_7": "Paññattiyañca khandha-",
  "tika-vin06t:1712_8": "saddo dissati “dārukkhandho aggikkhandho udakakkhandho”tiādīsu viya.",
  "tika-vin06t:1712_9": "Tesaṃ paññattisaṅkhātānaṃ khandhānaṃ pakāsanato vaṇṇanato pabbajjakkhandhakādayo vīsati “khandhakā”ti vuttā,",
  "tika-vin06t:1712_10": "avasāne dve taṃsadisattā velāya sadisattā sīlassa velāti vacanaṃ viya.",
  "tika-vin06t:1712_11": "Apica bhāgarāsatthatāpettha yujjate tesaṃ paññattīnaṃ bhāgato ca rāsito ca vibhattattā.",
  "tika-vin06t:1712_12": "Kiṃ panetesaṃ khandhakānaṃ anupubbakāraṇanti?",
  "tika-vin06t:1712_13": "Nāyaṃ pucchā sambhavati,",
  "tika-vin06t:1712_14": "aññathā vuttesupi tappasaṅgānatikkamanato.",
  "tika-vin06t:1712_15": "Atha vā pabbajjupasampadāpubbaṅgamattā sāsanappavesanassa tadatthasaṅgahako mahākhandhako paṭhamaṃ vutto.",
  "tika-vin06t:1712_16": "Kenāti ce?",
  "tika-vin06t:1712_17": "Dhammasaṅgāhakattherehi.",
  "tika-vin06t:1712_18": "Bhagavatā pana tattha tattha uppannavatthuṃ paṭicca tathā tathā vuttāni,",
  "tika-vin06t:1712_19": "na iminā anukkamena.",
  "tika-vin06t:1712_20": "Therā pana taṃ taṃ payojanaṃ paṭicca samānajātike ekajjhaṃ katvā anukkamena sajjhāyiṃsu.",
  "tika-vin06t:1712_21": "Sesānaṃ payojanaṃ tattha tattheva āvi bhavissati.",
  "tika-vin06t:1713_0": "Khandhakovidāti paññattibhāgarāsaṭṭhena nesaṃ khandhatthakovidā,",
  "tika-vin06t:1713_1": "niruttipaṭisambhidāpārappattāti attho.",
  "tika-vin06t:1713_2": "Tesaṃ anuttānatthānaṃ padānaṃ saṃvaṇṇanā.",
  "tika-vin06t:1713_3": "Kasmā panevaṃ visesitanti?",
  "tika-vin06t:1713_4": "Tato sesabhāgā yuttā.",
  "tika-vin06t:1713_5": "Mātikāṭṭhuppattiggahaṇampettha padabhājaniyaggahaṇeneva veditabbaṃ.",
  "tika-vin06t:1713_6": "Yehi atthā yesaṃ padavisesānaṃ aṭṭhakathāyaṃ pakāsitā,",
  "tika-vin06t:1713_7": "tesaṃ te padavisese puna idha vadeyyāma,",
  "tika-vin06t:1713_8": "vaṇṇanāya pariyosānaṃ kadā bhave te te attheti vuttaṃ,",
  "tika-vin06t:1713_9": "taṃ tassa niddesena yujjati.",
  "tika-vin06t:1713_10": "Uttānā ceva yā pāḷi,",
  "tika-vin06t:1713_11": "tassā saṃvaṇṇanāya kinti vattabbaṃ?",
  "tika-vin06t:1713_12": "Na hi atthā uttānāti sambhavati.",
  "tika-vin06t:1713_13": "Adhippāyānusandhīhītiādivacanehipi taṃ vacanaṃ sambhavatīti ce? Na,",
  "tika-vin06t:1713_14": "atthaggahaṇena cettha padavisesānaṃ gahitattā.",
  "tika-vin06t:1713_15": "Te hi atthato anapetatthena,",
  "tika-vin06t:1713_16": "abhidhānatthena vā atthopacārena vā atthāti veditabbā.",
  "tika-vin06t:1713_17": "Saṃvaṇṇanānayoti saṃvaṇṇanā nāma avuttesu uhāpohakkamanidassanato “nayo”ti vutto.",
  "tika-vin06t:1714_0": "1.",
  "tika-vin06t:1714_1": "Uruvelāti yathāvuttavālikarāsivasena laddhanāmako gāmo,",
  "tika-vin06t:1714_2": "tasmā samīpatthe etaṃ bhummaṃ.",
  "tika-vin06t:1714_3": "Tathābhāvadassanatthaṃ “najjā nerañjarāya tīre”tiādi vuttaṃ.",
  "tika-vin06t:1714_4": "Aññathā tasmiṃ vālikarāsimhi viharatīti āpajjati,",
  "tika-vin06t:1714_5": "“uruvelaṃ piṇḍāya pāvisīti yena uruvelasenānigamo”tiādivacanavirodho ca.",
  "tika-vin06t:1714_6": "Aṭṭhakathāyaṃ pana mūlakāraṇameva dassitaṃ.",
  "tika-vin06t:1714_7": "Tattha taṃ sandhāya vuttaṃ…pe…",
  "tika-vin06t:1714_8": "daṭṭhabboti nigamanavacanaṃ.",
  "tika-vin06t:1714_9": "Taṃ kimatthanti ce?",
  "tika-vin06t:1714_10": "Gāmaṃ sandhāya yathāvuttapadatthasambhavadassanatthaṃ.",
  "tika-vin06t:1714_11": "“So pana gāmo tadupacārena evaṃ nāmaṃ labhatī”ti vacanaṃ pana avuttasiddhanti katvā na vuttanti veditabbaṃ,",
  "tika-vin06t:1714_12": "atha vā yassa “uruvelā”ti yathāvuttavālikarāsissa,",
  "tika-vin06t:1714_13": "tassa samīpagāmassapi nāmaṃ.",
  "tika-vin06t:1714_14": "Tattha āyasmā upālitthero na idha gāmaṃ sandhāya “uruvelāyaṃ viharatī”ti āha gocaragāmapayojanābhāvato.",
  "tika-vin06t:1714_15": "Na hi bhagavā taṃ gāmaṃ gocaraṃ katvā tadā tattha vihāsi,",
  "tika-vin06t:1714_16": "tasmā ettha vālikarāsissa samīpe bodhirukkhamūle vihāraṃ sandhāya so evamāhāti dassetukāmo aṭṭhakathācariyo evamāhāti veditabbaṃ,",
  "tika-vin06t:1714_17": "tasmā bhagavato gāmato dūratare araññe abhisambodhidīpanena dutiyuppattiṭṭhānaniyamaṃ tīhi padehi akāsi theroti veditabbaṃ,",
  "tika-vin06t:1714_18": "aññathā padattayavacanapayojanābhāvato.",
  "tika-vin06t:1714_19": "Tattha nadantā gacchatīti nadī.",
  "tika-vin06t:1714_20": "Nelañjalāyāti vattabbe la-",
  "tika-vin06t:1714_21": "kārassa ra-",
  "tika-vin06t:1714_22": "kāraṃ katvā “nerañjarāyā”ti vuttaṃ,",
  "tika-vin06t:1714_23": "kaddamasevālavirahitattā niddosajalāyāti attho,",
  "tika-vin06t:1714_24": "nīlajalāyāti tassā nāmameva vā etaṃ.",
  "tika-vin06t:1715_0": "Bodhirukkhamūleti ettha ca bodhi vuccati abhisambodho.",
  "tika-vin06t:1715_1": "So ca atthato bhagavato catutthamaggañāṇaṃ hoti “vimokkhantikametaṃ nāma”nti paṭisambhidāvacanato.",
  "tika-vin06t:1715_2": "Kiñcāpi taṃ nāmakaraṇabhūtaṃ catutthaphalañāṇampi vattuṃ sambhavati,",
  "tika-vin06t:1715_3": "kattabbakiccānaṃ pana karaṇato taṃ catutthamaggañāṇameva ettha bodhīti veditabbaṃ.",
  "tika-vin06t:1715_4": "Teneva pāḷiyaṃ “tatiyavijjāya āsavānaṃ khayañāṇāyā”ti tadeva dassitaṃ.",
  "tika-vin06t:1715_5": "Aṭṭhakathāyaṃ pana “bojjhaṅgā”ti,",
  "tika-vin06t:1715_6": "“bodhipakkhiyā dhammā”ti ca.",
  "tika-vin06t:1715_7": "Tattha yasmā catūsu maggesu ñāṇaṃ “bodhī”ti vuccati,",
  "tika-vin06t:1715_8": "tasmā sāmaññato vattukāmatādhippāyavasena “bodhi vuccati catūsu maggesu ñāṇa”nti vuttaṃ idhādhippetañāṇassapi tadantogadhattā.",
  "tika-vin06t:1715_9": "Atha vā pāḷiyaṃ bhagavato ādimaggattayavacanassa vuttaṭṭhānābhāvā catutthamaggañāṇameva bhagavato uppannaṃ,",
  "tika-vin06t:1715_10": "na bhagavā sotāpannādibhāvaṃ patvā buddho jātoti samayantarappasaṅganivāraṇatthaṃ “catūsū”ti vuttaṃ ādittayassa",
  "tika-vin06t:1715_11": "catutthaupanissayasambhavena bodhipariyāyasiddhito.",
  "tika-vin06t:1715_12": "“Puggalopi senāsanampi upanissayapaccayena paccayo”ti vacanato phalahetuko phalajanako rukkho phalarukkhoti",
  "tika-vin06t:1715_13": "viya bodhiheturukkho bodhirukkhoti veditabbo.",
  "tika-vin06t:1715_14": "Ettha “yasmā kevalaṃ bodhīti rukkhassapi nāmaṃ,",
  "tika-vin06t:1715_15": "tasmā bodhī”ti parato vuttaṃ.",
  "tika-vin06t:1715_16": "Nigrodhādirukkhato assa visesanavacanaṃ pana tadaññabodhimūlappasaṅganivāraṇatthaṃ.",
  "tika-vin06t:1715_17": "Maggañāṇañhi kusalamūlattā bodhi ca taṃ mūlañcāti saṅkhyaṃ labheyya.",
  "tika-vin06t:1715_18": "Paṭhamābhisambuddho nisīdatīti sambandho.",
  "tika-vin06t:1715_19": "Tena abhisambuddhadivasena saddhiṃ aṭṭhāhaṃ ekapallaṅkena nisinnabhāvaṃ dasseti.",
  "tika-vin06t:1715_20": "Ettha eka-",
  "tika-vin06t:1715_21": "saddo tassa nisajjāsaṅkhātassa pabbajjānuyogānurūpassa pallaṅkassa aññena iriyāpathena anantariyabhāvaṃ athassa akopitabhāvaṃ dasseti.",
  "tika-vin06t:1715_22": "Vimuttisukhanti ettha vimuttiyaṃ vā sukhanti na sambhavati.",
  "tika-vin06t:1715_23": "Pañcamajjhānikattā bhagavato phalasamāpattisaṅkhātā vimutti eva anujaṅghanaṭṭhena nibbānasukhanti vimuttisukhaṃ,",
  "tika-vin06t:1715_24": "taṃ samāpajjanena paṭisaṃvedī anubhavanto nisīdi.",
  "tika-vin06t:1715_25": "Veneyyakālānatikkamanato taṃ apekkhamāno nisīdi,",
  "tika-vin06t:1715_26": "na vimuttisukhasaṅgena.",
  "tika-vin06t:1716_0": "Atha khoti adhikārantarārambhe nipātadvayaṃ.",
  "tika-vin06t:1716_1": "Tena vimuttisukhaṃ paṭisaṃvedayamāno na paṭiccasamuppādaṃ manasākāsi,",
  "tika-vin06t:1716_2": "kintu tato vuṭṭhāyāti dasseti.",
  "tika-vin06t:1716_3": "Paṭivedhavaseneva sumanasikatassa paṭiccasamuppādassa punappunaṃ manasikaraṇaṃ gambhīrattā assādajananato,",
  "tika-vin06t:1716_4": "na apubbanayadassanādhippāyato.",
  "tika-vin06t:1716_5": "Paccakkhabhūtasabbadhammattā bhagavato asammohato,",
  "tika-vin06t:1716_6": "paṭividdhassa visayato vā manasikaraṇaṃ pana vijitadesapaccavekkhaṇaṃ viya rañño apubbaṃ pītiṃ janeti.",
  "tika-vin06t:1716_7": "Vuttañhi “amānusī ratī hoti,",
  "tika-vin06t:1716_8": "sammā dhammaṃ vipassato”ti.",
  "tika-vin06t:1716_9": "Rattiyā paṭhamaṃ yāmanti accantasaṃyogavasena upayogavacanaṃ,",
  "tika-vin06t:1716_10": "tena tassa vikappanānattataṃ dasseti.",
  "tika-vin06t:1716_11": "Kiñcāpi “anulomapaṭilomaṃ manasākāsī”ti ekatova vuttaṃ,",
  "tika-vin06t:1716_12": "tathāpi iminā anukkamenāti dassanatthaṃ “avijjāpaccayā”tiādi.",
  "tika-vin06t:1716_13": "Tattha ca kiñcāpi pavattimattapaccavekkhaṇā adhippetā kathaṃ paññāyatīti?",
  "tika-vin06t:1716_14": "Paṭhamabhāvāya,",
  "tika-vin06t:1716_15": "paṭilomamanasikaraṇaṃ pana anulome paccayānaṃ,",
  "tika-vin06t:1716_16": "paccayuppannānañca tathābhāvasādhanatthaṃ.",
  "tika-vin06t:1716_17": "Yasmā avijjāya eva nirodhā saṅkhāranirodho,",
  "tika-vin06t:1716_18": "na aññathā,",
  "tika-vin06t:1716_19": "tasmā saṅkhārānaṃ avijjā paccayo,",
  "tika-vin06t:1716_20": "tassā ca saṅkhārā phalanti dīpanato.",
  "tika-vin06t:1716_21": "Tathā nibbānapaccavekkhaṇāya anulomamanasikaraṇaṃ kāraṇanirodhā phalanirodhasādhanatthaṃ.",
  "tika-vin06t:1716_22": "Ettha ca anubhāvato nibbānaṃ dassitaṃ.",
  "tika-vin06t:1716_23": "Na hi taṃ avijjādinirodhamattanti.",
  "tika-vin06t:1716_24": "Tattha “yato khayaṃ paccayānaṃ avedī”ti vacanena anulomo nādhippetoti siddhaṃ.",
  "tika-vin06t:1716_25": "Maggapaccavekkhaṇāya vattabbaṃ natthi,",
  "tika-vin06t:1716_26": "ubhayatthapi kiccato,",
  "tika-vin06t:1716_27": "ārammaṇato ca tassa maggassa visayato ca tattha maggo dassito.",
  "tika-vin06t:1717_0": "Tatthāha –",
  "tika-vin06t:1717_1": "“paṭiccasamuppādaṃ paṭilomaṃ manasākāsī”ti na yujjati,",
  "tika-vin06t:1717_2": "na hi paṭilomāpadesena niddiṭṭhaṃ nibbānaṃ paṭiccasamuppādo bhavitumarahatīti? Vuccate – na,",
  "tika-vin06t:1717_3": "tadatthajānanato.",
  "tika-vin06t:1717_4": "Anulomapaṭilomanti hi bhāvanapuṃsakaṃ.",
  "tika-vin06t:1717_5": "Anulomato,",
  "tika-vin06t:1717_6": "paṭilomato ca taṃ paṭiccasamuppādaṃ manasākāsīti hi tattha attho.",
  "tika-vin06t:1717_7": "Aññathā nirodhassa paṭilomappasaṅgāpattiyevāpajjati.",
  "tika-vin06t:1717_8": "Paṭilome ca panetasmiṃ anukkamaniyamo anulome anukkamaniyamato siddhoti veditabbaṃ.",
  "tika-vin06t:1717_9": "Evaṃ sati paṭiccasamuppādassa paṭilomo nāma apaṭiccasamuppādoti siddhaṃ hoti.",
  "tika-vin06t:1717_10": "Tena vuttaṃ aṭṭhakathāyaṃ “nirodho hotīti anuppādo hotī”tiādi.",
  "tika-vin06t:1717_11": "Evaṃ sante pubbāparavirodho hoti. Kathaṃ?",
  "tika-vin06t:1717_12": "Paṭiccāti hi iminā phalassa paccayapariggahena,",
  "tika-vin06t:1717_13": "paccayānañca paccayāyattupagamanena tassa uppādābhimukhabhāvadīpanato asamuppādo na sambhavati,",
  "tika-vin06t:1717_14": "tasmā apaṭiccasamuppādoti evaṃ ubhayapaṭikkhepena panassa paṭilomatā veditabbāti eke.",
  "tika-vin06t:1717_15": "Taṃ ayuttaṃ tassa anulomabhāvaniyamanato,",
  "tika-vin06t:1717_16": "atthātisayābhāvato,",
  "tika-vin06t:1717_17": "tasmā appaṭiccasamuppādo tassa paṭilomoti veditabbaṃ.",
  "tika-vin06t:1717_18": "Teneva bhagavatā pāḷiyaṃ paccayapaccayuppannanirodho vutto.",
  "tika-vin06t:1717_19": "Tattha hi “avijjāya tveva asesavirāganirodhā”ti evaṃ paccayassa samucchinnapaccayabhāvavasena paccayanirodhaṃ,",
  "tika-vin06t:1717_20": "phalassa paccayapaṭiggahābhāvavasena paccayuppannanirodhañca dīpeti.",
  "tika-vin06t:1717_21": "Duvidho pāḷiyaṃ nirodho atthato anuppādo nāma hotīti katvā aṭṭhakathāyaṃ “nirodho hotīti anuppādo hotī”ti vuttaṃ.",
  "tika-vin06t:1717_22": "Evaṃ sante nibbānaṃ paccayapaccayuppannānaṃ nirodhamattanti āpajjatīti ce? Na,",
  "tika-vin06t:1717_23": "tassānubhāvadīpanādhippāyato.",
  "tika-vin06t:1717_24": "Viditavelāyanti manasikatavelāyanti attho,",
  "tika-vin06t:1717_25": "aññathā tato pubbe aviditappasaṅgato.",
  "tika-vin06t:1718_0": "Jhāyatoti ettha kāmaṃ lakkhaṇūpanijjhānena jhāyato bodhipakkhiyadhammā pātubhavanti,",
  "tika-vin06t:1718_1": "catuariyasaccadhammā vā pakāsanti,",
  "tika-vin06t:1718_2": "tathāpi pubbabhāge samathādiyānikavibhāgadassanatthaṃ ārammaṇūpanijjhānaggahaṇaṃ.",
  "tika-vin06t:1718_3": "Catusaccadhammaggahaṇaṃ kāmaṃ anulomapaṭiccasamuppādadassanādhikārena virujjhati,",
  "tika-vin06t:1718_4": "tathāpi “yo dukkhaṃ parijānāti,",
  "tika-vin06t:1718_5": "so samudayaṃ pajahatī”ti laddhivasena katanti veditabbaṃ.",
  "tika-vin06t:1719_0": "2.",
  "tika-vin06t:1719_1": "“Paccayakkhayassā”ti kiccapariyāyavasena vuttaṃ.",
  "tika-vin06t:1719_2": "Tena paccayanibbānaṃ,",
  "tika-vin06t:1719_3": "tadupanissayanibbānañcāti duvidhaṃ nibbānaṃ dassitaṃ hotīti.",
  "tika-vin06t:1719_4": "Kāmañca taṃ na kevalaṃ paccayakkhayamattaṃ karoti,",
  "tika-vin06t:1719_5": "atha kho paccayuppannakkhayampi karoti.",
  "tika-vin06t:1719_6": "Yato ubhinnampi nirodho dassito,",
  "tika-vin06t:1719_7": "tathāpi hetunirodhā phalanirodhoti katvā “paccayakkhayassā”ti vuttaṃ.",
  "tika-vin06t:1719_8": "Vuttappakārā dhammāti ettha catusaccaggahaṇaṃ paṭhamagāthāyaṃ vuttanayavipallāsena katanti veditabbaṃ.",
  "tika-vin06t:1720_0": "3.",
  "tika-vin06t:1720_1": "Samudayanirodhasaṅkhāto atthoti ettha samudayo kiccavasena,",
  "tika-vin06t:1720_2": "nirodho ārammaṇakiriyāya.",
  "tika-vin06t:1720_3": "Etena dvippakārā nirodhā dassitā honti tassa anubhāvassa vasenāti attho.",
  "tika-vin06t:1720_4": "Yasmā pallaṅkābhujitaṭṭhānañca “pallaṅko”ti vuccati,",
  "tika-vin06t:1720_5": "tasmā phalādhigamaṭṭhānaṃ “pallaṅka”nti vuttaṃ.",
  "tika-vin06t:1721_0": "Ajapālakathāvaṇṇanā",
  "tika-vin06t:1722_0": "4.",
  "tika-vin06t:1722_1": "Sammodīti hitakāmatāya bhagavā tena brāhmaṇena saddhiṃ sammodi.",
  "tika-vin06t:1722_2": "Vedehi antanti ettha nibbānaṃ anto nāma.",
  "tika-vin06t:1722_3": "Vedānaṃ vā antaṃ gatattāti ettha arahattaṃ.",
  "tika-vin06t:1722_4": "Tattha paṭhamena vedantagū yasmā,",
  "tika-vin06t:1722_5": "tasmā eva vusitabrahmacariyo.",
  "tika-vin06t:1722_6": "Dutiyena vedantagū yasmā,",
  "tika-vin06t:1722_7": "tasmā vusitabrahmacariyoti evaṃ yojanā kātabbā.",
  "tika-vin06t:1722_8": "Kiñcāpi brāhmaṇassa catusaccayuttaṃ atthato vuttaṃ,",
  "tika-vin06t:1722_9": "udānagāthāyaṃ vuttapaṭivedhābhāvaṃ sandhāya “dhammacakkappavattana”nti vuccatīti parihāro.",
  "tika-vin06t:1723_0": "Ajapālakathāvaṇṇanā niṭṭhitā.",
  "tika-vin06t:1724_0": "Mucalindakathāvaṇṇanā",
  "tika-vin06t:1725_0": "5.",
  "tika-vin06t:1725_1": "Mucalindavatthumhi etamatthanti idāni vattabbamatthaṃ sandhāya vuttaṃ.",
  "tika-vin06t:1725_2": "Taṃ vivekanti upadhivivekaṃ.",
  "tika-vin06t:1725_3": "“Abyāpajjaṃ sukhaṃ loke”ti iminā paṭhamamaggaṃ dasseti tena sattesu māraṇavasena uppajjanakabyāpādappahānasiddhito.",
  "tika-vin06t:1725_4": "“Pāṇabhūtesu saṃyamo”ti iminā dutiyamaggaṃ dasseti.",
  "tika-vin06t:1725_5": "Maggī hi puggalo avasiṭṭhabyāpādatanuttavasena pāṇabhūtesu saṃyato hoti vihiṃsādhippāyābhāvato.",
  "tika-vin06t:1725_6": "Evaṃ cattāro hi maggā anukkamenāpi gahitā honti.",
  "tika-vin06t:1726_0": "Mucalindakathāvaṇṇanā niṭṭhitā.",
  "tika-vin06t:1727_0": "Rājāyatanakathāvaṇṇanā",
  "tika-vin06t:1728_0": "6.",
  "tika-vin06t:1728_1": "Rājāyatanaṃ pātali.",
  "tika-vin06t:1728_2": "“Catuddisā āgantvā”ti pāṭhaseso.",
  "tika-vin06t:1728_3": "Mukhavaṭṭiyaṃ kirassa dinnānaṃ catunnampi lekhāparicchedo atthi,",
  "tika-vin06t:1728_4": "te vāṇijā devatāya gāravadassanena bhagavato rūpakāyadassanena pasannattā saraṇaṃ aggahesuṃ.",
  "tika-vin06t:1728_5": "Devatāya “bhagavā rājāyatanamūle paṭhamābhisambuddho”ti vacanaṃ sutvā sāvakasaṅghābhāvaṃ,",
  "tika-vin06t:1728_6": "abhisambuddhadhammasabbhāvañca jāniṃsūti veditabbaṃ.",
  "tika-vin06t:1728_7": "Jānantīti buddhāti sambandho.",
  "tika-vin06t:1729_0": "Rājāyatanakathāvaṇṇanā niṭṭhitā.",
  "tika-vin06t:1730_0": "Brahmayācanakathāvaṇṇanā",
  "tika-vin06t:1731_0": "7.",
  "tika-vin06t:1731_1": "Adhigato kho myāyantiādimhi dhammoti catusaccadhammo,",
  "tika-vin06t:1731_2": "gambhīrattā duddaso.",
  "tika-vin06t:1731_3": "Duddasattā duranubodho.",
  "tika-vin06t:1731_4": "Santoti nibbuto.",
  "tika-vin06t:1731_5": "Paṇītoti atappako.",
  "tika-vin06t:1731_6": "Idaṃ dvayaṃ lokuttarameva sandhāya vuttaṃ.",
  "tika-vin06t:1731_7": "Atakkāvacaroti takkena ākāraparivitakkena ogāhitabbo na hoti,",
  "tika-vin06t:1731_8": "ñāṇeneva avacaritabboti attho.",
  "tika-vin06t:1731_9": "Paṇḍitavedanīyoti sammāpaṭipadaṃ paṭipannehi paṇḍitehi vedanīyo.",
  "tika-vin06t:1731_10": "Sabbasaṅkhārasamathotiādi sabbaṃ nibbānameva.",
  "tika-vin06t:1731_11": "Tañhi phalūpacārena ekampi samānaṃ tathā tathā vuccati.",
  "tika-vin06t:1731_12": "Rāmāti pajā.",
  "tika-vin06t:1731_13": "Anu anu acchariyā anacchariyā.",
  "tika-vin06t:1731_14": "Tesaṃ bhagavato pubbabhāgapaṭipadaṃ sutapubbānaṃ,",
  "tika-vin06t:1731_15": "dhammassa vā gambhīrabhāvaṃ adhigatapubbānaṃ.",
  "tika-vin06t:1731_16": "Kiñcāpi bhagavato cattāropi maggā sukhappaṭipadā,",
  "tika-vin06t:1731_17": "tathāpi bodhisattapaṭipadaṃ sandhāya “kicchena me”ti vuttaṃ.",
  "tika-vin06t:1731_18": "“Pakāsitaṃ pakāsitu”nti ubhayathāpi pāṭho.",
  "tika-vin06t:1731_19": "Paretehi yuttehi.",
  "tika-vin06t:1731_20": "Rāgarattāti kāmarāgadiṭṭhirāgehi rattā.",
  "tika-vin06t:1731_21": "Attaniccādigāhakā na dakkhanti na passissanti.",
  "tika-vin06t:1732_0": "8.",
  "tika-vin06t:1732_1": "Sahaṃpati kira “nassati vata bho loko”ti imaṃ saddaṃ tathā nicchāreti,",
  "tika-vin06t:1732_2": "yathā dasasahassilokadhātubrahmāno sutvā sannipatiṃsu.",
  "tika-vin06t:1732_3": "Paññāmaye akkhimhi santānānusayitavasena appaṃ parittaṃ rāgādirajaṃ etesaṃ,",
  "tika-vin06t:1732_4": "evaṃsabhāvāti apparajakkhajātikā.",
  "tika-vin06t:1732_5": "Assavanatāti assavanatāya.",
  "tika-vin06t:1733_0": "Samalehi satthārehi.",
  "tika-vin06t:1733_1": "Apāpuretanti vivara etaṃ.",
  "tika-vin06t:1733_2": "Amatassa dvāranti ariyamaggaṃ,",
  "tika-vin06t:1733_3": "catusaccadhammaṃ vā.",
  "tika-vin06t:1733_4": "Vijjattayacatumaggañāṇehi punappunaṃ buddhaṃ paṭividdhaṃ.",
  "tika-vin06t:1733_5": "Seleti silāmaye.",
  "tika-vin06t:1733_6": "Vigatarajattā sukhadassanayogge ito ca etto ca āgantvā yathā ṭhito cakkhumā puriso samantato janataṃ passeyya.",
  "tika-vin06t:1733_7": "Tvampi sumedha sundarapañña sabbaññutaññāṇādhigamāya samantacakkhu.",
  "tika-vin06t:1733_8": "Sabbakilesasaṅgāmānaṃ vijitattā vijitasaṅgāma.",
  "tika-vin06t:1733_9": "Jātikantārādinittharaṇatthaṃ veneyyajanasatthavāhanasamatthatāya satthavāha.",
  "tika-vin06t:1733_10": "Kāmacchandaiṇassa abhāvato aṇaṇa.",
  "tika-vin06t:1734_0": "9.",
  "tika-vin06t:1734_1": "Buddhacakkhunā indriyaparopariyattañāṇena ca āsayānusayañāṇena ca.",
  "tika-vin06t:1734_2": "Imesañhi dvinnaṃ ñāṇānaṃ “buddhacakkhū”ti nāmaṃ.",
  "tika-vin06t:1734_3": "Uppaliniyanti uppalavane.",
  "tika-vin06t:1734_4": "Evaṃ sesesupi.",
  "tika-vin06t:1734_5": "Anto nimuggaposīnīti yāni anto nimuggāneva posiyanti,",
  "tika-vin06t:1734_6": "tattha yāni udakaṃ accuggamma ṭhitāni,",
  "tika-vin06t:1734_7": "tāni sūriyaraṃsisamphassaṃ āgamayamānāni ṭhitāni ajja pupphanakāni.",
  "tika-vin06t:1734_8": "Yāni samodakaṃ ṭhitāni,",
  "tika-vin06t:1734_9": "tāni sve pupphanakāni.",
  "tika-vin06t:1734_10": "Yāni udakānuggatāni,",
  "tika-vin06t:1734_11": "tāni tatiyadivase pupphanakāni.",
  "tika-vin06t:1734_12": "Udakā pana anuggatāni aññānipi sarogauppalādīni nāma honti.",
  "tika-vin06t:1734_13": "Yāni neva pupphissanti macchakacchapabhakkhāneva bhavissanti,",
  "tika-vin06t:1734_14": "tāni pāḷināruḷhāni,",
  "tika-vin06t:1734_15": "āharitvā pana dīpetabbāni.",
  "tika-vin06t:1734_16": "Etehi ugghaṭitaññū vipañcitaññū neyyo padaparamoti cattāro puggalā yojetabbā.",
  "tika-vin06t:1734_17": "Paccabhāsīti pati abhāsi.",
  "tika-vin06t:1735_0": "Apārutāti vivaṭā.",
  "tika-vin06t:1735_1": "Pacchimassa padadvayassa ayamattho.",
  "tika-vin06t:1735_2": "Ahañhi attano paguṇaṃ suppavattampi imaṃ paṇītaṃ uttamaṃ dhammaṃ kāyavācākilamathasaññī hutvā nābhāsi.",
  "tika-vin06t:1736_0": "Brahmayācanakathāvaṇṇanā niṭṭhitā.",
  "tika-vin06t:1737_0": "Pañcavaggiyakathāvaṇṇanā",
  "tika-vin06t:1738_0": "10.",
  "tika-vin06t:1738_1": "Idāni pana sabbo jano saddhābhājanaṃ upanetu,",
  "tika-vin06t:1738_2": "pūressāmi nesaṃ saṅkappanti.",
  "tika-vin06t:1738_3": "Apparajakkhajātikoti samāpattiyā vikkhambhitakilesattā nikkilesajātiko.",
  "tika-vin06t:1738_4": "Ājānissatīti ce na niṭṭhānamakaṃsu dhammasaṅgāhakā te vinayakkamaññā,",
  "tika-vin06t:1738_5": "ahaṃ deseyyaṃ paṭivijjhissatīti adhippāyo,",
  "tika-vin06t:1738_6": "“muddhāpi tassa vipateyyā”ti ettha viya abhūtaparikappo kireso.",
  "tika-vin06t:1738_7": "Loke tassa adhimuttabhāvadīpanatthañhi idaṃ vacanaṃ attano tadupadesena aviditabhāvadīpanatthaṃ.",
  "tika-vin06t:1738_8": "Tassa anantevāsikabhāvadīpanatthanti evamādīni panettha payojanāni.",
  "tika-vin06t:1738_9": "Bhagavatopi kho ñāṇanti sabbaññutaññāṇaṃ tassa maraṇārammaṇaṃ uppajji.",
  "tika-vin06t:1738_10": "Tena tato pubbe tassa sati dhammadesanāya khippaṃ jānanabhāvārammaṇanti dīpeti.",
  "tika-vin06t:1738_11": "Paropadesato ajānitvā paccakkhato maraṇasacchikiriyampi dasseti.",
  "tika-vin06t:1738_12": "Buddhānampi anekañāṇasamodhānābhāvato suvuttametaṃ.",
  "tika-vin06t:1738_13": "Cittapubbikā hi cittappavatti,",
  "tika-vin06t:1738_14": "aññathā navasattapātubhāvappasaṅgo.",
  "tika-vin06t:1738_15": "Sabbadhammānaṃ ekato gahaṇe viruddhakālānaṃ ekato jānanappasaṅgo.",
  "tika-vin06t:1738_16": "Tato ekañāṇassa vitathabhāvappattidoso,",
  "tika-vin06t:1738_17": "tasmā sabbassa vinānekañāṇasamodhānaṃ āpajjitadhammesu appaṭihatañāṇavantattā pana sabbaññū eva bhagavāti veditabbaṃ,",
  "tika-vin06t:1738_18": "na sabbakālaṃ ekato.",
  "tika-vin06t:1738_19": "Āḷārādīnaṃ maraṇājānanatoti ce? Na,",
  "tika-vin06t:1738_20": "tassa jānanena puthujjanassāpi sabbaññutāpattippasaṅgato.",
  "tika-vin06t:1738_21": "Yadābhāvena yadābhāvo tabbhāvena tassābhāvappasaṅgo loke siddhoti.",
  "tika-vin06t:1738_22": "“Bhagavatopi kho ñāṇaṃ udapādī”ti vacanato tassa maraṇajānanaṃ siddhanti katvā bhavaṃ mateneva bhagavā",
  "tika-vin06t:1738_23": "sabbaññūti siddhaṃ na devatārocanato pubbe ajānanatoti ce? Na,",
  "tika-vin06t:1738_24": "visesaṃ pariggahetvā antarā pajānanato,",
  "tika-vin06t:1738_25": "devatāya sabbaññubhāvappattidosato ca.",
  "tika-vin06t:1738_26": "Na hi so kassaci vacanena aññāsīti.",
  "tika-vin06t:1739_0": "Apica kimidaṃ tattha jānanaṃ nāma tadārammaṇañāṇuppattīti ce? Na,",
  "tika-vin06t:1739_1": "loke sabbaññuno accantābhāvappasaṅgato.",
  "tika-vin06t:1739_2": "Sādhikā hi mayā ekañāṇakkhaṇe sabbaṃ ñāṇaṃ,",
  "tika-vin06t:1739_3": "tadaññesañca tadaññāṇānuppatti.",
  "tika-vin06t:1739_4": "Apica sabbaññuno sabbadhammavisaye ñāṇapaccupaṭṭhānasiddhi tassa ñāṇassa attanāva attano avisayoti ce? Na,",
  "tika-vin06t:1739_5": "hetunidassanānuppattito.",
  "tika-vin06t:1739_6": "Apica “bhagavatopi kho ñāṇaṃ udapādī”ti ettha visesavacanaṃ atthi.",
  "tika-vin06t:1739_7": "Yena devatārocanuttarakālameva bhagavato ñāṇaṃ udapādīti paññāyati.",
  "tika-vin06t:1739_8": "Na hi vacanapubbāpariyabhāvamattena tadatthapubbāpariyatā hoti,",
  "tika-vin06t:1739_9": "tasmā ayuttametaṃ.",
  "tika-vin06t:1739_10": "Abhidosakālaṃkatoti paṭhamayāme kālaṃkato.",
  "tika-vin06t:1739_11": "“Majjhimayāme”tipi vadanti.",
  "tika-vin06t:1739_12": "Ubhayatthapi mahājāniyo.",
  "tika-vin06t:1739_13": "Sattadivasabbhantare,",
  "tika-vin06t:1739_14": "ekadivasabbhantare ca pattabbamaggaphalato parihīnattā mahatī jāni assāti mahājāni.",
  "tika-vin06t:1739_15": "Tesu hi dvīsu āḷāro ākiñcaññāyatanabhave nibbatto,",
  "tika-vin06t:1739_16": "udako bhavagge,",
  "tika-vin06t:1739_17": "tasmā nesaṃ dhammadesanāya akkhaṇe nibbattabhāvaṃ sandhāya bhagavā evaṃ cintesi,",
  "tika-vin06t:1739_18": "na ito manussalokato cutibhāvaṃ sandhāyāti veditabbaṃ.",
  "tika-vin06t:1739_19": "Abuddhaveneyyatañca sandhāyāti no takko,",
  "tika-vin06t:1739_20": "aññathā aniṭṭhappasaṅgoti ācariyo.",
  "tika-vin06t:1740_0": "Bodhisattassa jātakāle supinapaṭiggāhakā ceva lakkhaṇapariggāhakā ca aṭṭha brāhmaṇā.",
  "tika-vin06t:1740_1": "Tesu tayo dvidhā byākariṃsu “imehi lakkhaṇehi samannāgato agāraṃ ajjhāvasanto rājā hoti cakkavatti,",
  "tika-vin06t:1740_2": "pabbajanto buddho”ti.",
  "tika-vin06t:1740_3": "Pañca brāhmaṇā “agāre na tiṭṭhati,",
  "tika-vin06t:1740_4": "buddhova hotī”ti ekaṃsabyākaraṇāva ahesuṃ.",
  "tika-vin06t:1740_5": "Tesu purimā tayo yathāmantapāraṃ gatā.",
  "tika-vin06t:1740_6": "Ime pana mantapāraṃ atikkamantā attanā laddhaṃ puññamahattaṃ vissajjetvā bodhisattaṃ uddissa puretarameva pabbajiṃsu.",
  "tika-vin06t:1740_7": "Ime sandhāya vuttaṃ “pañcavaggiyā”ti.",
  "tika-vin06t:1740_8": "“Tesaṃ puttā”tipi vadanti,",
  "tika-vin06t:1740_9": "taṃ aṭṭhakathāyaṃ paṭikkhittaṃ.",
  "tika-vin06t:1740_10": "Kasmā panettha bhagavā “bahūpakārā kho me”ti cintesi.",
  "tika-vin06t:1740_11": "Kiṃ upakārakānaṃ eva esa dhammaṃ deseti,",
  "tika-vin06t:1740_12": "itaresaṃ na desetīti?",
  "tika-vin06t:1740_13": "No na deseti.",
  "tika-vin06t:1740_14": "Upakārānussaraṇamattakeneva vuttanti aṭṭhakathānayo.",
  "tika-vin06t:1740_15": "Attano kataññukatavedibhāvappakāsanatthaṃ,",
  "tika-vin06t:1740_16": "kataññutādipasaṃsanatthaṃ,",
  "tika-vin06t:1740_17": "paresañca kataññubhāvādiniyojanatthaṃ,",
  "tika-vin06t:1740_18": "khippajānanappasaṅganivāraṇatthaṃ.",
  "tika-vin06t:1741_0": "11.",
  "tika-vin06t:1741_1": "Antarā ca gayaṃ antarā ca bodhinti gayāya ca bodhiyā ca majjhe tigāvutantare ṭhāne.",
  "tika-vin06t:1741_2": "Bodhimaṇḍato hi gayā tīṇi gāvutāni.",
  "tika-vin06t:1741_3": "Bārāṇasinagaraṃ aṭṭhārasa yojanāni.",
  "tika-vin06t:1741_4": "Upako pana bodhimaṇḍassa ca gayāya ca antare bhagavantaṃ addasa. Antarā-",
  "tika-vin06t:1741_5": "saddena pana yuttattā upayogavacanaṃ kataṃ.",
  "tika-vin06t:1741_6": "Īdisesu ca ṭhānesu akkharacintakā ekameva antarāsaddaṃ payujjanti,",
  "tika-vin06t:1741_7": "so dutiyapadepi yojetabbo.",
  "tika-vin06t:1741_8": "Ayojiyamāne pana upayogavacanaṃ na pāpuṇāti.",
  "tika-vin06t:1741_9": "Idha pana yojetvāva vuttoti.",
  "tika-vin06t:1742_0": "Sabbābhibhūti sabbaṃ tebhūmakadhammaṃ abhibhavitvā ṭhito.",
  "tika-vin06t:1742_1": "Taṇhakkhayeti nibbāne.",
  "tika-vin06t:1742_2": "Vimuttoti ārammaṇato vimutto.",
  "tika-vin06t:1742_3": "Natthi me paṭipuggaloti mayhaṃ paṭipuggalo nāma natthi,",
  "tika-vin06t:1742_4": "asadisoti attho,",
  "tika-vin06t:1742_5": "mama sabbaññubhāve dosaṃ dassetvā loke ṭhātuṃ asamatthatāya mama paccatthikapuggalo vā natthīti attho.",
  "tika-vin06t:1742_6": "Āhañchaṃ amatadundubhinti dhammacakkhupaṭilābhāya amatabheriṃ paharissāmīti gacchāmi.",
  "tika-vin06t:1743_0": "Arahasi anantajino bhavituṃ yutto tvanti attho.",
  "tika-vin06t:1743_1": "Idampi attano satthunāmaṃ.",
  "tika-vin06t:1743_2": "Hupeyyāsīti āvuso evampi nāma bhaveyya.",
  "tika-vin06t:1743_3": "Pakkāmīti vaṅkahārajanapadaṃ nāma agamāsi.",
  "tika-vin06t:1743_4": "Bhagavāpi “tattha tassa migaluddakassa dhītuyā cāpāya ukkaṇṭhitvā puna āgantvā anāgāmī ayaṃ bhavissatī”ti",
  "tika-vin06t:1743_5": "upanissayasampattiṃ disvā tena saddhiṃ ālapi.",
  "tika-vin06t:1743_6": "So ca tathevāgantvā pabbajitvā anāgāmī hutvā anukkamena kālaṃ katvā avihesu uppajjitvā arahattaṃ pāpuṇi.",
  "tika-vin06t:1744_0": "12.",
  "tika-vin06t:1744_1": "Saṇṭhapesunti katikaṃ akaṃsu.",
  "tika-vin06t:1744_2": "Padhānavibbhantoti padhānato bhaṭṭho parihīno.",
  "tika-vin06t:1744_3": "“Abhijānātha nu bhāsitameta”nti,",
  "tika-vin06t:1744_4": "“vācaṃ bhāsitameva”nti ca evarūpaṃ kañci vacanabhedaṃ akāsīti adhippāyo.",
  "tika-vin06t:1744_5": "Bhagavantaṃ sussūsiṃsūti bhagavato vacanaṃ sotukāmā ahesuṃ.",
  "tika-vin06t:1744_6": "Aññāti aññāya,",
  "tika-vin06t:1744_7": "jānitunti attho.",
  "tika-vin06t:1745_0": "13.",
  "tika-vin06t:1745_1": "Atha kimatthaṃ āmantesīti?",
  "tika-vin06t:1745_2": "Tatopi suṭṭhutaraṃ paṭijānanatthaṃ,",
  "tika-vin06t:1745_3": "dhammassa abhibhāriyadullabhabhāvadīpanatthaṃ,",
  "tika-vin06t:1745_4": "akkharavikkhepanivāraṇatthañca.",
  "tika-vin06t:1745_5": "Tattha dvemeti antadvayavacanaṃ aññesampi tadantogadhabhāvato.",
  "tika-vin06t:1745_6": "Apica yojanāvasena.",
  "tika-vin06t:1745_7": "Taṇhāavijjāti hi saṃsārappavattiyā sīsabhūtā dve kilesā.",
  "tika-vin06t:1745_8": "Te ca samathavipassanānaṃ paṭipakkhabhūtattā antā nāma.",
  "tika-vin06t:1745_9": "Tesu taṇhāvasena kāmasukhallikānuyogaṃ bhajanto samathaṃ parihāpeti bālo,",
  "tika-vin06t:1745_10": "tathā avijjāvasena attakilamathānuyogaṃ bhajanto gacchanto vipassananti na sakkā ubho dve ante appahāya amataṃ adhigantunti evaṃ vuttā.",
  "tika-vin06t:1745_11": "Apica līnuddhaccapahānadassanametaṃ.",
  "tika-vin06t:1745_12": "Līno hi nikkhittavīriyārambho kāmasukhañca bhajati,",
  "tika-vin06t:1745_13": "itaro accāraddhavīriyo attakilamathaṃ.",
  "tika-vin06t:1745_14": "Ubhopi te vīriyasamatāya paṭipakkhattā antā nāma.",
  "tika-vin06t:1745_15": "Apica tisso sāsane paṭipadā vuttā āgāḷhā, nijjhāmā,",
  "tika-vin06t:1745_16": "majjhimā ca.",
  "tika-vin06t:1745_17": "Tattha āgāḷhā “pāṇātipātī hoti,",
  "tika-vin06t:1745_18": "natthi kāmesu doso”ti evamādikā.",
  "tika-vin06t:1745_19": "Nijjhāmā “acelako hoti,",
  "tika-vin06t:1745_20": "muttācāro”ti evamādikā,",
  "tika-vin06t:1745_21": "majjhimā “ayameva ariyo aṭṭhaṅgiko maggo”ti evamādikā.",
  "tika-vin06t:1745_22": "Tattha kāmasukhallikānuyogo āgāḷhā nāma paṭipadā hoti sabbākusalamūlattā.",
  "tika-vin06t:1745_23": "Attakilamathānuyogo nijjhāmā nāma attajjhāpanato.",
  "tika-vin06t:1745_24": "Ubhopete majjhimāya paṭipadāya paṭipakkhabhūtattā antā nāma,",
  "tika-vin06t:1745_25": "tasmā imeva sandhāya dvemeti.",
  "tika-vin06t:1745_26": "Kimatthaṃ bhagavā “pabbajitena na sevitabbā”ti pabbajite eva adhikaroti,",
  "tika-vin06t:1745_27": "na gahaṭṭheti?",
  "tika-vin06t:1745_28": "Pabbajitānaṃ tadadhimuttattā,",
  "tika-vin06t:1745_29": "sukhaparivajjanasamatthatāya,",
  "tika-vin06t:1745_30": "tadadhikatattā ca pabbajitā ettha adhikatā,",
  "tika-vin06t:1745_31": "na gahaṭṭhā.",
  "tika-vin06t:1745_32": "Yadi evaṃ kimatthaṃ kāmasukhallikānuyogamāha,",
  "tika-vin06t:1745_33": "nanu te pakatiyāpi kāmapariccāgaṃ katvā taṃ nissaraṇatthaṃ pabbajitāti? Na,",
  "tika-vin06t:1745_34": "tesaṃ antadvayanissitattā.",
  "tika-vin06t:1745_35": "Te hi idha loke kāmena visuddhimicchanti attakilamathānuyogamanuyuttā tasseva tapassa phalena pecca dibbe",
  "tika-vin06t:1745_36": "kāme āsīsamānā daḷhataraṃ kāmasukhallikānuyogamanuyuttāti veditabbā.",
  "tika-vin06t:1745_37": "Antattho pana idha kucchitaṭṭhena veditabbo “antamidaṃ,",
  "tika-vin06t:1745_38": "bhikkhave,",
  "tika-vin06t:1745_39": "jīvikānaṃ,",
  "tika-vin06t:1745_40": "yadidaṃ piṇḍolya”ntiādīsu viya.",
  "tika-vin06t:1746_0": "Yo cāyaṃ kāmesu kāmasukhallikānuyogoti ettha kāmesūti vatthukāmo adhippeto,",
  "tika-vin06t:1746_1": "dutiyo kilesakāmo.",
  "tika-vin06t:1746_2": "Taṃsampayuttasukhamettha kāmasukhaṃ nāma.",
  "tika-vin06t:1746_3": "Tena vipākasukhassa niravajjabhāvaṃ dīpetīti.",
  "tika-vin06t:1746_4": "Allīyanaṃ nāma tadabhinandanā.",
  "tika-vin06t:1746_5": "Anuyogo nāma bhavantare tadanuyogapatthanā.",
  "tika-vin06t:1746_6": "Hānabhāgiyakarattā kusalapakkhassa,",
  "tika-vin06t:1746_7": "hīnapuggalabhāvitattā,",
  "tika-vin06t:1746_8": "hīnadhātupabhavattā ca lāmakaṭṭhena hīno.",
  "tika-vin06t:1746_9": "Gāmanivāsisattadhammattā gammo.",
  "tika-vin06t:1746_10": "Puthujjanasādhāraṇattā pothujjaniko.",
  "tika-vin06t:1746_11": "Anariyoti ariyānaṃ anadhippetattā,",
  "tika-vin06t:1746_12": "ariyadhammapaṭipakkhattā,",
  "tika-vin06t:1746_13": "anariyakarattā,",
  "tika-vin06t:1746_14": "anariyadhammattā,",
  "tika-vin06t:1746_15": "anariyāciṇṇattā ca veditabbo.",
  "tika-vin06t:1746_16": "Anatthasaṅkhātasaṃsārabhayāvahattā,",
  "tika-vin06t:1746_17": "anatthaphalanibbattakattā ca anatthasaṃhito.",
  "tika-vin06t:1746_18": "Attano kevalaṃ khedūpagamo attakilamatho nāma.",
  "tika-vin06t:1746_19": "So diṭṭhigatapubbakattatapānukkamakiriyāvisesaṃ nissāya pavattati,",
  "tika-vin06t:1746_20": "tassa diṭṭhivasena anuyogo attakilamathānuyogo nāma.",
  "tika-vin06t:1746_21": "Attaviyogavittāparissamattā,",
  "tika-vin06t:1746_22": "anupāyapavattattā sampajjamāno migayonigoyonikukkurayonisūkarayonīsu pātāyati.",
  "tika-vin06t:1746_23": "Vipaccamāno narakaṃ netīti anatthasaṃhito.",
  "tika-vin06t:1746_24": "Ete tvāti ete tu.",
  "tika-vin06t:1746_25": "Tathāgatenāti attānaṃ avitathāgamanaṃ āvi karoti,",
  "tika-vin06t:1746_26": "tenetaṃ dasseti “na mayā parivitakkitamattena vitakkitā,",
  "tika-vin06t:1746_27": "kintu mayā tathāgateneva satā abhisambodhiñāṇena abhisambuddho”ti.",
  "tika-vin06t:1746_28": "Cakkhukaraṇītiādīhi pana tameva paṭipadaṃ thometi.",
  "tika-vin06t:1746_29": "Bhesajjaṃ āturassa viya “cakkhukaraṇī”ti iminā ñāṇacakkhuvisodhanaṃ vuttaṃ.",
  "tika-vin06t:1746_30": "Ñāṇakaraṇīti iminā andhakāravidhamanaṃ vuttaṃ.",
  "tika-vin06t:1746_31": "Upasamāyāti kilesapariḷāhapaṭippassaddhi vuttā.",
  "tika-vin06t:1746_32": "Abhiññāyāti saccapaṭivedhanaṃ vuttaṃ.",
  "tika-vin06t:1746_33": "Sambodhāyāti saccapaṭivijjhanaṃ vuttaṃ.",
  "tika-vin06t:1746_34": "Nibbānāyāti sopādisesanibbānadhātuyā anupādisesanibbānadhātuyāti evaṃ yathāsambhavaṃ yojetvā kathetabbaṃ.",
  "tika-vin06t:1747_0": "14.",
  "tika-vin06t:1747_1": "Kasmā panettha bhagavā aññattha viya anupubbiṃ kathaṃ akathetvā paṭhamameva asevitabbamantadvayaṃ vatvā majjhimapaṭipadaṃ desesīti?",
  "tika-vin06t:1747_2": "Attādimicchābhimānanivāraṇatthaṃ,",
  "tika-vin06t:1747_3": "kummaggapaṭipattinivāraṇatthañca antadvayavajjanaṃ vatvā attano visesādhigamadīpananayena abāhullikādibhāvadassanatthaṃ,",
  "tika-vin06t:1747_4": "tesañca majjhimapaṭipadādīpanena tattha anuyojanatthaṃ pacchā sammāpaṭipadaṃ desesi,",
  "tika-vin06t:1747_5": "tato tassa majjhimapaṭipadāsaṅkhātassa ariyamaggassa visayadassanatthaṃ catusaccadhammaṃ saṅkhepavitthāravasena desetukāmo “idaṃ kho pana,",
  "tika-vin06t:1747_6": "bhikkhave,",
  "tika-vin06t:1747_7": "dukkha”ntiādimāha,",
  "tika-vin06t:1747_8": "ayamettha anusandhi.",
  "tika-vin06t:1747_9": "“Idaṃ dukkhaṃ ariyasaccanti me,",
  "tika-vin06t:1747_10": "bhikkhave”tiādi suttānusandhipakaāsanatthaṃ ayamanukkamo veditabbo.",
  "tika-vin06t:1747_11": "Yathāvuttaṃ paṭipadaṃ sutvā kira koṇḍañño āha “kathaṃ bhagavatā vuttapaṭipadāya uppatti siyā.",
  "tika-vin06t:1747_12": "Ayañhi paṭipadā kilesānaṃ anuppattiyā sati sambhavati,",
  "tika-vin06t:1747_13": "na aññathā.",
  "tika-vin06t:1747_14": "Kilesānañca yadi lobhato uppatti khuppipāsānaṃ viya,",
  "tika-vin06t:1747_15": "tadāsevanāya anuppatti siyā,",
  "tika-vin06t:1747_16": "tadavatthussa vā tesaṃ uppatti.",
  "tika-vin06t:1747_17": "Tadavatthuviparītakāyakilamathāsevanāya anuppatti siyā.",
  "tika-vin06t:1747_18": "Ubhopetā bhagavatā ‘antā’ti vuttā,",
  "tika-vin06t:1747_19": "tasmā kathaṃ panetissāya sammāpaṭipadāya uppatti sambhaveyyā”ti.",
  "tika-vin06t:1747_20": "Bhagavā āha anupāyāsevanato.",
  "tika-vin06t:1747_21": "Kathanti ce? –",
  "tika-vin06t:1748_0": "“Saṃsāramūlato ñāṇaṃ, tañca ñāṇā pahiyyati;",
  "tika-vin06t:1749_0": "Jīvite sati taṃ hoti, tañca jīvitasādhane.",
  "tika-vin06t:1750_0": "“Tasmā ñāṇāya medhāvī, rakkhe jīvitamattano;",
  "tika-vin06t:1751_0": "Ñāṇasādhanabhūtañca, sīlañca paripālaye.",
  "tika-vin06t:1752_0": "“Jīvitañca yathā loke, bhinne kāye na vijjati;",
  "tika-vin06t:1753_0": "Tatheva bhinnasīlassa, natthi ñāṇassa sambhavo.",
  "tika-vin06t:1754_0": "“Tasmā āyuñca sīlañca, ñāṇatthaṃ rakkhatā satā;",
  "tika-vin06t:1755_0": "Sevitabbā na kāmāpi, nāpi kāyavināsanā.",
  "tika-vin06t:1756_0": "“Kāmesu gedhamupagamma hino gammañca,",
  "tika-vin06t:1757_0": "Accuddhano kilamathaṃ gamupeti mūḷho;",
  "tika-vin06t:1758_0": "Yo majjhimaṃ paṭipadaṃ paramaṃ upeti,",
  "tika-vin06t:1759_0": "So khippameva labhate paramaṃ vimokkha”nti.",
  "tika-vin06t:1760_0": "Sutvā tadetaṃ sugatassa vākyaṃ,",
  "tika-vin06t:1761_0": "Paññaṃ munī so sutajaṃ labhitvā;",
  "tika-vin06t:1762_0": "Cintāmayaṃ ñāṇa pavesamāno,",
  "tika-vin06t:1763_0": "Ucchindayaṃ pañhamimaṃ apucchi.",
  "tika-vin06t:1764_0": "“Nibbedhapadaṭṭhānaṃ pahāya ghoraṃ,",
  "tika-vin06t:1765_0": "Tapaṃ kathamivāti so tvaṃ;",
  "tika-vin06t:1766_0": "Brūhi tadeva hoti bhikkhu cara,",
  "tika-vin06t:1767_0": "Virāgamupayāti ca dukkhasaccassa;",
  "tika-vin06t:1768_0": "Dassaneneva dukkhānubhavanā,",
  "tika-vin06t:1769_0": "Tamhi dosassa paccayo”ti.",
  "tika-vin06t:1770_0": "Sutvāva koṇḍañño munivacanaṃ,",
  "tika-vin06t:1771_0": "Vuṭṭhāya haṭṭho sahasā avoca;",
  "tika-vin06t:1772_0": "“Udāhara tvaṃ bhagavā mametaṃ,",
  "tika-vin06t:1773_0": "Bhikkhu yathā passati dukkhasacca”nti.",
  "tika-vin06t:1774_0": "Cintāmayissa paññāparipuṇṇā bhāvanāmayipaññāsampatti jānitabbā imehi iti bhagavā suttamidamāhāti kira.",
  "tika-vin06t:1774_1": "Kasmā bhagavā koṇḍaññassa purimameva saccadesanaṃ avaḍḍhetvā attano adhigatakkamamāhāti?",
  "tika-vin06t:1774_2": "Nāhaṃ kassaci āgamaṃ desemi,",
  "tika-vin06t:1774_3": "apica kho sayameva evamadhigatomhīti dassanatthaṃ.",
  "tika-vin06t:1774_4": "Tattha “pubbe ananussutesu dhammesū”ti iminā idaṃ atthadvayaṃ dasseti,",
  "tika-vin06t:1774_5": "na mayā āḷārato,",
  "tika-vin06t:1774_6": "udakato vā ayaṃ dhammo suto,",
  "tika-vin06t:1774_7": "kintu pubbe ananussutesveva ñāṇaṃ me udapādīti majjhimāya paṭipadāya ānubhāvaṃ pakāseti.",
  "tika-vin06t:1774_8": "Apica yasmā evaṃ paṭipanno vināpi paropadesena ariyasaccāni passati,",
  "tika-vin06t:1774_9": "tasmā kathaṃ tumheva mamāpadesena na passathāti.",
  "tika-vin06t:1775_0": "15.",
  "tika-vin06t:1775_1": "Cakkhuntiādīni pañca padāni ñāṇavevacanāneva.",
  "tika-vin06t:1775_2": "Ñāṇañhi saccānaṃ ālocanato cakkhubhūtatthajānanato ñāṇaṃ.",
  "tika-vin06t:1775_3": "Pakārehi jānanato paññā.",
  "tika-vin06t:1775_4": "Kilesavidāraṇato,",
  "tika-vin06t:1775_5": "vijjanato ca vijjā.",
  "tika-vin06t:1775_6": "Saccacchādakatamavināsanato,",
  "tika-vin06t:1775_7": "tesaṃ gatikoṭipakāsanato ālokoti veditabbaṃ.",
  "tika-vin06t:1775_8": "Tattha paṭhamena parivaṭṭena saccānaṃ aññamaññaṃ asaṅkarato ṭhapanapaññaṃ dasseti,",
  "tika-vin06t:1775_9": "dutiyena tesaṃ kattabbākāraparicchindanapaññaṃ,",
  "tika-vin06t:1775_10": "tatiyena saccesu ñāṇakiccasanniṭṭhānaṃ dasseti.",
  "tika-vin06t:1776_0": "16.",
  "tika-vin06t:1776_1": "Yāvakīvañcāti dvīhi padehi yāvaicceva vuttaṃ hoti “iti cittamano”tiādi viya.",
  "tika-vin06t:1776_2": "Rāgādīhi akuppatāya akuppā vimutti.",
  "tika-vin06t:1776_3": "Veyyākaraṇanti dhammadesanā.",
  "tika-vin06t:1776_4": "Sā hi dhammānaṃ byākaraṇato pakāsanato “veyyākaraṇa”nti vuccati.",
  "tika-vin06t:1776_5": "Virajaṃ vītamalanti ettha virajaṃ visamahetuvādavigamato.",
  "tika-vin06t:1776_6": "Vītamalaṃ ahetukavādavigamato.",
  "tika-vin06t:1776_7": "Virajaṃ sassatadiṭṭhippahānato.",
  "tika-vin06t:1776_8": "Vītamalaṃ ucchedadiṭṭhippahānato.",
  "tika-vin06t:1776_9": "Virajaṃ pariyuṭṭhānappahānato.",
  "tika-vin06t:1776_10": "Vītamalaṃ anusayappahānato.",
  "tika-vin06t:1776_11": "Dhammacakkhunti dhammamattadassanaṃ,",
  "tika-vin06t:1776_12": "na tattha satto vā jīvo vā kārako vā vedako vāti,",
  "tika-vin06t:1776_13": "tenevāha “yaṃ kiñci samudayadhammaṃ,",
  "tika-vin06t:1776_14": "sabbantaṃ nirodhadhamma”nti.",
  "tika-vin06t:1776_15": "Idañhi tassa dhammacakkhussa uppattiākāradassanatthaṃ vuttaṃ.",
  "tika-vin06t:1776_16": "Tañhi nirodhaṃ ārammaṇaṃ katvā kiccavasena eva saṅkhataṃ paṭivijjhantaṃ uppajjati.",
  "tika-vin06t:1777_0": "17.",
  "tika-vin06t:1777_1": "Dhammacakkanti ettha desanāñāṇaṃ adhippetaṃ,",
  "tika-vin06t:1777_2": "paṭivedhañāṇañca labbhateva.",
  "tika-vin06t:1777_3": "Ettha kimatthaṃ devā saddamanussāvesunti?",
  "tika-vin06t:1777_4": "Nānādiṭṭhigatandhakāravidhamanato laddhālokattā,",
  "tika-vin06t:1777_5": "apāyabhayasamatikkamanato assāsaṃ pattattā,",
  "tika-vin06t:1777_6": "devakāyavimānadassanato pītipāmojjacalitattā cāti evamādīnettha kāraṇāni vadanti.",
  "tika-vin06t:1777_7": "Pathavikampanamahāsaddapātubhāvo ca dhammatāvaseneva hotīti eke.",
  "tika-vin06t:1777_8": "Devatānaṃ kīḷitukāmatāya pathavikampo.",
  "tika-vin06t:1777_9": "Bahuno devasaṅghassa sannipātato,",
  "tika-vin06t:1777_10": "bhagavato sarīrappabhājālavisajjanato cāti ekacce.",
  "tika-vin06t:1778_0": "18.",
  "tika-vin06t:1778_1": "Pabbajjupasampadāvisesanti attho.",
  "tika-vin06t:1778_2": "Tattha iti-",
  "tika-vin06t:1778_3": "saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin06t:1778_4": "Tadavasāno hi tassa bhikkhubhāvo.",
  "tika-vin06t:1778_5": "Svākkhātotiādi “ehī”ti āmantanāya payojanadassanavacanaṃ.",
  "tika-vin06t:1778_6": "“Ehibhikkhū”ti bhagavā avoca “svākkhāto dhammo cara…pe…",
  "tika-vin06t:1778_7": "kiriyāyā”ti ca avocāti padasambandho.",
  "tika-vin06t:1778_8": "Tattha cara brahmacariyanti avasiṭṭhaṃ maggattayabrahmacariyaṃ samadhigaccha.",
  "tika-vin06t:1778_9": "Kimatthaṃ?",
  "tika-vin06t:1778_10": "Sammādukkhassantakiriyāyāti attho.",
  "tika-vin06t:1778_11": "“Ehibhikkhū”ti iminā bhagavato vacanena nipphannattā kāraṇūpacārena “ehibhikkhūpasampadā”ti vuttā.",
  "tika-vin06t:1778_12": "Sāva tassāyasmato yāvajīvaṃ upasampadā ahosīti attho.",
  "tika-vin06t:1778_13": "Tena tassā upasampadāya sikkhāpaccakkhātādinā vicchedā vā tadaññāya upasampadāya kiccaṃ vā natthīti idamatthadvayaṃ aṭṭhakathāyaṃ dasseti.",
  "tika-vin06t:1778_14": "Aṭṭhannampi upasampadānaṃ ehibhikkhuovādapaṭiggahaṇapañhabyākaraṇagarudhammapaṭiggahaṇūpasampadānaṃ catunnaṃ",
  "tika-vin06t:1778_15": "aññatarāya upasampannassa antarā vicchedo vā tadaññūpasampadāya kiccaṃ vā natthi,",
  "tika-vin06t:1778_16": "itarassatthīti.",
  "tika-vin06t:1778_17": "Nikāyantarikā panāhu “buddhapaccekabuddhānaṃ niyāmokkantisaṅkhātāya upasampadāya ñatticatutthakammupasampadañca",
  "tika-vin06t:1778_18": "dasavaggapañcavaggakaraṇīyavasena dvidhā bhinditvā dasavidhopasampadā”ti.",
  "tika-vin06t:1778_19": "Kā panettha atthato upasampadā nāmāti?",
  "tika-vin06t:1778_20": "Tadadhigatakiriyāvasena nibbattiyā asekkhā tadadhivāsanacetanāya paribhāvitapañcakkhandhikā ajjhattasantati.",
  "tika-vin06t:1778_21": "Kā panettha paribhāvanā nāma?",
  "tika-vin06t:1778_22": "Tabbipakkhadhammajjhācāraviruddhabhāvo,",
  "tika-vin06t:1778_23": "tassa pattiyā tāya paribhāvanāya vasena katthaci “samannāgato”ti vuccati.",
  "tika-vin06t:1778_24": "Yathāha “lobhena samannāgato,",
  "tika-vin06t:1778_25": "bhikkhave,",
  "tika-vin06t:1778_26": "abhabbo cattāri satipaṭṭhānāni bhāvetu”ntiādi.",
  "tika-vin06t:1778_27": "Etthāhu nikāyantarikā “yathāvuttāya upasampadāya pattisaṅkhāto cittavippayutto saṅkhārakkhandhapariyāpanno dhammo atthi,",
  "tika-vin06t:1778_28": "tassa santativasena pubbāpariyaṃ uppajjamānassa yāva avicchedo,",
  "tika-vin06t:1778_29": "tāva upasampannoti,",
  "tika-vin06t:1778_30": "aññathā tato dhammantaruppattikkhaṇe tassa upasampannassa anupasampannabhāvappasaṅgo āpajjatī”ti.",
  "tika-vin06t:1778_31": "Te vattabbā “suttaṃ āharathā”ti.",
  "tika-vin06t:1778_32": "Te ce vadeyyuṃ “yo tesaṃ dasannaṃ asekkhānaṃ dhammānaṃ upādāya paṭilābhasamannāgamo ariyo hoti vippahīnoti evamādīni no suttānī”ti.",
  "tika-vin06t:1778_33": "Evaṃ sati asantadhammehi,",
  "tika-vin06t:1778_34": "parasattehi ca samannāgamadosappasaṅgo nesaṃ pāpuṇāti.",
  "tika-vin06t:1778_35": "Kiṃkāraṇaṃ?",
  "tika-vin06t:1778_36": "Suttasambhavato. Yathāha – “rājā,",
  "tika-vin06t:1778_37": "bhikkhave,",
  "tika-vin06t:1778_38": "cakkavattī sattahi ratanehi samannāgato hotī”ti vitthāro.",
  "tika-vin06t:1778_39": "Vasibhāvo tattha samannāgatasaddena vutto.",
  "tika-vin06t:1778_40": "Tassahitesu ratanesu vasibhāvo kāmacāro atthīti ce?",
  "tika-vin06t:1778_41": "Ettha vasibhāvo samannāgamasaddena vutto,",
  "tika-vin06t:1778_42": "aññattha pattisaṅkhāto,",
  "tika-vin06t:1778_43": "taṃ dhammantaranti.",
  "tika-vin06t:1778_44": "Kimettha visesakāraṇaṃ?",
  "tika-vin06t:1778_45": "Natthi ca,",
  "tika-vin06t:1778_46": "tasmā yathāvuttalakkhaṇāva upasampadā.",
  "tika-vin06t:1778_47": "Ayameva nayo pabbajjādīsupi netabbo.",
  "tika-vin06t:1779_0": "19.",
  "tika-vin06t:1779_1": "Kiñcāpi vappattherassa pāṭipadadivase…pe…",
  "tika-vin06t:1779_2": "assajittherassa catutthiyanti evaṃ nānādivasesu pāṭekkaṃ dhammacakkhuṃ udapādi,",
  "tika-vin06t:1779_3": "tathāpi ovādasāmaññena vappabhaddiyānaṃ,",
  "tika-vin06t:1779_4": "mahānāmaassajīnañcettha ekato vuttanti veditabbaṃ.",
  "tika-vin06t:1780_0": "20. “Rūpaṃ,",
  "tika-vin06t:1780_1": "bhikkhave,",
  "tika-vin06t:1780_2": "anattā”ti kimatthaṃ āditova anattalakkhaṇaṃ dīpetīti?",
  "tika-vin06t:1780_3": "Tesaṃ puthujjanakālepi itaralakkhaṇadvayassa pākaṭattā.",
  "tika-vin06t:1780_4": "Te hi manāpānaṃ kāmānaṃ aniccatādassanena saṃviggā pabbajiṃsūti aniccalakkhaṇaṃ tāva nesaṃ ekadesena pākaṭaṃ,",
  "tika-vin06t:1780_5": "pabbajitānañca attakilamathānuyogato kāyikadukkhaṃ,",
  "tika-vin06t:1780_6": "tañca mānasassa paccayoti mānasikadukkhañca pākaṭaṃ,",
  "tika-vin06t:1780_7": "tasmā tadubhayaṃ vajjitvā anattalakkhaṇameva dīpetuṃ ārabhi.",
  "tika-vin06t:1780_8": "Tañca dīpento dukkhalakkhaṇeneva dīpetuṃ “rūpañca hidaṃ,",
  "tika-vin06t:1780_9": "bhikkhave,",
  "tika-vin06t:1780_10": "attā abhavissā”tiādimāha.",
  "tika-vin06t:1780_11": "Kimatthanti?",
  "tika-vin06t:1780_12": "Aniccalakkhaṇatopi tesaṃ dukkhalakkhaṇassa suṭṭhutaraṃ pākaṭattā.",
  "tika-vin06t:1780_13": "Tesañhi attakilamathānuyogamanuyuttattā,",
  "tika-vin06t:1780_14": "tapparāyaṇabhāvato ca dukkhalakkhaṇaṃ suṭṭhu pākaṭaṃ,",
  "tika-vin06t:1780_15": "tasmā tena tāva suṭṭhu pākaṭena anattalakkhaṇaṃ dīpetvā puna tadeva tadubhayenāpi dīpetuṃ “taṃ kiṃ maññatha,",
  "tika-vin06t:1780_16": "bhikkhave,",
  "tika-vin06t:1780_17": "rūpaṃ niccaṃ vā aniccaṃ vā”ti vakkhati.",
  "tika-vin06t:1780_18": "Kallaṃ nūti yuttaṃ nu.",
  "tika-vin06t:1780_19": "Etaṃ mamāti taṇhāggāho.",
  "tika-vin06t:1780_20": "Esohamasmīti mānaggāho.",
  "tika-vin06t:1780_21": "Eso me attāti diṭṭhiggāho.",
  "tika-vin06t:1780_22": "Taṇhāggāho cettha aṭṭhasatataṇhāvicaritavasena,",
  "tika-vin06t:1780_23": "mānaggāho navavidhamānavasena,",
  "tika-vin06t:1780_24": "diṭṭhiggāho dvāsaṭṭhidiṭṭhivasena veditabbo.",
  "tika-vin06t:1781_0": "Pañcavaggiyakathāvaṇṇanā niṭṭhitā.",
  "tika-vin06t:1782_0": "Pabbajjākathāvaṇṇanā",
  "tika-vin06t:1783_0": "25.",
  "tika-vin06t:1783_1": "Yena samayena bhagavā pañcavaggiye pañcamiyaṃ arahatte patiṭṭhāpetvā sattamiyaṃ nāḷakattherassa nāḷakapaṭipadaṃ",
  "tika-vin06t:1783_2": "ācikkhitvā bhaddapadapuṇṇamāyaṃ yasassa indriyānaṃ paripakkabhāvaṃ ñatvā taṃ udikkhanto bārāṇasiyaṃ vihāsi,",
  "tika-vin06t:1783_3": "tena samayena yaso nāmāti sambandho.",
  "tika-vin06t:1783_4": "Tassa kira uppattito paṭṭhāya tassa kulassa kittisaddasaṅkhāto,",
  "tika-vin06t:1783_5": "parijanasaṅkhāto vā yaso visesato pavaḍḍhati.",
  "tika-vin06t:1783_6": "Tena tassa mātāpitaro evaṃ nāmamakaṃsu.",
  "tika-vin06t:1783_7": "“Sukhumālo”tiādi kimatthaṃ āyasmatā upālittherena vuttanti?",
  "tika-vin06t:1783_8": "Pacchimajanassa nekkhamme samussāhanajananatthaṃ.",
  "tika-vin06t:1783_9": "Evaṃ uttamabhogasamappitānampi uttamesu bhogesu appamattakenāpi asubhanimittena vitajjetvā kālākālaṃ",
  "tika-vin06t:1783_10": "agaṇetvā vivekābhiratiyā mahantaṃ bhogakkhandhaṃ tiṇaṃ viya pahāya gehato nikkhamanā ahosi,",
  "tika-vin06t:1783_11": "kassa panaññassa na siyāti adhippāyo.",
  "tika-vin06t:1783_12": "Samaṅgībhūtassāti tehi ekattaṃ upagatassa,",
  "tika-vin06t:1783_13": "avivittassāti attho.",
  "tika-vin06t:1783_14": "Niddā okkamīti manāpesupi visayesu pavattiṃ nivāretvā tassa cittaṃ atikkamitvā abhibhavitvā attano vasaṃ upanesīti attho.",
  "tika-vin06t:1783_15": "Sabbarattiyo cāti tayopi yāme.",
  "tika-vin06t:1783_16": "Tena parijanassa vikāradassane kāraṇaṃ dasseti. Ratti-",
  "tika-vin06t:1783_17": "saddo panettha kāle sūriyābhāve,",
  "tika-vin06t:1783_18": "yāme ca pavattatīti viññeyyo.",
  "tika-vin06t:1783_19": "Yāmevidha viññeyyo ticīvaravippavāse ca.",
  "tika-vin06t:1783_20": "Kaccheti kacchapasse.",
  "tika-vin06t:1783_21": "Kaṇṭheti kaṇṭhassa heṭṭhā.",
  "tika-vin06t:1783_22": "Mudiṅgassa hi upari kaṇṭhaṃ ṭhapetvā sayantiyā kaṇṭhe mudiṅgaṃ addasāti attho.",
  "tika-vin06t:1783_23": "Āḷambaranti paṇavaṃ.",
  "tika-vin06t:1783_24": "Ubhatomukhassa tanukā dīghā.",
  "tika-vin06t:1783_25": "Vitthinnasamatalassa vāditassa etaṃ adhivacanaṃ.",
  "tika-vin06t:1783_26": "Vippalapantiyoti supinadassanādivasena asambandhapalāpaṃ vippalapantiyo.",
  "tika-vin06t:1783_27": "Susānaṃ maññeti susānaṃ viya addasa sakaṃ parijananti sambandho.",
  "tika-vin06t:1783_28": "Ādīnavoti asubhabhāvo.",
  "tika-vin06t:1783_29": "Nibbidāya cittaṃ saṇṭhātīti vimuccitukāmatāsaṅkhātāya ukkaṇṭhāya cittaṃ namīti attho.",
  "tika-vin06t:1783_30": "Udānaṃ udānesīti “ito paṭṭhāya imāhi itthīhi saha nāhaṃ bhavissāmī”ti attamanavācaṃ nicchāresi.",
  "tika-vin06t:1783_31": "Dve kira ākārā tassa pamādasuttaparijanadassane pākaṭā jātā kilesānaṃ balavabhāvo,",
  "tika-vin06t:1783_32": "asubhākārassa atioḷārikabhāvo ca.",
  "tika-vin06t:1783_33": "Evaṃ sati oḷārikatare ca asubhākāre kilesavasenāyaṃ sabbopi loko ettha pīḷito mucchito.",
  "tika-vin06t:1783_34": "Aho kilesā balavatarāti hi passato passato tassa dvepi te ākārā pākaṭā jātā,",
  "tika-vin06t:1783_35": "yenevamavocāti.",
  "tika-vin06t:1784_0": "“Suvaṇṇapādukāyo ārohitvā”ti etenassa nissaṅgatāya vissaṭṭhagamanaṃ dīpeti.",
  "tika-vin06t:1784_1": "So hi balavasaṃvegābhitunnahadayattā parijanassa pabodhe satipi attano gamananivāraṇasamatthabhāvaṃ asahamāno attānaṃ takkento vissaṭṭho agamāsi.",
  "tika-vin06t:1784_2": "Amanussāti devatā.",
  "tika-vin06t:1784_3": "Tā hi manussehi sugatipaṭivedhañāṇasaṇṭhānādiguṇasāmaññena “amanussā”ti vuccanti.",
  "tika-vin06t:1784_4": "Na hi asamānajātikā tiracchānādayo “abrāhmaṇā”ti vā “avasalā”ti vā vuccanti,",
  "tika-vin06t:1784_5": "kintu jātisabhāgatāya eva vasalādayo “abrāhmaṇā”ti vuccanti,",
  "tika-vin06t:1784_6": "evaṃ manussehi kenaci ākārena sabhāgatāya devatā “amanussā”ti vuttā.",
  "tika-vin06t:1784_7": "Aññathā manussā na hontīti tiracchānagatāpi “amanussā”ti vattabbā bhaveyyuṃ.",
  "tika-vin06t:1785_0": "26.",
  "tika-vin06t:1785_1": "Vanagahanaṃ disvā “sumuttohaṃ nagarato”ti pamuditattā bhagavato avidūre udānesi.",
  "tika-vin06t:1785_2": "Idaṃ kho yasāti bhagavā nibbānaṃ sandhāyāha.",
  "tika-vin06t:1785_3": "Tañhi taṇhādikilesehi anupaddutaṃ,",
  "tika-vin06t:1785_4": "anupasaṭṭhatañca dassanamattenāpi assādajananato.",
  "tika-vin06t:1785_5": "Dhammaṃ desessāmīti yena taṃ nibbānaṃ idha nisinnamattova tvaṃ adhigamissasīti adhippāyo.",
  "tika-vin06t:1785_6": "Kirāti assaddheyyaabyattiparihāsesu nipāto,",
  "tika-vin06t:1785_7": "idha abyattiyaṃ.",
  "tika-vin06t:1785_8": "Suvaṇṇapādukāyo orohitvāti ca suvaṇṇapādukāhi otaritvā.",
  "tika-vin06t:1785_9": "Nissakkatthe hi idaṃ paccattavacanaṃ.",
  "tika-vin06t:1785_10": "Tassa nisinnamattasseva aññaṃ sammodanīyaṃ kathaṃ akatvā anāmantetvā anupubbiṃ kathaṃ kathesi.",
  "tika-vin06t:1785_11": "Suparipakkindriyattā,",
  "tika-vin06t:1785_12": "paṭivedhakkhaṇānatikkamanatthaṃ anupaddutānupasaṭṭhatānaṃ pāpakadhammadesanābhimukhacittattā,",
  "tika-vin06t:1785_13": "seṭṭhissa gahapatino acirāgamanadassanato ca.",
  "tika-vin06t:1785_14": "Kimatthaṃ bhagavā tassa suṭṭhutaraṃ saṃviggahadayassa bhavato muccitukāmassa bhavābhavūpāyānisaṃsakathaṃ paṭhamameva kathesīti?",
  "tika-vin06t:1785_15": "Sabbabhavādīnavadassanatthaṃ.",
  "tika-vin06t:1785_16": "So hi manussalokasseva upaddutaupasaṭṭhabhāvaṃ addasa,",
  "tika-vin06t:1785_17": "na saggānanti kadāci saggalokaṃ sukhato maññeyya.",
  "tika-vin06t:1785_18": "Tattha sukhasaññena nibbānābhimukhaṃ cittaṃ peseyyāti saggānampi ādīnavaṃ dassetukāmatāya anupubbiṃ kathaṃ ārabhi.",
  "tika-vin06t:1785_19": "Ettha dānaṃ,",
  "tika-vin06t:1785_20": "dānānisaṃsaṃ,",
  "tika-vin06t:1785_21": "sīlānisaṃsañca kathento dānasīlakathaṃ katheti nāma.",
  "tika-vin06t:1785_22": "Saggavaṇṇaṃ kathento saggakathaṃ katheti nāma.",
  "tika-vin06t:1785_23": "Tattha vatthukāmakilesakāmānaṃ aniccataṃ,",
  "tika-vin06t:1785_24": "apasādataṃ,",
  "tika-vin06t:1785_25": "mahādīnavatañca kathento kāmānaṃ ādīnavaṃ, okāraṃ,",
  "tika-vin06t:1785_26": "saṃkilesañca pakāseti.",
  "tika-vin06t:1785_27": "Nekkhamme tadabhāvato ca taṃnissaraṇato ca tabbiparītaṃ ānisaṃsaṃ kathento nekkhamme ānisaṃsaṃ pakāseti nāma.",
  "tika-vin06t:1785_28": "Tattha okāranti avakāraṃ lāmakabhāvaṃ.",
  "tika-vin06t:1785_29": "Saṃkilesanti saṃkilissanaṃ bādhanaṃ upatāpanaṃ vāti attho.",
  "tika-vin06t:1785_30": "Kallacittaṃ paññindriyassa ānubhāvena,",
  "tika-vin06t:1785_31": "diṭṭhiyogavicikicchāyogānaṃ paññindriyena vihatattā.",
  "tika-vin06t:1785_32": "Muducittaṃ satindriyasamāyogena,",
  "tika-vin06t:1785_33": "vihiṃsāsārambhādikilesapavesaṃ nivāretvā cittamudutādikusaladhammappavesanaṃ karontaṃ sahajātaṃ cittaṃ muduṃ karoti.",
  "tika-vin06t:1785_34": "Samādhindriyassa ānubhāvena vinīvaraṇacittaṃ.",
  "tika-vin06t:1785_35": "Tañhi visesato nīvaraṇavipakkhabhūtanti.",
  "tika-vin06t:1785_36": "Vīriyindriyavasena udaggacittaṃ.",
  "tika-vin06t:1785_37": "Tañhi thinamiddhasaṅkhātalīnabhāvavipakkhanti.",
  "tika-vin06t:1785_38": "Saddhindriyassa ānubhāvena pasannacittaṃ tassa pasādalakkhaṇattā.",
  "tika-vin06t:1785_39": "Sāmukkaṃsikāti etaṃ visayavasena desanaṃ upālitthero pakāseti.",
  "tika-vin06t:1785_40": "Saccāni hi sāmukkaṃsikadesanāya visayāni.",
  "tika-vin06t:1785_41": "Aññathā dukkhādīni sāmukkaṃsikā dhammadesanāti āpajjati tassa vibhāvane saccānaṃ niddiṭṭhattā.",
  "tika-vin06t:1786_0": "27.",
  "tika-vin06t:1786_1": "Catuddisāti catūsu disāsu.",
  "tika-vin06t:1786_2": "Abhisaṅkharesīti abhisaṅkhari.",
  "tika-vin06t:1786_3": "Kimatthanti ce?",
  "tika-vin06t:1786_4": "Ubhinnaṃ paṭilabhitabbavisesantarāyanisedhanatthaṃ.",
  "tika-vin06t:1786_5": "Yadi so puttaṃ passeyya,",
  "tika-vin06t:1786_6": "puttassapi dhammacakkhupaṭilābho arahattuppatti,",
  "tika-vin06t:1786_7": "seṭṭhissapi dhammacakkhupaṭilābho na siyā.",
  "tika-vin06t:1786_8": "Diṭṭhasaccopi “dehi te mātuyā jīvita”nti vadanto kimaññaṃ na kareyya.",
  "tika-vin06t:1786_9": "Yasopi taṃ vacanaṃ sutvā arahāpi samāno sayaṃ appaṭikkhipitvā bhagavantaṃ ullokento kimaññāya saṇṭhaheyya.",
  "tika-vin06t:1787_0": "28.",
  "tika-vin06t:1787_1": "Ubhohipi pattabbavisesakoṭiyā pattattā bhagavā puna taṃ paṭippassambhesi.",
  "tika-vin06t:1787_2": "Pubbe agārikabhūtoti tassa sotāpannakālaṃ sandhāyāha.",
  "tika-vin06t:1787_3": "Sotāpanno hi agāramajjhe vasanārahattā agāriyabhūto nāma hoti apabbajito.",
  "tika-vin06t:1787_4": "Sampati pabbajito samāno agāramajjhavasanassa abhabbattā “agāriko”ti na vuccati,",
  "tika-vin06t:1787_5": "tasmā evamāha.",
  "tika-vin06t:1787_6": "Yassa diṭṭhoti sambandho,",
  "tika-vin06t:1787_7": "yena diṭṭhoti vuttaṃ hoti.",
  "tika-vin06t:1787_8": "“Seyyathāpi pubbe agārikabhūto”ti vacanena laddhanayattā pacchā gahapati gihivesadhārimeva yasaṃ sandhāyāha “yasena kulaputtena pacchāsamaṇenā”ti.",
  "tika-vin06t:1787_9": "Tattha cara brahmacariyanti ābhisamācārikasīlaṃ brahmacariyaṃ cara paripūrehi tāva,",
  "tika-vin06t:1787_10": "yāva sammādukkhassantakiriyā,",
  "tika-vin06t:1787_11": "yāva cuticittāti adhippāyo.",
  "tika-vin06t:1787_12": "Liṅgabrahmacariyaṃ sandhāyāti porāṇā,",
  "tika-vin06t:1787_13": "tañca yuttaṃ.",
  "tika-vin06t:1787_14": "Liṅgamattañhi sandhāya so āyasmā “labheyyāhaṃ, bhante,",
  "tika-vin06t:1787_15": "pabbajjaṃ upasampada”nti āha.",
  "tika-vin06t:1788_0": "Kimatthaṃ bhagavā yasassa mātu,",
  "tika-vin06t:1788_1": "pajāpatiyā ca bhattakiccaṃ akatvāva dhammaṃ desesīti?",
  "tika-vin06t:1788_2": "Yasassa pabbajjāya sokasallasamappitattā dānañca somanassikacittena na dadeyyuṃ,",
  "tika-vin06t:1788_3": "satthari ca domanassappattā hutvā maggapaṭivedhampi na labheyyunti bhagavā paṭhamaṃ tāva tā vigatasokasallahadayāyo katvā puna bhattakiccaṃ akāsi.",
  "tika-vin06t:1789_0": "30.",
  "tika-vin06t:1789_1": "Seṭṭhānuseṭṭhīnanti anukkamaseṭṭhīnanti porāṇā.",
  "tika-vin06t:1789_2": "“Seṭṭhino cānuseṭṭhino ca yāni kulāni,",
  "tika-vin06t:1789_3": "tāni seṭṭhānuseṭṭhāni kulāni,",
  "tika-vin06t:1789_4": "tesaṃ seṭṭhānuseṭṭhīnaṃ kulāna”nti likhitaṃ.",
  "tika-vin06t:1789_5": "Dhammavinayoti sāsanabrahmacariyaṃ pāvacananti idha atthato ekaṃ.",
  "tika-vin06t:1789_6": "Atha vā dhammena vinayo,",
  "tika-vin06t:1789_7": "na daṇḍasatthehīti dhammavinayo,",
  "tika-vin06t:1789_8": "dhammāya vinayo,",
  "tika-vin06t:1789_9": "na hiṃsatthanti vā dhammato vinayo,",
  "tika-vin06t:1789_10": "nādhammatoti vā dhammo vinayo,",
  "tika-vin06t:1789_11": "nādhammoti vā dhammānaṃ vinayo,",
  "tika-vin06t:1789_12": "na aññesanti vā dhammakāyattā,",
  "tika-vin06t:1789_13": "dhammasāmittā vā dhammo bhagavā,",
  "tika-vin06t:1789_14": "tassa dhammassa vinayo,",
  "tika-vin06t:1789_15": "na takkikānanti vā dhammavinayo.",
  "tika-vin06t:1789_16": "Samānādhikaraṇavasena vā dhammavinayo nīluppalaṃ viya,",
  "tika-vin06t:1789_17": "dhammo ca vinayo cāti dhammavinayo phalāphalaṃ viya napuṃsakamiti pulliṅgāpadesato assa liṅgabhāvo siddho,",
  "tika-vin06t:1789_18": "yassa vā dhammo vinayo,",
  "tika-vin06t:1789_19": "so dhammavinayo setapaṭo puriso viya,",
  "tika-vin06t:1789_20": "dhammena yutto vā vinayo dhammavinayo assaratho viyāti evamādinā nayena yojanā veditabbā.",
  "tika-vin06t:1790_0": "34.",
  "tika-vin06t:1790_1": "“Khaṇḍasīmaṃ netvā”ti bhaṇḍukammārocanapaṭiharaṇatthaṃ vuttaṃ.",
  "tika-vin06t:1790_2": "Tena “sabhikkhuke vihāre aññampi etassa kese chindā”ti vattuṃ na vaṭṭatīti.",
  "tika-vin06t:1790_3": "Pabbājetvāti imassa adhippāyapakāsanatthaṃ “kāsāyāni acchādetvā ehī”ti vuttaṃ.",
  "tika-vin06t:1790_4": "Upajjhāyo ce kesamassuoropanādīni akatvā pabbajatthaṃ saraṇāni deti,",
  "tika-vin06t:1790_5": "na ruhati pabbajjā.",
  "tika-vin06t:1790_6": "Kammavācaṃ sāvetvā upasampādeti,",
  "tika-vin06t:1790_7": "ruhati upasampadā.",
  "tika-vin06t:1790_8": "Appattacīvarānaṃ upasampadāsiddhidassanato,",
  "tika-vin06t:1790_9": "kammavipattiyā abhāvato cetaṃ yujjatevāti eke.",
  "tika-vin06t:1790_10": "Hoti cettha –",
  "tika-vin06t:1791_0": "“Saliṅgasseva pabbajjā, viliṅgassāpi cetarā;",
  "tika-vin06t:1792_0": "Apetapubbavesassa, taṃ dvayaṃ iti cāpare”ti.",
  "tika-vin06t:1793_0": "Bhikkhunā hi sahatthena vā āṇattiyā vā dinnameva kāsāvaṃ vaṭṭati,",
  "tika-vin06t:1793_1": "adinnaṃ na vaṭṭatīti pana santesveva kāsāvesu,",
  "tika-vin06t:1793_2": "nāsantesu asambhavatoti tesaṃ adhippāyo.",
  "tika-vin06t:1793_3": "Evañca pana,",
  "tika-vin06t:1793_4": "bhikkhave,",
  "tika-vin06t:1793_5": "pabbājetabbo upasampādetabbo.",
  "tika-vin06t:1793_6": "Paṭhamaṃ…pe…anujānāmi,",
  "tika-vin06t:1793_7": "bhikkhave,",
  "tika-vin06t:1793_8": "imehi tīhi saraṇagamanehi pabbajjaṃ upasampadanti ettha iminā anukkamena dinnehi tīhi saraṇagamanehi",
  "tika-vin06t:1793_9": "pabbajjaṃ upasampadaṃ anujānāmi kevalehīti adhippāyadassanato –",
  "tika-vin06t:1794_0": "Ādinnapubbaliṅgassa, naggassāpi dvayaṃ bhave;",
  "tika-vin06t:1795_0": "Netarassāti no khanti, sabbapāṭhānulomatoti. –",
  "tika-vin06t:1796_0": "Ācariyo.",
  "tika-vin06t:1796_1": "Ācariyena adinnaṃ na vaṭṭatīti ettha “pabbajjā na ruhatīti vadantī”ti likhitaṃ.",
  "tika-vin06t:1796_2": "Porāṇagaṇṭhipadepi tatheva likhitaṃ.",
  "tika-vin06t:1796_3": "Urādīni ṭhānāni nāma.",
  "tika-vin06t:1796_4": "Saṃvutādīni karaṇāni nāma.",
  "tika-vin06t:1796_5": "“Anunāsikantaṃ katvā ekasambandhaṃ katvā dānakāle antarā aṭṭhatvā vattabbaṃ.",
  "tika-vin06t:1796_6": "Vicchinditvā dānepi yathāvuttaṭṭhāne eva vicchedo,",
  "tika-vin06t:1796_7": "aññatra na vaṭṭatī”ti likhitaṃ.",
  "tika-vin06t:1796_8": "Anunāsikante diyyamāne khalitvā “buddhaṃ saraṇaṃ gacchāmī”ti makārena missībhūte khette otiṇṇattā vaṭṭatīti upatissatthero.",
  "tika-vin06t:1796_9": "Missaṃ katvā vattuṃ vaṭṭati,",
  "tika-vin06t:1796_10": "vacanakāle pana anunāsikaṭṭhāne vicchedaṃ akatvā vattabbanti dhammasiritthero.",
  "tika-vin06t:1796_11": "“Evaṃ kammavācāyampī”ti vuttaṃ.",
  "tika-vin06t:1796_12": "Ubhatosuddhiyāva vaṭṭatīti ettha mahāthero patitadantādikāraṇatāya acaturassaṃ katvā vadati,",
  "tika-vin06t:1796_13": "byattasāmaṇero samīpe ṭhito pabbajjāpekkhaṃ byattaṃ vadāpeti.",
  "tika-vin06t:1796_14": "Mahātherena avuttaṃ vadāpetīti na vaṭṭati.",
  "tika-vin06t:1796_15": "Kammavācāya itaro bhikkhu ce vadati,",
  "tika-vin06t:1796_16": "vaṭṭatīti.",
  "tika-vin06t:1796_17": "Saṅgho hi kammaṃ karoti,",
  "tika-vin06t:1796_18": "na puggaloti.",
  "tika-vin06t:1796_19": "Na nānāsīmapavattakammavācāsāmaññanayena paṭikkhipitabbattā.",
  "tika-vin06t:1796_20": "Atha therena caturassaṃ vuttaṃ pabbajjāpekkhaṃ vattuṃ asakkontaṃ sāmaṇero sayaṃ vatvā vadāpeti,",
  "tika-vin06t:1796_21": "ubhatosuddhi eva hoti therena vuttasseva vuttattā.",
  "tika-vin06t:1796_22": "Buddhaṃ saraṇaṃ gacchanto asādhāraṇe buddhaguṇe,",
  "tika-vin06t:1796_23": "dhammaṃ saraṇaṃ gacchanto nibbānaṃ,",
  "tika-vin06t:1796_24": "saṅghaṃ saraṇaṃ gacchanto sekkhadhammaṃ,",
  "tika-vin06t:1796_25": "asekkhadhammañca saraṇaṃ gacchatīti aggahitaggahaṇavasena yojanā kātabbā.",
  "tika-vin06t:1796_26": "Aññathā saraṇattayasaṅkaradoso.",
  "tika-vin06t:1796_27": "Sabbamassa kappiyākappiyanti dasasikkhāpadavinimuttaṃ parāmāsāparāmāsādi.",
  "tika-vin06t:1796_28": "“Ābhisamācārikesu vinetabbo”ti vacanato sekhiyaupajjhāyavattādiābhisamācārikasīlamanena pūretabbaṃ.",
  "tika-vin06t:1796_29": "Tattha cārittassa akaraṇe vārittassa karaṇe daṇḍakammāraho hotīti dīpeti.",
  "tika-vin06t:1797_0": "Pabbajjākathāvaṇṇanā niṭṭhitā.",
  "tika-vin06t:1798_0": "Dutiyamārakathāvaṇṇanā",
  "tika-vin06t:1799_0": "35.",
  "tika-vin06t:1799_1": "“Tena hetunā”ti vacanato pāḷiyaṃ “yonisomanasikārāsammappadhānā”ti hetvatthe nissakkavacananti veditabbaṃ.",
  "tika-vin06t:1800_0": "Dutiyamārakathāvaṇṇanā niṭṭhitā.",
  "tika-vin06t:1801_0": "Uruvelapāṭihāriyakathāvaṇṇanā",
  "tika-vin06t:1802_0": "37- 8.",
  "tika-vin06t:1802_1": "Vaseyyāmāti “tvañca ahañca vaseyyāmā”ti piyavacanena tassa saṅgaṇhanatthaṃ vuttaṃ kira.",
  "tika-vin06t:1802_2": "Tejasā tejanti ānubhāvena ānubhāvaṃ.",
  "tika-vin06t:1802_3": "Tejodhātuyā vā tejodhātuṃ.",
  "tika-vin06t:1802_4": "Ubhinnaṃ sajotibhūtānanti anādaratthe sāmivacanaṃ,",
  "tika-vin06t:1802_5": "bhāvasattamīatthe vā.",
  "tika-vin06t:1802_6": "Agyāgārameva ādittaṃ,",
  "tika-vin06t:1802_7": "na tattha vasanako sattajātiko.",
  "tika-vin06t:1802_8": "Acinteyyo hi iddhivisayo.",
  "tika-vin06t:1802_9": "Kasmā pana bhagavā agyāgārampi anādittaṃ nādhiṭṭhāsīti?",
  "tika-vin06t:1802_10": "Attano dukkhuppādābhāvassa anativimhādibhāvappasaṅgato.",
  "tika-vin06t:1802_11": "Kimatthaṃ parasantakaṃ mahāsambhārapavattaṃ taṃ vināsetīti?",
  "tika-vin06t:1802_12": "Puna yathāporāṇaṃ iddhānubhāvena kattukāmatādhippāyato.",
  "tika-vin06t:1802_13": "Pariyādinnoti khayaṃ nīto.",
  "tika-vin06t:1802_14": "Tejasā tejanti ānubhāvena ānubhāvaṃ.",
  "tika-vin06t:1802_15": "Agyāgārassa parittattā itaro attho na sambhavati.",
  "tika-vin06t:1802_16": "Ayamattho “makkhaṃ asahamāno”ti iminā ativiya sameti.",
  "tika-vin06t:1802_17": "Iddhānubhāvamakkhanañhi tattha makkho nāma.",
  "tika-vin06t:1802_18": "Pattenāti padumapattenātipi porāṇā.",
  "tika-vin06t:1802_19": "Paduminisaṇḍe ṭhito hi bhagavā tattha ahosīti tesaṃ mati.",
  "tika-vin06t:1803_0": "39.",
  "tika-vin06t:1803_1": "Dinnanti anumatinti attho.",
  "tika-vin06t:1803_2": "Abhīto nibbhayo. Kasmā?",
  "tika-vin06t:1803_3": "Yato so maggena bhayamatīto.",
  "tika-vin06t:1803_4": "“Sumanamanasoti sundaracittasaṅkhātamano.",
  "tika-vin06t:1803_5": "Sumano eva vā”ti likhitaṃ.",
  "tika-vin06t:1803_6": "Tejovāti aggi viya.",
  "tika-vin06t:1803_7": "Dhātukusaloti tejodhātumhi kusalo.",
  "tika-vin06t:1803_8": "“Byavahitā ce”ti saddalakkhaṇattā ca upasaggo.",
  "tika-vin06t:1803_9": "Tejodhātusamāpattīsu kusalo iccevattho.",
  "tika-vin06t:1803_10": "Udicchareti ullokesuṃ.",
  "tika-vin06t:1803_11": "“Saṃparivāresu”nti ca likhitaṃ.",
  "tika-vin06t:1803_12": "Iti evaṃ bhaṇantīti attho.",
  "tika-vin06t:1803_13": "Hatāti samāti attho,",
  "tika-vin06t:1803_14": "kāḷakāva hontīti kirettha adhippāyo.",
  "tika-vin06t:1803_15": "Īsakampi byāpāraṃ akatvā upasamānurūpaṃ tiṭṭhanti.",
  "tika-vin06t:1803_16": "Ye ca anekavaṇṇā acciyo hontīti taṃ dassetuṃ “nīlā atha lohitikā”tiādimāha.",
  "tika-vin06t:1804_0": "40. Catuddisāti catūsu disāsu.",
  "tika-vin06t:1805_0": "44.",
  "tika-vin06t:1805_1": "Paṃsukūlaṃ uppannanti pariyesamānassa paṭilābhavasena uppannaṃ hoti.",
  "tika-vin06t:1805_2": "Cittavicittapāṭihīradassanatthāya ca sā pariyesanā.",
  "tika-vin06t:1805_3": "Sā ayaṃ sāyaṃ.",
  "tika-vin06t:1805_4": "Tā imā tayimā.",
  "tika-vin06t:1805_5": "Dve ekato gahetvā vadati.",
  "tika-vin06t:1805_6": "Āyāmi ahaṃ āyamahaṃ.",
  "tika-vin06t:1805_7": "Etanti etassa.",
  "tika-vin06t:1805_8": "Yathā mayanti yasmā mayaṃ.",
  "tika-vin06t:1806_0": "50- 51.",
  "tika-vin06t:1806_1": "Udakavāhakoti udakogho.",
  "tika-vin06t:1806_2": "Udakasototi porāṇā.",
  "tika-vin06t:1806_3": "“Yāya tva”nti pubbabhāgavipassanāpaṭipadaṃ sandhāya vuttaṃ.",
  "tika-vin06t:1806_4": "Cirapaṭikāti cirapabhuti,",
  "tika-vin06t:1806_5": "nāgadamanato paṭṭhāya cirapaṭikā.",
  "tika-vin06t:1806_6": "“Cirapaṭisaṅkhā”tipi vadanti.",
  "tika-vin06t:1806_7": "Kesamissantiādimhi abbokiṇṇaṃ visuṃ visuṃ bandhitvā pakkhittattā kesādayova kesamissāti porāṇā.",
  "tika-vin06t:1806_8": "Khārikājamissanti ettha khārī vuccati tāpasaparikkhāro.",
  "tika-vin06t:1806_9": "Jaṭile pāhesīti dve tayo tāpase pāhesi.",
  "tika-vin06t:1806_10": "“Soḷasātirekaaḍḍhauḍḍhāni pāṭihāriyasahassānī”ti vuttaṃ.",
  "tika-vin06t:1807_0": "54.",
  "tika-vin06t:1807_1": "Aggihutte kataparicayattā bhagavā tesaṃ ādittapariyāya- mabhāsi.",
  "tika-vin06t:1807_2": "Tattha ekaccaṃ ārammaṇavasena ādittaṃ cakkhādi rāgagginā,",
  "tika-vin06t:1807_3": "ekaccaṃ sampayogavasena cakkhusamphassapaccayā vedayitādikeneva,",
  "tika-vin06t:1807_4": "ekaccaṃ abhibhūtatthena cakkhādi eva jātiādinā,",
  "tika-vin06t:1807_5": "ekaccaṃ paccayatthena,",
  "tika-vin06t:1807_6": "tadeva sokādināti yathāsambhavamettha ādittatā veditabbā.",
  "tika-vin06t:1807_7": "Ettha kiñcāpi dukkhalakkhaṇamevekaṃ pākaṭaṃ,",
  "tika-vin06t:1807_8": "tadanusārena pana itaraṃ lakkhaṇadvayampi tehi diṭṭhanti veditabbaṃ dukkhākārassa itarākāradīpanato.",
  "tika-vin06t:1807_9": "Santasukhataṇhābhiniviṭṭhattā panesaṃ dukkhalakkhaṇapubbaṅgamā desanā katāti veditabbā.",
  "tika-vin06t:1808_0": "Uruvelapāṭihāriyakathāvaṇṇanā niṭṭhitā.",
  "tika-vin06t:1809_0": "Bimbisārasamāgamakathāvaṇṇanā",
  "tika-vin06t:1810_0": "55- 7.",
  "tika-vin06t:1810_1": "Vatthukāmabhūtā itthiyo kāmitthiyo.",
  "tika-vin06t:1810_2": "Dutiyādayo assāsakā.",
  "tika-vin06t:1810_3": "Yasmā anuppanne eva bhagavati buddhakolāhalaṃ loke paṭhamameva vassasahassaṃ uppajjati.",
  "tika-vin06t:1810_4": "Brahmāno ca brāhmaṇavaṇṇaṃ abhinimminitvā vedesu sahassattayamattaṃ buddhapaṭisaṃyuttaṃ pariyattiṃ pakkhipitvā vācenti,",
  "tika-vin06t:1810_5": "bhagavato jātito paṭṭhāya ca buddhakathā lakkhaṇaññūhi brāhmaṇehi uppāditā,",
  "tika-vin06t:1810_6": "patthaṭā loke,",
  "tika-vin06t:1810_7": "tasmā yujjanti,",
  "tika-vin06t:1810_8": "na aññathā.",
  "tika-vin06t:1810_9": "“Tamaddasa bimbisāro,",
  "tika-vin06t:1810_10": "pāsādasmiṃ patiṭṭhito”tiādigāthāhi bodhisattakāle eva abhisittatā bimbisārassa siddhā.",
  "tika-vin06t:1811_0": "58.",
  "tika-vin06t:1811_1": "Idhāvuso khīṇāsavo bhikkhu pañcaṅgavippahīno hoti chaḷaṅgasamannāgato ekārakkho caturāpasseno paṇunnapaccekasacco",
  "tika-vin06t:1811_2": "samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapaññoti dasa ariyavāsā nāma.",
  "tika-vin06t:1811_3": "Rūpārūpasamāpattiyo aṭṭha nirodhasamāpatti mahākaruṇāsamāpattītipi porāṇā.",
  "tika-vin06t:1811_4": "Tattha nīvaraṇā pañcaṅgā ca.",
  "tika-vin06t:1811_5": "Chaḷaṅgupekkhā chaḷaṅgā.",
  "tika-vin06t:1811_6": "Satārakkhena ekārakkhā.",
  "tika-vin06t:1811_7": "Saṅkhāya ekaṃ paṭisevati,",
  "tika-vin06t:1811_8": "adhivāseti,",
  "tika-vin06t:1811_9": "parivajjeti,",
  "tika-vin06t:1811_10": "saṅkhāya ekaṃ vinodetīti ayaṃ caturāpasseno.",
  "tika-vin06t:1811_11": "Puthusamaṇabrāhmaṇānaṃ puthupaccekasaccāni cattāri pahīnāni,",
  "tika-vin06t:1811_12": "evaṃ paṇunnapaccekasacco.",
  "tika-vin06t:1811_13": "Kāmesanā bhavesanā pahīnā hoti,",
  "tika-vin06t:1811_14": "brahmacariyesanā paṭippassaddhā,",
  "tika-vin06t:1811_15": "evaṃ samavayasaṭṭhesano.",
  "tika-vin06t:1811_16": "Kāmabyāpādavihiṃsāsaṅkappo pahīno hoti,",
  "tika-vin06t:1811_17": "evaṃ anāvilasaṅkappo,",
  "tika-vin06t:1811_18": "sukhassa ca pahānā…pe…",
  "tika-vin06t:1811_19": "catutthaṃ jhānaṃ upasampajja viharati evaṃ suvimuttacitto hoti.",
  "tika-vin06t:1811_20": "Rāgo pahīno ucchinnamūlo…pe…",
  "tika-vin06t:1811_21": "anuppādadhammoti pajānāti, doso,",
  "tika-vin06t:1811_22": "moho anuppādadhammoti pajānāti,",
  "tika-vin06t:1811_23": "evaṃ suvimuttapaññoti.",
  "tika-vin06t:1812_0": "“Ṭhānāṭhānaṃ vipākañca, ñāṇaṃ sabbatthagāminiṃ;",
  "tika-vin06t:1813_0": "Anekadhātuyo lokaṃ, adhimuttiñca pāṇinaṃ.",
  "tika-vin06t:1814_0": "“Jānāti indriyānañca, paropariyataṃ muni;",
  "tika-vin06t:1815_0": "Jhānādisaṃkilesādi-ñāṇaṃ vijjattayaṃ tathā”ti. –",
  "tika-vin06t:1816_0": "Imāni dasa balāni.",
  "tika-vin06t:1816_1": "Asekkhaṅgāni nāma asekkhā sammādiṭṭhi…pe…",
  "tika-vin06t:1816_2": "asekkhavimutti asekkhavimuttiñāṇadassananti.",
  "tika-vin06t:1816_3": "Tattha dasamaṃ asekkhaṃ.",
  "tika-vin06t:1816_4": "Etehi dasahi cupeto pāramīhīti porāṇā.",
  "tika-vin06t:1817_0": "Bimbisārasamāgamakathāvaṇṇanā niṭṭhitā.",
  "tika-vin06t:1818_0": "Sāriputtamoggallānapabbajjākathāvaṇṇanā",
  "tika-vin06t:1819_0": "60.",
  "tika-vin06t:1819_1": "Kiṃ kāhasīti kiṃ kāhati.",
  "tika-vin06t:1819_2": "“Kiṃ karoti,",
  "tika-vin06t:1819_3": "kiṃ karosī”ti vā byañjanaṃ bahuṃ vatvāti attho.",
  "tika-vin06t:1819_4": "Paṭipādentoti nigamento.",
  "tika-vin06t:1819_5": "“Paccabyathā,",
  "tika-vin06t:1819_6": "paccabyatha”ntipi paṭhanti.",
  "tika-vin06t:1819_7": "Kappanahutehīti ettha dasakānaṃ sataṃ sahassaṃ,",
  "tika-vin06t:1819_8": "sahassānaṃ sataṃ satasahassaṃ,",
  "tika-vin06t:1819_9": "satasahassānaṃ sataṃ koṭi,",
  "tika-vin06t:1819_10": "koṭisatasahassānaṃ sataṃ pakoṭi,",
  "tika-vin06t:1819_11": "pakoṭisatasahassānaṃ sataṃ koṭipakoṭi,",
  "tika-vin06t:1819_12": "koṭipakoṭisatasahassānaṃ sataṃ nahutanti veditabbaṃ.",
  "tika-vin06t:1819_13": "Kappanahutehīti evamanusārato abbhatītaṃ nāmāti khandhakabhāṇakānaṃ pāṭhoti.",
  "tika-vin06t:1820_0": "63.",
  "tika-vin06t:1820_1": "“Kulacchedāyā”ti pāṭho,",
  "tika-vin06t:1820_2": "kulupacchedāyāti attho.",
  "tika-vin06t:1820_3": "Manussā “dhammena kira samaṇā sakyaputtiyā nayanti,",
  "tika-vin06t:1820_4": "nādhammenā”ti na puna codesunti evaṃ pāṭhasesena sambandho kātabbo.",
  "tika-vin06t:1821_0": "Ettāvatā thero nidānaṃ niṭṭhapesīti veditabbaṃ. Honti cettha –",
  "tika-vin06t:1822_0": "“Yaṃ dhammasenāpati ettha mūla-",
  "tika-vin06t:1823_0": "Ganthassa siddhikkamadassanena;",
  "tika-vin06t:1824_0": "Nidānaniṭṭhānamakaṃsu dhamma-",
  "tika-vin06t:1825_0": "Saṅgāhakā te vinayakkamaññū.",
  "tika-vin06t:1826_0": "“Nidānalīnatthapadānameva,",
  "tika-vin06t:1827_0": "Nidāniṭṭhānamidaṃ viditvā;",
  "tika-vin06t:1828_0": "Ito paraṃ ce vinayatthayutta-",
  "tika-vin06t:1829_0": "Padāni vīmaṃsanameva ñeyya”nti.",
  "tika-vin06t:1830_0": "Sāriputtamoggallānapabbajjākathāvaṇṇanā niṭṭhitā.",
  "tika-vin06t:1831_0": "Upajjhāyavattakathāvaṇṇanā",
  "tika-vin06t:1832_0": "64.",
  "tika-vin06t:1832_1": "Buddhupajjhāyakānaṃ itaresaṃ ehibhikkhūnaṃ nivāsanapārupanakappato nesaṃ visuṃ visuṃ sadisattā “dunnivatthā duppārutā anākappasampannā”ti vuttā.",
  "tika-vin06t:1832_2": "Na kevalañca itthambhūtā piṇḍāya caranti,",
  "tika-vin06t:1832_3": "apica manussānaṃ bhuñjamānānaṃ uparītiādi.",
  "tika-vin06t:1832_4": "Manussā ujjhāyanti pipāsāsahanato,",
  "tika-vin06t:1832_5": "itaresaṃ ākappasampattiyā pasannattā ca.",
  "tika-vin06t:1833_0": "65.",
  "tika-vin06t:1833_1": "Kena ko upajjhāyo gahetabboti?",
  "tika-vin06t:1833_2": "“Tadā so yassa santike pabbājito,",
  "tika-vin06t:1833_3": "etarahi yassa santike upasampadāpekkho hoti.",
  "tika-vin06t:1833_4": "Upajjhāyena ca sādhūti sampaṭicchanaṃ sandhāyā”ti kehici likhitaṃ.",
  "tika-vin06t:1833_5": "Taṃ te evaṃ jānanti “upajjhāyena ‘sāhū’tiādinā sampaṭicchite saddhivihārikassa ‘sādhu suṭṭhu sampaṭicchāmī’ti vacanaṃ kevalaṃ bhikkhūhi āciṇṇameva,",
  "tika-vin06t:1833_6": "na katthaci dissati,",
  "tika-vin06t:1833_7": "tasmā vināpi tena upajjhāyo gahitova hotī”ti.",
  "tika-vin06t:1833_8": "Tattha sāhūti sādhūti vuttaṃ hoti.",
  "tika-vin06t:1833_9": "Lahūti lahu,",
  "tika-vin06t:1833_10": "tvaṃ mama na bhāriyosīti vuttaṃ hoti.",
  "tika-vin06t:1833_11": "Opāyikanti upāyapaṭisaṃyuttaṃ,",
  "tika-vin06t:1833_12": "iminā upāyena tvaṃ me ito paṭṭhāya bhāro jātosīti attho.",
  "tika-vin06t:1833_13": "Patirūpanti anurūpaṃ te upajjhāyaggahaṇanti attho.",
  "tika-vin06t:1834_0": "66.",
  "tika-vin06t:1834_1": "Tādisameva mukhadhovanodakaṃ utumhi ekasabhāgeti.",
  "tika-vin06t:1834_2": "Ito paṭṭhāyāti “na upajjhāyassa bhaṇamānassā”ti ettha vuttana-",
  "tika-vin06t:1834_3": "kārato paṭṭhāya.",
  "tika-vin06t:1834_4": "Tena “nātidūre gantabbaṃ,",
  "tika-vin06t:1834_5": "nāccāsanne gantabba”nti ettha vuttana-",
  "tika-vin06t:1834_6": "kārena anāpattīti dīpetīti eke.",
  "tika-vin06t:1834_7": "Sacittakā ayaṃ āpatti,",
  "tika-vin06t:1834_8": "udāhu acittakāti?",
  "tika-vin06t:1834_9": "Anādariyapaccayattā sacittakā.",
  "tika-vin06t:1834_10": "Anādariyapaccayatā kathaṃ paññāyatīti ce?",
  "tika-vin06t:1834_11": "Anādariyapaccayehi saṅgahitanti.",
  "tika-vin06t:1834_12": "Pātimokkhuddese sekhiyānaṃ gaṇaparicchedākaraṇañhi khandhakapariyāpannāpattiyā saṅgaṇhanatthaṃ.",
  "tika-vin06t:1834_13": "Idaṃ pana lakkhaṇaṃ cāritteyeva veditabbaṃ,",
  "tika-vin06t:1834_14": "na vāritte akappiyamaṃsakhādanādiāpattīnaṃ acittakattā.",
  "tika-vin06t:1834_15": "Khandhakavārittānaṃ tehi saṅgaho,",
  "tika-vin06t:1834_16": "sekhiyavāritteyeva acittakehi sūpodanaviññattipaccayādīhīti ācariyo.",
  "tika-vin06t:1834_17": "Yattha yattha na-",
  "tika-vin06t:1834_18": "kārena paṭisedho karīyati,",
  "tika-vin06t:1834_19": "kiṃ sabbattha dukkaṭāpattīti? Āma.",
  "tika-vin06t:1834_20": "Yattha aṭṭhakathāya nayo na dassito,",
  "tika-vin06t:1834_21": "tattha sabbattha.",
  "tika-vin06t:1834_22": "Parato hi aṭṭhakathāyaṃ “sace pana kāḷavaṇṇakatā vā sudhābaddhā vā hoti nirajamattikā,",
  "tika-vin06t:1834_23": "tathārūpāya bhūmiyā ṭhapetuṃ vaṭṭatī”tiādinā nayena nayo dassito.",
  "tika-vin06t:1835_0": "Etthāha –",
  "tika-vin06t:1835_1": "yasmā pāḷiyaṃyeva “sace upajjhāyassa anabhirati uppannā hoti,",
  "tika-vin06t:1835_2": "diṭṭhigataṃ uppannaṃ hotī”ti bhagavato vacanavasena aṭṭhakathāyaṃ vuttanayo yuttoti dassetuṃ “nātidūre nāccāsanne”ti ettha ko bhagavato vacanalesoti? Vuccate –",
  "tika-vin06t:1835_3": "“paṭhamataraṃ āgantvā āsanaṃ paññāpetabba”ntiādīni vadanti desaniyamanato.",
  "tika-vin06t:1835_4": "Upajjhāyena anumataṃyeva paṭhamagamananti ce? Na,",
  "tika-vin06t:1835_5": "asiddhattā,",
  "tika-vin06t:1835_6": "siddhepi yathāvuttanayasiddhito ca.",
  "tika-vin06t:1835_7": "Na hi vārittassa anumati anāpattikarā hoti,",
  "tika-vin06t:1835_8": "evaṃ santepi vicāretvā gahetabbaṃ.",
  "tika-vin06t:1835_9": "Koṭṭhakanti dvārakoṭṭhakaṃ.",
  "tika-vin06t:1835_10": "Na nissajjitabbaṃ,",
  "tika-vin06t:1835_11": "na nidahitabbaṃ vā.",
  "tika-vin06t:1836_0": "Upajjhāyavattakathāvaṇṇanā niṭṭhitā.",
  "tika-vin06t:1837_0": "Nasammāvattanādikathāvaṇṇanā",
  "tika-vin06t:1838_0": "68.",
  "tika-vin06t:1838_1": "Adhimattaṃ gehassitapemaṃ na hotīti ettha gehassitapemaṃ na akusalamicceva daṭṭhabbaṃ khīṇāsavānampi sādhāraṇattā imassa lakkhaṇassa.",
  "tika-vin06t:1838_2": "Na khīṇāsavānaṃ asammāvattanābhāvatoti ce? Na,",
  "tika-vin06t:1838_3": "tesaṃ na paṇāmetabbaṃ taṃsamannāgamanasiddhito,",
  "tika-vin06t:1838_4": "tasmā “mamesa bhāro”ti mamattakaraṇaṃ tattha pemanti veditabbaṃ.",
  "tika-vin06t:1838_5": "“Eko vattasampanno…pe…",
  "tika-vin06t:1838_6": "tesaṃ anāpattī’ti ettha viya sace eko vattasampanno bhikkhu ‘bhante,",
  "tika-vin06t:1838_7": "tumhe appossukkā hotha,",
  "tika-vin06t:1838_8": "ahaṃ tumhākaṃ saddhivihārikaṃ,",
  "tika-vin06t:1838_9": "antevāsikaṃ vā gilānaṃ vā upaṭṭhahissāmi,",
  "tika-vin06t:1838_10": "ovaditabbaṃ ovadissāmi,",
  "tika-vin06t:1838_11": "iti karaṇīyesu ussukkaṃ āpajjissāmī’ti vadati,",
  "tika-vin06t:1838_12": "te evāsaddhivihārikādayo ‘bhante,",
  "tika-vin06t:1838_13": "tumheva kevalaṃ appossukkā hothā’ti vadanti,",
  "tika-vin06t:1838_14": "vattaṃ vā na sādiyanti,",
  "tika-vin06t:1838_15": "tato paṭṭhāya ācariyupajjhāyānaṃ anāpattī”ti vuttaṃ.",
  "tika-vin06t:1839_0": "Nasammāvattanādikathāvaṇṇanā niṭṭhitā.",
  "tika-vin06t:1840_0": "Rādhabrāhmaṇavatthukathāvaṇṇanā",
  "tika-vin06t:1841_0": "73.",
  "tika-vin06t:1841_1": "“Pūtimuttanti muttaṃ pūtikāyo viyā”ti vatvāpi “pūtibhāvena muttaṃ paṭinissaṭṭhaṃ bhesajjaṃ pūtimuttabhesajja”nti likhitaṃ.",
  "tika-vin06t:1841_2": "Sabbattha itthannāmoti ekova na-",
  "tika-vin06t:1841_3": "kāro hoti.",
  "tika-vin06t:1842_0": "Rādhabrāhmaṇavatthukathāvaṇṇanā niṭṭhitā.",
  "tika-vin06t:1843_0": "Ācariyavattakathāvaṇṇanā",
  "tika-vin06t:1844_0": "76.",
  "tika-vin06t:1844_1": "“Āyasmato nissāya vacchāmī”ti vuttaṃ.",
  "tika-vin06t:1844_2": "“Āyasmato ovādaṃ nissāya vasāmī”ti pāṭhasesavasena veditabbā.",
  "tika-vin06t:1844_3": "Nissāyāti vā nissayā,",
  "tika-vin06t:1844_4": "nissayenāti vuttaṃ hoti.",
  "tika-vin06t:1844_5": "Āyasmatoti vā upayogatthe sāmivacanaṃ.",
  "tika-vin06t:1845_0": "Ācariyavattakathāvaṇṇanā niṭṭhitā.",
  "tika-vin06t:1846_0": "Nissayapaṭippassaddhikathāvaṇṇanā",
  "tika-vin06t:1847_0": "83.",
  "tika-vin06t:1847_1": "Disaṃ gatoti tattha dhuranikkhittavāso hutvā tirogāmaṃ gato.",
  "tika-vin06t:1847_2": "Yattha nissayo labbhati,",
  "tika-vin06t:1847_3": "tattha gantabbanti etthāpi upajjhāye vuttanayeneva “katipāhena gamissāmī”ti gamane cesa ussāho rakkhati.",
  "tika-vin06t:1847_4": "Mā idha paṭikkamīti mā idha gaccha.",
  "tika-vin06t:1847_5": "Sabhāgā nāma upajjhāyassa sissā.",
  "tika-vin06t:1847_6": "Tattha nissayaṃ gahetvā.",
  "tika-vin06t:1847_7": "Yadi evaṃ ko visesoti ce?",
  "tika-vin06t:1847_8": "Tena idaṃ vuccati “appeva nāma khameyyā”ti.",
  "tika-vin06t:1847_9": "Vasituṃ vaṭṭatīti upajjhāyena pariccattattā upajjhāyasamodhānaṃ niratthakanti attho.",
  "tika-vin06t:1847_10": "Sace upajjhāyo cirena anuggahetukāmo hoti,",
  "tika-vin06t:1847_11": "tato paṭṭhāya upajjhāyova nissayo.",
  "tika-vin06t:1847_12": "Upajjhāyo ce alajjī hoti,",
  "tika-vin06t:1847_13": "saddhivihārikena anekakkhattuṃ vāretvā aviramantaṃ upajjhāyaṃ pahāya vināpi nissayapaṇāmanena aññassa santike nissayaṃ gahetvā vasitabbaṃ.",
  "tika-vin06t:1847_14": "Upajjhāyassa ce liṅgaṃ parivattati,",
  "tika-vin06t:1847_15": "ekadivasampi na rakkhati.",
  "tika-vin06t:1847_16": "Pakkhapaṇḍako ce hoti,",
  "tika-vin06t:1847_17": "nissayajātiko ce “upajjhāyassa sukkapakkhaṃ āgamehī”ti vadati,",
  "tika-vin06t:1847_18": "sayameva vā āgameti, vaṭṭati.",
  "tika-vin06t:1847_19": "Upajjhāyo ce ukkhepaniyakammakato hoti,",
  "tika-vin06t:1847_20": "nānāsaṃvāsakabhūmiyaṃ ṭhitattā nissayo paṭippassambhati.",
  "tika-vin06t:1847_21": "Sammāvattantaṃ pana passitvā kammapaṭippassaddhiṃ āgametuṃ labhati.",
  "tika-vin06t:1847_22": "Mānattācārī ce hoti,",
  "tika-vin06t:1847_23": "abbhānaṃ āgametabbaṃ.",
  "tika-vin06t:1847_24": "Dīghaṃ ce parivāsaṃ carati,",
  "tika-vin06t:1847_25": "aññassa santike nissayo gahetabbo,",
  "tika-vin06t:1847_26": "upajjhāyasamodhānaṃ appamāṇaṃ.",
  "tika-vin06t:1847_27": "Parivāsamānattacārinā hi na nissayo dātabbo.",
  "tika-vin06t:1847_28": "Yaṃ pana pārivāsikakkhandhakaṭṭhakathāyaṃ vuttaṃ “saddhivihārikānampi sādiyantassa dukkaṭamevā”tiādi,",
  "tika-vin06t:1847_29": "taṃ yathāvuttamatthaṃ sādheti eva.",
  "tika-vin06t:1847_30": "Yaṃ pana vuttaṃ “sace saddhāpabbajitā kulaputtā ‘tumhe, bhante,",
  "tika-vin06t:1847_31": "vinayakammamattaṃ karothā”ti vatvā vattaṃ karontiyeva,",
  "tika-vin06t:1847_32": "gāmappavesanaṃ āpucchantiyeva,",
  "tika-vin06t:1847_33": "taṃ vāritakālato paṭṭhāya anāpattī”ti.",
  "tika-vin06t:1847_34": "Taṃ vattasādiyanapaccayā dukkaṭābhāvamattadīpanatthaṃ,",
  "tika-vin06t:1847_35": "saddhivihārikānaṃ sāpekkhataṃ vā sandhāya vuttanti veditabbaṃ.",
  "tika-vin06t:1847_36": "Tasmā te ce upajjhāyena vāritānurūpameva paṭipajjanti,",
  "tika-vin06t:1847_37": "nissayo tesaṃ paṭippassaddhoti siddhaṃ hoti.",
  "tika-vin06t:1848_0": "Dve leḍḍupāte atikkamitvā nivattatīti “ettāvatā disāpakkanto nāma hoti,",
  "tika-vin06t:1848_1": "tasmā antevāsike anikkhittadhurepi nissayo paṭippassambhati.",
  "tika-vin06t:1848_2": "Ācariyupajjhāyā dve leḍḍupāte anatikkamma leḍḍupātadvayabbhantare tirovihārepi parikkhitte,",
  "tika-vin06t:1848_3": "aparikkhitte vā vasituṃ vaṭṭatī”ti likhitaṃ.",
  "tika-vin06t:1848_4": "Aparikkhitteyevāti no takkoti ācariyo,",
  "tika-vin06t:1848_5": "ettha pana aparikkhittassa parikkhepārahaṭṭhānato vimutte aññasmiṃ vihāre vasantīti adhippāyo.",
  "tika-vin06t:1848_6": "Vihāroti cettha “tādisassa vihārassa ante ṭhitā ekā kuṭikā adhippetāti upatissatthero”ti vuttaṃ.",
  "tika-vin06t:1848_7": "Tattha “sace ubhopi ācariyantevāsikā kenaci…pe…",
  "tika-vin06t:1848_8": "nissayo na paṭippassambhatī”ti iminā sāmaññato vuttena aṭṭhakathāvacanena dhammasirittheravādo sameti.",
  "tika-vin06t:1848_9": "Aparikkhitte vāti dvinnaṃ leḍḍupātānaṃ anto parikkhitto vā hoti aparikkhitto vā.",
  "tika-vin06t:1848_10": "“Bahisīma”nti ca vuttattā antovihārasīmāyaṃ dve leḍḍupāte atikkamitvāpi vasituṃ vaṭṭatīti siddhattā pana upatissattheravādo na sameti.",
  "tika-vin06t:1848_11": "Ekāvāse hi parikkhitte vā aparikkhitte vā antamaso antotiyojanepi vasato nissayo na paṭippassambhati.",
  "tika-vin06t:1848_12": "So ca upacārasīmāya paricchinno,",
  "tika-vin06t:1848_13": "sā ca upacārasīmā parikkhittassa vihārassa parikkhepena aparikkhittassa parikkhepārahaṭṭhānena paricchinno ekāvāso.",
  "tika-vin06t:1849_0": "Uposathakkhandhake ekāvāsavimatiyaṃ sīmāya anuññātattāti ce? Na,",
  "tika-vin06t:1849_1": "cīvarakkhandhakaṭṭhakathāya vicāritattā.",
  "tika-vin06t:1849_2": "Yathāha “sīmaṭṭhakasaṅgho bhājetvā gaṇhātū”ti.",
  "tika-vin06t:1849_3": "Katarasīmāya bhājetabbaṃ?",
  "tika-vin06t:1849_4": "Mahāsivatthero kirāha “avippavāsasīmāyā”ti.",
  "tika-vin06t:1849_5": "Tato naṃ āhaṃsu “avippavāsasīmā nāma tiyojanāpi hoti,",
  "tika-vin06t:1849_6": "evaṃ sante tiyojane ṭhitā lābhaṃ gaṇhissanti,",
  "tika-vin06t:1849_7": "tiyojane ṭhatvā āgantukavattaṃ pūretvā ārāmaṃ pavisitabbaṃ bhavissati,",
  "tika-vin06t:1849_8": "gamiko tiyojanaṃ gantvā senāsanaṃ āpucchissati,",
  "tika-vin06t:1849_9": "nissayapaṭippannassa tiyojanātikkame nissayo paṭippassambhissati,",
  "tika-vin06t:1849_10": "pārivāsikena tiyojanaṃ atikkamitvā aruṇaṃ uṭṭhāpetabbaṃ bhavissati,",
  "tika-vin06t:1849_11": "bhikkhuniyā tiyojane ṭhatvā ārāmappavesanā āpucchitabbā bhavissati,",
  "tika-vin06t:1849_12": "sabbametaṃ upacārasīmāparicchedavasena kātuṃ vaṭṭatīti.",
  "tika-vin06t:1849_13": "Tasmā antoupacārasīmāya leḍḍupātadvayaṃ atikkamitvāpi vasato nissayo tiyojanātikkame nissayo na paṭippassambhatīti siddhaṃ.",
  "tika-vin06t:1849_14": "Kāmañcettha upacārasīmāya tiyojanappamāṇāya,",
  "tika-vin06t:1849_15": "atirekāya vā yathāvuttadosappasaṅgo siyāti.",
  "tika-vin06t:1849_16": "Sā hi āvāsesu vaḍḍhantesu vaḍḍhati,",
  "tika-vin06t:1849_17": "parihāyantesu parihāyatīti vuttattā,",
  "tika-vin06t:1849_18": "tasmā tādisassa vihārassa ante ṭhitā ekā kuṭi vihāroti idhādhippetā.",
  "tika-vin06t:1849_19": "Sāpi tasseva vihārassa kuṭikāva hotīti katvā so āvāso hoti.",
  "tika-vin06t:1849_20": "Nānāvāso eva ce adhippeto,",
  "tika-vin06t:1849_21": "“ante ṭhitā kuṭikā”ti na vattabbaṃ.",
  "tika-vin06t:1849_22": "Dvinnaṃ leḍḍupātānaṃ abbhantare pana aparikkhitte nānāvāse nissayo na paṭippassambhatīti yvāyaṃ “no takko”ti vutto,",
  "tika-vin06t:1849_23": "so tādise nānāvāse senāsanaggāhassa appaṭippassaddhinayena vutto.",
  "tika-vin06t:1849_24": "Senāsanaggāho hi “gahaṇena gahaṇaṃ ālayo paṭippassambhatī”ti lakkhaṇattā itarattha paṭippassambhati.",
  "tika-vin06t:1849_25": "Tatrāyaṃ pāḷi “tena kho pana samayena āyasmā upanando sakyaputto eko dvīsu āvāsesu vassaṃ vasi…pe… detha,",
  "tika-vin06t:1849_26": "bhikkhave,",
  "tika-vin06t:1849_27": "moghapurisassa ekādhippāya”nti.",
  "tika-vin06t:1849_28": "Aṭṭhakathāyañcassa evaṃ vuttaṃ “idañca nānālābhehi nānūpacārehi ekasīmavihārehi kathitaṃ,",
  "tika-vin06t:1849_29": "nānāsīmavihāre pana senāsanaggāho paṭippassambhatī”ti.",
  "tika-vin06t:1849_30": "Aparikkhittā nānāvāsā ekūpacārasaṅkhyaṃ gacchanti.",
  "tika-vin06t:1849_31": "Parikkhittañca ekūpacāraṃ aparikkhittasaṅkhyaṃ gacchati.",
  "tika-vin06t:1849_32": "Ettāvatā leḍḍupātadvayabbhantare aparikkhitte aññasmiṃ vihāre vasato nissayo pana na paṭippassambhati,",
  "tika-vin06t:1849_33": "parikkhitte paṭippassambhati evāti ayamattho sādhitoti. Etthāha –",
  "tika-vin06t:1849_34": "dve leḍḍupāte atikkamitvāva satopi nissayo na paṭippassambhati.",
  "tika-vin06t:1849_35": "Vuttañhi nissaggiyaṭṭhakathāyaṃ “sace gacchantānaṃyeva asampattesu daharesu aruṇaṃ uggacchati,",
  "tika-vin06t:1849_36": "cīvaraṃ nissaggiyaṃ hoti,",
  "tika-vin06t:1849_37": "nissayo pana na paṭippassambhatī”ti ? Vuccate –",
  "tika-vin06t:1849_38": "taṃ upajjhāyena samāgame saussāhatāya vuttaṃ.",
  "tika-vin06t:1849_39": "Idha dhuvavāsaṃ sandhāya,",
  "tika-vin06t:1849_40": "tasmā aññamaññaṃ na vilomenti.",
  "tika-vin06t:1849_41": "Keci pana “dve leḍḍupātaṃ atikkammāti idaṃ devasikaṃ ārocetvā vasanavasena vutta”nti vadanti,",
  "tika-vin06t:1849_42": "taṃ tesaṃ matimattamevāti mama takko.",
  "tika-vin06t:1849_43": "Devasikaṃ ārocetvā vatthabbanti hi neva pāḷiyaṃ na aṭṭhakathāyaṃ dissati,",
  "tika-vin06t:1849_44": "tañca pana apakataññūhi āciṇṇanti veditabbaṃ.",
  "tika-vin06t:1850_0": "Nissayapaṭippassaddhikathāvaṇṇanā niṭṭhitā.",
  "tika-vin06t:1851_0": "Upasampādetabbapañcakakathāvaṇṇanā",
  "tika-vin06t:1852_0": "84.",
  "tika-vin06t:1852_1": "Na asekkhena sīlakkhandhenātiādi “attānameva paṭhamaṃ,",
  "tika-vin06t:1852_2": "patirūpe nivesaye”ti vacanavasena vuttaṃ,",
  "tika-vin06t:1852_3": "na āpattiaṅgavasena.",
  "tika-vin06t:1852_4": "Nīlasamāyogato nīlaṃ viya vuttaṃ “asekkhena vimuttiñāṇadassanakkhandhenā”ti.",
  "tika-vin06t:1852_5": "Adhisīle sīlavipanno nāma āpajjitvā avuṭṭhito.",
  "tika-vin06t:1853_0": "Upasampādetabbapañcakakathāvaṇṇanā niṭṭhitā.",
  "tika-vin06t:1854_0": "Aññatitthiyapubbavatthukathāvaṇṇanā",
  "tika-vin06t:1855_0": "86.",
  "tika-vin06t:1855_1": "Yo so aññatitthiyapubboti ettha dve atthavikappā –",
  "tika-vin06t:1855_2": "tassa pasūrassa bhikkhubhāvaṃ sandhāya aññatitthiyapubbo,",
  "tika-vin06t:1855_3": "so bhikkhu taṃyeva titthāyatanaṃ saṅkamīti ayameko attho.",
  "tika-vin06t:1855_4": "Evaṃ titthiyapakkantako puna gihivesena āgato aññatitthiyapubbo,",
  "tika-vin06t:1855_5": "so āgato na upasampādetabboti ayameko attho.",
  "tika-vin06t:1855_6": "Taṃ aññatitthiyapakkantakaṃ ṭhapetvā “yo so,",
  "tika-vin06t:1855_7": "bhikkhave,",
  "tika-vin06t:1855_8": "aññatitthiyapubbo”ti ettha na gihivesadhāraṇova pubbasaddena vutto,",
  "tika-vin06t:1855_9": "kintu tasmiṃ attano yathāsamādinnatitthiyavese ṭhitopi.",
  "tika-vin06t:1855_10": "Diṭṭhivasena atitthiyabhūtattā atitthiyapubbo,",
  "tika-vin06t:1855_11": "so panāgato vibbhanto āgacchati,",
  "tika-vin06t:1855_12": "tassa parivāsadānakiccaṃ natthi.",
  "tika-vin06t:1855_13": "Kiṃ imassa aññatitthiyapubbassa bhikkhuvesaṃ gahetvā saraṇagamanena sāmaṇerapabbajjā jātā,",
  "tika-vin06t:1855_14": "na jātāti?",
  "tika-vin06t:1855_15": "Kiñcettha yadi jātā, “yo so,",
  "tika-vin06t:1855_16": "bhikkhave,",
  "tika-vin06t:1855_17": "aññopi aññatitthiyapubbo imasmiṃ dhammavinaye ākaṅkhati pabbajjaṃ,",
  "tika-vin06t:1855_18": "ākaṅkhati upasampadaṃ,",
  "tika-vin06t:1855_19": "tassa cattāro māse parivāso dātabbo”ti vacanaṃ virujjhati.",
  "tika-vin06t:1855_20": "Atha na jātā,",
  "tika-vin06t:1855_21": "parivāsakammavācāya pabbajjāya aparāmasanaṃ virujjhatīti.",
  "tika-vin06t:1855_22": "Tattha mahāvihāravāsino “sāmaṇerasseva sato parivāso dātabbo”ti vadanti.",
  "tika-vin06t:1855_23": "Itare tathā na vadanti.",
  "tika-vin06t:1855_24": "Te hi “evaṃ ārādhako kho bhikkhave aññatitthiyapubbo āgato upasampādetabbo’ti suttapadaṃ pariharitabbaṃ,",
  "tika-vin06t:1855_25": "pure ca pacchā ca ‘aññatitthiyapubbo’ti vacanasāmaññato na sāmaṇero jātoti ce,",
  "tika-vin06t:1855_26": "yadi evaṃ apabbājetvāva upasampādetabboti āpajjati.",
  "tika-vin06t:1855_27": "Tato ca sabbapaṭhamaṃ vuttasuttaṃ virujjhati.",
  "tika-vin06t:1855_28": "‘Titthāyatanaṃ saṅkanto’ti pāṭhopi na sundaraṃ.",
  "tika-vin06t:1855_29": "Pāṇātipātādīsu aññataraṃ sace bhindati,",
  "tika-vin06t:1855_30": "cattāro māse paripuṇṇepi puna paripūretabbaṃ viya dissati.",
  "tika-vin06t:1855_31": "Vuttampi tassa saṃvaraṃ bhikkhukaraṇatthāya anuññātattā sīle vattabbaṃ natthī”ti vadanti,",
  "tika-vin06t:1855_32": "vicāretvā gahetabbaṃ.",
  "tika-vin06t:1855_33": "Saraṇāni sace bhijjanti sāmaṇerasseva.",
  "tika-vin06t:1856_0": "Aññatitthiyapubbavatthukathāvaṇṇanā niṭṭhitā.",
  "tika-vin06t:1857_0": "Pañcābādhavatthukathāvaṇṇanā",
  "tika-vin06t:1858_0": "88.",
  "tika-vin06t:1858_1": "Nakhapiṭṭhīti cūḷaṅgulinakhapiṭṭhi adhippetā.",
  "tika-vin06t:1858_2": "“Paṭicchanne nakhapiṭṭhito mahantampi vaṭṭati,",
  "tika-vin06t:1858_3": "evaṃ sesesupī”ti keci vadanti,",
  "tika-vin06t:1858_4": "taṃ aṭṭhakathāya na sameti viya.",
  "tika-vin06t:1858_5": "Padumakaṇṇikāpi āruḷhe rattapadumavaṇṇacitraṃ.",
  "tika-vin06t:1859_0": "Pañcābādhavatthukathāvaṇṇanā niṭṭhitā.",
  "tika-vin06t:1860_0": "Coravatthukathāvaṇṇanā",
  "tika-vin06t:1861_0": "91- 2.",
  "tika-vin06t:1861_1": "Dhammasāmīti yasmā sayaṃ dhammasāmī,",
  "tika-vin06t:1861_2": "tasmā bhikkhūhi apabbājetabbakampi coraṃ aṅgulimālaṃ pabbājetvā āyatiṃ evamāhāti attho.",
  "tika-vin06t:1861_3": "Pāḷipotthakesu “kharabhedako”tipi likhitaṃ.",
  "tika-vin06t:1861_4": "Sannisinnāsūti vūpasantāsu.",
  "tika-vin06t:1862_0": "Coravatthukathāvaṇṇanā niṭṭhitā.",
  "tika-vin06t:1863_0": "Iṇāyikadāsavatthukathāvaṇṇanā",
  "tika-vin06t:1864_0": "96.",
  "tika-vin06t:1864_1": "Passa me pattacīvaramattaṃ,",
  "tika-vin06t:1864_2": "ahaṃ idaṃ dassāmīti sāmīci,",
  "tika-vin06t:1864_3": "yato natthi āpatti.",
  "tika-vin06t:1864_4": "Upaḍḍhupaḍḍhanti thokaṃ thokaṃ.",
  "tika-vin06t:1865_0": "97.",
  "tika-vin06t:1865_1": "Desacārittanti sāvanapaṇṇāropanādi taṃ taṃ desacārittaṃ.",
  "tika-vin06t:1865_2": "“Devadāsiputte vaṭṭatī”ti likhitaṃ.",
  "tika-vin06t:1865_3": "“Ārāmikaṃ ce pabbājetukāmo,",
  "tika-vin06t:1865_4": "aññamekaṃ datvā pabbājetabba”nti vuttaṃ.",
  "tika-vin06t:1865_5": "Mahāpaccarivādassa ayamidha adhippāyo.",
  "tika-vin06t:1865_6": "“Bhikkhusaṅghassa ārāmike demā”ti dinnattā na te tesaṃ dāsā.",
  "tika-vin06t:1865_7": "“Ārāmiko ca neva dāso na bhujissoti vattabbato na dāso”ti likhitaṃ.",
  "tika-vin06t:1865_8": "Takkāsiñcanaṃ sīhaḷadīpe cārittaṃ.",
  "tika-vin06t:1865_9": "Te ca pabbājetabbā saṅghassārāmikattā.",
  "tika-vin06t:1865_10": "Nissāmikaṃ dāsaṃ attanāpi bhujissaṃ kātuṃ labhati.",
  "tika-vin06t:1865_11": "“Dāsassa pabbajitvā attano sāmike disvā palāyantassa āpatti natthīti vadantī”ti ca likhitaṃ.",
  "tika-vin06t:1865_12": "Attano vā dāso assa bhikkhunoti attho.",
  "tika-vin06t:1865_13": "Nissāmikassa dāsassa rājā sāmi,",
  "tika-vin06t:1865_14": "tasmā rājānaṃ vā tasmiṃ gāme manusse vā āpucchitvā pabbājetabboti eke.",
  "tika-vin06t:1865_15": "“Bhujissaṃ katvā”ti likhitaṃ.",
  "tika-vin06t:1865_16": "Tassa parihāraṃ bhaṇanti “yathā bhujisso hoti,",
  "tika-vin06t:1865_17": "tathā kattabbo”ti.",
  "tika-vin06t:1865_18": "Evaṃ saṅkappena vatvā “payojanaṃ natthī”ti kehici likhitaṃ.",
  "tika-vin06t:1865_19": "Bhujissaṃ kātumeva vaṭṭatīti “sace passanti,",
  "tika-vin06t:1865_20": "anubandhissantī”ti vuttaṃ.",
  "tika-vin06t:1865_21": "Āpatti natthi.",
  "tika-vin06t:1865_22": "“Asuddhā kira metipi taṃ sandhāyeva vutta”nti vadanti.",
  "tika-vin06t:1866_0": "Iṇāyikadāsavatthukathāvaṇṇanā niṭṭhitā.",
  "tika-vin06t:1867_0": "Kammārabhaṇḍuvatthādikathāvaṇṇanā",
  "tika-vin06t:1868_0": "98.",
  "tika-vin06t:1868_1": "Kammārabhaṇḍūti ettha dārako cūḷāmattaṃ ṭhapetvā āgacchati,",
  "tika-vin06t:1868_2": "tasmā āpucchituṃ labhati.",
  "tika-vin06t:1868_3": "Tañce so vā añño vā avaharati,",
  "tika-vin06t:1868_4": "doso natthi.",
  "tika-vin06t:1868_5": "“Kesamassuorohanaṃ akatvā asatiyā saraṇāni datvā pabbājeti,",
  "tika-vin06t:1868_6": "ruhatevā”ti vadanti.",
  "tika-vin06t:1869_0": "101- 3.",
  "tika-vin06t:1869_1": "Ettha kule.",
  "tika-vin06t:1869_2": "“Ubhayāni kho panassa…pe…",
  "tika-vin06t:1869_3": "anubyañjanasoti sabbopāyaṃ pabhedo mātikāṭṭhakathāyaṃ ñāto hotī”ti ca “āpattiṃ jānātīti pāṭhe avattamānepi idaṃ nāma katvā idaṃ āpajjatīti jānāti ce,",
  "tika-vin06t:1869_4": "vaṭṭatī”ti ca likhitaṃ.",
  "tika-vin06t:1869_5": "“Tañca kho tato pubbe pāṭhe paguṇe kateti gahetabbaṃ,",
  "tika-vin06t:1869_6": "ācariyupajjhāyānampi eseva nayo”ti vuttaṃ.",
  "tika-vin06t:1870_0": "Kammārabhaṇḍuvatthādikathāvaṇṇanā niṭṭhitā.",
  "tika-vin06t:1871_0": "Rāhulavatthukathāvaṇṇanā",
  "tika-vin06t:1872_0": "105.",
  "tika-vin06t:1872_1": "“Aṅgārino dāni dumā bhadante”tiādīhi saṭṭhimattāhi.",
  "tika-vin06t:1872_2": "Dassehi iti maṃ āṇāpesi.",
  "tika-vin06t:1872_3": "Ettha iti-",
  "tika-vin06t:1872_4": "saddo āharitabbo.",
  "tika-vin06t:1872_5": "Pokkharavassanti pokkharapattavaṇṇaṃ udakaṃ,",
  "tika-vin06t:1872_6": "tamhi vassante temitukāmāva tementi.",
  "tika-vin06t:1872_7": "Uṇhīsato paṭṭhāyāti muddhato paṭṭhāya.",
  "tika-vin06t:1873_0": "“Siniddhanīlamudukuñcitakeso,",
  "tika-vin06t:1874_0": "Sūriyanimmalatalābhinalāṭo;",
  "tika-vin06t:1875_0": "Yuttatuṅgamudukāyatanāso,",
  "tika-vin06t:1876_0": "Raṃsijālavitato narasīho”ti. –",
  "tika-vin06t:1877_0": "Ādigāthāhi. Atha vā –",
  "tika-vin06t:1878_0": "“Cakkavaraṅkitarattasupādo,",
  "tika-vin06t:1879_0": "Lakkhaṇamaṇḍitaāyatapaṇhi;",
  "tika-vin06t:1880_0": "Cāmarachattavibhūsitapādo,",
  "tika-vin06t:1881_0": "Esa hi tuyha pitā narasīho.",
  "tika-vin06t:1882_0": "“Sakyakumāravaro sukhumālo,",
  "tika-vin06t:1883_0": "Lakkhaṇacittikapuṇṇasarīro;",
  "tika-vin06t:1884_0": "Lokahitāya gato naravīro,",
  "tika-vin06t:1885_0": "Esa hi tuyha pitā narasīho.",
  "tika-vin06t:1886_0": "“Puṇṇasasaṅkanibho mukhavaṇṇo,",
  "tika-vin06t:1887_0": "Devanarāna piyo naranāgo;",
  "tika-vin06t:1888_0": "Mattagajindavilāsitagāmī,",
  "tika-vin06t:1889_0": "Esa hi tuyha pitā narasīho.",
  "tika-vin06t:1890_0": "“Khattiyasambhavaaggakulīno,",
  "tika-vin06t:1891_0": "Devamanussanamassitapādo;",
  "tika-vin06t:1892_0": "Sīlasamādhipatiṭṭhitacitto,",
  "tika-vin06t:1893_0": "Esa hi tuyha pitā narasīho.",
  "tika-vin06t:1894_0": "“Āyatayuttasusaṇṭhitanāso,",
  "tika-vin06t:1895_0": "Gopakhumo abhinīlasunetto;",
  "tika-vin06t:1896_0": "Indadhanū abhinīlabhamūko,",
  "tika-vin06t:1897_0": "Esa hi tuyha pitā narasīho.",
  "tika-vin06t:1898_0": "“Vaṭṭasuvaṭṭasusaṇṭhitagīvo,",
  "tika-vin06t:1899_0": "Sīhahanū migarājasarīro;",
  "tika-vin06t:1900_0": "Kañcanasucchaviuttamavaṇṇo,",
  "tika-vin06t:1901_0": "Esa hi tuyha pitā narasīho.",
  "tika-vin06t:1902_0": "“Suddhasugambhīramañjusaghoso,",
  "tika-vin06t:1903_0": "Hiṅgulabaddhasurattasujivho;",
  "tika-vin06t:1904_0": "Vīsati vīsati setasudanto,",
  "tika-vin06t:1905_0": "Esa hi tuyha pitā narasīho.",
  "tika-vin06t:1906_0": "“Añjanavaṇṇasunīlasukeso,",
  "tika-vin06t:1907_0": "Kañcanapaṭṭavisuddhanalāṭo;",
  "tika-vin06t:1908_0": "Osadhipaṇḍarasuddhasuuṇṇo,",
  "tika-vin06t:1909_0": "Esa hi tuyha pitā narasīho.",
  "tika-vin06t:1910_0": "“Gacchatinīlapathe viya cando,",
  "tika-vin06t:1911_0": "Tāragaṇāpariveṭhitarūpo;",
  "tika-vin06t:1912_0": "Sāvakamajjhagato samaṇindo,",
  "tika-vin06t:1913_0": "Esa hi tuyha pitā narasīho”ti. –",
  "tika-vin06t:1914_0": "Imāhi.",
  "tika-vin06t:1915_0": "Uddiṭṭheti evaṃ caritabbanti attano,",
  "tika-vin06t:1915_1": "“uttiṭṭhe”ti dhammapadapāṭho.",
  "tika-vin06t:1915_2": "Dhammanti sapadānacārikavattaṃ.",
  "tika-vin06t:1915_3": "Anesanaṃ vajjetvā sucaritaṃ care.",
  "tika-vin06t:1916_0": "Kesavissajjananti pañcasikhākāraṃ vajjetvā ekasikhākāraṃ.",
  "tika-vin06t:1916_1": "Paṭṭabandhoti ettha paṭṭoti tasmiṃ kule āciṇṇo alaṅkāraviseso.",
  "tika-vin06t:1916_2": "Gharamaṅgalanti gharamaho.",
  "tika-vin06t:1916_3": "Chattamaṅgalanti yuvarājachattapaṭṭi.",
  "tika-vin06t:1916_4": "Vaṭṭānugatanti kilesavaṭṭānugataṃ.",
  "tika-vin06t:1916_5": "Vighātapaccayattā savighātakaṃ.",
  "tika-vin06t:1916_6": "Thero rādhaṃ brāhmaṇaṃ pubbe pabbajitvā kasmā idāni “kathāhaṃ, bhante,",
  "tika-vin06t:1916_7": "rāhulaṃ pabbājemī”ti āhāti ce?",
  "tika-vin06t:1916_8": "Tattha upasampadāpaṭikkhepo adhippeto,",
  "tika-vin06t:1916_9": "tasmā “bhagavā upasampadameva paṭikkhipi,",
  "tika-vin06t:1916_10": "idāni anāgate saṃsayāpanayanādhippāyo bhagavā”ti ñatvā āha.",
  "tika-vin06t:1916_11": "Cittasamuṭṭhānarūpavasena “aṭṭhimiñjaṃ āhaccā”ti vuttaṃ kira.",
  "tika-vin06t:1916_12": "Buddhānaṃ,",
  "tika-vin06t:1916_13": "cakkavattīnañca byattādivasena nānattaṃ veditabbaṃ,",
  "tika-vin06t:1916_14": "aññathā nandādayopi pabbajitvā buddhā siyuṃ “sace pabbajati,",
  "tika-vin06t:1916_15": "buddho hotī”ti vacanato.",
  "tika-vin06t:1917_0": "Pesetvā dassetuṃ vaṭṭati,",
  "tika-vin06t:1917_1": "āpucchissāmāti pabbājetuṃ vaṭṭatīti ca idaṃ yasmā videsappatto nāma lokasaṅketenāpi mātāpituvāsato mutto serivihārīti vuccati,",
  "tika-vin06t:1917_2": "tasmāssa te asantapakkhe ṭhitā viya hontīti katvā “na tassa pabbajjācariye vā appasādaṃ karontī”ti evaṃ vuttaṃ naṭṭhameva.",
  "tika-vin06t:1917_3": "Pabbajitā samagatikāti lokavohāro.",
  "tika-vin06t:1917_4": "Teneva cettha dukkhappattādinā desantaragamanañca samagatikaṃ kataṃ.",
  "tika-vin06t:1917_5": "Videsaṃ gantvāti cettha videso nāma mātāpituvāsato añño deso,",
  "tika-vin06t:1917_6": "na uppattidesato.",
  "tika-vin06t:1917_7": "Byañjanattho eva ce pamāṇaṃ, na yutti.",
  "tika-vin06t:1917_8": "Matamātāpitikopi na pabbājetabboti āpajjati,",
  "tika-vin06t:1917_9": "tasmā anuppattabbaṭṭhāne ṭhitehiyeva mātāpitūhi ananuññāto putto na pabbājetabboti evamidhādhippāyo veditabbo,",
  "tika-vin06t:1917_10": "aññathā pāḷiyā virujjheyya,",
  "tika-vin06t:1917_11": "āpattiṭṭhānassa ca sithilakaraṇaṃ aṭṭhakathāya na yujjati.",
  "tika-vin06t:1917_12": "Idaṃ tāva evaṃ hotu,",
  "tika-vin06t:1917_13": "“vihāraṃ vā jhāpemī”tiādinayo kathaṃ na virujjhatīti ce?",
  "tika-vin06t:1917_14": "Attaparūpaddavappasaṅgabhayena avasena pabbajitattā,",
  "tika-vin06t:1917_15": "puttarakkhaṇatthaṃ pabbajitattā ca.",
  "tika-vin06t:1917_16": "Evañhi sati sayameva so attanā pabbajito hoti,",
  "tika-vin06t:1917_17": "na kenaci upalāpetvā pabbajito.",
  "tika-vin06t:1917_18": "“Puttapemaṃ vā puttarakkhe piyo hotī”ti nidānānulomato na virujjhati.",
  "tika-vin06t:1918_0": "Rāhulavatthukathāvaṇṇanā niṭṭhitā.",
  "tika-vin06t:1919_0": "Sikkhāpadadaṇḍakammavatthukathāvaṇṇanā",
  "tika-vin06t:1920_0": "107.",
  "tika-vin06t:1920_1": "Attano pariveṇañcāti puggalikaṃ.",
  "tika-vin06t:1920_2": "Mukhadvārikanti mukhadvārena bhuñjitabbaṃ.",
  "tika-vin06t:1920_3": "Tattha niyojitabbakaṃ,",
  "tika-vin06t:1920_4": "tassa āvaraṇaṃ nivāraṇaṃ karonti.",
  "tika-vin06t:1920_5": "Atha vā “anujānāmi,",
  "tika-vin06t:1920_6": "bhikkhave,",
  "tika-vin06t:1920_7": "āvaraṇaṃ kātu”nti yaṃ āvaraṇaṃ anuññātaṃ,",
  "tika-vin06t:1920_8": "taṃ āvaraṇaṃ mukhadvārikaṃ āhāraṃ karontīti adhippāyo.",
  "tika-vin06t:1921_0": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin06t:1922_0": "Anāpucchāvaraṇavatthuādikathāvaṇṇanā",
  "tika-vin06t:1923_0": "108.",
  "tika-vin06t:1923_1": "Parassa dussīlabhikkhussapīti attho.",
  "tika-vin06t:1923_2": "Keci “dussīlabhikkhūpī”ti likhanti,",
  "tika-vin06t:1923_3": "taṃ na sundaraṃ.",
  "tika-vin06t:1923_4": "Porāṇā pana “yāvatatiyaṃ vuccamāno ce na oramati,",
  "tika-vin06t:1923_5": "saṅghaṃ apaloketvā nāsetabbo,",
  "tika-vin06t:1923_6": "puna pabbajjaṃ yācamānopi apaloketvā pabbājetabbo”ti vadanti.",
  "tika-vin06t:1923_7": "Bhikkhūnaṃ upasampadakammavācāsadisanti ettha “yathā upasampanno sikkhaṃ paccakkhāya yathānivatthapārutova",
  "tika-vin06t:1923_8": "hutvā pacchā upasampanno pubbe attano navakatarassa samānavassikassa puna vandanādīni karoti,",
  "tika-vin06t:1923_9": "evaṃ sāmaṇeropi puna gahitasaraṇo tato pubbe attano navakatarassa samānavassikassa sāmaṇerassa puna vandanādīni karoti.",
  "tika-vin06t:1923_10": "Liṅgaṃ panettha vuḍḍhatarabhāvaṃ na sādhetīti vuttaṃ hotī”ti vuttaṃ.",
  "tika-vin06t:1923_11": "Vikālabhojanaṃ sāmaṇerānaṃ vītikkamevāti eke.",
  "tika-vin06t:1923_12": "“Accayo maṃ, bhante,",
  "tika-vin06t:1923_13": "accāgamā”tiādinā nayena accayaṃ desāpetabbo.",
  "tika-vin06t:1923_14": "“Diṭṭhiyā anissajjanena ‘tvaṃ, sāmaṇera,",
  "tika-vin06t:1923_15": "gacchā’ti vutteyeva pārājiko hotī”ti vuttaṃ,",
  "tika-vin06t:1923_16": "“yāvatatiyanti vuttattā buddhādīnaṃ avaṇṇabhāsitamattena ca diṭṭhiggahitamattena ca saraṇāni na bhijjantīti vuttaṃ hotī”ti vadanti.",
  "tika-vin06t:1923_17": "Evaṃ sante pāṇātipātādiṃ karontassāpi taṃ sambhotīti mama takko.",
  "tika-vin06t:1923_18": "“Nissīlassa puna nāsanā vuttā”ti ca keci vadanti,",
  "tika-vin06t:1923_19": "taṃ yuttaṃ viya.",
  "tika-vin06t:1923_20": "Na hi bhagavā sīlavantassa liṅganāsanaṃ anujānātīti vicāretabbaṃ,",
  "tika-vin06t:1923_21": "bhikkhunidūsakāpadesena bhabbābhabbe saṅgaṇhātīti porāṇā.",
  "tika-vin06t:1923_22": "“Pabbajjampi na labhatīti yathā cettha ayamattho dassito,",
  "tika-vin06t:1923_23": "tathā ‘paṇḍako,",
  "tika-vin06t:1923_24": "bhikkhave,",
  "tika-vin06t:1923_25": "anupasampanno na upasampādetabbo,",
  "tika-vin06t:1923_26": "upasampanno nāsetabbo’ti ādinā nayena vuttānampi pabbajjaṃ natthīti dīpitaṃ hoti.",
  "tika-vin06t:1923_27": "Na hi idaṃ ṭhānaṃ ṭhapetvā tesaṃ pabbajjāya vāritaṭṭhānaṃ atthi.",
  "tika-vin06t:1923_28": "‘Bhikkhunidūsako,",
  "tika-vin06t:1923_29": "bhikkhave,",
  "tika-vin06t:1923_30": "anupasampanno na upasampādetabbo,",
  "tika-vin06t:1923_31": "upasampanno nāsetabbo’ti vuttenapi samānattā tassa pabbajjā viya tesampi pabbajjā vāritāva hotītipi dassetuṃ",
  "tika-vin06t:1923_32": "puna bhikkhunidūsakoti gahitanti apare”ti vuttaṃ.",
  "tika-vin06t:1923_33": "Kiṃ iminā?",
  "tika-vin06t:1923_34": "Nanu aṭṭhakathāyaṃ vuttaṃ “yassa cettha pabbajjā vāritā,",
  "tika-vin06t:1923_35": "taṃ sandhāya idaṃ vuttaṃ anupasampanno na upasampādetabbo,",
  "tika-vin06t:1923_36": "upasampanno nāsetabbo”ti.",
  "tika-vin06t:1924_0": "Anāpucchāvaraṇavatthuādikathāvaṇṇanā niṭṭhitā.",
  "tika-vin06t:1925_0": "Paṇḍakavatthukathāvaṇṇanā",
  "tika-vin06t:1926_0": "109.",
  "tika-vin06t:1926_1": "Opakkamikapaṇḍakassa hīnaṅgattā apabbajitassa pabbajjā vāritā,",
  "tika-vin06t:1926_2": "pabbajitassa upasampadā na kātabbā.",
  "tika-vin06t:1926_3": "Pubbe upasampannassa ce upacaraṇaṃ atthi,",
  "tika-vin06t:1926_4": "na nāsanā kātabbāti no takkoti ācariyo.",
  "tika-vin06t:1926_5": "Chinnaṅgajāto na paṇḍako.",
  "tika-vin06t:1926_6": "Pañcasu napuṃsakapaṇḍakova abhāvako.",
  "tika-vin06t:1926_7": "Itare cattāro sabhāvakāti veditabbā.",
  "tika-vin06t:1926_8": "Bhāvo pana tesaṃ paṇḍako hoti.",
  "tika-vin06t:1926_9": "Ete cattāropi kira purisāvāti eke.",
  "tika-vin06t:1926_10": "Itthīpi pakkhapaṇḍakī hotīti eke.",
  "tika-vin06t:1926_11": "Upakkame kate paṇḍakabhāvo avassaṃ hoti,",
  "tika-vin06t:1926_12": "tasmā pabbajjaṃ na labhati.",
  "tika-vin06t:1926_13": "“Yadi pana kassaci na hoti,",
  "tika-vin06t:1926_14": "pabbajjā na vāritāti vinicchayaṃ vadantī”ti vuttaṃ.",
  "tika-vin06t:1927_0": "“Pabbajjā vāritāti apaṇḍakapakkhe pabbājetvā paṇḍakapakkhe nāsetabboti adhippāyo”ti likhitaṃ.",
  "tika-vin06t:1927_1": "Porāṇagaṇṭhipade pana māsapaṇḍakalekhapaṇḍakehi saha satta paṇḍakā vuttā.",
  "tika-vin06t:1927_2": "Tattha lekhapaṇḍako nāma kira mantavasena upahatabījo.",
  "tika-vin06t:1927_3": "Tattha “opakkamikalekhapaṇḍakā pabbajitā na nāsetabbā.",
  "tika-vin06t:1927_4": "Yo pabbājeti,",
  "tika-vin06t:1927_5": "tassa dukkaṭa”nti ca vuttaṃ.",
  "tika-vin06t:1928_0": "Paṇḍakavatthukathāvaṇṇanā niṭṭhitā.",
  "tika-vin06t:1929_0": "Theyyasaṃvāsakavatthukathāvaṇṇanā",
  "tika-vin06t:1930_0": "110.",
  "tika-vin06t:1930_1": "Theyyasaṃvāsakoti ettha kiñcāpi byañjanatthavasena saṃvāsatthenakova theyyasaṃvāsakoti paññāyati,",
  "tika-vin06t:1930_2": "atha kho tayo theyyasaṃvāsakā.",
  "tika-vin06t:1930_3": "Saṃvāsoti cettha na ekakammādiko saṃvāso,",
  "tika-vin06t:1930_4": "kintu bhikkhuvassagaṇanādiko kiriyabhedo idha saṃvāso nāma.",
  "tika-vin06t:1930_5": "Imañhi sakkā theyyāya kātuṃ,",
  "tika-vin06t:1930_6": "netaranti aṭṭhakathāya adhippāyo.",
  "tika-vin06t:1930_7": "Videsaṃ gantvā pabbajitehi pucchite “dasavasso”tiādiṃ bhaṇantassa doso.",
  "tika-vin06t:1930_8": "Gihīnaṃ vutte doso natthīti keci.",
  "tika-vin06t:1930_9": "Rājabhayādīhi gahitaliṅgānaṃ “gihī maṃ samaṇoti jānātū”ti vañcanacitte satipi bhikkhūnaṃ vañcetukāmatāya,",
  "tika-vin06t:1930_10": "tehi saṃvasitukāmatāya ca abhāvā doso na jāto.",
  "tika-vin06t:1930_11": "“Sabbapāsaṇḍiyabhattānīti vihāraṃ āgantvā saṅghikaṃ gaṇhantassa saṃvāsaṃ pariharituṃ dukkaraṃ,",
  "tika-vin06t:1930_12": "tasmā vutta”nti ca likhitaṃ.",
  "tika-vin06t:1930_13": "“Sūpasampanno”ti vuttattā gahaṭṭhampi sace upasampādenti,",
  "tika-vin06t:1930_14": "sūpasampannoti āpannaṃ,",
  "tika-vin06t:1930_15": "“anupasampannakāleyevā”ti iminā sace upasampannakāle suṇāti,",
  "tika-vin06t:1930_16": "sūpasampanno eva anārocentopīti dasseti.",
  "tika-vin06t:1930_17": "Andhakaṭṭhakathāyaṃ,",
  "tika-vin06t:1930_18": "porāṇagaṇṭhipadesu ca dussīlabhikkhu “theyyasaṃvāsako”ti vutto “theyyāya vo,",
  "tika-vin06t:1930_19": "bhikkhave,",
  "tika-vin06t:1930_20": "raṭṭhapiṇḍo bhutto”ti iminā kira pariyāyenāti veditabbaṃ.",
  "tika-vin06t:1930_21": "Tenevāha “taṃ na gahetabba”nti.",
  "tika-vin06t:1930_22": "“Mahāpeḷādīsū”ti etena gihisantakaṃ dassitaṃ.",
  "tika-vin06t:1931_0": "Sayaṃ sāmaṇerova kūṭavassāni gaṇetvā gaṇhanto pārājiko hoti,",
  "tika-vin06t:1931_1": "theyyasaṃvāsako pana na hoti,",
  "tika-vin06t:1931_2": "tathā bhikkhupi,",
  "tika-vin06t:1931_3": "so pana bhaṇḍagghena kāretabboti iminā adhippāyena “sayaṃ sāmaṇerovā”tiādi vuttaṃ.",
  "tika-vin06t:1931_4": "Ayaṃ pana theyyasaṃvāsako nāma yasmā pabbajitova hoti,",
  "tika-vin06t:1931_5": "nāpabbajito,",
  "tika-vin06t:1931_6": "tasmā “theyyasaṃvāsako,",
  "tika-vin06t:1931_7": "bhikkhave,",
  "tika-vin06t:1931_8": "apabbajito na pabbājetabbo,",
  "tika-vin06t:1931_9": "pabbajito nāsetabbo”ti vattuṃ na sakkāti katvā imassa vasena paṇḍakato paṭṭhāya “anupasampanno na upasampādetabbo”tiādinā pāḷi ṭhapitā,",
  "tika-vin06t:1931_10": "na upasampadāmattasseva abhabbattā ekādasannampi nesaṃ pabbajjārahabhāvappasaṅgato.",
  "tika-vin06t:1931_11": "Apica aniṭṭhadosappasaṅgato tathā eva pāḷi ṭhapitā.",
  "tika-vin06t:1931_12": "Yasmā titthiyapakkamanaṃ,",
  "tika-vin06t:1931_13": "saṅghabhedanañca upasampannasseva hoti,",
  "tika-vin06t:1931_14": "nānupasampannassa,",
  "tika-vin06t:1931_15": "so duvidhopi pabbajitova hoti,",
  "tika-vin06t:1931_16": "nāpabbajito,",
  "tika-vin06t:1931_17": "tasmā “titthiyapakkantako,",
  "tika-vin06t:1931_18": "bhikkhave,",
  "tika-vin06t:1931_19": "apabbajito na pabbājetabbo”tiādipāḷiyā sati te ubhopi apabbājetabbā hontīti aniṭṭhappasaṅgo āpajjatīti.",
  "tika-vin06t:1931_20": "Tīsu pana theyyasaṃvāsakesu sāmaṇerālayaṃ karonto liṅgatthenako,",
  "tika-vin06t:1931_21": "upasampannālayaṃ karonto saṃvāsatthenako,",
  "tika-vin06t:1931_22": "ubhayatthenako ca.",
  "tika-vin06t:1931_23": "Na hi sāmaṇerasaṃvāso idha saṃvāso nāma,",
  "tika-vin06t:1931_24": "teneva aṭṭhakathāyaṃ “bhikkhuvassagaṇanādiko hi sabbopi kiriyabhedo imasmiṃ atthe saṃvāso”ti vuttanti eke.",
  "tika-vin06t:1931_25": "Yathāvuḍḍhaṃ vandanasādiyanāsanapaṭibāhanānaṃ sāmaṇerasaṃvāsasāmaññato nevāti ācariyo.",
  "tika-vin06t:1932_0": "Theyyasaṃvāsakavatthukathāvaṇṇanā niṭṭhitā.",
  "tika-vin06t:1933_0": "Titthiyapakkantakakathāvaṇṇanā",
  "tika-vin06t:1934_0": "Titthiyapakkantako,",
  "tika-vin06t:1934_1": "bhikkhavetiādi attano nidānabhūte pasūravatthusmiṃ eva vattabbaṃ samānampi tattha vāritaadhikārābhāvā abhabbā.",
  "tika-vin06t:1934_2": "Idheva theyyasaṃvāsakena vinā sambhavato vutto.",
  "tika-vin06t:1934_3": "Tattha “atha kho na pabbājetabbopī”ti idheva vacanaṃ pasūrassa upasampadāya eva yācanicchāya dassanena,",
  "tika-vin06t:1934_4": "“so āgato na upasampādetabbo”ti bhagavato upasampadāmattapaṭisedhanena ca pabbajjānumatidosappasaṅgabhayāti veditabbaṃ.",
  "tika-vin06t:1934_5": "Tesaṃ liṅge ādinnamatte laddhiyā gahitāyapi aggahitāyapi titthiyapakkantako hoti,",
  "tika-vin06t:1934_6": "avandanīyasseva naggaliṅgassa seṭṭhabhāvaṃ vā upagacchati,",
  "tika-vin06t:1934_7": "na muccati,",
  "tika-vin06t:1934_8": "ettha “padavāre dukkaṭaṃ,",
  "tika-vin06t:1934_9": "ājīvako bhavissanti visamacittavasena gatattā naggo hutvā na gamanenā”ti vadanti.",
  "tika-vin06t:1934_10": "Ubhinnampi vasena yuttanti mama takko.",
  "tika-vin06t:1934_11": "Tāva naṃ laddhi rakkhati asampaṭicchitattā.",
  "tika-vin06t:1934_12": "Upasampannabhikkhunā kathitoti kathaṃ paññāyati?",
  "tika-vin06t:1934_13": "Aṭṭhakathāvacanappamāṇatovāti eke.",
  "tika-vin06t:1934_14": "Nidānavasenāti eke.",
  "tika-vin06t:1934_15": "Pasūrassa upasampannattā upasampannānaṃ eva titthiyapakkantatāvacanatoti eke.",
  "tika-vin06t:1934_16": "Yathāha “upajjhāyo pakkantovā hoti,",
  "tika-vin06t:1934_17": "vibbhanto vā,",
  "tika-vin06t:1934_18": "kālaṃkato vā,",
  "tika-vin06t:1934_19": "pakkhasaṅkanto vā”ti ācariyo.",
  "tika-vin06t:1934_20": "Pakkhasaṅkanto vāti sāmaṇeranāsanāvatthūsu abhāvatoti eke.",
  "tika-vin06t:1934_21": "Aññatitthiyapubbassa upasampannassa sato pakkhasaṅkantabhayā anupasampannakāle upasampadatthaṃ parivāsapaññāpanenāti eke.",
  "tika-vin06t:1934_22": "Pabbajjatthampīti ce? Na,",
  "tika-vin06t:1934_23": "pubbe vicāritattā,",
  "tika-vin06t:1934_24": "apabbajitassa adhisīlābhāvato ca.",
  "tika-vin06t:1934_25": "Pātimokkhasīlañhi adhisīlaṃ nāma,",
  "tika-vin06t:1934_26": "tañca apabbajitassa natthi.",
  "tika-vin06t:1934_27": "Imassa ca parivāsavatte adhisīlaṃ vuttaṃ.",
  "tika-vin06t:1934_28": "Yathāha “puna caparaṃ,",
  "tika-vin06t:1934_29": "bhikkhave,",
  "tika-vin06t:1934_30": "aññatitthiyapubbo tibbacchando hoti uddese paripucchāya adhisīle”ti.",
  "tika-vin06t:1934_31": "Apica “sace,",
  "tika-vin06t:1934_32": "bhikkhave,",
  "tika-vin06t:1934_33": "jātiyā sākiyo aññatitthiyapubbo āgacchati,",
  "tika-vin06t:1934_34": "so āgato upasampādetabbo”ti ettha upasampadāmattaparidīpanato.",
  "tika-vin06t:1934_35": "Upasampadāmattaparidīpanañhettha tasseva parivāsadānasiddhito.",
  "tika-vin06t:1934_36": "Parivāsadānattanidassanatthe hesā pāḷi.",
  "tika-vin06t:1935_0": "Titthiyapakkantakakathāvaṇṇanā niṭṭhitā.",
  "tika-vin06t:1936_0": "Tiracchānagatavatthukathāvaṇṇanā",
  "tika-vin06t:1937_0": "111.",
  "tika-vin06t:1937_1": "Nāgayoniyāti nāgayonito,",
  "tika-vin06t:1937_2": "attano nāgajātihetūti adhippāyo.",
  "tika-vin06t:1937_3": "Kiṃkāraṇā?",
  "tika-vin06t:1937_4": "Abhikkhaṇaṃ sakajātiyā methunapaṭisevane,",
  "tika-vin06t:1937_5": "vissaṭṭhaniddokkamane ca sabbesampi.",
  "tika-vin06t:1938_0": "Tiracchānagatavatthukathāvaṇṇanā niṭṭhitā.",
  "tika-vin06t:1939_0": "Mātughātakādivatthukathāvaṇṇanā",
  "tika-vin06t:1940_0": "112- 5.",
  "tika-vin06t:1940_1": "Apavāhananti pakkhalanaṃ,",
  "tika-vin06t:1940_2": "kāsāyavatthanivāsanaṃ icchamānanti attho.",
  "tika-vin06t:1940_3": "Duṭṭhacittena. Kīdisena?",
  "tika-vin06t:1940_4": "Vadhakacittenāti adhippāyo.",
  "tika-vin06t:1940_5": "Lohituppādanavasena duṭṭhacittanti keci,",
  "tika-vin06t:1940_6": "taṃ na sundaraṃ.",
  "tika-vin06t:1941_0": "Mātughātakādivatthukathāvaṇṇanā niṭṭhitā.",
  "tika-vin06t:1942_0": "Ubhatobyañjanakavatthukathāvaṇṇanā",
  "tika-vin06t:1943_0": "116. “Yadi paṭisandhiyaṃ uppannaliṅgena etaṃ nāmaṃ labhantīti adhippāyo”ti likhitaṃ.",
  "tika-vin06t:1944_0": "Ubhatobyañjanakavatthukathāvaṇṇanā niṭṭhitā.",
  "tika-vin06t:1945_0": "Anupajjhāyakādivatthukathāvaṇṇanā",
  "tika-vin06t:1946_0": "117.",
  "tika-vin06t:1946_1": "“Keci ‘kuppatī’ti vadanti,",
  "tika-vin06t:1946_2": "taṃ ‘na gahetabba”nti yaṃ vuttaṃ,",
  "tika-vin06t:1946_3": "taṃ “pañcavaggakaraṇīyañce,",
  "tika-vin06t:1946_4": "bhikkhave,",
  "tika-vin06t:1946_5": "kammaṃ bhikkhunipañcamo kammaṃ kareyya,",
  "tika-vin06t:1946_6": "akammaṃ na ca karaṇīya”ntiādinā nayena vuttattā paṇḍakādīnaṃ gaṇapūraṇabhāve eva kammaṃ kuppati,",
  "tika-vin06t:1946_7": "na sabbanti katvā suvuttaṃ,",
  "tika-vin06t:1946_8": "itarathā “paṇḍakupajjhāyena kammaṃ kareyya,",
  "tika-vin06t:1946_9": "akammaṃ na ca karaṇīya”ntiādikāya pāḷiyā bhavitabbaṃ siyā.",
  "tika-vin06t:1946_10": "Yathā aparipuṇṇapattacīvarassa upasampādanakāle kammavācāyaṃ “paripuṇṇassa pattacīvara”nti asantaṃ vatthuṃ",
  "tika-vin06t:1946_11": "kittetvā upasampadāya katāya tasmiṃ asantepi upasampadā ruhati,",
  "tika-vin06t:1946_12": "evaṃ “ayaṃ buddharakkhito āyasmato dhammarakkhitassa upasampadāpekkho”ti avatthuṃ paṇḍakupajjhāyādiṃ,",
  "tika-vin06t:1946_13": "asantaṃ vā,",
  "tika-vin06t:1946_14": "vatthuṃ kittetvā katāyapi gaṇapūrakānamatthitāya upasampadā ruhateva. “Na,",
  "tika-vin06t:1946_15": "bhikkhave,",
  "tika-vin06t:1946_16": "paṇḍakupajjhāyena upasampādetabbo,",
  "tika-vin06t:1946_17": "yo upasampādeyya,",
  "tika-vin06t:1946_18": "āpatti dukkaṭassa,",
  "tika-vin06t:1946_19": "so ca puggalo anupasampanno”tiādivacanassābhāvā ayamattho siddhova hoti.",
  "tika-vin06t:1946_20": "Na hi buddhā vattabbayuttaṃ na vadanti,",
  "tika-vin06t:1946_21": "tena vuttaṃ “yo pana, bhikkhu,",
  "tika-vin06t:1946_22": "jānaṃ ūnavīsativassaṃ…pe…",
  "tika-vin06t:1946_23": "so ca puggalo anupasampanno”tiādi.",
  "tika-vin06t:1946_24": "Tathā “byattena bhikkhunā paṭibalena saṅgho ñāpetabbo’ti vacanato theyyasaṃvāsakādiācariyehi anussāvanāya",
  "tika-vin06t:1946_25": "katāya upasampadā na ruhati tesaṃ abhikkhuttā”ti vacanampi na gahetabbaṃ.",
  "tika-vin06t:1946_26": "Kiñca bhiyyo “imāni cattāri kammāni pañcahākārehi vipajjantī”tiādinā nayena kammānaṃ sampattivipattiyā",
  "tika-vin06t:1946_27": "kathiyamānāya “sattahi ākārehi kammāni vipajjanti vatthuto vā ñattito vā anussāvanato vā sīmato vā parisato",
  "tika-vin06t:1946_28": "vā upajjhāyato vā ācariyato vā”ti akathitattā na gahetabbaṃ.",
  "tika-vin06t:1946_29": "“Parisato vā”ti vacanena ācariyaupajjhāyānaṃ vā saṅgaho katoti ce? Na,",
  "tika-vin06t:1946_30": "“dvādasahākārehi parisato kammāni vipajjantī”ti etassa vibhaṅge tesamanāmaṭṭhattā.",
  "tika-vin06t:1946_31": "Ayamattho “yasmā tattha tattha sarūpena vuttapāḷivaseneva sakkā jānituṃ,",
  "tika-vin06t:1946_32": "tasmā nayamukhaṃ dassetvā saṃkhittoti ayamassa yuttigavesanā”ti vuttaṃ.",
  "tika-vin06t:1946_33": "Tatridaṃ vicāretabbaṃ –",
  "tika-vin06t:1946_34": "anupajjhāyakaṃ upasampādentā te bhikkhū yathāvuttanayena abhūtaṃ taṃ vatthuṃ kittayiṃsu,",
  "tika-vin06t:1946_35": "udāhu musāvādabhayā tāneva padāni na sāvesunti.",
  "tika-vin06t:1946_36": "Kiñcettha yadi tāva upajjhāyābhāvata na sāvesuṃ,",
  "tika-vin06t:1946_37": "“puggalaṃ na parāmasatī”ti vuttavipattippasaṅgo hoti,",
  "tika-vin06t:1946_38": "atha sāvesuṃ,",
  "tika-vin06t:1946_39": "musāvādo nesaṃ bhavatīti? Vuccate –",
  "tika-vin06t:1946_40": "sāvesuṃyeva yathāvuttavipattippasaṅgabhayā,",
  "tika-vin06t:1946_41": "“kammaṃ pana na kuppatī”ti aṭṭhakathāya vuttattā ca,",
  "tika-vin06t:1946_42": "na musāvādassa asambhavato,",
  "tika-vin06t:1946_43": "musāvādenāpi kammasambhavato ca.",
  "tika-vin06t:1946_44": "Na hi sakkā musāvādena kammavipattisampattiṃ kātunti.",
  "tika-vin06t:1946_45": "Tasmā “anupajjhāyakaṃ upasampādentī”ti vacanassa ubhayadosavinimutto attho pariyesitabbo.",
  "tika-vin06t:1947_0": "Ayañcettha yutti –",
  "tika-vin06t:1947_1": "“yathā pubbe pabbajjupasampadupajjhāyesu vijjamānesupi upajjhāyaggahaṇakkamena aggahitattā ‘tena kho",
  "tika-vin06t:1947_2": "pana samayena bhikkhū anupajjhāyaka’ntiādi vuttaṃ,",
  "tika-vin06t:1947_3": "tathā idhāpi upajjhāyassa vijjamānasseva sato aggahitattā ‘anupajjhāyakaṃ upasampādentī’ti vuttaṃ.",
  "tika-vin06t:1947_4": "Kammavācācariyena pana gahito tena upajjhāyoti saññāya upajjhāyaṃ kittetvā kammavācaṃ sāvetabbaṃ,",
  "tika-vin06t:1947_5": "kenaci vā kāraṇena kāyasāmaggiṃ adentassa upajjhāyassa chandaṃ gahetvā kammavācaṃ sāveti,",
  "tika-vin06t:1947_6": "upajjhāyo vā upasampadāpekkhassa upajjhaṃ datvā pacchā upasampanne tasmiṃ tādise vatthusmiṃ samanuyuñjiyamāno",
  "tika-vin06t:1947_7": "vā asamanuyuñjiyamāno vā upajjhāyadānato pubbe eva sāmaṇero paṭijānāti,",
  "tika-vin06t:1947_8": "sikkhāpaccakkhātako vā antimavatthuajjhāpannako vā paṭijānāti,",
  "tika-vin06t:1947_9": "chandahārakādayo viya upajjhāyo vā aññasīmāgato hoti,",
  "tika-vin06t:1947_10": "‘kammavācā ruhatī’ti vatvā ‘anujānāmi,",
  "tika-vin06t:1947_11": "bhikkhave,",
  "tika-vin06t:1947_12": "paccantimesu janapadesu vinayadharapañcamena gaṇena upasampada’nti vuttattā keci ‘vinayadharapañcamena",
  "tika-vin06t:1947_13": "upajjhāyena sannihiteneva bhavitabba’nti vadantī”ti porāṇagaṇṭhipade vuttaṃ.",
  "tika-vin06t:1947_14": "So ce pāṭho pamāṇo majjhimesu janapadesu tassa vacanassābhāvato.",
  "tika-vin06t:1947_15": "Asannihitepi upajjhāye kammavācā ruhatīti āpajjatīti ce? Na, kasmā?",
  "tika-vin06t:1947_16": "Kammasampattiyaṃ “puggalaṃ parāmasatī”ti vuttapāṭhova no pamāṇaṃ.",
  "tika-vin06t:1947_17": "Na hi tattha asannihito upajjhāyasaṅkhāto puggalo parāmasanaṃ arahati,",
  "tika-vin06t:1947_18": "tasmā tattha saṅghaparāmasanaṃ viya puggalaparāmasanaṃ veditabbaṃ.",
  "tika-vin06t:1947_19": "Saṅghena gaṇena upajjhāyena upasampādenti tesaṃ atthato puggalattā.",
  "tika-vin06t:1947_20": "Paṇḍakādiupajjhāyena upasampādenti upasampādanakāle aviditattāti porāṇā.",
  "tika-vin06t:1948_0": "Apattakādivatthukathāvaṇṇanā",
  "tika-vin06t:1949_0": "118.",
  "tika-vin06t:1949_1": "Apattacīvaraṃ upasampādentīti kammavācācariyo “paripuṇṇassa pattacīvara”nti saññāya,",
  "tika-vin06t:1949_2": "kevalaṃ atthasampattiṃ anapekkhitvā santapadanihārena vā “paripuṇṇassa pattacīvara”nti kammavācaṃ sāveti.",
  "tika-vin06t:1949_3": "Yathā etarahi matavippavutthamātāpitikopi “anuññātosi mātāpitūhī”ti puṭṭho “āma bhante”ti vadati.",
  "tika-vin06t:1949_4": "Kiṃ bahunā,",
  "tika-vin06t:1949_5": "ayaṃ panettha sāro –",
  "tika-vin06t:1949_6": "“tasmiṃ samaye cattāri kammāni pañcahākārehi vipajjantī”ti lakkhaṇassa na tāva paññattattā anupajjhāyakādiṃ upasampādenti,",
  "tika-vin06t:1949_7": "vajjanīyapuggalānaṃ avuttattā paṇḍakupajjhāyādiṃ upasampādenti.",
  "tika-vin06t:1949_8": "Terasantarāyapucchāya adassanattā apattacīvarakaṃ upasampādenti.",
  "tika-vin06t:1949_9": "“Anujānāmi,",
  "tika-vin06t:1949_10": "bhikkhave,",
  "tika-vin06t:1949_11": "ñatticatutthena kammena upasampādetu”nti evaṃ sabbapaṭhamaṃ anuññātakammavācāya “paripuṇṇassa pattacīvara”nti avacanamettha sādhakanti veditabbaṃ.",
  "tika-vin06t:1949_12": "Tañhi vacanaṃ anukkamenānuññātanti.",
  "tika-vin06t:1950_0": "Hatthacchinnādivatthukathāvaṇṇanā",
  "tika-vin06t:1951_0": "119.",
  "tika-vin06t:1951_1": "Idaṃ tāva sabbathā hotu,",
  "tika-vin06t:1951_2": "“mūgaṃ pabbājenti,",
  "tika-vin06t:1951_3": "badhiraṃ pabbājentī”ti idaṃ kathaṃ sambhavitumarahati ādito paṭṭhāya “anujānāmi,",
  "tika-vin06t:1951_4": "bhikkhave,",
  "tika-vin06t:1951_5": "imehi tīhi saraṇagamanehi pabbajja”ntiādinā anuññātattāti? Vuccate –",
  "tika-vin06t:1951_6": "“evañca pana,",
  "tika-vin06t:1951_7": "bhikkhave,",
  "tika-vin06t:1951_8": "pabbājetabboti.",
  "tika-vin06t:1951_9": "Evaṃ vadehīti vattabbo…pe…",
  "tika-vin06t:1951_10": "tatiyampi saṅghaṃ saraṇaṃ gacchāmī”ti ettha “evaṃ vadehīti vattabbo”ti imassa vacanassa micchā atthaṃ gahetvā mūgaṃ pabbājesuṃ.",
  "tika-vin06t:1951_11": "“Evaṃ vadehī”ti taṃ pabbajjāpekkhaṃ āṇāpetvā sayaṃ upajjhāyena vattabbo “tatiyaṃ saṅghaṃ saraṇaṃ gacchāmī”ti,",
  "tika-vin06t:1951_12": "so pabbajjāpekkho tathā āṇatto upajjhāyavacanassa anu anu vadatu vā, mā vā,",
  "tika-vin06t:1951_13": "tattha tattha bhagavā “kāyena viññāpeti,",
  "tika-vin06t:1951_14": "vācāya viññāpeti,",
  "tika-vin06t:1951_15": "kāyena vācāya viññāpeti,",
  "tika-vin06t:1951_16": "gahito hoti upajjhāyo.",
  "tika-vin06t:1951_17": "Dinno hoti chando.",
  "tika-vin06t:1951_18": "Dinnā hoti pārisuddhi.",
  "tika-vin06t:1951_19": "Dinnā hoti pavāraṇā”ti vadati.",
  "tika-vin06t:1951_20": "Tadanumānena vā kāyena tena pabbajjāpekkhena viññattaṃ hoti saraṇagamananti vā lokepi kāyena viññāpento “evaṃ vadatī”ti vuccati,",
  "tika-vin06t:1951_21": "taṃ pariyāyaṃ gahetvā mūgaṃ pabbājentīti veditabbaṃ.",
  "tika-vin06t:1951_22": "Porāṇagaṇṭhipade “mūgaṃ kathaṃ pabbājentī’ti pucchaṃ katvā tassa kāyappasādasambhavato kāyena pahāraṃ",
  "tika-vin06t:1951_23": "datvā hatthamuddāya viññāpetvā pabbājesu”nti vuttaṃ.",
  "tika-vin06t:1951_24": "Kiṃ bahunā,",
  "tika-vin06t:1951_25": "ayaṃ panettha sāro –",
  "tika-vin06t:1951_26": "yathā pubbe pabbajjādhikāre vattamāne pabbajjābhilāpaṃ upacchinditvā “paṇḍako,",
  "tika-vin06t:1951_27": "bhikkhave,",
  "tika-vin06t:1951_28": "anupasampanno na upasampādetabbo”tiādinā nayena upasampadavaseneva abhilāpo kato.",
  "tika-vin06t:1951_29": "Theyyasaṃvāsakapade asambhavato kiñcāpi so na kato pabbajjāva tattha katā,",
  "tika-vin06t:1951_30": "sabbattha pana upasampadābhilāpena adhippetā tadanubhāvato.",
  "tika-vin06t:1951_31": "Upasampadāya pabbajjāya vāritāya upasampadā vāritā hotīti katvā.",
  "tika-vin06t:1951_32": "Tathā idha upasampadādhikāre vattamāne upasampadābhilāpaṃ upacchinditvā upasampadameva sandhāya pabbajjābhilāpo katoti veditabbo.",
  "tika-vin06t:1951_33": "Kāmaṃ so na kattabbo,",
  "tika-vin06t:1951_34": "mūgapade asambhavato tassa vasena ādito paṭṭhāya upasampadābhilāpova kattabbo viya dissati,",
  "tika-vin06t:1951_35": "tathāpi tasseva mūgapadassa vasena ādito paṭṭhāya pabbajjābhilāpova kato micchāgahaṇanivāraṇatthaṃ. Kathaṃ? “Mūgo,",
  "tika-vin06t:1951_36": "bhikkhave,",
  "tika-vin06t:1951_37": "appatto osāraṇaṃ,",
  "tika-vin06t:1951_38": "tañce saṅgho osāreti,",
  "tika-vin06t:1951_39": "sosārito”ti vacanato mūgo upasampanno hotīti siddhaṃ.",
  "tika-vin06t:1951_40": "So “kevalaṃ upasampannova hoti,",
  "tika-vin06t:1951_41": "na pana pabbajito tassa pabbajjāya asambhavato”ti micchāgāho hoti.",
  "tika-vin06t:1951_42": "Taṃ pariccajāpetvā yo upasampanno,",
  "tika-vin06t:1951_43": "so pabbajitova hoti.",
  "tika-vin06t:1951_44": "Pabbajito pana atthi koci upasampanno,",
  "tika-vin06t:1951_45": "atthi koci anupasampanno.",
  "tika-vin06t:1951_46": "Imaṃ sammāgāhaṃ uppādeti bhagavāti veditabbaṃ.",
  "tika-vin06t:1952_0": "Apica tesaṃ hatthacchinnādīnaṃ pabbajitānaṃ supabbajitabhāvadīpanatthaṃ,",
  "tika-vin06t:1952_1": "pabbajjābhāvāsaṅkānivāraṇatthañcettha pabbajjābhilāpo kato. Kathaṃ? “Na,",
  "tika-vin06t:1952_2": "bhikkhave,",
  "tika-vin06t:1952_3": "hatthacchinno pabbājetabbo”tiādinā paṭikkhepena,",
  "tika-vin06t:1952_4": "“pabbajitā supabbajitā”ti vuttaṭṭhānābhāvena ca tesaṃ pabbajjābhāvappasaṅkā bhaveyya.",
  "tika-vin06t:1952_5": "Yathā pasaṅkābhave,",
  "tika-vin06t:1952_6": "tathā pasaṅkaṃ ṭhapeyya.",
  "tika-vin06t:1952_7": "Khandhake upasampadaṃ sandhāya “hatthacchinno,",
  "tika-vin06t:1952_8": "bhikkhave,",
  "tika-vin06t:1952_9": "appatto osāraṇaṃ,",
  "tika-vin06t:1952_10": "tañce saṅgho osāreti,",
  "tika-vin06t:1952_11": "sosārito”tiādinā nayena bhagavā nivāreti.",
  "tika-vin06t:1952_12": "Teneva pana nayena pabbajitā te sabbepi supabbajitā evāti dīpeti,",
  "tika-vin06t:1952_13": "aññathā sabbepete upasampannāva honti,",
  "tika-vin06t:1952_14": "na pabbajitāti ayamaniṭṭhappasaṅgo āpajjati. Kathaṃ?",
  "tika-vin06t:1952_15": "“Hatthacchinno,",
  "tika-vin06t:1952_16": "bhikkhave,",
  "tika-vin06t:1952_17": "na pabbājetabbo,",
  "tika-vin06t:1952_18": "pabbajito nāsetabbo”ti vā “na,",
  "tika-vin06t:1952_19": "bhikkhave,",
  "tika-vin06t:1952_20": "hatthacchinno pabbājetabbo,",
  "tika-vin06t:1952_21": "yo pabbājeyya,",
  "tika-vin06t:1952_22": "āpatti dukkaṭassa,",
  "tika-vin06t:1952_23": "so ca apabbajito”ti vā tantiyā ṭhapitāya campeyyakkhandhake “sosārito”ti vuttattā kevalaṃ “ime hatthacchinnādayo upasampannāva honti,",
  "tika-vin06t:1952_24": "na pabbajitā”ti vā “upasampannāpi ce pabbajitā,",
  "tika-vin06t:1952_25": "nāsetabbā”ti vā aniṭṭhakoṭṭhāso āpajjatīti adhippāyo.",
  "tika-vin06t:1953_0": "Idaṃ panettha vicāretabbaṃ –",
  "tika-vin06t:1953_1": "“so ca apabbajito”ti vacanābhāvato mūgassa pabbajjasiddhippasaṅgato pabbajjāpi ekatosuddhiyā hotīti ayamaniṭṭhakoṭṭhāso kathaṃ nāpajjatīti?",
  "tika-vin06t:1953_2": "Pabbajjābhilāpena upasampadā idhādhippetāti sammāgāhena nāpajjati,",
  "tika-vin06t:1953_3": "aññathā yathābyañjanaṃ atthe gahite yathāpaññattadukkaṭābhāvasaṅkhāto aparopi aniṭṭhakoṭṭhāso āpajjati. Kathaṃ? “Na,",
  "tika-vin06t:1953_4": "bhikkhave,",
  "tika-vin06t:1953_5": "mūgo pabbājetabbo,",
  "tika-vin06t:1953_6": "yo pabbājeyya,",
  "tika-vin06t:1953_7": "āpatti dukkaṭassā”ti vuttadukkaṭaṃ pabbajjapariyosāne hoti,",
  "tika-vin06t:1953_8": "na tassāvippakatāya.",
  "tika-vin06t:1953_9": "Pubbapayogadukkaṭameva hi paṭhamaṃ āpajjati,",
  "tika-vin06t:1953_10": "tasmā mūgassa pabbajjapariyosānasseva abhāvato imassa dukkaṭassa okāso ca sabbakālaṃ na sambhaveyya.",
  "tika-vin06t:1953_11": "Upasampadāvasena pana atthe gahite sambhavati kammanipphattito.",
  "tika-vin06t:1953_12": "Teneva pāḷiyaṃ “na,",
  "tika-vin06t:1953_13": "bhikkhave,",
  "tika-vin06t:1953_14": "paṇḍako upasampādetabbo,",
  "tika-vin06t:1953_15": "yo upasampādeyya,",
  "tika-vin06t:1953_16": "āpatti dukkaṭassā”ti dukkaṭaṃ na paññattaṃ.",
  "tika-vin06t:1953_17": "Apaññattattā pubbapayogadukkaṭameva cettha sambhavati, netaraṃ,",
  "tika-vin06t:1953_18": "ettāvatā siddhametaṃ “pabbajjābhilāpena upasampadā ca tattha adhippetā,",
  "tika-vin06t:1953_19": "na pabbajjā”ti.",
  "tika-vin06t:1954_0": "Etthāha –",
  "tika-vin06t:1954_1": "sāmaṇerapabbajjā na kāyapayogato hotīti kathaṃ paññāyatīti? Vuccate –",
  "tika-vin06t:1954_2": "kāyena viññāpetītiādittikādassanato.",
  "tika-vin06t:1954_3": "Hoti cettha –",
  "tika-vin06t:1955_0": "“Appeva sasako koci, patiṭṭheyya mahaṇṇave;",
  "tika-vin06t:1956_0": "Na tveva catugambhīre, duggāho vinayaṇṇave”ti.",
  "tika-vin06t:1957_0": "Brahmujugattoti ettha “niddosatthe,",
  "tika-vin06t:1957_1": "seṭṭhatthe ca brahma-",
  "tika-vin06t:1957_2": "saddaṃ gahetvā niddosaṃ hutvā uju gattaṃ yassa so brahmujugatto”ti likhitaṃ.",
  "tika-vin06t:1957_3": "Atha vā kāmabhogittā devindādayo upamāvasena aggahetvā brahmā viya ujugatto brahmujugatto.",
  "tika-vin06t:1957_4": "Mahākucchito ghaṭo mahākucchighaṭo.",
  "tika-vin06t:1957_5": "Tena samāno vuccati “mahākucchighaṭasadiso”ti.",
  "tika-vin06t:1957_6": "Galagaṇḍīti desanāmattamevetanti kathaṃ paññāyatīti? “Na,",
  "tika-vin06t:1957_7": "bhikkhave,",
  "tika-vin06t:1957_8": "pañcahi ābādhehi phuṭṭho pabbājetabbo”ti vacanato.",
  "tika-vin06t:1957_9": "Kilāsopi idhādhippetoti na kevalaṃ so eveko,",
  "tika-vin06t:1957_10": "kintu pañcahi ābādhehi phuṭṭho,",
  "tika-vin06t:1957_11": "pāḷiyaṃ āgatā rājabhaṭādayo dāsapariyosānā,",
  "tika-vin06t:1957_12": "rāhulavatthumhi āgatā ananuññātamātāpitaro cāti dasapi janā idhādhippetā.",
  "tika-vin06t:1957_13": "Tadatthadīpanatthameva likhitakakasāhatalakkhaṇāhate pubbe vuttepi ānetvā upālitthero idha hatthacchinnapāḷiyaṃ āha.",
  "tika-vin06t:1957_14": "Teneva campeyyakkhandhake “atthi,",
  "tika-vin06t:1957_15": "bhikkhave,",
  "tika-vin06t:1957_16": "puggalo appatto osāraṇaṃ,",
  "tika-vin06t:1957_17": "tañce saṅgho osāreti,",
  "tika-vin06t:1957_18": "ekacco sosārito,",
  "tika-vin06t:1957_19": "ekacco dosārito”ti imassa vibhaṅge “pañcahi ābādhehi phuṭṭhā,",
  "tika-vin06t:1957_20": "rājabhaṭā,",
  "tika-vin06t:1957_21": "corakārabhedakaiṇāyikadāsā,",
  "tika-vin06t:1957_22": "ananuññātamātāpitaro cā”ti satta janā na gahitā,",
  "tika-vin06t:1957_23": "na ca labbhanti,",
  "tika-vin06t:1957_24": "aññathā imepi tassa vibhaṅge vattabbā siyuṃ.",
  "tika-vin06t:1957_25": "Na vattabbā tattha abhabbattāti ce?",
  "tika-vin06t:1957_26": "Evaṃ sante “saṅgho osāreti,",
  "tika-vin06t:1957_27": "ekacco dosārito”ti imassa vibhaṅge vattabbā paṇḍakādayo viya,",
  "tika-vin06t:1957_28": "na ca vuttā.",
  "tika-vin06t:1957_29": "Ubhayattha avuttattā na cime anubhayā bhavitumarahanti,",
  "tika-vin06t:1957_30": "tasmā avuttānameva dasannaṃ yathāvuttānaṃ saṅgaṇhanatthaṃ puna likhitakādayo vuttāti.",
  "tika-vin06t:1957_31": "Atha kimatthaṃ te idha uppaṭipāṭiyā vuttāti?",
  "tika-vin06t:1957_32": "Iṇāyikadāsānaṃ sosāritabhāvepi iṇāyikadāsā sāmikānaṃ dātabbāti tadadhīnabhāvadassanatthaṃ.",
  "tika-vin06t:1957_33": "Teneva tattha vuttaṃ “palātopi ānetvā dātabbo”tiādi.",
  "tika-vin06t:1957_34": "Yo panettha coro katakammo pabbajati,",
  "tika-vin06t:1957_35": "rājabhaṭo vā sace katadoso,",
  "tika-vin06t:1957_36": "iṇāyikaggahaṇeneva gahitoti veditabbo.",
  "tika-vin06t:1957_37": "Atha vā yathāvuttalakkhaṇo sabbopi iṇāyikadāsānaṃ “sosārito”ti vattabbāraho na hotīti katvā tesaṃ parivajjanatthaṃ uppaṭipāṭiyā desanā upari ārohati,",
  "tika-vin06t:1957_38": "na heṭṭhāti dīpanato.",
  "tika-vin06t:1957_39": "Likhitako “sosārito”ti vuttattā desantaraṃ netabbo.",
  "tika-vin06t:1957_40": "Tathākārabhedakādayopīti veditabbaṃ.",
  "tika-vin06t:1958_0": "Ettāvatā bhagavatā attano desanākusalatāya pubbe gahitaggahaṇena yathāvuttānaṃ dasannampi pabbajjupasampadākammanipphatti,",
  "tika-vin06t:1958_1": "uppaṭipāṭivacanena puggalavemattatañca desanāya kovidānaṃ dīpitaṃ hotīti veditabbaṃ.",
  "tika-vin06t:1958_2": "Hoti cettha –",
  "tika-vin06t:1959_0": "“Vattabbayuttaṃ vacanena vatvā, ayuttamiṭṭhaṃ nayadesanāya;",
  "tika-vin06t:1960_0": "Sandīpayantaṃ sugatassa vākyaṃ, cittaṃ vicittaṃva karotipī”ti.",
  "tika-vin06t:1961_0": "Etthāha –",
  "tika-vin06t:1961_1": "campeyyakkhandhake ūnavīsativasso ubhayattha avuttattā anubhayo siyāti?",
  "tika-vin06t:1961_2": "Na siyā avuttattā eva.",
  "tika-vin06t:1961_3": "Yadi hi tatiyāya koṭiyā bhavitabbaṃ,",
  "tika-vin06t:1961_4": "sā avassaṃ bhagavatā vattabbāva hoti,",
  "tika-vin06t:1961_5": "na ca vuttā,",
  "tika-vin06t:1961_6": "tasmā na so anubhayo hoti.",
  "tika-vin06t:1961_7": "Atha kataraṃ pakkhaṃ bhajatīti?",
  "tika-vin06t:1961_8": "Dosāritapakkhaṃ bhajati.",
  "tika-vin06t:1961_9": "Atha kasmā na vuttoti?",
  "tika-vin06t:1961_10": "Sikkhāpadena paṭisiddhattā.",
  "tika-vin06t:1961_11": "Upanāhaṃ bandhitvāti puna bandhanaṃ katvā.",
  "tika-vin06t:1961_12": "“Nānāvidhehi osadhehi pādaṃ bandhitvā āvāṭake pavesetvā kattabbavidhānassetaṃ adhivacana”nti likhitaṃ.",
  "tika-vin06t:1961_13": "Kappasīso vā hatthī viya.",
  "tika-vin06t:1961_14": "Gobhattanāḷikā nāma gunnaṃ bhattapānatthaṃ katanāḷikā.",
  "tika-vin06t:1961_15": "Upakkamukho nāma kudhitamukho vuccati,",
  "tika-vin06t:1961_16": "vātaṇḍiko nāma aṇḍakesu vuḍḍhirogena samannāgato.",
  "tika-vin06t:1961_17": "Vikaṭo nāma tiriyaṃ gamanakapādehi samannāgato.",
  "tika-vin06t:1961_18": "“Guṇi kuṇī”ti duvidho kira pāṭho.",
  "tika-vin06t:1961_19": "Yesañca pabbajjā paṭikkhittā,",
  "tika-vin06t:1961_20": "upasampadāpi tesaṃ paṭikkhittāvātiādi yasmā hatthacchinnādayo upasampadāvaseneva vuttā,",
  "tika-vin06t:1961_21": "tasmā te eva hatthacchinnādayo sandhāyāha.",
  "tika-vin06t:1962_0": "Hatthacchinnādivatthukathāvaṇṇanā niṭṭhitā.",
  "tika-vin06t:1963_0": "Alajjīnissayavatthukathāvaṇṇanā",
  "tika-vin06t:1964_0": "120. “Na,",
  "tika-vin06t:1964_1": "bhikkhave,",
  "tika-vin06t:1964_2": "alajjīnaṃ nissayo dātabbo”ti iminā alajjīhi bhikkhūhi,",
  "tika-vin06t:1964_3": "sāmaṇerehi vā saddhiṃ dvepi dhammāmisaparibhogā paṭikkhittā honti nissayabhāve bhāvato tesaṃ.",
  "tika-vin06t:1964_4": "Yathāha “ācariyena,",
  "tika-vin06t:1964_5": "bhikkhave,",
  "tika-vin06t:1964_6": "antevāsiko saṅgahetabbo anuggahetabbo uddesena paripucchāya ovādena anusāsaniyā”tiādi upajjhāyassapi nissayappaṇāmanasambhavato,",
  "tika-vin06t:1964_7": "sopi saddhivihārikassa nissayoti veditabbaṃ,",
  "tika-vin06t:1964_8": "tasmā upajjhāyo ce alajjī hoti,",
  "tika-vin06t:1964_9": "na taṃ nissāya vasitabbanti siddhaṃ hoti.",
  "tika-vin06t:1964_10": "Bhikkhūnaṃ sammāpaṭipattiyā samānabhāgo bhikkhu sabhāgo.",
  "tika-vin06t:1964_11": "Tassabhāvo bhikkhusabhāgatā.",
  "tika-vin06t:1964_12": "Taṃ bhikkhusabhāgataṃ.",
  "tika-vin06t:1964_13": "Yāva jānāmīti adhippāyena vasituṃ vaṭṭati.",
  "tika-vin06t:1964_14": "Bhikkhūhi sabhāgataṃ. Kiṃ taṃ?",
  "tika-vin06t:1964_15": "Lajjibhāvaṃ.",
  "tika-vin06t:1964_16": "“Sattāhaṃ…pe…",
  "tika-vin06t:1964_17": "gahetabbo”ti ettha “sattāhamattaṃ vasissāmi,",
  "tika-vin06t:1964_18": "kiṃ bhikkhusabhāgatājānanenāti jānane dhuraṃ nikkhipitvā vasituṃ na labhatīti attho”ti likhitaṃ.",
  "tika-vin06t:1964_19": "“Bhikkhusabhāgataṃ pana jānanto sveva gamissāmi,",
  "tika-vin06t:1964_20": "kiṃ me nissayārocanenā”ti aruṇaṃ uṭṭhapetuṃ na labhati.",
  "tika-vin06t:1964_21": "“Pure aruṇaṃ uṭṭhahitvā gamissāmī”ti ābhogena sayantassa ce aruṇo uggacchati, vaṭṭati.",
  "tika-vin06t:1965_0": "Gamikādinissayavatthukathāvaṇṇanā",
  "tika-vin06t:1966_0": "121.",
  "tika-vin06t:1966_1": "“Addhānamaggappaṭipannena bhikkhunā nissayaṃ alabhamānena anissitena vatthunti avassakāleyeva vassakāle",
  "tika-vin06t:1966_2": "addhānagamanassa pāḷiyaṃyeva paṭikkhittattā”ti vuttaṃ,",
  "tika-vin06t:1966_3": "taṃ appamāṇaṃ sattāhaṃ vassacchedādivasena addhānagamanasambhavato,",
  "tika-vin06t:1966_4": "gacchantasseva vassakālagamanasambhavato ca.",
  "tika-vin06t:1966_5": "Antarāmagge…pe…",
  "tika-vin06t:1966_6": "anāpattīti nissayadāyakābhāveyeva.",
  "tika-vin06t:1966_7": "“Tassa nissāyā”ti pāṭhānurūpaṃ vuttaṃ,",
  "tika-vin06t:1966_8": "taṃ nissāyāti attho.",
  "tika-vin06t:1966_9": "“Yadā patirūpo nissayadāyako āgacchissatī”ti vacanena ayaṃ vidhi avassakāle evāti siddhaṃ.",
  "tika-vin06t:1966_10": "“Antovasse pana kassaci āgamanābhāvā”ti vuttaṃ.",
  "tika-vin06t:1966_11": "Sace so jalapaṭṭane vā thalapaṭṭane vā vasanto vassūpanāyikāya āsannāya gantukāmo suṇāti “asuko mahāthero āgamissatī”ti,",
  "tika-vin06t:1966_12": "taṃ ce āgameti, vaṭṭati.",
  "tika-vin06t:1966_13": "Āgamentasseva ce vassūpanāyikadivaso hoti, hotu,",
  "tika-vin06t:1966_14": "gantabbaṃ tattha,",
  "tika-vin06t:1966_15": "yattha nissayadāyakaṃ labhatīti.",
  "tika-vin06t:1966_16": "Pātimokkhuddesakābhāvena ce gantuṃ vaṭṭati,",
  "tika-vin06t:1966_17": "pageva nissayadāyakābhāvena.",
  "tika-vin06t:1966_18": "Sace so gacchanto jīvitantarāyaṃ,",
  "tika-vin06t:1966_19": "brahmacariyantarāyaṃ vā passati,",
  "tika-vin06t:1966_20": "tattheva vasitabbanti eke.",
  "tika-vin06t:1967_0": "122.",
  "tika-vin06t:1967_1": "“Nāhaṃ ussahāmi therassa nāmaṃ gahetu”nti itthannāmo itthannāmassa āyasmatoti lakkhaṇato āha.",
  "tika-vin06t:1967_2": "“Gottenāpī’ti vacanato yena vohārena vohariyanti,",
  "tika-vin06t:1967_3": "tena vaṭṭatīti siddhaṃ,",
  "tika-vin06t:1967_4": "tasmā ‘ko nāmo te upajjhāyo’ti puṭṭhenāpi gottameva nāmaṃ katvā vattabbanti siddhaṃ hoti,",
  "tika-vin06t:1967_5": "tasmā catubbidhesu nāmesu yena kenaci nāmena anussāvanā kātabbā”ti vadanti.",
  "tika-vin06t:1967_6": "Ekassa bahūni nāmāni honti,",
  "tika-vin06t:1967_7": "tattha ekaṃ nāmaṃ ñattiyā,",
  "tika-vin06t:1967_8": "ekaṃ anussāvanāya kātuṃ na vaṭṭati, atthato,",
  "tika-vin06t:1967_9": "byañjanato ca abhinnāhi anussāvanāhi bhavitabbanti.",
  "tika-vin06t:1967_10": "Katthaci “āyasmato buddharakkhitattherassā”ti vatvā katthaci kevalaṃ “buddharakkhitassā”ti sāveti,",
  "tika-vin06t:1967_11": "“sāvanaṃ hāpetī”ti na vuccati nāmassa ahāpitattāti eke.",
  "tika-vin06t:1967_12": "Sace katthaci “āyasmato buddharakkhitassā”ti vatvā katthaci “buddharakkhitassāyasmato”ti sāveti,",
  "tika-vin06t:1967_13": "pāṭhānurūpattā khettameva otiṇṇantipi eke.",
  "tika-vin06t:1967_14": "Byañjanabhedappasaṅgato anussāvane taṃ na vaṭṭatīti eke.",
  "tika-vin06t:1967_15": "Sace pana sabbaṭṭhānepi tatheva vadati,",
  "tika-vin06t:1967_16": "vaṭṭati bhagavatā dinnalakkhaṇānurūpattā.",
  "tika-vin06t:1967_17": "Lakkhaṇavirodhato aññathā na vaṭṭatīti ce? Na,",
  "tika-vin06t:1967_18": "payogānurūpattā.",
  "tika-vin06t:1967_19": "Tattha tathā,",
  "tika-vin06t:1967_20": "idha aññathā payogoti ce? Na,",
  "tika-vin06t:1967_21": "vipattilakkhaṇānaṃ virodhato.",
  "tika-vin06t:1967_22": "Na sabbena sabbaṃ,",
  "tika-vin06t:1967_23": "sāvanāhāpanā eva hi pāḷiyaṃ tadatthavibhāvane āgatāti aññapadesu sāvanesu parihāro na sambhavati āciṇṇakappavirodhato.",
  "tika-vin06t:1967_24": "Sopi kiṃpamāṇanti ce?",
  "tika-vin06t:1967_25": "Pamāṇaṃ ācariyuggahassa pamāṇattā.",
  "tika-vin06t:1968_0": "123.",
  "tika-vin06t:1968_1": "Dve ekānussāvaneti ettha gaṇṭhipade tāva evaṃ likhitaṃ “ekato pavattaanussāvane”.",
  "tika-vin06t:1968_2": "Idaṃ sandhāyāti nānupajjhāyaṃ ekācariyaṃ anussāvanakiriyaṃ sandhāya,",
  "tika-vin06t:1968_3": "tañca anussāvanakiriyaṃ ekenupajjhāyena nānācariyehi anujānāmīti attho.",
  "tika-vin06t:1968_4": "Nānupajjhāyehi ekenācariyena na tveva anujānāmīti atthoti.",
  "tika-vin06t:1968_5": "Porāṇagaṇṭhipadepi tatheva vatvā “tiṇṇaṃ uddhaṃ na kenaci ākārena ekato vaṭṭatī”ti vuttaṃ,",
  "tika-vin06t:1968_6": "taṃ yuttaṃ,",
  "tika-vin06t:1968_7": "na hi saṅgho saṅghassa kammaṃ karotīti ācariyo.",
  "tika-vin06t:1968_8": "Idaṃ panettha cintetabbaṃ. Kathaṃ?",
  "tika-vin06t:1968_9": "Cattāro vā atirekā vā upasampadāpekkhā saṅghavohāraṃ na labhanti bhikkhubhāvaṃ appattattā.",
  "tika-vin06t:1968_10": "Kevalaṃ bhagavatā paricchinditvā “tayo”ti vuttattā tato uddhaṃ na vaṭṭatīti no takkoti ācariyo.",
  "tika-vin06t:1968_11": "Anugaṇṭhipadepi ayamevattho bahudhā vicāretvā vutto.",
  "tika-vin06t:1968_12": "Tathā andhakaṭṭhakathāyampi.",
  "tika-vin06t:1968_13": "Na sabbattha imasmiṃ atthavikappe matibhedo atthi.",
  "tika-vin06t:1968_14": "Yā panesā ubho paripuṇṇavīsativassā,",
  "tika-vin06t:1968_15": "ubhinnamekupajjhāyo,",
  "tika-vin06t:1968_16": "ekācariyo,",
  "tika-vin06t:1968_17": "ekā kammavācā,",
  "tika-vin06t:1968_18": "eko upasampanno,",
  "tika-vin06t:1968_19": "eko anupasampannoti parivārakathā,",
  "tika-vin06t:1968_20": "taṃ dassetvā eko ce ācariyo dvinnaṃ,",
  "tika-vin06t:1968_21": "tiṇṇaṃ vā upasampadāpekkhānaṃ ekaṃ kammavācaṃ ekenupajjhāyena sāveti,",
  "tika-vin06t:1968_22": "vaṭṭatīti eke.",
  "tika-vin06t:1968_23": "Taṃ ayuttaṃ,",
  "tika-vin06t:1968_24": "na hi sakkā sithiladhanitādibyañjanalakkhaṇasampannaṃ tasmiṃ khaṇe kammavācaṃ dassetuṃ vimuttadosādīsu patanato.",
  "tika-vin06t:1968_25": "Visuṃ visuṃ karaṇaṃ sandhāya idaṃ vuttanti dīpanatthaṃ “tayo paripuṇṇavīsativassā,",
  "tika-vin06t:1968_26": "tiṇṇamekupajjhāyo,",
  "tika-vin06t:1968_27": "ekācariyo,",
  "tika-vin06t:1968_28": "ekā kammavācā,",
  "tika-vin06t:1968_29": "dve upasampannā,",
  "tika-vin06t:1968_30": "eko anupasampanno”ti na vutto.",
  "tika-vin06t:1968_31": "Evañhi vutte sakkā tīsu ākāsaṭṭhamapanetvā sīmaṭṭhānaṃ dvinnamanurūpaṃ kammavācaṃ dassetuṃ,",
  "tika-vin06t:1968_32": "tamaniṭṭhappasaṅgaṃ nivāretuṃ “ubho”ti vuttaṃ.",
  "tika-vin06t:1968_33": "“Tattha paripuṇṇavīsativassavacanena vatthusampatti,",
  "tika-vin06t:1968_34": "parisāya padhānattā,",
  "tika-vin06t:1968_35": "ācariyupajjhāyavacanena parisasampatti,",
  "tika-vin06t:1968_36": "kammavācāya anussāvanasampatti dassitā,",
  "tika-vin06t:1968_37": "sīmasampatti evekā na dassitā.",
  "tika-vin06t:1968_38": "Tato vipatti jātā kammavācānaṃ nānākkhaṇikattā.",
  "tika-vin06t:1968_39": "Ekakkhaṇabhāve sati ubhinnaṃ sampatti vā siyā vipatti vā,",
  "tika-vin06t:1968_40": "na ekasseva sampatti ekassa vipattīti sambhavati vimuttādibyañjanadosappasaṅgato”ti vuttaṃ,",
  "tika-vin06t:1968_41": "taṃ vacanaṃ ubhopi cete sīmagatāva honti,",
  "tika-vin06t:1968_42": "ubhinnaṃ ekato kammasampattidīpanato dvinnaṃ ekato anussāvanaṃ ekena upajjhāyena ekenācariyena vaṭṭatīti sādheti. Dvinnaṃ,",
  "tika-vin06t:1968_43": "tiṇṇañca ekato sasamanubhāsanā ca pāḷiyaṃyeva dassitā,",
  "tika-vin06t:1968_44": "tañca anulometi.",
  "tika-vin06t:1968_45": "Aṭṭhakathācariyehi nānuññātaṃ,",
  "tika-vin06t:1968_46": "na paṭikkhittaṃ,",
  "tika-vin06t:1968_47": "vicāretvā gahetabbanti ācariyo,",
  "tika-vin06t:1968_48": "taṃ dhammatāya virujjhati.",
  "tika-vin06t:1969_0": "Ayañhi buddhānaṃ dhammatā –",
  "tika-vin06t:1969_1": "yadidaṃ yattha yattha vacananānattamatthi,",
  "tika-vin06t:1969_2": "tattha tattha garukesu ṭhānesu vattabbayuttaṃ vadanti.",
  "tika-vin06t:1969_3": "Dūtena upasampadādayo cettha nidassanaṃ.",
  "tika-vin06t:1969_4": "Yasmā cettha pubbe anuññātakammavācāya nānattaṃ natthi,",
  "tika-vin06t:1969_5": "tasmā “anujānāmi,",
  "tika-vin06t:1969_6": "bhikkhave,",
  "tika-vin06t:1969_7": "dve tayo ekānussāvane kātu”nti vatvā “evañca pana,",
  "tika-vin06t:1969_8": "bhikkhave,",
  "tika-vin06t:1969_9": "kātabbo”ti na vuttaṃ.",
  "tika-vin06t:1969_10": "Nānatte satipi tattha tattha dvinnaṃ,",
  "tika-vin06t:1969_11": "bahūnaṃ vā vasena vuttakammavācānusārena gahetabbato avuttanti ce?",
  "tika-vin06t:1969_12": "Na hi lahukesu ṭhānesu vatvā garukesu avacanaṃ dhammatāti ācariyo.",
  "tika-vin06t:1969_13": "Aññatarasmiṃ pana gaṇṭhipade evaṃ papañcitaṃ dve ekānussāvaneti dve ekato anussāvane.",
  "tika-vin06t:1969_14": "“Ekena” iti pāṭho,",
  "tika-vin06t:1969_15": "ekena ācariyenāti attho.",
  "tika-vin06t:1969_16": "Purimanayenevāti “ekena vā dvīhi vā ācariyehī”ti vuttanayena eva,",
  "tika-vin06t:1969_17": "tasmā ekenācariyena dve vā tayo vā anussāvetabbā.",
  "tika-vin06t:1969_18": "“Dvīhi vā tīhi vā”ti pāṭho.",
  "tika-vin06t:1969_19": "Nānācariyā nānupajjhāyāti ettha “tañca kho ekena upajjhāyena,",
  "tika-vin06t:1969_20": "na tveva nānupajjhāyenā”ti vuttattā na vaṭṭatīti ce? Vaṭṭati. Kathaṃ?",
  "tika-vin06t:1969_21": "Ekena anussāvane ekānussāvaneti viggahassa pākaṭattā līnameva dassetuṃ “ekato anussāvane”ti viggahova vutto,",
  "tika-vin06t:1969_22": "tasmā ujukattameva sandhāya tañca kho ekena anussāvanaṃ ekānussāvanaṃ,",
  "tika-vin06t:1969_23": "ekena upajjhāyena anujānāmi,",
  "tika-vin06t:1969_24": "na tveva nānupajjhāyenāti attho.",
  "tika-vin06t:1969_25": "Idaṃ sandhāya hi dvidhā viggaho,",
  "tika-vin06t:1969_26": "tasmā “nānācariyehi nānupajjhāyā na vaṭṭantīti siddhamevā”ti aññathāpi vadanti.",
  "tika-vin06t:1969_27": "Tañca kho ekena upajjhāyena ekassa upajjhāyassa vā vattabbaṃ anussāvanaṃ,",
  "tika-vin06t:1969_28": "na tveva nānupajjhāyena anujānāmīti attho.",
  "tika-vin06t:1969_29": "Kiṃ vuttaṃ hoti?",
  "tika-vin06t:1969_30": "“Eko ācariyo,",
  "tika-vin06t:1969_31": "dve vā tayo vā upasampadāpekkhā dvinnaṃ tiṇṇaṃ vā upajjhāyānaṃ na tveva anujānāmī”ti kira vuttanti.",
  "tika-vin06t:1969_32": "Aparasmiṃ pana gaṇṭhipade “ekena anussāvaneti viggahassa pākaṭattā taṃ pakāsetuṃ ‘ekenā’ti vuttaṃ.",
  "tika-vin06t:1969_33": "Evaṃ vutte avassaṃ paṇḍitā jānanti.",
  "tika-vin06t:1969_34": "Taṃpākaṭattā ce jānanti,",
  "tika-vin06t:1969_35": "ekenāti iminā kinti ce?",
  "tika-vin06t:1969_36": "Kiñcāpi jānanti,",
  "tika-vin06t:1969_37": "vivādo pana hoti aladdhalesattā,",
  "tika-vin06t:1969_38": "jānituñca na sakkā,",
  "tika-vin06t:1969_39": "‘ekenā’ti vutte pana taṃ sabbaṃ na hotīti vutta”nti likhitaṃ.",
  "tika-vin06t:1969_40": "Evaṃ ettha aneke ācariyā ca takkikā ca anekadhā papañcenti,",
  "tika-vin06t:1969_41": "taṃ sabbaṃ suṭṭhu upaparikkhitvā garukulaṃ payirupāsitvā vaṃsānugatova attho gahetabbo.",
  "tika-vin06t:1969_42": "“Na sabbattha imasmiṃ atthavikappe matibhedo atthī”ti vuttameva.",
  "tika-vin06t:1970_0": "Upasampadāvidhikathāvaṇṇanā",
  "tika-vin06t:1971_0": "125.",
  "tika-vin06t:1971_1": "Kuṭṭhaṃ gaṇḍoti ettha kuṭṭhādiggahaṇena hatthacchinnādayopi gahitāva hontīti porāṇā,",
  "tika-vin06t:1971_2": "tasmā “manussosi purisosī”ti etehi bhabbābhabbapuggalaparivajjanaṃ karoti.",
  "tika-vin06t:1971_3": "“Bhujissosi aṇaṇosī”tiādīhi pubbe hatthacchinnādhikāre vuttaatthavikappesu dutiyaṃ vikappaṃ upathambheti.",
  "tika-vin06t:1971_4": "Tattha “aṇaṇosi bhujissosī”ti anukkamena avatvā uppaṭipāṭiyā vacanena bhujisso hoti,",
  "tika-vin06t:1971_5": "na ca rañño bhattavetanavasena bhaṭo.",
  "tika-vin06t:1971_6": "Rājādhīnattā pana so rājabhaṭapakkhaṃ bhajatīti tabbipakkhabhāvapucchanatthaṃ “nasi rājabhaṭo”ti vuttaṃ.",
  "tika-vin06t:1971_7": "Aññathā pañcahi ābādhehi phuṭṭhānaṃ gahaṇeneva sabbesaṃ gahaṇe siddhe itare na vattabbā.",
  "tika-vin06t:1971_8": "Atha vattabbā,",
  "tika-vin06t:1971_9": "sabbepi vattabbā siyuṃ.",
  "tika-vin06t:1972_0": "Cattāronissayādikathāvaṇṇanā",
  "tika-vin06t:1973_0": "128- 9.",
  "tika-vin06t:1973_1": "“Tāvadeva chāyā metabbā”tiādi “bhikkhūnaṃ pāde vandāpetvā”ti vacanato therātherabhāvajānanatthaṃ vuttaṃ.",
  "tika-vin06t:1973_2": "“Cirena agamāsī”ti kira porāṇapāṭho,",
  "tika-vin06t:1973_3": "ciraṃ akāsīti catthi.",
  "tika-vin06t:1974_0": "130.",
  "tika-vin06t:1974_1": "Anāpatti sambhoge saṃvāseti ukkhittakena saddhiṃ sambhogasaṃvāsapaccayā pācittiyāpatti paññattā,",
  "tika-vin06t:1974_2": "tato anāpattīti attho.",
  "tika-vin06t:1974_3": "Kathaṃ paññāyatīti?",
  "tika-vin06t:1974_4": "Saṃvāsaggahaṇe.",
  "tika-vin06t:1974_5": "Alajjinā saddhiṃ sambhogapaccayā āpajjitabbaṃ dukkaṭaṃ pana āpajjati eva,",
  "tika-vin06t:1974_6": "na saṃvāsapaccayā.",
  "tika-vin06t:1974_7": "Na hi alajjinā saddhiṃ saṃvāso paṭikkhitto.",
  "tika-vin06t:1974_8": "Saṃvāso panettha sahaseyyappahonake āvāse sahavāso,",
  "tika-vin06t:1974_9": "na “pārājiko hoti asaṃvāso”ti ettha vuttasaṃvāso.",
  "tika-vin06t:1974_10": "Ayaṃ saṃvāso ukkhittakena saddhiṃ na vaṭṭati.",
  "tika-vin06t:1974_11": "Alajjinā saddhiṃ ekacco vaṭṭati.",
  "tika-vin06t:1974_12": "Dhammasambhogavinimuttovetaro.",
  "tika-vin06t:1974_13": "Idaṃ pana “ukkhittako vibbhamī”tiādisuttaṃ imasmiṃ upasampādetabbānupasampādetabbadīpanasāmaññato vuttaṃ.",
  "tika-vin06t:1974_14": "Kiñca bhiyyo paṭipattikkamatova āpattito suddhi hoti,",
  "tika-vin06t:1974_15": "na vibbhamena,",
  "tika-vin06t:1974_16": "tasmā upasampanno bhikkhu antamaso dubbhāsitampi āpajjitvā aparabhāge vibbhamitvā āgato upasampajjati,",
  "tika-vin06t:1974_17": "taṃ āpattiṃ desetvāva sujjhati,",
  "tika-vin06t:1974_18": "na aññathāti upasampannassa suddhikkamadassanatthaṃ.",
  "tika-vin06t:1974_19": "Asādhāraṇāpattiyā adassanapaccayā ukkhittakassa liṅgaparivattanena āpattito vuṭṭhitassa puna ce pakatiliṅgamevuppajjati,",
  "tika-vin06t:1974_20": "nānāsaṃvāsakatāva,",
  "tika-vin06t:1974_21": "vibbhamitvā āgatepi yathāvuttanayeneva upasampādetvā na vuṭṭhitattāti ce?",
  "tika-vin06t:1974_22": "Na liṅgantarapātubhāvā.",
  "tika-vin06t:1974_23": "Na vibbhamena kammāsujjhanato.",
  "tika-vin06t:1974_24": "Na kammāsujjhane puna upasampadākammavipattippasaṅgato.",
  "tika-vin06t:1974_25": "Na ca kammavipatti,",
  "tika-vin06t:1974_26": "na ca kammapaṭippassaddhi.",
  "tika-vin06t:1974_27": "Vibbhamena ca anupasampanno nānāsaṃvāsakabhāvena kammaṃ kopeti dhammissarena āhacca bhāsitattā.",
  "tika-vin06t:1974_28": "Teneva “passissasī”ti anāgatavacanaṃ kataṃ.",
  "tika-vin06t:1974_29": "Tādiso pana gahaṭṭho nikkhittavattapārivāsiko viya pakatattabhūmiyaṃ vibbhamādinā anupasampannapakatiyaṃyeva",
  "tika-vin06t:1974_30": "tiṭṭhatīti imassa sabbassapi atthavikappassa dassanatthamidaṃ vuttanti veditabbaṃ.",
  "tika-vin06t:1974_31": "Pubbe vuttappakāro pana parivattitaliṅgo hutvā puna pakatiliṅge ṭhitaukkhittako puna pucchitabbo “passasī”ti.",
  "tika-vin06t:1974_32": "“Āma passāmī”ti vadanto osāretabbo.",
  "tika-vin06t:1974_33": "“Desehī”ti na vattabbo liṅgaparivattanena vuṭṭhitattā.",
  "tika-vin06t:1974_34": "Tappaṭikammo ukkhittako pucchitabbo “paṭikammaṃ kiṃ te kata”nti,",
  "tika-vin06t:1974_35": "“āma kata”nti vadanto osāretabbo.",
  "tika-vin06t:1974_36": "“Kattabbaṃ me paṭikammaṃ na hotī”ti vadanto na osāretabboti eke.",
  "tika-vin06t:1974_37": "Asādhāraṇāpattimhi idaṃ vidhānaṃ,",
  "tika-vin06t:1974_38": "na sādhāraṇāya.",
  "tika-vin06t:1974_39": "Tattha ukkhittako liṅgaparivattaneneva paṭippassaddhakammoti eke.",
  "tika-vin06t:1974_40": "Vicāretvā yuttataraṃ gahetabbanti ācariyo.",
  "tika-vin06t:1974_41": "Anugaṇṭhipade pana “alajjiparibhogo sahatthadānādivasena paricchinditabbo,",
  "tika-vin06t:1974_42": "‘sāraṇīyadhammapūrakādayo dassetvā alajjissa sahatthā dātuṃ vaṭṭatī’ti vadantānaṃ vādo paṭisedhetabbo. Kathaṃ?",
  "tika-vin06t:1974_43": "Ukkhittakassa sahatthā dātuṃ na vaṭṭatīti vinicchayānusārena.",
  "tika-vin06t:1974_44": "Dāpetuṃ pana vaṭṭatevāti ca.",
  "tika-vin06t:1974_45": "Kiñcāpi alajjiparibhogavasena dukkaṭaṃ,",
  "tika-vin06t:1974_46": "atha kho ayaṃ alajjī na hoti,",
  "tika-vin06t:1974_47": "tasmā sabbākārena nirāpattitaṃ sandhāya ‘anāpatti sambhoge saṃvāse’ti vuttaṃ.",
  "tika-vin06t:1974_48": "Kathaṃ paññāyatīti?",
  "tika-vin06t:1974_49": "Viññeyyo atthato ucchurasakasaṭānaṃ sattāhakālikayāvajīvikattā ‘vaṭṭati vikāle ucchuṃ khāditu’nti saññaṃ",
  "tika-vin06t:1974_50": "uppādetvā taṃ khāditvā tappaccayā pācittiyaṃ na passati,",
  "tika-vin06t:1974_51": "vaṭṭatīti tathāsaññitāya.",
  "tika-vin06t:1974_52": "Yo vā pana āpattiṃ āpannabhāvaṃ paṭijānitvā ‘na paṭikaromī’ti abhinivisati, ime dve –",
  "tika-vin06t:1975_0": "‘Sañcicca āpattiṃ āpajjati, āpattiṃ parigūhati;",
  "tika-vin06t:1976_0": "Agatigamanañca gacchati, ediso vuccati alajjīpuggalo’ti. –",
  "tika-vin06t:1977_0": "Vuttalakkhaṇe apatanato alajjino na honti,",
  "tika-vin06t:1977_1": "tasmā ‘yo āpattidesanapaṭikammāni na karoti,",
  "tika-vin06t:1977_2": "tena saddhiṃ sambhogādikaraṇe anāpattī’ti visesetvā vuttavacanena,",
  "tika-vin06t:1977_3": "itarenapi saddhiṃ kiñcāpi rūpiyasaṃvohāro na hoti,",
  "tika-vin06t:1977_4": "atha kho kayavikkayena āpatti hotiyevāti nayo dinno hoti,",
  "tika-vin06t:1977_5": "pañcahi saddhiṃ sabbathāpi anāpattīti nayo ca.",
  "tika-vin06t:1977_6": "Evaṃ sāpattiṭṭhānesu visesetvā ca vacanato idha tathā avuttattā tena saha alajjiparibhogo natthi.",
  "tika-vin06t:1977_7": "Bhajāpiyamāno pana alajjipakkhaṃ bhajatīti imināpi upāyena sabbattha taṃ taṃ saṃsanditvā attho pariyesitabboti apare.",
  "tika-vin06t:1977_8": "Ācariyā pana evaṃ na vadantī”ti vuttaṃ.",
  "tika-vin06t:1977_9": "“Sacāhaṃ na passissāmīti vadati,",
  "tika-vin06t:1977_10": "na pabbājetabbo”ti vuttattā pubbe āpannāpattiyo uppabbajitassāpi na paṭippassambhantīti siddhaṃ,",
  "tika-vin06t:1977_11": "teneva ācariyā āpattiṃ desāpetvāva sikkhāpaccakkhānaṃ kārāpentīti ca anāpatti sambhoge saṃvāseti idaṃ",
  "tika-vin06t:1977_12": "pubbe āpannaṃ santiṃ eva āpattiṃ na passatīti āsaṅkitabbo.",
  "tika-vin06t:1977_13": "Sā paṭippassaddhāti ñāpanatthaṃ vuttanti ca eke.",
  "tika-vin06t:1977_14": "“Passissasī”ti gahaṭṭhattā desetuṃ na vaṭṭatīti anāgatavasena vuttaṃ.",
  "tika-vin06t:1977_15": "“Upasampādetvā passissasī”ti parivāsādinā kattabbassa atthibhāvena “passasī”ti avatvā anāgatavasena vuttaṃ,",
  "tika-vin06t:1977_16": "osāretvāti abbhānavasena.",
  "tika-vin06t:1977_17": "Tattha puna kātabbassa abhāvā “passasī”ti vuttaṃ.",
  "tika-vin06t:1977_18": "Idaṃ sabbaṃ sabbattha paṭijānanaṃ sandhāya vuttaṃ.",
  "tika-vin06t:1977_19": "Ekatrāpi puna na paṭijānāti,",
  "tika-vin06t:1977_20": "etena saha tassā āpattiyā anurūpena saṃvāso na kātabbo,",
  "tika-vin06t:1977_21": "alajjibhāvenāti vuttaṃ hoti.",
  "tika-vin06t:1977_22": "Diṭṭhiyātiādīsu osāraṇaṃ nāma samānakammādinā karaṇanti attho.",
  "tika-vin06t:1977_23": "Anāpatti sambhogeti ukkhittakena sambhoge anāpatti. Kasmā?",
  "tika-vin06t:1977_24": "Ukkhittakakammassa gahaṭṭhabhāvena paṭippassaddhattā,",
  "tika-vin06t:1977_25": "teneva “alabbhamānāya sāmaggiyā”ti vuttaṃ.",
  "tika-vin06t:1977_26": "Idāni bhikkhubhāve kattabbatoti keci.",
  "tika-vin06t:1977_27": "Dvīsupi vāresu kammapaṭippassaddhividhānaṃ teyeva jānanti,",
  "tika-vin06t:1977_28": "tasmā sabbavāresu yuttamayuttañca suṭṭhu sallakkhetvā kathetabbaṃ.",
  "tika-vin06t:1978_0": "Yo khandhakaṃ pabbajjanāmadheyyaṃ,",
  "tika-vin06t:1979_0": "Nānānayaṃ sāsanamūlabhūtaṃ;",
  "tika-vin06t:1980_0": "Ñatvā pakāseti parassa sammā,",
  "tika-vin06t:1981_0": "Tassādhipaccaṃ munisāsanasminti.",
  "tika-vin06t:1982_0": "Mahākhandhakavaṇṇanā niṭṭhitā.",
  "tika-vin06t:1983_0": "2. Uposathakkhandhakavaṇṇanā",
  "tika-vin06t:1984_0": "Sannipātānujānanādikathāvaṇṇanā",
  "tika-vin06t:1985_0": "132- 3.",
  "tika-vin06t:1985_1": "Tena samayenāti attano ovādapātimokkhuddese dhuraṃ nikkhipitvā bhikkhūnaṃyeva visuṃ uposathakaraṇaṃ anujānitvā ṭhitasamayena.",
  "tika-vin06t:1985_2": "Ko pana soti?",
  "tika-vin06t:1985_3": "Majjhimabodhiyaṃ pātimokkhuddesappahonakasikkhāpadānaṃ pariniṭṭhānakālo.",
  "tika-vin06t:1985_4": "Tenevāha “tāni nesaṃ pātimokkhuddesaṃ anujāneyya”nti.",
  "tika-vin06t:1985_5": "“Evañca pana,",
  "tika-vin06t:1985_6": "bhikkhave,",
  "tika-vin06t:1985_7": "uddisitabba”nti nidānuddesaṃ paññāpetukāmatāya ca sikkhāpadānaṃ uddesaparicchedanidassanatthañca vuttaṃ.",
  "tika-vin06t:1985_8": "Aññathā “evañca pana,",
  "tika-vin06t:1985_9": "bhikkhave,",
  "tika-vin06t:1985_10": "imaṃ sikkhāpadaṃ uddiseyyathā”ti sabbasikkhāpadānaṃ uddisitabbakkamassa dassitattā idāni “evañca pana,",
  "tika-vin06t:1985_11": "bhikkhave,",
  "tika-vin06t:1985_12": "uddisitabba”nti idaṃ niratthakaṃ āpajjati,",
  "tika-vin06t:1985_13": "idañca sabbasaṅghuposathaṃ sandhāya vuttaṃ.",
  "tika-vin06t:1986_0": "134.",
  "tika-vin06t:1986_1": "“Yaṃnūna ayyāpi…pe…",
  "tika-vin06t:1986_2": "sannipateyyu”nti bahūnaṃ adhikārappavatti.",
  "tika-vin06t:1986_3": "Tatrāpi vinayaṃ āgamma vutto bhikkhu sāmi,",
  "tika-vin06t:1986_4": "na kevalaṃ saṅghattheroti dassanatthaṃ,",
  "tika-vin06t:1986_5": "saṅghassa gāravayuttavacanārahatādassanatthañca “suṇātu me,",
  "tika-vin06t:1986_6": "bhante”ti āha.",
  "tika-vin06t:1986_7": "Tattha sayaṃ ce thero,",
  "tika-vin06t:1986_8": "bhikkhuṃ sandhāya “āvuso”ti vattuṃ yujjati.",
  "tika-vin06t:1986_9": "Kathaṃ paññāyati?",
  "tika-vin06t:1986_10": "Buddhakāle saṅghatthero abyatto nāma dullabho.",
  "tika-vin06t:1986_11": "Sabbakammavācāya payoganidassane ca “suṇātu me, bhante,",
  "tika-vin06t:1986_12": "saṅgho” icceva bhagavā dassetīti ce?",
  "tika-vin06t:1986_13": "Evametaṃ tathā dassanato.",
  "tika-vin06t:1986_14": "Saṅghaṃ upādāya saṅghattherenāpi “suṇātu me, bhante,",
  "tika-vin06t:1986_15": "saṅgho”ti vattabbaṃ,",
  "tika-vin06t:1986_16": "bhikkhuṃ upādāya “āvuso”ti mahākassapassa kammavācāya payogadassanato,",
  "tika-vin06t:1986_17": "pārisuddhiuposathe ca therena bhikkhunā “parisuddho ahaṃ,",
  "tika-vin06t:1986_18": "āvuso”ti payogadassanato ca.",
  "tika-vin06t:1986_19": "“Yadi saṅghassa pattakalla”nti parato paññāpetabbe uposathakaraṇantarāye sandhāyāha.",
  "tika-vin06t:1986_20": "Uposathassa bahuvidhattā sarūpato vattuṃ “pātimokkhaṃ uddiseyyā”ti āha.",
  "tika-vin06t:1986_21": "Ettāvatā ñattiṃ niṭṭhapesi.",
  "tika-vin06t:1986_22": "Ñattidutiyakammato eva hi uposathakammaṃ. Na,",
  "tika-vin06t:1986_23": "tatiyānussāvanasambhavatoti ce? Na,",
  "tika-vin06t:1986_24": "aññehi ñatticatutthakammehi asadisattā.",
  "tika-vin06t:1986_25": "Na hi ettha catukkhattuṃ “suṇātu me”ti ārabhīyatīti.",
  "tika-vin06t:1986_26": "Aññehi ñattidutiyehi asadisattā ñattidutiyampi māhotūti ce? Na,",
  "tika-vin06t:1986_27": "ñattidutiyakammassa aññathāpi kattabbato.",
  "tika-vin06t:1986_28": "Tathā hi ñattidutiyakammaṃ ekaccaṃ apalokanavasenapi kātuṃ vaṭṭati,",
  "tika-vin06t:1986_29": "na aññaṃ aññathā kātuṃ vaṭṭati.",
  "tika-vin06t:1986_30": "Kathaṃ paññāyatīti?",
  "tika-vin06t:1986_31": "Idameva uposathakammaṃ ñāpakaṃ.",
  "tika-vin06t:1987_0": "“Kiṃ saṅghassa pubbakicca”nti idaṃ na ñatti niṭṭhapetvā vattabbaṃ,",
  "tika-vin06t:1987_1": "tañhi ñattito puretarameva karīyatīti.",
  "tika-vin06t:1987_2": "Tasmā “suṇātu me, bhante, saṅgho,",
  "tika-vin06t:1987_3": "kiṃ saṅghassa pubbakiccaṃ,",
  "tika-vin06t:1987_4": "yadi saṅghassā”ti vattabbaṃ siyāti?",
  "tika-vin06t:1987_5": "Tathāpi na vattabbaṃ,",
  "tika-vin06t:1987_6": "na hi taṃ ñattiyā antokarīyatīti.",
  "tika-vin06t:1987_7": "Yadi evaṃ sabbattha na vattabbaṃ payojanābhāvāti ce? Na,",
  "tika-vin06t:1987_8": "yathāgataṭṭhāneyeva vattabbato,",
  "tika-vin06t:1987_9": "parapadāpekkhatāyāti vuttaṃ hoti.",
  "tika-vin06t:1987_10": "Idaṃ pubbakiccaṃ akatvā uposathaṃ karonto saṅgho,",
  "tika-vin06t:1987_11": "puggalo vā ṭhapanakkhettātikkame āpajjati.",
  "tika-vin06t:1987_12": "Na hi tasmiṃ khette atikkante sammajjanāsanodakapadīpakaraṇe āpattimokkho hoti.",
  "tika-vin06t:1987_13": "Uposathakammato pubbe kattabbakiccākaraṇapaccayattā tassā āpattiyā,",
  "tika-vin06t:1987_14": "na sā kammapariyosānāpekkhā etthāgatasampajānamusāvādāpatti viya,",
  "tika-vin06t:1987_15": "tasmā pātimokkhuddesako bhikkhu “pārisuddhiṃ āyasmanto ārocethā”ti vattukāmo paṭhamaṃyeva parisuddhāparisuddhapaccayaṃ pubbakiccaṃ sarāpeti.",
  "tika-vin06t:1987_16": "Tañhi kataṃ parisuddhapaccayo hoti,",
  "tika-vin06t:1987_17": "akataṃ aparisuddhapaccayo,",
  "tika-vin06t:1987_18": "teneva ubhayāpekkhādhippāyena “kataṃ na kata”nti avatvā “kiṃ saṅghassa pubbakicca” miccevāha.",
  "tika-vin06t:1987_19": "Tattha akatapakkhe tāva pārisuddhiārocanakkamanidassanatthaṃ parato “yassa siyā āpatti,",
  "tika-vin06t:1987_20": "so āvi kareyyā”ti ca,",
  "tika-vin06t:1987_21": "katapakkhe “asantiyā āpattiyā tuṇhī bhavitabba”nti ca vakkhati.",
  "tika-vin06t:1988_0": "Pārisuddhiṃ āyasmanto ārocetha.",
  "tika-vin06t:1988_1": "Kiṃkāraṇā?",
  "tika-vin06t:1988_2": "Yasmā pātimokkhaṃ uddisissāmi.",
  "tika-vin06t:1988_3": "Ettha ca “uddisāmī”ti vattamānakālaṃ aparāmasitvā “uddisissāmī”ti anāgatakālaparāmasanena yvāyaṃ “dāni",
  "tika-vin06t:1988_4": "nesaṃ pātimokkhuddesaṃ anujāneyya”nti ettha vuttapātimokkhuddeso,",
  "tika-vin06t:1988_5": "taṃ sandhāya “pātimokkhaṃ uddisissāmī”ti vuttanti eke.",
  "tika-vin06t:1988_6": "Yasmā “pañcime,",
  "tika-vin06t:1988_7": "bhikkhave,",
  "tika-vin06t:1988_8": "pātimokkhuddesā”ti vuttaṃ,",
  "tika-vin06t:1988_9": "tasmā vattamānassa nidānuddesasaṅkhātassa pātimokkhassa yadetaṃ ante “kaccittha parisuddhā”tiādikaṃ yāvatatiyānussāvanaṃ,",
  "tika-vin06t:1988_10": "tasseva āpattikhettattā,",
  "tika-vin06t:1988_11": "avayavepi avayavīvohārasambhavato ca idha āpattikhettameva sandhāya “pātimokkhaṃ uddisissāmī”ti vuttaṃ.",
  "tika-vin06t:1988_12": "Evañhi vutte yasmā parato āpattikhettaṃ āgamissati,",
  "tika-vin06t:1988_13": "tasmā āpattibhīrukā tumhe sabbeva paṭhamameva pārisuddhiṃ ārocethāti ayamattho sambhavati.",
  "tika-vin06t:1988_14": "Vattamānakālavasena vutte “pārisuddhiṃ āyasmanto ārocethā”ti vacanameva na sambhavati tadārocanassa paṭhamaṃ icchitabbattā,",
  "tika-vin06t:1988_15": "pageva tassa karaṇābhāvena “pātimokkhaṃ uddisissāmī”ti vacanaṃ.",
  "tika-vin06t:1988_16": "Ayaṃ nayo santiyā āpattiyā ārocane yujjati,",
  "tika-vin06t:1988_17": "na tuṇhībhāve,",
  "tika-vin06t:1988_18": "akammapariyosānā tuṇhībhāvappattito,",
  "tika-vin06t:1988_19": "evaṃ santepi tasmiṃ yujjateva.",
  "tika-vin06t:1988_20": "Pātimokkhuddesako hi aññamaññaṃ āpattiāvikaraṇaṃ akatvā tuṇhībhūte bhikkhū passitvā teneva tuṇhībhāvena ārocitapārisuddhiko hutvā “suṇātu me,",
  "tika-vin06t:1988_21": "bhante”ti pātimokkhuddesaṃ ārabhi.",
  "tika-vin06t:1989_0": "Etthāha –",
  "tika-vin06t:1989_1": "paṭhamaṃ “saṅgho uposathaṃ kareyya,",
  "tika-vin06t:1989_2": "pātimokkhaṃ uddiseyyā”ti vuttattā idhāpi “saṅgho uposathaṃ karissati,",
  "tika-vin06t:1989_3": "pātimokkhaṃ uddisissatī”ti vattabbaṃ,",
  "tika-vin06t:1989_4": "atha “puggalassa uddesā”ti lakkhaṇattā yathārutameva vattabbaṃ,",
  "tika-vin06t:1989_5": "tathāpi “uposathaṃ karissāmi,",
  "tika-vin06t:1989_6": "pātimokkhaṃ uddisissāmī”ti vattabbanti?",
  "tika-vin06t:1989_7": "Na vattabbaṃ lakkhaṇavirodhato,",
  "tika-vin06t:1989_8": "aniṭṭhappasaṅgato ca.",
  "tika-vin06t:1989_9": "Puggalassa uddesā eva hi saṅghassa uposatho kato hoti,",
  "tika-vin06t:1989_10": "na puggalassa uposathakaraṇena.",
  "tika-vin06t:1989_11": "Tañca sova karissati,",
  "tika-vin06t:1989_12": "na saṅghoti aniṭṭhappasaṅgova āpajjati.",
  "tika-vin06t:1989_13": "“Suṇāthā”ti vutte acittasāmaggippasaṅgabhayā “suṇomā”ti vuttaṃ.",
  "tika-vin06t:1989_14": "“Suṇissāmā”ti vattabbaṃ “uddisissāmī”ti vuttattāti ce?",
  "tika-vin06t:1989_15": "Na vattabbaṃ,",
  "tika-vin06t:1989_16": "āpattikhettadassanādhippāyanirapekkhatāya “suṇoma” icceva vattabbaṃ.",
  "tika-vin06t:1989_17": "Ekapadeneva hissa tadadhippāyo atikkantoti.",
  "tika-vin06t:1989_18": "Yadi evaṃ kimatthaṃ taṃ sabbeheva āraddhanti ce?",
  "tika-vin06t:1989_19": "“Uddisissāmī”ti iminā asādhāraṇavacanena āpannassa acittasāmaggippasaṅganivāraṇatthaṃ.",
  "tika-vin06t:1989_20": "Saramānenāti iminā cassa sampajānamusāvādassa sacittakataṃ dasseti.",
  "tika-vin06t:1989_21": "Antarāyiko dhammo vutto bhagavatāti evaṃ akiriyasamuṭṭhānassāpi evaṃ parittakassa imassa musāvādassa mahādīnavataṃ dasseti.",
  "tika-vin06t:1989_22": "Visuddhāpekkhenāti sāvasesaṃ āpattiṃ upādāya anāpattibhāvasaṅkhātaṃ anavasesañca upādāya gihibhāvasaṅkhātaṃ visuddhiṃ icchantena kasmā āvi kātabbā?",
  "tika-vin06t:1989_23": "Antarāyabhāvānupagamanena phāsuvihārapaccayattā.",
  "tika-vin06t:1989_24": "Idha “ajjuposatho pannaraso”ti na vuttaṃ parato divasaniyamassa kattukāmatādhippāyena avuttattā.",
  "tika-vin06t:1989_25": "Evaṃ pana te bhikkhū sabbadivasesu uddisiṃsu.",
  "tika-vin06t:1990_0": "135.",
  "tika-vin06t:1990_1": "“Ādimeta”nti sīlapātimokkhameva vuttaṃ,",
  "tika-vin06t:1990_2": "kiñcāpi ganthapātimokkho adhippeto.",
  "tika-vin06t:1990_3": "“Pañcannaṃ vā”ti mātikāyaṃ vuttānaṃ vasena vuttaṃ.",
  "tika-vin06t:1990_4": "Anajjhāpanno vāti puggalādhiṭṭhānadesanā.",
  "tika-vin06t:1990_5": "Porāṇagaṇṭhipade pana “‘uposathaṃ kareyyā’ti ettāvatā ñatti hoti.",
  "tika-vin06t:1990_6": "Yāvatatiyānussāvanā nāma ‘yassa siyā āpattī’tiādivacanattayaṃ,",
  "tika-vin06t:1990_7": "ante ‘dutiyampi tatiyampi pucchāmī’ti idañcāti duvidhaṃ.",
  "tika-vin06t:1990_8": "Tattha paṭhamaṃ āpattiṃ saritvā nisinnassa,",
  "tika-vin06t:1990_9": "dutiyaṃ asarantassa sāraṇattha”nti vuttaṃ.",
  "tika-vin06t:1990_10": "“Vacīdvāre”ti pākaṭavasena ujukameva vuttaṃ.",
  "tika-vin06t:1990_11": "Kiñcāpi kāyaviññattiyāpi karīyati,",
  "tika-vin06t:1990_12": "kāyakammābhāvā pana vacīviññattiyāyeva āvi kātabbā.",
  "tika-vin06t:1990_13": "“Saṅghamajjhe vā”tiādi lakkhaṇavacanaṃ kira.",
  "tika-vin06t:1990_14": "Saṅghuposathakaraṇatthaṃ saṅghamajjhe ce nisinno,",
  "tika-vin06t:1990_15": "tasmiṃ saṅghamajjhe.",
  "tika-vin06t:1990_16": "Gaṇuposathakaraṇatthañce gaṇamajjhe nisinno,",
  "tika-vin06t:1990_17": "tasmiṃ gaṇamajjhe.",
  "tika-vin06t:1990_18": "Ekasseva santike ce pārisuddhiuposathaṃ kattukāmo,",
  "tika-vin06t:1990_19": "tasmiṃ ekapuggale āvi kātabbāti,",
  "tika-vin06t:1990_20": "“etena na kevalaṃ saṅghamajjhe evāyaṃ musāvādo sambhavati,",
  "tika-vin06t:1990_21": "atha kho ettha vuttalakkhaṇena asatipi ‘pārisuddhiṃ āyasmanto ārocethā’tiādividhāne gaṇuposathepi sāpattiko",
  "tika-vin06t:1990_22": "hutvā uposathaṃ kattukāmo anārocetvā tuṇhībhūtova karoti ce,",
  "tika-vin06t:1990_23": "sampajānamusāvādāpattiṃ āpajjatīti imassatthassa āvikaraṇato lakkhaṇavacanaṃ kireta”nti vadanti takkikā.",
  "tika-vin06t:1990_24": "Aññathā “gaṇamajjhevā”ti na vuttanti tesaṃ adhippāyo.",
  "tika-vin06t:1990_25": "Ārocanādhippāyavasena vuttanti no takkoti ācariyo.",
  "tika-vin06t:1990_26": "Ārocento hi saṅghassa ārocemīti adhippāyena āvi karonto saṅghamajjhe āvi karoti nāma.",
  "tika-vin06t:1990_27": "Attano ubhatopasse nisinnānaṃ ārocento gaṇamajjhe.",
  "tika-vin06t:1990_28": "Ekassevārocessāmi sabhāgassāti adhippāyena ārocento ekapuggale āroceti nāma.",
  "tika-vin06t:1990_29": "Pubbe vibhattapadassa puna vibhajanaṃ atthavisesābhāvadīpanatthanti veditabbaṃ.",
  "tika-vin06t:1991_0": "136- 7. “Na,",
  "tika-vin06t:1991_1": "bhikkhave,",
  "tika-vin06t:1991_2": "devasikaṃ…pe…",
  "tika-vin06t:1991_3": "dukkaṭassā”ti vatvā “anujānāmi,",
  "tika-vin06t:1991_4": "bhikkhave,",
  "tika-vin06t:1991_5": "uposathe pātimokkhaṃ uddisitu”nti idaṃ anuposathe eva taṃ dukkaṭaṃ,",
  "tika-vin06t:1991_6": "uposathe pana devasikampi vaṭṭatīti dīpeti,",
  "tika-vin06t:1991_7": "tasmā te bhikkhū cātuddasiyaṃ uddisitvāpi pannarasiyaṃ uddisiṃsu,",
  "tika-vin06t:1991_8": "tenāha “sakiṃ pakkhassā”ti.",
  "tika-vin06t:1991_9": "Tattha purimena sāmaggīdivaso uposathadivaso evāti dīpeti.",
  "tika-vin06t:1991_10": "Ubhayena aṭṭhamiṃ paṭikkhipitvā devasikaṃ paṭikkhepassa atippasaṅgaṃ nivāreti.",
  "tika-vin06t:1991_11": "Kiṃ vuttaṃ hoti?",
  "tika-vin06t:1991_12": "Bhinno ce saṅgho pāṭipadadivase samaggo hoti,",
  "tika-vin06t:1991_13": "tasmiṃ divase sāmaggīuposathaṃ karonto ubhayampi dukkaṭaṃ āpajjanto ubhayena ekībhūtena nivārito hotīti vuttaṃ hoti.",
  "tika-vin06t:1991_14": "Aññathā sāmaggīuposatho na devasiko. Ce,",
  "tika-vin06t:1991_15": "ahorattaṃ kātabbo.",
  "tika-vin06t:1991_16": "Tasmiñca pakkhe pakatiuposatho na devasiko. Ce,",
  "tika-vin06t:1991_17": "ahorattaṃ kātabbo.",
  "tika-vin06t:1991_18": "Tasmiñca pakkhe pakatiuposatho anuddiṭṭho. Ce hoti,",
  "tika-vin06t:1991_19": "sāmaggīuposatho kātabboti āpajjati.",
  "tika-vin06t:1991_20": "Na apavādanayena gahetabbattāti ce? Na,",
  "tika-vin06t:1991_21": "aniṭṭhappasaṅgato.",
  "tika-vin06t:1991_22": "Kiṃ vuttaṃ hoti?",
  "tika-vin06t:1991_23": "Sāmaggīdivase sāmaggīuposathaṃ katvā puna tasmiṃ pakkhe pakatiuposathadivase sampatte pakatiuposatho na kātabboti.",
  "tika-vin06t:1991_24": "Apavādoti.",
  "tika-vin06t:1991_25": "Apavāditabbaṭṭhānato aññattha ussaggavidhānaṃ nivāreti.",
  "tika-vin06t:1992_0": "Kittāvatā nu kho sāmaggīti etthāyamadhippāyo –",
  "tika-vin06t:1992_1": "sāmaggī nāmesā sabhāgānaṃ sannipāto.",
  "tika-vin06t:1992_2": "Sabhāgā ca nāma yattakā sahadhammikā,",
  "tika-vin06t:1992_3": "te sabbepi honti,",
  "tika-vin06t:1992_4": "udāhu āvāsasabhāgatāya sabhāgā nāma hontīti.",
  "tika-vin06t:1992_5": "Tattha yadi sahadhammikānaṃ sāmaggī sāmaggī nāma,",
  "tika-vin06t:1992_6": "sabbesaṃ puthuvibhattānaṃ sāmaggī icchitabbā.",
  "tika-vin06t:1992_7": "Athāvasathavasena,",
  "tika-vin06t:1992_8": "ekāvāsasabhāgānanti vuttaṃ hoti.",
  "tika-vin06t:1992_9": "Aññathā ekāvāse sāmaggīti āpajjati.",
  "tika-vin06t:1992_10": "Mā no agamāsīti agato mā hoti.",
  "tika-vin06t:1993_0": "Sīmānujānanakathāvaṇṇanā",
  "tika-vin06t:1994_0": "138.",
  "tika-vin06t:1994_1": "Ekāvāsagatānaṃ vasena sāmaggiṃ paṭikkhipitvā ekasīmagatānaṃ vasena anujānitukāmo bhagavā “anujānāmi,",
  "tika-vin06t:1994_2": "bhikkhave,",
  "tika-vin06t:1994_3": "sīmaṃ sammannitu”nti āha.",
  "tika-vin06t:1994_4": "Atha āvāsaparicchedaṃ vattukāmo bhaveyya.",
  "tika-vin06t:1994_5": "Ettāvatā ekāvāso yāvatā ekāsīmā.",
  "tika-vin06t:1994_6": "“Anujānāmi,",
  "tika-vin06t:1994_7": "bhikkhave,",
  "tika-vin06t:1994_8": "sīmaṃ sammannitu”nti vadeyya.",
  "tika-vin06t:1994_9": "Tasmā na idha anuññātabaddhasīmāvasena ekāvāsaparicchedo hoti,",
  "tika-vin06t:1994_10": "upacārasīmāvaseneva hotīti veditabbaṃ.",
  "tika-vin06t:1994_11": "Kathaṃ jānitabbanti ce? Pāḷitova,",
  "tika-vin06t:1994_12": "yathāha “tena kho pana samayena āyasmā upanando sakyaputto eko dvīsu āvāsesu vassaṃ vasi…pe…",
  "tika-vin06t:1994_13": "ekādhippāya”nti.",
  "tika-vin06t:1994_14": "Aññathā vassacchedoti aniṭṭhappasaṅgova, kathaṃ?",
  "tika-vin06t:1994_15": "Ekāvāsavaseneva ce sāmaggī,",
  "tika-vin06t:1994_16": "bahuāvāsaanāvāsesu na sambhaveyya.",
  "tika-vin06t:1994_17": "Tato so taṃ āvāsaṃ gacchanto bahiddhā uposathaṃ karoti. “Na,",
  "tika-vin06t:1994_18": "bhikkhave,",
  "tika-vin06t:1994_19": "tadahuposathe sabhikkhuko anāvāso gantabbo”tiādi -",
  "tika-vin06t:1994_20": "pāḷivirodho satipi saṅghe anāvāse uposathassa akattabbato.",
  "tika-vin06t:1994_21": "Anāvāsepi ce sāmaggī labbhati,",
  "tika-vin06t:1994_22": "“ettāvatā sāmaggī,",
  "tika-vin06t:1994_23": "yāvatā ekāvāso”ti na vattabbaṃ,",
  "tika-vin06t:1994_24": "tasmā sabbathā purimanayo pacchimeneva paṭikkhittoti katvā nānāvāsavasenapi sāmaggīti veditabbaṃ.",
  "tika-vin06t:1994_25": "“Taṃ kammaṃ karomāti vatvā na akaṃsū’tiādīsu viya anāgatampi apekkhati,",
  "tika-vin06t:1994_26": "tasmā ‘karomā’ti vutte na vaṭṭatī”ti vadanti.",
  "tika-vin06t:1994_27": "“Sīmaṃ asodhetvāpi nimittaṃ kittetuṃ vaṭṭatī”ti likhitaṃ.",
  "tika-vin06t:1994_28": "Heṭṭhimakoṭiyā aḍḍhaṭṭhamaratanubbedho hatthippamāṇo.",
  "tika-vin06t:1994_29": "Sace eko baddho hoti,",
  "tika-vin06t:1994_30": "na kātabboti ettha “catūsu disāsu catunnaṃ pabbatakūṭānaṃ heṭṭhā piṭṭhipāsāṇasadise pāsāṇe ṭhitattā ekābaddhabhāve",
  "tika-vin06t:1994_31": "satipi pathavito uddhaṃ tesaṃ sambandhe asati heṭṭhā pathavigatasambandhamatte abbohārikaṃ katvā kittetuṃ vaṭṭati.",
  "tika-vin06t:1994_32": "Teneva ‘piṭṭhipāsāṇo atimahantopi pāsāṇasaṅkhyameva gacchatī’ti vuttaṃ.",
  "tika-vin06t:1994_33": "Pathavito heṭṭhā tassa mahantabhāve gayhamāne pabbatameva hotī”ti anugaṇṭhipade vuttaṃ.",
  "tika-vin06t:1994_34": "“Cinitvā katapaṃsupuñje tiṇagumbarukkhā ce jāyanti,",
  "tika-vin06t:1994_35": "pabbato hotīti dhammasiritthero.",
  "tika-vin06t:1994_36": "Nevāti upatissatthero”ti vuttaṃ.",
  "tika-vin06t:1995_0": "Pāsāṇoti “sudhāmayapāsāṇopi vaṭṭatī”ti vadanti.",
  "tika-vin06t:1995_1": "Vīmaṃsitabbaṃ iṭṭhakāya paṭikkhittattā.",
  "tika-vin06t:1995_2": "Dvattiṃsapalaguḷapiṇḍappamāṇo tulatāya,",
  "tika-vin06t:1995_3": "na tulagaṇanāya.",
  "tika-vin06t:1995_4": "Sopīti khāṇuko viya uṭṭhitapāsāṇo.",
  "tika-vin06t:1996_0": "Catupañcarukkhanimittamattampīti ekaccesu nimittasaddo natthi.",
  "tika-vin06t:1996_1": "Ettha tayo ce sārarukkhā honti,",
  "tika-vin06t:1996_2": "dve asārarukkhā,",
  "tika-vin06t:1996_3": "sārarukkhānaṃ bahuttaṃ icchitabbaṃ.",
  "tika-vin06t:1996_4": "“Susānampi idha ‘vanamevā’ti saṅkhyaṃ gacchati sayaṃjātattā”ti vuttaṃ.",
  "tika-vin06t:1996_5": "Keci pana “catūsu dve antosārā ce, vaṭṭati.",
  "tika-vin06t:1996_6": "Antosārā adhikā, samā vā, vaṭṭati.",
  "tika-vin06t:1996_7": "Tasmā bahūsupi dve ce antosārā atthi,",
  "tika-vin06t:1996_8": "vaṭṭatī”ti vadanti.",
  "tika-vin06t:1997_0": "Parabhāgeti ettha “etehi baddhaṭṭhānato gatattā vaṭṭati.",
  "tika-vin06t:1997_1": "Tathā dīghamaggepi gahitaṭṭhānato gataṭṭhānassa aññattā”ti vadanti.",
  "tika-vin06t:1998_0": "Anvaddhamāsanti ettha “anubaddho addhamāso,",
  "tika-vin06t:1998_1": "addhamāsassa vā anū”ti likhitaṃ.",
  "tika-vin06t:1998_2": "“Antaravāsako temiyatī”ti vuttattā tattakappamāṇaudakeyeva kātuṃ vaṭṭatīti keci.",
  "tika-vin06t:1998_3": "Temiyatīti iminā heṭṭhimakoṭiyā nadilakkhaṇaṃ vuttaṃ.",
  "tika-vin06t:1998_4": "Evarūpāya nadiyā yasmiṃ ṭhāne cattāro māse appaṃ vā bahuṃ vā udakaṃ ajjhottharitvā pavattati,",
  "tika-vin06t:1998_5": "tasmiṃ ṭhāne appodakepi ṭhatvā kātuṃ vaṭṭatīti eke.",
  "tika-vin06t:1998_6": "“Pavattanaṭṭhāne nadinimitta’nti vuttattā setuto parato tattakaṃ udakaṃ yadi pavattati,",
  "tika-vin06t:1998_7": "nadī evā”ti vadanti.",
  "tika-vin06t:1999_0": "Jātassarādīsu ṭhitodakaṃ jātassarādipadesena anantarikampi nimittaṃ kātuṃ vaṭṭati nadipārasīmāya nimittaṃ viya.",
  "tika-vin06t:1999_1": "Sace so padeso kālantarena gāmakhettabhāvaṃ pāpuṇāti,",
  "tika-vin06t:1999_2": "tattha aññaṃ sīmaṃ sammannituṃ vaṭṭati.",
  "tika-vin06t:1999_3": "Ukkhepimanti uddharitvā gahetabbakaṃ.",
  "tika-vin06t:2000_0": "Abaddhasīmavihārānaṃ sīmāya upacāraṃ ṭhapetvāti “āyatiṃ sammannitabbāya okāsaṃ ṭhapetvā”ti likhitaṃ.",
  "tika-vin06t:2000_1": "Antonimittagatehi panāti “ekassa upaḍḍhaṃ antokattukāmatāya sati sabbesaṃ āgamane payojanaṃ natthīti katvā ‘antonimittagatehī’ti vuttaṃ,",
  "tika-vin06t:2000_2": "tañca sāmīcivasenā”ti vadanti.",
  "tika-vin06t:2000_3": "Anāgamanampi vaṭṭatīti “sīmāya abaddhattā vaggaṃ nāma na hotī”ti likhitaṃ.",
  "tika-vin06t:2000_4": "“Aññasmiṃ gāmakhette ṭhatvā nimittakittanakāle,",
  "tika-vin06t:2000_5": "samānasaṃvāsakasīmāya sammannanakāle ca āgamanapayojanaṃ natthī”ti vuttaṃ.",
  "tika-vin06t:2000_6": "Bherisaññaṃ vāti “sammannanapariyosānaṃ karomāti vatvā”ti likhitaṃ,",
  "tika-vin06t:2000_7": "tena tādise kāle taṃ kappatīti siddhaṃ hoti.",
  "tika-vin06t:2000_8": "Kiṃ iminā?",
  "tika-vin06t:2000_9": "Sukhakaraṇatthanti mahājanasannipātanaparissamaṃ akatvā appatarehi sukhakaraṇatthaṃ.",
  "tika-vin06t:2000_10": "Yadi mahāsīmābandhanakāle antarāyo hoti,",
  "tika-vin06t:2000_11": "tattakenapi sukhavihāroti dassanatthaṃ “paṭhama”nti vuttanti eke.",
  "tika-vin06t:2000_12": "Tato oraṃ na vaṭṭatīti kathaṃ paññāyatīti?",
  "tika-vin06t:2000_13": "Vīsativaggakaraṇīyaparamattā saṅghakammassa.",
  "tika-vin06t:2000_14": "Kammārahena saddhiṃ ekavīsati bhikkhū ce gaṇhāti, vaṭṭati.",
  "tika-vin06t:2000_15": "Tattakappamāṇaṃ sukhanisajjavasena veditabbaṃ.",
  "tika-vin06t:2000_16": "Tameva nimittaṃ aññepi kittetvā sace bandhanti,",
  "tika-vin06t:2000_17": "vaṭṭatīti eke.",
  "tika-vin06t:2001_0": "“Evaṃ baddhāsu pana…pe…",
  "tika-vin06t:2001_1": "sīmantarikā hi gāmakhettaṃ bhajatī”ti na āvāsavasena sāmaggīparicchedo,",
  "tika-vin06t:2001_2": "kintu sīmāvasenevāti dassanatthaṃ vuttaṃ.",
  "tika-vin06t:2001_3": "“Nimittupagapāsāṇe ṭhapetvā”ti sañcārimanimittassa tapparato vuttaṃ.",
  "tika-vin06t:2001_4": "Ito paṭṭhāya gaṇṭhipadakkamo hoti –",
  "tika-vin06t:2001_5": "na sakkhissantīti te avippavāsaṃ asallakkhetvā “samānasaṃvāsakameva samūhanissāmā”ti vāyāmantā samūhanituṃ na sakkhissanti.",
  "tika-vin06t:2001_6": "“Ekaratanappamāṇā”ti suviññeyyantarā hotīti katvā vuttaṃ.",
  "tika-vin06t:2001_7": "Ekaṅgulamattampi vaṭṭateva.",
  "tika-vin06t:2001_8": "Khaṇḍasīmato paṭṭhāya bandhanaṃ āciṇṇaṃ.",
  "tika-vin06t:2001_9": "Āciṇṇakaraṇena vigatasammoho hotīti.",
  "tika-vin06t:2001_10": "Kuṭigeheti kuṭighare bhūmighare.",
  "tika-vin06t:2001_11": "Udukkhalaṃvāti bhūmiudukkhalaṃ viya khuddakāvāṭaṃ.",
  "tika-vin06t:2001_12": "“Pamukhe”ti bhūmikuṭiṃ sandhāya vuttanti eke.",
  "tika-vin06t:2001_13": "Heṭṭhā na otaratīti bhittito oraṃ nimittāni ṭhapetvā kittitattā heṭṭhā ākāse na otarati,",
  "tika-vin06t:2001_14": "upari kate pāsādeti attho.",
  "tika-vin06t:2001_15": "Bhittilaggeti bhittinissitake.",
  "tika-vin06t:2001_16": "Ime kira bhittilaggāpi “ekābaddhā”ti na vuccanti.",
  "tika-vin06t:2001_17": "Sabbo pāsādo sīmaṭṭho hotīti ekābaddho vā hotu, mā vā.",
  "tika-vin06t:2001_18": "Tālamūlakapabbato nāma anupubbena tanuko.",
  "tika-vin06t:2001_19": "Ākāsapabbhāranti aparikkhepapabbhāraṃ.",
  "tika-vin06t:2001_20": "Susirapāsāṇo nāma leṇaṃ hoti.",
  "tika-vin06t:2001_21": "Antoleṇanti pabbatassa antoleṇaṃ.",
  "tika-vin06t:2001_22": "Dvāraṃ pana sandhāya parato “orato”ti vuttaṃ,",
  "tika-vin06t:2001_23": "sabbathāpi sīmato bahileṇena otaratīti adhippāyo.",
  "tika-vin06t:2002_0": "Mahāsīmaṃ sodhetvāti sīmaṭṭhaṃ dūragatampi sīmagataṃ sīmasambandhaṃva,",
  "tika-vin06t:2002_1": "tasmā taṃ anāmasitvā ṭhātabbanti adhippāyo.",
  "tika-vin06t:2002_2": "Yadi evaṃ “tannissitakaṃ apanetvā kammaṃ kātuṃ vaṭṭatī”ti vattabbaṃ.",
  "tika-vin06t:2002_3": "Mahāaṭṭhakathāyampi “sīmaṃ sodhetvā kātabba”nti ettakameva vuttaṃ.",
  "tika-vin06t:2002_4": "Mahātherāpi “sodhetabba”micceva vadantīti eke.",
  "tika-vin06t:2002_5": "“Mahāsīmaṃ sodhetvā vā kammaṃ kātabba”nti ca pāṭho atthi.",
  "tika-vin06t:2002_6": "“Vuttanayenevā”ti ca parato vakkhati,",
  "tika-vin06t:2002_7": "tasmā sādhāraṇapāṭhova sundaroti eke.",
  "tika-vin06t:2002_8": "Purimanayepīti khaṇḍasīmāya uṭṭhahitvā mahāsīmāya onatepīti attho.",
  "tika-vin06t:2002_9": "Ukkhipāpetvā kātuṃ na vaṭṭati. Kasmā?",
  "tika-vin06t:2002_10": "Anto ṭhitattā.",
  "tika-vin06t:2002_11": "Rukkhassa heṭṭhā pathavigataṃ mūlaṃ khaṇḍasīmāva hoti,",
  "tika-vin06t:2002_12": "abbohārikaṃ vāti apare.",
  "tika-vin06t:2002_13": "“Majjhe pana chinne mahāsīmāya ṭhitamūlaṃ mahāsīmameva bhajati,",
  "tika-vin06t:2002_14": "khaṇḍasīmāya ṭhitaṃ khaṇḍasīmameva bhajati tadāyattapathavirasādīhi anuggahitattā”ti vuttaṃ.",
  "tika-vin06t:2002_15": "“Sīmāya pacchā uṭṭhitarukkhe nisīditvā kammaṃ kātuṃ vaṭṭati pacchāsīmāyaṃ katagehe viyā”ti vatvā “bandhanakāle",
  "tika-vin06t:2002_16": "ṭhitarukkhe nisīditvā kātuṃ na vaṭṭati uparisīmāya agamanato”ti kāraṇaṃ vadanti.",
  "tika-vin06t:2002_17": "Evaṃ sati bandhanakāle puna ārohaṇaṃ nāma natthi,",
  "tika-vin06t:2002_18": "bandhitakāle eva āruhatīti āpajjati.",
  "tika-vin06t:2002_19": "Pacchā uṭṭhitarukkho pana tappaṭibaddhattā sīmasaṅkhyameva gato,",
  "tika-vin06t:2002_20": "evaṃ pubbe uṭṭhitarukkhopīti gahetabbaṃ.",
  "tika-vin06t:2002_21": "“Yaṃ kiñcipī”ti vacanato tiṇādipi saṅgahitaṃ.",
  "tika-vin06t:2002_22": "Mahātherāpi tiṇaṃ sodhetvāva karontīti.",
  "tika-vin06t:2003_0": "140.",
  "tika-vin06t:2003_1": "Yasmā majjhato koṇaṃ hoti,",
  "tika-vin06t:2003_2": "tasmā “koṇato koṇa”nti vuttaṃ.",
  "tika-vin06t:2003_3": "“Āpattiñca āpajjati acittakattā”ti vadanti.",
  "tika-vin06t:2003_4": "Pārayatīti ajjhottharati. Kā sā? Sīmā.",
  "tika-vin06t:2003_5": "“Yā sabbantimena…pe…",
  "tika-vin06t:2003_6": "vahatī”ti tato heṭṭhimā nāvāsaṅkhyaṃ na gacchatīti katvā vuttanti eke,",
  "tika-vin06t:2003_7": "taṃ na yuttaṃ dutiyapārājike nāvaṭṭhabhaṇḍādhikāre tassāpi adhippetattā.",
  "tika-vin06t:2003_8": "Majjhimapurisassa bhārappamāṇena vuttanti eke.",
  "tika-vin06t:2003_9": "Bhikkhunīnampi nadīpārasīmāsambhavato tāsaṃ “ekā vā nadīpāraṃ gaccheyyā”ti vuttadosapariharaṇatthanti ācariyassa takko.",
  "tika-vin06t:2003_10": "Ubhayatthāpi dhuva-",
  "tika-vin06t:2003_11": "saddo gahito.",
  "tika-vin06t:2003_12": "Tena uposathantarāya pariharaṇatthaṃ uposathadivaso niyamatova vutto.",
  "tika-vin06t:2003_13": "Ettha ca nāvā nāma pamāṇayuttā sabbasādhāraṇā thambhanāvā adhippetā,",
  "tika-vin06t:2003_14": "na kullanāvāti no takkoti ācariyo.",
  "tika-vin06t:2003_15": "Rukkhaṃ chinditvā katoti attho.",
  "tika-vin06t:2003_16": "Sace ekaṃ gāmakhettaṃ,",
  "tika-vin06t:2003_17": "sabbanimittānaṃ anto ṭhite bhikkhū hatthapāsagate katvā sammannitabbā.",
  "tika-vin06t:2003_18": "Nānāgāmakhettaṃ ce,",
  "tika-vin06t:2003_19": "anāgamanampi vaṭṭati.",
  "tika-vin06t:2003_20": "Ubhayatīre nimittakittanamattena dīpako saṅgahito na hoti,",
  "tika-vin06t:2003_21": "tasmā dīpake nimittāni kittetabbāneva.",
  "tika-vin06t:2003_22": "“Nadiyā heṭṭhā nisinnabhikkhu kammaṃ kopeti.",
  "tika-vin06t:2003_23": "Upariyeva hi nadī hotī”ti vadanti.",
  "tika-vin06t:2004_0": "Sīmānujānanakathāvaṇṇanā niṭṭhitā.",
  "tika-vin06t:2005_0": "Uposathāgārādikathāvaṇṇanā",
  "tika-vin06t:2006_0": "141.",
  "tika-vin06t:2006_1": "“Yaṃ saṅgho ākaṅkhati vihāraṃ vā…pe…",
  "tika-vin06t:2006_2": "guhaṃ vā”ti vacanato na kevalaṃ pathaviyaṃyeva,",
  "tika-vin06t:2006_3": "vihārādīnaṃ uparipi sīmā anuññātā hoti uposathakammapadhānattāti siddhaṃ.",
  "tika-vin06t:2006_4": "Tappadhānā sīmāti kathaṃ paññāyatīti ce?",
  "tika-vin06t:2006_5": "Tadadhikārānuññātattā,",
  "tika-vin06t:2006_6": "sammutiyaṃ “samānasaṃvāsā”ti ettāvatā siddhe visuṃ “ekūposathā”ti vacanato ca.",
  "tika-vin06t:2006_7": "“Uposathaṃ ṭhapetvā sesakammāni samānasaṃvāsā nāmā”ti likhitaṃ.",
  "tika-vin06t:2006_8": "“Ekaṃ samūhanitvā”ti pāḷipāṭho.",
  "tika-vin06t:2007_0": "142.",
  "tika-vin06t:2007_1": "Katovassāti ekasīmāya samagge sandhāya vuttaṃ.",
  "tika-vin06t:2007_2": "Aññathā nānāsīmāyaṃ ṭhitānaṃ savanaṃ pamāṇaṃ,",
  "tika-vin06t:2007_3": "ekasīmāyapi hatthapāsaṃ muñcitvā ṭhitānaṃ vā savanameva pamāṇanti aniṭṭhaṃ āpajjati.",
  "tika-vin06t:2007_4": "Tattha sammatāya vā asammatāya vāti uposathāgārasammutiyā,",
  "tika-vin06t:2007_5": "na sīmāsammutiyā.",
  "tika-vin06t:2007_6": "Kathaṃ paññāyatīti?",
  "tika-vin06t:2007_7": "Adhikārato,",
  "tika-vin06t:2007_8": "parato chandadānapaññattito,",
  "tika-vin06t:2007_9": "pārisuddhidānapaññattito ca.",
  "tika-vin06t:2007_10": "Tattha purimaṃ kāraṇaṃ purimaṃ aniṭṭhaṃ nivāreti,",
  "tika-vin06t:2007_11": "pacchimaṃ pacchimanti veditabbaṃ.",
  "tika-vin06t:2007_12": "Uposathamukhanti uposathaṭṭhānaṃ.",
  "tika-vin06t:2007_13": "“Uposathamukhassāti uposathāgāraṭṭhānassā”ti likhitaṃ.",
  "tika-vin06t:2007_14": "Yāni kānici nimittāni kittetuṃ vaṭṭetīti idaṃ kathaṃ paññāyatīti?",
  "tika-vin06t:2007_15": "“Paṭhamaṃ nimittā kittetabbā nimitte kittetvā”ti ettakameva vuttattā.",
  "tika-vin06t:2007_16": "Paṭhamaṃ vuttattā na vuccantīti ce?",
  "tika-vin06t:2007_17": "Taṃ pana akāraṇaṃ,",
  "tika-vin06t:2007_18": "na hi buddhānaṃ desanāya ālasiyaṃ atthi.",
  "tika-vin06t:2007_19": "Sīmāsamūhananakāle uposathāgāraṃ samūhanitvāva sīmāsamūhananaṃ ijjhatīti eke.",
  "tika-vin06t:2007_20": "Taṃ ayuttaṃ abaddhāya sīmāya uposathāgārasammutisiddhitoti no takkoti ācariyo.",
  "tika-vin06t:2007_21": "Uposathamukhanti uposathāgārassa mukhanti ācariyā.",
  "tika-vin06t:2007_22": "Uposathamukhassa nimittakittanā sīmāya vuttanayena kātabbā.",
  "tika-vin06t:2007_23": "Ekenāpi kittetuṃ vaṭṭatīti eke.",
  "tika-vin06t:2007_24": "“Pāsādo vā hotu,",
  "tika-vin06t:2007_25": "maṇḍapādīsu vā aññataro.",
  "tika-vin06t:2007_26": "Kammavācāya pana ‘uposathamukha’micceva vattabba”nti vadanti.",
  "tika-vin06t:2007_27": "“Porāṇako āvāso nāma mūlāvāso”ti likhitaṃ.",
  "tika-vin06t:2007_28": "Vadati ghaṭamattā iti hi lakkhaṇaṃ.",
  "tika-vin06t:2008_0": "Avippavāsasīmānujānanakathāvaṇṇanā",
  "tika-vin06t:2009_0": "143- 4.",
  "tika-vin06t:2009_1": "“Manamhi vūḷho”ti vā pāṭho.",
  "tika-vin06t:2009_2": "Tattha manamhi vūḷhoti manaṃ vūḷho amhīti attho.",
  "tika-vin06t:2009_3": "Ṭhapetvā gāmañca gāmūpacārañcāti antaragharasaṅkhātaṃ gāmañca gāmūpacārañca ṭhapetvā.",
  "tika-vin06t:2009_4": "Keci “parikkhittaṃ gāmaṃ sandhāya ‘gāma’nti vuttaṃ,",
  "tika-vin06t:2009_5": "aparikkhittaṃ sandhāya ‘gāmūpacāra”nti vadanti,",
  "tika-vin06t:2009_6": "taṃ pana aṭṭhakathāya virujjhati.",
  "tika-vin06t:2009_7": "Tasmā nivesanaracchādayo sandhāya gāmaṃ,",
  "tika-vin06t:2009_8": "parikkhepārahaṭṭhānāni sandhāya “gāmūpacāra”nti ca vuttaṃ.",
  "tika-vin06t:2009_9": "Ettha pana anekadhā paṭhanti. Kiṃ tena,",
  "tika-vin06t:2009_10": "pāḷiñca aṭṭhakathañca suṭṭhu upaparikkhitvā yathā samenti,",
  "tika-vin06t:2009_11": "tathā gahetabbaṃ.",
  "tika-vin06t:2009_12": "Bhikkhūnaṃ purimakammavācā na vaṭṭatīti gāmagāmūpacāre antokatvā samānasaṃvāsakasīmāya sammatāya upari avippavāsasīmāsammutiyaṃ yujjati.",
  "tika-vin06t:2009_13": "Yattha pana kevalaṃ araññaṃyeva sammataṃ,",
  "tika-vin06t:2009_14": "tattha kathaṃ na vaṭṭatīti.",
  "tika-vin06t:2009_15": "Tattha “ṭhapetvā gāmañca gāmūpacārañcā”ti vacanaṃ na sātthakanti ce? Vuccate – evametaṃ,",
  "tika-vin06t:2009_16": "kintu anussāvanahānippasaṅgato taṃ vacanaṃ vattabbamevāti imināva adhippāyena “purimakammavācā na vaṭṭatī”ti vuttaṃ siyā.",
  "tika-vin06t:2009_17": "Ekasmiṃ vā atthe kammavācādvayaābhāvatoti vuttaṃ.",
  "tika-vin06t:2009_18": "“Na hi te aññamaññassa kamme gaṇapūrakā hontī”ti vuttattā ubhinnaṃ nānāsaṃvāsakasaṅghānampi ayameva vidhi āpajjeyyāti ce?",
  "tika-vin06t:2009_19": "Nāpajjati paṭiggahasannidhīnaṃ anuññātattā,",
  "tika-vin06t:2009_20": "omasanādipaccayā avisesato,",
  "tika-vin06t:2009_21": "kammapaṭippassaddhimattāpekkhatāya ca.",
  "tika-vin06t:2009_22": "Tassāti bhikkhunisaṅghassa.",
  "tika-vin06t:2009_23": "Na kammavācaṃ vaggaṃ karontīti kammaṃ na kopentīti attho.",
  "tika-vin06t:2009_24": "Etthāti ṭhapetvā gāmanti ettha.",
  "tika-vin06t:2009_25": "“Yadi bhikkhūnaṃ avippavāsasīmā gāmañca gāmūpacārañca na otarati,",
  "tika-vin06t:2009_26": "atha kasmā gāme sīmābandhanakāle avippavāsaṃ sammannantīti ce?",
  "tika-vin06t:2009_27": "Āciṇṇakappena,",
  "tika-vin06t:2009_28": "na tato aññaṃ kañci atthaṃ apekkhitvā”ti likhitaṃ.",
  "tika-vin06t:2009_29": "“Atthato hi sā bahiddhāpi abaddhā eva hotī”ti vuttaṃ.",
  "tika-vin06t:2009_30": "Antaragāme baddhā samānasaṃvāsasīmā yasmā gāmasaṅkhyaṃ na gacchati,",
  "tika-vin06t:2009_31": "tasmāti eke.",
  "tika-vin06t:2009_32": "Sopi sīmāsaṅkhyameva gacchatīti avippavāsasīmāsaṅkhyaṃ gacchatīti attho.",
  "tika-vin06t:2009_33": "Idaṃ panettha vicāretabbaṃ –",
  "tika-vin06t:2009_34": "gāmaṃ antokatvā baddhāya sīmāya puna avippavāsasammutiyaṃ araññapadese ṭhatvā avippavāsakammavācā kātabbā,",
  "tika-vin06t:2009_35": "udāhu gāme ṭhatvāti?",
  "tika-vin06t:2009_36": "Gāme ṭhatvā katāyapi kappiyabhūmiyā pharatīti.",
  "tika-vin06t:2009_37": "Bahisīme ṭhitasammatadosānulomattā akappiyabhūmiyaṃ ṭhatvā na kātabbāti no takko,",
  "tika-vin06t:2009_38": "esa nayo samūhananepīti ācariyo.",
  "tika-vin06t:2009_39": "Khaṇḍasīmāyaṃ ṭhatvā avippavāsasīmātiādīsu mahāsīmā kira “avippavāsasīmā”ti vuttā.",
  "tika-vin06t:2010_0": "146.",
  "tika-vin06t:2010_1": "“Yassāyasmato khamati etissā sīmāya samānasaṃvāsāya ekūposathāya samugghāto,",
  "tika-vin06t:2010_2": "so tuṇhassā”ti andhakapotthake,",
  "tika-vin06t:2010_3": "sīhaḷapotthakesu ca kesuci pāṭho atthi.",
  "tika-vin06t:2010_4": "Kesuci “samugghāto etissā sīmāyā”ti paṭhamaṃ likhanti,",
  "tika-vin06t:2010_5": "kesuci “etissā sīmāya samugghāto”ti ca.",
  "tika-vin06t:2011_0": "Gāmasīmādikathāvaṇṇanā",
  "tika-vin06t:2012_0": "147.",
  "tika-vin06t:2012_1": "Sā cāti sā paricchinditvā dinnagāmasīmā ca itarā ca.",
  "tika-vin06t:2012_2": "Sā katamāti ce?",
  "tika-vin06t:2012_3": "“Pakatigāmā”tiādimāha.",
  "tika-vin06t:2012_4": "Baddhasīmāsadisāyeva hontīti sā ca hoti itarā ca hotīti adhippāyo,",
  "tika-vin06t:2012_5": "tasmāyeva “ticīvaravippavāsaparihāraṃ labhatī”ti ekavacanaṃ kataṃ,",
  "tika-vin06t:2012_6": "taṃ na yuttaṃ ubhinnampi gāmattāti eke. “Honti,",
  "tika-vin06t:2012_7": "na labhantī”ti ca bahuvacanampi karontīti.",
  "tika-vin06t:2012_8": "“Sā ca itarā cā”ti vuttā “majjhe bhinditvā dinnagāmasīmā pakatigāmādayo abhinnā”ti ca vadanti.",
  "tika-vin06t:2012_9": "“Bhikkhuvasatī”ti pāṭho,",
  "tika-vin06t:2012_10": "“vasantī”ti ca likhitaṃ.",
  "tika-vin06t:2012_11": "“Athassa ṭhitokāsato”ti vuttattā ekavacanameva yuttaṃ. Sabbā,",
  "tika-vin06t:2012_12": "bhikkhave,",
  "tika-vin06t:2012_13": "nadī asīmāti kataraṃ sīmaṃ paṭikkhipati?",
  "tika-vin06t:2012_14": "Baddhasīmaṃ,",
  "tika-vin06t:2012_15": "ekādasavipattisīmaññatarappasaṅgatoti ācariyā.",
  "tika-vin06t:2012_16": "Sace paṭhamaṃ sīmāya baddhāya pacchā nadiādayo honti,",
  "tika-vin06t:2012_17": "paṭikkhepoti pasaṅgo āpajjati,",
  "tika-vin06t:2012_18": "tasmā abaddhasīmameva paṭikkhipati.",
  "tika-vin06t:2012_19": "Yathā sabbo gāmo gāmasīmā,",
  "tika-vin06t:2012_20": "tathā sabbā nadī asīmā.",
  "tika-vin06t:2012_21": "Kintu tassa tassa bhikkhuno udakukkhepasīmāti sīmānānattaṃ dassetīti no takkoti ācariyo.",
  "tika-vin06t:2012_22": "Yaṃ majjhimassa purisassa samantā udakukkhepāti pana ekissā nadiyā catuvaggādīnaṃ saṅghānaṃ visuṃ catuvaggakaraṇīyādikammakaraṇakāle",
  "tika-vin06t:2012_23": "sīmāparicchedadassanatthaṃ vuttaṃ.",
  "tika-vin06t:2012_24": "Ticīvarena vippavāsāvippavāsaparicchedadassanatthampi sattabbhantarasīmāya paricchedadassanaṃ viyāti ācariyā,",
  "tika-vin06t:2012_25": "tasmā udakukkhepaparicchedābhāvepi antonadiyaṃ kammaṃ kātuṃ vaṭṭatīti siddhaṃ.",
  "tika-vin06t:2013_0": "Ayaṃ pana viseso –",
  "tika-vin06t:2013_1": "tattha nāvāgato ce,",
  "tika-vin06t:2013_2": "nāvāyaṃ vuttanayena.",
  "tika-vin06t:2013_3": "Satthagato ce,",
  "tika-vin06t:2013_4": "satthe vuttanayena.",
  "tika-vin06t:2013_5": "So ce atirekacātumāsaniviṭṭho,",
  "tika-vin06t:2013_6": "gāme vuttanayena ticīvarāvippavāso veditabbo.",
  "tika-vin06t:2013_7": "Tatthāpi ayaṃ viseso –",
  "tika-vin06t:2013_8": "sace sattho udakukkhepassa anto hoti,",
  "tika-vin06t:2013_9": "udakukkhepasīmāpamāṇanti eke.",
  "tika-vin06t:2013_10": "Satthova pamāṇanti ācariyā.",
  "tika-vin06t:2013_11": "Sace panettha bahū bhikkhūtiādimhi keci adhiṭṭhānuposathaṃ,",
  "tika-vin06t:2013_12": "keci gaṇuposathaṃ,",
  "tika-vin06t:2013_13": "keci saṅghuposathanti vattukāmatāya “bahū saṅghā”ti avatvā “bhikkhū”ti vuttaṃ.",
  "tika-vin06t:2013_14": "Ūnakaṃ pana na vaṭṭatīti ettha sīmāsambhedasambhavatoti upatissatthero.",
  "tika-vin06t:2013_15": "Ṭhapente hi ūnakaṃ na ṭhapetabbaṃ.",
  "tika-vin06t:2013_16": "“Aṭhapetumpi vaṭṭati evā”ti vuttaṃ.",
  "tika-vin06t:2013_17": "Gacchantiyā panāti ettha “udakukkhepamanatikkamitvā parivattamānāya kātuṃ vaṭṭatī”ti likhitaṃ.",
  "tika-vin06t:2013_18": "Aññissā sīmāya ñattītiādi kiṃ sīmato kammavipattibhayā vuttaṃ,",
  "tika-vin06t:2013_19": "udāhu parisatoti?",
  "tika-vin06t:2013_20": "Ekakammassa nānāsīmāya asambhavato sīmatoti.",
  "tika-vin06t:2013_21": "Ekakammassa nānāsīmaṭṭhasaṅghena asambhavato parisatotipi eke.",
  "tika-vin06t:2013_22": "“Savanaṃ hāpetī”ti vuttadosappasaṅgatoti no takko.",
  "tika-vin06t:2013_23": "Ekissā hi sīmāya ekaṃ kammaṃ aniṭṭhapento hāpetīti ācariyo.",
  "tika-vin06t:2014_0": "Bahinaditīre jātarukkhassa antonadiyaṃ paviṭṭhasākhāya vāti ettha ca naditīre khāṇukaṃ koṭṭetvāti ettha",
  "tika-vin06t:2014_1": "ca sace pana setu vā setupādā vā bahitīre patiṭṭhitāti ettha ca sīmāsodhanaṃ nāma gāmasīmaṭṭhe hatthapāsānayanaṃ.",
  "tika-vin06t:2014_2": "Khaṇḍasīmāya uṭṭhitarukkhato viyojetvā kātuṃ vaṭṭati. Kasmā?",
  "tika-vin06t:2014_3": "Tīraṭṭhe rukkhe baddhanāvāya gāmo ādhāroti.",
  "tika-vin06t:2014_4": "“Ubhatobhāgena gāmasīmaṃ phusitvā ṭhitasetu khaṇḍasīmāmahāsīmāyo phusitvā ṭhitarukkhena upametabbo”ti ca likhitaṃ.",
  "tika-vin06t:2014_5": "Tattha purimanaye tāva idaṃ vicāretabbaṃ –",
  "tika-vin06t:2014_6": "tādise ṭhāne katakammaṃ kiṃ nadiyaṃ katasaṅkhyaṃ gacchati,",
  "tika-vin06t:2014_7": "udāhu gāmasīmāyaṃ,",
  "tika-vin06t:2014_8": "atha ubhayatthāti?",
  "tika-vin06t:2014_9": "Kiñcettha taṃ ce nadiyaṃ katasaṅkhyaṃ gacchati,",
  "tika-vin06t:2014_10": "udakukkhepasīmāva sodhetabbā, na itarā.",
  "tika-vin06t:2014_11": "Atha gāmasīmāyaṃ katasaṅkhyaṃ gacchati,",
  "tika-vin06t:2014_12": "udakukkhepasīmā na sodhetabbā.",
  "tika-vin06t:2014_13": "Yadi ubhayattha katasaṅkhyaṃ gacchati,",
  "tika-vin06t:2014_14": "dvīsu sīmāsu ekakammaṃ kātuṃ vaṭṭatīti aniṭṭhappasaṅgo āpajjati.",
  "tika-vin06t:2014_15": "Tato “aññissā sīmāya ñatti,",
  "tika-vin06t:2014_16": "aññissā anussāvanā hotī”ti idañca “khaṇḍasīmāmahāsīmaṭṭhānaṃ kāyasāmaggiyā kammaṃ kātuṃ vaṭṭatī”ti idañcāniṭṭhaṃ āpajjatīti?",
  "tika-vin06t:2014_17": "Ettha vuccate –",
  "tika-vin06t:2014_18": "yathāvuttaṃ kammaṃ ubhayattha katasaṅkhyaṃ gacchati,",
  "tika-vin06t:2014_19": "na ca yathāvuttaṃ aniṭṭhaṃ āpajjati. Kasmā?",
  "tika-vin06t:2014_20": "“Ñattianussāvanānaṃ ekekasīmāyaṃ pavattattā,",
  "tika-vin06t:2014_21": "kārakabhikkhūnaṃ vā ekekasīmāyaṃ ṭhitattā”ti vadanti.",
  "tika-vin06t:2014_22": "Ubhayatthāpi ṭhātuṃ sakkuṇeyyatāya pana taṃ akāraṇaṃ.",
  "tika-vin06t:2014_23": "Ekībhāvaṃ upagatasīmaṭṭhāne katattāti idaṃ acalakāraṇaṃ.",
  "tika-vin06t:2014_24": "Ekībhāvaṃ upagatāsu hi dvīsu nadīgāmasīmāsu kammaṃ kātuṃ vaṭṭatīti ca.",
  "tika-vin06t:2014_25": "Sattabbhantarasīmāyaṃ ce nadī hoti,",
  "tika-vin06t:2014_26": "samuddo vā,",
  "tika-vin06t:2014_27": "jātassaro vā.",
  "tika-vin06t:2014_28": "Tesu ṭhitabhikkhu sattabbhantarasīmāyaṃ ṭhitasaṅkhyaṃ na gacchati.",
  "tika-vin06t:2014_29": "Tattha ce nadiādilakkhaṇaṃ appatto dīpako, pāsāṇo,",
  "tika-vin06t:2014_30": "rukkho vā hoti,",
  "tika-vin06t:2014_31": "sattabbhantarasaṅkhyaṃ gacchati.",
  "tika-vin06t:2014_32": "Manussehi vaḷañjanaṭṭhānaṃ ce taṃ hoti,",
  "tika-vin06t:2014_33": "gāmakhettasaṅkhyaṃ gacchati.",
  "tika-vin06t:2014_34": "Kataragāmakhettaṃ?",
  "tika-vin06t:2014_35": "Yato manussā sañcaranti,",
  "tika-vin06t:2014_36": "sabbe ce sañcaranti,",
  "tika-vin06t:2014_37": "visuṃ gāmakhettasaṅkhyaṃ gacchatīti ca ācariyā.",
  "tika-vin06t:2015_0": "Pacchimanaye sace setu nadīlakkhaṇaṭṭhānaṃ aphusitvā ṭhito,",
  "tika-vin06t:2015_1": "gāmasīmāsaṅkhyaṃ gacchati.",
  "tika-vin06t:2015_2": "Tattha eko ce gāmo,",
  "tika-vin06t:2015_3": "taṃ sodhetvā,",
  "tika-vin06t:2015_4": "dvīsu tīresu sace dve,",
  "tika-vin06t:2015_5": "dvepi gāme sodhetvā kammaṃ kātabbaṃ.",
  "tika-vin06t:2015_6": "Evañhi kataṃ ubhayatra kataṃ hoti.",
  "tika-vin06t:2015_7": "Iminā nayena dvīsu nadīsu,",
  "tika-vin06t:2015_8": "jātassaresu ca ekakammapasiddhi veditabbā.",
  "tika-vin06t:2015_9": "Ayaṃ pana nayo khaṇḍasīmāmahāsīmānampi labbhateva.",
  "tika-vin06t:2015_10": "Sace setu nadīlakkhaṇaṭṭhānaṃ phusitvā ṭhito,",
  "tika-vin06t:2015_11": "udakukkhepasīmāpi sodhetabbā.",
  "tika-vin06t:2016_0": "Sīmānameva cekattaṃ, vehāsaṭṭhaṃ vinā gato;",
  "tika-vin06t:2017_0": "Viditvā ekakammassa, sīmato idamādise.",
  "tika-vin06t:2018_0": "Ekasīmaṃ dvisīmaṃ vā, tisīmaṃ catusīmakaṃ;",
  "tika-vin06t:2019_0": "Ekakammaṃ siyā tassa, kopo parisato siyāti.",
  "tika-vin06t:2020_0": "Ayaṃ panettha viseso –",
  "tika-vin06t:2020_1": "nadiyaṃ karontānaṃ udakukkhepato bahi rukkhādisambandho appamāṇaṃ.",
  "tika-vin06t:2020_2": "Gāme karontānaṃ nadiyaṃ sambandharukkhassa udakukkhepato bahi ṭhitabhikkhu appamāṇaṃ,",
  "tika-vin06t:2020_3": "tato oraṃ pamāṇaṃ.",
  "tika-vin06t:2020_4": "Baddhasīmāya sambandharukkhassa baddhasīmāya ṭhitabhikkhu pamāṇanti veditabbaṃ,",
  "tika-vin06t:2020_5": "teneva vuttaṃ “sīmaṃ sodhetvā kammaṃ kātabba”nti.",
  "tika-vin06t:2020_6": "“Sace pana setu vā setupādā vā bahitīre patiṭṭhitā kammaṃ kātuṃ na vaṭṭatī”ti vacanampi pārohādīsu viya sakalasīmāsodhanameva kātabbanti sādheti,",
  "tika-vin06t:2020_7": "vīmaṃsitabbaṃ.",
  "tika-vin06t:2020_8": "Ativuṭṭhikāle panāti ettha ativuṭṭhi nāma yathā cātumāsikāyāti veditabbā,",
  "tika-vin06t:2020_9": "tasmā catumāsaṃ ativuṭṭhiyeva sace hoti,",
  "tika-vin06t:2020_10": "sabbopi oghena otthaṭokāso nadī eva.",
  "tika-vin06t:2020_11": "Atha ekissāpi ativuṭṭhiyā ogho catumāsaṃ tiṭṭhati,",
  "tika-vin06t:2020_12": "sandati vā,",
  "tika-vin06t:2020_13": "bahitīre patiṭṭhitaoghena otthaṭokāso sabbopi nadī eva.",
  "tika-vin06t:2020_14": "Nadiṃ ottharitvā sandanaṭṭhānato paṭṭhāyāti tameva vā nadiṃ aññaṃ vā apubbaṃ vā padesaṃ attano pavattavasena",
  "tika-vin06t:2020_15": "nadilakkhaṇappattaṃ ottharitvā sandanaṭṭhānato paṭṭhāya vaṭṭati.",
  "tika-vin06t:2020_16": "Gāmanigamasīmaṃ ottharitvāti catumāsappavattiṃ sandhāya vuttaṃ.",
  "tika-vin06t:2020_17": "“Agamanapatheti tadahu gatapaccāgataṃ kātuṃ asakkuṇeyyake”ti likhitaṃ.",
  "tika-vin06t:2020_18": "Yaṃ pana andhakaṭṭhakathāyaṃ vuttaṃ,",
  "tika-vin06t:2020_19": "taṃ na gahetabbaṃ. Kasmā?",
  "tika-vin06t:2020_20": "Nadiyampi taṃdosappasaṅgato.",
  "tika-vin06t:2020_21": "Tipusakādīti ettha ādi-",
  "tika-vin06t:2020_22": "saddena kamaluppalādīnipi saṅgahaṃ gacchanti.",
  "tika-vin06t:2020_23": "Sabbopi ajātassaro hoti,",
  "tika-vin06t:2020_24": "gāmasīmāsaṅkhyameva gacchatīti yehi kataṃ,",
  "tika-vin06t:2020_25": "tesaṃ gāmasīmāsaṅkhyaṃ vā,",
  "tika-vin06t:2020_26": "samantato tīraṭṭhagāmehi ce kataṃ,",
  "tika-vin06t:2020_27": "sabbagāmasaṅkhyaṃ vā,",
  "tika-vin06t:2020_28": "aññehi gāmakhettehi asambandhaṭṭhānaṃ ce,",
  "tika-vin06t:2020_29": "visuṃgāmasīmāsaṅkhyaṃ vā gacchatīti attho.",
  "tika-vin06t:2021_0": "148.",
  "tika-vin06t:2021_1": "Saṃsaṭṭhaviṭapāti iminā āsannattaṃ dīpeti,",
  "tika-vin06t:2021_2": "tena padesasambhindanā idha sambhedoti dīpeti.",
  "tika-vin06t:2021_3": "So pana vaḍḍhanto sīmāsaṅkaraṃ karotīti baddhasīmaṭṭhānappavesanavasena “ekadesabaddhasīmā”ti vattabbato saṅkaradoso hoti. Na,",
  "tika-vin06t:2021_4": "bhikkhave,",
  "tika-vin06t:2021_5": "sīmāya sīmā sambhinditabbāti ettha “paṭhamaṃ baddhasīmāya pacchā attanā bandhitabbasīmā na sambhinditabbā”ti eke adhippāyaṃ saṃvaṇṇayanti.",
  "tika-vin06t:2021_6": "Paṭhamaṃ sammatasīmāyaṃ sambhedābhāvato svādhippāyo ajjhottharaṇena yujjati,",
  "tika-vin06t:2021_7": "tasmā pacchā bandhitabbasīmāya paṭhamaṃ baddhasīmā na sambhinditabbā.",
  "tika-vin06t:2021_8": "Sakalaṃ vā ekadesato vā nimittānaṃ antokaraṇena paṭhamaṃ baddhasīmāya sīmantarike akittetvā sammannanato hi sambhindati nāma,",
  "tika-vin06t:2021_9": "paresaṃ baddhasīmaṃ sakalaṃ vā ekadesato vā nimittānaṃ antokaraṇena ajjhottharati nāma,",
  "tika-vin06t:2021_10": "tenevāha “sīmaṃ sammannantena sīmantarikaṃ ṭhapetvā”tiādi.",
  "tika-vin06t:2021_11": "Tassattho –",
  "tika-vin06t:2021_12": "paṭhamaṃ baddhasīmāya sīmantarikaṃ pacchā bandhitabbasīmāya nimittabhūtaṃ ṭhapetvā pacchā sīmaṃ sammannitunti.",
  "tika-vin06t:2021_13": "Imā dvepi vipattiyo bhikkhubhikkhunīsīmānaṃ aññamaññaṃ na sambhavanti.",
  "tika-vin06t:2021_14": "So pana vaḍḍhanto sīmāsaṅkaraṃ karotīti ettha kevalaṃ sīmāsaṅkarameva karoti.",
  "tika-vin06t:2021_15": "Tasmiṃ katakammāni na kuppantīti keci,",
  "tika-vin06t:2021_16": "taṃ nayuttaṃ sākhāpārohachedanasīmāsodhanānaṃ vuttattā.",
  "tika-vin06t:2021_17": "Idaṃ sabbaṃ suṭṭhu vicāretvā garukule payirupāsitvā gahetabbayuttakaṃ gahetabbaṃ,",
  "tika-vin06t:2021_18": "itaraṃ chaḍḍetabbaṃ.",
  "tika-vin06t:2022_0": "Uposathabhedādikathāvaṇṇanā",
  "tika-vin06t:2023_0": "149. “Dveme,",
  "tika-vin06t:2023_1": "bhikkhave,",
  "tika-vin06t:2023_2": "uposathā”ti tadā sāmaggīuposathassa ananuññātattā vuttaṃ.",
  "tika-vin06t:2023_3": "Sāmaggīuposathassa pubbakicce “ajjuposatho sāmaggī”ti vattabbaṃ,",
  "tika-vin06t:2023_4": "na ca kammavācāya bhagavatā payogo dassito,",
  "tika-vin06t:2023_5": "pāḷinayato aṭṭhakathācariyehi uddisitabbakkamo dassito.",
  "tika-vin06t:2023_6": "Tathā pañcannaṃ pātimokkhuddesānaṃ uddesakkamo siddhoti veditabbaṃ.",
  "tika-vin06t:2023_7": "Tayo vā dve vā pātimokkhaṃ uddisanti,",
  "tika-vin06t:2023_8": "adhammena samaggaṃ nāma hotīti ettha kāmaṃ saṅghassa sāmaggī nāma hoti vaggakathāya yathākammaṃ sāmaggīvavatthānato.",
  "tika-vin06t:2023_9": "Tathāpi vaggapaṭipakkhabhāvena samaggaṃ,",
  "tika-vin06t:2023_10": "samaggapaṭipakkhabhāvena ca vaggaṃ nāma kataṃ.",
  "tika-vin06t:2023_11": "Āveṇikato vā gaṇakammādisambhavato,",
  "tika-vin06t:2023_12": "tassa ca samaggavaggabhāvasambhavato vuttanti veditabbaṃ.",
  "tika-vin06t:2023_13": "Dhammena vagganti ettha pārisuddhikaraṇaṃ dhammikaṃ,",
  "tika-vin06t:2023_14": "saṅghasseva chandāgamanaṃ,",
  "tika-vin06t:2023_15": "na gaṇassāti katvā vaggaṃ nāma hoti.",
  "tika-vin06t:2023_16": "“Ekavāraṃ kataṃ sukataṃ,",
  "tika-vin06t:2023_17": "āpattiṃ pana āpajjati,",
  "tika-vin06t:2023_18": "puna kātuṃ na labhantī”ti vadanti.",
  "tika-vin06t:2023_19": "“Pañcasu ekassa chandaṃ āharitvā catūhi pātimokkhaṃ uddisituṃ vaṭṭatī”ti vadanti,",
  "tika-vin06t:2023_20": "taṃ yuttaṃ,",
  "tika-vin06t:2023_21": "chandahārake bhikkhūnaṃ santikaṃ patte tena saṅgho pahoti,",
  "tika-vin06t:2023_22": "tasmā chando saṅghappatto hotīti katvā vuttaṃ.",
  "tika-vin06t:2024_0": "Pātimokkhuddesakathāvaṇṇanā",
  "tika-vin06t:2025_0": "150.",
  "tika-vin06t:2025_1": "Mātikāṭṭhakathāyaṃ “suṇātu me, bhante,",
  "tika-vin06t:2025_2": "saṅgho…pe…",
  "tika-vin06t:2025_3": "āvikatā hissa phāsu hoti,",
  "tika-vin06t:2025_4": "tatthāyasmante pucchāmi…pe…",
  "tika-vin06t:2025_5": "tasmā tuṇhī.",
  "tika-vin06t:2025_6": "Evametaṃ dhārayāmī’ti vatvā ‘uddiṭṭhaṃ kho āyasmanto nidāna’ntiādinā nayena avasese sutena sāvite uddiṭṭho",
  "tika-vin06t:2025_7": "hotī”ti vuttattā “evametaṃ dhārayāmīti sutā kho panāyasmantehī”ti ettha “dhārayāmī”ti vatvā “uddiṭṭhaṃ",
  "tika-vin06t:2025_8": "kho āyasmanto nidāna”nti vacanaṃ saṃkhittanti gahetabbaṃ,",
  "tika-vin06t:2025_9": "teneva khuddakapeyyālavasena likhitaṃ.",
  "tika-vin06t:2025_10": "Evaṃ mātikāṭṭhakathāyampi “āvikatā hissa phāsu hoti,",
  "tika-vin06t:2025_11": "tatthāyasmante”ti etthāpi “uddiṭṭhaṃ kho āyasmanto nidāna”nti vacanaṃ saṃkhittanti gahetabbanti eke.",
  "tika-vin06t:2025_12": "Keci “avivadamānehi sikkhitabba’nti vutte nidānuddeso niṭṭhito nāma hoti,",
  "tika-vin06t:2025_13": "tasmā anāvikaronto āpattiṃ āpajjatī”ti vadanti,",
  "tika-vin06t:2025_14": "taṃ na yuttaṃ. Kasmā?",
  "tika-vin06t:2025_15": "“Nidānaṃ uddisitvā”ti niṭṭhānavacanena hi nidānassa niṭṭhitabhāvo vutto,",
  "tika-vin06t:2025_16": "nidānāvasāne ca āpatti vuttāti.",
  "tika-vin06t:2025_17": "“Sarabhaññaṃ nāma sarena bhaṇana”nti likhitaṃ.",
  "tika-vin06t:2025_18": "Sajjhāyaṃ adhiṭṭhahitvāti “sajjhāyaṃ karomī”ti cittaṃ uppādetvā.",
  "tika-vin06t:2025_19": "“Āpucchāmīti vuttamattena kathetuṃ vaṭṭatī”ti vadanti.",
  "tika-vin06t:2025_20": "Taṃ tuṇhībhāve yujjati.",
  "tika-vin06t:2025_21": "“Athāpi lābhādinā abhibhūto vāreti,",
  "tika-vin06t:2025_22": "taṃ na pamāṇa”nti vadanti.",
  "tika-vin06t:2025_23": "Eseva nayoti kathento yadi vicchindati,",
  "tika-vin06t:2025_24": "puna āpucchitabbanti.",
  "tika-vin06t:2026_0": "Adhammakammapaṭikkosanādikathāvaṇṇanā",
  "tika-vin06t:2027_0": "154.",
  "tika-vin06t:2027_1": "“Tesaṃ anupaddavatthāyā”ti saṅgho saṅghassa kammaṃ na karoti,",
  "tika-vin06t:2027_2": "aññopi upaddavo bahūnaṃ hoti,",
  "tika-vin06t:2027_3": "tasmā vuttaṃ.",
  "tika-vin06t:2028_0": "Pātimokkhuddesakaajjhesanādikathāvaṇṇanā",
  "tika-vin06t:2029_0": "155.",
  "tika-vin06t:2029_1": "“Therādhikaṃ pātimokkha”nti vatvāpi pacchā avisesena “yo tattha byatto paṭibalo,",
  "tika-vin06t:2029_2": "tassādheyya”nti vuttattā “bhante”ti vacanaṃ therassāpi atthīti siddhaṃ hoti.",
  "tika-vin06t:2029_3": "“Gacchāvuso saṃkhittena vā vitthārena vā”ti vacanato asatipi antarāye thāmaṃ pamāṇanti siddhaṃ hoti.",
  "tika-vin06t:2030_0": "Disaṃgamikādivatthukathāvaṇṇanā",
  "tika-vin06t:2031_0": "163.",
  "tika-vin06t:2031_1": "“Sacassa saddhiṃcarā bhikkhuupaṭṭhākā atthī”ti pāṭho.",
  "tika-vin06t:2031_2": "“Utuvasseti utusaṃvacchare hemantagimhesū”ti likhitaṃ.",
  "tika-vin06t:2032_0": "Pārisuddhidānakathāvaṇṇanā",
  "tika-vin06t:2033_0": "164.",
  "tika-vin06t:2033_1": "Pārisuddhiṃ dammīti “sāpattiko therānaṃ deti,",
  "tika-vin06t:2033_2": "sampajānamusāvāde dukkaṭaṃ sambhavatī”ti ācariyena likhitaṃ.",
  "tika-vin06t:2033_3": "Kiṃ nu kho kāraṇaṃ?",
  "tika-vin06t:2033_4": "Sampajānamusāvādena dukkaṭāpatti nāma kevalaṃ bhagavatā vuttattā akiriyasamuṭṭhānā hotīti.",
  "tika-vin06t:2033_5": "“Pārisuddhiṃ dammī”ti ettha pana kiriyā paññāyati,",
  "tika-vin06t:2033_6": "tasmā sampajānamusāvāde pācittiyaṃ viya dissati,",
  "tika-vin06t:2033_7": "suṭṭhu upaparikkhitabbaṃ.",
  "tika-vin06t:2033_8": "Mahantā hi te ācariyā nāma.",
  "tika-vin06t:2033_9": "Tattha “dammī”ti attano uposathakammanibbattinimittaṃ vuttaṃ.",
  "tika-vin06t:2033_10": "“Harā”ti ca “ārocehī”ti ca hārakassa anārocanapaccayā dukkaṭamocanatthaṃ vuttaṃ.",
  "tika-vin06t:2033_11": "Eseva nayo chandadānepi.",
  "tika-vin06t:2033_12": "Tattha “dammī”ti attano cittasāmaggidīpanavacanaṃ,",
  "tika-vin06t:2033_13": "sesaṃ vuttanayameva,",
  "tika-vin06t:2033_14": "evaṃ upatissatthero vaṇṇeti.",
  "tika-vin06t:2033_15": "Atha vā paṭhamaṃ samaggabhāvaṃ sandhāya,",
  "tika-vin06t:2033_16": "dutiyaṃ pacchā vidhātabbabhāvaṃ,",
  "tika-vin06t:2033_17": "tatiyaṃ chandahārakassa dukkaṭamocanatthaṃ vuttaṃ.",
  "tika-vin06t:2033_18": "Ubhayatthāpi “saṅghappatto pakkamatī”tiādivacanato saṅghe samagge eva chandapārisuddhidānaṃ ruhati,",
  "tika-vin06t:2033_19": "nāsamaggeti siddhaṃ.",
  "tika-vin06t:2033_20": "“Saṅghappatto ukkhittako paṭijānāti,",
  "tika-vin06t:2033_21": "āhaṭā hoti pārisuddhī”tiādivacanato ukkhittakādīnampi chandapārisuddhidānaṃ ruhatīti siddhaṃ,",
  "tika-vin06t:2033_22": "tañca kho pakatattasaññāya,",
  "tika-vin06t:2033_23": "no aññathāti takko.",
  "tika-vin06t:2033_24": "Jānitvā sāmaṇerassa dinne na yāti,",
  "tika-vin06t:2033_25": "āpatti ca,",
  "tika-vin06t:2033_26": "ajānitvā dinne yāti ca,",
  "tika-vin06t:2033_27": "anāpattīti eke.",
  "tika-vin06t:2033_28": "Biḷālasaṅkhalikā nāma pārisuddhīti ettha saṅkhalikā nāma anantarena sambajjhati,",
  "tika-vin06t:2033_29": "aññena ca saṅkhalikenāti kevalaṃ saṅkhalikā pārisuddhi nāma hotīti upatissatthero.",
  "tika-vin06t:2033_30": "Evaṃ sante visesanaṃ niratthakaṃ hoti.",
  "tika-vin06t:2033_31": "Biḷālasaṅkhalikā baddhāva hoti antogehe eva sampayojanattā.",
  "tika-vin06t:2033_32": "Yathā sā na katthaci gacchati,",
  "tika-vin06t:2033_33": "tathā sāpi na katthaci gacchatīti kira adhippāyo.",
  "tika-vin06t:2034_0": "Chandadānādikathāvaṇṇanā",
  "tika-vin06t:2035_0": "165- 7.",
  "tika-vin06t:2035_1": "“Chandaṃ datvā khaṇḍasīmaṃ vā sīmantarikaṃ vā bahisīmaṃ vā gantvā āgato bhikkhu kammaṃ na kopeti,",
  "tika-vin06t:2035_2": "tasmā gamikabhikkhūnaṃ chandaṃ gaṇhitvā khaṇḍasīmaṃ bandhitvā puna vihārasīmaṃ bandhituṃ tesaṃ chandaṃ na gaṇhantī”ti vadanti.",
  "tika-vin06t:2035_3": "“Muhuttaṃ ekamantaṃ hothā”tiādivacanato yaṃ kiñci bhikkhukammaṃ gahaṭṭhādīsu hatthapāsagatesu na vaṭṭatīti siddhaṃ.",
  "tika-vin06t:2035_4": "Nissīmanti bahisīmaṃ.",
  "tika-vin06t:2035_5": "Tassa sammutidānakiccaṃ natthīti tasmiṃ satipi vaṭṭatīti attho.",
  "tika-vin06t:2035_6": "Āsanena saha udakanti attho.",
  "tika-vin06t:2035_7": "Pannarasopīti api-",
  "tika-vin06t:2035_8": "saddo cātuddasiṃ sampiṇḍeti,",
  "tika-vin06t:2035_9": "tena vuttaṃ mahāaṭṭhakathāyaṃ “yadi no eta”nti.",
  "tika-vin06t:2035_10": "“Ajja me uposatho pannaraso”ti adhiṭṭhānaṃ sadā na kiñci,",
  "tika-vin06t:2035_11": "na aññathāti eke.",
  "tika-vin06t:2036_0": "Āpattipaṭikammavidhikathādivaṇṇanā",
  "tika-vin06t:2037_0": "169- 170.",
  "tika-vin06t:2037_1": "Paṭidesemīti yāya kāyaci bhāsāya vutte desanā ca paṭiggaho ca hotiyeva diṭṭhāvikammena visuddhiyā vuttattāti keci.",
  "tika-vin06t:2037_2": "Vematikena “ahaṃ, bhante,",
  "tika-vin06t:2037_3": "ekissā thullaccayāpattiyā vematiko,",
  "tika-vin06t:2037_4": "yadā nibbematiko bhavissāmi,",
  "tika-vin06t:2037_5": "tadā taṃ āpattiṃ paṭikarissāmī”ti vattabbaṃ.",
  "tika-vin06t:2037_6": "Evaṃ kate yāva nibbematiko na hoti,",
  "tika-vin06t:2037_7": "tāva sabhāgāpattiṃ paṭiggahetuṃ na labhati,",
  "tika-vin06t:2037_8": "aññesañca kammānaṃ parisuddho nāma hoti.",
  "tika-vin06t:2037_9": "Puna nibbematiko hutvā desetabbaṃ.",
  "tika-vin06t:2037_10": "Na cāti neva pāḷiyaṃ na aṭṭhakathāyaṃ atthi,",
  "tika-vin06t:2037_11": "desite pana doso natthīti.",
  "tika-vin06t:2037_12": "Tathā ito vuṭṭhahitvā taṃ āpattiṃ paṭikarissāmīti ettha ca sakalasaṅghe sabhāgāpattiṃ āpanne,",
  "tika-vin06t:2037_13": "vematike ca.",
  "tika-vin06t:2037_14": "Tathā ca “sabbo saṅgho sabhāgāpattiṃ āpajjitvā yadā suddhaṃ passissatī”ti,",
  "tika-vin06t:2037_15": "“tadā tassa santike taṃ āpattiṃ paṭikarissatī’ti vatvā ‘uposathaṃ kātuṃ labhatī”ti ca likhitaṃ.",
  "tika-vin06t:2038_0": "Anāpattipannarasakādikathāvaṇṇanā",
  "tika-vin06t:2039_0": "172- 3.",
  "tika-vin06t:2039_1": "“Atthaññe”ti pubbavāre,",
  "tika-vin06t:2039_2": "“athaññe”ti pacchāvāre pāṭho.",
  "tika-vin06t:2039_3": "Sīmaṃ okkante vā okkamante vā passanti.",
  "tika-vin06t:2039_4": "Dhammasaññino pana aññāṇena honti.",
  "tika-vin06t:2039_5": "“Vematikapannarasakaṃ uttānamevā”ti pāṭho.",
  "tika-vin06t:2040_0": "Sīmokkantikapeyyālakathāvaṇṇanā",
  "tika-vin06t:2041_0": "178. “Na akāmā dātabbā”tivacanato icchāya sati dātabbāti siddhaṃ.",
  "tika-vin06t:2042_0": "Liṅgādidassanakathāvaṇṇanā",
  "tika-vin06t:2043_0": "180.",
  "tika-vin06t:2043_1": "Nābhivitarantīti ettha laddhinānāsaṃvāsakā kira te.",
  "tika-vin06t:2043_2": "Kammanānāsaṃvāsakañhi diṭṭhiṃ paṭinissajjāpetvā tassa osāraṇakammaṃ kātabbaṃ.",
  "tika-vin06t:2043_3": "Evañhi kate tena saddhiṃ uposathaṃ kātuṃ vaṭṭati.",
  "tika-vin06t:2043_4": "Itarena laddhinissajjanamattena kātunti vuttaṃ.",
  "tika-vin06t:2043_5": "Āpattiyā adassane appaṭikamme ukkhittakañca diṭṭhiyā appaṭinissagge ukkhittakañca jānitvā tena saddhiṃ karontassa pācittiyaṃ,",
  "tika-vin06t:2043_6": "tasmā ime ukkhittānuvattakāti veditabbāti eke.",
  "tika-vin06t:2044_0": "Nagantabbagantabbavārakathāvaṇṇanā",
  "tika-vin06t:2045_0": "181.",
  "tika-vin06t:2045_1": "Na gantabboti kiṃ sandhāya?",
  "tika-vin06t:2045_2": "“Aññatra saṅghenā”ti vacanato yasmiṃ vihāre sataṃ bhikkhū viharanti,",
  "tika-vin06t:2045_3": "te sabbe kenacideva karaṇīyena dasa dasa hutvā visuṃ visuṃ nānāudakukkhepasīmādīsu ṭhatvā uposathaṃ kātuṃ labhanti.",
  "tika-vin06t:2045_4": "Navakammasālādikā nānāsīmākoṭi uposathādhiṭṭhānatthaṃ sīmāpi nadīpi na gantabbā.",
  "tika-vin06t:2045_5": "Garukaṃ pātimokkhuddesaṃ vissajjitvā lahukassa akattabbattā “aññatra saṅghenā”ti vacanaṃ sādheti.",
  "tika-vin06t:2045_6": "Tattha “yasmiṃ āvāse uposathakārakā …pe…",
  "tika-vin06t:2045_7": "akatvā na gantabbo”ti vacanato vissaṭṭhauposathāpi āvāsā gantuṃ vaṭṭatīti siddhaṃ.",
  "tika-vin06t:2045_8": "“Tato pārisuddhiuposathakaraṇatthaṃ vissaṭṭhauposathā gantuṃ vaṭṭati,",
  "tika-vin06t:2045_9": "khaṇḍasīmaṃ vā pavisitunti apare vadantī”ti vuttaṃ.",
  "tika-vin06t:2045_10": "Iminā neva uposathantarāyoti “attano uposathantarāyo”ti likhitaṃ.",
  "tika-vin06t:2046_0": "Vajjanīyapuggalasandassanakathāvaṇṇanā",
  "tika-vin06t:2047_0": "183.",
  "tika-vin06t:2047_1": "“Antimavatthuṃ ajjhāpannassa nisinnaparisāya kalahādibhayena nāhaṃ karissāmī”ti cittaṃ uppādetvā nisīdituṃ vaṭṭati.",
  "tika-vin06t:2047_2": "Aññakamme tassa nisinnaparisāya āpatti natthīti eke. “Na ca,",
  "tika-vin06t:2047_3": "bhikkhave,",
  "tika-vin06t:2047_4": "anuposathe uposatho kātabbo aññatra saṅghasāmaggiyā”ti vacanato sāmaggīdivaso anuposathadivasoti atthato vuttaṃ viya dissati. “Dveme,",
  "tika-vin06t:2047_5": "bhikkhave,",
  "tika-vin06t:2047_6": "uposathā”ti vuttavacanavasenetaṃ vuttaṃ,",
  "tika-vin06t:2047_7": "aññathā parivārapāḷiyā virujjhatīti ācariyā.",
  "tika-vin06t:2047_8": "Cātuddasiyaṃ,",
  "tika-vin06t:2047_9": "pannarasiyaṃ vā ce saṅgho samaggo hoti,",
  "tika-vin06t:2047_10": "“ajjuposatho sāmaggī”ti avatvā pakatinīhāreneva kattabbanti dassanatthaṃ yathādesanā katāti no takko.",
  "tika-vin06t:2047_11": "Aññathā yathāvuttadvaye ce sāmaggī hoti,",
  "tika-vin06t:2047_12": "tattha uposathaṃ akatvā anuposathadivase eva sāmaggīuposatho kātabboti āpajjati.",
  "tika-vin06t:2047_13": "Aññathā pubbe paṭisiddhattā idāni paṭisedhanakiccaṃ natthi. “Na,",
  "tika-vin06t:2047_14": "bhikkhave,",
  "tika-vin06t:2047_15": "devasikaṃ pātimokkhaṃ uddisitabba”nti pubbe hi vuttaṃ.",
  "tika-vin06t:2047_16": "Atha vā “anujānāmi,",
  "tika-vin06t:2047_17": "bhikkhave,",
  "tika-vin06t:2047_18": "uposathe pātimokkhaṃ uddisitu”nti pubbe vuttattā “sakiṃ pakkhassa cātuddase vā pannarase vā”ti ca “dveme,",
  "tika-vin06t:2047_19": "bhikkhave,",
  "tika-vin06t:2047_20": "uposathā”ti ca pacchā vuttattā tato aññasmiṃ divase uposatho na kātabboti atthato āpannaṃ aniṭṭhaṃ,",
  "tika-vin06t:2047_21": "sati saṅghasāmaggiyā añño divaso pakativasena anuposathopi uposathadivaso nāma hotīti dassanavasena nivāretumpi evaṃdesanā katāti veditabbā.",
  "tika-vin06t:2048_0": "Uposathakkhandhakavaṇṇanā niṭṭhitā.",
  "tika-vin06t:2049_0": "3. Vassūpanāyikakkhandhakavaṇṇanā",
  "tika-vin06t:2050_0": "Vassūpanāyikānujānanakathāvaṇṇanā",
  "tika-vin06t:2051_0": "184.",
  "tika-vin06t:2051_1": "Mahāaṭṭhakathāyampi “saṅkāsayissantī”ti pāṭho,",
  "tika-vin06t:2051_2": "dīpavāsino “saṅkāpayissantī”ti paṭhanti kira.",
  "tika-vin06t:2051_3": "“Kati nu kho vassūpanāyikā”ti cintāyaṃ “kiṃ nimitta”nti vutte “anujānāmi,",
  "tika-vin06t:2051_4": "bhikkhave,",
  "tika-vin06t:2051_5": "vassaṃ upagantu”nti yaṃ vassūpagamanaṃ vuttaṃ,",
  "tika-vin06t:2051_6": "taṃ “imaṃ temāsaṃ vassaṃ upemī”ti vatvā upagantabbaṃ.",
  "tika-vin06t:2051_7": "Vassānamāsā ca cattāro.",
  "tika-vin06t:2051_8": "Tattha paṭhamaṃ temāsaṃ,",
  "tika-vin06t:2051_9": "pacchimaṃ temāsanti duvidhaṃ temāsaṃ.",
  "tika-vin06t:2051_10": "Tenāyaṃ tesaṃ bhikkhūnaṃ cintā ahosi.",
  "tika-vin06t:2052_0": "Vassānecārikāpaṭikkhepādikathāvaṇṇanā",
  "tika-vin06t:2053_0": "185.",
  "tika-vin06t:2053_1": "Anapekkhagamanena vā aññattha aruṇaṃ uṭṭhāpanena vā āpatti veditabbāti ettha paṭhamaṃ tāva so sattāhaṃ anāgatāya pavāraṇāya sakaraṇīyo pakkamati.",
  "tika-vin06t:2053_2": "“Āgaccheyya vā so,",
  "tika-vin06t:2053_3": "bhikkhave,",
  "tika-vin06t:2053_4": "bhikkhu taṃ āvāsaṃ na vā āgaccheyya, tassa,",
  "tika-vin06t:2053_5": "bhikkhave,",
  "tika-vin06t:2053_6": "bhikkhuno purimikā ca paññāyati,",
  "tika-vin06t:2053_7": "paṭissave ca anāpattī”ti vacanato oraṃ sandhāya vuttanti veditabbaṃ.",
  "tika-vin06t:2053_8": "Tathā hi “so tadaheva akaraṇīyo pakkamati,",
  "tika-vin06t:2053_9": "sakaraṇīyo pakkamati, tassa,",
  "tika-vin06t:2053_10": "bhikkhave,",
  "tika-vin06t:2053_11": "bhikkhuno purimikā ca na paññāyati,",
  "tika-vin06t:2053_12": "paṭissave ca āpatti dukkaṭassā”ti vuttaṃ.",
  "tika-vin06t:2054_0": "Sattāhakaraṇīyānujānanakathāvaṇṇanā",
  "tika-vin06t:2055_0": "187- 8.",
  "tika-vin06t:2055_1": "Dutiyaṃ pana “so taṃ sattāhaṃ bahiddhā vītināmeti, tassa,",
  "tika-vin06t:2055_2": "bhikkhave,",
  "tika-vin06t:2055_3": "bhikkhuno purimikā ca na paññāyati,",
  "tika-vin06t:2055_4": "paṭissave ca āpatti dukkaṭassā”ti vacanato sattāhato paraṃ veditabbaṃ.",
  "tika-vin06t:2055_5": "Tathā hi “so taṃ sattāhaṃ anto sannivattaṃ karoti, tassa,",
  "tika-vin06t:2055_6": "bhikkhave,",
  "tika-vin06t:2055_7": "bhikkhuno purimikā ca paññāyati,",
  "tika-vin06t:2055_8": "paṭissave ca anāpattī”ti vuttaṃ.",
  "tika-vin06t:2055_9": "Satipi kāraṇadvaye vassacchedakāraṇābhāve āpatti veditabbā,",
  "tika-vin06t:2055_10": "tasmā tīṇipi etāni vacanāni yathāsambhavaṃ yojitāni viggahāni honti.",
  "tika-vin06t:2055_11": "Tīṇi parihīnānīti tāsaṃ natthitāya.",
  "tika-vin06t:2056_0": "Pahiteyevaanujānanakathāvaṇṇanā",
  "tika-vin06t:2057_0": "199.",
  "tika-vin06t:2057_1": "“Anujānāmi bhikkhave,",
  "tika-vin06t:2057_2": "saṅghakaraṇīyena gantuṃ,",
  "tika-vin06t:2057_3": "sattāhaṃ sannivatto kātabbo”ti vacanato antovasse saṃhārikabhāvena gantuṃ vaṭṭati.",
  "tika-vin06t:2057_4": "Tattha dhammachandavasenapi āgate saṅghassa āyamukhaṃ vinassati.",
  "tika-vin06t:2057_5": "Tato “senāsanāni katvā”ti ca vuttaṃ.",
  "tika-vin06t:2057_6": "Āgatanti āgamanaṃ.",
  "tika-vin06t:2057_7": "Bhāvettha tapaccayoyaṃ.",
  "tika-vin06t:2057_8": "Saṅghakaraṇīyena gantunti ettha “senāsanapaṭisaṃyuttesu eva saṅghakaraṇīyesu,",
  "tika-vin06t:2057_9": "na aññesū”ti dhammasiritthero vadati kira.",
  "tika-vin06t:2057_10": "Aṭṭhakathāyampi taṃ padaṃ uddharitvā “yaṃ kiñci uposathāgārādīsu senāsanesū”tiādinā senāsanameva dassitaṃ,",
  "tika-vin06t:2057_11": "tasmā upaparikkhitabbaṃ.",
  "tika-vin06t:2058_0": "Animantitena gantuṃ na vaṭṭatīti tassa ratticchedo ca dukkaṭāpatti ca hoti,",
  "tika-vin06t:2058_1": "taṃ “vassacchedo”ti ca vadanti.",
  "tika-vin06t:2058_2": "Nimantitoyeva nāma hotīti ettha upāsakehi “imasmiṃ nāma divase dānādīni karoma,",
  "tika-vin06t:2058_3": "sabbe sannipatantū”ti katāyapi katikāya gantuṃ vaṭṭati.",
  "tika-vin06t:2058_4": "Pavāraṇāya navamito paṭṭhāya paṃsukūlikacīvaraṃ pariyesituṃ kāvīrapaṭṭane viya sabbesaṃ gantuṃ vaṭṭati",
  "tika-vin06t:2058_5": "anusaṃvaccharaṃ niyamato upāsakehi sajjitvā ṭhapanato.",
  "tika-vin06t:2058_6": "Vuttampi cetaṃ andhakaṭṭhakathāyaṃ “bhikkhusaṅghena vā katikā katā ‘samantā bhikkhū gacchantū’ti,",
  "tika-vin06t:2058_7": "ghosanaṃ vā kataṃ upāsakehi,",
  "tika-vin06t:2058_8": "tattha gacchantassa ratticchedo natthīti tathā ‘anusaṃvaccharaṃ āgacchantū’ti sakiṃ nimantitepi vaṭṭatī”ti",
  "tika-vin06t:2058_9": "ca “cīvarakālato paṭṭhāya niyamaṃ katvā samantato āgatānaṃ sajjetvā dānato kāvīrapaṭṭane ghosetvā karaṇākāro",
  "tika-vin06t:2058_10": "paññāyatīti apare”ti ca.",
  "tika-vin06t:2058_11": "Ācariyā pana evaṃ na vadanti.",
  "tika-vin06t:2059_0": "Antarāyeanāpattivassacchedakathāvaṇṇanā",
  "tika-vin06t:2060_0": "201.",
  "tika-vin06t:2060_1": "“Sace dūraṃ gato hoti,",
  "tika-vin06t:2060_2": "sattāhavārena aruṇo uṭṭhāpetabbo”ti vacanato ‘yasmiṃ antarāye sati vassacchedaṃ kātuṃ vaṭṭati,",
  "tika-vin06t:2060_3": "tasmiṃ antarāyeva vassacchedamakatvā sattāhakaraṇīyena vītināmetuṃ vaṭṭatīti dīpitanti apare”ti vuttaṃ.",
  "tika-vin06t:2060_4": "Vinayadharā pana na icchanti,",
  "tika-vin06t:2060_5": "tasmā “sattāhavārena aruṇo uṭṭhāpetabbo”ti idaṃ tatruppādādinimittaṃ vuttanti veditabbaṃ.",
  "tika-vin06t:2060_6": "Taṃ sandhāya “ācariyā pana evaṃ na vadantī”ti vuttaṃ.",
  "tika-vin06t:2060_7": "Gāvuṃ vāti balibaddhaṃ vā.",
  "tika-vin06t:2060_8": "Bahisīmāya ṭhitānanti tehi khaṇḍasīmāya ṭhitehipīti upatissatthero.",
  "tika-vin06t:2060_9": "Vassacchede assa vassacchedassa.",
  "tika-vin06t:2060_10": "Vihārā aññattha vuṭṭhāpentehi tattheva sannipatitvā “iminā ca iminā ca kāraṇena imasmiṃ nāma padese imaṃ",
  "tika-vin06t:2060_11": "vihāraṃ netvā vuṭṭhāpemā”ti anussāvetvāva kātabbanti.",
  "tika-vin06t:2061_0": "Vajādīsuvassūpagamanakathāvaṇṇanā",
  "tika-vin06t:2062_0": "203.",
  "tika-vin06t:2062_1": "Vajena saddhiṃ gatassa vassacchede anāpattīti vassacchedo na hotīti kira adhippāyo.",
  "tika-vin06t:2062_2": "Satthassa avihārattā “imasmiṃ vihāre”ti avatvā “idha vassaṃ upemī”ti ettakaṃ vattabbaṃ.",
  "tika-vin06t:2062_3": "“Satthe pana vassaṃ upagantuṃ na vaṭṭatīti ‘imasmiṃ vihāre imaṃ temāsa’nti vā ‘idha vassaṃ upemī’ti vā na vaṭṭati,",
  "tika-vin06t:2062_4": "ālayakaraṇamatteneva vaṭṭatīti adhippāyo”ti likhitaṃ.",
  "tika-vin06t:2062_5": "Taṃ pana aṭṭhakathāya virujjhati.",
  "tika-vin06t:2062_6": "“Idha vassaṃ upemīti tikkhattuṃ vattabba”nti hi vuttaṃ.",
  "tika-vin06t:2062_7": "Aṭṭhakathāvacanampi pubbāparaṃ virujjhatīti ce? Na,",
  "tika-vin06t:2062_8": "adhippāyājānanato.",
  "tika-vin06t:2062_9": "Sattho duvidho ṭhito,",
  "tika-vin06t:2062_10": "sañcāroti.",
  "tika-vin06t:2062_11": "Tattha ṭhite kuṭikāya “idha vassaṃ upemī”ti vatvā vasitabbaṃ.",
  "tika-vin06t:2062_12": "Idañhi sandhāya “anujānāmi,",
  "tika-vin06t:2062_13": "bhikkhave,",
  "tika-vin06t:2062_14": "satthe vassaṃ upagantu”nti vuttaṃ,",
  "tika-vin06t:2062_15": "sañcārimhi pana satthe kuṭikāya abhāvato vassaṃ upagantuṃ na vaṭṭati.",
  "tika-vin06t:2062_16": "Sati sivikāya vā sakaṭakuṭikāya vā vaṭṭati,",
  "tika-vin06t:2062_17": "tathā vajepi.",
  "tika-vin06t:2062_18": "Tīsu ṭhānesu bhikkhuno natthi vassacchede āpatti.",
  "tika-vin06t:2063_0": "Pavāretuñca labhatīti etthāyaṃ vicāraṇā –",
  "tika-vin06t:2063_1": "“anujānāmi,",
  "tika-vin06t:2063_2": "bhikkhave,",
  "tika-vin06t:2063_3": "yena vajo,",
  "tika-vin06t:2063_4": "tena gantu”nti idaṃ kiṃ vassarakkhaṇatthaṃ vuttaṃ,",
  "tika-vin06t:2063_5": "udāhu vassacchedāpattirakkhaṇatthanti?",
  "tika-vin06t:2063_6": "Kiñcettha yadi vassarakkhaṇatthaṃ, “na,",
  "tika-vin06t:2063_7": "bhikkhave,",
  "tika-vin06t:2063_8": "asenāsanikena vassaṃ upagantabba”nti idaṃ virujjhati.",
  "tika-vin06t:2063_9": "Atha vassacchedāpattirakkhaṇatthaṃ vuttanti siddhaṃ na so pavāretuṃ labhatīti,",
  "tika-vin06t:2063_10": "kā panettha yutti?",
  "tika-vin06t:2063_11": "Yato ayameva tividho pavāretuṃ labhati, netaro.",
  "tika-vin06t:2063_12": "Vāḷehi ubbāḷhādiko hi upagataṭṭhānāpariccāgā labhati.",
  "tika-vin06t:2063_13": "Pariccāgā na labhatīti ayamettha yutti.",
  "tika-vin06t:2063_14": "Yena gāmo,",
  "tika-vin06t:2063_15": "tattha gatopi pavāretuṃ labhatīti ekenāti ācariyo.",
  "tika-vin06t:2063_16": "Yo hi pubbe “idha vassaṃ upemī”ti na upagato,",
  "tika-vin06t:2063_17": "“imasmiṃ vihāre”ti upagato,",
  "tika-vin06t:2063_18": "so ca pariccatto.",
  "tika-vin06t:2063_19": "Aññathā vinā vihārena kevalaṃ gāmaṃ sandhāya “idha vassaṃ upemī”ti upagantuṃ vaṭṭatīti.",
  "tika-vin06t:2063_20": "Āpajjatūti ce? Na,",
  "tika-vin06t:2063_21": "“anujānāmi,",
  "tika-vin06t:2063_22": "bhikkhave,",
  "tika-vin06t:2063_23": "vaje satthe nāvāya vassaṃ upagantu”nti vacanaṃ viya “gāme upagantu”nti vacanābhāvato.",
  "tika-vin06t:2063_24": "Yasmā “tīsu ṭhānesu bhikkhuno natthi vassacchede āpattī”ti vacanaṃ tattha vassūpagamanaṃ atthīti dīpeti tadabhāve chedābhāvā,",
  "tika-vin06t:2063_25": "tasmā “satthe pana vassaṃ upagantuṃ na vaṭṭatī”ti kuṭiyā abhāvakālaṃ sandhāya vuttanti siddhaṃ.",
  "tika-vin06t:2063_26": "Tīsu ṭhānesu bhikkhuno natthi vassacchede āpattīti “tehi saddhiṃ gacchantasseva natthi,",
  "tika-vin06t:2063_27": "virujjhitvā gamane āpatti ca,",
  "tika-vin06t:2063_28": "pavāretuñca na labhatī”ti likhitaṃ,",
  "tika-vin06t:2063_29": "tasmā yaṃ vuttaṃ aṭṭhakathāyaṃ “atha sattho antovasseyeva bhikkhunā patthitaṭṭhānaṃ patvā atikkamati…pe…",
  "tika-vin06t:2063_30": "antarā ekasmiṃ gāme tiṭṭhati vā vippakirati vā”tiādi,",
  "tika-vin06t:2063_31": "taṃ ettāvatā virujjhitvā gatānampi virujjhitvā gamanaṃ na hoti,",
  "tika-vin06t:2063_32": "tasmā pavāretabbanti dassanatthanti veditabbaṃ.",
  "tika-vin06t:2064_0": "Tattha “padaracchadanaṃ kuṭiṃ katvā upagantabba”nti vacanato senāsanatthāya rukkhaṃ āruhituṃ vaṭṭatīti siddhaṃ hoti,",
  "tika-vin06t:2064_1": "na pāḷivirodhatoti ce? Na,",
  "tika-vin06t:2064_2": "tappaṭikkhepeneva siddhattā,",
  "tika-vin06t:2064_3": "imassa idha punapi paṭikkhepanato. “Na,",
  "tika-vin06t:2064_4": "bhikkhave,",
  "tika-vin06t:2064_5": "asenāsanikena vassaṃ upagantabba”nti iminā paṭikkhepena siddhe “na,",
  "tika-vin06t:2064_6": "bhikkhave,",
  "tika-vin06t:2064_7": "ajjhokāse vassaṃ upagantabba”nti paṭikkhepo viya siyāti ce? Na,",
  "tika-vin06t:2064_8": "ajjhokāsassa asenāsanabhāvānumatippasaṅgato.",
  "tika-vin06t:2064_9": "Ajjhokāso hi “ajjhokāse palālapuñje”ti vacanato senāsananti siddhaṃ.",
  "tika-vin06t:2064_10": "Catusālaajjhokāse vasantopi “catusālāya vasatī”ti vuccati,",
  "tika-vin06t:2064_11": "tasmā tattha vaṭṭatīti āpajjati,",
  "tika-vin06t:2064_12": "tasmā idha asenāsaniko nāma attanā vā parena vā attano nibaddhavāsatthaṃ apāpitasenāsanikoti veditabbaṃ.",
  "tika-vin06t:2064_13": "Aññathā dvinnaṃ paṭikkhepānaṃ aññatarātirekatā ca rukkhamūlepi nibbakosepi vassaṃ upagantuṃ vaṭṭatīti ca,",
  "tika-vin06t:2064_14": "apāpitasenāsanikenāpi gabbhe vasituṃ vaṭṭatīti ca āpajjati,",
  "tika-vin06t:2064_15": "sadvārabandhameva senāsanaṃ idha adhippetanti kathaṃ paññāyatīti ce? Nidānato.",
  "tika-vin06t:2064_16": "Ayañhi asenāsanikavassūpagamanāpatti “tena kho pana samayena bhikkhū asenāsanikā vassaṃ upagacchanti,",
  "tika-vin06t:2064_17": "sītenapi uṇhenapi kilamantī”ti imasmiṃ nidāne paññattā,",
  "tika-vin06t:2064_18": "tasmā sītādipaṭikkhepameva idha senāsananti adhippetabbanti siddhaṃ.",
  "tika-vin06t:2064_19": "Evaṃ sante siddhaṃ pubbapakkhanidassananti ce? Na,",
  "tika-vin06t:2064_20": "pubbe aparatthapavattisūcanato.",
  "tika-vin06t:2064_21": "Dutiyajjhānaniddese “vitakkavicārānaṃ vūpasamā avitakkaṃ avicāra”nti vacanāni nidassanaṃ.",
  "tika-vin06t:2064_22": "Ajjhokāsapaṭikkhepanidānena bahiajjhokāsova paṭikkhitto,",
  "tika-vin06t:2064_23": "na catusālādimajjhagato ajjhokāsoti āpajjati,",
  "tika-vin06t:2064_24": "tasmā na nidānaṃ pamāṇanti ce? Na, niyamato.",
  "tika-vin06t:2064_25": "Kiñci hi sikkhāpadaṃ nidānāpekkhaṃ hotīti sādhitametaṃ.",
  "tika-vin06t:2064_26": "Idaṃ sāpekkhaṃ,",
  "tika-vin06t:2064_27": "idaṃ anapekkhanti kathaṃ paññāyati,",
  "tika-vin06t:2064_28": "na hi ettha ubhatovibhaṅge viya sikkhāpadānaṃ padabhājanaṃ,",
  "tika-vin06t:2064_29": "anāpattivāro vā atthīti?",
  "tika-vin06t:2064_30": "Idhāpi desanāvidhānato paññāyati.",
  "tika-vin06t:2064_31": "“Deve vassante rukkhamūlampi nibbakosampi upadhāvantī”ti hi imehi dvīhi nidānavacanehi bahi vā anto vā sabbaṃ ovassakaṭṭhānaṃ idha ajjhokāso nāma.",
  "tika-vin06t:2064_32": "Anovassakaṭṭhānampi anibbakosameva idha icchitabbanti siddhaṃ hoti.",
  "tika-vin06t:2064_33": "Tena na upagantabbanti na ālayakaraṇapaṭikkhepo,",
  "tika-vin06t:2064_34": "“idha vassaṃ upemī”ti vacanapaṭikkhepo.",
  "tika-vin06t:2064_35": "Chavasarīraṃ dahitvā chārikāya,",
  "tika-vin06t:2064_36": "aṭṭhikānañca atthāya kuṭikā karīyatīti andhakaṭṭhakathāvacanaṃ.",
  "tika-vin06t:2064_37": "“Ṭaṅkitamañcoti kasikuṭikāpāsāṇaghara”nti likhitaṃ.",
  "tika-vin06t:2064_38": "“Akavāṭabaddhasenāsane attano pāpite sabhāgaṭṭhāne sakavāṭabaddhe vasati ce,",
  "tika-vin06t:2064_39": "vaṭṭatī”ti vuttaṃ.",
  "tika-vin06t:2064_40": "Payogopi atthi,",
  "tika-vin06t:2064_41": "“asenāsanikena vassaṃ na upagantabba”nti pāḷi ca aṭṭhakathā ca,",
  "tika-vin06t:2064_42": "tasmā upaparikkhitabbaṃ.",
  "tika-vin06t:2065_0": "Adhammikakatikādikathāvaṇṇanā",
  "tika-vin06t:2066_0": "205.",
  "tika-vin06t:2066_1": "Mahāvibhaṅge vuttanti ettha ayaṃ andhakaṭṭhakathāvacanaṃ ūnapannarasavassena sāmaṇerena idha vihāre na vatthabbā,",
  "tika-vin06t:2066_2": "na paṃsukūlaṃ āhiṇḍitabbaṃ,",
  "tika-vin06t:2066_3": "na coḷabhikkhā gahetabbā,",
  "tika-vin06t:2066_4": "na aññavihāre bhuñjitabbaṃ,",
  "tika-vin06t:2066_5": "na aññassa bhikkhussa vā bhikkhuniyā vā santakaṃ bhuñjitabbaṃ,",
  "tika-vin06t:2066_6": "aññamaññaṃ neva ālapeyyāma na sallapeyyāma,",
  "tika-vin06t:2066_7": "na sajjhāyitabbaṃ,",
  "tika-vin06t:2066_8": "mattikāpattena vaṭṭati,",
  "tika-vin06t:2066_9": "na aparipuṇṇaparikkhārassa vāsoti.",
  "tika-vin06t:2067_0": "206.",
  "tika-vin06t:2067_1": "Musāvādoti visaṃvādo adhippeto.",
  "tika-vin06t:2067_2": "Keci “visaṃvādanavasena paṭissuṇitvāti vutta”nti ca,",
  "tika-vin06t:2067_3": "“rañño vuttavacanānurūpato musāvādoti gahaṭṭhā gaṇhantīti vutta”nti ca vadanti.",
  "tika-vin06t:2068_0": "207.",
  "tika-vin06t:2068_1": "“Purimikā ca na paññāyati. Kasmā?",
  "tika-vin06t:2068_2": "‘Dutiye vasāmī’ti citte uppanne paṭhamasenāsanaggāho paṭippassambhati.",
  "tika-vin06t:2068_3": "Puna ‘paṭhame eva vasāmī’ti citte uppanne dutiyo paṭippassambhati.",
  "tika-vin06t:2068_4": "Ubhayāvāse vidhānaṃ natthī”ti likhitaṃ.",
  "tika-vin06t:2068_5": "Porāṇagaṇṭhipade pana “paṭhamaṃ gahitaṭṭhāne avasitvā aññasmiṃ vihāre senāsanaṃ gahetvā dvīhatīhaṃ vasati,",
  "tika-vin06t:2068_6": "tato paṭhamaggāho paṭippassambhatīti purimikā ca na paññāyati.",
  "tika-vin06t:2068_7": "Pacchimaggāho na paṭippassambhati.",
  "tika-vin06t:2068_8": "Idañhi divasavasena paṭippassambhanaṃ nāma hoti.",
  "tika-vin06t:2068_9": "Atha pacchimaṃ temāsaṃ aññasmiṃ vasati,",
  "tika-vin06t:2068_10": "purimikā ca na paññāyati,",
  "tika-vin06t:2068_11": "idaṃ senāsanaggāhānaṃ vasena paṭippassambhanaṃ nāmā”ti vuttaṃ.",
  "tika-vin06t:2068_12": "Ubhopete atthavikappā idha nādhippetā.",
  "tika-vin06t:2068_13": "Yatthāyaṃ paṭissuto,",
  "tika-vin06t:2068_14": "tattha purimikā ca na paññāyati,",
  "tika-vin06t:2068_15": "paṭissave ca āpatti dukkaṭassa.",
  "tika-vin06t:2068_16": "Kattha pana purimikā paññāyatīti?",
  "tika-vin06t:2068_17": "Antarāmagge dvīsu āvāsesu yattha tadaheva pacchimaggāho,",
  "tika-vin06t:2068_18": "tattha paṭhamaṃ gahitaṭṭhāne sattāhakaraṇīyena gacchato na vassacchedo,",
  "tika-vin06t:2068_19": "so tadaheva akaraṇīyo pakkamatītiādimhi “karaṇīyaṃ nāma sattāhakaraṇīya”nti likhitaṃ.",
  "tika-vin06t:2069_0": "Pāḷimuttakaratticchedavinicchaye “dhammassavanādī”ti vuttaṃ.",
  "tika-vin06t:2069_1": "Ādimhi catūsu vāresu nirapekkhapakkamanassādhippetattā “sattāhakaraṇīyenā”ti na vuttaṃ tasmiṃ sati nirapekkhagamanābhāvato.",
  "tika-vin06t:2069_2": "Tattha purimā dve vārā vassaṃ anupagatassa vasena vuttā,",
  "tika-vin06t:2069_3": "tasmā upagatassa tadaheva sattāhakaraṇīyena gantvā antosattāhaṃ āgacchato na vassacchedoti siddhaṃ.",
  "tika-vin06t:2069_4": "Pacchimā dve vārā upagatassa nirapekkhagamanavasena vuttā,",
  "tika-vin06t:2069_5": "“sattāhaṃ anāgatāya pavāraṇāya sakaraṇīyo pakkamatī”ti tato bahiddhā sattāhaṃ vītināmentassa vassacchedoti dassanatthaṃ vuttaṃ.",
  "tika-vin06t:2069_6": "Tattha “akaraṇīyo pakkamatī”ti vacanābhāvā vinā ratticchedakāraṇena gantuṃ na vaṭṭatīti siddhaṃ.",
  "tika-vin06t:2069_7": "Pavāretvā pana gantuṃ vaṭṭati pavāraṇāya taṃdivasasannissitattā.",
  "tika-vin06t:2069_8": "Tattha na vā āgaccheyyāti antarāyena.",
  "tika-vin06t:2069_9": "Ācariyo pana “na puna idhāgacchāmī’ti nirapekkhopi sakaraṇīyova gantuṃ labhatīti dassanatthaṃ akaraṇīyo’ti na vutta”nti vadati.",
  "tika-vin06t:2069_10": "“Sīhaḷadīpe kira cūḷapavāraṇā nāma atthi,",
  "tika-vin06t:2069_11": "taṃ pavāraṇaṃ katvā yathāsukhaṃ sakaraṇīyā gacchanti,",
  "tika-vin06t:2069_12": "payogañca dassentī”ti vuttaṃ.",
  "tika-vin06t:2069_13": "“Tattha cha aruṇā antovasse honti, eko bahi,",
  "tika-vin06t:2069_14": "tasmā so temāsaṃ vuttho hotīti apare”ti ca,",
  "tika-vin06t:2069_15": "“ācariyo evaṃ na vadatī”ti ca vuttaṃ.",
  "tika-vin06t:2069_16": "Sabbattha vihāraṃ upetīti attano vassaggena pattagabbhaṃ upetīti porāṇā.",
  "tika-vin06t:2069_17": "Asatiyā pana vassaṃ na upetīti ettha “imasmiṃ vihāre imaṃ temāsa”nti avacanena.",
  "tika-vin06t:2069_18": "“Aṭṭhakathāyaṃ vuttaratticchedakāraṇaṃ vinā tirovihāre vasitvā āgacchissāmīti gacchatopi vassaccheda”nti likhitaṃ.",
  "tika-vin06t:2070_0": "208.",
  "tika-vin06t:2070_1": "Paṭissuto hoti pacchimikāyāti antarā pabbajitabhikkhunā,",
  "tika-vin06t:2070_2": "chinnavassena vā paṭissuto,",
  "tika-vin06t:2070_3": "aññena pana purimaṃ anupagantvā pacchimikāyaṃ paṭissavo na kātabbo.",
  "tika-vin06t:2070_4": "Ratticchede sabbattha vassacchedoti sanniṭṭhānaṃ katvā vadanti.",
  "tika-vin06t:2070_5": "Keci pana na icchanti.",
  "tika-vin06t:2070_6": "Taṃ sādhetuṃ anekadhā papañcenti. Kiṃ tena.",
  "tika-vin06t:2071_0": "Vassūpanāyikakkhandhakavaṇṇanā niṭṭhitā.",
  "tika-vin06t:2072_0": "4. Pavāraṇākkhandhakavaṇṇanā",
  "tika-vin06t:2073_0": "Aphāsukavihārakathāvaṇṇanā",
  "tika-vin06t:2074_0": "210.",
  "tika-vin06t:2074_1": "“Saṅghaṃ āvuso pavāremī”ti vuttattā pacchāpi “vadatu maṃ saṅgho”ti vattabbaṃ viya dissati.",
  "tika-vin06t:2074_2": "Ayaṃ panettha adhippāyo –",
  "tika-vin06t:2074_3": "yasmā ahaṃ saṅghaṃ pavāremi,",
  "tika-vin06t:2074_4": "tasmā tattha pariyāpannā therā, majjhimā,",
  "tika-vin06t:2074_5": "navā vā avisesenāyasmanto sabbepi maṃ vadantūti.",
  "tika-vin06t:2075_0": "Pavāraṇābhedavaṇṇanā",
  "tika-vin06t:2076_0": "212. Dvemā,",
  "tika-vin06t:2076_1": "bhikkhave,",
  "tika-vin06t:2076_2": "pavāraṇāti ettha tādise kicce sati yattha katthaci pavāretuṃ vaṭṭati.",
  "tika-vin06t:2076_3": "Teneva mahāvihāre bhikkhū cātuddasiyaṃ pavāretvā pannarasiyaṃ kāyasāmaggiṃ idānipi denti.",
  "tika-vin06t:2076_4": "Cetiyagiri mahādassanatthampi aṭṭhamiyaṃ gacchanti,",
  "tika-vin06t:2076_5": "tampi cātuddasiyaṃ pavāretukāmānaṃyeva hoti.",
  "tika-vin06t:2076_6": "“Sattāhaṃ anāgatāya pavāraṇāya sakaraṇīyo pakkamati,",
  "tika-vin06t:2076_7": "anāpattīti vacanato idaṃ āciṇṇa”nti likhitaṃ.",
  "tika-vin06t:2076_8": "“No ce adhiṭṭhaheyya,",
  "tika-vin06t:2076_9": "āpatti dukkaṭassā”ti ekassa vuttadukkaṭaṃ,",
  "tika-vin06t:2076_10": "tasseva vuttaṃ pubbakiccañca saṅghagaṇānampi netabbaṃ.",
  "tika-vin06t:2077_0": "Pavāraṇādānānujānanakathāvaṇṇanā",
  "tika-vin06t:2078_0": "213. Tena ca bhikkhunāti pavāraṇādāyakena.",
  "tika-vin06t:2079_0": "Anāpattipannarasakādikathāvaṇṇanā",
  "tika-vin06t:2080_0": "“Tassā ca pavāraṇāya ārocitāya saṅghena ca pavārite sabbesaṃ suppavāritaṃ hotīti vacanato kevalaṃ pavāraṇāya",
  "tika-vin06t:2080_1": "pavāraṇādāyakopi pavāritova hotī”ti vadantīti.",
  "tika-vin06t:2081_0": "222.",
  "tika-vin06t:2081_1": "Avuṭṭhitāya parisāyāti pavāretvā pacchā aññamaññaṃ kathentiyā.",
  "tika-vin06t:2081_2": "Ekaccāya vuṭṭhitāyāti ekaccesu yathānisinnesu ekaccesu sakasakaṭṭhānaṃ gatesu.",
  "tika-vin06t:2081_3": "Puna pavāretabbanti punapi sabbehi samāgantvā pavāretabbaṃ.",
  "tika-vin06t:2081_4": "Āgacchanti samasamā,",
  "tika-vin06t:2081_5": "tesaṃ santike pavāretabbanti “gate anānetvā nisinnānaṃyeva santike pavāretabbaṃ,",
  "tika-vin06t:2081_6": "uposathakkhandhakepi eseva nayo”ti likhitaṃ.",
  "tika-vin06t:2081_7": "Sabbāya vuṭṭhitāya parisāya āgacchanti samasamā,",
  "tika-vin06t:2081_8": "tesaṃ santike pavāretabbanti “yadi sabbe vuṭṭhahitvā gatā,",
  "tika-vin06t:2081_9": "sannipātetuñca na sakkā,",
  "tika-vin06t:2081_10": "ekacce sannipātāpetvā pavāretuṃ vaṭṭatī”ti vadanti. Kasmā?",
  "tika-vin06t:2081_11": "Ñattiṃ ṭhapetvā kattabbasaṅghakammābhāvā vaggaṃ na hoti kira.",
  "tika-vin06t:2081_12": "Ettha pana ekaccesu gatesupi sabbesu gatesupi sabbe sannipātāpetvā ñattiṃ aṭṭhapetvā kevalaṃ pavāretabbaṃ.",
  "tika-vin06t:2081_13": "Ekacce sannipātāpetvā pavāretuṃ na vaṭṭati “saṅghaṃ, bhante,",
  "tika-vin06t:2081_14": "pavāremī”ti vacanato.",
  "tika-vin06t:2081_15": "Sabbepi hi sannipatitā pacchā diṭṭhaṃ vā sutaṃ vā parisaṅkitaṃ vā vattāro honti.",
  "tika-vin06t:2081_16": "Anāgatānaṃ atthibhāvaṃ ñatvāpi ekaccānaṃ santike pavāraṇāvacanaṃ viya hoti.",
  "tika-vin06t:2081_17": "Sammukhībhūte cattāro sannipātāpetvā nissaggiyaṃ āpannacīvarādinissajjanaṃ viya pavāraṇā na hoti sabbāyattattā.",
  "tika-vin06t:2081_18": "“Samaggānaṃ pavāraṇā paññattā”ti vacanañcettha sādhakaṃ.",
  "tika-vin06t:2081_19": "“Ito aññathā na vaṭṭati aṭṭhakathāyaṃ ananuññātattā”ti upatissatthero vadati.",
  "tika-vin06t:2081_20": "“Thokatarehi tesaṃ santike pavāretabbaṃ ñattiṃ aṭṭhapetvāvā”ti vuttaṃ.",
  "tika-vin06t:2081_21": "Āgantukā nāma navamito paṭṭhāyāgatā vā vajasatthanāvāsu vutthavassā vā honti.",
  "tika-vin06t:2082_0": "237. “Dasavatthukā micchādiṭṭhi hoti tathāgatotiādī”ti likhitaṃ. “Natthi dinnantiādī”ti vuttaṃ.",
  "tika-vin06t:2083_0": "239. “Upaparikkhitvā jānissāmāti tena saha pavāretabba”nti likhitaṃ.",
  "tika-vin06t:2084_0": "Pavāraṇākkhandhakavaṇṇanā niṭṭhitā.",
  "tika-vin06t:2085_0": "5. Cammakkhandhakavaṇṇanā",
  "tika-vin06t:2086_0": "Soṇakoḷivisavatthukathāvaṇṇanā",
  "tika-vin06t:2087_0": "242.",
  "tika-vin06t:2087_1": "Asītiyā …pe…",
  "tika-vin06t:2087_2": "kāretīti “asīti gāmikasahassāni sannipātāpetvā”ti imassa kāraṇavacanaṃ.",
  "tika-vin06t:2087_3": "Tattha “gāmānaṃ asītiyā sahassesū”ti vattabbe “asītiyā gāmasahassesū”ti vuttaṃ.",
  "tika-vin06t:2087_4": "Gāmappamukhā gāmikā,",
  "tika-vin06t:2087_5": "tesaṃ sahassāni.",
  "tika-vin06t:2087_6": "“Kammacittīkatānī”ti upacārena vuttaṃ.",
  "tika-vin06t:2087_7": "Kammapaccayautusamuṭṭhāne hi tesaṃ añjanavaṇṇabhāvo.",
  "tika-vin06t:2087_8": "“Kenacideva karaṇīyenā”ti vattabbe “kenacidevā”ti vuttaṃ.",
  "tika-vin06t:2087_9": "Ettha evaṃ-",
  "tika-vin06t:2087_10": "saddo opamme pavattati.",
  "tika-vin06t:2087_11": "Evamupamānopadesapucchāvadhāraṇapaṭiññātaopamme.",
  "tika-vin06t:2087_12": "Purato pekkhamānānanti anādaratthe sāmivacanaṃ.",
  "tika-vin06t:2087_13": "Tato pana bhagavato gandhakuṭiyā kavāṭaṃ subaddhaṃ passitvā icchitākārakusalatāya iddhiyā gantvā kuṭiṃ pavisitvā ārocesi.",
  "tika-vin06t:2087_14": "Vihārapacchāyāyanti vihārassa vaḍḍhamānacchāyāyaṃ.",
  "tika-vin06t:2087_15": "“Aho nūnāti aho mahanto”ti likhitaṃ.",
  "tika-vin06t:2087_16": "Bhagavato sambahulehi saddhiṃ āhiṇḍanaṃ āyasmato soṇassa vīriyārambhanidassanena anāraddhavīriyānaṃ uttejanatthaṃ,",
  "tika-vin06t:2087_17": "evaṃ sukhumālānaṃ pādarakkhaṇatthaṃ upāhanā anuññātāti dassanatthañca.",
  "tika-vin06t:2088_0": "Soṇassapabbajjākathāvaṇṇanā",
  "tika-vin06t:2089_0": "243. Tattha ca nimittaṃ gaṇhāhīti tesaṃ indriyānaṃ ākāraṃ upalakkhehi.",
  "tika-vin06t:2090_0": "244.",
  "tika-vin06t:2090_1": "Adhimutto hotīti paṭivijjhitvā paccakkhaṃ katvā ṭhito hoti.",
  "tika-vin06t:2090_2": "Nekkhammādhimuttotiādīhi nibbānaṃ,",
  "tika-vin06t:2090_3": "arahattañca vuttaṃ.",
  "tika-vin06t:2090_4": "“Tañhi sabbakilesehi nikkhantattā ‘nekkhamma’nti ca gehato pavivittattā ‘paviveko’ti ca byāpajjābhāvato",
  "tika-vin06t:2090_5": "‘abyāpajja’nti ca arahattaṃ upādānassa khayante uppannattā ‘upādānakkhayo’ti ca taṇhāya khayante uppannattā",
  "tika-vin06t:2090_6": "‘taṇhakkhayo’ti ca sammohābhāvato ‘asammoho’ti ca vuccatī”ti vuttaṃ.",
  "tika-vin06t:2090_7": "Sabbehi arahattaṃ vuttanti keci.",
  "tika-vin06t:2090_8": "Siyā kho evamassāti kadāci evamassa,",
  "tika-vin06t:2090_9": "assa vā āyasmato evaṃ siyā.",
  "tika-vin06t:2090_10": "Paccāgacchanto jānanto.",
  "tika-vin06t:2090_11": "Karaṇīyamattānanti attano.",
  "tika-vin06t:2090_12": "So eva vā pāṭho.",
  "tika-vin06t:2090_13": "Nekkhammādhimuttoti imasmiṃyeva arahattaṃ kathitaṃ.",
  "tika-vin06t:2090_14": "Sesesu nibbānanti keci.",
  "tika-vin06t:2090_15": "Asammohādhimuttoti ettheva nibbānaṃ.",
  "tika-vin06t:2090_16": "Sesesu arahattanti keci.",
  "tika-vin06t:2090_17": "“Sabbesvevetesu ubhayampī”ti vadanti.",
  "tika-vin06t:2090_18": "Pavivekañca cetaso,",
  "tika-vin06t:2090_19": "adhimuttassa,",
  "tika-vin06t:2090_20": "upādānakkhayassa cāti upayogatthe sāmivacanaṃ.",
  "tika-vin06t:2090_21": "Āyatanānaṃ uppādañca vayañca disvā.",
  "tika-vin06t:2091_0": "Sabbanīlikādipaṭikkhepakathāvaṇṇanā",
  "tika-vin06t:2092_0": "246.",
  "tika-vin06t:2092_1": "“Rañjanacoḷakena puñchitvā”ti pāṭho.",
  "tika-vin06t:2092_2": "“Khallakādīni apanetvā’ti vuttattā dve tīṇi chiddāni katvā vaḷañjetuṃ vaṭṭatī”ti vadantānaṃ vādo na gahetabbo.",
  "tika-vin06t:2093_0": "Yānādipaṭikkhepakathāvaṇṇanā",
  "tika-vin06t:2094_0": "254.",
  "tika-vin06t:2094_1": "“Caturaṅgulādhikānī”ti vuttattā caturaṅgulato heṭṭhā vaṭṭatīti eke.",
  "tika-vin06t:2094_2": "Ubhatolohitakūpadhānanti ettha “kāsāvaṃ pana vaṭṭati,",
  "tika-vin06t:2094_3": "kusumbhādirattameva na vaṭṭatī”ti likhitaṃ.",
  "tika-vin06t:2095_0": "Sabbacammapaṭikkhepādikathāvaṇṇanā",
  "tika-vin06t:2096_0": "255. Kissa tyāyanti kissa te ayaṃ.",
  "tika-vin06t:2097_0": "256.",
  "tika-vin06t:2097_1": "Gihivikatanti gihīnaṃ atthāya kataṃ.",
  "tika-vin06t:2097_2": "“Yattha katthaci nisīdituṃ anujānāmīti attho”ti likhitaṃ.",
  "tika-vin06t:2097_3": "Kiñcāpi dīghanikāyaṭṭhakathāyaṃ “ṭhapetvā tūlikaṃ sabbāneva gonakādīni ratanaparisibbitāni vaṭṭantī”ti vuttaṃ,",
  "tika-vin06t:2097_4": "atha kho vinayapariyāyaṃ patvā garuke ṭhātabbato idha vuttanayenevettha attho gahetabbo.",
  "tika-vin06t:2097_5": "“Tattha pana suttantikadesanāya gahaṭṭhādīnampi vasena vuttattā tesaṃ saṅgaṇhanatthaṃ ṭhapetvā ‘tūlikaṃ…pe…",
  "tika-vin06t:2097_6": "vaṭṭantī’ti vuttaṃ viya khāyatīti apare”ti vuttaṃ.",
  "tika-vin06t:2098_0": "259.",
  "tika-vin06t:2098_1": "Migamātukoti tassa nāmaṃ.",
  "tika-vin06t:2098_2": "Vātamigoti ca tassa nāmaṃ.",
  "tika-vin06t:2098_3": "“Kāḷasīho kāḷamukho kapī”ti likhitaṃ.",
  "tika-vin06t:2098_4": "Cammaṃ na vaṭṭatīti yena pariyāyena cammaṃ vaṭṭissati,",
  "tika-vin06t:2098_5": "so parato āvi bhavissati.",
  "tika-vin06t:2098_6": "“Attano puggalikavasena parihāro paṭikkhitto”ti vuttaṃ. “Na,",
  "tika-vin06t:2098_7": "bhikkhave,",
  "tika-vin06t:2098_8": "kiñci cammaṃ dhāretabba”nti ettāvatā siddhe “na,",
  "tika-vin06t:2098_9": "bhikkhave,",
  "tika-vin06t:2098_10": "gocamma”nti idaṃ parato “anujānāmi,",
  "tika-vin06t:2098_11": "bhikkhave,",
  "tika-vin06t:2098_12": "sabbapaccantimesu janapadesu cammāni attharaṇānī”ti ettha anumatippasaṅgabhayā vuttanti veditabbaṃ.",
  "tika-vin06t:2099_0": "Cammakkhandhakavaṇṇanā niṭṭhitā.",
  "tika-vin06t:2100_0": "6. Bhesajjakkhandhakavaṇṇanā",
  "tika-vin06t:2101_0": "Pañcabhesajjādikathāvaṇṇanā",
  "tika-vin06t:2102_0": "260.",
  "tika-vin06t:2102_1": "“Yaṃ bhesajjañceva assā”ti parato “tadubhayena bhiyyoso mattāya kissā hontī”tiādinā virodhadassanato",
  "tika-vin06t:2102_2": "nidānānapekkhaṃ yathālābhavasena vuttanti veditabbaṃ.",
  "tika-vin06t:2102_3": "Yathānidānaṃ kasmā na vuttanti ce?",
  "tika-vin06t:2102_4": "Tadaññāpekkhādhippāyato.",
  "tika-vin06t:2102_5": "Sabbabuddhakālepi hi sappiādīnaṃ sattāhakālikabhāvāpekkhāti tathā vacanena bhagavato adhippāyo,",
  "tika-vin06t:2102_6": "teneva “āhāratthañca phareyya,",
  "tika-vin06t:2102_7": "na ca oḷāriko āhāro paññāyeyyā”ti vuttaṃ.",
  "tika-vin06t:2102_8": "Tathā hi kāle paṭiggahetvā kāle paribhuñjitunti ettha ca kālaparicchedo na kato.",
  "tika-vin06t:2102_9": "Kutoyeva pana labbhā tadaññāpekkhādhippāyo bhagavato mūlabhesajjādīni tāni paṭiggahetvā yāvajīvanti kālaparicchedo.",
  "tika-vin06t:2102_10": "Yaṃ pana “anujānāmi,",
  "tika-vin06t:2102_11": "bhikkhave,",
  "tika-vin06t:2102_12": "tāni pañca bhesajjāni kāle paṭiggahetvā kāle paribhuñjitu”nti vacanaṃ,",
  "tika-vin06t:2102_13": "taṃ “sannidhiṃ katvā aparāparasmiṃ divase kāle eva paribhuñjituṃ anujānāmī”ti adhippāyato vuttanti veditabbaṃ.",
  "tika-vin06t:2102_14": "Aññathā atisayattābhāvato “yaṃ bhesajjañceva assā”tiādi vitakkuppādo na sambhavati.",
  "tika-vin06t:2102_15": "Paṇītabhojanānumatiyā pasiddhattā ābādhānurūpasappāyāpekkhāya vuttānīti ce? Tañca na,",
  "tika-vin06t:2102_16": "bhiyyoso mattāya kisādibhāvāpattidassanato.",
  "tika-vin06t:2102_17": "Yathā “ucchurasaṃ upādāya phāṇita”nti vuttaṃ,",
  "tika-vin06t:2102_18": "tathā “navanītaṃ upādāya sappi”nti vattabbato navanītaṃ visuṃ na vattabbanti ce? Na,",
  "tika-vin06t:2102_19": "visesadassanādhippāyato.",
  "tika-vin06t:2102_20": "Yathā phāṇitaggahaṇena siddhepi parato ucchuraso visuṃ anuññāto ucchusāmaññato guḷodakaṭṭhāne ṭhapanādhippāyato.",
  "tika-vin06t:2102_21": "Tathā navanīte visesavidhidassanādhippāyato navanītaṃ visuṃ anuññātanti veditabbaṃ.",
  "tika-vin06t:2102_22": "Visesavidhi panassa bhesajjasikkhāpadaṭṭhakathāvasena veditabbaṃ.",
  "tika-vin06t:2102_23": "Vuttañhi tattha “pacitvā sappiṃ katvā paribhuñjitukāmena adhotampi pacituṃ vaṭṭatī”ti.",
  "tika-vin06t:2102_24": "Tattha sappi pakkāva hoti, nāpakkā.",
  "tika-vin06t:2102_25": "Tathā phāṇitampi.",
  "tika-vin06t:2102_26": "Navanītaṃ apakkameva.",
  "tika-vin06t:2103_0": "Etthāha –",
  "tika-vin06t:2103_1": "navanītaṃ viya ucchurasopi sattāhakālikapāḷiyaṃ eva vattabboti?",
  "tika-vin06t:2103_2": "Na vattabbo. Kasmā?",
  "tika-vin06t:2103_3": "Sattāhakālikapāḷiyaṃ vutte ucchuraso guḷāpadesena yathā agilānassa phāṇitaṃ paṭisiddhaṃ,",
  "tika-vin06t:2103_4": "tathā ucchurasopīti āpajjati,",
  "tika-vin06t:2103_5": "avutte pana guḷaṃ viya so phāṇitasaṅkhyaṃ na gacchati.",
  "tika-vin06t:2103_6": "Idha avatvā pacchā vacanena guḷodakaṭṭhāneva ṭhapito hoti.",
  "tika-vin06t:2103_7": "Tadatthameva pacchābhattaṃ vaṭṭanakapānakādhikāre vutto,",
  "tika-vin06t:2103_8": "tasmā eva yāmakālikoti ce? Na,",
  "tika-vin06t:2103_9": "aṭṭhakathāvirodhato.",
  "tika-vin06t:2103_10": "Na upādāyatthassa nissayatthattāti ce?",
  "tika-vin06t:2103_11": "Kiṃ vuttaṃ hoti –",
  "tika-vin06t:2103_12": "“ucchurasaṃ upādāya ucchuvikati phāṇitanti veditabbā”ti yadetaṃ nissaggiyaṭṭhakathāvacanaṃ,",
  "tika-vin06t:2103_13": "tattha “upādāyā”ti imassa nissāya paccayaṃ katvāti atthoti. Na,",
  "tika-vin06t:2103_14": "parato aparakiriyāya adassanato.",
  "tika-vin06t:2103_15": "Yathā “cakkhuñca paṭicca rūpe cā”tiādīsu “paṭiccā”ti imassa ussukkavacanassa “uppajjatī”ti aparakiriyā dissati,",
  "tika-vin06t:2103_16": "na tathā “ucchurasaṃ upādāyā”ti ettha aparakiriyā dissatīti.",
  "tika-vin06t:2103_17": "Ayuttametaṃ tattha tadabhāvepi siddhattā.",
  "tika-vin06t:2103_18": "Yathā “cattāro ca mahābhūtā catunnañca mahābhūtānaṃ upādāya rūpa”nti ettha aparakiriyāya abhāvepi ussukkavacanaṃ siddhaṃ,",
  "tika-vin06t:2103_19": "tathā etthāpi siyāti? Na,",
  "tika-vin06t:2103_20": "tattha pāṭhasesāpekkhattā.",
  "tika-vin06t:2103_21": "Yathā cattāro mahābhūtā upādāya vuttaṃ,",
  "tika-vin06t:2103_22": "pavattakaṃ vā rūpanti imaṃ pāṭhasesaṃ sā pāḷi apekkhati,",
  "tika-vin06t:2103_23": "na tathā idaṃ aṭṭhakathāvacanaṃ kañci pāṭhaṃ apekkhati.",
  "tika-vin06t:2103_24": "Paripuṇṇavādino hi aṭṭhakathācariyā.",
  "tika-vin06t:2103_25": "Saññākaraṇamattaṃ vā tassa rūpassa.",
  "tika-vin06t:2103_26": "“Atthi rūpaṃ upādāyā”tiādīsu hi saññākaraṇamattaṃ,",
  "tika-vin06t:2103_27": "evamidhāpīti veditabbaṃ.",
  "tika-vin06t:2103_28": "Idha pana “ucchurasaṃ upādāyā”ti ucchurasaṃ ādiṃ katvā,",
  "tika-vin06t:2103_29": "tato paṭṭhāyāti attho,",
  "tika-vin06t:2103_30": "tasmā “ucchurasena saṃsaṭṭhaṃ bhattaṃ agilāno bhikkhu viññāpetvā bhuñjanto paṇītabhojanasikkhāpadena kāretabbo,",
  "tika-vin06t:2103_31": "bhikkhunī pāṭidesaniyenā”ti vuttaṃ,",
  "tika-vin06t:2103_32": "taṃ ayuttanti eke.",
  "tika-vin06t:2103_33": "Te visesahetuno abhāvaṃ dassetvā paññāpetabbā.",
  "tika-vin06t:2104_0": "Ettāvatā “ucchurasaṃ upādāyāti ucchurasaṃ ādiṃ katvā”tiādīnaṃ padānaṃ atthaṃ micchā gahetvā yadi “ucchurasaṃ",
  "tika-vin06t:2104_1": "upādāyā”ti vacanena ucchuraso phāṇitaṃ siyā,",
  "tika-vin06t:2104_2": "“apakkā vā”ti vacanaṃ niratthakaṃ apakkavacanena ucchurasassa gahitattā.",
  "tika-vin06t:2104_3": "Atha “pakkā vā”ti vacanena ucchuraso phāṇitanti siddhaṃ,",
  "tika-vin06t:2104_4": "“ucchurasaṃ upādāyā”ti vacanaṃ niratthakanti uttaraṃ vuttaṃ,",
  "tika-vin06t:2104_5": "taṃ anuttaranti sādhitaṃ hoti.",
  "tika-vin06t:2104_6": "So cetehi apakkā vāti sāmaṃ bhikkhunā apakkā vā.",
  "tika-vin06t:2104_7": "Avatthukapakkā vāti bhikkhunāva sāmaṃ vinā vatthunā pakkā vāti attho.",
  "tika-vin06t:2104_8": "Tasmā aññathā “savatthukapakkā vā”ti ca vattabbanti attho dassito,",
  "tika-vin06t:2104_9": "so duṭṭhu dassito. Kasmā?",
  "tika-vin06t:2104_10": "Mahāaṭṭhakathāyaṃ “jhāmaucchuphāṇitaṃ vā koṭṭitaucchuphāṇitaṃ vā purebhattameva vaṭṭatī”ti vuttattā,",
  "tika-vin06t:2104_11": "“savatthukapakkā vā”ti vacanassa ca laddhivirodhato avuttattā.",
  "tika-vin06t:2104_12": "“Mahāpaccariyaṃ pana ‘etaṃ savatthukapakkaṃ vaṭṭati no vaṭṭatī’ti pucchaṃ katvā ‘ucchuphāṇitaṃ pacchābhattaṃ no vaṭṭanakaṃ nāma natthī’ti vuttaṃ,",
  "tika-vin06t:2104_13": "taṃ yutta”nti vuttattā ca savatthukapakkā vāti attho ca vuttoyeva hoti,",
  "tika-vin06t:2104_14": "tasmā duddassitoti siddhaṃ.",
  "tika-vin06t:2104_15": "Āhāratthanti āhārapayojanaṃ.",
  "tika-vin06t:2104_16": "Āhārakiccaṃ yāpananti atthoti ca.",
  "tika-vin06t:2105_0": "262. Telaparibhogenāti sattāhakālikaparibhogena.",
  "tika-vin06t:2106_0": "263.",
  "tika-vin06t:2106_1": "Sati paccayeti ettha satipaccayatā gilānāgilānavasena dvidhā veditabbā.",
  "tika-vin06t:2106_2": "Vikālabhojanasikkhāpadassa hi anāpattivāre yāmakālikādīnaṃ tiṇṇampi avisesena satipaccayatā vuttā.",
  "tika-vin06t:2106_3": "Imasmiṃ khandhake “anujānāmi,",
  "tika-vin06t:2106_4": "bhikkhave,",
  "tika-vin06t:2106_5": "gilānassa guḷaṃ,",
  "tika-vin06t:2106_6": "agilānassa guḷodakaṃ,",
  "tika-vin06t:2106_7": "anujānāmi,",
  "tika-vin06t:2106_8": "bhikkhave,",
  "tika-vin06t:2106_9": "gilānassa loṇasovīrakaṃ,",
  "tika-vin06t:2106_10": "agilānassa udakasambhinna”nti vuttaṃ.",
  "tika-vin06t:2106_11": "Tasmā siddhaṃ satipaccayatā gilānāgilānavasena duvidhāti.",
  "tika-vin06t:2106_12": "Aññathā asati paccaye guḷodakādīsu āpajjati.",
  "tika-vin06t:2106_13": "Tato ca pāḷivirodho.",
  "tika-vin06t:2107_0": "Piṭṭhehīti pisitatelehi.",
  "tika-vin06t:2107_1": "Koṭṭhaphalanti koṭṭharukkhassa phalaṃ.",
  "tika-vin06t:2107_2": "“Madanaphalaṃ vā”ti ca likhitaṃ.",
  "tika-vin06t:2107_3": "Hiṅgujatu nāma hiṅgurukkhassa daṇḍapallavapavāḷapākanipphannā.",
  "tika-vin06t:2107_4": "Hiṅgusipāṭikā nāma tassa mūlasākhapākanipphannā.",
  "tika-vin06t:2107_5": "Takaṃ nāma tassa rukkhassa tacapākodakaṃ.",
  "tika-vin06t:2107_6": "Takapattīti tassa pattapākodakaṃ.",
  "tika-vin06t:2107_7": "Takapaṇṇīti tassa phalapākodakaṃ.",
  "tika-vin06t:2107_8": "Atha vā “takaṃ nāma lākhā.",
  "tika-vin06t:2107_9": "Takapattīti kittimalomalākhā.",
  "tika-vin06t:2107_10": "Takapaṇṇīti pakkalākhā”ti likhitaṃ.",
  "tika-vin06t:2107_11": "Ubbhidaṃ nāma ūsapaṃsumayaṃ.",
  "tika-vin06t:2108_0": "264.",
  "tika-vin06t:2108_1": "Chakaṇaṃ gomayaṃ.",
  "tika-vin06t:2108_2": "Pākatikacuṇṇaṃ nāma apakkakasāvacuṇṇaṃ,",
  "tika-vin06t:2108_3": "tena “ṭhapetvā gandhacuṇṇaṃ sabbaṃ vaṭṭatī”ti vadanti.",
  "tika-vin06t:2108_4": "Cālitehīti parissāvitehi.",
  "tika-vin06t:2109_0": "265. Nānāsambhārehi katanti nānosadhehi.",
  "tika-vin06t:2110_0": "Guḷādianujānanakathāvaṇṇanā",
  "tika-vin06t:2111_0": "274.",
  "tika-vin06t:2111_1": "Sāmaṃ pakkaṃ samapakkanti duvidhaṃ viya dīpeti,",
  "tika-vin06t:2111_2": "tasmā khīrādīsu uṇhamattameva pāko.",
  "tika-vin06t:2111_3": "Tena uttaṇḍulādisamānā honti.",
  "tika-vin06t:2112_0": "276- 8.",
  "tika-vin06t:2112_1": "“Buddhappamukha’nti āgataṭṭhāne ‘bhikkhusaṅgho’ti avatvā ‘saṅgho’ti vuccati bhagavantampi saṅgahetu”nti vadanti.",
  "tika-vin06t:2112_2": "Nāgoti hatthī.",
  "tika-vin06t:2113_0": "279.",
  "tika-vin06t:2113_1": "Sambādheti vaccamagge bhikkhussa bhikkhuniyā ca passāvamaggepi anulomato.",
  "tika-vin06t:2113_2": "Dahanaṃ paṭikkhepābhāvā vaṭṭati.",
  "tika-vin06t:2113_3": "Satthavattikammānulomato na vaṭṭatīti ce? Na,",
  "tika-vin06t:2113_4": "paṭikkhittapaṭikkhepā,",
  "tika-vin06t:2113_5": "paṭikkhipitabbassa tapparamatādīpanato,",
  "tika-vin06t:2113_6": "kiṃ vuttaṃ hoti?",
  "tika-vin06t:2113_7": "Pubbe paṭikkhittampi satthakammaṃ sampiṇḍetvā pacchā “na,",
  "tika-vin06t:2113_8": "bhikkhave…pe…",
  "tika-vin06t:2113_9": "thullaccayassā”ti dvikkhattuṃ satthakammassa paṭikkhepo kato.",
  "tika-vin06t:2113_10": "Tena sambādhassa sāmantā dvaṅgulaṃ paṭikkhipitabbaṃ nāma.",
  "tika-vin06t:2113_11": "Satthavattikammato uddhaṃ natthīti dīpeti.",
  "tika-vin06t:2113_12": "Kiñca bhiyyo pubbe sambādheyeva satthakammaṃ paṭikkhittaṃ,",
  "tika-vin06t:2113_13": "pacchā sambādhassa sāmantā dvaṅgulampi paṭikkhittaṃ,",
  "tika-vin06t:2113_14": "tasmā tasseva paṭikkhepo,",
  "tika-vin06t:2113_15": "netarassāti siddhaṃ.",
  "tika-vin06t:2113_16": "Ettha “satthaṃ nāma satthahārakaṃ vāssa pariyeseyyā”tiādīsu viya yena chindati,",
  "tika-vin06t:2113_17": "taṃ sabbaṃ.",
  "tika-vin06t:2113_18": "Tena vuttaṃ “kaṇṭakena vā”tiādi.",
  "tika-vin06t:2113_19": "Khāradānaṃ panettha bhikkhunivibhaṅge pasākhe lepamukhena anuññātanti veditabbaṃ.",
  "tika-vin06t:2113_20": "Eke pana “satthakammaṃ vā”ti pāṭhaṃ vikappetvā vatthikammaṃ karonti.",
  "tika-vin06t:2113_21": "“Vatthī”ti kira agghikā vuccati.",
  "tika-vin06t:2113_22": "Tāya chindanaṃ vatthikammaṃ nāmāti ca atthaṃ vaṇṇayanti,",
  "tika-vin06t:2113_23": "te “satthahārakaṃ vāssa pariyeseyyā”ti imassa padabhājanīyaṃ dassetvā paṭikkhipitabbā.",
  "tika-vin06t:2113_24": "Aṇḍavuḍḍhīti vātaṇḍako.",
  "tika-vin06t:2113_25": "Ādānavattīti ānahavatti.",
  "tika-vin06t:2114_0": "Manussamaṃsapaṭikkhepakathāvaṇṇanā",
  "tika-vin06t:2115_0": "280. “Na,",
  "tika-vin06t:2115_1": "bhikkhave,",
  "tika-vin06t:2115_2": "manussamaṃsaṃ…pe…",
  "tika-vin06t:2115_3": "thullaccayassā”ti vuttattā, “na ca,",
  "tika-vin06t:2115_4": "bhikkhave,",
  "tika-vin06t:2115_5": "appaṭi…pe…",
  "tika-vin06t:2115_6": "dukkaṭassā”ti ca vuttattā appaṭivekkhaṇadukkaṭañca thullaccayañcāti dve āpajjati,",
  "tika-vin06t:2115_7": "tasmā kappiyamaṃsepi appaṭivekkhaṇapaccayā dukkaṭameva.",
  "tika-vin06t:2115_8": "Keci “maṃsabhāvaṃ jānantova āpajjati.",
  "tika-vin06t:2115_9": "Pūvādīsu ajānantassa kā paccavekkhaṇā”ti vadanti.",
  "tika-vin06t:2115_10": "Ajānantopi āpajjati sāmaññena vuttattāti keci.",
  "tika-vin06t:2116_0": "Hatthimaṃsādipaṭikkhepakathāvaṇṇanā",
  "tika-vin06t:2117_0": "281.",
  "tika-vin06t:2117_1": "Imesaṃ …pe…",
  "tika-vin06t:2117_2": "sabbaṃ na vaṭṭatīti idaṃ dasannampi manussamaṃsādīnaṃ akappiyabhāvamattaparidīpanavacanaṃ,",
  "tika-vin06t:2117_3": "nāpattivibhāgadassanavacanaṃ.",
  "tika-vin06t:2117_4": "Yaṃ kiñci ñatvā vā añatvā vā khādantassa āpattiyevāti idampi aniyamitavacanameva “ayaṃ nāma āpattī”ti avuttattā.",
  "tika-vin06t:2117_5": "Tadubhayampi heṭṭhā manussādīnaṃ maṃsādīsu thullaccayadukkaṭāpattiyo hontīti gahitanayehi adhippāyo jānituṃ sakkāti evaṃ vuttaṃ.",
  "tika-vin06t:2117_6": "Tatrāyaṃ adhippāyo –",
  "tika-vin06t:2117_7": "yasmā etesaṃ manussādīnaṃ maṃsādīni akappiyāni,",
  "tika-vin06t:2117_8": "tasmā manussānaṃ maṃsādīsu thullaccayāpatti.",
  "tika-vin06t:2117_9": "Sesānaṃ sabbattha dukkaṭāpattīti.",
  "tika-vin06t:2117_10": "Pāṭheyeva hi lohitādiṃ maṃsagatikaṃ katvā “na,",
  "tika-vin06t:2117_11": "bhikkhave,",
  "tika-vin06t:2117_12": "manussamaṃsaṃ…pe…",
  "tika-vin06t:2117_13": "thullaccayassā”ti vuttaṃ.",
  "tika-vin06t:2117_14": "Tattheva hatthādīnaṃ maṃsādīsupi dukkaṭāpatti paññattā.",
  "tika-vin06t:2117_15": "Tena vuttaṃ sīhaḷaṭṭhakathāyaṃ “manussamaṃse vā kese vā nakhe vā aṭṭhimhi vā lohite vā thullaccayamevā”ti vuttaṃ.",
  "tika-vin06t:2117_16": "Iminā eva –",
  "tika-vin06t:2118_0": "“Aṭṭhipi lohitaṃ cammaṃ, lomamesaṃ na kappatī”ti. –",
  "tika-vin06t:2119_0": "Khuddasikkhāgāthāpadassa attho ca adhippāyo ca suviññeyyoti.",
  "tika-vin06t:2119_1": "Paṭiggahaṇeti ettha anādariyadukkaṭaṃ vuttaṃ.",
  "tika-vin06t:2119_2": "“Udakamanussādimaṃsampi na vaṭṭatī”ti vadanti.",
  "tika-vin06t:2119_3": "Nāgarājena vuttādīnave satipi ujjhāyanādhikārameva gahetvā “paṭikūlatāyā”ti vuttaṃ.",
  "tika-vin06t:2120_0": "Yāgumadhugoḷakādikathāvaṇṇanā",
  "tika-vin06t:2121_0": "283.",
  "tika-vin06t:2121_1": "Yathādhammo kāretabboti idaṃ saṅgītikārakavacanaṃ.",
  "tika-vin06t:2121_2": "Na hi bhagavā tameva sikkhāpadaṃ dvikkhattuṃ paññapesi,",
  "tika-vin06t:2121_3": "evaṃ evarūpesūti eke.",
  "tika-vin06t:2121_4": "Paṭhamapaññattameva sandhāya vuttaṃ,",
  "tika-vin06t:2121_5": "tathāpi na ca te bhikkhū sāpattikā jātā. Kathaṃ?",
  "tika-vin06t:2121_6": "Paramparabhojanasikkhāpadassa aṭṭhuppattiyā.",
  "tika-vin06t:2121_7": "“Apica mayaṃ kālasseva piṇḍāya caritvā bhuñjimhā”ti vuttaṃ.",
  "tika-vin06t:2121_8": "Mātikāvibhaṅge ca “paramparabhojanaṃ nāma pañcannaṃ bhojanānaṃ aññatarena bhojanena nimantito,",
  "tika-vin06t:2121_9": "taṃ ṭhapetvā aññaṃ pañcannaṃ bhojanānaṃ aññataraṃ bhojanaṃ bhuñjati,",
  "tika-vin06t:2121_10": "etaṃ paramparabhojanaṃ nāmā”ti vuttaṃ,",
  "tika-vin06t:2121_11": "tasmā aññaṃ bhojanaṃ nāma nimantanato laddhaṃ yaṃ kiñcīti siddhaṃ.",
  "tika-vin06t:2121_12": "Yasmā na bhojjayāgunimantanato laddhabhojanaṃ,",
  "tika-vin06t:2121_13": "tasmā “ettha anāpattī”ti te bhikkhū paribhuñjiṃsūti.",
  "tika-vin06t:2121_14": "Ettha “yathādhammo kāretabbo”ti vuttattā pana aññanimantanato laddhabhojanameva bhuñjantassa āpatti,",
  "tika-vin06t:2121_15": "netaranti anuññātaṃ.",
  "tika-vin06t:2121_16": "Tato paṭṭhāya tassa anāpattivāre “niccabhatte salākabhatte pakkhike uposathike pāṭipadike”ti vuttaṃ.",
  "tika-vin06t:2121_17": "Pubbe vesāliyā paññattakāle natthi,",
  "tika-vin06t:2121_18": "yadi atthi,",
  "tika-vin06t:2121_19": "aṭṭhuppattimātikāvibhaṅgavirodho,",
  "tika-vin06t:2121_20": "tasmā “apica mayaṃ kālasseva piṇḍāya caritvā bhuñjimhā”ti aṭṭhuppattiyaṃ vuttattā,",
  "tika-vin06t:2121_21": "padabhājanepi “aññaṃ pañcannaṃ bhojanānaṃ aññataraṃ bhojanaṃ bhuñjatī”ti avisesena vuttattā ca paṭhamaṃ",
  "tika-vin06t:2121_22": "vā pacchā vā nimantitaṃ bhojanaṃ ṭhapetvā animantitameva bhuñjantassa āpatti,",
  "tika-vin06t:2121_23": "netaranti kiñcāpi āpannaṃ, “na,",
  "tika-vin06t:2121_24": "bhikkhave,",
  "tika-vin06t:2121_25": "aññatra nimantitena aññassa bhojjayāgu paribhuñjitabbā”ti vuttattā pana paṭhamanimantitabhojanato aññaṃ pacchā laddhaṃ nimantitabhojanaṃ,",
  "tika-vin06t:2121_26": "niccabhattādīni ca bhuñjantassa āpattīti āpajjamānaṃ viya jātanti anupaññattippasaṅganivāraṇaṃ,",
  "tika-vin06t:2121_27": "animantanabhojane āpattippasaṅganivāraṇañca karonto,",
  "tika-vin06t:2121_28": "paṭhamapaññattisikkhāpadameva iminā atthena pariṇāmento ca “yathādhammo kāretabbo”ti bhagavā āha,",
  "tika-vin06t:2121_29": "tasmā tato paṭṭhāya pacchā nimantanabhojanaṃ bhuñjantasseva āpatti.",
  "tika-vin06t:2121_30": "Tesu na niccabhattādīnīti āpannaṃ.",
  "tika-vin06t:2121_31": "Tenevāyasmā upālitthero tassa anāpattivāre “niccabhatte”tiādīni pañca padāni pakkhipitvā saṅgāyi.",
  "tika-vin06t:2121_32": "Adhippāyaññū hi te mahānāgā,",
  "tika-vin06t:2121_33": "tasmā paṭhamameva yaṃ bhagavatā vuttaṃ “pañca bhojanāni ṭhapetvā sabbattha anāpattī”ti vacanaṃ,",
  "tika-vin06t:2121_34": "pacchāpi taṃ anurakkhantena abhojanaṃ madhugoḷakaṃ aparāmasitvā bhojjayāgu eva vuttāti evaṃ ācariyo.",
  "tika-vin06t:2122_0": "Etthāha –",
  "tika-vin06t:2122_1": "yathā pacchāladdhalesena therena niccabhattādipakkhepo kato,",
  "tika-vin06t:2122_2": "evaṃ kathinakkhandhake paramparabhojanaṃ pakkhipitvā “atthatakathinānaṃ vo,",
  "tika-vin06t:2122_3": "bhikkhave,",
  "tika-vin06t:2122_4": "cha kappissantī”ti kimatthaṃ na vuccanti? Vuccate –",
  "tika-vin06t:2122_5": "yathāvuttalesanidassanatthaṃ.",
  "tika-vin06t:2122_6": "Aññathā idaṃ sikkhāpadaṃ vesāliyaṃ,",
  "tika-vin06t:2122_7": "andhakavinde cāti ubhayattha upaḍḍhupaḍḍhena paññattaṃ siyā. No ce,",
  "tika-vin06t:2122_8": "sāpattikā bhikkhū siyuṃ,",
  "tika-vin06t:2122_9": "na ca te sāpattikā appaṭikkhittepi tesaṃ kukkuccadassanato. “Tena hi, brāhmaṇa,",
  "tika-vin06t:2122_10": "bhikkhūnaṃ dehīti.",
  "tika-vin06t:2122_11": "Bhikkhū kukkuccāyantā na paṭiggaṇhantī”ti hi vuttaṃ.",
  "tika-vin06t:2122_12": "Tesañhi “paribhuñjathā”ti bhagavato āṇattiyā paribhuttānampi “odissakaṃ nu kho idaṃ amhāka”nti vimatippattānaṃ vimativinodanatthaṃ “anujānāmi,",
  "tika-vin06t:2122_13": "bhikkhave,",
  "tika-vin06t:2122_14": "yāguñca madhugoḷakañcā”ti vuttaṃ.",
  "tika-vin06t:2122_15": "Evamidhāpete paññattaṃ paramparabhojanasikkhāpadaṃ omadditvā paramparabhojanaṃ kathaṃ bhuñjissantīti.",
  "tika-vin06t:2122_16": "Etthāhu keci ācariyā paramparabhojanasikkhāpadeneva “aññassa bhojanaṃ na kappatī”ti jānantāpi “anujānāmi,",
  "tika-vin06t:2122_17": "bhikkhave,",
  "tika-vin06t:2122_18": "yāguñcā”ti visuṃ anuññātattā “paṭaggidānamahāvikaṭādi viya kappatī”ti saññāya bhuñjiṃsu.",
  "tika-vin06t:2122_19": "Tena vuttaṃ “apica mayaṃ kālasseva bhojjayāguyā dhātā”tiādi,",
  "tika-vin06t:2122_20": "taṃ ayuttaṃ tattha aṭṭhuppattimātikāvibhaṅgavirodhena anāpattivāre niccabhattādīnaṃ asambhavappasaṅgato,",
  "tika-vin06t:2122_21": "bhikkhūnaṃ sāpattikabhāvānatikkamanato,",
  "tika-vin06t:2122_22": "micchāgāhahetuppasaṅgena bhagavatā anuññātappasaṅgato ca.",
  "tika-vin06t:2122_23": "Te hi bhikkhū yasmā bhagavā katthaci vinayavasena kappiyampi “gāthābhigītaṃ me abhojaneyya”nti paṭikkhipati,",
  "tika-vin06t:2122_24": "tasmā bhagavato adhippāyaṃ pati “kukkuccāyantā na paṭiggaṇhantī”ti vuttaṃ,",
  "tika-vin06t:2122_25": "sikkhāpadaṃ pati bhagavāpi attano adhippāyappakāsanatthameva “anujānāmi,",
  "tika-vin06t:2122_26": "bhikkhave,",
  "tika-vin06t:2122_27": "yāguñcā”ti āha.",
  "tika-vin06t:2122_28": "Duravaggāho hi bhagavato adhippāyo.",
  "tika-vin06t:2122_29": "Tathā hi bhāradvājassa pāyāsaṃ abhojaneyyanti akataviññattippasaṅgato paṭikkhipi.",
  "tika-vin06t:2122_30": "Ānandattherena viññāpetvā sajjitaṃ tekaṭulayāguṃ pana “yadapi, ānanda,",
  "tika-vin06t:2122_31": "viññattaṃ,",
  "tika-vin06t:2122_32": "tadapi akappiya”nti avatvā “yadapi, ānanda,",
  "tika-vin06t:2122_33": "antovuttha”ntiādimevāha.",
  "tika-vin06t:2122_34": "Tena no ce taṃ antovutthaṃ kappatīti adhippāyadassanena paṇītabhojanasūpodanaviññattisikkhāpadāni upatthambheti bhagavatopi kappati,",
  "tika-vin06t:2122_35": "pageva amhākanti.",
  "tika-vin06t:2123_0": "284.",
  "tika-vin06t:2123_1": "Gilānasseva bhagavatā guḷo anuññātoti “yāni kho pana tāni gilānānaṃ bhikkhūnaṃ paṭisāyanīyānī”ti vacanavasena vuttaṃ,",
  "tika-vin06t:2123_2": "teneva te idha paṭiggahaṇe kukkuccāyiṃsu.",
  "tika-vin06t:2123_3": "Idha pana “anujānāmi,",
  "tika-vin06t:2123_4": "bhikkhave,",
  "tika-vin06t:2123_5": "gilānassa guḷodaka”nti vattabbe guḷādhikārattā pubbe anuññātañca vatvā agilānassa guḷodakaṃ anuññātaṃ,",
  "tika-vin06t:2123_6": "tena gilānena sati paccaye guḷo paribhuñjitabbo,",
  "tika-vin06t:2123_7": "guḷodakaṃ asati paccayepi vaṭṭatīti imaṃ visesaṃ dīpeti.",
  "tika-vin06t:2123_8": "Tattha “guḷodakaṃ kālikesu sattāhakālikaṃ,",
  "tika-vin06t:2123_9": "bhagavatā odissānuññātattā sattāhātikkamena dukkaṭa”nti vadanti,",
  "tika-vin06t:2123_10": "taṃ na yuttaṃ,",
  "tika-vin06t:2123_11": "udakasambhinnattā sattāhakālikabhāvaṃ jahati.",
  "tika-vin06t:2123_12": "“Yathā ambādi udakasambhinnaṃ yāmakālikaṃ jātaṃ,",
  "tika-vin06t:2123_13": "tathā sattāhakālikaṃ jahitvā tadanantare yāvajīvike ṭhita”nti vadanti,",
  "tika-vin06t:2123_14": "taṃ yuttaṃ,",
  "tika-vin06t:2123_15": "tañca bhagavatā odissānuññātattā paccavekkhaṇābhāve doso natthi.",
  "tika-vin06t:2123_16": "“Guḷodaka’nti vuttattā udakagatika”nti vadanti.",
  "tika-vin06t:2123_17": "Yadi udakamissaṃ udakagatikaṃ hoti,",
  "tika-vin06t:2123_18": "madhupi siyā taṃ tathā anuññātattā. Mā hotu,",
  "tika-vin06t:2123_19": "appaṭiggahetvā paribhuñjitabbaṃ siyā udakagatikattā,",
  "tika-vin06t:2123_20": "tañca na hoti,",
  "tika-vin06t:2123_21": "“sabbatthāpi upaparikkhitvā gahetabba”nti aññatarasmiṃ gaṇṭhipade vuttaṃ.",
  "tika-vin06t:2124_0": "285. Suññāgāranti catutthajjhānaṃ.",
  "tika-vin06t:2125_0": "Kappiyabhūmianujānanakathāvaṇṇanā",
  "tika-vin06t:2126_0": "295.",
  "tika-vin06t:2126_1": "Oravasaddanti mahāsaddaṃ.",
  "tika-vin06t:2126_2": "Bahūhi samparivāretvāti ettha ekenāpi vaṭṭati.",
  "tika-vin06t:2126_3": "“Bahūsu ekassapi vacanena saha siyāti vutta”nti vadanti.",
  "tika-vin06t:2126_4": "“Āmasitvā”ti vuttattā anāmasite na vaṭṭati.",
  "tika-vin06t:2126_5": "“Doso natthī”ti vacanena sesāpi anuññātā.",
  "tika-vin06t:2126_6": "“Bhittiñce upasante pacchā taṃ pūrenti,",
  "tika-vin06t:2126_7": "tattha kātuṃ na vaṭṭati,",
  "tika-vin06t:2126_8": "pakatibhūmiyaṃyeva kātuṃ vaṭṭatī”ti vadanti.",
  "tika-vin06t:2126_9": "Taṃ upari aṭṭhakathāyaṃ “iṭṭhakādīhi katācayassā”tiādinā virujjhati viya.",
  "tika-vin06t:2126_10": "Mattikāpiṇḍaṃ vāti ettha “asatiyā anadhiṭṭhitāya saritaṭṭhānato paṭṭhāya ce upari adhiṭṭhitā,",
  "tika-vin06t:2126_11": "heṭṭhā ṭhitaṃ bhaṇḍaṃ akappiyaṃ,",
  "tika-vin06t:2126_12": "upariṭṭhitameva kappiyaṃ,",
  "tika-vin06t:2126_13": "ayamettha viseso”ti vuttaṃ.",
  "tika-vin06t:2126_14": "Ettha kappiyakuṭi laddhuṃ vaṭṭatīti evaṃvidhe puna kātabbāti attho.",
  "tika-vin06t:2126_15": "Kappiyakuṭiṃ kātuṃ demāti ettha kappiyakuṭikiccaṃ kātunti adhippāyo.",
  "tika-vin06t:2126_16": "Bhojanasālā pana senāsanameva,",
  "tika-vin06t:2126_17": "tasmā tattha kātabbanti apare.",
  "tika-vin06t:2126_18": "“Akatepi vaṭṭatī”ti vuttaṃ.",
  "tika-vin06t:2127_0": "“Mukhasannidhi nāma bhojanakāle sannidhī”ti likhitaṃ.",
  "tika-vin06t:2127_1": "Mukhasannidhīti tassa nāmaṃ.",
  "tika-vin06t:2127_2": "“Yadi sannidhi hoti,",
  "tika-vin06t:2127_3": "pācittiyaṃ bhaveyya,",
  "tika-vin06t:2127_4": "mukhasannidhi pana dukkaṭaṃ,",
  "tika-vin06t:2127_5": "tasmā sannidhi anadhippetā”ti vuttaṃ.",
  "tika-vin06t:2127_6": "“Tassa santakaṃ katvā”ti vuttattā anapekkhavissajjanaṃ nādhippetaṃ.",
  "tika-vin06t:2127_7": "Cīvaravikappane viya kappiyamattaṃ ñātabbanti keci.",
  "tika-vin06t:2128_0": "Keṇiyajaṭilavatthukathāvaṇṇanā",
  "tika-vin06t:2129_0": "300.",
  "tika-vin06t:2129_1": "“Attanā paṭiggahitaṃ purebhattameva pariccajitvā sāmaṇerādīhi pānakaṃ katvā dinne purebhattameva vaṭṭati,",
  "tika-vin06t:2129_2": "na pacchābhattaṃ savatthukapaṭiggahitattā”ti vadanti,",
  "tika-vin06t:2129_3": "tattha puna paṭiggahaṇe niddosattā,",
  "tika-vin06t:2129_4": "purebhattameva paṭiggahaṇassa nissaṭṭhattā,",
  "tika-vin06t:2129_5": "attanā ca aggahitattā doso na dissati,",
  "tika-vin06t:2129_6": "upaparikkhitvā gahetabbaṃ.",
  "tika-vin06t:2129_7": "Sālūkā nāma kandā,",
  "tika-vin06t:2129_8": "“ito kiñcitaka”nti voharanti.",
  "tika-vin06t:2129_9": "“Phārusakanti goḷavisaye eko rukkho”ti ca likhitaṃ.",
  "tika-vin06t:2129_10": "“Pakkaḍākarasa”nti visesitattā “apakkaṃ vaṭṭatī”ti vuttaṃ.",
  "tika-vin06t:2129_11": "Kurundivacanenapi siddhameva.",
  "tika-vin06t:2129_12": "Taṇḍuladhovanodakampi dhaññaraso eva.",
  "tika-vin06t:2129_13": "“Nikkasaṭo ucchuraso sattāhakāliko”ti likhitaṃ.",
  "tika-vin06t:2129_14": "Sāvittīti gāyatti.",
  "tika-vin06t:2129_15": "Chandasoti vedassa. “Na,",
  "tika-vin06t:2129_16": "bhikkhave,",
  "tika-vin06t:2129_17": "pabbajitena akappiye samādapetabba’nti vuttattā anupasampannassāpi na kevalaṃ dasasu eva sikkhāpadesu,",
  "tika-vin06t:2129_18": "atha kho yaṃ bhikkhussa na kappati,",
  "tika-vin06t:2129_19": "tasmimpīti adhippāyo”ti vuttaṃ.",
  "tika-vin06t:2130_0": "305.",
  "tika-vin06t:2130_1": "Dve paṭā desanāmenevāti cīnapaṭṭasomārapaṭṭāni.",
  "tika-vin06t:2130_2": "Tīṇīti pattuṇṇena saha tīṇi.",
  "tika-vin06t:2130_3": "Iddhimayikaṃ ehibhikkhūnaṃ nibbattaṃ.",
  "tika-vin06t:2130_4": "Devadattiyaṃ anuruddhattherena laddhaṃ.",
  "tika-vin06t:2130_5": "“Yāmātikkame sannidhivasena sattāhātikkame bhesajjasikkhāpadavasenā”ti likhitaṃ.",
  "tika-vin06t:2131_0": "Bhesajjakkhandhakavaṇṇanā niṭṭhitā.",
  "tika-vin06t:2132_0": "7. Kathinakkhandhakavaṇṇanā",
  "tika-vin06t:2133_0": "Kathinānujānanakathāvaṇṇanā",
  "tika-vin06t:2134_0": "306.",
  "tika-vin06t:2134_1": "“Kathinanti pañcānisaṃse antokaraṇasamatthatāya thiranti attho”ti likhitaṃ.",
  "tika-vin06t:2134_2": "“Pañca kappantī”ti avatvā “kappissantī”ti anāgatavacanaṃ “vo”ti imassa sāmivacanapakkhe yujjati tesaṃ tasmiṃ khaṇe anatthatakathinattā.",
  "tika-vin06t:2134_3": "Dvīsu panetesu atthavikappesu pacchimo yutto sabbesampi tesaṃ pāveyyakānaṃ sabbadhutaṅgadharattā.",
  "tika-vin06t:2134_4": "Nimantanaṃ sādiyantasseva hi anāmantacāro paññatto,",
  "tika-vin06t:2134_5": "tathā gaṇabhojanaṃ.",
  "tika-vin06t:2134_6": "Asamādānacāro anadhiṭṭhitaticīvarassa natthi atecīvarikassa yāvadatthacīvaracatutthādicīvaraggahaṇasambhavato.",
  "tika-vin06t:2134_7": "Itarassāpi anadhiṭṭhānamukhena labbhati.",
  "tika-vin06t:2134_8": "Cīvaruppādo apaṃsukūlikasseva.",
  "tika-vin06t:2134_9": "“Kathinatthatasīmāya”nti upacārasīmaṃ sandhāya vuttaṃ.",
  "tika-vin06t:2134_10": "Upacārasīmaṭṭhassa matakacīvarādibhāgiyatāya baddhasīmāya tatruppādābhāvato viññeyyametaṃ upacārasīmāvettha adhippetāti.",
  "tika-vin06t:2134_11": "Kathinatthāraṃ ke labhantīti ke sādhentīti attho.",
  "tika-vin06t:2134_12": "Pañca janā sādhenti.",
  "tika-vin06t:2134_13": "Kathinadussassa hi dāyakā pacchimakoṭiyā cattāro honti.",
  "tika-vin06t:2134_14": "Eko paṭiggāhakoti.",
  "tika-vin06t:2134_15": "“Tatra ce,",
  "tika-vin06t:2134_16": "bhikkhave,",
  "tika-vin06t:2134_17": "yvāyaṃ catuvaggo bhikkhusaṅgho ṭhapetvā tīṇi kammāni upasampadaṃ pavāraṇaṃ abbhāna”nti campeyyakkhandhake",
  "tika-vin06t:2134_18": "vuttattā “na pañcavaggakaraṇīya”nti gahetabbaṃ.",
  "tika-vin06t:2134_19": "“Yassa saṅgho kathinadussaṃ deti,",
  "tika-vin06t:2134_20": "taṃ hatthapāse akatvāpi bahisīmāya ṭhitassapi dātuṃ vaṭṭatī”ti vadanti,",
  "tika-vin06t:2134_21": "taṃ hatthapāse katvā eva dātabbaṃ. Kasmā?",
  "tika-vin06t:2134_22": "“Tassa kammappattattā”ti vuttaṃ.",
  "tika-vin06t:2134_23": "“Tatruppādena taṇḍulādinā vatthesu cetāpitesu atthatakathinānameva tāni vatthāni pāpuṇanti.",
  "tika-vin06t:2134_24": "Vatthehi pana taṇḍulādīsu cetāpitesu sabbesaṃ tāni pāpuṇantī”ti vuttaṃ.",
  "tika-vin06t:2134_25": "Paṭhamapavāraṇāya pavāritā labhantīti idaṃ ukkaṭṭhakoṭiyā vuttaṃ.",
  "tika-vin06t:2134_26": "Antarāyena appavāritānampi vutthavassānaṃ kathinatthārasambhavato itare gaṇapūrake katvā kathinaṃ attharitabbanti kathaṃ paññāyatīti ce?",
  "tika-vin06t:2134_27": "“Dvinnaṃ puggalānaṃ atthataṃ hoti kathinaṃ atthārakassa ca anumodakassa cā”ti parivāre ekavacanakaraṇato,",
  "tika-vin06t:2134_28": "tattheva “saṅghassa atthataṃ hoti kathinaṃ,",
  "tika-vin06t:2134_29": "gaṇassa puggalassa atthataṃ hoti kathina”nti vacanato ca.",
  "tika-vin06t:2135_0": "Aññasmiṃ vihāre vutthavassāpi na labhantīti idaṃ kiṃ ekasīmasmiṃ,",
  "tika-vin06t:2135_1": "udāhu nānāsīmasminti?",
  "tika-vin06t:2135_2": "Kiñcettha –",
  "tika-vin06t:2135_3": "yadi tāva ekasīmasmiṃ,",
  "tika-vin06t:2135_4": "parato “sace pana ekasīmāya bahū vihārā honti,",
  "tika-vin06t:2135_5": "sabbe bhikkhū sannipātetvā ekattha kathinaṃ attharitabbaṃ,",
  "tika-vin06t:2135_6": "visuṃ visuṃ attharituṃ na vaṭṭatī”ti iminā aṭṭhakathāvacanena virujjhati.",
  "tika-vin06t:2135_7": "Idañhi vacanaṃ sabbesaṃyeva eko kathinatthāroti dīpeti.",
  "tika-vin06t:2135_8": "Atha nānāsīmasmiṃ,",
  "tika-vin06t:2135_9": "upanandassa ekādhippāyadānānumatiyā virujjhati.",
  "tika-vin06t:2135_10": "Vuttañhetaṃ “detha,",
  "tika-vin06t:2135_11": "bhikkhave,",
  "tika-vin06t:2135_12": "moghapurisassa ekādhippāya”nti.",
  "tika-vin06t:2135_13": "Idañhi vacanaṃ dvīsupi āvāsesu tassa kathinatthārasiddhiṃ dīpetīti.",
  "tika-vin06t:2135_14": "Avirodhova icchitabbo appaṭisiddhattā,",
  "tika-vin06t:2135_15": "tasmā ekasīmasmiṃ vā nānāsīmasmiṃ vā nānūpacāre aññasmiṃ vihāre vutthavassāpi na labhantīti adhippāyo veditabbo.",
  "tika-vin06t:2135_16": "“Pacchimikāya upasampanno paṭhamapavāraṇāya pavāretumpi labhati,",
  "tika-vin06t:2135_17": "vassiko ca hoti ānisaṃsañca labhatīti sāmaṇerānaṃ vassūpagamanaṃ anuññātaṃ hoti,",
  "tika-vin06t:2135_18": "sāmaṇerā kathinānisaṃsaṃ labhantī”ti vadanti.",
  "tika-vin06t:2136_0": "Tiṇṇaṃ cīvarānaṃ aññatarappahonakanti idaṃ “na aññatra saṅghāṭiyā uttarāsaṅgena antaravāsakena atthataṃ",
  "tika-vin06t:2136_1": "hoti kathina”nti imāya pāḷiyā virujjhanaṃ viya dissati.",
  "tika-vin06t:2136_2": "Ayañhi pāḷi tiṇṇaṃ cīvarānaṃ aññataravirahenāpi na atthataṃ hoti kathinanti dīpetīti ce? Na,",
  "tika-vin06t:2136_3": "tadatthajānanato,",
  "tika-vin06t:2136_4": "na tiṇṇaṃ cīvarānaṃ aññataravirahena na atthataṃ hoti kathinanti hi dīpetukāmo bhagavā taṃ pāḷimāha.",
  "tika-vin06t:2136_5": "Yadi evaṃ “aññatra saṅghāṭiyā uttarāsaṅgena antaravāsakenā”ti na vattabbā siyāti ce? Na,",
  "tika-vin06t:2136_6": "adhippāyajānanatova.",
  "tika-vin06t:2136_7": "Yo saṅghāṭiyā attharitukāmo,",
  "tika-vin06t:2136_8": "tassa aññatra saṅghāṭiyā na atthataṃ hoti.",
  "tika-vin06t:2136_9": "Esa nayo itaratthāpīti ayamettha adhippāyo.",
  "tika-vin06t:2136_10": "Teneva sukkapakkhe “saṅghāṭiyā atthataṃ hotī”tiādinā nayena ekameva cīvaraṃ vuttaṃ,",
  "tika-vin06t:2136_11": "evaṃ sante “catuvīsatiyā ākārehi anatthataṃ hoti kathinaṃ,",
  "tika-vin06t:2136_12": "sattarasahi ākārehi atthataṃ hoti kathina”nti yathārahaṃ ukkaṭṭhakoṭiyā vuttanti veditabbaṃ,",
  "tika-vin06t:2136_13": "tasmā kaṇhapakkhe ullikhita…pe…",
  "tika-vin06t:2136_14": "nissīmaṭṭhānumodanānaṃ catuvīsatiyā ākārānaṃ sambhavantānaṃ sabbena sabbaṃ abhāvenapi nimittakatādīnaṃ",
  "tika-vin06t:2136_15": "asambhavantānaṃ aññatarabhāvenapi na atthataṃ hoti kathinanti evamadhippāyo veditabbo.",
  "tika-vin06t:2136_16": "Sukkapakkhepi ahatāhatakappa…pe…",
  "tika-vin06t:2136_17": "sīmaṭṭhānumodanānaṃ sattarasannaṃ ākārānaṃ sambhavantānaṃ aññatarabhāvenapi itaresaṃ sabbena sabbaṃ abhāvenapi",
  "tika-vin06t:2136_18": "atthataṃ hoti kathinanti evamadhippāyo veditabbo.",
  "tika-vin06t:2136_19": "Aññathā aññamaññavirodho,",
  "tika-vin06t:2136_20": "yathāsambhavaṃ yojetvā veditabbo.",
  "tika-vin06t:2137_0": "Tatridaṃ mukhamattanidassanaṃ –",
  "tika-vin06t:2137_1": "kaṇhapakkhe “uttarāsaṅgena atthate kathine na aññatra saṅghāṭiyā na aññatra antaravāsakena atthataṃ hoti",
  "tika-vin06t:2137_2": "kathina”nti vacanappamāṇato taṃ kathinaṃ anatthataṃ siyā.",
  "tika-vin06t:2137_3": "Sukkapakkhe ca “animittakatena atthataṃ hoti kathina”nti vacanappamāṇato animittakatena kathine atthate tañce parikathā kataṃ,",
  "tika-vin06t:2137_4": "tathāpi atthatameva kathinaṃ hotīti ayaṃ duvidhopi virodho.",
  "tika-vin06t:2137_5": "Yathāvuttanayena adhippāye gahite parihāro hotīti veditabbaṃ.",
  "tika-vin06t:2138_0": "Yo ānisaṃsaṃ bahuṃ detīti iminā paccayalolabhāvaṃ viya dīpeti,",
  "tika-vin06t:2138_1": "tathāpi bhagavatā yāvadatthacīvarapariyesanapaññāpanamukhena dvāraṃ dinnanti katvā saṅghānuggahatthaṃ hoti.",
  "tika-vin06t:2138_2": "“Akātuṃ na hotīti anādariyena akarontassa dukkaṭa”nti likhitaṃ.",
  "tika-vin06t:2138_3": "Anumodāmāti ettha sabbasaṅgāhikavasena evaṃ vuttaṃ.",
  "tika-vin06t:2138_4": "“Anumodāmī”ti ekakena vattabbaṃ,",
  "tika-vin06t:2138_5": "itarathā “na vaṭṭatī”ti mahāaṭṭhakathāyaṃ kira vuttaṃ.",
  "tika-vin06t:2138_6": "Kathinacīvaraṃ adhiṭṭhahitvā “imāya saṅghāṭiyā kathinaṃ attharāmī”ti vācāya bhinnamattāya puggalassa atthataṃ hoti.",
  "tika-vin06t:2138_7": "“Kammavācā pana ekāyeva vaṭṭatīti kathinadussassa eva kammavācā,",
  "tika-vin06t:2138_8": "sesacīvaradāne apalokanamevāti attho”ti likhitaṃ.",
  "tika-vin06t:2138_9": "Ekasīmāyāti ekaupacārasīmāyāti attho yujjati.",
  "tika-vin06t:2138_10": "Keci pana “baddhasīmā adhippetā ekasīmāya ekaṭṭhāne attharite sabbattha attharitaṃ hoti ‘sabbe bhikkhū sannipatitvā’ti vuttattā,",
  "tika-vin06t:2138_11": "tehipi anumodantehi attharitameva hoti,",
  "tika-vin06t:2138_12": "upacāraparicchinne tattha tattha laddhaṃ tehi tehi laddhabbaṃ hoti.",
  "tika-vin06t:2138_13": "Tattha paviṭṭhehipi labhitabbaṃ sabbehipi attharitattā,",
  "tika-vin06t:2138_14": "ayaṃ viseso.",
  "tika-vin06t:2138_15": "Mahāaṭṭhakathāyampi evameva vutta”nti vadanti,",
  "tika-vin06t:2138_16": "vīmaṃsitabbaṃ.",
  "tika-vin06t:2139_0": "308.",
  "tika-vin06t:2139_1": "Catuvīsati ākāravantatāya mahābhūmikaṃ.",
  "tika-vin06t:2139_2": "“Dīghasibbitanti pacchākatasibbanaṃ,",
  "tika-vin06t:2139_3": "ovaṭṭitvā sibbanaṃ vā”ti likhitaṃ.",
  "tika-vin06t:2139_4": "Kaṇḍusaṃ nāma pubbabandhanaṃ.",
  "tika-vin06t:2139_5": "Paṭhamacimilikā ghaṭetvā ṭhapitā hotīti kathinadussaṃ dubbalaṃ disvā taṃ balavatā attano pakatidussena",
  "tika-vin06t:2139_6": "saddhiṃ ghaṭetvā dupaṭṭaṃ katvā sibbitukāmehi kathinadussato pakatidussassa mahantatāya paṭhamaṃ tappamāṇānurūpaṃ",
  "tika-vin06t:2139_7": "bandhakaṇḍuse ghaṭetvā rajjukehi bandhitvā kataṃ hotīti adhippāyo.",
  "tika-vin06t:2139_8": "Kathinacīvarassa appatāya paṭhamaṃ baddhadussaṃ kucchicimilikā hoti,",
  "tika-vin06t:2139_9": "mahāpaccariyaṃ,",
  "tika-vin06t:2139_10": "kurundiyañca vuttavacananidassanaṃ,",
  "tika-vin06t:2139_11": "byañjane eva bhedo,",
  "tika-vin06t:2139_12": "atthe natthīti dassanatthaṃ katanti veditabbaṃ.",
  "tika-vin06t:2139_13": "“Iminā kiṃ dīpetīti ce?",
  "tika-vin06t:2139_14": "Tathākataṃ dupaṭṭacīvaraṃ pakaticīvarassa mahantatāya pakaticīvarasaṅkhyameva gacchati,",
  "tika-vin06t:2139_15": "na kathinacīvarasaṅkhyanti kassaci siyā,",
  "tika-vin06t:2139_16": "nevaṃ daṭṭhabbaṃ.",
  "tika-vin06t:2139_17": "Evaṃ kucchicimilikabhāvena ṭhitampi kathinacīvaraṃ.",
  "tika-vin06t:2139_18": "Mahantampi taṃ pakaticīvaraṃ attano kathinacīvaramevāti.",
  "tika-vin06t:2139_19": "Heṭṭhimakoṭiyā pañcakassa icchitabbattā kathinadussaṃ khaṇḍākhaṇḍaṃ bahudhā chinditvā sibbitukāmo kathinacīvarato",
  "tika-vin06t:2139_20": "paṭṭaṃ gahetvā aññasmiṃ akathinacīvare paṭṭamāropetī”ti likhitaṃ.",
  "tika-vin06t:2139_21": "Atha vā bahūni kathinadussāni paṃsukūlāni khuddakakhuddakāni ekacīvaratthāya,",
  "tika-vin06t:2139_22": "mahantāni ca ūnatthāya dinnāni honti.",
  "tika-vin06t:2139_23": "Kathinacīvaratoti bhikkhu ekaccato kathinacīvarato paṭṭaṃ gahetvā aññasmiṃ āropeti. Etthāha –",
  "tika-vin06t:2139_24": "kiṃ paṃsukūlāni kathinadussāni vikappanupagapacchimāni dātabbāni,",
  "tika-vin06t:2139_25": "udāhu khuddakānipīti?",
  "tika-vin06t:2139_26": "Ettha acīvarasaṅkhyattā khuddakāni dātuṃ na vaṭṭati.",
  "tika-vin06t:2139_27": "Kammavācā tattha na ruhatīti eke.",
  "tika-vin06t:2139_28": "“Paṃsukūlena atthataṃ hotī”ti pāḷiyaṃ nayadānato kucchicimilikabhāvena ṭhitassa kathinadussassa attano",
  "tika-vin06t:2139_29": "sabhāvena anadhiṭṭhānupagassa purāṇacīvarabhāveneva adhiṭṭhānārahassapi kathinacīvarabhāvānumatimukhena",
  "tika-vin06t:2139_30": "aṭṭhakathāyaṃ padānato ca khuddakānipi dātuṃ vaṭṭati.",
  "tika-vin06t:2139_31": "Tañhi kathinatthārako ghaṭetvā kathinacīvaraṃ karissatīti katvā kappatīti eke,",
  "tika-vin06t:2139_32": "yuttataraṃ gahetabbaṃ.",
  "tika-vin06t:2140_0": "Nicayasannidhi saṅghāyattā saṅghena katattā.",
  "tika-vin06t:2140_1": "Rattātikkantaṃ nissajjitabbattā “nissaggiya”nti vuccati.",
  "tika-vin06t:2140_2": "Pañca khaṇḍāni paṭṭāni pamāṇaṃ assāti pañcakaṃ.",
  "tika-vin06t:2140_3": "Tena vā atirittena vāti attho.",
  "tika-vin06t:2140_4": "Tadaheva sañchinnenāti saṅghena kathinatthārakassa kammavācaṃ vatvā dinneneva tadaheva sañchinnena samaṇḍalikatena bhavitabbaṃ.",
  "tika-vin06t:2140_5": "Evaṃ dinnaṃyeva hi parivāre “pubbakaraṇaṃ sattahi dhammehi saṅgahita”nti vuttaṃ,",
  "tika-vin06t:2140_6": "na dāyakena diyyamānaṃ,",
  "tika-vin06t:2140_7": "tasmā pariniṭṭhitapubbakaraṇameva ce dāyako saṅghassa deti,",
  "tika-vin06t:2140_8": "sampaṭicchitvā kammavācāya dātabbaṃ.",
  "tika-vin06t:2140_9": "Tena ca tasmiṃyeva sīmāmaṇḍale adhiṭṭhahitvā attharitvā saṅgho anumodāpetabbo katapubbakaraṇassa puna kattabbābhāvato.",
  "tika-vin06t:2140_10": "Atthārakassa hatthagatameva hi sandhāya “na ullikhitamattenā”tiādi vuttaṃ.",
  "tika-vin06t:2140_11": "Pariniṭṭhitapubbakaraṇampi puna dhovitvā visibbitvā kātabbameva vacanapamāṇatoti ce? Na,",
  "tika-vin06t:2140_12": "chinnassa puna chedāsambhavato.",
  "tika-vin06t:2140_13": "Aññasmiṃ ṭhāne chinditabbamevāti ce? Na,",
  "tika-vin06t:2140_14": "pabbajjādhikāre “kesamassuṃ ohārāpetvā”ti vacanappamāṇato muṇḍikassa chinnepi kese pariyesitvā sirasmiṃ",
  "tika-vin06t:2140_15": "ṭhapetvā puna ohārāpetvā pabbājetabbappasaṅgato,",
  "tika-vin06t:2140_16": "na idha na-",
  "tika-vin06t:2140_17": "kārena paṭisiddhattāti ce? Na,",
  "tika-vin06t:2140_18": "“na aññatra saṅghāṭiyā”ti na-",
  "tika-vin06t:2140_19": "kārena paṭisiddhattā uttarāsaṅgena atthate anatthataṃ hotīti aniṭṭhappasaṅgato,",
  "tika-vin06t:2140_20": "tasmā abhiniveso na kātabbo.",
  "tika-vin06t:2140_21": "“Bahiupacārasīmāya ṭhito”ti vuttattāpi pubbe vuttavinicchayova gahetabbo.",
  "tika-vin06t:2141_0": "309.",
  "tika-vin06t:2141_1": "Asannidhikatena atthataṃ hoti kathinanti ettha kiṃ kathinatthāramāseyeva duvidhopi sannidhi adhippeto,",
  "tika-vin06t:2141_2": "udāhu tato pubbepi,",
  "tika-vin06t:2141_3": "dāyakena vā kadā dātabbaṃ,",
  "tika-vin06t:2141_4": "kiṃ kathinatthāramāseyeva,",
  "tika-vin06t:2141_5": "udāhu tato pubbepi,",
  "tika-vin06t:2141_6": "kathinatthāramāsepi asukasmiṃ divaseyeva atthāratthāya dammīti dātuṃ vaṭṭati na vaṭṭatīti idaṃ vicāretabbaṃ.",
  "tika-vin06t:2141_7": "Kathinatthāramāse eva duvidhopi sannidhi.",
  "tika-vin06t:2141_8": "Dāyakenāpi vassāvāsikaṃ viya kathinacīvaraṃ uddissa dinnaṃ na vaṭṭati. Kasmā?",
  "tika-vin06t:2141_9": "“Kathinadāyakassa vattaṃ atthī”tiādinā nayena aṭṭhakathāyaṃ vuttattā.",
  "tika-vin06t:2141_10": "Ukkaṭṭhamattametanti ce? Na,",
  "tika-vin06t:2141_11": "“kathinaṃ nāma atiukkaṭṭhaṃ vaṭṭatī”ti vuttattā.",
  "tika-vin06t:2141_12": "Na āgamanaṃ sandhāya vuttanti ce? Na,",
  "tika-vin06t:2141_13": "idampi āgamanameva sandhāya vuttaṃ,",
  "tika-vin06t:2141_14": "pubbe dinnaṃ na vaṭṭatīti.",
  "tika-vin06t:2142_0": "310.",
  "tika-vin06t:2142_1": "Kathinassāti kathinatthārassa.",
  "tika-vin06t:2142_2": "Ubbhārāyāti vūpasamāya,",
  "tika-vin06t:2142_3": "appavattiyāti attho.",
  "tika-vin06t:2142_4": "Kimatthiyaṃ ubbhāranidassananti ce?",
  "tika-vin06t:2142_5": "Pañcahi anāpattikālapariyantadassanena tesu saṃvaruppādanatthaṃ.",
  "tika-vin06t:2142_6": "Aññathā “cīvarakālasamayo nāma anatthate kathine vassānassa pacchimo māso,",
  "tika-vin06t:2142_7": "atthate kathine pañca māsā”ti vibhaṅge vuttattā antarāpakkamanantikādiubbhārābhāvepi pañcahi pañcasu māsesu anāpattiyevāti micchāgāho siyā.",
  "tika-vin06t:2142_8": "Tato āpattikhette anāpattikhettasaññāya taṃ taṃ āpattiṃ āpajjati,",
  "tika-vin06t:2142_9": "itaresañca bhikkhūnaṃ lābhantarāyaṃ karotīti veditabbaṃ.",
  "tika-vin06t:2143_0": "Ādāyasattakakathāvaṇṇanā",
  "tika-vin06t:2144_0": "311.",
  "tika-vin06t:2144_1": "Sanniṭṭhānantike dvepi palibodhā ekato chijjantīti idha,",
  "tika-vin06t:2144_2": "parivāraṭṭhakathāyañca vuttaṃ imissā khandhakapāḷiyā sameti ekato ubhinnampi dhuranikkhepassa katattā.",
  "tika-vin06t:2144_3": "“Idaṃ bahisīmāyameva vuttaṃ sanniṭṭhānantikaṃ sandhāya vuttaṃ.",
  "tika-vin06t:2144_4": "Yaṃ pana vuttaṃ parivāre ‘cattāro kathinuddhārā siyā antosīmāya uddhariyyanti,",
  "tika-vin06t:2144_5": "siyā bahisīmāya uddhariyyanti,",
  "tika-vin06t:2144_6": "niṭṭhānantiko sanniṭṭhānantiko nāsanantiko āsāvacchediko’ti.",
  "tika-vin06t:2144_7": "Tattha bahisīmāya sanniṭṭhānantiko uddhariyyatīti idha dassitanayova.",
  "tika-vin06t:2144_8": "Kathaṃ antosīmāya sanniṭṭhānantiko?",
  "tika-vin06t:2144_9": "Akatacīvaramādāya ‘na paccessa’nti gato,",
  "tika-vin06t:2144_10": "gatagataṭṭhāne phāsuvihāraṃ alabhanto tameva vihāraṃ āgacchati,",
  "tika-vin06t:2144_11": "tassa cīvarapalibodho ṭhito.",
  "tika-vin06t:2144_12": "So ca ‘nevimaṃ cīvaraṃ kāressa’nti citte uppannamatte chijjati,",
  "tika-vin06t:2144_13": "tasmā antosīmāya uddhariyyati,",
  "tika-vin06t:2144_14": "tasmā duvidho sanniṭṭhānantiko”ti porāṇagaṇṭhipade likhitaṃ,",
  "tika-vin06t:2144_15": "taṃ yuttaṃ,",
  "tika-vin06t:2144_16": "aññathā antosīmāya “nevimaṃ cīvaraṃ kāressa”nti pavattaubbhāro itaresu samodhānaṃ na gacchatīti atiritto siyā.",
  "tika-vin06t:2144_17": "Sīmātikkantikoti cīvarakālasīmātikkantiko.",
  "tika-vin06t:2144_18": "Saubbhāre cīvarapalibodho paṭhamaṃ chijjanto viya khāyati,",
  "tika-vin06t:2144_19": "atha kho sāpekkhatāya cīvarakaraṇe saussāhova hotīti lesaṃ sandhāya parivāravasena “dve palibodhā apubbaṃ acarimaṃ chijjantī”ti vuttaṃ.",
  "tika-vin06t:2144_20": "“Katacīvaro”ti vuttattā idha na sambhavati.",
  "tika-vin06t:2145_0": "316.",
  "tika-vin06t:2145_1": "Sabbaṃ attano parikkhāraṃ anavasesetvā pakkamanto “samādāya pakkamatī”ti vuccati.",
  "tika-vin06t:2145_2": "“Kathinuddhāre viseso natthi.",
  "tika-vin06t:2145_3": "Puggalādhippāyavisesena kevalaṃ vāradassanatthaṃ samādāyavārā vuttā”ti sabbesu gaṇṭhipadesu likhitaṃ.",
  "tika-vin06t:2145_4": "Idha pana puggalādhippāyena payojanaṃ vīmaṃsitabbaṃ.",
  "tika-vin06t:2145_5": "Pakkamanantikassa abhāvā “yathāsambhava”nti vuttaṃ.",
  "tika-vin06t:2145_6": "Vippakatepi dhuranikkhepavasena pakkamanantikatā sambhavati,",
  "tika-vin06t:2145_7": "tasmā pakkamanantikavāropi vattabboti ce? Na,",
  "tika-vin06t:2145_8": "sanniṭṭhānantikalakkhaṇappasaṅgato.",
  "tika-vin06t:2145_9": "Akatacīvarassa na savanantikatā ca.",
  "tika-vin06t:2146_0": "Tatrāyaṃ ādito paṭṭhāya vāravibhāvanā –",
  "tika-vin06t:2146_1": "ādāyavārā satta,",
  "tika-vin06t:2146_2": "tathā samādāyavārāti dve sattakavārā.",
  "tika-vin06t:2146_3": "Tato pakkamanantikaṃ vajjetvā vippakatacīvarassa ādāyavārā,",
  "tika-vin06t:2146_4": "samādāyavārā cāti dve chakkavārā.",
  "tika-vin06t:2146_5": "Tato paraṃ niṭṭhānasanniṭṭhānanāsanantikānaṃ vasena tīṇi tikāni dassitāni,",
  "tika-vin06t:2146_6": "tattha paṭhamattikaṃ antosīmāya “na paccessa”nti imaṃ vidhiṃ anāmasitvā bahisīmāyaṃ eva “na paccessa”nti pavattaṃ,",
  "tika-vin06t:2146_7": "tasmā pakkamanantikasīmātikkantikasaubbhārā tattha na yujjanti.",
  "tika-vin06t:2146_8": "“Āsāvacchediko sambhavantopi yathāvuttakāraṇena na vutto.",
  "tika-vin06t:2146_9": "Dutiyattikaṃ antosīmāya ‘na paccessa’nti pavattaṃ,",
  "tika-vin06t:2146_10": "ettha kiñcāpi pakkamanantiko sambhavati,",
  "tika-vin06t:2146_11": "tathāpi yehi cīvarapalibodho chijjati,",
  "tika-vin06t:2146_12": "tesaṃyevādhippetattā na vutto”ti porāṇagaṇṭhipade vuttaṃ.",
  "tika-vin06t:2146_13": "Sabbasmimpi pannarasake vippakatacīvarassevādhippetattāti takko.",
  "tika-vin06t:2146_14": "Adhiṭṭhānupage ca vippakate sati na niṭṭhānantiko.",
  "tika-vin06t:2146_15": "Niṭṭhānāvasese sati na nāsanantikoti porāṇā.",
  "tika-vin06t:2146_16": "Tatiyattikaṃ anadhiṭṭhita-",
  "tika-vin06t:2146_17": "padena visesetvā pavattaṃ,",
  "tika-vin06t:2146_18": "atthato paṭhamattikena sameti.",
  "tika-vin06t:2146_19": "Tassa atthadassanapayojanaṃ kira taṃ.",
  "tika-vin06t:2146_20": "Yasmā ime tayo atthavikappā imehi eva tīhi kathinuddhārehi sakkā dassetuṃ,",
  "tika-vin06t:2146_21": "tasmā imeva yojitā ekasambandhavasena,",
  "tika-vin06t:2146_22": "aññathā paṭhamattikaṃ chakkaṃ bhaveyya imassa pannarasakassa ante chakkaṃ viya.",
  "tika-vin06t:2146_23": "Tatiyattikānantaraṃ catutthattikaṃ sambhavantaṃ “antosīmāyaṃ ‘paccessa”nti vacanavisesena sambhavati.",
  "tika-vin06t:2146_24": "Tathā ca yojiyamānaṃ itarehi savanantikādīhi aviruddhakkamaṃ hoti,",
  "tika-vin06t:2146_25": "tasmā catutthattikaṃ ahutvā chakkaṃ jātanti veditabbaṃ.",
  "tika-vin06t:2146_26": "Evaṃ tīṇi tikāni ekaṃ chakkañcāti paṭhamaṃ pannarasakaṃ veditabbaṃ.",
  "tika-vin06t:2146_27": "Idāni idameva pannarasakaṃ upasaggavisesena dutiyaṃ samādāyapannarasakaṃ nāma kataṃ.",
  "tika-vin06t:2146_28": "Puna vippakatacīvaraṃ ādāyāti tatiyaṃ pannarasakaṃ,",
  "tika-vin06t:2146_29": "samādāyāti catutthaṃ pannarasakaṃ dassitaṃ.",
  "tika-vin06t:2146_30": "Evaṃ cattāri pannarasakāni veditabbāni.",
  "tika-vin06t:2146_31": "Tattha paṭhamadutiyesu pannarasakesu sabbena sabbaṃ akatacīvaraṃ adhippetaṃ,",
  "tika-vin06t:2146_32": "itaresu dvīsu vippakatanti yojetabbaṃ.",
  "tika-vin06t:2146_33": "“Pubbe nibaddhaṭṭhāne cīvarāsāya gahetabbaṃ,",
  "tika-vin06t:2146_34": "aññattha na vaṭṭati.",
  "tika-vin06t:2146_35": "Upacchinnāya ce cīvarāsāya cīvaraṃ uppannaṃ,",
  "tika-vin06t:2146_36": "na taṃ cīvarapalibodhaṃ karotī”ti porāṇagaṇṭhipade vuttaṃ.",
  "tika-vin06t:2146_37": "Nissaggiyesu tatiyakathine āgatacīvarapaccāsā idha cīvarāsāti takko.",
  "tika-vin06t:2146_38": "Yattha cīvarāsā,",
  "tika-vin06t:2146_39": "taṃ ṭhānaṃ adhikaraṇūpacārena “cīvarāsā”tveva vuccatīti katvā “taṃ cīvarāsaṃ payirupāsatī”tiādi vuttaṃ,",
  "tika-vin06t:2146_40": "tasmā anāsāya labhatīti anāsāyitaṭṭhāne labhatītiādinā attho gahetabbo.",
  "tika-vin06t:2146_41": "Ettha niṭṭhānasanniṭṭhānanāsanaāsāvacchedikavasena eko vāroti idamekaṃ catukkaṃ jātaṃ,",
  "tika-vin06t:2146_42": "tasmā pubbe vuttāni tīṇi tikāni āsāvacchedikādhikāni tīṇi catukkānīti ekaṃ anāsāyadvādasakanti veditabbaṃ.",
  "tika-vin06t:2146_43": "Tadanantare āsāyadvādasake kiñcāpi paṭhamadvādasakkamo labbhati,",
  "tika-vin06t:2146_44": "tathāpi taṃ nibbisesanti tamekaṃ dvādasakaṃ avuttasiddhaṃ katvā visesato dassetuṃ ādito paṭṭhāya “antosīmāya paccessa”nti vuttaṃ,",
  "tika-vin06t:2146_45": "taṃ dutiyacatukke “so bahisīmagato suṇātī”tiādivacanassa tatiyacatukke savanantikādīnañca okāsakaraṇatthanti veditabbaṃ.",
  "tika-vin06t:2146_46": "Idaṃ pana dvādasakaṃ anāsāya vasena labbhamānampi iminā avuttasiddhaṃ katvā na dassitanti veditabbaṃ.",
  "tika-vin06t:2146_47": "Evamettha dve dvādasakāni uddharitāni.",
  "tika-vin06t:2146_48": "Karaṇīyadvādasakepi yathādassitaanāsāyadvādasakaṃ,",
  "tika-vin06t:2146_49": "avuttasiddhaṃ āsāyadvādasakañcāti dve dvādasakāni uddharitabbāni.",
  "tika-vin06t:2146_50": "Idāni disaṃgamikanavakaṃ hoti.",
  "tika-vin06t:2146_51": "Tattha yasmā “disaṃgamiko pakkamatī”ti vacaneneva “na paccessa”nti idaṃ avuttasiddhameva,",
  "tika-vin06t:2146_52": "tasmā taṃ na vuttaṃ.",
  "tika-vin06t:2146_53": "Ettāvatā āvāsapalibodhābhāvo dassito.",
  "tika-vin06t:2147_0": "321.",
  "tika-vin06t:2147_1": "“Cīvarapaṭivīsaṃ apavilāyamāno”ti iminā cīvarapalibodhasamaṅgitamassa dasseti.",
  "tika-vin06t:2147_2": "Paṭivīsoti attano pattabbo cīvarabhāgo.",
  "tika-vin06t:2147_3": "Apavilāyamānoti ākaṅkhamāno.",
  "tika-vin06t:2147_4": "Tassa cīvaralābhe sati vassaṃvutthāvāse niṭṭhānasanniṭṭhānanāsanantikānaṃ vasena ekaṃ tikaṃ,",
  "tika-vin06t:2147_5": "tesaṃyeva vasena antarāmagge ekaṃ,",
  "tika-vin06t:2147_6": "gataṭṭhāne ekanti tiṇṇaṃ tikānaṃ vasena ekaṃ navakaṃ veditabbaṃ.",
  "tika-vin06t:2147_7": "Tato paraṃ niṭṭhānasanniṭṭhānanāsananti kasīmātikkantikasaubbhārānaṃ vasena phāsuvihārapañcakaṃ vuttaṃ.",
  "tika-vin06t:2147_8": "Ubhayattha sesakathinuddhārāsambhavo pākaṭova.",
  "tika-vin06t:2147_9": "Ayaṃ panettha pañcake viseso –",
  "tika-vin06t:2147_10": "samādāyavāro na sambhavati “paccessa”nti paccāgamanādhippāyato.",
  "tika-vin06t:2148_0": "325. Dveme bhikkhave kathinassa palibodhāti kathinatthārassa anupabandhanapaccayāti.",
  "tika-vin06t:2149_0": "Kathinakkhandhakavaṇṇanā niṭṭhitā.",
  "tika-vin06t:2150_0": "8. Cīvarakkhandhakavaṇṇanā",
  "tika-vin06t:2151_0": "Jīvakavatthukathāvaṇṇanā",
  "tika-vin06t:2152_0": "326. Rājagahakoti rājagahavāsī.",
  "tika-vin06t:2153_0": "328.",
  "tika-vin06t:2153_1": "Amohajātikattā na cirasseva viññutaṃ pāpuṇi.",
  "tika-vin06t:2153_2": "Ahaṃ te pitā,",
  "tika-vin06t:2153_3": "kenaṭṭhena?",
  "tika-vin06t:2153_4": "Yasmā tvaṃ mayā posāpito.",
  "tika-vin06t:2154_0": "329. “Sakke vissaṭṭhamatte”ti pāṭho, aṭṭhamasikkhāpade vissaṭṭhamattova.",
  "tika-vin06t:2155_0": "Pajjotarājavatthukathāvaṇṇanā",
  "tika-vin06t:2156_0": "334.",
  "tika-vin06t:2156_1": "Bhuñjituṃ nisinnassāti ettha “dhammapade ‘bahinagare disvā’ti vuttaṃ,",
  "tika-vin06t:2156_2": "tasmā dvīsu divasesu dinnaṃ tena tesu ekekaṃ gahetvā dvīsu aṭṭhakathāsu vuttanti yujjatī”ti vadanti.",
  "tika-vin06t:2157_0": "Samattiṃsavirecanakathāvaṇṇanā",
  "tika-vin06t:2158_0": "336.",
  "tika-vin06t:2158_1": "Kabaḷe kabaḷeti ettha kiñcāpi guḷādīsu pakkhittaṃ,",
  "tika-vin06t:2158_2": "taṃ pana bhagavāva paribhuñji,",
  "tika-vin06t:2158_3": "tasmā natthi doso.",
  "tika-vin06t:2159_0": "Varayācanakathāvaṇṇanā",
  "tika-vin06t:2160_0": "337. Mahāpiṭṭhiyakojavaṃ nāma atirekacaturaṅgulapupphaṃ kira.",
  "tika-vin06t:2161_0": "Kambalānujānanādikathāvaṇṇanā",
  "tika-vin06t:2162_0": "340.",
  "tika-vin06t:2162_1": "Upacāreti susānassa upacāre.",
  "tika-vin06t:2162_2": "Bahipi vaṭṭatīti eke.",
  "tika-vin06t:2162_3": "Katikakaraṇaṃ dassetvā “mayhaṃ santakaṃ tava ca mama ca hotūti vatvā itarena ca tathāvutte vaṭṭatī”ti samānaparikkhāravidhiṃ vadanti.",
  "tika-vin06t:2163_0": "342.",
  "tika-vin06t:2163_1": "“Khaṇḍasīmāyapi sammannituṃ vaṭṭatīti vuttattā sesakammānipi tattha nisīditvā kātuṃ vaṭṭatī”ti vuttaṃ.",
  "tika-vin06t:2163_2": "“Evaṃ sante corikāya katasadisaṃ hoti,",
  "tika-vin06t:2163_3": "tasmā na vaṭṭatī”ti dīpavāsino vadanti kira.",
  "tika-vin06t:2163_4": "“Corikāya gahitattā na pāpuṇātīti senāsanakkhandhake āgatasuttañca sādhaka”nti vadanti,",
  "tika-vin06t:2163_5": "tasmā tesaṃ matena idaṃ āveṇikalakkhaṇanti veditabbaṃ.",
  "tika-vin06t:2164_0": "Bhaṇḍāgārasammutiādikathāvaṇṇanā",
  "tika-vin06t:2165_0": "343. “Idaṃ pana bhaṇḍāgāranti āveṇikalakkhaṇa”nti vuttaṃ.",
  "tika-vin06t:2166_0": "Cīvararajanakathāvaṇṇanā",
  "tika-vin06t:2167_0": "344.",
  "tika-vin06t:2167_1": "Gomaye āpatti natthi,",
  "tika-vin06t:2167_2": "virūpattāvāritaṃ.",
  "tika-vin06t:2167_3": "“Kuṅkumapupphaṃ na vaṭṭatī”ti vadanti.",
  "tika-vin06t:2167_4": "“Allikāyā”tipi pāṭho atthi.",
  "tika-vin06t:2168_0": "Nisīdanādianujānanakathāvaṇṇanā",
  "tika-vin06t:2169_0": "353.",
  "tika-vin06t:2169_1": "Aṭṭhānametanti ettha rūpakaṇḍe “catusamuṭṭhānika”nti vuttattā kammasamuṭṭhānaṃ rāgacittābhāvā na muccatīti",
  "tika-vin06t:2169_2": "vā rāgapaccaye sati kammasamuṭṭhānaṃ hotīti vā vicāretvā gahetabbaṃ kathāvatthunā ca.",
  "tika-vin06t:2170_0": "362.",
  "tika-vin06t:2170_1": "Aggaḷaguttiyeva pamāṇanti imehi catūhi nikkhepakāraṇehi ṭhapentena aggaḷaguttivihāreyeva ṭhapetuṃ vaṭṭatīti adhippāyo.",
  "tika-vin06t:2171_0": "Saṅghikacīvaruppādakathāvaṇṇanā",
  "tika-vin06t:2172_0": "363.",
  "tika-vin06t:2172_1": "No ce atthataṃ hoti “ekaṃ cīvaramāsa”nti na vattabbaṃ. Kasmā?",
  "tika-vin06t:2172_2": "“Anujānāmi,",
  "tika-vin06t:2172_3": "bhikkhave,",
  "tika-vin06t:2172_4": "tasseva tāni cīvarāni yāva cīvaramāsā”ti vacanassa abhāvato,",
  "tika-vin06t:2172_5": "tasmā anatthatakathinassa ananuññātanti ce? Na,",
  "tika-vin06t:2172_6": "heṭṭhā anuññātattā,",
  "tika-vin06t:2172_7": "tato līnatthadīpanatthamidha tathā vuttattā ca.",
  "tika-vin06t:2172_8": "Heṭṭhā hi “akālacīvaraṃ nāma anatthate kathine ekādasamāse uppannaṃ,",
  "tika-vin06t:2172_9": "atthate kathine sattamāse uppannaṃ,",
  "tika-vin06t:2172_10": "kālepi ādissa dinnaṃ,",
  "tika-vin06t:2172_11": "etaṃ akālacīvaraṃ nāmā”ti vacanato anatthatakathinānaṃ ekacīvaramāse uppannaṃ,",
  "tika-vin06t:2172_12": "tesaṃyeva hotīti siddhaṃ,",
  "tika-vin06t:2172_13": "tasmā idha taṃ avatvā ekopi tayo gaṇapūrake labhitvā kathinaṃ attharituṃ labhatīti imaṃ līnatthaṃ pakāsetuṃ “yāva kathinassa ubbhārāyā”ti vuttaṃ.",
  "tika-vin06t:2172_14": "Itarathā ayamattho na ñāyati.",
  "tika-vin06t:2172_15": "“Jānitabbo ca vinayadharehīti tathā vuttoti apare”ti vuttaṃ.",
  "tika-vin06t:2172_16": "Atthataṃ hoti,",
  "tika-vin06t:2172_17": "pañca māse sabbaṃ tasseva bhikkhuno hotīti sambandho.",
  "tika-vin06t:2172_18": "Accantasaṃyogavasena upayogavacanaṃ.",
  "tika-vin06t:2172_19": "“Idha vassaṃvutthasaṅghassā”ti niyamitattā “vassāvāsikaṃ demā”ti ettha ca “idhā”ti adhikārattā tasmiṃ vutte labhati.",
  "tika-vin06t:2172_20": "“Piṭṭhisamaye uppannattāti cīvarakālassāsannattā ca anatthatakathinānampi vutthavassānañca anuññātaṭṭhānattā",
  "tika-vin06t:2172_21": "eva vutta”nti aññatarasmiṃ gaṇṭhipade likhitaṃ.",
  "tika-vin06t:2172_22": "Keci pana “yaṃ pana idaṃ ‘idha vassaṃvutthasaṅghassā’tiādiṃ katvā yāva ‘anāgatavasse’ti padaṃ,",
  "tika-vin06t:2172_23": "tāva pucchitvā ‘kasmā?",
  "tika-vin06t:2172_24": "Piṭṭhisamaye uppannattā’ti idaṃ parato ‘tatra sammukhībhūtānaṃ sabbesaṃ pāpuṇātī’ti imassa pariyosāne ‘kasmā?",
  "tika-vin06t:2172_25": "Piṭṭhisamaye uppannattā’ti likhitabbaṃ.",
  "tika-vin06t:2172_26": "Kasmāti ce?",
  "tika-vin06t:2172_27": "Parato ‘cīvaramāsato paṭṭhāya yāva hemantassā’ti vuttena nibbisesattā,",
  "tika-vin06t:2172_28": "tasmā eva ekaccesu paṇḍitanti vadantī”ti vadanti.",
  "tika-vin06t:2172_29": "Idha pana idha-",
  "tika-vin06t:2172_30": "saddena visesitaṃ,",
  "tika-vin06t:2172_31": "tattha natthi,",
  "tika-vin06t:2172_32": "tasmā aññamaññavirodho natthīti gahetabbaṃ.",
  "tika-vin06t:2172_33": "“Mayhimāni cīvarāni pāpuṇantī”ti vacanamevādhiṭṭhānaṃ,",
  "tika-vin06t:2172_34": "idamettha ukkaṭṭhavasena vuttaṃ.",
  "tika-vin06t:2172_35": "“Mayhimāni cīvarānī’ti vuttepi adhiṭṭhitameva hotī”ti vuttaṃ.",
  "tika-vin06t:2172_36": "“Mayhimānī’ti vutte tassa cīvarāni nāma natthi,",
  "tika-vin06t:2172_37": "tasmā ‘cīvarāni pāpuṇantī’ti vattabbamevā”ti vadanti.",
  "tika-vin06t:2172_38": "Duggahitānīti saṅghikāneva honti.",
  "tika-vin06t:2172_39": "“Gahitameva nāmā’ti imassa idaṃ pattanti kiñcāpi na viditaṃ,",
  "tika-vin06t:2172_40": "te pana bhāgā tesaṃ atthato pattāyevāti adhippāyo”ti likhitaṃ.",
  "tika-vin06t:2172_41": "“Ekasmiṃ apatite puna āgatā labhantī”ti vuttaṃ.",
  "tika-vin06t:2173_0": "Upanandasakyaputtavatthukathāvaṇṇanā",
  "tika-vin06t:2174_0": "364. “Na,",
  "tika-vin06t:2174_1": "bhikkhave,",
  "tika-vin06t:2174_2": "aññatra vassaṃvutthenā”ti cīvarasamayaṃ upādāya paṭikkhepo kato.Ekasmiṃ vihāre “rājavihāre viya nānāpariveṇesu",
  "tika-vin06t:2174_3": "vā idha vā vutthā labhatū”ti vatvā dinnaṃ.",
  "tika-vin06t:2174_4": "“Sattāhavārena aruṇameva uṭṭhāpetīti etaṃ vacanamattameva ekavihāre sattāhakiccābhāvā”ti ca likhitaṃ.",
  "tika-vin06t:2175_0": "Matasantakakathāvaṇṇanā",
  "tika-vin06t:2176_0": "369.",
  "tika-vin06t:2176_1": "Bhikkhussāti bhikkhusmiṃ kālaṃkate.",
  "tika-vin06t:2176_2": "Tattha “pattacīvare”ti padhānaparikkhāradassanamukhena sabbaparikkhāranidassananti veditabbaṃ.",
  "tika-vin06t:2176_3": "Adhammena uppannañcetaṃ hoti,",
  "tika-vin06t:2176_4": "saṅghassa kappiyameva matattāti eke.",
  "tika-vin06t:2176_5": "Noti takko pattacatukke sabbathā akappiyapattanayavirodhato.",
  "tika-vin06t:2176_6": "Adhammena uppannasenāsane ca vasato anāpatti.",
  "tika-vin06t:2176_7": "Aññatarasmiṃ āvāse dve bhikkhū vasanti,",
  "tika-vin06t:2176_8": "tattha ceko kālaṃkato,",
  "tika-vin06t:2176_9": "itaro tassa parikkhāraṃ apāpetvā taṃ theyyacittena gaṇhāti,",
  "tika-vin06t:2176_10": "saṅghasantakaṃ gahitaṃ hoti,",
  "tika-vin06t:2176_11": "bhaṇḍagghena kāretabbo.",
  "tika-vin06t:2176_12": "Anāvāse gaṇhāti,",
  "tika-vin06t:2176_13": "na kāretabbo assāmikassa gahitattā.",
  "tika-vin06t:2176_14": "Maraṇasamaye vattuṃ asahanto ce citteneva deti,",
  "tika-vin06t:2176_15": "puññaṃ pasavati,",
  "tika-vin06t:2176_16": "saṅghova tassa sāmī.",
  "tika-vin06t:2176_17": "Paro vā avissāsiko sayameva gaṇhāti,",
  "tika-vin06t:2176_18": "gahaṇaṃ na ruhati,",
  "tika-vin06t:2176_19": "theyyacittena ce,",
  "tika-vin06t:2176_20": "bhaṇḍagghena kāretabbo.",
  "tika-vin06t:2176_21": "Tassa ca āvāsagatassa ko sāmī.",
  "tika-vin06t:2176_22": "“Saṅgho sāmī”ti vacanato saṅghena balakkārena so vāretabboti eke.",
  "tika-vin06t:2176_23": "Jīvamānakāle gahitattā na saṅgho sāmīti eke.",
  "tika-vin06t:2176_24": "Sāmiko ce sayaṃ passitvā acchindituṃ labhati,",
  "tika-vin06t:2176_25": "saṅghopi labhati sāmiṭhāne ṭhitattāti itare,",
  "tika-vin06t:2176_26": "vicāretvā gahetabbaṃ.",
  "tika-vin06t:2177_0": "Matakassa hiraññādiakappiyabhaṇḍaṃ hoti.",
  "tika-vin06t:2177_1": "Uggahitañcetaṃ hoti,",
  "tika-vin06t:2177_2": "uggahite vuttanayena paṭipajjitabbaṃ.",
  "tika-vin06t:2177_3": "Dhammena uppannaṃ ce,",
  "tika-vin06t:2177_4": "kappiyakārako ācikkhitabbo.",
  "tika-vin06t:2177_5": "Dāso ce gahito hoti,",
  "tika-vin06t:2177_6": "na saṅgho sāmī,",
  "tika-vin06t:2177_7": "ārāmiko ce,",
  "tika-vin06t:2177_8": "saṅgho sāmī.",
  "tika-vin06t:2177_9": "Gāvīmahiṃsīādayo honti,",
  "tika-vin06t:2177_10": "āvāsagatānaṃ saṅgho sāmī,",
  "tika-vin06t:2177_11": "anāvāsagatānaṃ na saṅgho sāmī.",
  "tika-vin06t:2177_12": "Saṅgho ce āvāsaṃ ānetvā attano santakaṃ katvā pacchā samīpe bahisīmāya ṭhapeti,",
  "tika-vin06t:2177_13": "kārakasaṅgho sāmī,",
  "tika-vin06t:2177_14": "tathā ārāmike.",
  "tika-vin06t:2177_15": "Matakassa parikkhāro nikkhepavasena ṭhapito hoti,",
  "tika-vin06t:2177_16": "esova sāmī.",
  "tika-vin06t:2177_17": "Mahaggho ce hoti,",
  "tika-vin06t:2177_18": "sesassa saṅgho sāmī.",
  "tika-vin06t:2177_19": "“Kenaci gilānupaṭṭhākenā”ti vattabbakkamo etena dassito.",
  "tika-vin06t:2177_20": "Puna upaṭṭhākānaṃ bahubhāve sati sabbesaṃ dātabbakammaṃ dassentena bhagavatā kammavācāyaṃ “gilānupaṭṭhākāna”nti vuttaṃ.",
  "tika-vin06t:2177_21": "Sāmaṇeravāre “cīvara”nti pāṭho.",
  "tika-vin06t:2177_22": "“Imaṃ tuyhaṃ demi dadāmi dajjāmi oṇojemi pariccajāmi vissajjāmi nissajjāmī’ti vā ‘itthannāmassa demi…pe…",
  "tika-vin06t:2177_23": "nissajjāmī’ti vā vadati,",
  "tika-vin06t:2177_24": "‘sammukhā vā parammukhā vā vutte dinnaṃyeva hotī’ti dānalakkhaṇassa ca ‘tuyhaṃ gaṇhāhī’ti vutte ‘mayhaṃ gaṇhāmī’ti vadati,",
  "tika-vin06t:2177_25": "‘sudinnaṃ suggahitañcā’ti gahaṇalakkhaṇassa ca vuttattā ‘mama santakaṃ tava ca mama ca hotū’ti evamādivacanena",
  "tika-vin06t:2177_26": "samānaparikkhāraṃ kātuṃ vaṭṭatīti ācariyā”ti likhitaṃ.",
  "tika-vin06t:2178_0": "Anugaṇṭhipade pana atīva papañcaṃ katvā puna “idamettha ācariyānaṃ sanniṭṭhānaṃ –",
  "tika-vin06t:2178_1": "sacesambahulā,",
  "tika-vin06t:2178_2": "dve vā samānaparikkhāraṃ kattukāmā honti,",
  "tika-vin06t:2178_3": "te sabbe attano santakaṃ vattamānaṃ uppajjanakena saddhiṃ pesalassa ekassa pariccajanti,",
  "tika-vin06t:2178_4": "so puna tesameva pariccajati,",
  "tika-vin06t:2178_5": "ettāvatā te samānaparikkhārikā hontīti.",
  "tika-vin06t:2178_6": "Idaṃ samānaparikkhāralakkhaṇaṃ pāḷiādīsu vuttalakkhaṇeyeva patanato acalappattaṃ hoti,",
  "tika-vin06t:2178_7": "tathāpi porāṇavidhiṃ ajjhottharitvā vattanato paṭisedhetabbo,",
  "tika-vin06t:2178_8": "ācariyānaṃ matānusārena kātabbaṃ kātukāmenāti apare”ti vuttaṃ,",
  "tika-vin06t:2178_9": "“vassaṃvutthasāmaṇero pañcasu sikkhāpadesu ekaṃ atikkamitvā puna gahito lābhaṃ na labhati,",
  "tika-vin06t:2178_10": "antimavatthuṃ ajjhāpanno nāma hotī”ti vadanti.",
  "tika-vin06t:2179_0": "Vassaṃvutthānaṃanuppannacīvarakathāvaṇṇanā",
  "tika-vin06t:2180_0": "375.",
  "tika-vin06t:2180_1": "Uppanne cīvare abhājite pakkamatīti ettha “saṅghena tatruppādato ekekassa bhikkhuno ettakaṃ vassāvāsikaṃ",
  "tika-vin06t:2180_2": "dātuṃ saṅghassa ruccatī”ti sāvitepi vibbhamati,",
  "tika-vin06t:2180_3": "tato na labhati,",
  "tika-vin06t:2180_4": "puna pabbajitvā upasampajjitvā cīvarabhājanaṃ sambhāventopi na labhatiyeva pubbapakatito bhaṭṭhattā.",
  "tika-vin06t:2180_5": "Atha pāpite vibbhamati,",
  "tika-vin06t:2180_6": "labhatī”ti ca vuttaṃ.",
  "tika-vin06t:2181_0": "Saṅghebhinnecīvaruppādakathāvaṇṇanā",
  "tika-vin06t:2182_0": "376. Parasamuddeti jambudīpe.",
  "tika-vin06t:2183_0": "Aṭṭhacīvaramātikākathāvaṇṇanā",
  "tika-vin06t:2184_0": "379.",
  "tika-vin06t:2184_1": "Yasmā aparikkhittassa parikkhepārahaṭṭhānaṃ dubbijānaṃ,",
  "tika-vin06t:2184_2": "tasmā “apicā”tiādi vuttaṃ.",
  "tika-vin06t:2184_3": "Tattha dhuvasannipātaṭṭhānampi pariyantagatameva gahetabbaṃ.",
  "tika-vin06t:2184_4": "“Mahāpaccariyaṃ pana bhikkhūsupi…pe…",
  "tika-vin06t:2184_5": "pāpuṇātīti ‘upacārasīmāya demā’ti evaṃ dinnameva sandhāyā”ti likhitaṃ.",
  "tika-vin06t:2184_6": "“Samānasaṃvāsakasīmāyā”ti vutte khaṇḍasīmādīsu ṭhitānaṃ na pāpuṇāti tāsaṃ visuṃ samānasaṃvāsakasīmattā.",
  "tika-vin06t:2184_7": "Samānasaṃvāsakaavippavāsasīmānaṃ idaṃ nānattaṃ –",
  "tika-vin06t:2184_8": "“avippavāsasīmāya dammī”ti dinnaṃ gāmaṭṭhānaṃ na pāpuṇāti. Kasmā?",
  "tika-vin06t:2184_9": "“Ṭhapetvā gāmañca gāmūpacārañcā”ti vuttattā.",
  "tika-vin06t:2184_10": "“Samānasaṃvāsakasīmāyā”ti dinnaṃ pana yasmiṃ ṭhāne avippavāsasīmā atthi,",
  "tika-vin06t:2184_11": "tattha ṭhitānaṃ,",
  "tika-vin06t:2184_12": "itaratra ṭhitānañca pāpuṇāti.",
  "tika-vin06t:2184_13": "“Khaṇḍasīmāyaṃ ṭhatvā ‘sīmaṭṭhakasaṅghassa dammī’ti vutte upacārasīmāya eva paricchinditvā dātabba”nti vuttaṃ.",
  "tika-vin06t:2184_14": "“Avippavāsasīmāya demā”ti khaṇḍasīmāyaṃ ṭhatvā dinne tattheva pāpuṇātīti keci.",
  "tika-vin06t:2184_15": "Yojanasatampi pūretvā nisīdantīti ettha vihārūpacāre hatthapāsena,",
  "tika-vin06t:2184_16": "bahigāmādīsu dvādasahatthena upacāroti eke.",
  "tika-vin06t:2184_17": "“Imasmiṃ vihāre saṅghassā”ti vutte ekābaddhā hutvāpi parikkhepaparikkhepārahaṭṭhānaṃ atikkamitvā ṭhitānaṃ na pāpuṇātīti eke.",
  "tika-vin06t:2184_18": "“Bhikkhunivihārato bahi yattha katthaci ṭhatvā ‘saṅghassā’ti vutte bhikkhusaṅghova sāmī”ti vadanti.",
  "tika-vin06t:2184_19": "Ekopi gantvāti ettha sabbesaṃ vā pāpetvā gantabbaṃ,",
  "tika-vin06t:2184_20": "ānetvā vā pāpetabbaṃ,",
  "tika-vin06t:2184_21": "itarathā gatassa na pāpuṇāti.",
  "tika-vin06t:2184_22": "Samānalābhakatikā mūlāvāse sati siyā,",
  "tika-vin06t:2184_23": "mūlāvāsavināsena katikāpi vinassati.",
  "tika-vin06t:2184_24": "Samānalābhavacanaṃ sati dvīsu,",
  "tika-vin06t:2184_25": "bahūsu vā yujjati.",
  "tika-vin06t:2184_26": "Teneva ekasmiṃ avasiṭṭhe yujjatīti no mati.",
  "tika-vin06t:2185_0": "“Tāvakālikakālena, mūlacchedavasena vā;",
  "tika-vin06t:2186_0": "Aññesaṃ kammaṃ aññassa, siyā nāvāsasaṅgamo”ti. –",
  "tika-vin06t:2187_0": "Ācariyo.",
  "tika-vin06t:2188_0": "Sabbattha dinnamevāti “samānabhāgova hotī”ti vadanti.",
  "tika-vin06t:2188_1": "“Ekamekaṃ amhākaṃ pāpuṇātīti ce vadati,",
  "tika-vin06t:2188_2": "vaṭṭatī”ti vadanti vibhāgassa katattā.",
  "tika-vin06t:2188_3": "“Bhikkhusaṅghassa cīvare dinne paṃsukūlikānaṃ na vaṭṭatī”ti vadanti.",
  "tika-vin06t:2188_4": "“Ubhatosaṅghassā”ti vutte “bhikkhusaṅghassā”ti avuttattā bhikkhunisaṅghena missitattā,",
  "tika-vin06t:2188_5": "tattha apariyāpannattā ca puggalo visuṃ labhati.",
  "tika-vin06t:2188_6": "Evaṃ sante “bhikkhusaṅghassa ca bhikkhunisaṅghassa ca dammī”ti vuttepi “ubhatosaṅghassa dinnameva hotī”ti iminā virujjhatīti ce?",
  "tika-vin06t:2188_7": "Na virujjhati,",
  "tika-vin06t:2188_8": "taṃ dvinnaṃ saṅghānaṃ dinnabhāvameva dīpeti,",
  "tika-vin06t:2188_9": "na ubhatosaṅghapaññattiṃ,",
  "tika-vin06t:2188_10": "tasmā eva “bhikkhusaṅghassa ca bhikkhunisaṅghassa ca tuyhañcā”ti vāro na vutto.",
  "tika-vin06t:2188_11": "Atha vā aṭṭhakathāvacanameva pamāṇaṃ,",
  "tika-vin06t:2188_12": "na vicāraṇāti eke.",
  "tika-vin06t:2188_13": "Yasmā eko addhānādiyako viya duvidho na hoti,",
  "tika-vin06t:2188_14": "tasmā ubhatosaṅghaggahaṇena eko bhikkhu na gahitoti.",
  "tika-vin06t:2188_15": "“Sabbāvāsassa ca cetiyassa ca dhammassa cā’ti vutte sabbavihāresu cetiyadhammānaṃ ekekassa bhikkhuno bhāgo dātabbo”ti vadanti.",
  "tika-vin06t:2188_16": "“Bhikkhusaṅghassa ca cetiyassa cā”ti vutte na virujjhatīti ce? Na,",
  "tika-vin06t:2188_17": "tattha “bhikkhusaṅghassā”ti vuttattā,",
  "tika-vin06t:2188_18": "idha vihārena ghaṭitattā ca tamhi tamhi vihāre ekabhāgaṃ labhitabbamevāti pariharanti.",
  "tika-vin06t:2188_19": "Attano pāpetvāti vikāle aparibhogattā sakalopi vaṭṭeyyāti ce?",
  "tika-vin06t:2188_20": "“Bhikkhusaṅghassa harā”ti vuttattā,",
  "tika-vin06t:2188_21": "tena “harāmī”ti gahitattā ca na vaṭṭati.",
  "tika-vin06t:2188_22": "Pacchimavassaṃvutthānampīti ettha api-",
  "tika-vin06t:2188_23": "saddo avadhāraṇattho,",
  "tika-vin06t:2188_24": "pacchimavassaṃvutthānamevāti attho,",
  "tika-vin06t:2188_25": "itarathā samuccayatthe gahite “lakkhaṇaññū vadantī”ti vacanaṃ niratthakaṃ siyā.",
  "tika-vin06t:2188_26": "Kasmāti ārabhitvā papañcaṃ karonti. Kiṃ tena,",
  "tika-vin06t:2188_27": "parato “cīvaramāsato paṭṭhāya…pe…",
  "tika-vin06t:2188_28": "atītavassaṃvutthānameva pāpuṇātī”ti iminā siddhattā na vicāritaṃ,",
  "tika-vin06t:2188_29": "tena vuttaṃ “lakkhaṇaññū”ti acalavasena.",
  "tika-vin06t:2188_30": "Sace pana bahiupacārasīmāya ṭhito…pe…",
  "tika-vin06t:2188_31": "sampattānaṃ sabbesaṃ pāpuṇātīti yattha katthaci vutthavassānanti adhippāyo “yattha katthaci vutthavassānaṃ",
  "tika-vin06t:2188_32": "sabbesaṃ sampattānaṃ pāpuṇātī”ti kaṅkhāvitaraṇiyaṃ vuttattā.",
  "tika-vin06t:2188_33": "Gimhānaṃ paṭhamadivasato paṭṭhāya vutte pana yasmā anantarātītaṃ hemantaṃ eva vutthā nāma honti,",
  "tika-vin06t:2188_34": "na vassaṃ,",
  "tika-vin06t:2188_35": "tasmā “mātikā āropetabbā”ti vuttaṃ.",
  "tika-vin06t:2188_36": "Ye vā therehi pesitā,",
  "tika-vin06t:2188_37": "tesaṃ pāpuṇātīti kira attho.",
  "tika-vin06t:2189_0": "Cīvarakkhandhakavaṇṇanā niṭṭhitā.",
  "tika-vin06t:2190_0": "9. Campeyyakkhandhakavaṇṇanā",
  "tika-vin06t:2191_0": "Dvenissāraṇādikathāvaṇṇanā",
  "tika-vin06t:2192_0": "395.",
  "tika-vin06t:2192_1": "Appatto nissāraṇanti ettha nissāraṇaṃ nāma kuladūsakānaṃyeva anuññātaṃ,",
  "tika-vin06t:2192_2": "ayaṃ pana kuladūsako na hoti,",
  "tika-vin06t:2192_3": "tasmā “appatto”ti vutto.",
  "tika-vin06t:2192_4": "Yadi evaṃ kathaṃ sunissārito hotīti?",
  "tika-vin06t:2192_5": "Cūḷavagge “ākaṅkhamāno saṅgho pabbājanīyakammaṃ kareyyā”ti vuttattā.",
  "tika-vin06t:2192_6": "“Tassapāpiyasikakammārahassa tassapāpiyasikakammaṃ karontī”ti vacanato cakkaṃ bandhanti ñātabbaṃ.",
  "tika-vin06t:2193_0": "Upālipucchākathāvaṇṇanā",
  "tika-vin06t:2194_0": "400.",
  "tika-vin06t:2194_1": "“Paratoti upālipucchato para”nti likhitaṃ.",
  "tika-vin06t:2194_2": "Dosāritapāḷiyaṃ “ūnavīsativasso na āgato vippannavatthukattā”ti vuttaṃ.",
  "tika-vin06t:2194_3": "Imasmiṃ campeyyakkhandhake adhammakammāniyeva dvidhā katvā pañcāgatānīti veditabbaṃ.",
  "tika-vin06t:2194_4": "Teneva parivāre imasmiṃ khandhake “pañca adhammikānī”ti vuttaṃ.",
  "tika-vin06t:2194_5": "“Andhamūgabadhiro sosārito”ti iminā apabbajitassapi upasampadā ruhatīti siddhaṃ.",
  "tika-vin06t:2195_0": "Campeyyakkhandhakavaṇṇanā niṭṭhitā.",
  "tika-vin06t:2196_0": "10. Kosambakakkhandhakavaṇṇanā",
  "tika-vin06t:2197_0": "Kosambakavivādakathāvaṇṇanā",
  "tika-vin06t:2198_0": "451.",
  "tika-vin06t:2198_1": "Suttantikoti ettha kiñcāpi “vinayadharo mātikādharo”ti vuttaṃ,",
  "tika-vin06t:2198_2": "ubhatovibhaṅgaṃ pana sandhāya vuttaṃ,",
  "tika-vin06t:2198_3": "na khandhakabhāṇako hoti.",
  "tika-vin06t:2198_4": "Āvuso ettha āpattīti vacanaṃ upādāya “so tassā āpattiyā āpattidiṭṭhi hotī”ti vuccati.",
  "tika-vin06t:2198_5": "Pacchā vinayadharo “vatthumhi sati pamāṇaṃ,",
  "tika-vin06t:2198_6": "na paññattiya”nti satiṃ paṭilabhitvā tassā āpattiyā āpattidiṭṭhi ahosi,",
  "tika-vin06t:2198_7": "tena vuttaṃ ante “aññe bhikkhū tassā āpattiyā āpattidiṭṭhino hontī”ti.",
  "tika-vin06t:2199_0": "455. “Yathā mayā ñattī”ti likhanti “paññattā”ti ekavacanattā.",
  "tika-vin06t:2200_0": "Dīghāvuvatthukathāvaṇṇanā",
  "tika-vin06t:2201_0": "458.",
  "tika-vin06t:2201_1": "“Bhūtapubbaṃ,",
  "tika-vin06t:2201_2": "bhikkhave,",
  "tika-vin06t:2201_3": "bārāṇasiyaṃ brahmadatto”ti likhanti.",
  "tika-vin06t:2201_4": "Purāṇapotthakesu “bārāṇasiya”nti natthi,",
  "tika-vin06t:2201_5": "“natthibhāvova sundaro”ti vadanti.",
  "tika-vin06t:2202_0": "Pālileyyakagamanakathāvaṇṇanā",
  "tika-vin06t:2203_0": "467.",
  "tika-vin06t:2203_1": "Rakkhitavanasaṇḍeti saṅgītittherehi suviññeyyaṃ katvā vuttaṃ.",
  "tika-vin06t:2203_2": "“Pālileyyoti gāmo,",
  "tika-vin06t:2203_3": "tassa vasenā”tipi vadanti,",
  "tika-vin06t:2203_4": "taṃ dhammapadaṭṭhakathāya na virujjhati.",
  "tika-vin06t:2204_0": "Aṭṭhārasavatthukathāvaṇṇanā",
  "tika-vin06t:2205_0": "473.",
  "tika-vin06t:2205_1": "Na tveva…pe…",
  "tika-vin06t:2205_2": "paṭibāhitabbanti vadāmīti ettha senāsanārahassa yo senāsanaṃ paṭibāhati,",
  "tika-vin06t:2205_3": "tasseva āpatti dukkaṭassa.",
  "tika-vin06t:2205_4": "“Kalahakārakādīnamettha okāso natthītiādikaṃ saṅghassa katikaṃ vatvā taṃ na paññāpentassa vā ‘ahaṃ buddho’ti",
  "tika-vin06t:2205_5": "pasayha attanā attano paññāpetvā gaṇhantaṃ ‘yuttiyā gaṇhathā’ti vatvā vārentassa vā doso natthi.",
  "tika-vin06t:2205_6": "Idha kalahavūpasamanatthaṃ āgatānaṃ kosambikānampi ‘yathāvuḍḍha’nti avatvā ‘vivitte asati vivittaṃ katvāpi",
  "tika-vin06t:2205_7": "dātabba’nti vuttattā vivittaṃ katvā dentaṃ paṭibāhentasseva āpattīti kira ayamattho pārivāsikādīnaṃ vihārapariyantadāpanena",
  "tika-vin06t:2205_8": "sādhitabbo”ti likhitaṃ.",
  "tika-vin06t:2206_0": "Saṅghasāmaggīkathāvaṇṇanā",
  "tika-vin06t:2207_0": "475.",
  "tika-vin06t:2207_1": "“Atha kho te ukkhittānuvattakā bhikkhū taṃ ukkhittakaṃ bhikkhuṃ osāretvā yena ukkhepakā bhikkhū…pe…",
  "tika-vin06t:2207_2": "tassa vatthussa vūpasamāya saṅghasāmaggiṃ karomā”ti vacanaṃ duviññeyyavinicchayaṃ vinayalakkhaṇakusalassa.",
  "tika-vin06t:2207_3": "Vijjamāne hi kārakasaṅghe itaro saṅgho osārituṃ na labhati.",
  "tika-vin06t:2207_4": "Osārento ce,",
  "tika-vin06t:2207_5": "te bhikkhū kārakasaṅghena samānaladdhikabhāvaṃ pattattā tena samānasaṃvāsakā honti,",
  "tika-vin06t:2207_6": "tato ukkhepakānaṃ chandaṃ aggahetvā osārentānaṃ kammaṃ kuppati,",
  "tika-vin06t:2207_7": "tasmā “tena hi,",
  "tika-vin06t:2207_8": "bhikkhave,",
  "tika-vin06t:2207_9": "taṃ bhikkhuṃ osārethā”ti bhagavato vacanena ukkhittānuvattakā osāresuṃ,",
  "tika-vin06t:2207_10": "udāhu nissīmaṃ gantvā,",
  "tika-vin06t:2207_11": "udāhu itaresaṃ chandaṃ gahetvā osāresuṃ,",
  "tika-vin06t:2207_12": "nanu etesamaññatarenettha bhavitabbaṃ,",
  "tika-vin06t:2207_13": "na ca panetaṃ sabbagaṇṭhipadesu vicāritaṃ.",
  "tika-vin06t:2207_14": "Ayaṃ panettha takko –",
  "tika-vin06t:2208_0": "“Yasmiṃ vatthusmiṃ saṅghena, katakammassa bhikkhuno;",
  "tika-vin06t:2209_0": "Sati tasmiṃ na aññassa, paṭippassambhanaṃ khamaṃ.",
  "tika-vin06t:2210_0": "“Viramante tato doso, api saṅgho akārako;",
  "tika-vin06t:2211_0": "Osāretuṃ alaṃ yasmā, kārako anulomiko”ti.",
  "tika-vin06t:2212_0": "477.",
  "tika-vin06t:2212_1": "“Aṭṭha dūtaṅgāni nāma sotā ca hoti,",
  "tika-vin06t:2212_2": "sāvetā ca uggahetā ca dhāretā ca viññātā ca viññāpetā ca kusalo ca sahitāsahitadassano ca akalahakārako cāti etānī”ti vuttaṃ.",
  "tika-vin06t:2213_0": "Kosambakakkhandhakavaṇṇanā niṭṭhitā.",
  "tika-vin06t:2214_0": "Mahāvaggassa līnatthapakāsanā niṭṭhitā.",
  "tika-vin06t:2215_0": "Namo tassa bhagavato arahato sammāsambuddhassa",
  "tika-vin06t:2216_0": "Cūḷavaggavaṇṇanā",
  "tika-vin06t:2217_0": "1. Kammakkhandhakavaṇṇanā",
  "tika-vin06t:2218_0": "Adhammakammadvādasakakathāvaṇṇanā",
  "tika-vin06t:2219_0": "4.",
  "tika-vin06t:2219_1": "Asammukhā kataṃ hotītiādayo tikā kevalaṃ desanāmattameva.",
  "tika-vin06t:2219_2": "Na hi tīhi eva aṅgehi samodhānehi adhammakammaṃ hoti,",
  "tika-vin06t:2219_3": "ekenapi hoti eva,",
  "tika-vin06t:2219_4": "ayamattho “tiṇṇaṃ,",
  "tika-vin06t:2219_5": "bhikkhave”tiādipāḷiyā sādhetabbo.",
  "tika-vin06t:2219_6": "“Appaṭiññāya kataṃ hotī”ti lajjiṃ sandhāya vuttaṃ.",
  "tika-vin06t:2219_7": "Kaṇhapakkhe “adesanāgāminiyā āpattiyā kataṃ hotī”ti sukkapakkhe “desanāgāminiyā āpattiyā kataṃ hotī”ti idaṃ dvayaṃ parato “tīhi,",
  "tika-vin06t:2219_8": "bhikkhave,",
  "tika-vin06t:2219_9": "aṅgehi samannāgatassa bhikkhuno ākaṅkhamāno saṅgho tajjanīyakammaṃ kareyya.",
  "tika-vin06t:2219_10": "Adhisīle sīlavipanno hotī”ti iminā virujjhati,",
  "tika-vin06t:2219_11": "adesanāgāminiṃ āpanno hi “adhisīle sīlavipanno”ti vuccatīti.",
  "tika-vin06t:2219_12": "Yuttametaṃ,",
  "tika-vin06t:2219_13": "kattu adhippāyo ettha cintetabbo.",
  "tika-vin06t:2219_14": "Etthāha upatissatthero “tajjanīyakammassa hi visesena bhaṇḍanakārakattaṃ aṅga’nti aṭṭhakathāyaṃ vuttaṃ,",
  "tika-vin06t:2219_15": "taṃ pāḷiyā āgatanidānena yujjati,",
  "tika-vin06t:2219_16": "tasmā sabbattikesupi bhaṇḍanaṃ āropetvā bhaṇḍanapaccayā āpannāpattivasena idaṃ kammaṃ kātabbaṃ,",
  "tika-vin06t:2219_17": "tasmā ‘adhisīle sīlavipanno’ti etthāpi pubbabhāge vā aparabhāge vā codanāsāraṇādikāle bhaṇḍanapaccayā āpannāpattivaseneva kāretabbaṃ,",
  "tika-vin06t:2219_18": "na kevalaṃ saṅghādisesapaccayā kātabba”nti.",
  "tika-vin06t:2219_19": "“Adesanāgāminiyā āpattiyāti pārājikāpattiyā’ti ettakamattaṃ vatvā parato ‘adhisīle pārājikasaṅghādisese",
  "tika-vin06t:2219_20": "ajjhācārā’ti porāṇagaṇṭhipade vutta”nti likhitaṃ.",
  "tika-vin06t:2219_21": "“Adhisīle sīlavipanno’ti saṅghādisesaṃ sandhāyā”ti gaṇṭhipade likhitaṃ.",
  "tika-vin06t:2219_22": "Idaṃ porāṇagaṇṭhipade purimavacanena sameti,",
  "tika-vin06t:2219_23": "tasmā tattha pacchimaṃ pārājikapadaṃ atthuddhāravasena vuttaṃ siyā,",
  "tika-vin06t:2219_24": "aṭṭhakathāyañca “adesanāgāminiyāti pārājikāpattiyā vā saṅghādisesāpattiyā vā”ti vuttaṃ,",
  "tika-vin06t:2219_25": "tattha pārājikāpatti atthuddhāravasena vuttā siyā.",
  "tika-vin06t:2219_26": "Yato gaṇṭhipade “adhisīle sīlavipanno’ti saṅghādisesaṃ sandhāyā”ti ettakameva likhitaṃ,",
  "tika-vin06t:2219_27": "tasmā sabbattha gaṇṭhipade sakalena nayena pārājikāpattipaccayā uppannabhaṇḍanahetu na tajjanīyakammaṃ kātabbaṃ payojanābhāvā,",
  "tika-vin06t:2219_28": "saṅghādisesapaccayā kātabbanti ayamattho siddho hoti. Na,",
  "tika-vin06t:2219_29": "sukkapakkhe “desanāgāminiyā āpattiyā kataṃ hotī”ti vacanatoti ce? Na,",
  "tika-vin06t:2219_30": "ekena pariyāyena saṅghādisesassapi desanāgāminivohārasambhavato,",
  "tika-vin06t:2220_0": "Yena kammena santajjanaṃ karīyati,",
  "tika-vin06t:2220_1": "taṃ tajjanīyakammaṃ nāma.",
  "tika-vin06t:2220_2": "Yena kammena nissāya te vatthabbanti nissiyati bhajāpiyati niyasso,",
  "tika-vin06t:2220_3": "taṃ niyasakammaṃ nāma.",
  "tika-vin06t:2220_4": "Yena tato āvāsato,",
  "tika-vin06t:2220_5": "gāmato ca pabbājenti kuladūsakaṃ,",
  "tika-vin06t:2220_6": "taṃ pabbājanīyakammaṃ nāma.",
  "tika-vin06t:2220_7": "Yena kammena akkuṭṭhagahaṭṭhasamaīpameva paṭisāriyati so akkosako pacchā pesiyati,",
  "tika-vin06t:2220_8": "taṃ paṭisāraṇīyakammaṃ nāma.",
  "tika-vin06t:2220_9": "Yena samānasaṃvāsakabhūmito ukkhipiyati.",
  "tika-vin06t:2220_10": "Chaḍḍīyati sātisāro bhikkhusaṅghena,",
  "tika-vin06t:2220_11": "taṃ kammaṃ ukkhepanīyakammaṃ nāmāti veditabbaṃ.",
  "tika-vin06t:2221_0": "11. “Nissāya te vatthabba”nti garunissayaṃ sandhāya vuttaṃ, na itaranti.",
  "tika-vin06t:2222_0": "21.",
  "tika-vin06t:2222_1": "Assajipunabbasukavatthusmiṃ “tesu vibbhantesupi kammaṃ paṭippassambhetuṃ anuññātampi sammāvattantānaṃyevā”ti likhitaṃ.",
  "tika-vin06t:2222_2": "Sammukhā vuttameva gihipaṭisaṃyuttaṃ nāma.",
  "tika-vin06t:2222_3": "Parammukhā vuttaṃ desanaṃ gacchati.",
  "tika-vin06t:2223_0": "41.",
  "tika-vin06t:2223_1": "Khamāpentena “khamāhī”ti vattabbamattameva,",
  "tika-vin06t:2223_2": "na ukkuṭikādisāmīcinā payojananti.",
  "tika-vin06t:2223_3": "Anudūtanti sahāyanti attho.",
  "tika-vin06t:2224_0": "50.",
  "tika-vin06t:2224_1": "Adassaneyeva ukkhepanīyaṃ kātabbaṃ,",
  "tika-vin06t:2224_2": "na aññathā.",
  "tika-vin06t:2224_3": "“Tajjanīyādikaraṇakāle āpattiṃ ropetvā tassā adassane,",
  "tika-vin06t:2224_4": "appaṭikamme vā bhaṇḍanakārakādiaṅgehi kātabba”nti likhitaṃ.",
  "tika-vin06t:2225_0": "Tajjanīyakammādīsu ayaṃ pakiṇṇakavinicchayoti veditabbo.",
  "tika-vin06t:2225_1": "Kiṃ tajjanīyakammaṃ,",
  "tika-vin06t:2225_2": "tajjanīyakammassa kiṃ mūlaṃ,",
  "tika-vin06t:2225_3": "kiṃ vatthu,",
  "tika-vin06t:2225_4": "kiṃ pariyosānaṃ,",
  "tika-vin06t:2225_5": "kasmā “tajjanīyakamma”nti vuccatīti?",
  "tika-vin06t:2225_6": "Kiṃ tajjanīyakammanti vatthusmiṃ sati karaṇasampatti.",
  "tika-vin06t:2225_7": "Tajjanīyakammassa kiṃ mūlanti saṅgho mūlaṃ.",
  "tika-vin06t:2225_8": "Tajjanīyakammassa kiṃ vatthūti kalahajātāpattivatthu.",
  "tika-vin06t:2225_9": "Kiṃ pariyosānanti bhāvanāpariyosānaṃ.",
  "tika-vin06t:2225_10": "Kasmā tajjanīyakammanti vuccatīti saṅgho kalahakārakapuggalaṃ kalahe ca bhede ca bhayaṃ dassetvā khantiyā janeti,",
  "tika-vin06t:2225_11": "upasame janeti,",
  "tika-vin06t:2225_12": "tasmā “tajjanīyakamma”nti vuccati.",
  "tika-vin06t:2225_13": "Kathaṃ tajjanīyakammaṃ kataṃ hoti,",
  "tika-vin06t:2225_14": "kathaṃ akataṃ.",
  "tika-vin06t:2225_15": "Kinti ca tajjanīyakammaṃ kataṃ hoti,",
  "tika-vin06t:2225_16": "kinti ca akataṃ.",
  "tika-vin06t:2225_17": "Kena ca tajjanīyakammaṃ kataṃ hoti,",
  "tika-vin06t:2225_18": "kena ca akataṃ.",
  "tika-vin06t:2225_19": "Kattha ca tajjanīyakammaṃ kataṃ hoti,",
  "tika-vin06t:2225_20": "kattha ca akataṃ.",
  "tika-vin06t:2225_21": "Kāya velāya tajjanīyakammaṃ kataṃ hoti,",
  "tika-vin06t:2225_22": "kāya velāya akataṃ hoti?",
  "tika-vin06t:2225_23": "Kathaṃ tajjanīyakammaṃ kataṃ hotīti samaggena saṅghena ñatticatutthena kammena.",
  "tika-vin06t:2225_24": "Kathaṃ akataṃ hotīti vaggena saṅghena ñatticatutthena kammena.",
  "tika-vin06t:2225_25": "Kinti ca kataṃ hotīti karaṇasampattiyā.",
  "tika-vin06t:2225_26": "Kinti ca akataṃ hotīti karaṇavipattiyā.",
  "tika-vin06t:2225_27": "Kena ca kataṃ hotīti saṅghena.",
  "tika-vin06t:2225_28": "Kena ca akataṃ hotīti gaṇena puggalena.",
  "tika-vin06t:2225_29": "Kattha ca kataṃ hotīti yassa puggalassa saṅgho tajjanīyakammaṃ karoti,",
  "tika-vin06t:2225_30": "tassa puggalassa sammukhībhūte.",
  "tika-vin06t:2225_31": "Kattha ca akataṃ hotīti yassa puggalassa saṅgho tajjanīyakammaṃ karoti,",
  "tika-vin06t:2225_32": "tassa puggalassa asammukhībhūte.",
  "tika-vin06t:2225_33": "Kāya velāya kataṃ hotīti yadā kalahajātāpatti saṃvijjati.",
  "tika-vin06t:2225_34": "Kāya velāya akataṃ hotīti yadā kalahajātāpatti na saṃvijjati.",
  "tika-vin06t:2225_35": "Katihākārehi tajjanīyakammassa pattakallaṃ hoti,",
  "tika-vin06t:2225_36": "katihākārehi apattakallaṃ?",
  "tika-vin06t:2225_37": "Sattahākārehi tajjanīyakammassa pattakallaṃ hoti,",
  "tika-vin06t:2225_38": "sattahākārehi apattakallaṃ.",
  "tika-vin06t:2225_39": "Katamehi sattahākārehi pattakallaṃ,",
  "tika-vin06t:2225_40": "katamehi sattahākārehi apattakallaṃ hoti?",
  "tika-vin06t:2225_41": "Kalahajātāpatti na saṃvijjati,",
  "tika-vin06t:2225_42": "so vā puggalo asammukhībhūto hoti,",
  "tika-vin06t:2225_43": "saṅgho vā vaggo hoti,",
  "tika-vin06t:2225_44": "asaṃvāsiko vā puggalo tassaṃ parisāyaṃ saṃvijjati,",
  "tika-vin06t:2225_45": "acodito vā hoti asārito vā,",
  "tika-vin06t:2225_46": "āpattiṃ vā anāropito.",
  "tika-vin06t:2225_47": "Imehi sattahākārehi tajjanīyakammassa apattakallaṃ hoti,",
  "tika-vin06t:2225_48": "itarehi sattahākārehi pattakallaṃ hoti.",
  "tika-vin06t:2225_49": "Evaṃ sesakammesūti.",
  "tika-vin06t:2226_0": "Kammakkhandhakavaṇṇanā niṭṭhitā.",
  "tika-vin06t:2227_0": "2. Pārivāsikakkhandhakavaṇṇanā",
  "tika-vin06t:2228_0": "Pārivāsikavattakathāvaṇṇanā",
  "tika-vin06t:2229_0": "75.",
  "tika-vin06t:2229_1": "Pārivāsikakkhandhake “mā maṃ gāmappavesanaṃ āpucchathāti vutte anāpucchāpi gāmaṃ pavisituṃ vaṭṭatī”ti vadanti.",
  "tika-vin06t:2229_2": "Saṅgho attano pattaṭṭhāne gahetuṃ vaṭṭati.",
  "tika-vin06t:2229_3": "Oṇojanaṃ nāma vissajjanaṃ.",
  "tika-vin06t:2229_4": "“Taṃ pana pārivāsikena pāpitassa attanā sampaṭicchitasseva punadivasādiatthāya vissajjanaṃ kātabbaṃ,",
  "tika-vin06t:2229_5": "asampaṭicchitvāyeva ce vissajjeti,",
  "tika-vin06t:2229_6": "na labhatī”ti vuttaṃ.",
  "tika-vin06t:2230_0": "76.",
  "tika-vin06t:2230_1": "Pakatiyāva nissayoti ettha “antevāsikānaṃ ālayasabbhāve yāva vassūpanāyikadivaso,",
  "tika-vin06t:2230_2": "tāva kappati,",
  "tika-vin06t:2230_3": "tassa ālayassa sabbhāve nissayo na paṭippassambhatīti ce?",
  "tika-vin06t:2230_4": "Na vaṭṭati.",
  "tika-vin06t:2230_5": "Tattha idāni khamāpeyyāmītiādinā vaṭṭatī”ti vuttaṃ.",
  "tika-vin06t:2230_6": "Tattha ekantena vissaṭṭhattā,",
  "tika-vin06t:2230_7": "idha pana ekanteneva dvinnampi samabhāvo icchitabbo evāti eke.",
  "tika-vin06t:2230_8": "Paṭibalassa vā bhikkhussāti ettha “laddhasammutikena āṇattopi garudhammehi,",
  "tika-vin06t:2230_9": "aññehi vā ovadituṃ na labhatī”ti likhitaṃ.",
  "tika-vin06t:2230_10": "Tato vā pāpiṭṭhatarāti ettha “asañcicca āpannasañcarittato sukkavissaṭṭhi pāpiṭṭhatarāti ayampi nayo yojetabbo”ti vuttaṃ.",
  "tika-vin06t:2230_11": "Paccayanti vassāvāsikaṃ.",
  "tika-vin06t:2230_12": "Senāsanaṃ na labhati seyyapariyantabhāgitāya.",
  "tika-vin06t:2230_13": "“Uddesādīni dātumpi na labhatī”ti vadanti.",
  "tika-vin06t:2230_14": "“Sace dve pārivāsikā gataṭṭhāne aññamaññaṃ passanti,",
  "tika-vin06t:2230_15": "ubhohipi aññamaññassa ārocetabbaṃ avisesena ‘āgantukena ārocetabbaṃ,",
  "tika-vin06t:2230_16": "āgantukassa ārocetabba’nti vuttattā”ti vuttaṃ.",
  "tika-vin06t:2230_17": "Aññavihāragatenāpi tattha pubbe ārocitassa punārocanakiccaṃ natthi.",
  "tika-vin06t:2230_18": "“Anikkhittavattassa bahi ārocitassa yathā puna vihāre ārocanakiccaṃ natthi,",
  "tika-vin06t:2230_19": "evaṃ ‘āgantukasodhanatthaṃ uposathadivase ārocetabba’nti vacanañhettha sādhaka”nti vadanti.",
  "tika-vin06t:2231_0": "81.",
  "tika-vin06t:2231_1": "Ekacchanne nisinnassāpi ratticchedadukkaṭāpattiyo hontīti eke.",
  "tika-vin06t:2231_2": "Avisesenāti pārivāsikassa ukkhittakassāti imaṃ bhedaṃ akatvā.",
  "tika-vin06t:2231_3": "“Tadahupasampannepi pakatatte”ti vacanato anupasampannehi vasituṃ vaṭṭati.",
  "tika-vin06t:2231_4": "“Samavassāti etena apacchā apurimaṃ nipajjane dvinnampi vattabhedāpattibhāvaṃ dīpetī”ti likhitaṃ.",
  "tika-vin06t:2232_0": "Pārivāsikavattakathāvaṇṇanā niṭṭhitā.",
  "tika-vin06t:2233_0": "Mūlāyapaṭikassanārahavattakathāvaṇṇanā",
  "tika-vin06t:2234_0": "86.",
  "tika-vin06t:2234_1": "Attano attano navakataranti pārivāsikādinavakataraṃ.",
  "tika-vin06t:2234_2": "Paṭhamaṃ saṅghamajjhe parivāsaṃ gahetvā nikkhittavattena puna ekassapi santike samādiyituṃ,",
  "tika-vin06t:2234_3": "nikkhipituñca vaṭṭati.",
  "tika-vin06t:2234_4": "Mānatte pana nikkhipituṃ vaṭṭati.",
  "tika-vin06t:2234_5": "Ūne gaṇe caraṇadosattā na gahetunti eke.",
  "tika-vin06t:2234_6": "Paṭhamaṃ ādinnavattaṃ ekassa santike yathā nikkhipituṃ vaṭṭati,",
  "tika-vin06t:2234_7": "tathā samādiyitumpi vaṭṭatīti porāṇagaṇṭhipade.",
  "tika-vin06t:2235_0": "Pārivāsikakkhandhakavaṇṇanā niṭṭhitā.",
  "tika-vin06t:2236_0": "3. Samuccayakkhandhakavaṇṇanā",
  "tika-vin06t:2237_0": "Sukkavissaṭṭhikathāvaṇṇanā",
  "tika-vin06t:2238_0": "97.",
  "tika-vin06t:2238_1": "“Vedayāmīti jānāmi,",
  "tika-vin06t:2238_2": "cittena sampaṭicchitvā sukhaṃ anubhavāmi,",
  "tika-vin06t:2238_3": "na tappaccayā ahaṃ dukkhitoti adhippāyo”ti likhitaṃ.",
  "tika-vin06t:2238_4": "Yassa māḷake nārocitaṃ,",
  "tika-vin06t:2238_5": "tassa ārocetvā nikkhipitabbaṃ.",
  "tika-vin06t:2238_6": "Yassa ārocitaṃ,",
  "tika-vin06t:2238_7": "tassa puna ārocanakiccaṃ natthi,",
  "tika-vin06t:2238_8": "kevalaṃ nikkhipitabbameva.",
  "tika-vin06t:2238_9": "Vattaṃ nikkhipitvā vasantassa upacārasīmāgatānaṃ sabbesaṃ ārocanakiccaṃ natthi.",
  "tika-vin06t:2238_10": "Diṭṭharūpānaṃ sutasaddānaṃ ārocetabbaṃ,",
  "tika-vin06t:2238_11": "adiṭṭhaassutānampi antodvādasahatthagatānaṃ ārocetabbaṃ.",
  "tika-vin06t:2238_12": "“Idaṃ vattaṃ nikkhipitvā vasantassa lakkhaṇa”nti vuttaṃ.",
  "tika-vin06t:2238_13": "“Parikkhittassa vihārassa parikkhepato’tiādi kiñcāpi pāḷiyaṃ natthi,",
  "tika-vin06t:2238_14": "atha kho aṭṭhakathācariyānaṃ vacanena tathā eva paṭipajjitabba”nti ca vuttaṃ.",
  "tika-vin06t:2238_15": "“Atthibhāvaṃ sallakkhetvāti dvādasahatthe upacāre sallakkhetvā,",
  "tika-vin06t:2238_16": "anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ veditabba”nti ca vuttaṃ.",
  "tika-vin06t:2238_17": "“Nikkhipantena ārocetvā nikkhipitabbaṃ,",
  "tika-vin06t:2238_18": "payojanaṃ atthī”ti ca vuttaṃ,",
  "tika-vin06t:2238_19": "na pana taṃ payojanaṃ dassitaṃ.",
  "tika-vin06t:2238_20": "Ciṇṇamānatto bhikkhu abbhetabboti ciṇṇamānattassa ca abbhānārahassa ca ninnānākāraṇattā aññathā “abbhānāraho abbhetabbo”ti vattabbaṃ siyā.",
  "tika-vin06t:2238_21": "Ukkhepanīyakammakatopi attano laddhiggahaṇavasena sabhāgabhikkhumhi sati tassa anārocāpetuṃ na labhati.",
  "tika-vin06t:2239_0": "Parivāsakathāvaṇṇanā",
  "tika-vin06t:2240_0": "102.",
  "tika-vin06t:2240_1": "“Anantarāyikassa pana antarāyikasaññāya chādayato acchannāvā”ti pāṭho.",
  "tika-vin06t:2240_2": "Averibhāvena sabhāgo averisabhāgo.",
  "tika-vin06t:2240_3": "“Sabhāgasaṅghādisesaṃ āpannassa pana santike āvi kātuṃ na vaṭṭatī”ti pasaṅgato idheva pakāsitaṃ.",
  "tika-vin06t:2240_4": "Lahukesu paṭikkhepo natthi.",
  "tika-vin06t:2240_5": "Tattha ñattiyā āvi katvā uposathaṃ kātuṃ anuññātattā lahukasabhāgaṃ āvi kātuṃ vaṭṭatīti.",
  "tika-vin06t:2240_6": "Sabhāgasaṅghādisesaṃ pana ñattiyā ārocanaṃ na vaṭṭatīti kira.",
  "tika-vin06t:2240_7": "“Tassa santike taṃ āpattiṃ paṭikarissatī’ti vuttattā lahukassevāyamanuññātā.",
  "tika-vin06t:2240_8": "Na hi sakkā suddhassa ekassa santike saṅghādisesassa paṭikaraṇaṃ kātu”nti likhitaṃ.",
  "tika-vin06t:2240_9": "Lahukesupi sabhāgaṃ āvi kātuṃ na vaṭṭatīti,",
  "tika-vin06t:2240_10": "tasmā eva hi ñattiyā āvikaraṇaṃ anuññātaṃ,",
  "tika-vin06t:2240_11": "itarathā taṃ niratthakaṃ siyā.",
  "tika-vin06t:2240_12": "Aññamaññārocanassa vaṭṭati,",
  "tika-vin06t:2240_13": "tato na vaṭṭatīti dīpanatthameva ñattiyā āvikaraṇamanuññātaṃ,",
  "tika-vin06t:2240_14": "teneva idha “sabhāgasaṅghādisesaṃ āpannassā”tiādi vuttaṃ.",
  "tika-vin06t:2240_15": "Ayamattho “ettāvatā te dve nirāpattikā honti,",
  "tika-vin06t:2240_16": "tesaṃ santike sesehi sabhāgāpattiyo desetabbā”ti vacanena kaṅkhāvitaraṇiyaṃ pakāsitova.",
  "tika-vin06t:2240_17": "Saṅghādisesaṃ pana ñattiyā ārocetvā uposathaṃ kātuṃ vaṭṭati.",
  "tika-vin06t:2240_18": "Tassā ñattiyā ayamattho yadā suddhaṃ bhikkhuṃ passissati,",
  "tika-vin06t:2240_19": "tassa santike ārocanavasena paṭikarissati.",
  "tika-vin06t:2240_20": "Evaṃ paṭikate “na ca,",
  "tika-vin06t:2240_21": "bhikkhave,",
  "tika-vin06t:2240_22": "sāpattikena pātimokkhaṃ sotabbaṃ,",
  "tika-vin06t:2240_23": "yo suṇeyya,",
  "tika-vin06t:2240_24": "āpatti dukkaṭassā”ti vuttāpattito mokkho hotīti,",
  "tika-vin06t:2240_25": "tasmā “garukaṃ vā hotu lahukaṃ vā,",
  "tika-vin06t:2240_26": "ñattiyā āvi kātuṃ vaṭṭatī”ti vuttaṃ,",
  "tika-vin06t:2240_27": "ubhosu nayesu yuttataraṃ gahetabbaṃ.",
  "tika-vin06t:2241_0": "Nāmañceva āpatti cāti “tena tena vītikkamenāpannāpatti āpatti.",
  "tika-vin06t:2241_1": "Nāmanti tassā āpattiyā nāma”nti likhitaṃ.",
  "tika-vin06t:2241_2": "Ārocetvā nikkhipitabbanti ettha ārocanaṃ vattabhedadukkaṭapaaharaṇappayojananti veditabbaṃ.",
  "tika-vin06t:2241_3": "Akāraṇametanti “sambahulā saṅghādisesā āpattiyo āpajji”nti vutte vuṭṭhānato.",
  "tika-vin06t:2242_0": "Dasasataṃ rattisatanti dasasataṃ āpattiyo rattisataṃ chādetvāti yojetabbaṃ.",
  "tika-vin06t:2242_1": "Agghasamodhāno nāma sabhāgavatthukāyo sambahulā āpattiyo āpannassa bahurattiṃ paṭicchāditāpattiyaṃ nikkhipitvā dātabbo,",
  "tika-vin06t:2242_2": "itaro nānāvatthukānaṃ vasenāti ayametesaṃ visesoti.",
  "tika-vin06t:2243_0": "Parivāsakathāvaṇṇanā niṭṭhitā.",
  "tika-vin06t:2244_0": "“Gāmassāti na vutta”nti vacanato kira gāmūpacārepi vaṭṭatīti adhippāyoti likhitaṃ.",
  "tika-vin06t:2244_1": "Vuttañca “ayaṃ pana viseso”ti.",
  "tika-vin06t:2244_2": "“Ettha aṭṭhakathācariyāva pamāṇaṃ.",
  "tika-vin06t:2244_3": "Yuttaṃ na dissatī”ti likhitaṃ.",
  "tika-vin06t:2244_4": "Anugaṇṭhipade pana “ayaṃ pana viseso,",
  "tika-vin06t:2244_5": "āgantukassa…pe…",
  "tika-vin06t:2244_6": "okkamitvā gacchati,",
  "tika-vin06t:2244_7": "ratticchedo hotiyevā”ti vacane heṭṭhā “antoaruṇe eva nikkhamitvā gāmūpacārato dve leḍḍupāte atikkamitvā”tiādinā nayena garuṃ katvā vacanato,",
  "tika-vin06t:2244_8": "bhikkhunīnaṃ garukavaseneva tattha tattha sikkhāpadānaṃ paññattattā ca tadanurūpavaseneva aṭṭhakathācariyena",
  "tika-vin06t:2244_9": "bhikkhunīnaṃ garuṃ katvā mānattacaraṇavidhidassanatthaṃ “yattakā purebhattaṃ vā”tiādi vuttaṃ.",
  "tika-vin06t:2244_10": "Kurundiādīsu vuttavacanena karontassapi doso natthīti dassetuṃ kevalaṃ lakkhaṇamattameva vuttaṃ,",
  "tika-vin06t:2244_11": "tadubhayampi tena tena pariyāyena yujjati,",
  "tika-vin06t:2244_12": "vinicchaye patte lakkhaṇe eva ṭhātabbato kurundiādīsu vuttavacanaṃ pacchā vuttaṃ.",
  "tika-vin06t:2244_13": "Payogo pana purimova.",
  "tika-vin06t:2244_14": "Yathā cettha,",
  "tika-vin06t:2244_15": "tathā sace kāci bhikkhunī dve leḍḍupāte anatikkamitvā aruṇaṃ uṭṭhapeti,",
  "tika-vin06t:2244_16": "doso natthi,",
  "tika-vin06t:2244_17": "tathāpi sabbaṭṭhakathāsu vuttattā “purimameva āciṇṇa”nti vuttaṃ.",
  "tika-vin06t:2244_18": "Parivāsavattādīnanti “parivāsanissayapaṭippassaddhiādīnaṃ upacārasīmāya paricchinnattā bhikkhunupassayassa upacārasīmāva gahetabbā,",
  "tika-vin06t:2244_19": "na gāmo”ti likhitaṃ.",
  "tika-vin06t:2244_20": "“Tasmiṃ gāme bhikkhācāro sampajjatī’tiādi pavāritavasena vuttaṃ.",
  "tika-vin06t:2244_21": "Na hi tattha antogāme vihāro atthī”ti ca likhitaṃ,",
  "tika-vin06t:2244_22": "“tampi tena pariyāyena yujjati,",
  "tika-vin06t:2244_23": "na atthato”ti ca.",
  "tika-vin06t:2245_0": "Paṭicchannaparivāsādikathāvaṇṇanā",
  "tika-vin06t:2246_0": "108.",
  "tika-vin06t:2246_1": "“Visuṃ mānatthaṃ caritabbanti mūlāya paṭikassanaṃ akatvā visuṃ kammavācāyā”ti ca likhitaṃ.",
  "tika-vin06t:2246_2": "“Saṅghādisesāpattī”ti vuttattā ekova,",
  "tika-vin06t:2246_3": "ekavatthumhi āpannā saṅghādisesā thullaccayadukkaṭamissakā nāma.",
  "tika-vin06t:2246_4": "Makkhadhammo nāma chādetukāmatā.",
  "tika-vin06t:2247_0": "143. Dhammatāti dhammatāya, tathātāyāti attho “alajjitā”ti ettha viya.",
  "tika-vin06t:2248_0": "148.",
  "tika-vin06t:2248_1": "Purimaṃ upādāya dve māsā parivasitabbāti ettha “parivasitadivasāpi gaṇanūpagā hontī”ti likhitaṃ.",
  "tika-vin06t:2249_0": "184.",
  "tika-vin06t:2249_1": "Tasmiṃ bhūmiyanti tassaṃ bhūmiyaṃ.",
  "tika-vin06t:2249_2": "Sambahulā saṅghādisesā āpattiyo āpajjati parimāṇampītiādi jātivasenekavacanaṃ.",
  "tika-vin06t:2250_0": "Samuccayakkhandhakavaṇṇanā niṭṭhitā.",
  "tika-vin06t:2251_0": "4. Samathakkhandhakavaṇṇanā",
  "tika-vin06t:2252_0": "Sammukhāvinayakathāvaṇṇanā",
  "tika-vin06t:2253_0": "186- 187.",
  "tika-vin06t:2253_1": "Yattha yattha kammavācāya “aya”nti vā “ime”ti vā sammukhāniddesaniyamo atthi,",
  "tika-vin06t:2253_2": "sabbaṃ taṃ kammaṃ sammukhākaraṇīyameva,",
  "tika-vin06t:2253_3": "na kevalaṃ tajjanīyādipañcavidhameva.",
  "tika-vin06t:2253_4": "Pañcavidhasseva pana uddharitvā dassanaṃ kammakkhandhake tāva tasseva pāḷiāruḷhattā,",
  "tika-vin06t:2253_5": "catuvīsatiyā pārājikesu vijjamānesu pārājikakaṇḍe āgatānaṃyeva catunnaṃ uddharitvā dassanaṃ viyāti veditabbaṃ.",
  "tika-vin06t:2253_6": "Tattha “puggalassa sammukhatā hatthapāsūpagamanamevā”ti vuttaṃ,",
  "tika-vin06t:2253_7": "taṃ kāraṇaṃ sammukhākaraṇīyassapi sammukhāniddesaniyamābhāvato.",
  "tika-vin06t:2253_8": "Kāmaṃ ayamattho kammakkhandhakeyeva “tīhi,",
  "tika-vin06t:2253_9": "bhikkhave,",
  "tika-vin06t:2253_10": "aṅgehi samannāgataṃ tajjanīyakammaṃ adhammakammañca hoti…pe…",
  "tika-vin06t:2253_11": "asammukhākataṃ hotī”ti vacaneneva siddho,",
  "tika-vin06t:2253_12": "tattha pana āpatti na dassitā.",
  "tika-vin06t:2253_13": "Idha “yo kareyya,",
  "tika-vin06t:2253_14": "āpatti dukkaṭassā”ti tattha bhavitabbāpattidassanatthaṃ idaṃ āraddhanti veditabbaṃ.",
  "tika-vin06t:2253_15": "“Sammukhāvinayapatirūpakena vūpasantampi sammukhāvinayeneva vūpasantagaṇanaṃ gacchatīti dassetuṃ ‘adhammavādī puggalo’tiādi āraddha”nti vuttaṃ,",
  "tika-vin06t:2253_16": "likhitañca.",
  "tika-vin06t:2253_17": "Evaṃ vūpasantaṃ sammukhāvinayapatirūpakena vūpasantaṃ nāma hoti,",
  "tika-vin06t:2253_18": "na sammukhāvinayena ca aññena kenacīti dassetuṃ idamāraddhanti ācariyo.",
  "tika-vin06t:2254_0": "Sativinayakathāvaṇṇanā",
  "tika-vin06t:2255_0": "195.",
  "tika-vin06t:2255_1": "Dabbassa kammavācāya “saṅgho imaṃ āyasmantaṃ dabba”nti sammukhāniddeso natthi,",
  "tika-vin06t:2255_2": "tathāpi “paṭhamaṃ dabbo yācitabbo”ti vacanena sammukhākaraṇīyatā tassa siddhā.",
  "tika-vin06t:2255_3": "Tathā aññatthāpi yathāsambhavaṃ leso veditabbo.",
  "tika-vin06t:2255_4": "Sativepullappattassa dātabbo vinayo sativinayo.",
  "tika-vin06t:2256_0": "Amūḷhavinayakathāvaṇṇanā",
  "tika-vin06t:2257_0": "196- 7.",
  "tika-vin06t:2257_1": "“Yassa ummattakassa taṃtaṃvītikkamato anāpatti,",
  "tika-vin06t:2257_2": "tādisasseva amūḷhavinayaṃ dātuṃ vaṭṭatīti amūḷhassa kattabbavinayo amūḷhavinayo”ti likhitaṃ,",
  "tika-vin06t:2257_3": "taṃ yuttaṃ “saṅgho gaggassa bhikkhuno amūḷhassa amūḷhavinayaṃ detī”ti vacanato.",
  "tika-vin06t:2257_4": "“Tīṇimāni,",
  "tika-vin06t:2257_5": "bhikkhave,",
  "tika-vin06t:2257_6": "adhammikāni amūḷhavinayassa dānānī”ti imassa vibhaṅge “na sarāmī”ti vacanaṃ vītikkamakālaṃ sandhāya tassa vibhaṅgassa pavattattā.",
  "tika-vin06t:2257_7": "Amūḷhavinayadānakāle panassa amūḷhatā vinicchitabbā.",
  "tika-vin06t:2258_0": "Paṭiññātakaraṇakathāvaṇṇanā",
  "tika-vin06t:2259_0": "200.",
  "tika-vin06t:2259_1": "“Appaṭiññāya bhikkhūnaṃ kammāni karontī”ti ārabhantassa kāraṇaṃ vuttameva.",
  "tika-vin06t:2259_2": "Paṭiññātena karaṇaṃ paṭiññātakaraṇaṃ.",
  "tika-vin06t:2260_0": "Tassapāpiyasikākathāvaṇṇanā",
  "tika-vin06t:2261_0": "207. “Tīhi,",
  "tika-vin06t:2261_1": "bhikkhave,",
  "tika-vin06t:2261_2": "aṅgehi samannāgataṃ tassapāpiyasikākamma”nti ārabhitvā pañca aṅgāni dassetvā pāḷi gatā,",
  "tika-vin06t:2261_3": "“sā peyyālena saṅkhipitvā gatāti ñātabba”nti likhitaṃ.",
  "tika-vin06t:2261_4": "Tathā sukkapakkhepi.",
  "tika-vin06t:2262_0": "Tiṇavatthārakādikathāvaṇṇanā",
  "tika-vin06t:2263_0": "214.",
  "tika-vin06t:2263_1": "“Sabbeheva ekajjhaṃ sannipatitabba”nti chandadānassa paṭikkhittattā pavāraṇakkhandhakaṭṭhakathāyañca “bhinnassa hi saṅghassa samaggakaraṇakāle,",
  "tika-vin06t:2263_2": "tiṇavatthārakasamathe,",
  "tika-vin06t:2263_3": "imasmiñca pavāraṇasaṅgaheti imesu tīsu ṭhānesu chandaṃ dātuṃ na vaṭṭatī”ti vuttattā idha āgantvā vā chandaṃ",
  "tika-vin06t:2263_4": "datvā pariveṇādīsu nisinnāti idaṃ virujjhati viya khāyatīti ce?",
  "tika-vin06t:2263_5": "Na khāyati adhippāyaññūnaṃ.",
  "tika-vin06t:2263_6": "Ayañhettha adhippāyo –",
  "tika-vin06t:2263_7": "visujjhitukāmehi sabbeheva sannipatitabbaṃ,",
  "tika-vin06t:2263_8": "asannipatitassa natthi suddhi chandadāyakassa.",
  "tika-vin06t:2263_9": "Kevalaṃ taṃ kammaṃ sannipatitānaṃ sampajjati.",
  "tika-vin06t:2263_10": "Aṭṭhakathāyaṃ visujjhitukāmānaṃ chandaṃ dātuṃ na vaṭṭatīti adhippāyo.",
  "tika-vin06t:2263_11": "Itarathā pāḷiyā ca virujjhati.",
  "tika-vin06t:2263_12": "“Ṭhapetvā ye na tattha hotī”ti hi ayaṃ pāḷi sannipātaṃ āgantvā chandaṃ datvā ṭhitānaṃ atthitaṃ dīpeti.",
  "tika-vin06t:2263_13": "Nissīmagate sandhāya vuttaṃ siyāti ce?",
  "tika-vin06t:2263_14": "Nissīmagate ṭhapetvā idha kiṃ,",
  "tika-vin06t:2263_15": "tasmā yo sāmaggīuposathe chandaṃ datvā tiṭṭhati ce,",
  "tika-vin06t:2263_16": "nānāsaṃvāsakabhūmiyaṃyeva tiṭṭhati,",
  "tika-vin06t:2263_17": "tassa chandadāyakassa pavāraṇasaṅgahopi natthi.",
  "tika-vin06t:2263_18": "Yo ca tiṇavatthārakakamme nāgacchati,",
  "tika-vin06t:2263_19": "so tāhi āpattīhi na sujjhatīti veditabbaṃ.",
  "tika-vin06t:2263_20": "Yassa etaṃ na ruccati,",
  "tika-vin06t:2263_21": "tassa parivāre vuttaparisato kammavipattilakkhaṇaṃ virujjhati,",
  "tika-vin06t:2263_22": "tattha hi kevalaṃ chandārahānaṃ chando anāhaṭo hoti sace,",
  "tika-vin06t:2263_23": "akataṃ tabbiparītena sampattidīpanatoti vuttaṃ hoti.",
  "tika-vin06t:2263_24": "Tathā pattakallalakkhaṇampi virujjhati.",
  "tika-vin06t:2263_25": "Tesu tīsu ṭhānesu kammappattāyeva sabbe,",
  "tika-vin06t:2263_26": "na tattha chandāraho atthīti ce? Na,",
  "tika-vin06t:2263_27": "catuvaggādikaraṇavibhājane avisesetvā chandārahassa āgatattā,",
  "tika-vin06t:2263_28": "taṃ sāmaññato vuttaṃ.",
  "tika-vin06t:2263_29": "Idañca āveṇikalakkhaṇaṃ,",
  "tika-vin06t:2263_30": "teneva satipi diṭṭhāvikamme idaṃ paṭikuṭṭhakataṃ na hotīti ce? Na,",
  "tika-vin06t:2263_31": "nānattasabhāvato.",
  "tika-vin06t:2263_32": "Idha hi ye pana “na metaṃ khamatī’ti aññamaññaṃ diṭṭhāvikammaṃ karontī”ti vacanato na saṅghassa diṭṭhāvikammaṃ kataṃ.",
  "tika-vin06t:2263_33": "Tasmiṃ sati paṭikuṭṭhakatameva hoti.",
  "tika-vin06t:2263_34": "Aññathā pubbabhāgā tā ñattiyo niratthikā siyuṃ,",
  "tika-vin06t:2263_35": "na ca parivāraṭṭhakathāyaṃ chandārahādhikāre nayo dinno.",
  "tika-vin06t:2263_36": "Pavāraṇakkhandhakaṭṭhakathāyaṃ “tīsu ṭhānesu chandaṃ dātuṃ na vaṭṭatī”ti vuttattā virujjhatīti ce? Na,",
  "tika-vin06t:2263_37": "aṭṭhakathāya pamāṇabhāve sati “idha chandaṃ datvā pariveṇādīsu nisinnā”tiādi vacane suddhikāmato eva gahite sabbaṃ na virujjhatīti eke.",
  "tika-vin06t:2263_38": "“Āgantvā vā chandaṃ datvā pariveṇādīsu nisinnā,",
  "tika-vin06t:2263_39": "te āpattīhi na vuṭṭhahantī”ti idaṃ na vattabbaṃ. Kasmā?",
  "tika-vin06t:2263_40": "Heṭṭhā “sabbeheva ekajjhaṃ sannipatitabba”nti chandadānassa paṭikkhepavacanato aṭṭhakathāyaṃ “tīsu ṭhānesu chandaṃ dātuṃ na vaṭṭatī”ti vuttattā,",
  "tika-vin06t:2263_41": "andhakaṭṭhakathāyampi tatheva vuttattā cāti? Na,",
  "tika-vin06t:2263_42": "ekajjhameva kamme karīyamāne yo idha “suṇātu me, bhante, saṅgho,",
  "tika-vin06t:2263_43": "amhākaṃ…pe…",
  "tika-vin06t:2263_44": "gihipaṭisaṃyutta”nti sādhāraṇañattiṃ ṭhapetvā puna “suṇantu me,",
  "tika-vin06t:2263_45": "āyasmantā”tiādinā asādhāraṇañattiyo ṭhapetvā “suṇātu me,",
  "tika-vin06t:2263_46": "bhante saṅgho,",
  "tika-vin06t:2263_47": "amhākaṃ…pe…",
  "tika-vin06t:2263_48": "evametaṃ dhārayāmī”ti ekatopakkhikānaṃ sandhiyā katāya tadanantare kenaci karaṇīyena chandaṃ datvā gacchati,",
  "tika-vin06t:2263_49": "tassa āpattīhi vuṭṭhānaṃ natthi.",
  "tika-vin06t:2263_50": "Aparesampi ekatopakkhikānaṃ abbhantare ṭhitattā vibhūtattā karaṇassa ayamatthova vutto.",
  "tika-vin06t:2263_51": "Sādhāraṇavasena dutiyāya ñattiyā ṭhapitāya ye tasmiṃ khaṇe ñattidutiyakammavācāsu anāraddhāsu,",
  "tika-vin06t:2263_52": "apariyositāsu vā chandaṃ datvā gacchanti,",
  "tika-vin06t:2263_53": "tesampi na vuṭṭhāti eva.",
  "tika-vin06t:2263_54": "Ye na tattha hontīti padassa ca ye vuttappakārena nayena tattha na hontīti attho gahetabbo.",
  "tika-vin06t:2263_55": "Vuttappakāratthadīpanatthañca aṭṭhakathāyaṃ “chandaṃ datvā pariveṇādīsu nisinnā”ti idameva avatvā “ye",
  "tika-vin06t:2263_56": "pana tehi vā saddhiṃ āpattiṃ āpajjitvāpi tattha anāgatā,",
  "tika-vin06t:2263_57": "āgantvā vā chandaṃ datvā pariveṇādīsu nisinnā”ti vuttaṃ,",
  "tika-vin06t:2263_58": "evaṃ pubbenāparaṃ sandhīyati.",
  "tika-vin06t:2263_59": "“Pāḷiyā ca tattha diṭṭhāvikammena kammassa akuppatā veditabbā”ti vuttaṃ.",
  "tika-vin06t:2264_0": "Adhikaraṇakathāvaṇṇanā",
  "tika-vin06t:2265_0": "220.",
  "tika-vin06t:2265_1": "Cittuppādo vivādo.",
  "tika-vin06t:2265_2": "Vivādasaddopi kāraṇūpacārena kusalādisaṅkhyaṃ gacchati.",
  "tika-vin06t:2265_3": "Taṃ sandhāya “samathehi ca adhikaraṇīyatāya adhikaraṇa”nti vuttaṃ.",
  "tika-vin06t:2265_4": "Atha vā vivādahetubhūtassa cittuppādassa vūpasamena sambhavassa saddassapi vūpasamo hotīti cittuppādassapi",
  "tika-vin06t:2265_5": "samathehi adhikaraṇīyatā pariyāyo sambhavati.",
  "tika-vin06t:2265_6": "“Kusalacittā vivadantī”ti vuttavivādepi “vipaccatāya vohāro”ti vuttaṃ,",
  "tika-vin06t:2265_7": "na vuttavacanahetuvasenāti veditabbaṃ.",
  "tika-vin06t:2266_0": "222.",
  "tika-vin06t:2266_1": "“Āpattiñhi āpajjanto kusalacitto vā”ti vacanato kusalampi siyāti ce?",
  "tika-vin06t:2266_2": "Na taṃ āpattādhikaraṇaṃ sandhāya vuttaṃ,",
  "tika-vin06t:2266_3": "yo āpattiṃ āpajjati,",
  "tika-vin06t:2266_4": "so tīsu cittesu aññataracittasamaṅgī hutvā āpajjatīti dassanatthaṃ “yaṃ kusalacitto āpajjatī”tiādi vuttaṃ.",
  "tika-vin06t:2266_5": "Yo “paññattimattaṃ āpattādhikaraṇa”nti vadeyya,",
  "tika-vin06t:2266_6": "tassa akusalādibhāvopi āpattādhikaraṇassa na yujjateva vivādādhikaraṇādīnaṃ viyāti ce? Na,",
  "tika-vin06t:2266_7": "“natthāpattādhikaraṇaṃ kusala”nti iminā virodhasambhavato.",
  "tika-vin06t:2266_8": "Anugaṇṭhipade pana “āpattādhikaraṇaṃ nāma tathāpavattamānaakausalacittuppādarūpakkhandhānametaṃ adhivacanaṃ.",
  "tika-vin06t:2266_9": "Avasiṭṭhesu kusalābyākatapaññattīsu ‘āpattādhikaraṇaṃ siyā akusalaṃ siyā abyākata’nti vacanato paññattitāva paṭisiddhā kusalattike apariyāpannattā.",
  "tika-vin06t:2266_10": "Kusalapaṭisedheneva tena samānagatikattā kiriyābyākatānampi paṭisedho veditabbo,",
  "tika-vin06t:2266_11": "kiriyābyākatānaṃ viya anugamanato vipākābyākatānampi paṭisedho katova hoti,",
  "tika-vin06t:2266_12": "tathāpi abyākatasāmaññato rūpakkhandhena saddhiṃ vipākakiriyābyākatānampi adhivacananti veditabba”nti vuttaṃ.",
  "tika-vin06t:2266_13": "Tattha “kusalacittaṃ aṅgaṃ hotī”ti vinaye apakataññuno sandhāya vuttaṃ appaharitakaraṇādike sati.",
  "tika-vin06t:2266_14": "Tasmāti yasmā “natthi āpattādhikaraṇaṃ kusala”nti vattuṃ na sakkā,",
  "tika-vin06t:2266_15": "tasmā kusalacittaṃ aṅgaṃ na hotīti attho.",
  "tika-vin06t:2266_16": "Yadi evaṃ kasmā “ticittaṃ tivedana”nti vuccatīti ce?",
  "tika-vin06t:2266_17": "Taṃ dassetuṃ “nayida”ntiādi āraddhanti eke.",
  "tika-vin06t:2266_18": "Āpattisamuṭṭhāpakacittaṃ aṅgappahonakacittaṃ nāma.",
  "tika-vin06t:2266_19": "“Ekantatoti yebhuyyenāti attho,",
  "tika-vin06t:2266_20": "itarathā virujjhati. Kasmā?",
  "tika-vin06t:2266_21": "‘Yassā sacittakapakkhe cittaṃ akusalameva hotī’ti vuttattā”ti vadanti. Tena kiṃ?",
  "tika-vin06t:2266_22": "Vipāko natthi, kasmā?",
  "tika-vin06t:2266_23": "Ekantākusalattā,",
  "tika-vin06t:2266_24": "tasmā kathāva tattha natthi.",
  "tika-vin06t:2266_25": "Yattha pana atthi,",
  "tika-vin06t:2266_26": "taṃ dassento “yaṃ pana paṇṇattivajja”ntiādimāha.",
  "tika-vin06t:2266_27": "Asañcicca pana kiñci ajānantassa…pe…",
  "tika-vin06t:2266_28": "abyākataṃ hotīti bhikkhumhi kammaṭṭhānagatacittena nipanne,",
  "tika-vin06t:2266_29": "niddāyante vā mātugāmo ce seyyaṃ kappeti,",
  "tika-vin06t:2266_30": "tassa bhikkhuno vijjamānampi kusalacittaṃ āpattiyā aṅgaṃ na hoti,",
  "tika-vin06t:2266_31": "tasmā tasmiṃ khaṇe seyyākārena vattamānarūpameva āpattādhikaraṇaṃ nāma.",
  "tika-vin06t:2266_32": "Bhavaṅgacitte vijjamānepi eseva nayo.",
  "tika-vin06t:2266_33": "Tasmiñhi khaṇe uṭṭhātabbe jāte anuṭṭhānato rūpakkhandhova āpatti nāma,",
  "tika-vin06t:2266_34": "na vipākena saddhiṃ.",
  "tika-vin06t:2266_35": "Sace pana vadeyya,",
  "tika-vin06t:2266_36": "tassa evaṃvādino acittakānaṃ kusalacittaṃ āpajjeyya.",
  "tika-vin06t:2266_37": "Kiṃ vuttaṃ hoti?",
  "tika-vin06t:2266_38": "Eḷakalomaṃ gahetvā kammaṭṭhānamanasikārena tiyojanaṃ atikkamantassa,",
  "tika-vin06t:2266_39": "paṇṇattiṃ ajānitvā padaso dhammaṃ vācentassa ca āpajjitabbāpattiyā kusalacittaṃ āpajjeyyāti.",
  "tika-vin06t:2266_40": "Āpajjatiyevāti ce?",
  "tika-vin06t:2266_41": "Nāpajjati. Kasmā?",
  "tika-vin06t:2266_42": "“Natthi āpattādhikaraṇaṃ kusala”nti vacanato.",
  "tika-vin06t:2267_0": "Calito kāyo,",
  "tika-vin06t:2267_1": "pavattā vācā,",
  "tika-vin06t:2267_2": "aññatarameva aṅganti aññatarameva āpattīti attho.",
  "tika-vin06t:2267_3": "Kevalaṃ paññattiyā akusalādibhāvāsambhavato āpattitā na yujjati.",
  "tika-vin06t:2267_4": "Āpattiṃ āpajjanto tīsu aññatarasamaṅgī hutvā āpajjatīti dassanatthaṃ “yaṃ kusalacitto”tiādi vuttaṃ.",
  "tika-vin06t:2267_5": "Tassattho –",
  "tika-vin06t:2267_6": "pathavīkhaṇanādīsu kusalacittakkhaṇe vītikkamavasena pavattarūpasambhavato kusalacitto vā abyākatāpattiṃ āpajjati.",
  "tika-vin06t:2267_7": "Tathā abyākatacitto vā abyākatarūpasaṅkhātaṃ abyākatāpattiṃ āpajjati,",
  "tika-vin06t:2267_8": "pāṇātipātādīsu akusalacitto vā akusalāpattiṃ āpajjati,",
  "tika-vin06t:2267_9": "rūpaṃ panettha abbohārikaṃ.",
  "tika-vin06t:2267_10": "Supinapassanakālādīsu pāṇātipātādiṃ karonto sahaseyyādivasena āpajjitabbāpattiṃ āpajjanto akusalacitto abyākatāpattiṃ āpajjatīti veditabbo.",
  "tika-vin06t:2267_11": "Idaṃ vuccati āpattādhikaraṇaṃ akusalanti akusalacittuppādo.",
  "tika-vin06t:2267_12": "Porāṇagaṇṭhipadesu pana “puthujjano kalyāṇaputhujjano sekkho arahāti cattāro puggale dassetvā tesu arahato āpattādhikaraṇaṃ abyākatameva,",
  "tika-vin06t:2267_13": "tathā sekkhānaṃ,",
  "tika-vin06t:2267_14": "tathā kalyāṇaputhujjanassa asañcicca vītikkamakāle abyākatameva.",
  "tika-vin06t:2267_15": "Itarassa akusalampi hoti abyākatampi.",
  "tika-vin06t:2267_16": "Yasmā cassa sañcicca vītikkamakāle akusalameva hoti,",
  "tika-vin06t:2267_17": "tasmā vuttaṃ ‘natthi āpattādhikaraṇaṃ kusala’nti.",
  "tika-vin06t:2267_18": "Sabbattha abyākataṃ nāma tassa vipākābhāvamattaṃ sandhāya evaṃnāmakaṃ jāta”nti likhitaṃ,",
  "tika-vin06t:2267_19": "vicāretvā gahetabbaṃ.",
  "tika-vin06t:2268_0": "224.",
  "tika-vin06t:2268_1": "Vivādo vivādādhikaraṇanti yo koci vivādo,",
  "tika-vin06t:2268_2": "so sabbo kiṃ vivādādhikaraṇaṃ nāma hotīti ekapucchā.",
  "tika-vin06t:2268_3": "“Vivādo adhikaraṇanti vivādādhikaraṇameva vivādo ca adhikaraṇañcāti pucchati.",
  "tika-vin06t:2268_4": "Tadubhayaṃ vivādādhikaraṇamevāti pucchatīti vuttaṃ hotī”ti porāṇagaṇṭhipade vuttaṃ.",
  "tika-vin06t:2268_5": "Kesuci potthakesu ayaṃ pucchā natthi.",
  "tika-vin06t:2268_6": "Yadi evaṃ imāya na bhavitabbaṃ vivādo vivādādhikaraṇaṃ,",
  "tika-vin06t:2268_7": "vivādādhikaraṇaṃ vivādo,",
  "tika-vin06t:2268_8": "vivādādhikaraṇaṃ vivādo ceva adhikaraṇañcāti pañcapañhāhi bhavitabbaṃ siyā.",
  "tika-vin06t:2268_9": "Kesuci potthakesu tisso,",
  "tika-vin06t:2268_10": "kesuci catasso,",
  "tika-vin06t:2268_11": "pañca natthi.",
  "tika-vin06t:2268_12": "Tattha dve vibhattā.",
  "tika-vin06t:2268_13": "Itarāsu adhikaraṇaṃ vivādoti yaṃ kiñci adhikaraṇaṃ,",
  "tika-vin06t:2268_14": "vivādasaṅkhyameva gacchati,",
  "tika-vin06t:2268_15": "vivādo adhikaraṇanti yo koci vivādo,",
  "tika-vin06t:2268_16": "so sabbo adhikaraṇasaṅkhyaṃ gacchatīti pucchati.",
  "tika-vin06t:2268_17": "Esa nayo sabbattha.",
  "tika-vin06t:2269_0": "228. Sammukhāvinayasminti sammukhāvinayabhāve.",
  "tika-vin06t:2270_0": "230. “Antarenāti kāraṇenā”ti likhitaṃ.",
  "tika-vin06t:2271_0": "233. Ubbāhikāya khiyyanake pācitti na vuttā tattha chandadānassa natthitāya.",
  "tika-vin06t:2272_0": "236. Tassa kho etanti esoti attho “etadagga”nti ettha viya.",
  "tika-vin06t:2273_0": "238. “Kā ca tassa pāpiyasikā”ti kira pāṭho.",
  "tika-vin06t:2274_0": "242.",
  "tika-vin06t:2274_1": "“Kiccameva kiccādhikaraṇa”nti vacanato apalokanakammādīnametaṃ adhivacanaṃ,",
  "tika-vin06t:2274_2": "taṃ vivādādhikaraṇādīni viya samathehi sametabbaṃ na hoti,",
  "tika-vin06t:2274_3": "kintu sammukhāvinayena sampajjatīti attho.",
  "tika-vin06t:2275_0": "Samathakkhandhakavaṇṇanā niṭṭhitā.",
  "tika-vin06t:2276_0": "5. Khuddakavatthukkhandhakavaṇṇanā",
  "tika-vin06t:2277_0": "Khuddakavatthukathāvaṇṇanā",
  "tika-vin06t:2278_0": "244. Puthupāṇinā kattabbaṃ kammaṃ puthupāṇikaṃ.",
  "tika-vin06t:2279_0": "245.",
  "tika-vin06t:2279_1": "“Kaṇṇato nikkhantamuttolambakādīnaṃ kuṇḍalādīna”nti likhitaṃ.",
  "tika-vin06t:2279_2": "“Kāyūra”nti pāḷipāṭho.",
  "tika-vin06t:2279_3": "“Keyūrādīnī”ti ācariyenuddhaṭaṃ.",
  "tika-vin06t:2280_0": "248.",
  "tika-vin06t:2280_1": "“Sādhugītaṃ nāma parinibbutaṭṭhāne gīta”nti likhitaṃ.",
  "tika-vin06t:2280_2": "Dantagītaṃ gāyitukāmānaṃ vākkakaraṇīyaṃ.",
  "tika-vin06t:2280_3": "Dantagītassa vibhāvanatthaṃ “yaṃ gāyissāmā”tiādimāha.",
  "tika-vin06t:2281_0": "249.",
  "tika-vin06t:2281_1": "Caturassavattaṃ nāma catuppādagāthāvattaṃ.",
  "tika-vin06t:2281_2": "“Taraṅgavattādīni uccāraṇavidhānāni naṭṭhapayogānī”ti likhitaṃ.",
  "tika-vin06t:2281_3": "Bāhiralominti bhāvanapuṃsakaṃ,",
  "tika-vin06t:2281_4": "yathā tassa uṇṇapāvārassa bahiddhā lomāni dissanti,",
  "tika-vin06t:2281_5": "tathā dhārentassa dukkaṭanti vuttaṃ hoti.",
  "tika-vin06t:2282_0": "251.",
  "tika-vin06t:2282_1": "Virūpakkhehītiādi sahayogakaraṇavacanaṃ.",
  "tika-vin06t:2282_2": "Sarabūti gehagoḷikā.",
  "tika-vin06t:2282_3": "Sā kira setā savisā hoti.",
  "tika-vin06t:2282_4": "Sohanti yassa me etehi mettaṃ,",
  "tika-vin06t:2282_5": "sohaṃ namo karomi bhagavatoti sambandho.",
  "tika-vin06t:2282_6": "Aññamhi…pe…",
  "tika-vin06t:2282_7": "chetabbamhīti rāgānusaye.",
  "tika-vin06t:2283_0": "252. Uṭṭitvāti pakkhipitvā. Otaratūti iddhiyā otāretvā gaṇhātu. Anupariyāyīti anuparibbhami.",
  "tika-vin06t:2284_0": "253. Na acchupiyantīti na lagganti. Rūpakākiṇṇānīti itthirūpādīhi vokiṇṇāni.",
  "tika-vin06t:2285_0": "254.",
  "tika-vin06t:2285_1": "Ālindakamiḍḍhikādīnanti pamukhamiḍḍhikādīnaṃ.",
  "tika-vin06t:2285_2": "Parivattetvā tatthevāti ettha “parivattetvā tatiyavāre tattheva miḍḍhiyā patiṭṭhātī”ti likhitaṃ.",
  "tika-vin06t:2285_3": "Paribhaṇḍaṃ nāma gehassa bahi kuṭṭapādassa thirabhāvatthaṃ katā tanukamiḍḍhikā vuccati.",
  "tika-vin06t:2285_4": "Ettha “parivaṭṭitvā patto bhijjatīti adhikaraṇabhedāsaṅkāya abhāve ṭhāne ṭhapetuṃ vaṭṭatī”ti likhitaṃ.",
  "tika-vin06t:2285_5": "Pattamāḷako vaṭṭitvā pattānaṃ apatanatthaṃ vaṭṭaṃ vā caturassaṃ vā iṭṭhakādīhi parikkhipitvā māḷakacchannena kato.",
  "tika-vin06t:2285_6": "“Pattamaṇḍalikā pattapacchikā tālapattādīhi katā”ti ca likhitaṃ.",
  "tika-vin06t:2285_7": "Miḍḍhante ādhārake ṭhapetuṃ vaṭṭati pattasandhāraṇatthaṃ vuttattā.",
  "tika-vin06t:2285_8": "Mañce ādhārakepi na vaṭṭati nisīdanapaccayā vāritattā.",
  "tika-vin06t:2285_9": "Āsannabhūmikattā olambetuṃ vaṭṭati.",
  "tika-vin06t:2286_0": "255.",
  "tika-vin06t:2286_1": "“Aṃsakūṭe laggetvāti vacanato aggahatthe laggetvā aṅke ṭhapetuṃ na vaṭṭatī”ti keci vadanti,",
  "tika-vin06t:2286_2": "na sundaraṃ,",
  "tika-vin06t:2286_3": "“na kevalaṃ yassa patto”tiādi yadi hatthena gahitapatte bhedasaññā,",
  "tika-vin06t:2286_4": "pageva aññena sarīrāvayavenāti katvā vuttaṃ.",
  "tika-vin06t:2286_5": "Pāḷiyaṃ pana pacuravohāravasena vuttaṃ.",
  "tika-vin06t:2286_6": "Ghaṭikapālamayaṃ ghaṭikaṭāhaṃ.",
  "tika-vin06t:2286_7": "Chavasīsassa pattanti “silāputtakassa sarīraṃ,",
  "tika-vin06t:2286_8": "khīrassa dhārātiādivohāravasena vuttaṃ.",
  "tika-vin06t:2286_9": "Mañce nisīdituṃ āgatoti attho.",
  "tika-vin06t:2286_10": "“Pisācillikāti pisācadārakā”tipi vadanti.",
  "tika-vin06t:2286_11": "Dinnakameva paṭiggahitameva.",
  "tika-vin06t:2286_12": "Cabbetvāti khāditvā.",
  "tika-vin06t:2286_13": "Aṭṭhikāni ca kaṇṭakāni ca aṭṭhikakaṇṭakāni.",
  "tika-vin06t:2286_14": "“Etesu sabbesu paṇṇattiṃ jānātu vā, mā vā,",
  "tika-vin06t:2286_15": "āpattiyevā”ti likhitaṃ.",
  "tika-vin06t:2287_0": "256.",
  "tika-vin06t:2287_1": "Vipphāḷetvāti phāḷetvā.",
  "tika-vin06t:2287_2": "Kiṇṇena pūretunti surākiṇṇena pūretuṃ.",
  "tika-vin06t:2287_3": "Bidalakaṃ nāma diguṇakaraṇasaṅkhātassa kiriyāvisesassa adhivacanaṃ.",
  "tika-vin06t:2287_4": "Kassa diguṇakaraṇaṃ?",
  "tika-vin06t:2287_5": "Yena kilañjādinā mahantaṃ kathinamatthataṃ, tassa.",
  "tika-vin06t:2287_6": "Tañhi daṇḍakathinappamāṇena pariyante saṃharitvā diguṇaṃ kātabbaṃ.",
  "tika-vin06t:2287_7": "Aññathā khuddakacīvarassa anuvātaparibhaṇḍādividhānakaraṇe hatthassa okāso na hoti.",
  "tika-vin06t:2287_8": "Salākāya sati dvinnaṃ cīvarānaṃ aññataraṃ ñatvā sibbitāsibbitaṃ sukhaṃ paññāyati.",
  "tika-vin06t:2287_9": "Daṇḍakathine kate na bahūhi sahāyehi payojanaṃ.",
  "tika-vin06t:2287_10": "“Asaṃkuṭitvā cīvaraṃ samaṃ hoti.",
  "tika-vin06t:2287_11": "Koṇāpi samā hontī”ti likhitaṃ,",
  "tika-vin06t:2287_12": "“haliddisuttena saññākaraṇa”nti vuttattā haliddisuttena cīvaraṃ sibbetumpi vaṭṭatīti siddhaṃ.",
  "tika-vin06t:2287_13": "Tattha hi keci akappiyasaññino.",
  "tika-vin06t:2287_14": "Paṭiggaho nāma aṅgulikoso.",
  "tika-vin06t:2288_0": "257- 8.",
  "tika-vin06t:2288_1": "Pātīti paṭiggahasaṇṭhānaṃ.",
  "tika-vin06t:2288_2": "Paṭiggahatthavikanti aṅgulikosatthavikaṃ.",
  "tika-vin06t:2288_3": "Sūcisatthakānaṃ pubbe āvesanatthavikāya anuññātattā “anujānāmi,",
  "tika-vin06t:2288_4": "bhikkhave,",
  "tika-vin06t:2288_5": "bhesajjatthavika”nti vuttaṃ.",
  "tika-vin06t:2288_6": "Ettha sūcisatthakādīnipi ṭhapetabbānīti nidānaṃ sūceti.",
  "tika-vin06t:2288_7": "Sacepi upanando bhikkhu alajjī,",
  "tika-vin06t:2288_8": "tathāpi santakametaṃ amūlacchedakatabhikkhuno lajjinopi samānassa kappatīti yujjati.",
  "tika-vin06t:2288_9": "Na sammatīti na pahoti.",
  "tika-vin06t:2289_0": "260- 1.",
  "tika-vin06t:2289_1": "Bahi kuṭṭassa samantato nīcavatthukaṃ katvā ṭhitaṃ “maṇḍalika”nti vuccati.",
  "tika-vin06t:2289_2": "Jantāgharappaṭicchādinā channassa naggiyaṃ yassa na paññāyati,",
  "tika-vin06t:2289_3": "tasseva parikammaṃ kātabbaṃ.",
  "tika-vin06t:2289_4": "Esa nayo udakavatthapaṭicchādīsupi.",
  "tika-vin06t:2290_0": "262- 3.",
  "tika-vin06t:2290_1": "Paṇiyā nāma paṇiyakārakā.",
  "tika-vin06t:2290_2": "Ākaḍḍhanayantaṃ ākaḍḍhiyamānaṃ kūpassa uparibhāge paribbhamati.",
  "tika-vin06t:2290_3": "Arahaṭaghaṭiyantaṃ sakaṭacakkasaṇṭhānayantaṃ.",
  "tika-vin06t:2290_4": "Tassa are are ghaṭikāni bandhitvā ekena,",
  "tika-vin06t:2290_5": "dvīhi vā paribbhamiyamānassa udakanibbāhanaṃ veditabbaṃ.",
  "tika-vin06t:2290_6": "Āviddhapakkhapāsaṃ nāma yattha maṇḍalākārena pakkhapāsā bajjhanti āviddhavatthatā viya āviddhapakkhapāsakā.",
  "tika-vin06t:2290_7": "Pubbe pattasaṅgopanatthaṃ,",
  "tika-vin06t:2290_8": "idāni ṭhapetabbaṃ bhuñjituṃ ādhārako anuññāto.",
  "tika-vin06t:2291_0": "273. Paragalaṃ gacchatīti imassa payogābhāvā vaṭṭati. Kammasatenāti mahatā ussāhena.",
  "tika-vin06t:2292_0": "277- 8.",
  "tika-vin06t:2292_1": "Lohabhaṇḍaṃ nāma kaṃsato sesalohabhaṇḍaṃ.",
  "tika-vin06t:2292_2": "Muddikakāyabandhanaṃ nāma caturassaṃ akatvā sajjitaṃ.",
  "tika-vin06t:2292_3": "Pāmaṅgadasā caturassā.",
  "tika-vin06t:2292_4": "Mudiṅgasaṇṭhānenāti saṅghāṭiyā mudiṅgasibbanākārena varakasīsākārena.",
  "tika-vin06t:2292_5": "Pavanantoti pāsanto.",
  "tika-vin06t:2292_6": "“Dasāmūla”nti ca likhitaṃ.",
  "tika-vin06t:2292_7": "Akāyabandhanena sañcicca vā asañcicca vā gāmappavesane āpatti.",
  "tika-vin06t:2292_8": "“Saritaṭṭhānato bandhitvā pavisitabbaṃ,",
  "tika-vin06t:2292_9": "nivattitabbaṃ vā”ti likhitaṃ.",
  "tika-vin06t:2293_0": "279.",
  "tika-vin06t:2293_1": "Sattaṅgulaṃ vā aṭṭhaṅgulaṃ vāti ettha “sugataṅgulenā”ti avuttattā pakatiaṅgulena sāruppatthāya vaḍḍhetvāpi karonti ce, na doso.",
  "tika-vin06t:2294_0": "280. Tālavaṇṭākārena sīhaḷitthīnaṃ viya.",
  "tika-vin06t:2295_0": "Khuddakavatthukkhandhakavaṇṇanā niṭṭhitā.",
  "tika-vin06t:2296_0": "6. Senāsanakkhandhakavaṇṇanā",
  "tika-vin06t:2297_0": "Vihārānujānanakathāvaṇṇanā",
  "tika-vin06t:2298_0": "294.",
  "tika-vin06t:2298_1": "Nilīyanti bhikkhū etthāti vihārādayo leṇāni nāma. Āgata-",
  "tika-vin06t:2298_2": "vacanena tassāgatasaṅghova sāmī,",
  "tika-vin06t:2298_3": "na anāgatoti keci,",
  "tika-vin06t:2298_4": "taṃ na yujjati samānalābhakatikāya siddhattā.",
  "tika-vin06t:2299_0": "296- 7.",
  "tika-vin06t:2299_1": "Dīpinaṅguṭṭhenāti ettha “dīpinā akappiyacammaṃ dassetī”ti likhitaṃ.",
  "tika-vin06t:2299_2": "Thambhakavātapānaṃ nāma tiriyaṃ dārūni adatvā ujukaṃ ṭhiteheva dārūhi kattabbaṃ.",
  "tika-vin06t:2299_3": "Bhisīnaṃ anuññātaṃ vaṭṭatīti bimbohane vaṭṭatīti attho.",
  "tika-vin06t:2299_4": "Tūlapūritaṃ bhisiṃ apassayituṃ na vaṭṭati uṇṇādīnaṃyeva anuññātattā.",
  "tika-vin06t:2299_5": "Nisīdananipajjanaṃ sandhāya vuttaṃ,",
  "tika-vin06t:2299_6": "tasmā apassayituṃ vaṭṭatīti ce?",
  "tika-vin06t:2299_7": "Akappiyanti na vaṭṭatīti keci.",
  "tika-vin06t:2299_8": "Yadi evaṃ akappiyamañcañca apassayituṃ na vaṭṭeyya.",
  "tika-vin06t:2299_9": "Yasmā vaṭṭati,",
  "tika-vin06t:2299_10": "tasmā doso natthi.",
  "tika-vin06t:2299_11": "Apica gilānassa bimbohanaṃ nipajjitumpi anuññātaṃ,",
  "tika-vin06t:2299_12": "tasmā bhisipi vaṭṭati apassayituṃ.",
  "tika-vin06t:2299_13": "Ācariyā ca anujānanti,",
  "tika-vin06t:2299_14": "vaḷañjenti cāti eke.",
  "tika-vin06t:2299_15": "Simbalitūlasuttena sibbitaṃ cīvaraṃ vaṭṭati. Kasmā?",
  "tika-vin06t:2299_16": "Kappāsassa anulomato.",
  "tika-vin06t:2299_17": "“Akkaphalasuttamayampi akkavākamayameva paṭikkhitta”nti te eva vadanti.",
  "tika-vin06t:2300_0": "298.",
  "tika-vin06t:2300_1": "Anibandhanīyo alaggo.",
  "tika-vin06t:2300_2": "Paṭibāhetvāti maṭṭhaṃ katvā.",
  "tika-vin06t:2300_3": "“Setavaṇṇādīnaṃ yathāsaṅkhyaṃ ikkāsādayo bandhanatthaṃ vuttā”ti likhitaṃ.",
  "tika-vin06t:2301_0": "300. Pakuṭṭaṃ samantato āviddhapamukhaṃ.",
  "tika-vin06t:2302_0": "303. Sudhālepoti sudhāmattikālepo.",
  "tika-vin06t:2303_0": "305. Āsatti taṇhā. Santiṃ adaraṃ.",
  "tika-vin06t:2304_0": "307. Ketunti kayena gahetuṃ.",
  "tika-vin06t:2305_0": "308. Citāti iṭṭhakāyo kabaḷena niddhamanavasena chinditvā katāti attho.",
  "tika-vin06t:2306_0": "310.",
  "tika-vin06t:2306_1": "Chabbaggiyānaṃ bhikkhūnaṃ antevāsikāti ettha vīsativassaṃ atikkamitvā chabbaggiyā uppannā.",
  "tika-vin06t:2306_2": "“Ārādhayiṃsu me bhikkhū citta”nti vuttattā aññasmiṃ kāle sāvatthigamane uppannaṃ vatthuṃ idha āpattidassanatthaṃ āharitvā vuttanti yuttaṃ viya,",
  "tika-vin06t:2306_3": "vicāretvā gahetabbaṃ.",
  "tika-vin06t:2306_4": "Vuddhanti vuddhataraṃ.",
  "tika-vin06t:2307_0": "313. Santhareti tiṇasantharādayo.",
  "tika-vin06t:2308_0": "Senāsanaggāhakathāvaṇṇanā",
  "tika-vin06t:2309_0": "318.",
  "tika-vin06t:2309_1": "“Seyyaggenāti mañcaṭṭhānaparicchedena.",
  "tika-vin06t:2309_2": "Vihāraggenāti ovarakaggenā”ti likhitaṃ.",
  "tika-vin06t:2309_3": "Thāvarāti niyatā.",
  "tika-vin06t:2309_4": "Paccayeneva hi tanti tasmiṃ senāsane mahātherā tassa paccayassa kāraṇā aññattha agantvā vasantāyeva naṃ paṭijaggissantīti attho.",
  "tika-vin06t:2309_5": "Aghaṭṭanakammaṃ dassetuṃ “na tattha manussā”tiādimāha.",
  "tika-vin06t:2309_6": "“Vitakkaṃ chinditvā suddhacittena gamanavatteneva gantabba”nti pāṭho.",
  "tika-vin06t:2309_7": "Muddavedikā nāma cetiyassa hammiyavedikā.",
  "tika-vin06t:2309_8": "Paṭikkammāti apasakkitvā.",
  "tika-vin06t:2309_9": "Samānalābhakatikā mūlāvāse sati siyā,",
  "tika-vin06t:2309_10": "mūlāvāsavināsena katikāpi vinassati.",
  "tika-vin06t:2309_11": "Samānalābha-",
  "tika-vin06t:2309_12": "vacanaṃ sati dvīsu,",
  "tika-vin06t:2309_13": "bahūsu vā yujjati,",
  "tika-vin06t:2309_14": "teneva ekasmiṃ avasiṭṭheti no mati.",
  "tika-vin06t:2309_15": "Tāvakālikaṃ kālena mūlacchedanavasena vā aññesaṃ vā kammaṃ aññassa siyā nāvāyaṃ saṅgamoti ācariyo.",
  "tika-vin06t:2309_16": "Puggalavaseneva kātabbanti apalokanakāle saṅgho vassaṃvutthabhikkhūnaṃ pāṭekkaṃ “ettakaṃ vassāvāsikaṃ vatthaṃ deti,",
  "tika-vin06t:2309_17": "ruccati saṅghassā”ti puggalameva parāmasitvā dātabbaṃ,",
  "tika-vin06t:2309_18": "na saṅghavasena kātabbaṃ.",
  "tika-vin06t:2309_19": "Na saṅgho saṅghassa ettakaṃ detīti.",
  "tika-vin06t:2309_20": "“Ekasmiṃ āvāse saṅghassa kammaṃ karotī’ti vacanato saṅghavasena kātabba”nti likhitaṃ.",
  "tika-vin06t:2309_21": "Na hi tathā vutte saṅghassa kiñci kammaṃ kataṃ nāma hoti.",
  "tika-vin06t:2309_22": "“Sammatasenāsanaggāhāpakato aññena gāhitepi gāho ruhati aggahitupajjhāyassa upasampadā viyā”ti likhitaṃ.",
  "tika-vin06t:2309_23": "“Kammavācāyapi sammuti vaṭṭatī”ti likhitaṃ.",
  "tika-vin06t:2310_0": "Aṭṭhapi soḷasapi janeti ettha kiṃ visuṃ visuṃ,",
  "tika-vin06t:2310_1": "udāhu ekatoti?",
  "tika-vin06t:2310_2": "Ekatopi vaṭṭati.",
  "tika-vin06t:2310_3": "Na hi te tathā sammatā saṅghena kammakatā nāma honti,",
  "tika-vin06t:2310_4": "teneva sattasatikakkhandhake ekato aṭṭha janā sammatāti.",
  "tika-vin06t:2310_5": "Tesaṃ sammuti kammavācāyapīti ñattidutiyakammavācāyapi.",
  "tika-vin06t:2310_6": "Apalokanakammassa vatthūhi sā eva kammavācā labbhamānā labbhati,",
  "tika-vin06t:2310_7": "tassā ca vatthūhi apalokanakammameva labbhamānaṃ labbhati,",
  "tika-vin06t:2310_8": "na aññanti veditabbaṃ.",
  "tika-vin06t:2310_9": "Imaṃ nayaṃ micchā gaṇhanto “apalokanakammaṃ ñattidutiyakammaṃ kātuṃ,",
  "tika-vin06t:2310_10": "ñattidutiyakammañca apalokanakammaṃ kātuṃ vaṭṭatī”ti gaṇhāti,",
  "tika-vin06t:2310_11": "evañca sati kammasaṅkaradoso āpajjati.",
  "tika-vin06t:2310_12": "Maggo pokkharaṇīti ettha maggo nāma magge katadīghasālā,",
  "tika-vin06t:2310_13": "pokkharaṇīti nahāyituṃ katapokkharaṇī.",
  "tika-vin06t:2310_14": "Etāni hi asenāsanānīti ettha bhattasālā na āgatā,",
  "tika-vin06t:2310_15": "tasmā taṃ senāsananti ce?",
  "tika-vin06t:2310_16": "Sāpi ettheva paviṭṭhā vāsatthāya akatattā.",
  "tika-vin06t:2310_17": "Bhojanasālā pana ubhayattha nāgatā.",
  "tika-vin06t:2310_18": "Kiñcāpi nāgatā,",
  "tika-vin06t:2310_19": "upari “bhojanasālā pana senāsanamevā”ti vuttattā senāsanaṃ.",
  "tika-vin06t:2310_20": "“Kappiyakuṭi ca ettha kātabbā”ti vadanti,",
  "tika-vin06t:2310_21": "taṃ neti eke.",
  "tika-vin06t:2310_22": "Rukkhamūlaveḷugumbā channā kavāṭabaddhāva senāsanaṃ.",
  "tika-vin06t:2310_23": "“Alābhakesu āvāsesūti alābhakesu senāsanesū”ti likhitaṃ,",
  "tika-vin06t:2310_24": "taṃ yuttaṃ.",
  "tika-vin06t:2310_25": "Na hi pāṭekkaṃ senāsanaṃ hoti.",
  "tika-vin06t:2310_26": "Taṃ saññāpetvāti ettha paññattiṃ agacchante balakkārenapi vaṭṭati.",
  "tika-vin06t:2310_27": "Ayampīti paccayopi.",
  "tika-vin06t:2311_0": "Upanibandhitvāti tassa samīpe rukkhamūlādīsu vasitvā tattha vattaṃ katvāti adhippāyo.",
  "tika-vin06t:2311_1": "Pariyattipaṭipattipaṭivedhavasena tividhampi.",
  "tika-vin06t:2311_2": "“Dasakathāvatthukaṃ dasaasubhaṃ dasaanussati”nti pāṭho.",
  "tika-vin06t:2311_3": "“Paṭhamabhāgaṃ muñcitvāti idaṃ ce paṭhamagāhitavatthuto mahagghaṃ hotī”ti likhitaṃ.",
  "tika-vin06t:2311_4": "Chinnavassānaṃ vassāvāsikaṃ nāma pubbe gahitavassāvāsikānaṃ pacchā chinnavassānaṃ.",
  "tika-vin06t:2311_5": "Bhatiniviṭṭhanti bhatiṃ katvā viya niviṭṭhaṃ pariyiṭṭhaṃ.",
  "tika-vin06t:2311_6": "“Saṅghikaṃ pana…pe…",
  "tika-vin06t:2311_7": "vibbhantopi labhatevā”ti idaṃ tatruppādaṃ sandhāya vuttaṃ.",
  "tika-vin06t:2311_8": "Iminā apalokanameva pamāṇaṃ,",
  "tika-vin06t:2311_9": "na gāhāpananti keci.",
  "tika-vin06t:2311_10": "Vinayadharā pana “amhākaṃ vihāre vassaṃ upagatānaṃ ekekassa ticīvaraṃ saṅgho dassatī’tiādinā apalokitepi abhājitaṃ vibbhantako na labhati.",
  "tika-vin06t:2311_11": "‘Apalokanakammaṃ katvā gāhita’nti vuttattā,",
  "tika-vin06t:2311_12": "‘abhājite vibbhamatī’ti evaṃ pubbe vuttattā cā”ti vadanti.",
  "tika-vin06t:2311_13": "“Paccayavasenāti gahapatikaṃ vā aññaṃ vā vassāvāsikaṃ paccayavasena gāhita”nti likhitaṃ.",
  "tika-vin06t:2311_14": "“Ekameva vatthaṃ dātabbanti tattha nisinnānaṃ ekamekaṃ vatthaṃ pāpuṇātī”ti likhitaṃ.",
  "tika-vin06t:2311_15": "Dutiyo therāsaneti anubhāgo.",
  "tika-vin06t:2311_16": "Paṭhamabhāgo aññathā therena gahitoti jānitabbaṃ.",
  "tika-vin06t:2312_0": "Upanandavatthukathāvaṇṇanā",
  "tika-vin06t:2313_0": "320.",
  "tika-vin06t:2313_1": "Tivassantarenāti tiṇṇaṃ vassānaṃ anto ṭhitena.",
  "tika-vin06t:2313_2": "Hatthimhi nakho assāti hatthinakho.",
  "tika-vin06t:2313_3": "Pāsādassa nakho nāma heṭṭhimaparicchedo.",
  "tika-vin06t:2313_4": "Gihivikaṭanīhārenāti gihīhi katanīhāreneva.",
  "tika-vin06t:2313_5": "“Tehi attharitvā dinnāneva nisīdituṃ labbhanti,",
  "tika-vin06t:2313_6": "na bhikkhunā sayaṃ attharitvā vissajjitabbaṃ saṅghena attharāpetvā vā”ti likhitaṃ.",
  "tika-vin06t:2314_0": "Avissajjiyavatthukathāvaṇṇanā",
  "tika-vin06t:2315_0": "321.",
  "tika-vin06t:2315_1": "“Na vissajjetabbaṃ saṅghena vā gaṇena vā puggalena vā”ti vacanaṃ “yaṃ agarubhaṇḍaṃ vissajjiyaṃ vebhaṅgiyaṃ saṅghikaṃ,",
  "tika-vin06t:2315_2": "taṃ gaṇo ce tasmiṃ āvāse vasati puggalopi vā,",
  "tika-vin06t:2315_3": "gaṇena vā puggalena vā vissajjitaṃ saṅghena vissajjitasadisameva hotī”ti aṭṭhakathāyaṃ vuttavacanaṃ sādheti,",
  "tika-vin06t:2315_4": "aññathā ettha gaṇapuggalaggahaṇaṃ niratthakaṃ.",
  "tika-vin06t:2315_5": "Arañjaro udakacāṭi, alañjalo,",
  "tika-vin06t:2315_6": "bahuudakagaṇhanakoti attho.",
  "tika-vin06t:2315_7": "“Vaṭṭacāṭi viya hutvā thokaṃ dīghamukho majjhe paricchedaṃ dassetvā kato”ti likhitaṃ.",
  "tika-vin06t:2315_8": "Maṃsadibbadhammabuddhasamantacakkhuvasena pañca.",
  "tika-vin06t:2316_0": "Garubhaṇḍena ca garubhaṇḍanti saṃhārimaṃ sandhāya vuttaṃ.",
  "tika-vin06t:2316_1": "Pattacīvaraṃ nikkhipitunti aṭṭakacchannena kate mañce.",
  "tika-vin06t:2316_2": "Vaṭṭalohaṃ nāma pītavaṇṇaṃ.",
  "tika-vin06t:2316_3": "Pārihāriyaṃ na vaṭṭatīti āgantukassa adatvā paricārikahatthato attano nāmaṃ likhāpetvā gahetvā yathāsukhaṃ pariharituṃ na vaṭṭati.",
  "tika-vin06t:2316_4": "“Gihivikaṭanīhārenevāti yāva attano kammanibbatti,",
  "tika-vin06t:2316_5": "tāva gahetvā detī”ti likhitaṃ.",
  "tika-vin06t:2316_6": "Sikharaṃ nāma yena paribbhamantā chindanti.",
  "tika-vin06t:2316_7": "Pattabandhako nāma pattassa gaṇṭhiādikārako.",
  "tika-vin06t:2316_8": "“Paṭimānaṃ suvaṇṇādipattakārako”tipi vadanti.",
  "tika-vin06t:2316_9": "“Aḍḍhabāhūti kapparato paṭṭhāya yāva aṃsakūṭa”nti likhitaṃ.",
  "tika-vin06t:2316_10": "Ito paṭṭhāyāti imaṃ pāḷiṃ ādiṃ katvā.",
  "tika-vin06t:2316_11": "Daṇḍamuggaro nāma yena rajitacīvaraṃ pothenti.",
  "tika-vin06t:2316_12": "‘Paccattharaṇagatika’nti vuttattā,",
  "tika-vin06t:2316_13": "“tampi garubhaṇḍamevāti vuttattā ca api-",
  "tika-vin06t:2316_14": "saddena pāvārādipaccattharaṇaṃ sabbaṃ garubhaṇḍamevā”ti vadanti.",
  "tika-vin06t:2316_15": "Eteneva suttena aññathā atthaṃ vatvā “pāvārādipaccattharaṇaṃ na garubhaṇḍaṃ,",
  "tika-vin06t:2316_16": "bhājanīyameva,",
  "tika-vin06t:2316_17": "senāsanatthāya dinnapaccattharaṇameva garubhaṇḍa”nti vadanti,",
  "tika-vin06t:2316_18": "upaparikkhitabbaṃ.",
  "tika-vin06t:2316_19": "Gaṇṭhikāti cīvaragaṇṭhikā.",
  "tika-vin06t:2316_20": "Bhañcako nāma sarako.",
  "tika-vin06t:2317_0": "Navakammadānakathāvaṇṇanā",
  "tika-vin06t:2318_0": "323- 4.",
  "tika-vin06t:2318_1": "Aggaḷabandhasūcidvārakaraṇamattenapi.",
  "tika-vin06t:2318_2": "“Kapotabhaṇḍikā nāma vaḷabhiyā upari ṭhapetabbavalayaṃ vā tiṇacchadanagehassa piṭṭhivaṃsassa heṭṭhā ṭhapetabbaṃ vā ubhayamassa gatā dārū”ti likhitaṃ.",
  "tika-vin06t:2318_3": "Kārantarāti tadā puna pavisaṭṭhaṃ pubbapayojitānānaṃ vacanapātasenāsanavāso.",
  "tika-vin06t:2318_4": "Na pana patisaṭṭhatoti daṭṭhabbaṃ.",
  "tika-vin06t:2318_5": "Sabbattha vinaṭṭhavāso na ca paṭisedhako hotīti daṭṭhabbo.",
  "tika-vin06t:2318_6": "Dvāravātapānādīni apaharitvā dātuṃ asakkuṇeyyato “paṭidātabbāniyevā”ti vuttaṃ.",
  "tika-vin06t:2318_7": "Gopānasiādayo dentassa vihāro palujjatīti “mūlaṃ vā dātabba”ntiādi vuttanti eke.",
  "tika-vin06t:2318_8": "“Nevāsikā pakatiyā anatthatāya bhūmiyā ṭhapenti ce,",
  "tika-vin06t:2318_9": "tesampi anāpattiyevā”ti likhitaṃ.",
  "tika-vin06t:2318_10": "“Dvāravātapānādayo aparikammakatāpi apaṭicchādetvā na apassayitabbā”ti likhitaṃ.",
  "tika-vin06t:2319_0": "Saṅghabhattādianujānanakathāvaṇṇanā",
  "tika-vin06t:2320_0": "Uddesabhattakathāvaṇṇanā",
  "tika-vin06t:2321_0": "325.",
  "tika-vin06t:2321_1": "Yā bhattuddesaṭṭhānabhūtāya bhojanasālāya pakatiṭhitikā.",
  "tika-vin06t:2321_2": "Dinnaṃ panāti yathā so dāyako deti,",
  "tika-vin06t:2321_3": "taṃ dassento “saṅghato bhante”tiādimāha.",
  "tika-vin06t:2321_4": "Ekavaḷañjanti ekadvārena vaḷañjitabbaṃ.",
  "tika-vin06t:2321_5": "Ticīvaraparivāranti ettha “udakamattalābhī viya aññopi uddesabhattaṃ alabhitvā vatthādimanekappakāraṃ labhati ce,",
  "tika-vin06t:2321_6": "tasseva ta”nti likhitaṃ.",
  "tika-vin06t:2321_7": "“Uddesapatte dethā’ti vatvā gahetvā āgatabhāvena saṅghassa pariccattaṃ na hotiyeva tasseva hatthe gatattā,",
  "tika-vin06t:2321_8": "tasmā tehi vuttakkamena sabbehi bhājetvā bhuñjitabba”nti vuttaṃ.",
  "tika-vin06t:2321_9": "Paṭipāṭipattaṃ vā ṭhitikāya ṭhitapattaṃ vā.",
  "tika-vin06t:2321_10": "“Kūṭaṭṭhitikā nāma aggahetabbānampi gāhitattā”ti likhitaṃ,",
  "tika-vin06t:2321_11": "“paṇītabhattaṭṭhitikañca ajānitvā missetvā gāhitepi evameva paṭipajjitabba”nti ca likhitaṃ.",
  "tika-vin06t:2321_12": "Tañce theyyāya haranti pattahārakā,",
  "tika-vin06t:2321_13": "āṇāpakassa gīvā hoti.",
  "tika-vin06t:2321_14": "Atikkantampi ṭhitikaṃ ṭhapetvāti ettha “taṃdivasameva ce bhikkhā labbhati,",
  "tika-vin06t:2321_15": "aparadivasato paṭṭhāya na labbhati kirā”ti likhitaṃ.",
  "tika-vin06t:2321_16": "Pacchā “sabbo saṅgho paribhuñjatū”ti avuttepi bhājetvā paribhuñjitabbaṃ.",
  "tika-vin06t:2321_17": "“Ettake bhikkhū saṅghato uddisitvā dethā’ti avatvā ‘ettakānaṃ bhikkhūnaṃ bhattaṃ gaṇhathā’ti dinnaṃ saṅghikanimantanaṃ nāmā”ti likhitaṃ.",
  "tika-vin06t:2322_0": "Nimantanabhattakathāvaṇṇanā",
  "tika-vin06t:2323_0": "Paṭipāṭiyāti yathāladdhapaṭipāṭiyā.",
  "tika-vin06t:2323_1": "Vicchinditvāti bhattaṃ gaṇhathāti padaṃ avatvā.",
  "tika-vin06t:2323_2": "Ālopasaṅkhepenāti ayaṃ nayo nimantanāyameva,",
  "tika-vin06t:2323_3": "uddesabhatte pana ekassa pahonakappamāṇe eva ṭhitikā tiṭṭhati.",
  "tika-vin06t:2323_4": "“Ekavāranti yāva tasmiṃ āvāse vasanti bhikkhū,",
  "tika-vin06t:2323_5": "sabbeva labhantī”ti likhitaṃ.",
  "tika-vin06t:2324_0": "Salākabhattakathāvaṇṇanā",
  "tika-vin06t:2325_0": "Na hi bahisīmāya saṅghalābhoti ettha “uddesabhattādīsu bahisīmāya ṭhitassapi ce upāsakā denti,",
  "tika-vin06t:2325_1": "gahetuṃ labhanti,",
  "tika-vin06t:2325_2": "attanopi pāpetvā gahaṇaṃ anuññātaṃ,",
  "tika-vin06t:2325_3": "tathā idha na vaṭṭatī”ti vuttaṃ.",
  "tika-vin06t:2325_4": "Na pāpuṇantīti uddisitvāpi.",
  "tika-vin06t:2325_5": "Vāragāmanti dūrattā vārena niggahena gantabbagāme.",
  "tika-vin06t:2325_6": "Phātikammamevāti atirekalābhā ca bhavanti.",
  "tika-vin06t:2325_7": "Sammukhībhūtassāti yebhuyyena ce bhikkhū bahisīmaṃ gatā,",
  "tika-vin06t:2325_8": "sammukhībhūtassa pāpetabbaṃ.",
  "tika-vin06t:2325_9": "Sabhāgattā hi ekena laddhaṃ sabbesaṃ pahoti,",
  "tika-vin06t:2325_10": "tasmimpi asati attano pāpetvā dātabbaṃ.",
  "tika-vin06t:2325_11": "“Laddhā vā aladdhā vā”ti vacanasiliṭṭhavasena vuttaṃ.",
  "tika-vin06t:2325_12": "Vihāre apāpitaṃ pana…pe…",
  "tika-vin06t:2325_13": "na vaṭṭatīti salākabhattaṃ vihāre uddisiyati.",
  "tika-vin06t:2325_14": "Tena pana dinnasalākena.",
  "tika-vin06t:2325_15": "Tassāti gahetvā gatassa.",
  "tika-vin06t:2325_16": "Salākā gahetabbāti yuttaṃ viya.",
  "tika-vin06t:2325_17": "Sabbapotthakesu “gāhetabbā”ti pāṭho,",
  "tika-vin06t:2325_18": "tasmā tenāti salākaggāhāpakenāti attho.",
  "tika-vin06t:2325_19": "“Corikāya gahitattā na pāpuṇātī”ti vacanato “kuṭisodhanaṃ vaṭṭatī”ti ca dīpavāsino vadanti kira.",
  "tika-vin06t:2325_20": "Ekaṃ mahātherassāti mahāthero vihārato yebhuyyena na gacchati,",
  "tika-vin06t:2325_21": "itare kadāci gacchati,",
  "tika-vin06t:2325_22": "tasmā sabhāgā ce,",
  "tika-vin06t:2325_23": "attano pāpetvā puna itaresaṃ diyyati.",
  "tika-vin06t:2325_24": "Vihāre therassa pattasalākabhattanti mahāthero ekakova vihāre ohīno,",
  "tika-vin06t:2325_25": "“avassaṃ sabbasalākā attano pāpetvā ṭhito”ti paṭissayaṃ gantvā āgantukabhikkhūnampi adassanato kukkuccaṃ akatvā bhuñjanti.",
  "tika-vin06t:2326_0": "Pakkhikabhattakathāvaṇṇanā",
  "tika-vin06t:2327_0": "Uposathadivase āpattidesanaṃ sandhāya “parisuddhasīlāna”nti āha.",
  "tika-vin06t:2327_1": "Lekhaṃ katvā nibaddhāpitaṃ.",
  "tika-vin06t:2327_2": "“Āgantukabhattampi gamikabhattampī”ti āgantukova hutvā gacchantaṃ sandhāya vuttaṃ.",
  "tika-vin06t:2327_3": "Anāthagilānupaṭṭhākopi tena dinnaṃ bhuñjati ce,",
  "tika-vin06t:2327_4": "tassapi pāpetabbameva.",
  "tika-vin06t:2327_5": "Guḷapiṇḍaṃ tālapakkamattaṃ.",
  "tika-vin06t:2328_0": "Senāsanakkhandhakavaṇṇanā niṭṭhitā.",
  "tika-vin06t:2329_0": "7. Saṅghabhedakakkhandhakavaṇṇanā",
  "tika-vin06t:2330_0": "Chasakyapabbajjākathāvaṇṇanā",
  "tika-vin06t:2331_0": "330.",
  "tika-vin06t:2331_1": "“Anupiyaṃ nāmā”ti ekavacanena dissati,",
  "tika-vin06t:2331_2": "sattamiyaṃ pana “anupiyāya”nti.",
  "tika-vin06t:2331_3": "“Kāḷudāyippabhutayo dasa dūtā”ti pāṭho.",
  "tika-vin06t:2331_4": "“Na heṭṭhāpāsādā na heṭṭhāpāsādaṃ vā”ti likhitaṃ.",
  "tika-vin06t:2332_0": "332. Pubbe pubbakāle. “Rañño sato”ti ca “raññovasato”ti ca pāṭho.",
  "tika-vin06t:2333_0": "333.",
  "tika-vin06t:2333_1": "Na lābhataṇhā idha kāmataṇhā,",
  "tika-vin06t:2333_2": "jhānassa nesā parihāni hetu.",
  "tika-vin06t:2333_3": "Buddhattasīlaṃ pana patthayanto jhānāpi naṭṭhoti.",
  "tika-vin06t:2333_4": "Nanu pattabhāvanā.",
  "tika-vin06t:2333_5": "Manomayanti jhānamanomayaṃ.",
  "tika-vin06t:2334_0": "334. Satthāroti gaṇasatthāro.",
  "tika-vin06t:2335_0": "339. Potthanikanti churikaṃ.",
  "tika-vin06t:2336_0": "340. Manusseti purise.",
  "tika-vin06t:2337_0": "341.",
  "tika-vin06t:2337_1": "Ekarattādhikārena rakkhaṃ paccāsīsantā īdisāti dassanatthaṃ “pañcime”tiādi vuttaṃ.",
  "tika-vin06t:2337_2": "“Pubbe rakkhasseta”nti vuttattā mayhaṃ pana rakkhaṇe kiccaṃ natthīti dassanatthaṃ vuttaṃ.",
  "tika-vin06t:2337_3": "Parūpakkamena tathāgataṃ jīvitā voropeyyāti idaṃ āṇattiyā āgatattā evaṃ vuttaṃ.",
  "tika-vin06t:2338_0": "342.",
  "tika-vin06t:2338_1": "Mā āsadoti mā vadhakacittena upagaccha.",
  "tika-vin06t:2338_2": "Itoti imamhā jīvitamhā.",
  "tika-vin06t:2338_3": "“Yatoti yasmā,",
  "tika-vin06t:2338_4": "yatoti vā gatassā”ti likhitaṃ.",
  "tika-vin06t:2338_5": "“Paṭikuṭitoti apasakkitvā saṅkucito hutvā vā paṭisakkatī”ti likhitaṃ.",
  "tika-vin06t:2339_0": "343.",
  "tika-vin06t:2339_1": "Tikabhojananti tīhi bhuñjitabbabhojanaṃ.",
  "tika-vin06t:2339_2": "“Tikabhojanīya”ntipi pāṭho.",
  "tika-vin06t:2339_3": "Parikappato hi tiṇṇaṃ bhuñjituṃ anujānāmi,",
  "tika-vin06t:2339_4": "tato uddhaṃ gaṇabhojanameva hoti,",
  "tika-vin06t:2339_5": "tassāpi idameva vuttaṃ.",
  "tika-vin06t:2339_6": "Idha apubbaṃ natthi.",
  "tika-vin06t:2339_7": "“Akataviññattiladdhaṃ tiṇṇaṃ bhuñjantānaṃ kiñcāpi taṃ gaṇabhojanaṃ nāma na hoti,",
  "tika-vin06t:2339_8": "viññattivasena pana na vaṭṭatī”ti likhitaṃ.",
  "tika-vin06t:2339_9": "Tayo atthavase paṭiccāti etthāpi “mā pāpicchāpakkhaṃ nissāya saṅghaṃ bhindeyyu”nti pesalānaṃ bhikkhūnaṃ phāsuvihārāyāti yojetabbaṃ.",
  "tika-vin06t:2339_10": "Kulānuddayatāya cāti kulānaṃ pasādarakkhaṇatthaṃ.",
  "tika-vin06t:2339_11": "Vajjanti vajjameva.",
  "tika-vin06t:2339_12": "“Vajjamimaṃ phuseyyā”ti likhitaṃ.",
  "tika-vin06t:2339_13": "“Vajjanīyaṃ puggalaṃ phuseyyā”ti vuttaṃ.",
  "tika-vin06t:2339_14": "“Imassa mano na phuseyyā”ti vattabbampi siyā.",
  "tika-vin06t:2339_15": "Cakkabhedanti sāsanabhedaṃ.",
  "tika-vin06t:2339_16": "Āyukappanti ettha kiñcāpi avīcimhi āyuparimāṇaṃ natthi,",
  "tika-vin06t:2339_17": "yena pana kammena yattakaṃ anubhavitabbaṃ,",
  "tika-vin06t:2339_18": "tassa āyukappanti veditabbaṃ.",
  "tika-vin06t:2340_0": "345.",
  "tika-vin06t:2340_1": "“Aññataraṃ āsanaṃ gahetvā nisīdī”ti vacanato visabhāgaṭṭhānaṃ gatassa pesalassapi bhikkhuno tesaṃ āsane nisīdituṃ vaṭṭatīti siddhaṃ.",
  "tika-vin06t:2340_2": "Āgilāyatīti rujjati.",
  "tika-vin06t:2340_3": "Ādesanāpāṭihāriyānusāsaniyāti tassa tassa cittācāraṃ ādissa ādissa desanā,",
  "tika-vin06t:2340_4": "ādesanāpāṭihāriyānusāsanī.",
  "tika-vin06t:2340_5": "Iddhi eva pāṭihāriyaṃ iddhipāṭihāriyaṃ,",
  "tika-vin06t:2340_6": "iddhipāṭihāriyasaṃyuttāya anusāsaniyā ovadatīti attho.",
  "tika-vin06t:2340_7": "Nanu taṃ āvusoti ettha taṃ vacanaṃ nanu mayā vuttosīti attho.",
  "tika-vin06t:2341_0": "346- 9.",
  "tika-vin06t:2341_1": "Suvikkhālitanti sudhotaṃ.",
  "tika-vin06t:2341_2": "Saṃkhāditvāti suṭṭhu khāditvā.",
  "tika-vin06t:2341_3": "“Mahiṃ vikubbatoti mahāvisālo”ti likhitaṃ.",
  "tika-vin06t:2341_4": "Tassa bhisaṃ ghasamānassa.",
  "tika-vin06t:2341_5": "Tattha nadīsu jaggatoti pālentassa. “Kiṃ?",
  "tika-vin06t:2341_6": "Hatthiyūthaṃ gantu”nti vadanti.",
  "tika-vin06t:2341_7": "“Asaṃpāto’ti pāṭho,",
  "tika-vin06t:2341_8": "apatto hutvāti attho”ti likhitaṃ.",
  "tika-vin06t:2341_9": "“Apāyabahuttā puna dassito”ti vuttaṃ.",
  "tika-vin06t:2341_10": "“Evaṃsateti evaṃ assa te āsavā”ti likhitaṃ.",
  "tika-vin06t:2342_0": "350.",
  "tika-vin06t:2342_1": "“Vosānaṃ pariniṭṭhānaṃ vā”ti ca likhitaṃ.",
  "tika-vin06t:2342_2": "Jātūti daḷhatthe nipāto.",
  "tika-vin06t:2342_3": "Mā udapajjathāti mā uppajjeyya.",
  "tika-vin06t:2342_4": "“So pamādamanuyuñjanto”ti pāṭho.",
  "tika-vin06t:2342_5": "Anādaraṃ kusalesu.",
  "tika-vin06t:2342_6": "Udadhi mahāti kittako mahā?",
  "tika-vin06t:2342_7": "Bhesmā yāva bhayānako,",
  "tika-vin06t:2342_8": "tāva mahāti vuttaṃ hoti.",
  "tika-vin06t:2343_0": "351. Na kho, upāli,",
  "tika-vin06t:2343_1": "bhikkhunī saṅghaṃ bhindatīti ettha bhikkhu saṅghaṃ na bhindati,",
  "tika-vin06t:2343_2": "bhikkhunī saṅghaṃ bhindatīti keci,",
  "tika-vin06t:2343_3": "netaṃ gahetabbaṃ.",
  "tika-vin06t:2343_4": "Kevalaṃ “saṅgho”ti vutte bhikkhusaṅghova adhippeto.",
  "tika-vin06t:2343_5": "“Saṅghassa deti,",
  "tika-vin06t:2343_6": "ubhatosaṅghassa deti cā”ti mātikāvacanampi sādheti.",
  "tika-vin06t:2343_7": "Tasmiṃ adhammadiṭṭhibhede dhammadiṭṭhi siyā.",
  "tika-vin06t:2343_8": "“Sīlasatibhedesupi samāno dhammaṃ kātunti saṅghabhede vematikopi tādiso vā”ti likhitaṃ.",
  "tika-vin06t:2343_9": "Vinidhāyāti attano vañcanādhippāyataṃ chādetvā.",
  "tika-vin06t:2344_0": "Saṅghabhedakakkhandhakavaṇṇanā niṭṭhitā.",
  "tika-vin06t:2345_0": "8. Vattakkhandhakavaṇṇanā",
  "tika-vin06t:2346_0": "Āgantukavattakathāvaṇṇanā",
  "tika-vin06t:2347_0": "357.",
  "tika-vin06t:2347_1": "Ekasmiṃ gāme aññavihārato āgatopi āgantukova.",
  "tika-vin06t:2347_2": "Tattha keci evaṃ vadanti “āvāsiko katthaci gantvā sace āgato,",
  "tika-vin06t:2347_3": "‘tenāpi āgantukabhattaṃ bhuñjitabba’nti vuttattā dūrāgamanaṃ vuttaṃ hoti, na gāme,",
  "tika-vin06t:2347_4": "tasmā na yutta”nti.",
  "tika-vin06t:2347_5": "Te vattabbā “āgantukabhattaṃ nāma gahaṭṭhehi ṭhapitaṃ.",
  "tika-vin06t:2347_6": "Yasmiṃ nibaddhaṃ,",
  "tika-vin06t:2347_7": "tato aññagāmatoti āpannaṃ.",
  "tika-vin06t:2347_8": "Tathā vihārādhikārattā aññavihārato āgatopi āgantuko vā”ti ācariyānaṃ sanniṭṭhānaṃ.",
  "tika-vin06t:2347_9": "Pānīyaṃ pucchitabbaṃ,",
  "tika-vin06t:2347_10": "paribhojanīyaṃ pucchitabbanti uddharitvā ghaṭasarāvādigataṃ sandhāya paṭhamaṃ,",
  "tika-vin06t:2347_11": "dutiyaṃ kūpataḷākādigatanti ācariyo.",
  "tika-vin06t:2347_12": "Dutiyavāre attano vasanaṭṭhānattā visuṃ pucchitabbameva,",
  "tika-vin06t:2347_13": "tasmā vuttaṃ etaṃ “paricchinnabhikkho vā gāmo”ti.",
  "tika-vin06t:2347_14": "Bahūsu potthakesu duvidhāpi yujjati.",
  "tika-vin06t:2348_0": "Anumodanavattakathāvaṇṇanā",
  "tika-vin06t:2349_0": "362- 4.",
  "tika-vin06t:2349_1": "Pañcame anumodanatthāya nisinne.",
  "tika-vin06t:2349_2": "“Manussānaṃ parivisanaṭṭhānanti yattha manussā saputtadārā āvasitvā dentī”ti likhitaṃ.",
  "tika-vin06t:2349_3": "Imasmiṃ khandhake āgantukāvāsikagamikānumodanabhattaggapiṇḍacārikāraññakasenāsanajantāgharavaccakuṭiupajjhācariyasaddhivihārikantevāsikavattāni",
  "tika-vin06t:2349_4": "cuddasa mahāvattāni nāma.",
  "tika-vin06t:2349_5": "Aggahitaggahaṇena gaṇiyamānāni asīti khandhakavattāni nāma honti.",
  "tika-vin06t:2350_0": "Vattakkhandhakavaṇṇanā niṭṭhitā.",
  "tika-vin06t:2351_0": "9. Pātimokkhaṭṭhapanakkhandhakavaṇṇanā",
  "tika-vin06t:2352_0": "Pātimokkhuddesayācanakathāvaṇṇanā",
  "tika-vin06t:2353_0": "383- 4.",
  "tika-vin06t:2353_1": "“Nandimukhī”ti likhitaṃ.",
  "tika-vin06t:2353_2": "Āyatakenevāti ādimhi eva.",
  "tika-vin06t:2353_3": "Yanti yasmā.",
  "tika-vin06t:2353_4": "Savantiyo mahānadiyo.",
  "tika-vin06t:2353_5": "“Mahantabhūtāna”nti pāṭho.",
  "tika-vin06t:2353_6": "Pattāti patvā.",
  "tika-vin06t:2353_7": "“Samūlikāya ṭhapeti akatāyā”ti ṭhapanakassa saññāmūlavasena vuttaṃ.",
  "tika-vin06t:2353_8": "Taṃ vatthuṃ avinicchinitvāva parisā vuṭṭhāti.",
  "tika-vin06t:2354_0": "Attādānaaṅgakathāvaṇṇanā",
  "tika-vin06t:2355_0": "398- 9.",
  "tika-vin06t:2355_1": "“Attādānanti sayaṃ parehi codito attānaṃ sodhetuṃ anādiyitvā paresaṃ vippaṭipattiṃ disvā sāsanaṃ sodhetuṃ attanā āditabba”nti likhitaṃ.",
  "tika-vin06t:2355_2": "Vassārattoti vassakālo.",
  "tika-vin06t:2355_3": "Sappaṭimāsoti ākaḍḍhanayuttoti adhippāyo.",
  "tika-vin06t:2356_0": "401. Upadahātabboti uppādetabbo, vippaṭisāramukhena dhāretabboti adhippāyo.",
  "tika-vin06t:2357_0": "Pātimokkhaṭṭhapanakkhandhakavaṇṇanā niṭṭhitā.",
  "tika-vin06t:2358_0": "10. Bhikkhunikkhandhakavaṇṇanā",
  "tika-vin06t:2359_0": "Mahāpajāpatigotamīvatthukathāvaṇṇanā",
  "tika-vin06t:2360_0": "402- 3.",
  "tika-vin06t:2360_1": "Sūnehīti sutehi.",
  "tika-vin06t:2360_2": "“Setaṭṭikā nāma rogajātī”ti pāḷi.",
  "tika-vin06t:2360_3": "“Setaṭṭhikā”ti aṭṭhakathā.",
  "tika-vin06t:2360_4": "“Paṭisambhidāpattakhīṇāsavaggahaṇena jhānānipi gahitāneva honti.",
  "tika-vin06t:2360_5": "Na hi nijjhānikānaṃ sabbappakārā sampatti ijjhatī”ti likhitaṃ.",
  "tika-vin06t:2361_0": "Bhikkhunīupasampadānujānanakathāvaṇṇanā",
  "tika-vin06t:2362_0": "404.",
  "tika-vin06t:2362_1": "Yadaggena yaṃ divasaṃ ādiṃ katvā.",
  "tika-vin06t:2362_2": "Tadevāti tasmiṃ eva divase.",
  "tika-vin06t:2362_3": "“Anuñattiyā”ti pāṭho.",
  "tika-vin06t:2362_4": "“Anupaññattiyā”ti na sundaraṃ.",
  "tika-vin06t:2363_0": "405.",
  "tika-vin06t:2363_1": "“Paṭiggaṇhāmi yāvajīvaṃ anatikkamanīyo”ti vatvā idāni kiṃ kāraṇā varaṃ yācatīti ce?",
  "tika-vin06t:2363_2": "Parūpavādavivajjanatthaṃ.",
  "tika-vin06t:2363_3": "Dubbuddhino hi keci vadeyyuṃ “mahāpajāpatiyā paṭhamaṃ sampaṭicchitattā ubhatosaṅghassa yathāvuḍḍhaabhivādanaṃ na jātaṃ.",
  "tika-vin06t:2363_4": "Gotamī ce varaṃ yāceyya,",
  "tika-vin06t:2363_5": "bhagavā anujāneyyā”ti.",
  "tika-vin06t:2364_0": "408. Vimānetvāti aparajjhitvā.",
  "tika-vin06t:2365_0": "410- 3.",
  "tika-vin06t:2365_1": "Kammappattāyopīti kammārahāpi.",
  "tika-vin06t:2365_2": "Āpattigāminiyopīti āpattiṃ āpannāyopi.",
  "tika-vin06t:2365_3": "Dve tisso bhikkhuniyoti dvīhi tīhi bhikkhunīhi.",
  "tika-vin06t:2365_4": "“Manosilikāyā”ti pāṭho.",
  "tika-vin06t:2366_0": "420. “Tena ca bhikkhu nimantetabbo”ti sāmīcivasena vuttaṃ.",
  "tika-vin06t:2367_0": "422- 3.",
  "tika-vin06t:2367_1": "“Anujānāmi…pe…",
  "tika-vin06t:2367_2": "tāvakālika”nti puggalikaṃ sandhāya vuttaṃ,",
  "tika-vin06t:2367_3": "na saṅghikanti ācariyo.",
  "tika-vin06t:2367_4": "“Anujānāmi,",
  "tika-vin06t:2367_5": "bhikkhave,",
  "tika-vin06t:2367_6": "utuniyā kaṭisuttaka”nti vacanato bhikkhussa vinibandhaṃ kaṭisuttakaṃ na vaṭṭati.",
  "tika-vin06t:2367_7": "Paggharantī visaviṇā.",
  "tika-vin06t:2367_8": "Vepurisikā massudāṭhī.",
  "tika-vin06t:2368_0": "425. Tayo nissayeti rukkhamūlañhi sā na labhati.",
  "tika-vin06t:2369_0": "426.",
  "tika-vin06t:2369_1": "Bhattagge sace dāyakā bhikkhunisaṅghassa bhuttavato catupaccaye dātukāmā honti,",
  "tika-vin06t:2369_2": "yathāvuḍḍhameva.",
  "tika-vin06t:2370_0": "427. Vikāleti yāva vikāle honti, tāva pavāresunti attho. Ajjattanāti ajjatanā.",
  "tika-vin06t:2371_0": "428.",
  "tika-vin06t:2371_1": "Anuvādanti issariyaṭṭhānaṃ.",
  "tika-vin06t:2371_2": "Idaṃ sabbaṃ “ajjatagge ovaṭo bhikkhunīnaṃ bhikkhūsu vacanapatho”ti paññattassa garudhammassa vītikkamaāpattipaññāpanatthaṃ vuttanti veditabbaṃ,",
  "tika-vin06t:2371_3": "aññathā yesaṃ garudhammānaṃ paṭiggahaṇena bhikkhunīnaṃ upasampadā anuññātā,",
  "tika-vin06t:2371_4": "tesaṃ vītikkame anupasampannāva siyāti āsaṅkā bhaveyya.",
  "tika-vin06t:2372_0": "429.",
  "tika-vin06t:2372_1": "Itthiyuttenāti itthīhi gāvīādīhi dhuraṭṭhāne yuttena.",
  "tika-vin06t:2372_2": "Purisantarenāti purisena antarikena.",
  "tika-vin06t:2372_3": "“Purisadutiyenā”ti likhitaṃ,",
  "tika-vin06t:2372_4": "purisasārathināti adhippāyo.",
  "tika-vin06t:2372_5": "“Bāḷhataraṃ aphāsū”ti vacanato gilānāya vaṭṭaticceva siddhaṃ,",
  "tika-vin06t:2372_6": "bhagavantaṃ āpucchitvā anuññātaṭṭhāne upasampajjissāmīti adhippāyo.",
  "tika-vin06t:2373_0": "430.",
  "tika-vin06t:2373_1": "Sā kenacideva antarāyenāti sabbantarāyasaṅgahanavacanaṃ,",
  "tika-vin06t:2373_2": "tasmā taṃ na antarāyaṃ kittetvā,",
  "tika-vin06t:2373_3": "vuttantarāyena “rājantarāyenā”ti sādhetabbanti ācariyo.",
  "tika-vin06t:2374_0": "431- 2.",
  "tika-vin06t:2374_1": "“Navakammanti katvā ‘ettakāni vassāni vasatū’ti apaloketvā saṅghikabhūmidāna”nti likhitaṃ.",
  "tika-vin06t:2374_2": "“Sāgāra”nti vuttattā agārapaṭisaṃyuttarahonisajjasikkhādivajjitāti keci,",
  "tika-vin06t:2374_3": "yuttametaṃ. Kasmā?",
  "tika-vin06t:2374_4": "“Sahāgāraseyyamattaṃ ṭhapetvā”ti aṭṭhakathāyaṃ vuttattā.",
  "tika-vin06t:2374_5": "“Anujānāmi,",
  "tika-vin06t:2374_6": "bhikkhave,",
  "tika-vin06t:2374_7": "posetu”nti vacanato posanayuttakammaṃ sabbaṃ vaṭṭati mātuyā,",
  "tika-vin06t:2374_8": "na aññesaṃ.",
  "tika-vin06t:2374_9": "Vasituṃ ce na sakkoti dutiyaṃ vinā,",
  "tika-vin06t:2374_10": "sammannitvāva dātabbā tāya iti no mati.",
  "tika-vin06t:2374_11": "Kittakaṃ kālaṃ?",
  "tika-vin06t:2374_12": "Vasitvā ce dutiyā gantumicchati,",
  "tika-vin06t:2374_13": "aññaṃ sammannituṃ yuttāva.",
  "tika-vin06t:2374_14": "Sā vijātā labheti ācariyo.",
  "tika-vin06t:2375_0": "434.",
  "tika-vin06t:2375_1": "“Idaṃ odissa anuññātaṃ vaṭṭatīti ekato vā ubhato vā avassave satipi vaṭṭatī”ti likhitaṃ.",
  "tika-vin06t:2375_2": "“Kesacchedādikaṃ kammaṃ anujānāmi sādituṃ ”icceva vuttattā vuttaṃ “tadaññe sāditu”nti.",
  "tika-vin06t:2375_3": "“Kesacchedādikaṃ kammaṃ anujānāmi,",
  "tika-vin06t:2375_4": "bhikkhave”ti avatvā ettakaṃ yasmā “sāditu”nti bhāsitaṃ,",
  "tika-vin06t:2375_5": "tasmā sā vicikicchāya ubhatopi avassave api pārājikakhettena sā pārājikaṃ phusati.",
  "tika-vin06t:2375_6": "Iti aṭṭhakathāsvetaṃ sabbāsupi vinicchitaṃ.",
  "tika-vin06t:2375_7": "Odissakābhilāpo hi aññathā nibbisesato taṃ pamāṇaṃ.",
  "tika-vin06t:2375_8": "Yadi tathā bhikkhussa kappati vicikicchā.",
  "tika-vin06t:2376_0": "Kālamodissa naṃ padaṃ, na sattodissakañhi taṃ;",
  "tika-vin06t:2377_0": "Atha bhikkhuniyā eva, kālamodissa bhāsitaṃ.",
  "tika-vin06t:2378_0": "Evaṃ pārājikāpatti, sithilāva katā siyā;",
  "tika-vin06t:2379_0": "Sabbaso pihitaṃ dvāraṃ, sabbapārājikasminti.",
  "tika-vin06t:2380_0": "Niratthakabhāvato, ubbhajāṇumaṇḍale;",
  "tika-vin06t:2381_0": "Tasmā na sādiyantīti, nidānavacanakkamaṃ.",
  "tika-vin06t:2382_0": "Nissāya satthunā vuttaṃ, sāditunti na aññathā;",
  "tika-vin06t:2383_0": "Attano paṇhisamphassaṃ, sādituṃ yena vāritaṃ.",
  "tika-vin06t:2384_0": "Api pārājikakkhette, kathaṃ dvāraṃ dadeyya so;",
  "tika-vin06t:2385_0": "Tathāpi buddhaputtānaṃ, buddhabhāsitabhāsitaṃ.",
  "tika-vin06t:2386_0": "Vacanañca samānento, no cettha yuttikathā dhīrā;",
  "tika-vin06t:2387_0": "Kesacchedādikammassa, avassaṃ karaṇīyato.",
  "tika-vin06t:2388_0": "Cittassa cātilolattā, gaṇassa ca aṅgasampadā-",
  "tika-vin06t:2389_0": "Bhāvā bhikkhunīnaṃ mahesinā, rakkhituñca asaṅkattā;",
  "tika-vin06t:2390_0": "Nanu modissakaṃ katanti.",
  "tika-vin06t:2391_0": "Bhikkhunikkhandhakavaṇṇanā niṭṭhitā.",
  "tika-vin06t:2392_0": "11. Pañcasatikakkhandhakavaṇṇanā",
  "tika-vin06t:2393_0": "Saṅgītinidānakathāvaṇṇanā",
  "tika-vin06t:2394_0": "437.",
  "tika-vin06t:2394_1": "Chinnapātanti bhāvanapuṃsakaṃ,",
  "tika-vin06t:2394_2": "tenākārena patantīti attho.",
  "tika-vin06t:2394_3": "Upaddutā ca mayaṃ homāti atītatthe vattamānavacanaṃ,",
  "tika-vin06t:2394_4": "ahumhāti attho.",
  "tika-vin06t:2394_5": "Atha vā tasmiṃ sati homa.",
  "tika-vin06t:2394_6": "“Pañca bhikkhusatānī”ti gaṇanavasena vatvā “vassaṃ vasantā”ti puggalaniddeso kato.",
  "tika-vin06t:2395_0": "Khuddānukhuddakakathāvaṇṇanā",
  "tika-vin06t:2396_0": "443.",
  "tika-vin06t:2396_1": "“Vassikasāṭikaṃ akkamitvā”ti vacanato bhagavato catutthacīvarampi atthīti siddhaṃ.",
  "tika-vin06t:2396_2": "Tenevāha cīvarakkhandhake “catutthaṃ cīvaraṃ pārupī”ti.",
  "tika-vin06t:2397_0": "444.",
  "tika-vin06t:2397_1": "“Apica yatheva mayā”tiādi saṅgītiyā aggahaṇādhippāyavasena vuttaṃ,",
  "tika-vin06t:2397_2": "kintu susaṅgītā āvuso therehi dhammo ca vinayo ca.",
  "tika-vin06t:2397_3": "Apicāhaṃ nāma tathevāhaṃ dhāressāmīti yatheva mayā bhagavato sammukhā sutaṃ sammukhā paṭiggahitaṃ,",
  "tika-vin06t:2397_4": "tatheva therehi bhagavatā sayameva etadaggaṃ āropitehi,",
  "tika-vin06t:2397_5": "tasmā susaṅgahitā saṅgītīti vuttaṃ hoti.",
  "tika-vin06t:2398_0": "Brahmadaṇḍakathāvaṇṇanā",
  "tika-vin06t:2399_0": "445.",
  "tika-vin06t:2399_1": "“Tvaṃyeva āṇāpehī”ti ettakameva vuttaṃ,",
  "tika-vin06t:2399_2": "therā pana brahmadaṇḍaṃ katvā vuttaṃyeva “channassā”tiādimāhaṃsūti veditabbaṃ.",
  "tika-vin06t:2399_3": "Ettha ca ānandatthero viya aññopi saṅghena āṇatto bhikkhu brahmadaṇḍakatena bhikkhunā ālapituṃ labhati, na añño.",
  "tika-vin06t:2399_4": "Ujjavanikāyāti paṭisotagāminiyā.",
  "tika-vin06t:2399_5": "Āgamā nu kho idha āgamā nu khvidha.",
  "tika-vin06t:2399_6": "Āgamā kho idha,",
  "tika-vin06t:2399_7": "te orodhā idha āgamā kho.",
  "tika-vin06t:2399_8": "“Bhisicchavīti bhisitthavikā”ti likhitaṃ.",
  "tika-vin06t:2399_9": "Sabbevimeti sabbameva.",
  "tika-vin06t:2399_10": "Kulavaṃ gamentīti niratthakavināsaṃ gamenti.",
  "tika-vin06t:2399_11": "Kucchito lavo kulavo,",
  "tika-vin06t:2399_12": "anayavināsoti vuttaṃ hoti.",
  "tika-vin06t:2399_13": "Imāya kho pana “dhammavinayasaṅgītiyā”ti vattabbe visesena vinayassa sāsanamūlabhāvadassanatthaṃ,",
  "tika-vin06t:2399_14": "tasmiṃ ṭhite sakalasāsanaṭhitisiddhidīpanatthañca “idaṃ vo kappati,",
  "tika-vin06t:2399_15": "idaṃ vo na kappatī”ti vatthusmiṃ āraddhattā,",
  "tika-vin06t:2399_16": "imissā ca pariyattiyā vinayapiṭakattā “vinayasaṅgītiyā”ti idha vuttaṃ.",
  "tika-vin06t:2400_0": "Pañcasatikakkhandhakavaṇṇanā niṭṭhitā.",
  "tika-vin06t:2401_0": "12. Sattasatikakkhandhakavaṇṇanā",
  "tika-vin06t:2402_0": "Dasavatthukathāvaṇṇanā",
  "tika-vin06t:2403_0": "446.",
  "tika-vin06t:2403_1": "Nikkhittamaṇisuvaṇṇāti sikkhāpadeneva paṭikkhittamaṇisuvaṇṇā.",
  "tika-vin06t:2403_2": "Tattha maṇiggahaṇena sabbaṃ dukkaṭavatthu,",
  "tika-vin06t:2403_3": "suvaṇṇaggahaṇena sabbaṃ pācittiyavatthu gahitaṃ hoti.",
  "tika-vin06t:2403_4": "Bhikkhaggena bhikkhugaṇanāyāti vuttaṃ hoti.",
  "tika-vin06t:2404_0": "447.",
  "tika-vin06t:2404_1": "Mahikāti himaṃ.",
  "tika-vin06t:2404_2": "Posāti sattā.",
  "tika-vin06t:2404_3": "Sarajāti sakilesarajā.",
  "tika-vin06t:2404_4": "Magāti magasadisā.",
  "tika-vin06t:2404_5": "Tasmiṃ tasmiṃ visaye,",
  "tika-vin06t:2404_6": "bhave vā netīti netti,",
  "tika-vin06t:2404_7": "taṇhāyetaṃ adhivacanaṃ,",
  "tika-vin06t:2404_8": "tāya saha vattantīti sanettikā.",
  "tika-vin06t:2405_0": "450- 2.",
  "tika-vin06t:2405_1": "Ahogaṅgoti pabbatassa nāmaṃ.",
  "tika-vin06t:2405_2": "Anumānessāmāti paññāpessāma.",
  "tika-vin06t:2405_3": "Āsutāti sajjitā,",
  "tika-vin06t:2405_4": "“asuttā”ti vā pāṭho,",
  "tika-vin06t:2405_5": "anāvilā apakkā taruṇā.",
  "tika-vin06t:2406_0": "453. Ujjaviṃsu paṭisotena gacchiṃsu.",
  "tika-vin06t:2407_0": "455.",
  "tika-vin06t:2407_1": "Appeva nāmāti sādhu nāma.",
  "tika-vin06t:2407_2": "Mūlā dāyakā pesalakā.",
  "tika-vin06t:2407_3": "“Kullakavihārenāti khuddakavihārenā”ti likhitaṃ.",
  "tika-vin06t:2407_4": "Rūpāvatārattā kullakavihāro nāma.",
  "tika-vin06t:2407_5": "Kathaṃ panetaṃ paññāyati,",
  "tika-vin06t:2407_6": "yena sannidhikataṃ yāvajīvikaṃ yāvakālikena tadahupaṭiggahitena sambhinnarasaṃ tadahupaṭiggahitasaṅkhayaṃ",
  "tika-vin06t:2407_7": "āgantvā sannidhikatāmisasaṅkhyameva gacchatīti? Vuccate –",
  "tika-vin06t:2407_8": "“yāvakālikena,",
  "tika-vin06t:2407_9": "bhikkhave,",
  "tika-vin06t:2407_10": "yāvajīvikaṃ tadahupaṭiggahita”nti vacanato purepaṭiggahitaṃ yāvajīvikaṃ tadahupaṭiggahitenāmisena ce sambhinnaṃ,",
  "tika-vin06t:2407_11": "purepaṭiggahitasaṅkhyameva gacchatīti siddhaṃ.",
  "tika-vin06t:2407_12": "Aññathā “sattāhakālikena,",
  "tika-vin06t:2407_13": "bhikkhave,",
  "tika-vin06t:2407_14": "yāvajīvikaṃ paṭiggahitaṃ sattāhaṃ kappatī”ti vuttaṭṭhāne viya idhāpi “yāvakālikena,",
  "tika-vin06t:2407_15": "bhikkhave,",
  "tika-vin06t:2407_16": "yāvajīvikaṃ paṭiggahitaṃ kāle kappatī”ti vadeyya,",
  "tika-vin06t:2407_17": "tañcāvuttaṃ.",
  "tika-vin06t:2407_18": "Tasmā purepaṭiggahitaṃ taṃ āmisasambhinnaṃ āmisagatikamevāti veditabbaṃ.",
  "tika-vin06t:2407_19": "Gaṇṭhipade pana “sannidhikārakaṃ khādanīyaṃ vā bhojanīyaṃ vā”ti vuttaṃ.",
  "tika-vin06t:2407_20": "Byañjanamattaṃ na gahetabbaṃ.",
  "tika-vin06t:2408_0": "457.",
  "tika-vin06t:2408_1": "Idhāti imasmiṃ pāṭhe.",
  "tika-vin06t:2408_2": "“‘Kāle kappati,",
  "tika-vin06t:2408_3": "vikāle na kappatī’ti vuttavacanamattena ‘vikāle kappatī’ti vikālabhojanapācittiyaṃ āvahaṃ hotīti attho,",
  "tika-vin06t:2408_4": "‘na kappatī’ti sannidhibhojanapācittiyaṃ āvahaṃ hotīti attho,",
  "tika-vin06t:2408_5": "yadi sambhinnarasaṃ ajjapaṭiggahitampi yāvajīvikanti attho”ti likhitaṃ.",
  "tika-vin06t:2408_6": "Suttavibhaṅgeti mātikāsaṅkhāte sutte ca tassa padabhājanīyasaṅkhāte vibhaṅge cāti attho.",
  "tika-vin06t:2408_7": "Idaṃ āgatameva.",
  "tika-vin06t:2408_8": "Kataranti?",
  "tika-vin06t:2408_9": "“Atikkāmayato chedanaka”nti idaṃ.",
  "tika-vin06t:2409_0": "Tividatthipamāṇañce, adasaṃ taṃ nisīdanaṃ;",
  "tika-vin06t:2410_0": "Nisīdanaṃ kathaṃ hoti, sadasaṃ tañhi lakkhaṇaṃ.",
  "tika-vin06t:2411_0": "Tividatthipamāṇaṃ taṃ, dasā tattha vidatthi ce;",
  "tika-vin06t:2412_0": "Taṃnisīdananāmattā, tasmiṃ chedanakaṃ siyā.",
  "tika-vin06t:2413_0": "Anisīdananāmamhi, kathaṃ chedanakaṃ bhave;",
  "tika-vin06t:2414_0": "Iti ce neva vattabbaṃ, nisīdanavidatthito.",
  "tika-vin06t:2415_0": "Kappate sadasāmattaṃ, nisīdanamiti kāraṇaṃ;",
  "tika-vin06t:2416_0": "Kathaṃ yujjati no cetaṃ, nisīdanassa nāmakaṃ.",
  "tika-vin06t:2417_0": "Nisīdananti vuttattā, pamāṇasamatikkamā;",
  "tika-vin06t:2418_0": "Tassānumatihetuttā, tattha chedanakaṃ bhave.",
  "tika-vin06t:2419_0": "Jātarūpakappe –",
  "tika-vin06t:2420_0": "Jātarūpaṃ paṭikkhittaṃ, puggalasseva pāḷiyaṃ;",
  "tika-vin06t:2421_0": "Na saṅghassāti saṅghassa, tañce kappati sabbaso.",
  "tika-vin06t:2422_0": "Vikālabhojanañcāpi, puggalasseva vāritaṃ;",
  "tika-vin06t:2423_0": "Na saṅghassāti saṅghassa, kappatīti kathaṃ samaṃ.",
  "tika-vin06t:2424_0": "Sattasatikakkhandhakavaṇṇanā niṭṭhitā.",
  "tika-vin06t:2425_0": "Cūḷavaggavaṇṇanā niṭṭhitā.",
  "tika-vin06t:2426_0": "Namo tassa bhagavato arahato sammāsambuddhassa",
  "tika-vin06t:2427_0": "Parivāravaṇṇanā",
  "tika-vin06t:2428_0": "Soḷasamahāvāravaṇṇanā",
  "tika-vin06t:2429_0": "Paññattivāravaṇṇanā",
  "tika-vin06t:2430_0": "1- 2.",
  "tika-vin06t:2430_1": "Sīlasamādhipaññāvimuttivimuttiñāṇadassanasaṅkhātassa dhammakkhandhasarīrassa sāsaneti attho.",
  "tika-vin06t:2430_2": "Parivāroti saṅgahaṃ yo samāruḷho,",
  "tika-vin06t:2430_3": "tassa parivārassa.",
  "tika-vin06t:2430_4": "Vinayabhūtā paññatti vinayapaññatti.",
  "tika-vin06t:2430_5": "“Paññattikālaṃ jānatā”ti dukanayavasena vatvā puna suttantanayena vattuṃ “apica pubbenivāsādīhī”ti vuttaṃ.",
  "tika-vin06t:2430_6": "Tattha passanaṃ nāma dassanattā dibbacakkhunā yojitaṃ paṭivedhañāṇadassanaṃ.",
  "tika-vin06t:2430_7": "Desanāpaññāya passatāti āsayānusayādike.",
  "tika-vin06t:2430_8": "Pucchāyāti sattamī.",
  "tika-vin06t:2430_9": "Punapi etthāti pucchāvissajjane.",
  "tika-vin06t:2430_10": "Micchādiṭṭhīti natthikadiṭṭhi antaggāhikadiṭṭhi.",
  "tika-vin06t:2430_11": "“Ājīvahetu paññattānī”ti vacanato imāni cha sikkhāpadāni ṭhapetvā sesā ācāravipatti nāmāti veditabbaṃ.",
  "tika-vin06t:2430_12": "Kāyena pana āpattiṃ āpajjatīti ettha “pubbabhāge sevanacittamaṅgaṃ katvā kāyadvārasaṅkhātaṃ viññattiṃ",
  "tika-vin06t:2430_13": "janayitvā pavattacittuppādasaṅkhātaṃ āpattiṃ āpajjati,",
  "tika-vin06t:2430_14": "kiñcāpi cittena samuṭṭhāpitā viññatti,",
  "tika-vin06t:2430_15": "tathāpi cittena adhippetassa atthassa viññattiyā sādhitattā ‘kāyadvārena āpajjatī’ti vutta”nti imamatthaṃ sandhāya vuttaṃ,",
  "tika-vin06t:2430_16": "na bhaṇḍanādittayavūpasamaṃ.",
  "tika-vin06t:2430_17": "Āpāṇakoṭikanti jīvitapariyantaṃ katvā.",
  "tika-vin06t:2430_18": "Porāṇakehi mahātherehīti sīhaḷadīpe mahātherehi potthakaṃ āropitakāle ṭhapitāti attho.",
  "tika-vin06t:2430_19": "“Catutthasaṅgītisadisā potthakāruḷhasaṅgīti ahosī”ti vuttaṃ.",
  "tika-vin06t:2431_0": "Mahāvibhaṅge paññattivāravaṇṇanā niṭṭhitā.",
  "tika-vin06t:2432_0": "Katāpattivārādivaṇṇanā",
  "tika-vin06t:2433_0": "166.",
  "tika-vin06t:2433_1": "Katāpattivāre “saṅghikaṃ mañcaṃ vā”tiādi ajjhokāsattā vihārabbhantarepi āpajjanato leḍḍupātātikkamavasena vuttaṃ.",
  "tika-vin06t:2433_2": "Dutiye seyyaṃ santharitvāti abbhantare santharitabhāvato vihārato bahigamanepi taṃdivasānāgame āpajjanato “parikkhepaṃ atikkāmetī”ti vuttaṃ.",
  "tika-vin06t:2434_0": "171.",
  "tika-vin06t:2434_1": "Sañcicca pāṇaṃ jīvitā voropento catasso āpattiyoti ettha kiñcāpi tasmiṃ sikkhāpade tiracchānagatapāṇova adhippeto,",
  "tika-vin06t:2434_2": "atha kho pāṇoti vohārasāmaññato atthuddhāravasena “catasso”ti vuttaṃ.",
  "tika-vin06t:2434_3": "Esa nayo aññesupi evarūpesu ṭhānesu.",
  "tika-vin06t:2435_0": "173.",
  "tika-vin06t:2435_1": "Vikāle gāmappavesane “paṭhamaṃ pādaṃ parikkhepaṃ atikkāmeti,",
  "tika-vin06t:2435_2": "āpatti dukkaṭassā’ti vuttattā upacāre nāpajjati,",
  "tika-vin06t:2435_3": "parikkhepaṃ atikkamitvāva āpajjatīti siddhamevā”ti vadanti.",
  "tika-vin06t:2436_0": "193.",
  "tika-vin06t:2436_1": "Paccayavāre purimavārato viseso atthiyeva,",
  "tika-vin06t:2436_2": "“methunaṃ dhammaṃ paṭisevanto kati āpattiyo āpajjatī”ti vutte jatumaṭṭhakassokāso na jāto,",
  "tika-vin06t:2436_3": "idha pana “methunaṃ dhammaṃ paṭisevanapaccayā”ti vutte puggalaniddesābhāvā jatumaṭṭhakañca paviṭṭhaṃ,",
  "tika-vin06t:2436_4": "evaṃ viseso atthi.",
  "tika-vin06t:2436_5": "Tathā evarūpesu ṭhānesu.",
  "tika-vin06t:2437_0": "Mahāvibhaṅge ca bhikkhunivibhaṅge soḷasamahāvāravaṇṇanā niṭṭhitā.",
  "tika-vin06t:2438_0": "Samuṭṭhānasīsavaṇṇanā",
  "tika-vin06t:2439_0": "257.",
  "tika-vin06t:2439_1": "Anattāti attavirahitā “alavaṇabhojana”ntiādīsu viya.",
  "tika-vin06t:2439_2": "Karuṇāsītalabhāvena candasadiso.",
  "tika-vin06t:2439_3": "Kilesatimirappahānato ādicco.",
  "tika-vin06t:2439_4": "Yasmā te desayanti,",
  "tika-vin06t:2439_5": "tasmā aṅgīrasopi.",
  "tika-vin06t:2439_6": "Piṭake tīṇi desayi tesaṃ aññatarattāti attho.",
  "tika-vin06t:2439_7": "Vinayo yadi tiṭṭhati,",
  "tika-vin06t:2439_8": "evaṃ paṭipattisaddhammādi nīyati pavattatīti attho.",
  "tika-vin06t:2439_9": "Ayaṃ pana kathaṃ tiṭṭhatīti?",
  "tika-vin06t:2439_10": "Āha “ubhato cā”tiādi.",
  "tika-vin06t:2439_11": "Parivārena ganthitā tiṭṭhantīti attho.",
  "tika-vin06t:2439_12": "Tasseva parivārassa sutte.",
  "tika-vin06t:2439_13": "Niyatasamuṭṭhānaṃ kataṃ,",
  "tika-vin06t:2439_14": "vuttanti adhippāyo.",
  "tika-vin06t:2439_15": "Asambhinnasamuṭṭhānāni asaṅkarasamuṭṭhānāni,",
  "tika-vin06t:2439_16": "aññehi asadisasamuṭṭhānānīti attho.",
  "tika-vin06t:2439_17": "Yasmā parivāre sati vinayo tiṭṭhati,",
  "tika-vin06t:2439_18": "vinaye sati saddhammo tiṭṭhati,",
  "tika-vin06t:2439_19": "yasmā samuṭṭhānāni ca sutte dissanti,",
  "tika-vin06t:2439_20": "tasmā sikkheti attho.",
  "tika-vin06t:2439_21": "“Dhammakāmo supesalo”ti parivāre gāravajananatthaṃ vuttaṃ.",
  "tika-vin06t:2439_22": "Tatthāti “dissantī”ti tattha.",
  "tika-vin06t:2439_23": "“Ekena samuṭṭhānena samuṭṭhātīti paṭhamapārājikaṃ ekena samuṭṭhānena samuṭṭhātī”ti vuttaṃ.",
  "tika-vin06t:2439_24": "Pāḷiyañhi niddiṭṭhasamuṭṭhānañca dissati.",
  "tika-vin06t:2439_25": "“Tasseva parivārassa,",
  "tika-vin06t:2439_26": "samuṭṭhānaṃ niyato kata”nti vuttaṃ purimanayeti attho.",
  "tika-vin06t:2439_27": "Yathāñāyanti yathābhūtaṃ.",
  "tika-vin06t:2439_28": "“Sañcarittābhāsanañcā”ti pāṭho.",
  "tika-vin06t:2439_29": "“Sañcarittānubhāsanañcā”tipi atthi.",
  "tika-vin06t:2439_30": "Nayavajjehi vinayavajjehīti attho.",
  "tika-vin06t:2440_0": "Paṭhamapārājikasamuṭṭhānavaṇṇanā",
  "tika-vin06t:2441_0": "258.",
  "tika-vin06t:2441_1": "Nānubandhe pavattininti “yā pana bhikkhunī vutthāpitaṃ pavattiniṃ dve vassāni nānubandheyyā”ti vuttasikkhāpadañca.",
  "tika-vin06t:2441_2": "Ayaṃ pāṭho ekaccesu potthakesu na dissati.",
  "tika-vin06t:2441_3": "Chasattati paṭhamapārājikasamuṭṭhānā.",
  "tika-vin06t:2442_0": "Dutiyapārājikasamuṭṭhānavaṇṇanā",
  "tika-vin06t:2443_0": "259.",
  "tika-vin06t:2443_1": "“Kukkuccaṃ cīvaraṃ datvāti kukkuccuppādanañca dhammikānaṃ kammānaṃ chandaṃ datvā khīyanañca cīvaraṃ datvā khīyanañcā”ti pāṭho.",
  "tika-vin06t:2443_2": "“Datvā”ti uppaṭipāṭiyā vuttaṃ,",
  "tika-vin06t:2443_3": "tasmā “kukkuccaṃ dhammikaṃ datvāti pāṭho sundaro”ti vadanti,",
  "tika-vin06t:2443_4": "vicāretvā gahetabbaṃ.",
  "tika-vin06t:2444_0": "269. Akatanti abhinavaṃ.",
  "tika-vin06t:2445_0": "Antarapeyyālaṃ",
  "tika-vin06t:2446_0": "Katipucchāvāravaṇṇanā",
  "tika-vin06t:2447_0": "271.",
  "tika-vin06t:2447_1": "Paṭiniddesanti punappunaṃ niddisanaṃ.",
  "tika-vin06t:2447_2": "Āpattikkhandhehi vinītāni saṃvarānīti attho.",
  "tika-vin06t:2447_3": "Etehi āpattikkhandhehi.",
  "tika-vin06t:2447_4": "“Ārakā”ti nivattiatthena vuttattā taṃ puna sarūpena vattukāmo “bhusā vā”ti āha.",
  "tika-vin06t:2447_5": "“Gehaṃ dhūmena puṇṇaṃ ādhūmita”ntiādīsu viya rāgādiveraṃ maṇati vināseti.",
  "tika-vin06t:2447_6": "Etāyāti viratiyā.",
  "tika-vin06t:2447_7": "Vela calane.",
  "tika-vin06t:2447_8": "Niyyānaṃ maggaṃ sinoti bandhatīti setu.",
  "tika-vin06t:2447_9": "“Setughātoti vītikkamapaṭipakkhabhūtā virati,",
  "tika-vin06t:2447_10": "tadatthanibbattikaracittuppādo vā”ti vuttaṃ.",
  "tika-vin06t:2447_11": "“Dhammassavanagganti dhammaṃ suṇantānaṃ samūha”nti likhitaṃ.",
  "tika-vin06t:2447_12": "Sace na gacchati,",
  "tika-vin06t:2447_13": "vikkhitto vā nisīdati.",
  "tika-vin06t:2447_14": "Kāyappāgabbhiyaṃ kāyaduccaritaṃ.",
  "tika-vin06t:2447_15": "“Pamāde”ti vatvā tadatthaṃ dassetuṃ “sativippavāse”ti vuttaṃ.",
  "tika-vin06t:2448_0": "272- 3.",
  "tika-vin06t:2448_1": "Saparasantāne vāti sasantāne vā parasantāne vā.",
  "tika-vin06t:2448_2": "Tathā vivadantā panāti bhedakaravatthūni nissāya vivadantā.",
  "tika-vin06t:2448_3": "Ubhayehipīti theranavehi.",
  "tika-vin06t:2448_4": "Nanti mettaṃ kāyakammaṃ.",
  "tika-vin06t:2448_5": "Yesaṃ puggalānaṃ piyaṃ karoti,",
  "tika-vin06t:2448_6": "tesaṃ mettākāyakammasaṅkhāto dhammo.",
  "tika-vin06t:2448_7": "Ettakanti āmisavibhattidassanaṃ.",
  "tika-vin06t:2448_8": "Asukassa cāti puggalavibhattidassanaṃ.",
  "tika-vin06t:2448_9": "“Dussīlassa adātumpi vaṭṭatī”ti vuttattā eva alajjiparibhogo vārito.",
  "tika-vin06t:2448_10": "Sabbesaṃ dātabbamevāti sanniṭṭhānena ajānantena vibhāgaṃ akatvā dātabbabhāvaṃ dīpetīti eke.",
  "tika-vin06t:2448_11": "“Sabbesaṃ dātabbamevā”ti vuttaṃ aṭṭhakathāsu.",
  "tika-vin06t:2448_12": "Tattha “alajjiukkhittakānaṃ paribhogasīsena sahatthā na dātabbaṃ,",
  "tika-vin06t:2448_13": "dāpetabbanti apare”ti vuttaṃ.",
  "tika-vin06t:2448_14": "Vicinitvā dānaṃ viceyya dānaṃ.",
  "tika-vin06t:2448_15": "Yasmā ayaṃ viseso kātabboyevāti ayaṃ karoti,",
  "tika-vin06t:2448_16": "tasmā puggalavibhāgo na katoti sambandho.",
  "tika-vin06t:2448_17": "Pakativaṇṇena visabhāgavaṇṇena.",
  "tika-vin06t:2448_18": "“Idaṃ nāma āpanno”ti parehi aparāmasitabbato aparāmaṭṭhāni.",
  "tika-vin06t:2448_19": "Anulomehi gahitasaṅkhārārammaṇehi nibbānārammaṇaṃ katvā niyyāti.",
  "tika-vin06t:2449_0": "Chaāpattisamuṭṭhānavārādivaṇṇanā",
  "tika-vin06t:2450_0": "276.",
  "tika-vin06t:2450_1": "“Paṭhamena āpattisamuṭṭhānena dubbhāsitaṃ āpajjeyyāti na hīti vattabba”nti vuttaṃ vācācittavasenevāpajjitabbato.",
  "tika-vin06t:2451_0": "277.",
  "tika-vin06t:2451_1": "Kuṭiṃ karotīti ettha sañcarittamavatvā dukkaṭathullaccayasaṅghādisesānaṃ ekasmiṃ vatthusmiṃ paṭipāṭiyā uppattidassanatthamidaṃ vuttaṃ.",
  "tika-vin06t:2451_2": "Na hi sañcaritte eva āpajjati.",
  "tika-vin06t:2451_3": "“Iminā pana nayena sabbattha paṭipāṭiyā aggahaṇe kāraṇaṃ veditabba”nti vuttaṃ.",
  "tika-vin06t:2452_0": "283. Vivekadassināti tadaṅgavivekādipañcavidhavivekadassinā.",
  "tika-vin06t:2453_0": "284. Attano duṭṭhullanti saṅghādisesaṃ.",
  "tika-vin06t:2454_0": "288.",
  "tika-vin06t:2454_1": "Vivādādhikaraṇapaccayāti aññehi,",
  "tika-vin06t:2454_2": "attanā vā pubbabhāge āpannapaccayāti attho.",
  "tika-vin06t:2454_3": "Omasatīti “ayaṃ dhammo,",
  "tika-vin06t:2454_4": "ayaṃ vinayo”ti vivadanto “tvaṃ kiṃ jānāsī”tiādinā omasati.",
  "tika-vin06t:2454_5": "Tīhi samathehi sammukhāvinayapaṭiññātakaraṇatiṇavatthārakehi.",
  "tika-vin06t:2454_6": "“Sammukhāvinayañcettha sabbattha icchitabbato ‘sammukhāvinayena ceva paṭiññātakaraṇena cā’tiādinā dvīhipi yojitaṃ.",
  "tika-vin06t:2454_7": "Esa nayo sabbatthā”ti vuttaṃ.",
  "tika-vin06t:2455_0": "291.",
  "tika-vin06t:2455_1": "Ṭhapetvā satta āpattiyoti ettha “kiñcāpi avasesā natthi,",
  "tika-vin06t:2455_2": "tathāpi paṭipāṭiyā pāṭavajananatthaṃ pucchā katā”ti vuttaṃ.",
  "tika-vin06t:2456_0": "Antarapeyyālaṃ niṭṭhitaṃ.",
  "tika-vin06t:2457_0": "Samathabhedavaṇṇanā",
  "tika-vin06t:2458_0": "Adhikaraṇapariyāyavārādivaṇṇanā",
  "tika-vin06t:2459_0": "293- 4.",
  "tika-vin06t:2459_1": "Lobhakāraṇā vivādanato “lobho pubbaṅgamo”ti vuttaṃ.",
  "tika-vin06t:2459_2": "Evaṃ sesesu.",
  "tika-vin06t:2459_3": "Ṭhānānītiādīni kāraṇavevacanāni.",
  "tika-vin06t:2459_4": "Kāraṇañhi tiṭṭhanti etthāti ṭhānaṃ,",
  "tika-vin06t:2459_5": "vasanti etthāti vatthu,",
  "tika-vin06t:2459_6": "bhavanti etthāti bhūmīti vuccati.",
  "tika-vin06t:2459_7": "Ke tiṭṭhanti vasanti bhavanti cāti?",
  "tika-vin06t:2459_8": "Vivādādhikaraṇādayo.",
  "tika-vin06t:2459_9": "Kusalākusalābyākatacitto hutvā vivadanato “nava hetū”ti vuttaṃ.",
  "tika-vin06t:2459_10": "Kodhano hoti upanāhītiādīni dvādasa mūlāni.",
  "tika-vin06t:2459_11": "Akkosantena hi catūsu vipattīsu ekena anuvadanato “catasso vipattiyo ṭhānānī”ti vuttaṃ.",
  "tika-vin06t:2459_12": "Cuddasa mūlānīti vivādādhikaraṇe vuttā dvādasa, kāyo, vācā ca.",
  "tika-vin06t:2460_0": "295- 6.",
  "tika-vin06t:2460_1": "Satta āpattikkhandhā ṭhānānīti ettha “āpattiṃ āpajjitvā paṭicchādentassa yā āpatti hoti,",
  "tika-vin06t:2460_2": "tassā āpattiyā pubbe āpannā āpatti ṭhānaṃ hotī”ti vuttaṃ.",
  "tika-vin06t:2460_3": "“Natthi āpattādhikaraṇaṃ kusalanti vacanato natthi āpattādhikaraṇassa kusalahetu,",
  "tika-vin06t:2460_4": "kusalacittaṃ pana aṅgaṃ hotī”ti likhitaṃ.",
  "tika-vin06t:2460_5": "Cattāri kammāni ṭhānānīti ettha “evaṃ kattabbanti ṭhitapāḷi kammaṃ nāma.",
  "tika-vin06t:2460_6": "‘Yathāṭhitapāḷivasena karontānaṃ kiriyā kiccādhikaraṇaṃ nāmā”’ti vuttaṃ,",
  "tika-vin06t:2460_7": "“pāḷianusārena paṭikātabbalakkhaṇaṃ vā kammaṃ.",
  "tika-vin06t:2460_8": "Tatheva karaṇaṃ kiccādhikaraṇa”nti ca.",
  "tika-vin06t:2460_9": "Ñattiñattidutiyañatticatutthakammāni ñattito jāyanti,",
  "tika-vin06t:2460_10": "apalokanakammaṃ apalokanato,",
  "tika-vin06t:2460_11": "“kiccādhikaraṇaṃ ekena samathena sammati sampajjatīti attho”ti likhitaṃ.",
  "tika-vin06t:2460_12": "Siyunti honti.",
  "tika-vin06t:2460_13": "Kathañca siyāti kathaṃ hoti.",
  "tika-vin06t:2460_14": "Vivādādhikaraṇassa dveti te dve ṭhapetvā aññehi na sammati.",
  "tika-vin06t:2461_0": "297. Sādhāraṇāti taṃ sametabbā.",
  "tika-vin06t:2462_0": "298. Tabbhāgiyāti taṃkoṭṭhāsā.",
  "tika-vin06t:2463_0": "299.",
  "tika-vin06t:2463_1": "Ekādhikaraṇaṃ sabbe samathā samaggā hutvā sametuṃ bhabbāti pucchanto “samathā samathassa sādhāraṇā”ti āha.",
  "tika-vin06t:2463_2": "Samathā samathassā siyā sādhāraṇā siyā asādhāraṇā.",
  "tika-vin06t:2464_0": "300. Samathā samathassa tabbhāgiyavārepi eseva nayo.",
  "tika-vin06t:2465_0": "301. Ime samathā samathā, na sammukhāvinayoti attho.",
  "tika-vin06t:2466_0": "302.",
  "tika-vin06t:2466_1": "“Samathā vinayo”tipi vuccati,",
  "tika-vin06t:2466_2": "tasmā vinayo sammukhāvinayoti vinayavāro uddhaṭo siyā.",
  "tika-vin06t:2466_3": "Na sammukhāvinayoti sammukhāvinayaṃ ṭhapetvā sativinayādayo sesasamathā.",
  "tika-vin06t:2467_0": "303.",
  "tika-vin06t:2467_1": "Saṅghassa sammukhā paṭiññāte taṃ paṭijānanaṃ saṅghassa sammukhatā nāma hotīti “tassa paṭijānanacittaṃ",
  "tika-vin06t:2467_2": "sandhāya ‘sammukhāvinayo kusalo’tiādi vutta”nti vadanti.",
  "tika-vin06t:2467_3": "Natthi sammukhāvinayo akusaloti “dhammavinayapuggalasammukhatāhi tivaṅgiko sammukhāvinayo etehi vinā natthi.",
  "tika-vin06t:2467_4": "Tattha kusalacittehi karaṇakāle kusalo,",
  "tika-vin06t:2467_5": "arahantānaṃ karaṇakāle abyākato,",
  "tika-vin06t:2467_6": "etesaṃ akusalapaṭipakkhattā akusalassa sambhavo natthi,",
  "tika-vin06t:2467_7": "tasmā ‘natthi sammukhāvinayo akusalo’ti vutta”nti likhitaṃ.",
  "tika-vin06t:2467_8": "“Yebhuyyasikā adhammavādīhi vūpasamanakāle salākaggāhāpake dhammavādimhi kusalā,",
  "tika-vin06t:2467_9": "dhammavādīnampi adhammavādimhi salākaggāhāpake jāte akusalā,",
  "tika-vin06t:2467_10": "sabbattha arahato vaseneva abyākatatā,",
  "tika-vin06t:2467_11": "anarahato sañcicca sativinayadāne sativinayo akusalo,",
  "tika-vin06t:2467_12": "amūḷhavinayo anummattakassa dāne,",
  "tika-vin06t:2467_13": "paṭiññātakaraṇaṃ mūḷhassa ajānanato paṭiññāyakaraṇe,",
  "tika-vin06t:2467_14": "tassapāpiyasikā suddhassa karaṇe,",
  "tika-vin06t:2467_15": "tiṇavatthārakaṃ mahākalahe,",
  "tika-vin06t:2467_16": "sañcicca karaṇe ca akusala”nti likhitaṃ.",
  "tika-vin06t:2468_0": "Yatthavārapucchāvāravaṇṇanā",
  "tika-vin06t:2469_0": "304. Labbhatīti pucchā.",
  "tika-vin06t:2470_0": "Samathavāravissajjanāvāravaṇṇanā",
  "tika-vin06t:2471_0": "305.",
  "tika-vin06t:2471_1": "Yasmiṃ samaye sammukhāvinayena cātiādi tassā vissajjanaṃ.",
  "tika-vin06t:2471_2": "Yasmiṃ samaye sammukhāvinayena ca yebhuyyasikāya ca adhikaraṇaṃ vūpasammati,",
  "tika-vin06t:2471_3": "tasmiṃ samaye yattha yebhuyyasikā labbhati,",
  "tika-vin06t:2471_4": "tattha sammukhāvinayo labbhatīti evaṃ sabbattha sambandho.",
  "tika-vin06t:2471_5": "Yattha paṭiññātakaraṇaṃ labbhati,",
  "tika-vin06t:2471_6": "tattha sammukhāvinayo labbhatīti ettha ekaṃ vā dve vā bahū vā āpattiyo āpanno bhikkhu “imaṃ nāma āpattiṃ",
  "tika-vin06t:2471_7": "āpannosī”ti pucchito “āmā”ti āpattiṃ paṭijānāti,",
  "tika-vin06t:2471_8": "dvepi labbhanti.",
  "tika-vin06t:2471_9": "Tattha saṅghasammukhatā dhammavinayapuggalasammukhatāti evaṃ vuttasammukhāvinaye saṅghassa purato paṭiññātaṃ kataṃ ce,",
  "tika-vin06t:2471_10": "saṅghasammukhatā.",
  "tika-vin06t:2471_11": "Tattheva desitaṃ ce,",
  "tika-vin06t:2471_12": "dhammavinayasammukhatāyopi laddhā honti.",
  "tika-vin06t:2471_13": "Avivadantā aññamaññaṃ paṭijānanti ce,",
  "tika-vin06t:2471_14": "puggalasammukhatā.",
  "tika-vin06t:2471_15": "Tasseva santike desitaṃ ce,",
  "tika-vin06t:2471_16": "dhammavinayasammukhatāyopi laddhā honti.",
  "tika-vin06t:2471_17": "Ekasseva vā ekassa santike āpattidesanakāle “passasi,",
  "tika-vin06t:2471_18": "passāmī”ti vutte tattha dhammavinayapuggalasammukhatāsaññito sammukhāvinayo ca paṭiññātakaraṇañca laddhaṃ hoti.",
  "tika-vin06t:2472_0": "Saṃsaṭṭhavārādivaṇṇanā",
  "tika-vin06t:2473_0": "306.",
  "tika-vin06t:2473_1": "Adhikaraṇānaṃ vūpasamova samatho nāma,",
  "tika-vin06t:2473_2": "so adhikaraṇaṃ vinā natthi,",
  "tika-vin06t:2473_3": "tasmā na ca labbhā vinibhujjitvā nānākaraṇaṃ kātuṃ.",
  "tika-vin06t:2474_0": "309- 310.",
  "tika-vin06t:2474_1": "Samathā samathehi sammantīti ettha sammantīti sampajjanti.",
  "tika-vin06t:2474_2": "Adhikaraṇā vā pana sammanti vūpasammantīti attho,",
  "tika-vin06t:2474_3": "tasmā “yebhuyyasikā sammukhāvinayena sammatī”ti imāya sammukhāvinayena saddhiṃ sampajjati,",
  "tika-vin06t:2474_4": "na sativinayādīhi tesaṃ tassā anupakārattāti attho.",
  "tika-vin06t:2474_5": "Samathā adhikaraṇehi sammantīti ettha samathā abhāvaṃ gacchantīti attho.",
  "tika-vin06t:2475_0": "311.",
  "tika-vin06t:2475_1": "“Sammukhāvinayo vivādādhikaraṇena na sammatī”ti pāṭho.",
  "tika-vin06t:2475_2": "Yebhuyyasikāya samānabhāvato ca avasāne “sammukhāvinayo na kenaci sammatī”ti vuttattā ca sammukhāvinayo",
  "tika-vin06t:2475_3": "sayaṃ samathena vā adhikaraṇena vā sametabbo na hotīti katvā vutto.",
  "tika-vin06t:2475_4": "Sativinayo kiccādhikaraṇena sammati.",
  "tika-vin06t:2475_5": "Amūḷhavinayatassapāpiyasikatiṇavatthārakāpi kiccādhikaraṇena sammanti.",
  "tika-vin06t:2476_0": "313.",
  "tika-vin06t:2476_1": "Vivādādhikaraṇaṃ kiccādhikaraṇena sammatīti “suṇātu me,",
  "tika-vin06t:2476_2": "bhante…pe…",
  "tika-vin06t:2476_3": "paṭhamaṃ salākaṃ nikkhipāmī”ti evaṃ vivādādhikaraṇaṃ kiccādhikaraṇena sammati.",
  "tika-vin06t:2476_4": "Anuvādādhikaraṇaāpattādhikaraṇāpi kiccādhikaraṇena sammanti.",
  "tika-vin06t:2476_5": "“‘Akataṃ kammaṃ dukkaṭaṃ kamma’nti evaṃ kiccādhikaraṇampi kiccādhikaraṇena sammatīti evaṃ pāṭho veditabbo”ti likhitaṃ.",
  "tika-vin06t:2476_6": "Aññatarasmiṃ pana gaṇṭhipade “‘samathā adhikaraṇehi sammantī’ti ettha yasmā sabbe samathā kiccādhikaraṇena sammanti,",
  "tika-vin06t:2476_7": "tasmā ‘samathā kiccādhikaraṇena sammantī’ti pāṭho gahetabbo”ti vuttaṃ.",
  "tika-vin06t:2477_0": "314.",
  "tika-vin06t:2477_1": "Vivādādhikaraṇaṃ katamaṃ adhikaraṇaṃ samuṭṭhāpetīti “nāyaṃ dhammo”ti vuttamattena kiñci adhikaraṇaṃ na samuṭṭhāpeti.",
  "tika-vin06t:2478_0": "318- 9.",
  "tika-vin06t:2478_1": "“Katamādhikaraṇapariyāpanna”nti pāṭho.",
  "tika-vin06t:2478_2": "Vivādādhikaraṇaṃ vivādādhikaraṇaṃ bhajatīti paṭhamuppannavivādaṃ pacchā uppanno bhajati.",
  "tika-vin06t:2478_3": "Vivādādhikaraṇaṃ dve samathe bhajatīti “imaṃ vūpasametuṃ samatthā tumhe”ti vadantaṃ viya bhajati “mayaṃ",
  "tika-vin06t:2478_4": "taṃ vūpasamessāmā”ti vadantehi viya dvīhi samathehi saṅgahitaṃ.",
  "tika-vin06t:2479_0": "Samathabhedavaṇṇanā niṭṭhitā.",
  "tika-vin06t:2480_0": "Khandhakapucchāvāravaṇṇanā",
  "tika-vin06t:2481_0": "Pucchāvissajjanāvaṇṇanā",
  "tika-vin06t:2482_0": "320.",
  "tika-vin06t:2482_1": "Nidānaṃ nāma kālañca nagarañca deso ca bhagavā ca.",
  "tika-vin06t:2482_2": "Vatthupuggalādi niddeso.",
  "tika-vin06t:2482_3": "Yāni tattha upasampadakkhandhake “na,",
  "tika-vin06t:2482_4": "bhikkhave,",
  "tika-vin06t:2482_5": "ūnavīsativasso puggalo upasampādetabbo”tiādinā nayena uttamāni padāni vuttānīti sambandho.",
  "tika-vin06t:2482_6": "Sā sā tassa tassa padassa āpattīti vuccatīti yā “na,",
  "tika-vin06t:2482_7": "bhikkhave,",
  "tika-vin06t:2482_8": "ūnavīsativasso puggalo upasampādetabbo”ti padena paññattā āpatti,",
  "tika-vin06t:2482_9": "sā tassa padassāti adhippāyo.",
  "tika-vin06t:2482_10": "Cammasaṃyutteti cammakkhandhake.",
  "tika-vin06t:2483_0": "Ekuttarikanayavaṇṇanā",
  "tika-vin06t:2484_0": "Ekakavāravaṇṇanā",
  "tika-vin06t:2485_0": "321.",
  "tika-vin06t:2485_1": "Ekuttarikanaye āpatti jānitabbāti ettha āpatti nāma kiṃ paramatthasabhāvā,",
  "tika-vin06t:2485_2": "udāhu na vattabbasabhāvāti?",
  "tika-vin06t:2485_3": "Na vattabbasabhāvā.",
  "tika-vin06t:2485_4": "Vuttañhi parivāre “vatthu jānitabbaṃ,",
  "tika-vin06t:2485_5": "gottaṃ jānitabbaṃ,",
  "tika-vin06t:2485_6": "nāmaṃ jānitabbaṃ,",
  "tika-vin06t:2485_7": "āpatti jānitabbā”ti etesaṃ padānaṃ vibhaṅge “methunadhammoti vatthu ca gottañca.",
  "tika-vin06t:2485_8": "Pārājikanti nāmañceva āpatti cā”ti.",
  "tika-vin06t:2485_9": "Nāmañca gottañca “nāmagottaṃ na jīratī”ti vacanato sammutimattaṃ,",
  "tika-vin06t:2485_10": "tasmā “kusalattikavinimuttā na vattabbadhammabhūtā ekaccā sammuti evā”ti vuttaṃ.",
  "tika-vin06t:2485_11": "Yaṃ pana vuttaṃ samathakkhandhake “āpattādhikaraṇaṃ siyā akusalaṃ,",
  "tika-vin06t:2485_12": "siyā abyākata”nti,",
  "tika-vin06t:2485_13": "taṃ “vivādādhikaraṇaṃ siyā kusalaṃ,",
  "tika-vin06t:2485_14": "siyā akusalaṃ,",
  "tika-vin06t:2485_15": "siyā abyākata”nti ettha viya pariyāyato vuttaṃ.",
  "tika-vin06t:2485_16": "Atthato hi vivādo nāma ekacco sammutiviseso.",
  "tika-vin06t:2485_17": "Yo cittasamaṅgino,",
  "tika-vin06t:2485_18": "so “taṃ cittapariyāyena pana siyā kusala”ntiādi vohāraladdho,",
  "tika-vin06t:2485_19": "tathā āpattādhikaraṇampīti daṭṭhabbaṃ.",
  "tika-vin06t:2485_20": "Teneva vuttaṃ aṭṭhakathāyaṃ “āpattiṃ āpajjamāno hi akusalacitto vā āpajjati kusalābyākatacitto vā”ti.",
  "tika-vin06t:2485_21": "Aññathā samathehi adhikaraṇīyatā na sambhavati.",
  "tika-vin06t:2485_22": "Na hi samathā kusalādiṃ akusalādiṃ vā adhikiccapavattanti,",
  "tika-vin06t:2485_23": "samathavasena vā kusalādi sammati.",
  "tika-vin06t:2485_24": "Na ca kusalassa vivādassa,",
  "tika-vin06t:2485_25": "anuvādassa vā kusalādisamathehi vūpasametabbatā āpajjatīti tesaṃ adhikaraṇamattameva na sambhaveyya,",
  "tika-vin06t:2485_26": "tasmā adhikaraṇānaṃ,",
  "tika-vin06t:2485_27": "samathānañca kusalādibhāvo pariyāyadesanāya labbhati,",
  "tika-vin06t:2485_28": "no aññathā,",
  "tika-vin06t:2485_29": "teneva sammukhāvinaye viya āpattādhikaraṇe tikaṃ na pūritaṃ.",
  "tika-vin06t:2485_30": "Sañcicca āpattiṃ āpajjamānassa yasmā sañcetanā ekantato akusalāva hoti.",
  "tika-vin06t:2485_31": "Itarassa sacittakassa vā acittakassa vā tadābhāvamattaṃ upādāya “abyākata”nti vuttaṃ.",
  "tika-vin06t:2485_32": "Yathā hi “tikkhattuṃ codayamāno taṃ cīvaraṃ abhinipphādeyya,",
  "tika-vin06t:2485_33": "iccetaṃ kusala”ntiādīsu na kusalasaddo sukhavipāko,",
  "tika-vin06t:2485_34": "“samparāyikānaṃ akusalānaṃ dhammānaṃ paṭighātāyā”tiādīsu na akusalā vā hoti.",
  "tika-vin06t:2485_35": "Itarassa sacittakassa vā acittakassa vā tadābhāvamattaṃ upādāya “abyākata”nti vuttaṃ.",
  "tika-vin06t:2485_36": "Yathā hi dvikkhattuṃ codayamāno taṃ cīvaraṃ abhinipphādeyya,",
  "tika-vin06t:2485_37": "yaṃ panettha “āpattādhikaraṇaṃ akusala”nti vuttaṃ,",
  "tika-vin06t:2485_38": "tassa vasena tadakusalato satta vinītavatthūni veditabbāni,",
  "tika-vin06t:2485_39": "tato cīvaranti sambhavato acīvarakā,",
  "tika-vin06t:2485_40": "antarāpattikā ca.",
  "tika-vin06t:2485_41": "Anantarikalakkhaṇappattassa vasena niyatā ca nāmāti veditabbaṃ.",
  "tika-vin06t:2485_42": "Sammutiniddese garukalahukaniddesopi sambhavati.",
  "tika-vin06t:2485_43": "Aññathā “anantarāyikā paṇṇattivajjā,",
  "tika-vin06t:2485_44": "anavajjāpaṇṇattī”ti ca vuttā.",
  "tika-vin06t:2485_45": "Kuṭikāramahallakāpatti antarāyikā lokavajjasāvajjapaṇṇattito.",
  "tika-vin06t:2485_46": "Sampajānamusāvādo omasavādādito garukādi na sambhaveyya,",
  "tika-vin06t:2485_47": "tato vā ayaṃ lahukādīti idaṃ sabbaṃ ekaccānaṃ ācariyānaṃ mataṃ,",
  "tika-vin06t:2485_48": "“sabbaṃ ayutta”nti vadanti. Kasmā?",
  "tika-vin06t:2485_49": "Yasmā “pārājikanti nāmañceva āpatticā”ti vacanena ce āpatti na vattabbadhammo siyā,",
  "tika-vin06t:2485_50": "vatthu ca na vattabbadhammo siyā gottena samānādhikaraṇabhāvena vuttattā,",
  "tika-vin06t:2485_51": "tasmā “methunadhammo”ti padaṃ ajjhācārasaṅkhātaṃ vatthuñca dīpeti.",
  "tika-vin06t:2485_52": "Ajjhācāravaseneva āpattiyā laddhanāmaṃ asādhāraṇanāmattā “gotta”nti ca vuccatīti ayaṃ tattha attho.",
  "tika-vin06t:2486_0": "“Āpattādhikaraṇassa kiṃ pubbaṅgamanti?",
  "tika-vin06t:2486_1": "Lobho pubbaṅgamo, doso, moho, alobho, adoso,",
  "tika-vin06t:2486_2": "amoho pubbaṅgamo”ti “kati hetūti?",
  "tika-vin06t:2486_3": "Cha hetū tayo akusalahetū,",
  "tika-vin06t:2486_4": "tayo abyākatahetū”ti ca vuttattā nippariyāyeneva “āpattādhikaraṇaṃ siyā akusalaṃ,",
  "tika-vin06t:2486_5": "siyā abyākata”nti vuttaṃ.",
  "tika-vin06t:2486_6": "Samathakkhandhake pana sandhāyabhāsitavasena tathā eva vuttaṃ.",
  "tika-vin06t:2486_7": "Tasmā āpattādhikaraṇaṃ sabhāvato nippariyāyeneva akusalā cattāro khandhā,",
  "tika-vin06t:2486_8": "rūpaabyākatā ca honti.",
  "tika-vin06t:2486_9": "“Natthi āpattādhikaraṇaṃ kusala”nti vuttattā kusalameva paṭikkhittaṃ,",
  "tika-vin06t:2486_10": "khīṇāsavānaṃ kiriyābyākataṃ nāma hotīti kusale paṭikkhitte kiriyābyākatampi paṭikkhittameva hoti.",
  "tika-vin06t:2486_11": "Tasmiṃ paṭikkhitte sabbathā avāvaṭaṃ vipākābyākataṃ paṭikkhittameva hoti.",
  "tika-vin06t:2486_12": "Nibbānābyākate vattabbameva natthīti eke,",
  "tika-vin06t:2486_13": "taṃ ayuttaṃ “cha hetuyo”ti vuttattā.",
  "tika-vin06t:2486_14": "Kiñcāpi vuttaṃ sāmaññena,",
  "tika-vin06t:2486_15": "tathāpi vipākahetuyeva tattha adhippeto,",
  "tika-vin06t:2486_16": "na kiriyāhetu,",
  "tika-vin06t:2486_17": "te hi kusalasabhāvā ca,",
  "tika-vin06t:2486_18": "tasmā rūpaṃ,",
  "tika-vin06t:2486_19": "vipākābyākatañcāpatti.",
  "tika-vin06t:2486_20": "Tattha akusalāpattito vinītavatthūni.",
  "tika-vin06t:2486_21": "Itarassāpi ādito chādanā kusalacittatoti vuttaṃ hoti.",
  "tika-vin06t:2486_22": "Antarāyikaniyatasāvajjapaññattibhāvopi cassā vevacanavasena veditabbo paṇṇattivajjāya,",
  "tika-vin06t:2486_23": "sañcicca āpannāya ca,",
  "tika-vin06t:2486_24": "tasmā “jīvitindriyaṃ siyā sārammaṇaṃ siyā anārammaṇa”nti vacanaṃ viya ekantākusalaṃ anekantākusalañca lokavajjaṃ,",
  "tika-vin06t:2486_25": "ekantābyākataṃ bhūtārocanaṃ anekantābyākatañca sesaṃ paṇṇattivajjaṃ ekato sampiṇḍetvā “āpattādhikaraṇaṃ siyā akusalaṃ siyābyākata”nti vuttaṃ.",
  "tika-vin06t:2486_26": "Samathakkhandhake pana paṇṇattivajjameva sandhāya tathā vuttaṃ.",
  "tika-vin06t:2486_27": "Vuttañhetaṃ aṭṭhakathāyaṃ,",
  "tika-vin06t:2486_28": "gaṇṭhipade ca “āpattādhikaraṇaṃ siyā akusalaṃ,",
  "tika-vin06t:2486_29": "siyā abyākataṃ,",
  "tika-vin06t:2486_30": "natthi āpattādhikaraṇaṃ kusala’nti ettha sandhāyabhāsitavasena attho veditabbo.",
  "tika-vin06t:2486_31": "Yasmiñhi pathavikhaṇanādike āpattādhikaraṇe apakataññuno sandhāya appaharitakaraṇādikāle kusalacittaṃ aṅgaṃ hoti,",
  "tika-vin06t:2486_32": "khaṇanādipayogasaṅkhātaṃ rūpābyākataṃ āpattisamuṭṭhāpentaṃ hotīti adhippāyo”ti.",
  "tika-vin06t:2486_33": "Yaṃ sandhāya vuttaṃ “atthāpatti kusalacitto āpajjati,",
  "tika-vin06t:2486_34": "kusalacitto vuṭṭhātī”tiādi.",
  "tika-vin06t:2486_35": "Tasmiñhi sati na sakkā vattuṃ “natthi āpattādhikaraṇaṃ kusala”nti.",
  "tika-vin06t:2486_36": "Yasmā āpattisamuṭṭhāpakaṃ cittaṃ sandhāya vuttaṃ na hoti,",
  "tika-vin06t:2486_37": "tasmā na yidaṃ aṅgappahonakacittaṃ sandhāya vuttaṃ.",
  "tika-vin06t:2486_38": "Yadi taṃ sandhāya vuttaṃ,",
  "tika-vin06t:2486_39": "“siyā kusala”nti ca vattabbaṃ bhaveyya,",
  "tika-vin06t:2486_40": "na ca vuttaṃ.",
  "tika-vin06t:2486_41": "Tasmā idaṃ pana sandhāya vuttaṃ –",
  "tika-vin06t:2486_42": "yaṃ tāva āpattādhikaraṇaṃ lokavajjaṃ,",
  "tika-vin06t:2486_43": "taṃ ekantato akusalameva,",
  "tika-vin06t:2486_44": "tattha “siyā akusala”nti vikappo natthi.",
  "tika-vin06t:2486_45": "Yaṃ pana paṇṇattivajjaṃ,",
  "tika-vin06t:2486_46": "taṃ yasmā sañcicca “imaṃ āpattiṃ vītikkamāmī”ti vītikkamantasseva akusalaṃ hoti,",
  "tika-vin06t:2486_47": "asañcicca pana kiñci ajānantassa sahaseyyādivasena āpajjato rūpavipākaṃ abyākataṃ hoti anuṭṭhānato.",
  "tika-vin06t:2486_48": "Tasmā tassa paṇṇattivajjassa sañciccāsañciccavasena imaṃ vikappabhāvaṃ sandhāya idaṃ vuttaṃ “āpattādhikaraṇaṃ siyā akusalaṃ,",
  "tika-vin06t:2486_49": "siyā abyākataṃ,",
  "tika-vin06t:2486_50": "natthi āpattādhikaraṇaṃ kusala”nti.",
  "tika-vin06t:2487_0": "Sace pana koci vinaye apakataññū “yaṃ kusalacitto āpajjati,",
  "tika-vin06t:2487_1": "idaṃ vuccati āpattādhikaraṇaṃ kusala”nti vadeyya,",
  "tika-vin06t:2487_2": "tassevaṃvādino acittakānaṃ eḷakalomādisamuṭṭhānānampi kusalacittasamaṅgikāle tāsaṃ āpattīnaṃ kusalacitto āpajjeyya,",
  "tika-vin06t:2487_3": "na vā āpajjati.",
  "tika-vin06t:2487_4": "Kiṃkāraṇaṃ?",
  "tika-vin06t:2487_5": "Na ca tattha vijjamānampi kusalacittaṃ āpattiyā aṅgaṃ.",
  "tika-vin06t:2487_6": "Attabhāvo sabhāvo pakatīti vuttaṃ hoti.",
  "tika-vin06t:2487_7": "Kataraṃ pana tassā āpattiyā tadā aṅgasabhāvoti? Vuccate –",
  "tika-vin06t:2487_8": "kāyavacīviññattivasena pana calitassa kāyassa,",
  "tika-vin06t:2487_9": "pavattāya vācāya cāti etesaṃ dvinnaṃ calitappavattānaṃ kāyavācānaṃ aññatarameva aṅgasabhāvo,",
  "tika-vin06t:2487_10": "tañca rūpakkhandhapariyāpannattā abyākatanti.",
  "tika-vin06t:2487_11": "Kiṃ vuttaṃ hoti? Kāyo,",
  "tika-vin06t:2487_12": "vācā ca tadā āpattādhikaraṇanti vuttaṃ hoti.",
  "tika-vin06t:2487_13": "Yā panettha akusalāpattikkhaṇe kāyavācāyo abyākatabhāvo,",
  "tika-vin06t:2487_14": "tā abbohārikā honti kāyavacīkammakāle manokammaṃ viya.",
  "tika-vin06t:2487_15": "Tadā hi kāyavācāyo āpattikarādiṭṭhāne tiṭṭhanti.",
  "tika-vin06t:2487_16": "Yaṃ sandhāya vuttaṃ “āpattikarā dhammā jānitabbā.",
  "tika-vin06t:2487_17": "Kati mūlānīti cha āpattisamuṭṭhānāni mūlānī”tiādi.",
  "tika-vin06t:2487_18": "Yadā pana kāyavācāyo āpattiyā aṅgameva honti,",
  "tika-vin06t:2487_19": "tadā “cittaṃ cittādhipateyya”nti vacanaṃ viya pubbapayogānaṃ aparapayogassa paccayabhāvato āpattikarādipaññattiṃ na vijahanti.",
  "tika-vin06t:2487_20": "Yathā tabbhāvepi “āpattādhikaraṇassa kati vatthūnīti?",
  "tika-vin06t:2487_21": "Satta āpattikkhandhā vatthūni.",
  "tika-vin06t:2487_22": "Kati bhūmiyoti?",
  "tika-vin06t:2487_23": "Satta āpattikkhandhā bhūmiyo”ti vuttaṃ.",
  "tika-vin06t:2487_24": "Tathā tabbhāvepi āpattikarā “āpattisamuṭṭhānā”icceva vuccantīti veditabbā.",
  "tika-vin06t:2487_25": "Ettāvatā āpatti nāma cattāro akusalakkhandhā sañcicca vītikkamakāle bhūtārocanaṃ ṭhapetvā sabbāpi avisesato,",
  "tika-vin06t:2487_26": "visesato pana sabbāpi ekantākusalā akusalā,",
  "tika-vin06t:2487_27": "anekantākusalā pana giraggasamajjacittāgārasaṅghāniitthālaṅkāragandhavaṇṇakavāsitapiññākappabhedā,",
  "tika-vin06t:2487_28": "bhikkhuniādīnaṃ ummaddanaparimaddanappabhedā cāti dasappabhedā sakanāmehi paricchinditvā vatthujānanasacittakakāle eva akusalā,",
  "tika-vin06t:2487_29": "tadabhāvato acittakakāle vinā anāpattādhikaraṇena kammaṭṭhānādisīsena kusalacittena taṃ taṃ vatthuṃ vītikkamantassa āpatti kevalaṃ rūpaabyākatameva.",
  "tika-vin06t:2488_0": "Keci panettha “appakāse ṭhāne kaṭisuttakasaññāya saṅghāṇiṃ,",
  "tika-vin06t:2488_1": "mattikāsaññāya gandhavaṇṇakādiṃ vā dhārentiyāpi āpatti,",
  "tika-vin06t:2488_2": "tasmā acittakāyevā”ti vaṇṇayanti.",
  "tika-vin06t:2488_3": "Te “saṅghāṇiyā asaṅghāṇisaññāya dhāreti,",
  "tika-vin06t:2488_4": "āpatti pācittiyassā”ti pāṭhābhāvaṃ dassetvā paṭikkhipitabbā.",
  "tika-vin06t:2488_5": "Surāpānāpatti pana acittakāpi ekantākusalāva.",
  "tika-vin06t:2488_6": "Teneva “majje amajjasaññī pivati,",
  "tika-vin06t:2488_7": "āpatti pācittiyassā”ti vuttaṃ.",
  "tika-vin06t:2488_8": "Yasmā panettha ābādhapaccayāpi na sakkā vinā akusalena surāpānaṃ pātuṃ,",
  "tika-vin06t:2488_9": "tasmā yathāvuttesu anekantākusalesu viya lokavajjesu idha “surāpānesu anāpatti ābādhapaccayā”ti na vuttaṃ.",
  "tika-vin06t:2488_10": "Sūpasaṃpākādi pana amajjameva.",
  "tika-vin06t:2488_11": "Tattha kukkuccavinodanatthaṃ “anāpattī”ti vuttaṃ udakadantapoṇe viya.",
  "tika-vin06t:2488_12": "Bhūtārocanāpatti rūpābyākatameva,",
  "tika-vin06t:2488_13": "acittakakāle sahaseyyādi rūpavipākābyākatameva,",
  "tika-vin06t:2488_14": "tattha supinanto vijjamānampi akusalaṃ anaṅgattā abbohārikaṃ hoti.",
  "tika-vin06t:2488_15": "Kusale kathāva natthi anāpatti sabhāvattā kusalassa.",
  "tika-vin06t:2488_16": "Tathā kiriyāti iminā nayena sabbattha yathāsambhavaṃ akusalaṃ vā suddharūpaṃ vā savipākaṃ vāti tidhā bhijjatīti ayamattho dassito hoti.",
  "tika-vin06t:2489_0": "Tattha ṭhapetvā surāpānaṃ ekaccañca paṇṇattivajjaṃ,",
  "tika-vin06t:2489_1": "ekantākusalañca sacittakameva,",
  "tika-vin06t:2489_2": "bhūtārocanaṃ acittakameva,",
  "tika-vin06t:2489_3": "sesaṃ saha surāpānena anekantākusalaṃ lokavajjañca anekantābyākataṃ paṇṇattivajjañca yebhuyyena sacittakācittakanti sabbasikkhāpadaṃ tippabhedaṃ hoti.",
  "tika-vin06t:2489_4": "Yaṃ panettha sacittakameva,",
  "tika-vin06t:2489_5": "taṃ methunādivatthujānanacitteneva sacittakaṃ,",
  "tika-vin06t:2489_6": "sabbaṃ sekhiyaṃ paṇṇattijānanacitteneva sacittakaṃ “anādariyaṃ paṭiccā”ti vacanatoti sacittakaṃ duvidhaṃ hoti.",
  "tika-vin06t:2489_7": "Ekantācittakaṃ paṇṇattijānanacittābhāvena,",
  "tika-vin06t:2489_8": "na vatthujānanacittābhāvena.",
  "tika-vin06t:2489_9": "Tadabhāvato ekantākusalaṃ surāpānaṃ,",
  "tika-vin06t:2489_10": "ekantābyākataṃ sañcarittaṃ,",
  "tika-vin06t:2489_11": "vatthujānanacittassa vā paṇṇattijānanacittassa vā ubhinnaṃ abhāvena acittakabhāvena acittakaṃ hoti.",
  "tika-vin06t:2489_12": "Surāpānaṃ pana sacittakaṃ hoti vatthujānanacitteneva.",
  "tika-vin06t:2489_13": "Ariyapuggalānaṃ itaresaṃ ubhinnaṃ vā aññatarassa bhāvena sesaṃ cittakācittakaṃ.",
  "tika-vin06t:2489_14": "Visesato ca vatthujānanacittābhāvena,",
  "tika-vin06t:2489_15": "apakataññuno paṇṇattijānanacittābhāvena vā acittakabhāvena acittakaṃ hoti.",
  "tika-vin06t:2489_16": "Tattha ekantācittakañca sacittakañca “acittaka”micceva vuccati.",
  "tika-vin06t:2489_17": "Ayaṃ tāva “āpatti jānitabbā”ti ettha vinicchayo.",
  "tika-vin06t:2490_0": "Mūlavisuddhiyā antarāpattīti antarāpattiṃ āpajjitvā mūlāyapaṭikassanaṃ katvā ṭhitena āpannāpatti.",
  "tika-vin06t:2490_1": "Ayaṃ agghavisuddhiyā antarāpattīti sambahulā āpattiyo āpajjitvā tāsu sabbacirapaṭicchannavasena agghasamodhānaṃ gahetvā vasantena āpannāpatti.",
  "tika-vin06t:2490_2": "“Punapi āpajjissāmī”ti saussāheneva cittena.",
  "tika-vin06t:2490_3": "“Ayaṃ bhikkhuniyā evā”ti likhitaṃ.",
  "tika-vin06t:2490_4": "“Pārājikamevā”ti idañca bhūtavasena dassetuṃ vuttaṃ.",
  "tika-vin06t:2490_5": "“Evaṃ desite pana yā kāci āpatti na vuṭṭhātīti apare,",
  "tika-vin06t:2490_6": "taṃ na gahetabba”nti vuttaṃ.",
  "tika-vin06t:2490_7": "“Dhammikassa paṭissavassa asaccāpane”ti vuttattā adhammikapaṭissave dukkaṭaṃ na hoti.",
  "tika-vin06t:2490_8": "“Pubbe suddhacittassa ‘tumhe vibbhamathā’ti vutte ‘sādhū’ti paṭissuṇitvā sace na vibbhamati anāpatti,",
  "tika-vin06t:2490_9": "evaṃ sabbatthā”ti ca vuttaṃ.",
  "tika-vin06t:2490_10": "“Āvikaro jānitabbo”tipi pāḷi.",
  "tika-vin06t:2490_11": "Kālena vakkhāmi,",
  "tika-vin06t:2490_12": "no akālenā”tiādīsu pañcadasasu dhammesu.",
  "tika-vin06t:2490_13": "Bhabbāpattikā nāma āpattiṃ āpajjituṃ bhabbā.",
  "tika-vin06t:2491_0": "Dukavāravaṇṇanā",
  "tika-vin06t:2492_0": "322.",
  "tika-vin06t:2492_1": "Nidahane ātape.",
  "tika-vin06t:2492_2": "“Ekarattampi ce bhikkhu ticīvarena vippavaseyya.",
  "tika-vin06t:2492_3": "Chārattaparamaṃ tenā”tiādinā vuttāpattiko gaṇapūrako hutvāpi kammaṃ kopeti nānāsaṃvāsakattā.",
  "tika-vin06t:2492_4": "Kammena vā salākaggāhena vāti ettha uddeso ceva kammañca ekanti ettha pātimokkhuddesoti vā kammanti vā atthato ekameva,",
  "tika-vin06t:2492_5": "tesu yaṃ kiñci kate saṅghabhedo hotīti attho.",
  "tika-vin06t:2492_6": "Pubbabhāgāti saṅghabhedato pubbabhāgā.",
  "tika-vin06t:2492_7": "“Pamāṇa”nti imesaṃ dvinnaṃ aññatarena bhedo hoti,",
  "tika-vin06t:2492_8": "na itarehīti vuttaṃ.",
  "tika-vin06t:2492_9": "Vinaye siddhā vinayasiddhā,",
  "tika-vin06t:2492_10": "romajanapade jātaṃ romakaṃ,",
  "tika-vin06t:2492_11": "anuññātaloṇattā dukesu vuttāti.",
  "tika-vin06t:2493_0": "Tikavāravaṇṇanā",
  "tika-vin06t:2494_0": "323.",
  "tika-vin06t:2494_1": "Vo tumhehi na samudācaritabbaṃ.",
  "tika-vin06t:2494_2": "Vacīsampayuttaṃ kāyakiriyaṃ katvāti kāyena nipaccakāraṃ katvāti attho.",
  "tika-vin06t:2494_3": "Upaghāteti vināseti.",
  "tika-vin06t:2494_4": "Omadditvāti abhibhavitvā.",
  "tika-vin06t:2494_5": "Vadatoti vadantassa.",
  "tika-vin06t:2494_6": "“Bālassa nissayo dātabbo”ti duke āgataṃ,",
  "tika-vin06t:2494_7": "idha pana “na dātabbo”ti vuttaṃ,",
  "tika-vin06t:2494_8": "āpattibāhullaṃ sandhāya nādātabbaṃ,",
  "tika-vin06t:2494_9": "“imasmā vihārā paraṃ mā nikkhamāhi,",
  "tika-vin06t:2494_10": "vinayadharānaṃ vā santikaṃ āgaccha vinicchayaṃ dātu”nti vutte tassa vacanaṃ na gahetabbanti attho.",
  "tika-vin06t:2494_11": "Tikabhojanaṃ nāma sace tayo hutvā bhuñjanti,",
  "tika-vin06t:2494_12": "gaṇabhojanena anāpatti,",
  "tika-vin06t:2494_13": "idaṃ sandhāya tikaṃ.",
  "tika-vin06t:2494_14": "“Pasutto”ti bāhullato vuttaṃ.",
  "tika-vin06t:2494_15": "Atha vā nipajjitvāti attho.",
  "tika-vin06t:2494_16": "“Idaṃ ṭhapetvā gacchāmi,",
  "tika-vin06t:2494_17": "tāvakālikaṃ bhante dethāti vutte ‘navakammādiatthaṃ vinā dātuṃ na vaṭṭatī”ti likhitaṃ.",
  "tika-vin06t:2494_18": "Vikappetvā ṭhapitaṃ vassikasāṭikaṃ pacchime pāṭipadadivase nivāsento dukkaṭaṃ āpajjatīti attho.",
  "tika-vin06t:2494_19": "Apaccuddharitvāti paccuddharaṇaṃ akatvāti attho.",
  "tika-vin06t:2494_20": "“Vikappetu”nti vacanato avikappanapaccayā āpatti hemante āpajjati,",
  "tika-vin06t:2494_21": "vikappanā pana kattikapuṇṇamadivase kātabbāti dassanatthaṃ vuttanti ñātabbaṃ.",
  "tika-vin06t:2494_22": "Ayaṃ nayo avikappanaṃ sandhāya,",
  "tika-vin06t:2494_23": "purimo vikappitaparibhogapaccayāpattiṃ sandhāya.",
  "tika-vin06t:2494_24": "Vatthapaṭicchādi sabbakappiyatāyāti vatthapaṭicchādi sabbattha kappiyattāti attho.",
  "tika-vin06t:2494_25": "Keci imamatthaṃ asallakkhetvā “vatthapaṭicchādi sabbakappiyatā tāya paṭicchannenā”ti likhanti.",
  "tika-vin06t:2494_26": "“Vatthameva paṭicchādi vatthapaṭicchādī”ti viggahattā “tāyā”ti na yujjati.",
  "tika-vin06t:2494_27": "“Tenā”ti bhavitabbattāti idaṃ sabbaṃ aññatarasmiṃ gaṇṭhipade likhitaṃ,",
  "tika-vin06t:2494_28": "vicāretvā gahetabbaṃ.",
  "tika-vin06t:2495_0": "Catukkavāravaṇṇanā",
  "tika-vin06t:2496_0": "324.",
  "tika-vin06t:2496_1": "Catūhākārehi āpattiṃ āpajjati…pe…",
  "tika-vin06t:2496_2": "kammavācāya āpajjatīti ettha yañhi āpattiṃ kammavācāya āpajjati,",
  "tika-vin06t:2496_3": "na tattha kāyādayoti āpannaṃ,",
  "tika-vin06t:2496_4": "tato kammavācāya saddhiṃ āpattikarā dhammā sattāti āpajjati,",
  "tika-vin06t:2496_5": "evaṃ sati “cha āpattisamuṭṭhānānī”ti vacanavirodho,",
  "tika-vin06t:2496_6": "tāni eva āpattikarā dhammā nāma.",
  "tika-vin06t:2496_7": "Atha tatthāpi kāyādayo ekato vā nānāto vā labbhanti,",
  "tika-vin06t:2496_8": "catūhākārehīti na yujjatīti “chahākārehi āpattiṃ āpajjatī”ti vattabbaṃ siyāti evaṃ etāni suttapadāni virodhitāni honti.",
  "tika-vin06t:2496_9": "Kathaṃ avirodhitāni?",
  "tika-vin06t:2496_10": "Saviññattikāviññattikabhedabhinnattā.",
  "tika-vin06t:2496_11": "Kāyādīnaṃ yā kiriyā āpatti,",
  "tika-vin06t:2496_12": "naṃ ekaccaṃ kāyena saviññattikena āpajjati,",
  "tika-vin06t:2496_13": "ekaccaṃ saviññattikāya vācāya,",
  "tika-vin06t:2496_14": "ekaccaṃ saviññattikāhi kāyavācāhi āpajjati,",
  "tika-vin06t:2496_15": "yā pana akiriyā āpatti,",
  "tika-vin06t:2496_16": "taṃ ekaccaṃ kammavācāya āpajjati,",
  "tika-vin06t:2496_17": "tañca kho avasiṭṭhāhi aviññattikāhi kāyavācāhiyeva,",
  "tika-vin06t:2496_18": "na vinā “no ce kāyena vācāya paṭinissajjati,",
  "tika-vin06t:2496_19": "kammavācāpariyosāne āpatti saṅghādisesassā”ti vacanato,",
  "tika-vin06t:2496_20": "avisesena vā ekaccaṃ āpattiṃ kāyena āpajjati,",
  "tika-vin06t:2496_21": "ekaccaṃ vācāya,",
  "tika-vin06t:2496_22": "ekaccaṃ kāyavācāhi.",
  "tika-vin06t:2496_23": "Yaṃ panettha kāyavācāhi,",
  "tika-vin06t:2496_24": "taṃ ekaccaṃ kevalāhi kāyavācāhi āpajjati,",
  "tika-vin06t:2496_25": "ekaccaṃ kammavācāya āpajjatīti ayamattho veditabboti evaṃ avirodhitāni honti.",
  "tika-vin06t:2497_0": "Tatrāyaṃ samāsato atthavibhāvanā –",
  "tika-vin06t:2497_1": "kāyena āpajjatīti kāyena saviññattikena akattabbaṃ katvā ekaccaṃ āpajjati,",
  "tika-vin06t:2497_2": "aviññattikena kattabbaṃ akatvā āpajjati,",
  "tika-vin06t:2497_3": "tadubhayampi kāyakammaṃ nāma.",
  "tika-vin06t:2497_4": "Akatampi hi loke “kata”nti vuccati “dukkaṭaṃ mayā,",
  "tika-vin06t:2497_5": "yaṃ mayā puññaṃ na kata”nti evamādīsu,",
  "tika-vin06t:2497_6": "sāsane ca “idaṃ te,",
  "tika-vin06t:2497_7": "āvuso ānanda, dukkaṭaṃ,",
  "tika-vin06t:2497_8": "yaṃ tvaṃ bhagavantaṃ na pucchī”ti evamādīsu,",
  "tika-vin06t:2497_9": "evamidha vinayapariyāyena kāyena akaraṇampi “kāyakamma”nti vuccati.",
  "tika-vin06t:2497_10": "Ayameva nayo “vācāya āpajjatī”tiādīsu.",
  "tika-vin06t:2497_11": "Puratīti puriso,",
  "tika-vin06t:2497_12": "pura aggagamane.",
  "tika-vin06t:2497_13": "Puratīti purato gacchati sabbakammesu pubbaṅgamo hoti.",
  "tika-vin06t:2497_14": "Paṭhamuppannavasenāti paṭhamakappiyesu hi paṭhamaṃ purisaliṅgaṃ uppajjati,",
  "tika-vin06t:2497_15": "“purima”nti saṅkhaṃ gataṃ purisaliṅgaṃ jāyatīti attho.",
  "tika-vin06t:2497_16": "Sataṃ tiṃsa cāti ettha asādhāraṇāpi pārājikā no antogadhāyeva jātā pārājikāpannānaṃ bhikkhubhāvāya abhabbattā.",
  "tika-vin06t:2497_17": "“Asādhāraṇavacanena pana sāmaññena uddhaṭānī”ti vadanti.",
  "tika-vin06t:2497_18": "“Satañceva tiṃsañca sikkhāpadānīti pāṭho”ti ca vadanti.",
  "tika-vin06t:2497_19": "Bhikkhussa ca bhikkhuniyā ca catūsu pārājikesūti sādhāraṇesu eva.",
  "tika-vin06t:2497_20": "Atthi vatthunānattatā no āpattinānattatāti paṭhamapañho idha dutiyo nāma.",
  "tika-vin06t:2497_21": "Atthi āpattisabhāgatā no vatthusabhāgatāti etena viseso natthi.",
  "tika-vin06t:2497_22": "Mantābhāsāti matiyā bhāsā.",
  "tika-vin06t:2497_23": "“Abhivādanārahāti yathānisinnāva sīsaṃ ukkhipitvā vandanti.",
  "tika-vin06t:2497_24": "Navamabhikkhunito paṭṭhāya anuṭṭhitabbato āsanā na paccuṭṭhenti.",
  "tika-vin06t:2497_25": "Avisesenāti upajjhāyassa,",
  "tika-vin06t:2497_26": "itarassa vā vippakatabhojanassa,",
  "tika-vin06t:2497_27": "samīpagato yo koci vuḍḍhataroti attho.",
  "tika-vin06t:2497_28": "Vippakatabhojanenāpi hi uṭṭhahitvā āsanaṃ dātabbaṃ.",
  "tika-vin06t:2497_29": "Idha na kappantīti vadantopīti paccantimajanapadesu ṭhatvā “idha na kappantī”ti vadanto vinayātisāradukkaṭaṃ āpajjati.",
  "tika-vin06t:2497_30": "Kappiyañhi “na kappatī”ti vadanto paññattaṃ samucchindati nāma.",
  "tika-vin06t:2497_31": "Tathā idha kappantītiādīsupi ṭhatvā “idha kappantī”ti vadanto vinayāgatabhikkhu vinayo pucchitabboti attho.",
  "tika-vin06t:2498_0": "Pañcakavāravaṇṇanā",
  "tika-vin06t:2499_0": "325.",
  "tika-vin06t:2499_1": "Na upeti puggalo.",
  "tika-vin06t:2499_2": "“Nimantito sabhatto samāno santaṃ bhikkhuṃ anāpucchā”ti vacanato nimantanābhāvā piṇḍapātikassa anāmantacāro vaṭṭati.",
  "tika-vin06t:2499_3": "“Gilānasamayo”tiādinā ābhogaṃ katvā bhojanaṃ adhiṭṭhahitvā bhojanaṃ nāma.",
  "tika-vin06t:2499_4": "“Mayhaṃ bhattapaccāsaṃ itthannāmassa dammī”ti evaṃ avikappanā.",
  "tika-vin06t:2499_5": "Parammukhe aguṇavacanaṃ ayaso.",
  "tika-vin06t:2499_6": "Sammukhā garahā.",
  "tika-vin06t:2499_7": "Sīladiṭṭhibyasanānaṃ vinayapariyāpannattā tehi saddhiṃ itare pañcakaṃ pūretuṃ vuttā.",
  "tika-vin06t:2499_8": "“Vinayadharapañcamena gaṇenā”ti vuttattā pañcakaṃ jātaṃ.",
  "tika-vin06t:2499_9": "Aññatarasmiṃ vihāre eko theroti attho.",
  "tika-vin06t:2499_10": "“Yonakavisayatoti cīnaṭṭhānā”ti likhitaṃ.",
  "tika-vin06t:2499_11": "Aṭṭha kappe anussarīti pubbenivāsañāṇaṃ nibbattesīti attho.",
  "tika-vin06t:2499_12": "Anantare ṭhāne ṭhatvāti attho.",
  "tika-vin06t:2499_13": "Ñattiyā kammappatto hutvāti ñattiṭṭhapitakāle kammappatto hoti.",
  "tika-vin06t:2499_14": "Puna kammavācāya kammasiddhi.",
  "tika-vin06t:2499_15": "Ñattikhettanti ñattiyāva kātabbaṭṭhānaṃ tassā khettaṃ,",
  "tika-vin06t:2499_16": "ñattidutiyādikamme paṭhamaṭṭhapanaṃ tassā okāso nāma.",
  "tika-vin06t:2499_17": "Āraññake idañcidañcānisaṃsanti evaṃ idamatthitanti attho.",
  "tika-vin06t:2500_0": "Chakkavāravaṇṇanā",
  "tika-vin06t:2501_0": "326.",
  "tika-vin06t:2501_1": "“Chabbassaparamatā dhāretabba”nti vibhaṅge pāṭhattā evaṃ vuttaṃ.",
  "tika-vin06t:2501_2": "Cuddasaparamāni nava chakkāni honti. Kathaṃ?",
  "tika-vin06t:2501_3": "Paṭhamaṃ ekaṃ chakkaṃ,",
  "tika-vin06t:2501_4": "sesesu aṭṭhasu ekekena saddhiṃ ekekanti evaṃ tīṇi chakkāni antarapeyyāle vuttāni. Kathaṃ?",
  "tika-vin06t:2501_5": "“Catutthena āpattisamuṭṭhānena cha āpattiyo āpajjatī”tiādinā nayena pañcamena,",
  "tika-vin06t:2501_6": "chaṭṭhena ca tīṇi chakkāni.",
  "tika-vin06t:2501_7": "Lobhādayo cha vivādamūlāni,",
  "tika-vin06t:2501_8": "tathā anuvādassa.",
  "tika-vin06t:2501_9": "Dīghaso cha vidatthiyo vassikasāṭikāya.",
  "tika-vin06t:2501_10": "Tiriyaṃ cha vidatthiyo sugatacīvarassa.",
  "tika-vin06t:2501_11": "Vippakatacīvaraṃ ādāya pakkamane niṭṭhānantiko,",
  "tika-vin06t:2501_12": "sanniṭṭhānanāsana savana sīmātikkantikasahubbhārāti cha,",
  "tika-vin06t:2501_13": "samādāya vārepi chāti chakkadvayaṃ.",
  "tika-vin06t:2501_14": "Sattake pakkamanantikena saha satta.",
  "tika-vin06t:2502_0": "Sattakavāravaṇṇanā",
  "tika-vin06t:2503_0": "327.",
  "tika-vin06t:2503_1": "Chakke vuttāniyeva sattakavasena yojetabbānīti chakke vuttacuddasaparamāni sattakavasena yojetabbāni.",
  "tika-vin06t:2503_2": "Sattame aruṇuggamane nissaggiyanti “chārattaparamaṃ tena bhikkhunā tena cīvarena vippavasitabbaṃ,",
  "tika-vin06t:2503_3": "tato ce uttari vippavaseyyā”ti evaṃ vuttaṃ nissaggiyaṃ hoti.",
  "tika-vin06t:2503_4": "Campeyyakkhandhake sugatacīvarabhāṇavārassa parato “idha pana,",
  "tika-vin06t:2503_5": "bhikkhave,",
  "tika-vin06t:2503_6": "bhikkhussa na hoti āpatti daṭṭhabbā,",
  "tika-vin06t:2503_7": "tamenaṃ codeti saṅgho vā sambahulā vā ekapuggalo vā”tiādinā nayena vuttasattakāti.",
  "tika-vin06t:2504_0": "Aṭṭhakavāravaṇṇanā",
  "tika-vin06t:2505_0": "328.",
  "tika-vin06t:2505_1": "Tena saddhiṃ uposathādikaraṇaṃ ānisaṃso,",
  "tika-vin06t:2505_2": "akaraṇaṃ ādīnavo,",
  "tika-vin06t:2505_3": "tasmā ete aṭṭhānisaṃse sampassamānenāti attho.",
  "tika-vin06t:2505_4": "“Ayaso akkoso”ti vuttaṃ.",
  "tika-vin06t:2505_5": "Pubbevassa hoti “musā bhaṇissa”nti,",
  "tika-vin06t:2505_6": "bhaṇantassa hoti “musā bhaṇāmī”ti,",
  "tika-vin06t:2505_7": "bhaṇitassa hoti “musā mayā bhaṇita”nti,",
  "tika-vin06t:2505_8": "vinidhāya diṭṭhiṃ khantiṃ ruciṃ bhāvaṃ saññanti evaṃ akappiyakataṃ hoti appaṭiggahitakatantiādayo aṭṭha anatirittā.",
  "tika-vin06t:2505_9": "Sappiādi aṭṭhame aruṇuggamane nissaggiyaṃ hoti.",
  "tika-vin06t:2505_10": "Aṭṭhavācikā bhikkhunīnaṃ upasampadā ubhatoñatticatutthattā.",
  "tika-vin06t:2505_11": "Vassikasāṭikadānādīni aṭṭha varāni.",
  "tika-vin06t:2506_0": "Navakavāravaṇṇanā",
  "tika-vin06t:2507_0": "329.",
  "tika-vin06t:2507_1": "Navahi bhikkhūhi bhijjati.",
  "tika-vin06t:2507_2": "Manussamaṃsavajjehi nava maṃsehi vinicchayo.",
  "tika-vin06t:2507_3": "Sundaraṃ na sundaranti saṅghāṭiādīni nava cīvarāni.",
  "tika-vin06t:2507_4": "Tāneva adhiṭṭhitakālato paṭṭhāya na vikappetabbāni,",
  "tika-vin06t:2507_5": "adhiṭṭhitakālato paṭṭhāya apaccuddharitvā na vikappetabbānīti adhippāyo.",
  "tika-vin06t:2507_6": "Nava vidatthiyo sugatacīvarassa.",
  "tika-vin06t:2507_7": "“Vaggaṃ bhikkhunisaṅghaṃ vaggasaññī ovadatī”tiādinā nayena adhammakamme dve navakāni pācittiyavasena vuttāni.",
  "tika-vin06t:2508_0": "Dasakavāravaṇṇanā",
  "tika-vin06t:2509_0": "330.",
  "tika-vin06t:2509_1": "“Oramattakañca adhikaraṇaṃ hoti,",
  "tika-vin06t:2509_2": "na ca gatigata”ntiādinā dasa adhammikā salākaggāhā.",
  "tika-vin06t:2509_3": "Viparītā dhammikā.",
  "tika-vin06t:2509_4": "Samathakkhandhake vuttehi samannāgato hotīti sambandho.",
  "tika-vin06t:2509_5": "“Saṃkaccikaṃ vā pakkhipitvā dasā”ti vuttaṃ kappiyattā etesaṃ.",
  "tika-vin06t:2509_6": "Māturakkhitādayo dasa itthiyo.",
  "tika-vin06t:2509_7": "Dhanakkītādayo dasa bhariyā.",
  "tika-vin06t:2509_8": "“Sikkhāsammutiṃ datvā dasavassāya tassā dvādasavassakāle sayampi dvādasavassā bhavissatī”ti vuṭṭhāpanasammuti sāditabbā.",
  "tika-vin06t:2509_9": "“Vinayadharasseva ‘āpattānāpattiṃ na jānātī’ti ārabbha yāva ‘ubhayāni kho panassa…pe…",
  "tika-vin06t:2509_10": "anubyañjanaso’ti pañcaṅgāni vatvā punapi ‘āpattānāpattiṃ na jānāti’cceva ārabbha yāva ‘adhikaraṇe ca na vinicchayakusalo hotī’ti pañca vuttā,",
  "tika-vin06t:2509_11": "te tathā tathā pañca pañca katvā dasa hontī”ti likhitaṃ.",
  "tika-vin06t:2509_12": "“Dasavassāya bhikkhuniyā nissayo dātabbo”ti ekaccesu potthakesu natthi,",
  "tika-vin06t:2509_13": "kiñcāpi natthi,",
  "tika-vin06t:2509_14": "pāṭho eva pana hoti.",
  "tika-vin06t:2510_0": "Ekādasakavāravaṇṇanā",
  "tika-vin06t:2511_0": "331. Na vodāyanti na pakāsenti. Rogameva rogātaṅkaṃ. Rogantarāyaṃ vā.",
  "tika-vin06t:2512_0": "Ekuttarikanayavaṇṇanā niṭṭhitā.",
  "tika-vin06t:2513_0": "Uposathādipucchāvissajjanāvaṇṇanā",
  "tika-vin06t:2514_0": "332. “Saṅghaṃ, bhante, pavāremī”tiādi pavāraṇakathā nāma vinītagāthāsu viya.",
  "tika-vin06t:2515_0": "Atthavasapakaraṇavaṇṇanā",
  "tika-vin06t:2516_0": "334.",
  "tika-vin06t:2516_1": "Dasa atthavase paṭiccāti ettha tassa tassa sikkhāpadassa paññāpane guṇavisesadīpanato,",
  "tika-vin06t:2516_2": "apaññāpane ādīnavadassanato ca saṅghasuṭṭhutā hoti.",
  "tika-vin06t:2516_3": "Tattha yathāsambhavaṃ lokavajjassa apaṇṇattisambhavassa paññāpane payogavisuddhi guṇo.",
  "tika-vin06t:2516_4": "Paṇṇattisambhavassa pana sekhiyassa lokavajjassa paññāpane paṭipattivisuddhi guṇo,",
  "tika-vin06t:2516_5": "paṇṇattivajjassa āsayavisuddhi guṇo appicchādiguṇāvahanato,",
  "tika-vin06t:2516_6": "tenevāha “subharatāya suposatāya appicchatāya appicchassa vaṇṇaṃ bhāsitvā”ti.",
  "tika-vin06t:2516_7": "Samaṇācāravisuddhi cassa guṇoti veditabbaṃ.",
  "tika-vin06t:2516_8": "Atha vā lokavajjassa paññāpane saṅghasuṭṭhutā hoti pākaṭādīnavato,",
  "tika-vin06t:2516_9": "paṇṇattivajjassa paññāpane saṅghaphāsutā hoti pākaṭānisaṃsattā.",
  "tika-vin06t:2516_10": "Tathā paṭhamena dummaṅkūnaṃ niggaho,",
  "tika-vin06t:2516_11": "dutiyena pesalānaṃ phāsuvihāro,",
  "tika-vin06t:2516_12": "paṭhamena samparāyikānaṃ āsavānaṃ paṭighāto,",
  "tika-vin06t:2516_13": "dutiyena diṭṭhadhammikānaṃ,",
  "tika-vin06t:2516_14": "tathā paṭhamena appasannānaṃ pasādo,",
  "tika-vin06t:2516_15": "dutiyena pasannānaṃ bhiyyobhāvo,",
  "tika-vin06t:2516_16": "tathā paṭhamena saddhammaṭṭhiti,",
  "tika-vin06t:2516_17": "dutiyena vinayānuggaho hotīti veditabbo.",
  "tika-vin06t:2516_18": "Parivāranayena vā paṭhamena pāpicchānaṃ bhikkhūnaṃ pakkhupacchedo,",
  "tika-vin06t:2516_19": "dutiyena gihīnaṃ anukampā hoti.",
  "tika-vin06t:2516_20": "Vuttañhetaṃ “dve atthavase paṭicca tathāgatena sāvakānaṃ sikkhāpadaṃ paññattaṃ gihīnaṃ anukampāya pāpicchānaṃ pakkhupacchedāyā”ti.",
  "tika-vin06t:2516_21": "Tathā diṭṭhadhammikasamparāyikānaṃ verānaṃ vajjānaṃ akusalānaṃ vasenapi yojanā kātabbā.",
  "tika-vin06t:2516_22": "Vuttañhetaṃ “dve atthavase…pe…",
  "tika-vin06t:2516_23": "paññattaṃ diṭṭhadhammikānaṃ verānaṃ samparāyikānaṃ verānaṃ paṭighātāyā”tiādi.",
  "tika-vin06t:2516_24": "Apicettha sabbampi akataviññattipaṭisaṃyuttaṃ,",
  "tika-vin06t:2516_25": "gihīnaṃ pīḷāpaṭisaṃyuttaṃ,",
  "tika-vin06t:2516_26": "tesaṃ pasādabhogakkhayarakkhāpaṭisaṃyuttañca gihīnaṃ anukampāya paññattaṃ nāma,",
  "tika-vin06t:2516_27": "kuladūsakagaṇabhojanāni pāpicchānaṃ pakkhupacchedāya paññattaṃ.",
  "tika-vin06t:2516_28": "Sabbaṃ lokavajjaṃ diṭṭhadhammikasamparāyikaverādipaṭighātāya,",
  "tika-vin06t:2516_29": "mātugāmena saṃvidhānaṃ diṭṭhadhammikaverādisaṃvarāya paññattanti veditabbaṃ.",
  "tika-vin06t:2516_30": "Apicettha ādito paṭṭhāya dasaatthavasapakaraṇameva nissāya vinicchayo veditabbo.",
  "tika-vin06t:2517_0": "Vatthuvītikkamena yaṃ, ekantākusalaṃ bhave;",
  "tika-vin06t:2518_0": "Taṃ saṅghasuṭṭhubhāvāya, paññattaṃ lokavajjato.",
  "tika-vin06t:2519_0": "Pārājikādiṃ,",
  "tika-vin06t:2520_0": "Paññattijānaneneva, yatthāpatti na aññathā;",
  "tika-vin06t:2521_0": "Taṃ dhammaṭṭhitiyā vāpi, pasāduppādabuddhiyā.",
  "tika-vin06t:2522_0": "Dhammadesanāpaṭisaṃyuttaṃ itarañca sekhiyaṃ,",
  "tika-vin06t:2522_1": "idaṃ paṇṇattisambhavaṃ lokavajjaṃ nāma. Vatthuno,",
  "tika-vin06t:2522_2": "paññattiyā vā vītikkamacetanāyābhāvepi paṭikkhittassa karaṇe,",
  "tika-vin06t:2522_3": "kattabbassa akaraṇe vā sati yattha āpatti pahoti,",
  "tika-vin06t:2522_4": "taṃ sabbaṃ ṭhapetvā surāpānaṃ paṇṇattivajjanti veditabbaṃ.",
  "tika-vin06t:2522_5": "Tattha ukkoṭanake pācittiyaṃ,",
  "tika-vin06t:2522_6": "“yo pana bhikkhu dhammikānaṃ kammānaṃ chandaṃ datvā pacchā khīyanadhammaṃ āpajjeyya,",
  "tika-vin06t:2522_7": "pācittiyaṃ,",
  "tika-vin06t:2522_8": "yo pana bhikkhu saṅghe vinicchayakathāya vattamānāya chandaṃ adatvā uṭṭhāyāsanā pakkameyya,",
  "tika-vin06t:2522_9": "pācittiyaṃ,",
  "tika-vin06t:2522_10": "yo pana bhikkhu samaggena saṅghena cīvaraṃ datvā pacchā khīyanadhammaṃ āpajjeyya…pe…",
  "tika-vin06t:2522_11": "pācittiya”nti evamādi saṅghaphāsutāya paññattaṃ.",
  "tika-vin06t:2522_12": "“Aññavādake vihesake pācittiyaṃ,",
  "tika-vin06t:2522_13": "pārājikādīhi anuddhaṃsane saṅghādisesādi ca dummaṅkūnaṃ niggahāya,",
  "tika-vin06t:2522_14": "anupakhajjanikkaḍḍhanaupassūtisikkhāpadādi pesalānaṃ phāsuvihārāya,",
  "tika-vin06t:2522_15": "sabbaṃ lokavajjaṃ diṭṭhadhammikasamparāyikānaṃ āsavānaṃ paṭighātāya,",
  "tika-vin06t:2522_16": "sabbaṃ paṇṇattivajjaṃ diṭṭhadhammikānameva saṃvarāya.",
  "tika-vin06t:2522_17": "Sabbaṃ gihipaṭisaṃyuttaṃ appasannānaṃ vā pasādāya pasannānaṃ vā bhiyyobhāvāya ca.",
  "tika-vin06t:2522_18": "Visesena ariṭṭhasamaṇuddesasikkhāpadaṃ,",
  "tika-vin06t:2522_19": "sāmaññena paccayesu mariyādapaṭisaṃyuttañca saddhammaṭṭhitiyā,",
  "tika-vin06t:2522_20": "“appicchassāyaṃ dhammo,",
  "tika-vin06t:2522_21": "nāyaṃ dhammo mahicchassā”ti ādisuttamettha sādhakaṃ.",
  "tika-vin06t:2522_22": "“Sikkhāpadavivaṇṇake mohanake pācittiya”ntiādi vinayānuggahāya paññattanti veditabbaṃ.",
  "tika-vin06t:2522_23": "“Bhūtagāmapātabyatāya pācittiya”nti idaṃ kimatthanti ce?",
  "tika-vin06t:2522_24": "Appasannānaṃ pasādāya,",
  "tika-vin06t:2522_25": "pasannānaṃ bhiyyobhāvāya ca. Kathaṃ?",
  "tika-vin06t:2523_0": "“Bhūtagāmo sajīvoti, avipallattadiṭṭhino;",
  "tika-vin06t:2524_0": "Tassa kopanasaññāya, pasādo buddhasāvake.",
  "tika-vin06t:2525_0": "“Nijjīvasaññitaṃpetaṃ, akopento kathaṃ muni;",
  "tika-vin06t:2526_0": "Jīvaṃ kopeyya niddoso, macchamaṃsānujānane.",
  "tika-vin06t:2527_0": "Evampi –",
  "tika-vin06t:2528_0": "“Tassa kopanasaññāya, pasādo buddhasāvake;",
  "tika-vin06t:2529_0": "Yato titthakarāvime, viratā bhūtagāmato;",
  "tika-vin06t:2530_0": "Lokassa cittarakkhatthaṃ, tatopi virato munī”ti. –",
  "tika-vin06t:2531_0": "Pasannānaṃ bhiyyobhāvo hoti.",
  "tika-vin06t:2532_0": "Vivittasenāsanabhogataṇhāvasenanijjīvamitārakkhaṃ;",
  "tika-vin06t:2533_0": "Buddhobhininnañca vivajjayanto;",
  "tika-vin06t:2534_0": "Sikkhāpadaṃ tattha ca paññapesi.",
  "tika-vin06t:2535_0": "Nijjīvassāpi maṃsassa, khādanakaṃ yatiṃ pati;",
  "tika-vin06t:2536_0": "Nindamānaṃ janaṃ disvā, bhūtagāmaṃ pariccaji.",
  "tika-vin06t:2537_0": "Tikoṭiparisuddhattā, macchamaṃsānujānane;",
  "tika-vin06t:2538_0": "Paṭicca maṃsānujānanaṃ, kamme diṭṭhippasaṅgabhayā.",
  "tika-vin06t:2539_0": "Aparikkhakassa lokassa, parānuddayatāya ca;",
  "tika-vin06t:2540_0": "Bhūtagāmapātabyatāya, pāṇātipātappasaṅgabhayā.",
  "tika-vin06t:2541_0": "Tattha pariyāyavacanaṃ anujāni bhagavā,",
  "tika-vin06t:2541_1": "uddissa kataṃ paṭikkhipi parassa vā pāpappasaṅgabhayena.",
  "tika-vin06t:2541_2": "Idha pana bhūtagāmapātabyatāya pāpābhāvañāpanatthaṃ attuddesikaṃ vihāraṃ,",
  "tika-vin06t:2541_3": "kuṭiñca anujānīti veditabbaṃ.",
  "tika-vin06t:2541_4": "Pakiriyanti ettha te te payojanavisesasaṅkhātā atthavasāti atthavasapakaraṇanti.",
  "tika-vin06t:2542_0": "Mahāvaggavaṇṇanā niṭṭhitā.",
  "tika-vin06t:2543_0": "Paṭhamagāthāsaṅgaṇikavaṇṇanā",
  "tika-vin06t:2544_0": "Sattanagaresu paññattasikkhāpadavaṇṇanā",
  "tika-vin06t:2545_0": "335.",
  "tika-vin06t:2545_1": "Vacanasampaṭicchanatthe vā nipātoti attho.",
  "tika-vin06t:2545_2": "Aḍḍhuḍḍhasatānīti tīṇi satāni,",
  "tika-vin06t:2545_3": "paññāsāni ca.",
  "tika-vin06t:2545_4": "Viggahanti manussaviggahaṃ.",
  "tika-vin06t:2545_5": "Atirekaṃ vāti dasāhaparamaṃ atirekacīvaraṃ.",
  "tika-vin06t:2545_6": "Kāḷakanti “suddhakāḷakāna”nti vuttakāḷakaṃ.",
  "tika-vin06t:2545_7": "Bhūtanti bhūtārocanaṃ.",
  "tika-vin06t:2545_8": "Paramparabhattanti paramparabhojanaṃ.",
  "tika-vin06t:2545_9": "Bhikkhunīsu ca akkosoti yā pana bhikkhunī bhikkhuṃ akkoseyya vā paribhāseyya vā.",
  "tika-vin06t:2545_10": "Antaravāsakanti aññātikāya bhikkhuniyā cīvarapaṭiggahaṇaṃ.",
  "tika-vin06t:2545_11": "Rūpiyanti rūpiyasabbohāraṃ.",
  "tika-vin06t:2545_12": "Suttanti sāmaṃ suttaṃ viññāpetvā tantavāyehi.",
  "tika-vin06t:2545_13": "Ujjhāpanaketi ujjhāpanake khīyanake.",
  "tika-vin06t:2545_14": "Pācitapiṇḍanti bhikkhunīpaapācitapiṇḍapātaṃ.",
  "tika-vin06t:2545_15": "Cārittanti nimantito sabhatto samāno santaṃ.",
  "tika-vin06t:2545_16": "Cīvaraṃ datvāti samaggena saṅghena cīvaraṃ datvā.",
  "tika-vin06t:2545_17": "Vosāsantīti bhikkhū paneva kulesu nimantitā bhuñjanti,",
  "tika-vin06t:2545_18": "tattha cesā.",
  "tika-vin06t:2545_19": "Giraggacariyāti “yā pana bhikkhunī naccaṃ vā gītaṃ vā”ti ca,",
  "tika-vin06t:2545_20": "“antovassaṃ cārikaṃ careyyā”ti ca vuttadvayaṃ.",
  "tika-vin06t:2545_21": "Chandadānenāti pārivāsikachandadānena sikkhamānaṃ vuṭṭhāpeyya.",
  "tika-vin06t:2545_22": "Pārājikāni cattāri,",
  "tika-vin06t:2545_23": "bhikkhunīnaṃ saññācikakuṭiñca kosiyamissasanthatañca seyyā ca anupasampannena saha pathavīkhaṇanaṃ.",
  "tika-vin06t:2545_24": "Gaccha devateti bhūtagāmapātabyatā sappāṇakaudakasiñcananti attho.",
  "tika-vin06t:2545_25": "Mahāvihāroti mahallakavihāro.",
  "tika-vin06t:2545_26": "Aññanti aññavādakaṃ.",
  "tika-vin06t:2545_27": "Dvāranti yāvadvārakosā.",
  "tika-vin06t:2545_28": "“Anādariyapācittīti ca sahadhammikaṃ vuccamāno”ti pāṭho.",
  "tika-vin06t:2545_29": "Payopānanti surusurukārakaṃ.",
  "tika-vin06t:2545_30": "Eḷakalomāni patto cāti eḷakalomadhovāpanañca ūnapañcabandhanapatto ca.",
  "tika-vin06t:2545_31": "Ovādo ceva bhesajjanti bhikkhunupassayaṃ upasaṅkamitvā ovādo taduttaribhesajjaviññāpanañca.",
  "tika-vin06t:2545_32": "Sūci araññakoti “aṭṭhimayaṃ vā dantamayaṃ vā visāṇamayaṃ vā sūcighara”nti ca “yāni kho pana tāni āraññakāni senāsanāni sāsaṅka…pe…",
  "tika-vin06t:2545_33": "paṭidesetabba”nti ca.",
  "tika-vin06t:2545_34": "Ovādoti yā pana bhikkhunī ovādāya vā saṃvāsāya vā na gaccheyya.",
  "tika-vin06t:2545_35": "Pārājikāni cattārītiādi dvīsu nagaresu paññattasampiṇḍanaṃ.",
  "tika-vin06t:2546_0": "Catuvipattivaṇṇanā",
  "tika-vin06t:2547_0": "336.",
  "tika-vin06t:2547_1": "Ekatiṃsā ye garukāti ubhato aṭṭha pārājikā,",
  "tika-vin06t:2547_2": "bhikkhūnaṃ terasa,",
  "tika-vin06t:2547_3": "bhikkhunīnaṃ dasa ca saṅghādisesā.",
  "tika-vin06t:2547_4": "Sādhāraṇāsādhāraṇavasena aṭṭha anavasesā nāma pārājikāni.",
  "tika-vin06t:2547_5": "Tadevāti sīlavipattiṃyeva.",
  "tika-vin06t:2547_6": "Vitthārato dassetuṃ “pārājika”ntiādinā apucchitameva vissajjitaṃ.",
  "tika-vin06t:2547_7": "“Tattha yo cāyaṃ,",
  "tika-vin06t:2547_8": "akkosati hasādhippāyo”ti pāṭho.",
  "tika-vin06t:2547_9": "Duṭṭhullavibhāvanavasenāgatavipattiṃ ṭhapetvā pucchāpaṭipāṭiyā yāvatatiyakapañhaṃ vissajjitumārabhi.",
  "tika-vin06t:2547_10": "Ukkhittānuvattikā bhikkhunī aṭṭha yāvatatiyakasaṅghādisesā idha pucchitattā anantarapañhā nāma jātā.",
  "tika-vin06t:2548_0": "Chedanakādivaṇṇanā",
  "tika-vin06t:2549_0": "337.",
  "tika-vin06t:2549_1": "Pamāṇātikkantamañcanisīdanakaṇḍupaṭicchādivassikasāṭikāsugatacīvarappamāṇaṃ bhikkhunīnaṃ udakasāṭikāti cha chedanakāni.",
  "tika-vin06t:2549_2": "Cīvaravippavāsasammutiādayo catasso sammutiyo.",
  "tika-vin06t:2549_3": "“Ayaṃ tattha sāmīcī”ti evaṃ āgatā satta sāmīciyo.",
  "tika-vin06t:2550_0": "Asādhāraṇādivaṇṇanā",
  "tika-vin06t:2551_0": "338.",
  "tika-vin06t:2551_1": "Pubbe vuttacuddasaparamāneva antarapañhe niṭṭhapetvā purimapañhaṃ vissajjento.",
  "tika-vin06t:2551_2": "Dhovanañca paṭiggahoti gāthā aṭṭhakathācariyānaṃ.",
  "tika-vin06t:2551_3": "Dve lomāni eḷakalomatiyojanaparamāni.",
  "tika-vin06t:2552_0": "Dvevīsati khuddakāti –",
  "tika-vin06t:2553_0": "“Sakalo bhikkhunivaggo, paramparañca bhojanaṃ;",
  "tika-vin06t:2554_0": "Anatirittaṃ abhihaṭaṃ, paṇītañca acelakaṃ;",
  "tika-vin06t:2555_0": "Jānaṃ duṭṭhullachādanaṃ.",
  "tika-vin06t:2556_0": "“Ūnaṃ mātugāmena saddhiṃ, yā ca anikkhantarājake;",
  "tika-vin06t:2557_0": "Santaṃ bhikkhuṃ anāpucchā, vikāle gāmappavesanaṃ.",
  "tika-vin06t:2558_0": "“Nisīdane ca yā sikkhā, vassikāya ca sāṭikā;",
  "tika-vin06t:2559_0": "Dvāvīsati imā sikkhā, khuddakesu pakāsitā”ti. –",
  "tika-vin06t:2560_0": "Pāṭho.",
  "tika-vin06t:2560_1": "“Kulesu cārittāpattī”ti pāṭho na gahetabbo sādhāraṇattā tassa sikkhāpadassa.",
  "tika-vin06t:2560_2": "Chacattārīsā cimeti chacattārīsa ime.",
  "tika-vin06t:2560_3": "“Pārājikāni saṅghādiseso”ti evaṃ vuttasikkhāpade eva vibhajitvā vuttattā vibhattiyo nāma.",
  "tika-vin06t:2560_4": "Sādhāraṇanti aṭṭhannampi sādhāraṇaṃ.",
  "tika-vin06t:2560_5": "Pārājikabhūtā vibhattiyo pārājikavibhattiyo.",
  "tika-vin06t:2560_6": "Sādhāraṇe sattavajjo saṅghādiseso.",
  "tika-vin06t:2560_7": "Aññatarasmiṃ gaṇṭhipade “atha vā ‘dve uposathā dve pavāraṇā cattāri kammāni pañceva uddesā caturo bhavanti,",
  "tika-vin06t:2560_8": "naññathā’ti pāḷiṃ uddharanti.",
  "tika-vin06t:2560_9": "Tattha ‘cattāri kammānī’ti visesābhāvā uddharitapotthakameva sundaraṃ,",
  "tika-vin06t:2560_10": "pubbepi vibhattimattadassanavaseneva cetaṃ vuttaṃ.",
  "tika-vin06t:2560_11": "‘Na samathehi vūpasamanavasenā’ti vatvā cattāri kammavibhajane ‘samathehi vūpasammatī’ti na visesitaṃ uposathappavāraṇānaṃyeva vibhāgattā. Kasmā?",
  "tika-vin06t:2560_12": "Etthāpi ‘uposathappavāraṇānaṃyeva visesetvā nayaṃ dethā’ti vuttattā,",
  "tika-vin06t:2560_13": "adhammena vaggādikammena āpattiyopi vūpasammantīti āpajjanatoti veditabba”nti vuttaṃ,",
  "tika-vin06t:2560_14": "vicāretabbaṃ.",
  "tika-vin06t:2560_15": "Dvīhi catūhi tīhi kiccaṃ ekenāti dvīhi vivādādhikaraṇaṃ,",
  "tika-vin06t:2560_16": "catūhi anuvādādhikaraṇaṃ,",
  "tika-vin06t:2560_17": "tīhi āpattādhikaraṇaṃ,",
  "tika-vin06t:2560_18": "ekena kiccādhikaraṇaṃ sammatīti attho.",
  "tika-vin06t:2561_0": "Pārājikādiāpattivaṇṇanā",
  "tika-vin06t:2562_0": "339.",
  "tika-vin06t:2562_1": "Nibbacanamattanti vevacanamattaṃ.",
  "tika-vin06t:2562_2": "Seseti ādito sesā majjhantā.",
  "tika-vin06t:2562_3": "Padanti sikkhāpadaṃ.",
  "tika-vin06t:2562_4": "Saddhācittaṃ pasannacittanti attho,",
  "tika-vin06t:2562_5": "“santācitta”nti vā pāṭho.",
  "tika-vin06t:2562_6": "Anāḷiyanti daliddaṃ.",
  "tika-vin06t:2562_7": "Kiñcāpi idaṃ nibbacanaṃ “garukaṃ lahukañcā”tiādipañhe natthi,",
  "tika-vin06t:2562_8": "“handa vākyaṃ suṇoma te”ti iminā pana vacanena saṅgahitassatthassa dīpanatthaṃ vuttanti veditabbaṃ.",
  "tika-vin06t:2562_9": "“Ākāso pakkhinaṃ gatī”ti ca pāṭho atthi,",
  "tika-vin06t:2562_10": "so jātivasena yujjati.",
  "tika-vin06t:2562_11": "Pakkhīnanti ujukameva.",
  "tika-vin06t:2563_0": "Paṭhamagāthāsaṅgaṇikavaṇṇanā niṭṭhitā.",
  "tika-vin06t:2564_0": "Adhikaraṇabhedavaṇṇanā",
  "tika-vin06t:2565_0": "Ukkoṭanabhedādivaṇṇanā",
  "tika-vin06t:2566_0": "340.",
  "tika-vin06t:2566_1": "Adhikaraṇaukkoṭena samathānaṃ ukkoṭaṃ dassetunti adhikaraṇāni sattahi samathehi sammanti,",
  "tika-vin06t:2566_2": "tāni ukkoṭento satta samathe ukkoṭeti nāmāti adhippāyo.",
  "tika-vin06t:2566_3": "Pasavatīti sambhavati.",
  "tika-vin06t:2566_4": "“Anuvādādhikaraṇe labbhantī’tiādīni ‘dhammo adhammo’tiādīnaṃ samānattā tesu visesato labbhantī”ti vuttaṃ.",
  "tika-vin06t:2566_5": "Anihatanti suttādinā.",
  "tika-vin06t:2566_6": "Avinicchitanti “āpattianāpattī”tiādinā.",
  "tika-vin06t:2566_7": "“Tattha jātakaṃ adhikaraṇaṃ ukkoṭeti…pe…",
  "tika-vin06t:2566_8": "tiṇavatthārakaṃ ukkoṭetī”ti daseva vuttā.",
  "tika-vin06t:2566_9": "“Sammukhāvinayapaṭiññātakaraṇayebhuyyasikā avuttattā ukkoṭetuṃ na sakkā,",
  "tika-vin06t:2566_10": "kammavācāpi tesaṃ natthi.",
  "tika-vin06t:2566_11": "Tasmā te ukkoṭetuṃ na sakkāti vadantī”ti likhitaṃ.",
  "tika-vin06t:2566_12": "Pāḷimuttakavinicchayenevāti vinayalakkhaṇaṃ vinā kevalaṃ dhammadesanāmattavasenevāti attho.",
  "tika-vin06t:2566_13": "Khandhakato vā parivārato vā ānītasuttena.",
  "tika-vin06t:2566_14": "Nijjhāpenti dassenti.",
  "tika-vin06t:2566_15": "Pubbe dhammavinayena vinicchitaṃ adhikaraṇaṃ upajjhāyādīnaṃ atthāya “adhammaṃ dhammo”tiādīni dīpetvāti attho.",
  "tika-vin06t:2566_16": "Visamāni kāyakammādīni nissitattā visamanissito.",
  "tika-vin06t:2566_17": "Evaṃ sesesu.",
  "tika-vin06t:2567_0": "Adhikaraṇanidānādivaṇṇanā",
  "tika-vin06t:2568_0": "342- 3.",
  "tika-vin06t:2568_1": "Kiṃsambhāranti kiṃparikkhāraṃ,",
  "tika-vin06t:2568_2": "ettha kinti liṅgasāmaññamabyayaṃ.",
  "tika-vin06t:2568_3": "Pubbe uppannavivādaṃ nissāya pacchā uppajjanakavivādo vivādanidānaṃ nāma.",
  "tika-vin06t:2568_4": "Āpattādhikaraṇapaccayā catasso āpattiyo āpajjatīti bhikkhunī jānaṃ pārājikaṃ dhammaṃ paṭicchādeti pārājikaṃ,",
  "tika-vin06t:2568_5": "vematikā paṭicchādeti thullaccayaṃ,",
  "tika-vin06t:2568_6": "bhikkhu saṅghādisesaṃ paṭicchādeti pācittiyaṃ,",
  "tika-vin06t:2568_7": "ācāravipattiṃ paṭicchādeti dukkaṭaṃ.",
  "tika-vin06t:2568_8": "Pubbe kataukkhepaniyādikiccaṃ nissāya uppajjanakakiccānaṃ.",
  "tika-vin06t:2568_9": "Kīdisānaṃ?",
  "tika-vin06t:2568_10": "Samanubhāsanādīnaṃ vasena.",
  "tika-vin06t:2568_11": "Taṃ hīti adhikaraṇaṃ.",
  "tika-vin06t:2569_0": "344.",
  "tika-vin06t:2569_1": "Adhikaraṇesu yena adhikaraṇena sammanti,",
  "tika-vin06t:2569_2": "taṃ dassetunti yadā adhikaraṇehi sammanti,",
  "tika-vin06t:2569_3": "tadā kiccādhikaraṇeneva sammanti,",
  "tika-vin06t:2569_4": "na aññehīti dassanatthaṃ vuttaṃ,",
  "tika-vin06t:2569_5": "na ekantato adhikaraṇeneva sammantīti dassanatthaṃ.",
  "tika-vin06t:2570_0": "348. Āpattādhikaraṇe saṅgho vivadatīti āpattānāpattīti evaṃ.",
  "tika-vin06t:2571_0": "353.",
  "tika-vin06t:2571_1": "Samuṭṭhānābhāvato sammukhāvinaye kammassa kiriyākaraṇamiccādinā avibhajitvāva sativinayādīnaṃ channaṃyeva cha samuṭṭhānāni vibhattāni.",
  "tika-vin06t:2571_2": "Taṃ kasmā?",
  "tika-vin06t:2571_3": "Kammasaṅgahābhāvena,",
  "tika-vin06t:2571_4": "sativinayādīnaṃ viya saṅghasammukhatādīnaṃ kiccayatā nāma natthīti adhippāyo.",
  "tika-vin06t:2572_0": "Adhikaraṇabhedavaṇṇanā niṭṭhitā.",
  "tika-vin06t:2573_0": "Dutiyagāthāsaṅgaṇikavaṇṇanā",
  "tika-vin06t:2574_0": "Codanādipucchāvissajjanāvaṇṇanā",
  "tika-vin06t:2575_0": "359.",
  "tika-vin06t:2575_1": "Viggāhikakathanti attho.",
  "tika-vin06t:2575_2": "Nisāmayāti sallakkhehi.",
  "tika-vin06t:2575_3": "“Kāraya” iti pāṭho.",
  "tika-vin06t:2575_4": "Pubbāparaṃ na jānāti,",
  "tika-vin06t:2575_5": "tasmā akovido hotīti eke.",
  "tika-vin06t:2575_6": "Ayaṃ pana duvidhepi kicce kenaci iriyāpathena.",
  "tika-vin06t:2576_0": "Codanākaṇḍavaṇṇanā",
  "tika-vin06t:2577_0": "Anuvijjakakiccavaṇṇanā",
  "tika-vin06t:2578_0": "360.",
  "tika-vin06t:2578_1": "Anuvijjakapucchane ājīvavipatti na pucchitā.",
  "tika-vin06t:2578_2": "Pañcāpattikkhandhavasena ācāravipatti pucchitā.",
  "tika-vin06t:2578_3": "“Ājīvavipattiyāpi tatheva,",
  "tika-vin06t:2578_4": "saṅgahagamanato”ti vadanti.",
  "tika-vin06t:2578_5": "“Ajjhāpajjanto”ti pāṭho.",
  "tika-vin06t:2579_0": "363. Tasmā na ca āmisaṃ nissāyāti sambandhitabbaṃ.",
  "tika-vin06t:2580_0": "Cūḷasaṅgāmavaṇṇanā",
  "tika-vin06t:2581_0": "Anuvijjakassapaṭipattivaṇṇanā",
  "tika-vin06t:2582_0": "365.",
  "tika-vin06t:2582_1": "Ṭhānanisajjavatthādinissitāti “evaṃ ṭhātabbaṃ evaṃ nisīditabba”nti evamādikā.",
  "tika-vin06t:2582_2": "Saññājananatthanti “evaṃ vattabba”nti evaṃ sañjānanatthaṃ.",
  "tika-vin06t:2582_3": "Anuvidhiyantenāti citte ṭhapentenāti attho.",
  "tika-vin06t:2582_4": "Lajjā sā nu khoti kiṃ sā lajjā ayaṃ parisāti adhippāyo.",
  "tika-vin06t:2582_5": "Anuyogavattaṃ kathāpetvāti “kimanuyogavattaṃ jānāsī”ti pucchitvā teneva kathāpetvā.",
  "tika-vin06t:2582_6": "Ajānanappasaṅgā nāma aññāṇaṃ.",
  "tika-vin06t:2583_0": "367.",
  "tika-vin06t:2583_1": "“Bhayena bhayā gacchatī”ti bhayena bhayahetu bhayā gacchatīti hetuvasena vuttaṃ.",
  "tika-vin06t:2583_2": "Yathā “rattattā pana duṭṭhattā ca chandā dosā ca gacchatī”ti hi vuttaṃ, evaṃ.",
  "tika-vin06t:2584_0": "Mahāsaṅgāmavaṇṇanā",
  "tika-vin06t:2585_0": "Voharantenajānitabbādivaṇṇanā",
  "tika-vin06t:2586_0": "375. Vaṇṇāvaṇṇoti nīlādivaṇṇavasena ca ārogyatthādiavaṇṇavasena ca vuttasukkavissaṭṭhi.",
  "tika-vin06t:2587_0": "402. Bhūmipucchāti bhūmi puthavī jagatī cāti sabbāni pathavivevacanāni.",
  "tika-vin06t:2588_0": "Kathinabhedavaṇṇanā",
  "tika-vin06t:2589_0": "Kathinaatthatādivaṇṇanā",
  "tika-vin06t:2590_0": "403- 4.",
  "tika-vin06t:2590_1": "Kinti kathaṃ.",
  "tika-vin06t:2590_2": "Anādiyadānaṃ tāvakālikavatthu.",
  "tika-vin06t:2590_3": "“Anāgatavasena anantarā hutvā”ti udakāharaṇādipayogassa dhovanādipubbakaraṇassa pacchā uppajjanato,",
  "tika-vin06t:2590_4": "dhovanādikiriyañca sandhāya payogakaraṇato vuttaṃ.",
  "tika-vin06t:2590_5": "Purejātapaccaye panesa payogoti attho.",
  "tika-vin06t:2590_6": "Ekaṃ dhammampi na labhati attano purejātassa natthitāya.",
  "tika-vin06t:2591_0": "Kathinādijānitabbavibhāgavaṇṇanā",
  "tika-vin06t:2592_0": "412.",
  "tika-vin06t:2592_1": "Rūpādidhammesūti vaṇṇagandhādiaṭṭhakesu.",
  "tika-vin06t:2592_2": "“Vassānassa pacchimo māso”ti vuttattā pacchime māse yasmiṃ vā tasmiṃ vā divase attharituṃ vaṭṭatīti siddhaṃ.",
  "tika-vin06t:2593_0": "415. “Ādiccabandhunāti vuttattā theravacana”nti vadanti.",
  "tika-vin06t:2594_0": "Palibodhapañhābyākaraṇakathāvaṇṇanā",
  "tika-vin06t:2595_0": "415- 6.",
  "tika-vin06t:2595_1": "Sanniṭṭhānantiko kathaṃ bahisīmāya uddharīyati?",
  "tika-vin06t:2595_2": "Bhikkhu akatacīvaraṃ samādāya pakkamati “na paccessa”nti,",
  "tika-vin06t:2595_3": "tassa bahisīmāgatassa evaṃ hoti “nevimaṃ cīvaraṃ kāressa”nti,",
  "tika-vin06t:2595_4": "evametassa bahisīmāgatassa uddharīyati.",
  "tika-vin06t:2595_5": "Kathaṃ antosīmāya?",
  "tika-vin06t:2595_6": "Akatacīvaraṃ samādāya pakkamati “na paccessa”nti,",
  "tika-vin06t:2595_7": "tato tattha phāsuvihāraṃ alabhanto tameva vihāraṃ āgacchati,",
  "tika-vin06t:2595_8": "tassa cīvarapalibodhoyeva ṭhito,",
  "tika-vin06t:2595_9": "so ca “nevimaṃ cīvaraṃ kāressa”nti citte uppanne chijjati,",
  "tika-vin06t:2595_10": "tasmā “antosīmāya uddharīyatī”ti vuttaṃ.",
  "tika-vin06t:2595_11": "Sanniṭṭhānantikaṃ duvidhaṃ “na paccessa”nti āvāsapalibodhaṃ chinditvā tato punapi tameva vihāraṃ āgantvā",
  "tika-vin06t:2595_12": "“nevimaṃ cīvaraṃ kāressa”nti sanniṭṭhānaṃ karoti,",
  "tika-vin06t:2595_13": "bahisīmāya ṭhatvā “nevimaṃ cīvaraṃ kāressaṃ na paccessa”nti cittuppādena sanniṭṭhānantikaṃ hoti.",
  "tika-vin06t:2595_14": "Gāthāyampi “dve palibodhā apubbaṃ acarima”nti idaṃ imameva sandhāya.",
  "tika-vin06t:2595_15": "“Āsāvacchediko kathaṃ antosīmāya?",
  "tika-vin06t:2595_16": "Āsīsitena ‘tumhe vihārameva patthetha,",
  "tika-vin06t:2595_17": "ahaṃ pahiṇissāmī’ti vutto pubbe ‘na paccessa’nti āvāsapalibodhaṃ chinditvā gato puna taṃ vihāraṃ gantvā",
  "tika-vin06t:2595_18": "tena ‘nāhaṃ sakkomi dātu’nti pahito hotī”ti likhitaṃ.",
  "tika-vin06t:2595_19": "“Atthāre hi sati uddhāro nāmā”ti atthāraṃ vinā uddhāraṃ na labhanti,",
  "tika-vin06t:2595_20": "tasmā vuttaṃ.",
  "tika-vin06t:2595_21": "Purimā dveti “dve kathinuddhārā ekuppādā ekanirodhā”ti vuttādhikāre paṭhamaṃ vuttā antarabbhārasahubbhārā.",
  "tika-vin06t:2595_22": "Na pakkamanantikādayo dve.",
  "tika-vin06t:2595_23": "Ekato nirujjhantīti uddhārabhāvaṃ pāpuṇantīti attho.",
  "tika-vin06t:2596_0": "Kathinabhedavaṇṇanā niṭṭhitā.",
  "tika-vin06t:2597_0": "Paññattivaggavaṇṇanā niṭṭhitā.",
  "tika-vin06t:2598_0": "Upālipañcakavaṇṇanā",
  "tika-vin06t:2599_0": "Anissitavaggavaṇṇanā",
  "tika-vin06t:2600_0": "419. Kāyikaupaghātikā nāma kāyena vītikkamo.",
  "tika-vin06t:2601_0": "Nappaṭippassambhanavaggavaṇṇanā",
  "tika-vin06t:2602_0": "420. Omaddakārakoti omadditvā abhibhavitvā kārako.",
  "tika-vin06t:2603_0": "Vohāravaggavaṇṇanā",
  "tika-vin06t:2604_0": "424.",
  "tika-vin06t:2604_1": "Bhedakaravatthūni nissāya vivādādhikaraṇaṃ samuṭṭhāti,",
  "tika-vin06t:2604_2": "evaṃ yathāsaṅkhyaṃ gacchati.",
  "tika-vin06t:2604_3": "Kodhopanāhādidvādasamūlapayogaṃ vivādādhikaraṇaṃ,",
  "tika-vin06t:2604_4": "tathā sesesu.",
  "tika-vin06t:2604_5": "Osāraṇādīsu navasu ṭhānesu kammañattiyā karaṇaṃ.",
  "tika-vin06t:2604_6": "Dvīsu ṭhānesu ñattidutiyañatticatutthakammesu.",
  "tika-vin06t:2604_7": "Yasmā mahāaṭṭhakathāyaṃ vuttanayeneva ubhatovibhaṅgā asaṅgahitā,",
  "tika-vin06t:2604_8": "tasmā yaṃ kurundiyaṃ vuttaṃ,",
  "tika-vin06t:2604_9": "taṃ gahetabbanti sambandho.",
  "tika-vin06t:2605_0": "Diṭṭhāvikammavaggavaṇṇanā",
  "tika-vin06t:2606_0": "425.",
  "tika-vin06t:2606_1": "Tiṇṇannaṃ upari saha āpattiṃ desetuṃ na labbhanti.",
  "tika-vin06t:2606_2": "Kammanānāsaṃvāsakānaṃ laddhiggahitakova laddhinānāsaṃvāsako.",
  "tika-vin06t:2606_3": "“Avippavāsasīmāya ṭhitassā”ti mahāsīmaṃ kira sandhāya vuttaṃ.",
  "tika-vin06t:2607_0": "433. “Ummādā cittakkhepā”ti pāṭho.",
  "tika-vin06t:2608_0": "Musāvādavaggavaṇṇanā",
  "tika-vin06t:2609_0": "444. Pariyāyena jānantassāti yassa kassaci jānantassa pariyāyena vuttamusāvādoti attho.",
  "tika-vin06t:2610_0": "446. Anuyogo na dātabboti tena vuttaṃ anādiyitvā tuṇhī bhavitabbanti attho.",
  "tika-vin06t:2611_0": "Bhikkhunovādavaggavaṇṇanā",
  "tika-vin06t:2612_0": "454. Vohāraniruttiyaṃ saddaniruttiyaṃ. Maggapaccavekkhaṇādayo ekūnavīsati.",
  "tika-vin06t:2613_0": "Ubbāhikavaggavaṇṇanā",
  "tika-vin06t:2614_0": "455. Pasāretā mohetā.",
  "tika-vin06t:2615_0": "Adhikaraṇavūpasamavaggavaṇṇanā",
  "tika-vin06t:2616_0": "458.",
  "tika-vin06t:2616_1": "“Yathārattanti anupasampanne apekkhatī”tipi vadanti.",
  "tika-vin06t:2616_2": "“Yathāvuḍḍhanti upasampanne apekkhatī”ti likhitaṃ.",
  "tika-vin06t:2617_0": "Kathinatthāravaggavaṇṇanā",
  "tika-vin06t:2618_0": "467.",
  "tika-vin06t:2618_1": "“Ekāvatto”tipi paṭhanti,",
  "tika-vin06t:2618_2": "tassa kuddho kodhābhibhūtoti kirattho.",
  "tika-vin06t:2618_3": "Ekavatthotipi keci,",
  "tika-vin06t:2618_4": "uttarāsaṅgaṃ apanetvā ṭhitoti kirattho,",
  "tika-vin06t:2618_5": "taṃ sabbaṃ aṭṭhakathāyaṃ uddhaṭapāḷiyā virujjhatīti.",
  "tika-vin06t:2618_6": "Ekāvaṭṭoti hi uddhaṭaṃ,",
  "tika-vin06t:2618_7": "tasmā na gahetabbaṃ.",
  "tika-vin06t:2618_8": "Antarā vuttakāraṇenāti “kiccayapasutattā vandanaṃ asamannāharanto nalāṭaṃ paṭihaññeyyā”tiādivuttakāraṇena.",
  "tika-vin06t:2619_0": "Upālipañcakavaṇṇanā niṭṭhitā.",
  "tika-vin06t:2620_0": "Āpattisamuṭṭhānavaṇṇanā",
  "tika-vin06t:2621_0": "470.",
  "tika-vin06t:2621_1": "Pubbe vuttamevāti sahaseyyādipaṇṇattivajjaṃ.",
  "tika-vin06t:2621_2": "Itaranti sacittakaṃ. Desento,",
  "tika-vin06t:2621_3": "domanassiko aññehi bhiṃsāpanādīni katvā āpattiṃ āpajjitvāti adhippāyo.",
  "tika-vin06t:2622_0": "Dutiyagāthāsaṅgaṇikavaṇṇanā",
  "tika-vin06t:2623_0": "Kāyikādiāpattivaṇṇanā",
  "tika-vin06t:2624_0": "474- 5.",
  "tika-vin06t:2624_1": "Nidānuddesaṃ vinā sesuddesābhāvā “sabbapātimokkhuddesānañca saṅgaho hotī”ti vuttaṃ.",
  "tika-vin06t:2624_2": "Vinaye garukā vinayagarukā.",
  "tika-vin06t:2624_3": "Idaṃ pana dvīsu gāthāsu kiñcāpi āgataṃ,",
  "tika-vin06t:2624_4": "aññehi pana missetvā vuttabhāvā nānākaraṇaṃ paccetabbaṃ.",
  "tika-vin06t:2624_5": "Navasu ṭhānesu kammaṃ hotīti kammañatti hoti.",
  "tika-vin06t:2624_6": "Vācāti vacīsambhavā.",
  "tika-vin06t:2624_7": "Addhānahīno ūnavīsativasso.",
  "tika-vin06t:2624_8": "“Apicetthāti kurundivādo”ti vuttaṃ.",
  "tika-vin06t:2624_9": "Vanappatinti evaṃ adinnādāne āgataṃ vanappatiṃ.",
  "tika-vin06t:2624_10": "Vissaṭṭhichaḍḍaneti sukkavissaṭṭhiyaṃ.",
  "tika-vin06t:2624_11": "Dukkaṭā katāti dukkaṭaṃ vuttaṃ.",
  "tika-vin06t:2624_12": "Āmakadhaññaṃ viññāpetvā bhuñjantiyā pubbapayoge dukkaṭaṃ,",
  "tika-vin06t:2624_13": "ajjhohāre pācittiyaṃ.",
  "tika-vin06t:2625_0": "Pācittiyavaṇṇanā",
  "tika-vin06t:2626_0": "476.",
  "tika-vin06t:2626_1": "Mahāsaṅghikā sāmaṇerepi āpattiṃ desāpenti kira,",
  "tika-vin06t:2626_2": "tena vuttaṃ “na desāpetabbā”ti,",
  "tika-vin06t:2626_3": "daṇḍakammaṃ pana tesaṃ kātabbaṃ tathārūpe oḷārikavītikkame.",
  "tika-vin06t:2627_0": "Avandanīyapuggalādivaṇṇanā",
  "tika-vin06t:2628_0": "477.",
  "tika-vin06t:2628_1": "Dasasataṃ āpattiyoti sahassaṃ āpattiyo.",
  "tika-vin06t:2628_2": "Campāyaṃ vinayavatthusminti campeyyakkhandhake.",
  "tika-vin06t:2628_3": "Adhammena vaggantiādīni cattāri kammāniyeva bhagavatā vuttānīti attho.",
  "tika-vin06t:2628_4": "Na kevalaṃ āpattiyeva,",
  "tika-vin06t:2628_5": "atha kho cha samathā…pe…",
  "tika-vin06t:2628_6": "sammukhāvinayena sammanti,",
  "tika-vin06t:2628_7": "samāyogaṃ gacchanti sammukhāvinayena sampayogaṃ gacchantīti attho.",
  "tika-vin06t:2628_8": "Vinā samathehi sammati,",
  "tika-vin06t:2628_9": "samathabhāvaṃ gacchati.",
  "tika-vin06t:2628_10": "Paṭisedhatthe sati vinā samathehīti samathehi vināti attho.",
  "tika-vin06t:2629_0": "Soḷasakammādivaṇṇanā",
  "tika-vin06t:2630_0": "478. Asuttakanti suttavirahitaṃ, usuttaṃ tatra natthīti adhippāyo.",
  "tika-vin06t:2631_0": "Dutiyagāthāsaṅgaṇikavaṇṇanā niṭṭhitā.",
  "tika-vin06t:2632_0": "Sedamocanagāthāvaṇṇanā",
  "tika-vin06t:2633_0": "Avippavāsapañhāvaṇṇanā",
  "tika-vin06t:2634_0": "479.",
  "tika-vin06t:2634_1": "Tahinti tasmiṃ puggale.",
  "tika-vin06t:2634_2": "Akappiyasambhogo nāma methunadhammādi.",
  "tika-vin06t:2634_3": "“Varasenāsanarakkhaṇatthāya vissajjetvā paribhuñjituṃ vaṭṭatī”ti garubhaṇḍavinicchaye vutto.",
  "tika-vin06t:2634_4": "Ekādasāvandiye paṇḍakādayo ekādasa.",
  "tika-vin06t:2634_5": "Upeti saparisaṃ.",
  "tika-vin06t:2634_6": "Na jīvati nimmitarūpattā.",
  "tika-vin06t:2634_7": "“Ubbhakkhakena vadāmī”ti iminā mukhe methunadhammābhāvaṃ dīpeti.",
  "tika-vin06t:2634_8": "Adhonābhivivajjanena vaccamaggappassāvamaggesu.",
  "tika-vin06t:2634_9": "Gāmantarapariyāpannaṃ nadipāraṃ okkantabhikkhuniṃ sandhāyāti bhikkhuniyā gāmāpariyāpannaparatīre nadisamīpameva sandhāya vuttā.",
  "tika-vin06t:2634_10": "Tattha paratīre gāmūpacāro ekaleḍḍupāto nadipariyantena paricchinno,",
  "tika-vin06t:2634_11": "tasmā paratīre ratanamattampi araññaṃ na atthi,",
  "tika-vin06t:2634_12": "tañca tiṇādīhi paṭicchannattā dassanūpacāravirahitaṃ karoti.",
  "tika-vin06t:2634_13": "Tattha attano gāme āpatti natthi.",
  "tika-vin06t:2634_14": "Paratīre pana ekaleḍḍupātasaṅkhāte gāmūpacāreyeva padaṃ ṭhapeti.",
  "tika-vin06t:2634_15": "Antare abhidhammavasena araññabhūtaṃ sakagāmaṃ atikkamati nāma,",
  "tika-vin06t:2634_16": "tasmā gaṇamhā ohīyanā ca hotīti ñātabbaṃ.",
  "tika-vin06t:2634_17": "Ettāvatāpi santosamakatvā vicāretvā gahetabbaṃ.",
  "tika-vin06t:2634_18": "Bhikkhūnaṃ santike upasampannā pañcasatā mahāpajāpatippamukhā.",
  "tika-vin06t:2634_19": "Mahāpajāpatipi hi ānandattherena dinnaovādassa paṭiggahitattā bhikkhūnaṃ santike upasampannā nāma.",
  "tika-vin06t:2635_0": "Pārājikādipañhāvaṇṇanā",
  "tika-vin06t:2636_0": "480.",
  "tika-vin06t:2636_1": "“Dussakuṭiṃ sandhāyā”ti saha dussena vītikkamanassa sakkuṇeyyatāya vuttaṃ.",
  "tika-vin06t:2636_2": "Liṅgaparivatte paṭiggahaṇassa vijahanato sāmaṃ gahetvā bhuñjituṃ na vaṭṭati.",
  "tika-vin06t:2636_3": "Kākaūhadanaṃ vāti kākena ūhadanaṃ vā.",
  "tika-vin06t:2636_4": "“Tayo purisepi upagantvā”ti pāṭhaseso.",
  "tika-vin06t:2637_0": "Pācittiyādipañhāvaṇṇanā",
  "tika-vin06t:2638_0": "481.",
  "tika-vin06t:2638_1": "Methunadhammapaccayā nāma kāyasaṃsaggo.",
  "tika-vin06t:2638_2": "Taṃhetu methunadhammassa pubbabhāgabhūtaṃ kāyasaṃsaggaṃ vāyāmantiyāti aṭṭhavatthupūraṇaṃ sandhāya.",
  "tika-vin06t:2638_3": "Paribhogappaccayāti paribhogakāraṇā.",
  "tika-vin06t:2638_4": "Tasmāti yasmā paribhogappaccayā āpajjati,",
  "tika-vin06t:2638_5": "tasmā bhojanapariyosāne hotīti attho.",
  "tika-vin06t:2638_6": "Porāṇapotthakesu “tassā”ti pāṭho.",
  "tika-vin06t:2638_7": "“Kāraṇavacanaṃ sundaraṃ bhojanaparicchedadassanato”ti vadanti.",
  "tika-vin06t:2639_0": "Sedamocanagāthāvaṇṇanā niṭṭhitā.",
  "tika-vin06t:2640_0": "Pañcavaggo",
  "tika-vin06t:2641_0": "Kammavaggavaṇṇanā",
  "tika-vin06t:2642_0": "483.",
  "tika-vin06t:2642_1": "“Ummattakasammutiṃ ummattake yācitvā gate asammukhāpi dātuṃ vaṭṭatī”ti vuttaṃ.",
  "tika-vin06t:2642_2": "Tattha nisinnepi na kuppati niyamābhāvā.",
  "tika-vin06t:2642_3": "Asammukhā kate dosābhāvaṃ dassetuṃ “asammukhākataṃ sukataṃ hotī”ti vuttaṃ.",
  "tika-vin06t:2642_4": "Dūtena upasampadā panettha sammukhā kātuṃ na sakkā.",
  "tika-vin06t:2642_5": "Kammavācānānattasabhāvā pattanikkujjanādayo hatthapāsato apanetvā kātabbā,",
  "tika-vin06t:2642_6": "tena vuttaṃ “asammukhā kataṃ sukataṃ hotī”ti.",
  "tika-vin06t:2642_7": "“Pucchitvā codetvā sāretvā kātabbaṃ apucchitvā acodetvā asāretvā karotī”ti ayaṃ vacanattho.",
  "tika-vin06t:2642_8": "Ṭhapetvā kattikamāsanti so pavāraṇāmāso,",
  "tika-vin06t:2642_9": "dve ca puṇṇamāsiyoti paṭhamadutiyavassūpagatānaṃ pavāraṇā puṇṇamāsā dve.",
  "tika-vin06t:2643_0": "485.",
  "tika-vin06t:2643_1": "Padaṃ vā chaḍḍetīti attho. Ka-",
  "tika-vin06t:2643_2": "vaggādīsu pañcasu.",
  "tika-vin06t:2643_3": "Garukanti dīghaṃ,",
  "tika-vin06t:2643_4": "saṃyogaparañca.",
  "tika-vin06t:2643_5": "“Buddharakkhitattherassa yassa nakkhamatī”ti ettha ta- kāraka-",
  "tika-vin06t:2643_6": "kārā saṃyogaparā.",
  "tika-vin06t:2643_7": "Dīghe vattabbe rassanti “so tuṇhī assā”ti vattabbe so tuṇhi assāti vacanaṃ.",
  "tika-vin06t:2644_0": "486. Sesaṭṭhakathāsu vuttavacanaṃ kurundiyaṃ pākaṭaṃ katvā “nisīdituṃ na sakkontī”ti vuttaṃ.",
  "tika-vin06t:2645_0": "487- 8.",
  "tika-vin06t:2645_1": "Parisuddhasīlā cattāro bhikkhūti pārājikaṃ anāpannā.",
  "tika-vin06t:2645_2": "Na tesaṃ chando vā pārisuddhi vā etīti tīsu,",
  "tika-vin06t:2645_3": "dvīsu vā nisinnesu ekassa,",
  "tika-vin06t:2645_4": "dvinnaṃ vā chandapārisuddhi āhaṭāpi anāhaṭāva.",
  "tika-vin06t:2646_0": "Apalokanakammakathāvaṇṇanā",
  "tika-vin06t:2647_0": "495- 6.",
  "tika-vin06t:2647_1": "Kāyasambhogasāmaggidānasahaseyyapaṭiggahaṇādi imassa apalokanakammassa ṭhānaṃ hotīti evampi apalokanakammaṃ pavattatīti attho.",
  "tika-vin06t:2647_2": "Kammaññeva lakkhaṇanti kammalakkhaṇaṃ.",
  "tika-vin06t:2647_3": "Osāraṇanissāraṇabhaṇḍukammādayo viya kammañca hutvā aññañca nāmaṃ na labhati,",
  "tika-vin06t:2647_4": "kammameva hutvā upalakkhīyatīti kammalakkhaṇaṃ upanissayo viya.",
  "tika-vin06t:2647_5": "Hetupaccayādilakkhaṇavimutto hi sabbo paccayaviseso tattha saṅgayhati,",
  "tika-vin06t:2647_6": "evampi “kammalakkhaṇamevā”ti vuttaṃ.",
  "tika-vin06t:2647_7": "Kammalakkhaṇaṃ dassetuṃ “acchinnacīvarajiṇṇacīvaranaṭṭhacīvarāna”ntiādi vuttaṃ.",
  "tika-vin06t:2647_8": "“Tato atirekaṃ dentena apaloketvā dātabba”nti vuttaṃ apalokanaṃ kammalakkhaṇameva.",
  "tika-vin06t:2647_9": "Evaṃ sabbattha lakkhaṇaṃ veditabbaṃ.",
  "tika-vin06t:2647_10": "Iṇapalibodhampīti sace tādisaṃ bhikkhuṃ iṇāyikā palibujjhanti.",
  "tika-vin06t:2647_11": "Tatruppādato dātuṃ vaṭṭati.",
  "tika-vin06t:2647_12": "Antarasannipātoti uposathappavāraṇādimahāsannipāte ṭhapetvā antarā maṅgaluccāraṇādi.",
  "tika-vin06t:2647_13": "Upanikkhepatoti cetiyassa āpadatthāya nikkhittato.",
  "tika-vin06t:2647_14": "“Aññā katikā kātabbā”ti ye rukkhe uddissa pubbe katikā katā,",
  "tika-vin06t:2647_15": "tehi imesaṃ aññattāti vuttaṃ.",
  "tika-vin06t:2647_16": "“Sace tattha mūle”ti pubbe “ito paṭṭhāya bhājetvā khādantū”ti vacanena puggalikaparibhogo paṭikkhitto hoti.",
  "tika-vin06t:2647_17": "Anuvicaritvāti pacchato pacchato gantvā.",
  "tika-vin06t:2647_18": "Tesaṃ santikā paccayaṃ paccāsīsantenāti attho.",
  "tika-vin06t:2647_19": "Mūlabhāganti dasamabhāgaṃ katvā.",
  "tika-vin06t:2647_20": "Pubbakāle dasamabhāgaṃ katvā adaṃsu,",
  "tika-vin06t:2647_21": "tasmā “mūlabhāgo”ti vuttaṃ.",
  "tika-vin06t:2647_22": "Akatāvāsaṃ vā katvāti uppannaāyena.",
  "tika-vin06t:2647_23": "Jaggitakāleyeva na vāretabbāti jaggitā hutvā pupphaphalabharitakāleti attho.",
  "tika-vin06t:2647_24": "Jagganakāleti jaggituṃ āraddhakāle.",
  "tika-vin06t:2647_25": "Ñattikammaṭṭhānabhede panāti ñattikammassa ṭhānabhede.",
  "tika-vin06t:2648_0": "Idaṃ panettha pakiṇṇakaṃ –",
  "tika-vin06t:2648_1": "atthi saṅghakammaṃ saṅgho eva karoti, na gaṇo,",
  "tika-vin06t:2648_2": "na puggalo,",
  "tika-vin06t:2648_3": "taṃ apalokanakammassa kammalakkhaṇekadesaṃ ṭhapetvā itaraṃ catubbidhampi kammaṃ veditabbaṃ.",
  "tika-vin06t:2648_4": "Atthi saṅghakammaṃ saṅgho ca karoti,",
  "tika-vin06t:2648_5": "gaṇo ca karoti,",
  "tika-vin06t:2648_6": "puggalo ca karoti,",
  "tika-vin06t:2648_7": "taṃ pubbe ṭhapitaṃ.",
  "tika-vin06t:2648_8": "Vuttañhetaṃ “yasmiṃ vihāre dve tayo janā vasanti,",
  "tika-vin06t:2648_9": "tehi nisīditvā katampi saṅghena katasadisameva.",
  "tika-vin06t:2648_10": "Yasmiṃ pana vihāre eko bhikkhu hoti,",
  "tika-vin06t:2648_11": "tena bhikkhunā”tiādi.",
  "tika-vin06t:2648_12": "Atthi gaṇakammaṃ saṅgho ca karoti,",
  "tika-vin06t:2648_13": "gaṇo ca karoti,",
  "tika-vin06t:2648_14": "puggalo ca karoti,",
  "tika-vin06t:2648_15": "taṃ yo pārisuddhiuposatho aññesaṃ santike karīyati,",
  "tika-vin06t:2648_16": "tassa vasena veditabbaṃ.",
  "tika-vin06t:2648_17": "Atthi gaṇakammaṃ gaṇova karoti,",
  "tika-vin06t:2648_18": "na saṅgho,",
  "tika-vin06t:2648_19": "na puggalo,",
  "tika-vin06t:2648_20": "taṃ yo pārisuddhiuposatho aññamaññaṃ ārocanavasena karīyati,",
  "tika-vin06t:2648_21": "tassa vasena veditabbaṃ.",
  "tika-vin06t:2648_22": "Atthi puggalakammaṃ puggalova karoti,",
  "tika-vin06t:2648_23": "na saṅgho, na gaṇo,",
  "tika-vin06t:2648_24": "taṃ adhiṭṭhānuposathavasena veditabbaṃ.",
  "tika-vin06t:2648_25": "Atthi gaṇakammaṃ ekaccova gaṇo karoti,",
  "tika-vin06t:2648_26": "ekacco na karoti,",
  "tika-vin06t:2648_27": "tattha añattikaṃ dveyeva karonti, na tayo.",
  "tika-vin06t:2648_28": "Sañattikaṃ tayova karonti,",
  "tika-vin06t:2648_29": "na tato ūnā vā adhikā vāti.",
  "tika-vin06t:2649_0": "Apaññattepaññattavaggavaṇṇanā",
  "tika-vin06t:2650_0": "500.",
  "tika-vin06t:2650_1": "Kakusandhakoṇāgamanakassapā eva hi satta āpattikkhandhe paññapesuṃ.",
  "tika-vin06t:2650_2": "Vipassīādayo pana ovādapātimokkhaṃ uddisiṃsu,",
  "tika-vin06t:2650_3": "na sikkhāpadaṃ paññapesuṃ.",
  "tika-vin06t:2651_0": "Nigamanakathāvaṇṇanā",
  "tika-vin06t:2652_0": "Ubhatovibhaṅgakhandhakaparivārehi vibhattaṃ desanaṃ atthi tassa vinayapiṭakassa,",
  "tika-vin06t:2652_1": "nāmena samantapāsādikā nāma saṃvaṇṇanā “samantapāsādikā nāmā”ti vuttavacanasaṃvaṇṇanā samattāti āha.",
  "tika-vin06t:2652_2": "Tattha padhānaghare.",
  "tika-vin06t:2652_3": "Iddhā atthavinicchayādīhi.",
  "tika-vin06t:2653_0": "Sammā udito samudito,",
  "tika-vin06t:2653_1": "te guṇe akicchena adhigato adhikappamāṇaguṇehi vā samudito,",
  "tika-vin06t:2653_2": "tena samuditena “gatānaṃ dhammānaṃ gatiyo samannesatī”ti vuttāya satiyā uppāditā saddhādayo paramavisuddhā nāma samannārakkhattā.",
  "tika-vin06t:2653_3": "Iti satipi saddhādīhi vuttā hoti.",
  "tika-vin06t:2653_4": "Evaṃ sante ettha vutte catubbidhe sīle pātimokkhasaṃvarasīlaṃ saddhā maṇḍeti.",
  "tika-vin06t:2653_5": "Saddhāsādhanañhi taṃ.",
  "tika-vin06t:2653_6": "Indriyasaṃvarājīvapārisuddhipaccayaparibhogasīlāni paṭimaṇḍenti sativīriyapaññāyoti yathāyogaṃ veditabbaṃ.",
  "tika-vin06t:2653_7": "Apica saddhā ca buddhirahitā avisuddhā hoti buddhiyā pasādahetuttā.",
  "tika-vin06t:2653_8": "Buddhiyo pana tassānubhāvena paramavisuddhā nāma honti.",
  "tika-vin06t:2653_9": "Paññā saddhārahitā kerāṭikapakkhaṃ bhajati,",
  "tika-vin06t:2653_10": "saddhāyuttā eva visuddhā hoti.",
  "tika-vin06t:2653_11": "Vīriyañca samādhirahitaṃ uddhaccāya saṃvattati,",
  "tika-vin06t:2653_12": "na samādhiyuttanti vīriyassa suddhavacanato samādhipi vutto hoti,",
  "tika-vin06t:2653_13": "evaṃ paramavisuddhā saddhādayopi pātimokkhaṃ paṭimaṇḍentīti ñātabbaṃ. Kathaṃ?",
  "tika-vin06t:2653_14": "Paṭipattidesake satthari ca paṭipattiyañca paṭipattiphale ca saddhāya vinā sīlasamādānaṃ,",
  "tika-vin06t:2653_15": "samādinnavisodhanañca kātuṃ na sakkāti saddhā pātimokkhaṃ paṭimaṇḍeti.",
  "tika-vin06t:2653_16": "Tattha “itipi so bhagavā”tiādinā satthari ca pūjetuṃ sakkoti.",
  "tika-vin06t:2653_17": "Paṭipattiyaṃ sīlavipattisampattimūlake sandiṭṭhikasamparāyikaphale ca saddhāpavatti vitthārato ñātabbā,",
  "tika-vin06t:2653_18": "sīlavipattisampattinimittaṃ ādīnavamānisaṃsañca ādīnavapariccāge,",
  "tika-vin06t:2653_19": "ānisaṃsasampādane ca upāyaṃ disvā tathā pavattamānā paññā pātimokkhasaṃvaraṃ paṭimaṇḍeti.",
  "tika-vin06t:2653_20": "“Atisīta”ntiādinā appavattanārahaṃ kosajjaṃ “yo ca sītañca uṇhañcā”ti vuttānusārena pajahitvā anuppannuppannānaṃ",
  "tika-vin06t:2653_21": "asaṃvarasaṃvarānaṃ anuppādanapajahanauppādanavaḍḍhanavasena pavattamānavīriyaṃ pātimokkhaṃ paṭimaṇḍeti,",
  "tika-vin06t:2653_22": "iminā nayena indriyasaṃvarādīsupi yojetabbaṃ.",
  "tika-vin06t:2653_23": "Catunnampi saṅgahavatthūnaṃ anukūlasamudācāro idha ācāroti veditabbo. Ajjava-",
  "tika-vin06t:2653_24": "vacanena lābhasakkārahetu kāyaduccaritādikuṭilakaramāyāsāṭheyyapaṭipakkhaajjavadhammasamāyogadīpanena alobhajjhāsayatā dīpitā. Maddava-",
  "tika-vin06t:2653_25": "vacanena kakkhaḷabhāvakarapaṭighādipaṭipakkhabhūtamettādimaddavadhammasamāyogadīpanena hitajjhāsayādīni dīpitāni honti. Ādi-",
  "tika-vin06t:2653_26": "saddena “khanti ca soraccañca sākhalyañca paṭisanthāro cā”tiādinā vuttadhammehi samāyogo dīpito hoti.",
  "tika-vin06t:2653_27": "Idha vuttā ajjavamaddavādayo guṇā sīlasampattiyā hetū ca honti sīlasampattiphalañca taṃsampādanato.",
  "tika-vin06t:2653_28": "Sakasamayoti catuparisā.",
  "tika-vin06t:2653_29": "Etena sabhāgadukkhabhāvābhāvo sūcito.",
  "tika-vin06t:2653_30": "Atha vā sakasamayoti sogataṃ piṭakattayaṃ sakasamayo eva gahanaṃ duddīpanattā,",
  "tika-vin06t:2653_31": "sakasamayassa sanniṭṭhānaṃ sakasamayagahanaṃ –",
  "tika-vin06t:2654_0": "“Saccaṃ satto paṭisandhi, paccayākārameva ca;",
  "tika-vin06t:2655_0": "Duddasā caturo dhammā, desetuñca sudukkarā”ti. –",
  "tika-vin06t:2656_0": "Vuttattā yathā sakasamayassa gahanapadena yojanā vuttā,",
  "tika-vin06t:2656_1": "tathā parasamayassapi.",
  "tika-vin06t:2656_2": "Paññāveyyattiyenāti anena tikhiṇena ñāṇena katasilānisitasatthasadisasabhāvapaññā vuttā.",
  "tika-vin06t:2656_3": "Tipiṭakasaṅkhātāya pariyattiyā pabhedo tipiṭakapariyattippabhedo.",
  "tika-vin06t:2656_4": "Tasmiṃ pabhede.",
  "tika-vin06t:2656_5": "Tanti ca tantiattho ca sāsanaṃ nāma.",
  "tika-vin06t:2656_6": "Idha “tanti evā”ti vadanti.",
  "tika-vin06t:2656_7": "Yasmiṃ ayaṃ saṃvaṇṇanā niṭṭhāpitā,",
  "tika-vin06t:2656_8": "tasmiṃ kāle paṭivedhañāṇābhāvato sutamayaṃ sandhāya “appaṭihatañāṇappabhāvenā”ti vuttaṃ.",
  "tika-vin06t:2656_9": "Karaṇasampattiyā janitattā sukhaviniggataṃ.",
  "tika-vin06t:2656_10": "Sukhaviniggatattā madhurodātavacanalāvaṇṇayuttenāpi yojetabbaṃ,",
  "tika-vin06t:2656_11": "īdisaṃ vacanaṃ sotasukhañca sannivesasampattisukhañca hoti.",
  "tika-vin06t:2656_12": "“Veyyākaraṇenā”ti avatvā “mahāveyyākaraṇenā”ti vuttattā sikkhāniruttichandovicityādipaṭimaṇḍitapāṇiniyanyāsādhāraṇadhāraṇasabhāvo sūcito bhavati.",
  "tika-vin06t:2656_13": "Yuttavādinātiādīsu yuttamuttavādinā ṭhānuppattiyapaññāya samannāgatenāti attho.",
  "tika-vin06t:2656_14": "Ojābhedepi āyusattikaraṇatādisāmatthayogānaṃ mahākavinā racitaganthassa mahantattā vā “tipiṭakapariyattippabhede”tiādīhi sāsane,",
  "tika-vin06t:2656_15": "hetuvisaye,",
  "tika-vin06t:2656_16": "sadde cāti imesu tīsu ṭhānesu pāṭavabhāvaṃ dīpento venayikabuddhisampattisabbhāvamassa sūceti.",
  "tika-vin06t:2656_17": "Yesaṃ puggalānaṃ pabhinnā paṭisambhidādi,",
  "tika-vin06t:2656_18": "te pabhinnapaṭisambhidādayo dhammā.",
  "tika-vin06t:2656_19": "Tehi parivārito ukkhittasantatiupacchedamakatvā attano santāne uppādanavaḍḍhanavasena vārito so pabhinnapaṭisambhidāparivāro.",
  "tika-vin06t:2656_20": "Tasmiṃ pabhinnapaṭisambhidāparivāre uttarimanussadhammeti attho.",
  "tika-vin06t:2656_21": "Chaḷabhiññacatupaṭisambhidādippabhedaguṇapaṭimaṇḍite pana chaḷabhiññā uttarimanussadhammā eva.",
  "tika-vin06t:2656_22": "Catūsu paṭisambhidāsu atthapaṭisambhidāya ekadesova.",
  "tika-vin06t:2656_23": "Tadubhayaṃ sayaṃ uttarimanussadhammapariyāpannaṃ kathaṃ uttarimanussadhammaṃ paṭimaṇḍetīti ce?",
  "tika-vin06t:2656_24": "Rukkhaṃ rukkhassa avayavabhūtapupphādayo viya sayañca yesaṃ uttarimanussadhammānaṃ avayavattāti.",
  "tika-vin06t:2656_25": "Kāmāvacaradhammapariyāpannapaṭisambhidāñāṇaṃ uttarimanussadhammānaṃ anavayavabhūtaṃ uttarimanussadhammaṃ paṭimaṇḍeti,",
  "tika-vin06t:2656_26": "purisassa anavayavabhūto alaṅkāro viya purisaṃ.",
  "tika-vin06t:2656_27": "Atha vā kāmāvacarapaasambhidāparivāro chaḷabhiññāpaṭisambhidādippabhedaguṇe paṭimaṇḍeti.",
  "tika-vin06t:2656_28": "Lokuttarapaṭisambhidaṃ sandhāya puna paṭisambhidāvacanañca.",
  "tika-vin06t:2656_29": "Sāsane uppajjitvā sāsanassa alaṅkārabhūtena,",
  "tika-vin06t:2656_30": "yasmiṃ vaṃse uppanno,",
  "tika-vin06t:2656_31": "tasseva vā alaṅkārabhūtena.",
  "tika-vin06t:2656_32": "Saṅkhepavitthāresu itarītarakaraṇaṃ,",
  "tika-vin06t:2656_33": "appasannapasannānaṃ pasāduppādanābhivuḍḍhikaraṇaṃ,",
  "tika-vin06t:2656_34": "vuttānaṃ gambhīrānaṃ gambhīruttānabhāvakaraṇanti evaṃ chabbidhācariyaguṇayogato vipulabuddhi nāma.",
  "tika-vin06t:2656_35": "Ye dhammacintanaṃ atidhāvantā keci ucchedādinānappakāraṃ antaṃ vā gaṇhanti,",
  "tika-vin06t:2656_36": "“sabbaṃ ñeyyaṃ paññatti evā”ti vā “paramattho evā”ti vā gaṇhanti,",
  "tika-vin06t:2656_37": "tesaṃ buddhi micchādiṭṭhipaccayattā samalā nāma hoti,",
  "tika-vin06t:2656_38": "imassa pana buddhi dhammacintātidhāvanarahitattā visuddhā nāma hoti.",
  "tika-vin06t:2656_39": "Tena vuttaṃ “vipulavisuddhabuddhinā”ti.",
  "tika-vin06t:2656_40": "Garūhi “piyo garu bhāvanīyo”tiādinā vuttaguṇehi yuttagarūhi.",
  "tika-vin06t:2656_41": "Guṇehi thirabhāvaṃ gatattā therena.",
  "tika-vin06t:2657_0": "Sīlena sīlassa vā visuddhiyā sīlavisuddhiyā.",
  "tika-vin06t:2657_1": "Avijjaṇḍakosaṃ padāletvā paṭhamaṃ abhinibbattattā lokajeṭṭhassa.",
  "tika-vin06t:2657_2": "Lokassa vā gambhīre mahante sīlādikkhandhe esi gavesīti mahesīti.",
  "tika-vin06t:2658_0": "Ettāvatā samadhikasattavīsatisahassaparimāṇāya samantapāsādikasaññitāya vinayaṭṭhakathāya sabbapadesu",
  "tika-vin06t:2658_1": "vinicchayajātaṃ saṅkhipitvā gaṇṭhiṭṭhānavikāsanā katā hoti,",
  "tika-vin06t:2658_2": "tathāpi yaṃ ettha likhitaṃ,",
  "tika-vin06t:2658_3": "taṃ suṭṭhu vicāretvā pāḷiñca aṭṭhakathañca sallakkhetvā ye ācariyā buddhassa bhagavato mahānubhāvaṃ,",
  "tika-vin06t:2658_4": "vinayapiṭakassa ca vicitranayagambhīratthataṃ sallakkhetvā porāṇānaṃ kathāmaggaṃ avināsetvā attano matiṃ pahāya kevalaṃ saddhammaṭṭhitiyā,",
  "tika-vin06t:2658_5": "parānuggahakāmatāya ca vinayapiṭakaṃ pakāsentā ṭhitā,",
  "tika-vin06t:2658_6": "tesaṃ pādamūle vanditvā khantisoraccādiguṇasamannāgatena hutvā vattasampattiyā tesaṃ cittaṃ ārādhetvā",
  "tika-vin06t:2658_7": "paveṇiyā āgataṃ vinicchayaṃ kathāpetvā upadhāretvā yaṃ tena saṃsandati,",
  "tika-vin06t:2658_8": "taṃ gahetabbaṃ,",
  "tika-vin06t:2658_9": "itaraṃ chaḍḍetabbaṃ.",
  "tika-vin06t:2658_10": "Itarathā tuṇhībhūtena bhavitabbaṃ.",
  "tika-vin06t:2658_11": "Vinicchayasaṅkarakarena pana na bhavitabbameva. Kasmā?",
  "tika-vin06t:2658_12": "Sāsanassa nāsahetuttā.",
  "tika-vin06t:2658_13": "Hoti cettha –",
  "tika-vin06t:2659_0": "“Asambudhaṃ buddhamahānubhāvaṃ,",
  "tika-vin06t:2660_0": "Dhammassa gambhīranayatthatañca;",
  "tika-vin06t:2661_0": "Yo vaṇṇaye taṃ vinayaṃ aviññū,",
  "tika-vin06t:2662_0": "So duddaso sāsananāsahetu.",
  "tika-vin06t:2663_0": "Pāḷiṃ tadatthañca asambudhañhi,",
  "tika-vin06t:2664_0": "Nāseti yo aṭṭhakathānayañca;",
  "tika-vin06t:2665_0": "Anicchayaṃ nicchayato parehi,",
  "tika-vin06t:2666_0": "Gāheti teheva purakkhato so.",
  "tika-vin06t:2667_0": "Anukkameneva mahājanena,",
  "tika-vin06t:2668_0": "Purakkhato paṇḍitamānibhikkhu;",
  "tika-vin06t:2669_0": "Apaṇḍitānaṃ vimatiṃ akatvā,",
  "tika-vin06t:2670_0": "Ācariyalīḷaṃ purato karotī”ti.",
  "tika-vin06t:2671_0": "Samantapāsādikāya gaṇṭhipadādhippāyappakāsanā samattā.",
  "tika-vin06t:2672_0": "Vajirabuddhiṭīkā niṭṭhitā."
}