{
  "atk-vin02a4:6_0": "Namo tassa bhagavato arahato sammāsambuddhassa",
  "atk-vin02a4:7_0": "Vinayapiṭake",
  "atk-vin02a4:8_0": "Parivāra-aṭṭhakathā",
  "atk-vin02a4:9_0": "Soḷasamahāvāro",
  "atk-vin02a4:10_0": "Paññattivāravaṇṇanā",
  "atk-vin02a4:11_0": "Visuddhaparivārassa, parivāroti sāsane;",
  "atk-vin02a4:12_0": "Dhammakkhandhasarīrassa, khandhakānaṃ anantarā.",
  "atk-vin02a4:13_0": "Saṅgahaṃ yo samāruḷho, tassa pubbāgataṃ nayaṃ;",
  "atk-vin02a4:14_0": "Hitvā dāni karissāmi, anuttānatthavaṇṇanaṃ.",
  "atk-vin02a4:15_0": "1.",
  "atk-vin02a4:15_1": "Tattha yaṃ tena bhagavatā…pe…",
  "atk-vin02a4:15_2": "paññattanti ādinayappavattāya tāva pucchāya ayaṃ saṅkhepattho –",
  "atk-vin02a4:15_3": "yo so bhagavā sāsanassa ciraṭṭhitikatthaṃ dhammasenāpatinā saddhammagāravabahumānavegasamussitaṃ añjaliṃ",
  "atk-vin02a4:15_4": "sirasmiṃ patiṭṭhāpetvā yācito dasa atthavase paṭicca vinayapaññattiṃ paññapesi,",
  "atk-vin02a4:15_5": "tena bhagavatā tassa tassa sikkhāpadassa paññattikālaṃ jānatā,",
  "atk-vin02a4:15_6": "tassā tassā sikkhāpadapaññattiyā dasa atthavase passatā;",
  "atk-vin02a4:15_7": "apica pubbenivāsādīhi jānatā,",
  "atk-vin02a4:15_8": "dibbena cakkhunā passatā,",
  "atk-vin02a4:15_9": "tīhi vijjāhi chahi vā pana abhiññāhi jānatā,",
  "atk-vin02a4:15_10": "sabbattha appaṭihatena samantacakkhunā passatā,",
  "atk-vin02a4:15_11": "sabbadhammajānanasamatthāya paññāya jānatā,",
  "atk-vin02a4:15_12": "sabbasattānaṃ cakkhuvisayātītāni tirokuṭṭādigatāni cāpi rūpāni ativisuddhena maṃsacakkhunā ca passatā,",
  "atk-vin02a4:15_13": "attahitasādhikāya samādhipadaṭṭhānāya paṭivedhapaññāya jānatā,",
  "atk-vin02a4:15_14": "parahitasādhikāya karuṇāpadaṭṭhānāya desanāpaññāya passatā,",
  "atk-vin02a4:15_15": "arahatā sammāsambuddhena “yaṃ paṭhamaṃ pārājikaṃ paññattaṃ,",
  "atk-vin02a4:15_16": "taṃ kattha paññattaṃ,",
  "atk-vin02a4:15_17": "kaṃ ārabbha paññattaṃ,",
  "atk-vin02a4:15_18": "kismiṃ vatthusmiṃ paññattaṃ,",
  "atk-vin02a4:15_19": "atthi tattha paññatti…pe…",
  "atk-vin02a4:15_20": "kenābhata”nti.",
  "atk-vin02a4:16_0": "2.",
  "atk-vin02a4:16_1": "Pucchāvissajjane pana “yaṃ tena bhagavatā jānatā passatā arahatā sammāsambuddhena paṭhamaṃ pārājika”nti",
  "atk-vin02a4:16_2": "idaṃ kevalaṃ pucchāya āgatassa ādipadassa paccuddharaṇamattameva,",
  "atk-vin02a4:16_3": "“kattha paññattanti vesāliyā paññattaṃ;",
  "atk-vin02a4:16_4": "kaṃ ārabbhāti sudinnaṃ kalandaputtaṃ ārabbhā”ti evamādinā pana nayena punapi ettha ekekaṃ padaṃ pucchitvāva vissajjitaṃ.",
  "atk-vin02a4:16_5": "Ekā paññattīti “yo pana bhikkhu methunaṃ dhammaṃ paṭiseveyya pārājiko hoti asaṃvāso”ti ayaṃ ekā paññatti.",
  "atk-vin02a4:16_6": "Dve anupaññattiyoti “antamaso tiracchānagatāyapī”ti ca,",
  "atk-vin02a4:16_7": "“sikkhaṃ apaccakkhāyā”ti ca makkaṭivajjiputtakavatthūnaṃ vasena vuttā –",
  "atk-vin02a4:16_8": "imā dve anupaññattiyo.",
  "atk-vin02a4:16_9": "Ettāvatā “atthi tattha paññatti anupaññatti anuppannapaññattī”ti imissā pucchāya dve koṭṭhāsā vissajjitā honti.",
  "atk-vin02a4:16_10": "Tatiyaṃ vissajjetuṃ pana “anuppannapaññatti tasmiṃ natthī”ti vuttaṃ.",
  "atk-vin02a4:16_11": "Ayañhi anuppannapaññatti nāma anuppanne dose paññattā;",
  "atk-vin02a4:16_12": "sā aṭṭhagarudhammavasena bhikkhunīnaṃyeva āgatā,",
  "atk-vin02a4:16_13": "aññatra natthi.",
  "atk-vin02a4:16_14": "Tasmā vuttaṃ “anuppannapaññatti tasmiṃ natthī”ti.",
  "atk-vin02a4:16_15": "Sabbatthapaññattīti majjhimadese ceva paccantimajanapadesu ca sabbatthapaññatti.",
  "atk-vin02a4:16_16": "Vinayadharapañcamena gaṇena “upasampadā,",
  "atk-vin02a4:16_17": "guṇaṅguṇūpāhanā,",
  "atk-vin02a4:16_18": "dhuvanahānaṃ,",
  "atk-vin02a4:16_19": "cammattharaṇa”nti imāni hi cattāri sikkhāpadāni majjhimadeseyeva paññatti.",
  "atk-vin02a4:16_20": "Ettheva etehi āpatti hoti,",
  "atk-vin02a4:16_21": "na paccantimajanapadesu.",
  "atk-vin02a4:16_22": "Sesāni sabbāneva sabbatthapaññatti nāma.",
  "atk-vin02a4:17_0": "Sādhāraṇapaññattīti bhikkhūnañceva bhikkhunīnañca sādhāraṇapaññatti;",
  "atk-vin02a4:17_1": "suddhabhikkhūnameva hi suddhabhikkhunīnaṃ vā paññattaṃ sikkhāpadaṃ asādhāraṇapaññatti nāma hoti.",
  "atk-vin02a4:17_2": "Idaṃ pana bhikkhuṃ ārabbha uppanne vatthusmiṃ “yā pana bhikkhunī chandaso methunaṃ dhammaṃ paṭiseveyya,",
  "atk-vin02a4:17_3": "antamaso tiracchānagatenapi pārājikā hoti asaṃvāsā”ti bhikkhunīnampi paññattaṃ,",
  "atk-vin02a4:17_4": "vinītakathāmattameva hi tāsaṃ natthi,",
  "atk-vin02a4:17_5": "sikkhāpadaṃ pana atthi,",
  "atk-vin02a4:17_6": "tena vuttaṃ “sādhāraṇapaññattī”ti.",
  "atk-vin02a4:17_7": "Ubhatopaññattiyampi eseva nayo.",
  "atk-vin02a4:17_8": "Byañjanamattameva hi ettha nānaṃ,",
  "atk-vin02a4:17_9": "bhikkhūnaṃ bhikkhunīnampi sādhāraṇattā sādhāraṇapaññatti,",
  "atk-vin02a4:17_10": "ubhinnampi paññattattā ubhatopaññattīti.",
  "atk-vin02a4:17_11": "Atthe pana bhedo natthi.",
  "atk-vin02a4:18_0": "Nidānogadhanti “yassa siyā āpatti so āvikareyyā”ti ettha sabbāpattīnaṃ anupaviṭṭhattā nidānogadhaṃ;",
  "atk-vin02a4:18_1": "nidāne anupaviṭṭhanti attho.",
  "atk-vin02a4:18_2": "Dutiyena uddesenāti nidānogadhaṃ nidānapariyāpannampi samānaṃ “tatrime cattāro pārājikā dhammā”tiādinā dutiyeneva uddesena uddesaṃ āgacchati.",
  "atk-vin02a4:18_3": "Catunnaṃ vipattīnanti sīlavipattiādīnaṃ.",
  "atk-vin02a4:18_4": "Paṭhamā hi dve āpattikkhandhā sīlavipatti nāma,",
  "atk-vin02a4:18_5": "avasesā pañca ācāravipatti nāma.",
  "atk-vin02a4:18_6": "Micchādiṭṭhi ca antaggāhikadiṭṭhi ca diṭṭhivipatti nāma,",
  "atk-vin02a4:18_7": "ājīvahetu paññattāni cha sikkhāpadāni ājīvavipatti nāma.",
  "atk-vin02a4:18_8": "Iti imāsaṃ catunnaṃ vipattīnaṃ idaṃ pārājikaṃ sīlavipatti nāma hoti.",
  "atk-vin02a4:19_0": "Ekena samuṭṭhānenāti dvaṅgikena ekena samuṭṭhānena.",
  "atk-vin02a4:19_1": "Ettha hi cittaṃ aṅgaṃ hoti,",
  "atk-vin02a4:19_2": "kāyena pana āpattiṃ āpajjati.",
  "atk-vin02a4:19_3": "Tena vuttaṃ “kāyato ca cittato ca samuṭṭhātī”ti.",
  "atk-vin02a4:19_4": "Dvīhi samathehi sammatīti “āpannosī”ti sammukhā pucchiyamāno “āma āpannomhī”ti paṭijānāti,",
  "atk-vin02a4:19_5": "tāvadeva bhaṇḍanakalahaviggahā vūpasantā honti,",
  "atk-vin02a4:19_6": "sakkā ca hoti taṃ puggalaṃ apanetvā uposatho vā pavāraṇā vā kātuṃ.",
  "atk-vin02a4:19_7": "Iti sammukhāvinayena ca paṭiññātakaraṇena cāti dvīhi samathehi sammati,",
  "atk-vin02a4:19_8": "na ca tappaccayā koci upaddavo hoti.",
  "atk-vin02a4:19_9": "Yaṃ pana upari paññattivagge “na katamena samathena sammatī”ti vuttaṃ,",
  "atk-vin02a4:19_10": "taṃ samathaṃ otāretvā anāpatti kātuṃ na sakkāti imamatthaṃ sandhāya vuttaṃ.",
  "atk-vin02a4:20_0": "Paññatti vinayoti “yo pana bhikkhū”tiādinā nayena vuttamātikā paññatti vinayoti attho.",
  "atk-vin02a4:20_1": "Vibhattīti padabhājanaṃ vuccati;",
  "atk-vin02a4:20_2": "vibhattīti hi vibhaṅgassevetaṃ nāmaṃ.",
  "atk-vin02a4:20_3": "Asaṃvaroti vītikkamo.",
  "atk-vin02a4:20_4": "Saṃvaroti avītikkamo.",
  "atk-vin02a4:20_5": "Yesaṃ vattatīti yesaṃ vinayapiṭakañca aṭṭhakathā ca sabbā paguṇāti attho.",
  "atk-vin02a4:20_6": "Te dhārentīti te etaṃ paṭhamapārājikaṃ pāḷito ca atthato ca dhārenti;",
  "atk-vin02a4:20_7": "na hi sakkā sabbaṃ vinayapiṭakaṃ ajānantena etassa attho jānitunti.",
  "atk-vin02a4:20_8": "Kenābhatanti idaṃ paṭhamapārājikaṃ pāḷivasena ca atthavasena ca yāva ajjatanakālaṃ kena ānītanti.",
  "atk-vin02a4:20_9": "Paramparābhatanti paramparāya ānītaṃ.",
  "atk-vin02a4:21_0": "3.",
  "atk-vin02a4:21_1": "Idāni yāya paramparāya ānītaṃ,",
  "atk-vin02a4:21_2": "taṃ dassetuṃ “upāli dāsako cevā”tiādinā nayena porāṇakehi mahātherehi gāthāyo ṭhapitā.",
  "atk-vin02a4:21_3": "Tattha yaṃ vattabbaṃ,",
  "atk-vin02a4:21_4": "taṃ nidānavaṇṇanāyameva vuttaṃ.",
  "atk-vin02a4:21_5": "Iminā nayena dutiyapārājikādipucchāvissajjanesupi vinicchayo veditabboti.",
  "atk-vin02a4:22_0": "Mahāvibhaṅge paññattivāravaṇṇanā niṭṭhitā.",
  "atk-vin02a4:23_0": "Katāpattivārādivaṇṇanā",
  "atk-vin02a4:24_0": "157.",
  "atk-vin02a4:24_1": "Ito paraṃ “methunaṃ dhammaṃ paṭisevanto kati āpattiyo āpajjatī”ti ādippabhedo katāpattivāro,",
  "atk-vin02a4:24_2": "“methunaṃ dhammaṃ paṭisevantassa āpattiyo catunnaṃ vipattīnaṃ kati vipattiyo bhajantī”ti ādippabhedo vipattivāro,",
  "atk-vin02a4:24_3": "“methunaṃ dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi saṅgahitā”ti ādippabhedo saṅgahavāro,",
  "atk-vin02a4:24_4": "“methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi samuṭṭhahantī”ti ādippabhedo samuṭṭhānavāro,",
  "atk-vin02a4:24_5": "“methunaṃ dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa”nti ādippabhedo adhikaraṇavāro,",
  "atk-vin02a4:24_6": "“methunaṃ dhammaṃ paṭisevantassa āpattiyo sattannaṃ samathānaṃ katihi samathehi sammantī”ti ādippabhedo samathavāro,",
  "atk-vin02a4:24_7": "tadanantaro samuccayavāro cāti ime satta vārā uttānatthā eva.",
  "atk-vin02a4:25_0": "188.",
  "atk-vin02a4:25_1": "Tato paraṃ “methunaṃ dhammaṃ paṭisevanapaccayā pārājikaṃ kattha paññatta”ntiādinā nayena puna paccayavasena eko paññattivāro,",
  "atk-vin02a4:25_2": "tassa vasena purimasadisā eva katāpattivārādayo satta vārāti evaṃ aparepi aṭṭha vārā vuttā,",
  "atk-vin02a4:25_3": "tepi uttānatthā eva.",
  "atk-vin02a4:25_4": "Iti ime aṭṭha,",
  "atk-vin02a4:25_5": "purimā aṭṭhāti mahāvibhaṅge soḷasa vārā dassitā.",
  "atk-vin02a4:25_6": "Tato paraṃ teneva nayena bhikkhunivibhaṅgepi soḷasa vārā āgatāti evamime ubhatovibhaṅge dvattiṃsa vārā pāḷinayeneva veditabbā.",
  "atk-vin02a4:25_7": "Na hettha kiñci pubbe avinicchitaṃ nāma atthi.",
  "atk-vin02a4:26_0": "Mahāvibhaṅge ca bhikkhunivibhaṅge ca",
  "atk-vin02a4:27_0": "Soḷasamahāvāravaṇṇanā niṭṭhitā.",
  "atk-vin02a4:28_0": "Samuṭṭhānasīsavaṇṇanā",
  "atk-vin02a4:29_0": "257.",
  "atk-vin02a4:29_1": "Tadanantarāya pana samuṭṭhānakathāya anattā iti nicchayāti anattā iti nicchitā.",
  "atk-vin02a4:29_2": "Sabhāgadhammānanti aniccākārādīhi sabhāgānaṃ saṅkhatadhammānaṃ.",
  "atk-vin02a4:29_3": "Nāmamattaṃ na nāyatīti nāmamattampi na paññāyati.",
  "atk-vin02a4:29_4": "Dukkhahāninti dukkhaghātanaṃ.",
  "atk-vin02a4:29_5": "Khandhakā yā ca mātikāti khandhakā yā ca mātikāti attho.",
  "atk-vin02a4:29_6": "Ayameva vā pāṭho.",
  "atk-vin02a4:29_7": "Samuṭṭhānaṃ niyato katanti samuṭṭhānaṃ niyatokataṃ niyatakataṃ;",
  "atk-vin02a4:29_8": "niyatasamuṭṭhānanti attho.",
  "atk-vin02a4:29_9": "Etena bhūtārocanacorivuṭṭhāpanaananuññātasikkhāpadattayassa saṅgaho paccetabbo.",
  "atk-vin02a4:29_10": "Etāneva hi tīṇi sikkhāpadāni niyatasamuṭṭhānāni,",
  "atk-vin02a4:29_11": "aññehi saddhiṃ asambhinnasamuṭṭhānāni.",
  "atk-vin02a4:30_0": "Sambhedaṃ nidānañcaññanti aññampi sambhedañca nidānañca.",
  "atk-vin02a4:30_1": "Tattha sambhedavacanena samuṭṭhānasambhedassa gahaṇaṃ paccetabbaṃ,",
  "atk-vin02a4:30_2": "tāni hi tīṇi sikkhāpadāni ṭhapetvā sesāni sambhinnasamuṭṭhānāni.",
  "atk-vin02a4:30_3": "Nidānavacanena sikkhāpadānaṃ paññattidesasaṅkhātaṃ nidānaṃ paccetabbaṃ.",
  "atk-vin02a4:30_4": "Sutte dissanti uparīti sikkhāpadānaṃ samuṭṭhānaniyamo sambhedo nidānanti imāni tīṇi suttamhi eva dissanti;",
  "atk-vin02a4:30_5": "paññāyantīti attho.",
  "atk-vin02a4:30_6": "Tattha “ekena samuṭṭhānena samuṭṭhāti,",
  "atk-vin02a4:30_7": "kāyato ca cittato cā”tiādimhi tāva purimanaye samuṭṭhānaniyamo ca sambhedo ca dissanti.",
  "atk-vin02a4:30_8": "Itaraṃ pana nidānaṃ nāma –",
  "atk-vin02a4:31_0": "“Vesāliyā rājagahe, sāvatthiyā ca āḷavī;",
  "atk-vin02a4:32_0": "Kosambiyā ca sakkesu, bhaggesu ceva paññattā”ti.",
  "atk-vin02a4:33_0": "Evaṃ upari dissati, parato āgate sutte dissatīti veditabbaṃ.",
  "atk-vin02a4:34_0": "“Vibhaṅge dvīsū”ti gāthāya ayamattho –",
  "atk-vin02a4:34_1": "yaṃ sikkhāpadaṃ dvīsu vibhaṅgesu paññattaṃ uposathadivase bhikkhū ca bhikkhuniyo ca uddisanti,",
  "atk-vin02a4:34_2": "tassa yathāñāyaṃ samuṭṭhānaṃ pavakkhāmi,",
  "atk-vin02a4:34_3": "taṃ me suṇāthāti.",
  "atk-vin02a4:35_0": "Sañcarittānubhāsanañcāti sañcarittañca samanubhāsanañca.",
  "atk-vin02a4:35_1": "Atirekañca cīvaranti atirekacīvaraṃ;",
  "atk-vin02a4:35_2": "kathinanti attho.",
  "atk-vin02a4:35_3": "Lomāni padasodhammoti eḷakalomāni ca padasodhammo ca.",
  "atk-vin02a4:35_4": "Bhūtaṃ saṃvidhānena cāti bhūtārocanañca saṃvidahitvā addhānappaṭipajjanañca.",
  "atk-vin02a4:35_5": "Theyyadesanā coriṃ cāti theyyasattho ca chattapāṇissa agilānassa dhammadesanā ca corivuṭṭhāpanañca.",
  "atk-vin02a4:35_6": "Ananuññātāya terasāti mātāpitusāmikehi ananuññātāya saddhiṃ imāni terasa samuṭṭhānāni honti.",
  "atk-vin02a4:35_7": "Sadisā idha dissareti idha ubhatovibhaṅge etesu terasasu samuṭṭhānasīsesu ekekasmiṃ aññānipi sadisāni samuṭṭhānāni dissanti.",
  "atk-vin02a4:36_0": "Paṭhamapārājikasamuṭṭhānavaṇṇanā",
  "atk-vin02a4:37_0": "258.",
  "atk-vin02a4:37_1": "Idāni tāni dassetuṃ “methunaṃ sukkasaṃsaggo”tiādi vuttaṃ.",
  "atk-vin02a4:37_2": "Tattha methunanti idaṃ tāva paṭhamapārājikaṃ nāma ekaṃ samuṭṭhānasīsaṃ,",
  "atk-vin02a4:37_3": "sesāni tena sadisāni.",
  "atk-vin02a4:37_4": "Tattha sukkasaṃsaggoti sukkavissaṭṭhi ceva kāyasaṃsaggo ca.",
  "atk-vin02a4:37_5": "Aniyatā paṭhamikāti paṭhamaṃ aniyatasikkhāpadaṃ.",
  "atk-vin02a4:37_6": "Pubbūpaparipācitāti “jānaṃ pubbūpagataṃ bhikkhu”nti sikkhāpadañca bhikkhuniparipācitapiṇḍapātasikkhāpadañca.",
  "atk-vin02a4:37_7": "Raho bhikkhuniyā sahāti bhikkhuniyā saddhiṃ raho nisajjasikkhāpadañca.",
  "atk-vin02a4:38_0": "Sabhojane raho dve cāti sabhojane kule anupakhajjanisajjasikkhāpadañca dve rahonisajjasikkhāpadāni ca.",
  "atk-vin02a4:38_1": "Aṅguli udake hasanti aṅgulipatodakañca udake hasadhammasikkhāpadañca.",
  "atk-vin02a4:38_2": "Pahāre uggire cevāti pahāradānasikkhāpadañca talasattikauggiraṇasikkhāpadañca.",
  "atk-vin02a4:38_3": "Tepaññāsā ca sekhiyāti parimaṇḍalanivāsanādīni khuddakavaṇṇanāvasāne vuttāni tepaññāsa sekhiyasikkhāpadāni ca.",
  "atk-vin02a4:39_0": "Adhakkhagāmāvassutāti bhikkhunīnaṃ adhakkhakasikkhāpadañca gāmantaragamanaṃ avassutā avassutassa hatthato khādanīyabhojanīyaggahaṇasikkhāpadañca.",
  "atk-vin02a4:39_1": "Talamaṭṭhañca suddhikāti talaghātakaṃ jatumaṭṭhaṃ udakasuddhikādiyanañca.",
  "atk-vin02a4:39_2": "Vassaṃvuṭṭhā ca ovādanti vassaṃvuṭṭhā chappañcayojanāni sikkhāpadañca ovādāya agamanasikkhāpadañca.",
  "atk-vin02a4:39_3": "Nānubandhe pavattininti yā pana bhikkhunī vuṭṭhāpitaṃ pavattiniṃ dve vassāni nānubandheyyāti vuttasikkhāpadaṃ.",
  "atk-vin02a4:40_0": "Ime sikkhāti imā sikkhāyo; liṅgavipariyāyo kato. Kāyamānasikā katāti kāyacittasamuṭṭhānā katā.",
  "atk-vin02a4:41_0": "Dutiyapārājikasamuṭṭhānavaṇṇanā",
  "atk-vin02a4:42_0": "259.",
  "atk-vin02a4:42_1": "Adinnanti idaṃ tāva adinnādānanti vā dutiyapārājikanti vā ekaṃ samuṭṭhānasīsaṃ,",
  "atk-vin02a4:42_2": "sesāni tena sadisāni.",
  "atk-vin02a4:42_3": "Tattha viggahuttarīti manussaviggahauttarimanussadhammasikkhāpadāni.",
  "atk-vin02a4:42_4": "Duṭṭhullā attakāminanti duṭṭhullavācāattakāmapāricariyasikkhāpadāni.",
  "atk-vin02a4:42_5": "Amūlā aññabhāgiyāti dve duṭṭhadosasikkhāpadāni.",
  "atk-vin02a4:42_6": "Aniyatā dutiyikāti dutiyaṃ aniyatasikkhāpadaṃ.",
  "atk-vin02a4:43_0": "Acchinde pariṇāmaneti sāmaṃ cīvaraṃ datvā acchindanañca saṅghikalābhassa attano pariṇāmanañca.",
  "atk-vin02a4:43_1": "Musā omasapesuṇāti musāvādo ca omasavādo ca bhikkhupesuññañca.",
  "atk-vin02a4:43_2": "Duṭṭhullā pathavīkhaṇeti duṭṭhullāpattiārocanañca pathavīkhaṇañca.",
  "atk-vin02a4:43_3": "Bhūtaṃ aññāya ujjhāpeti bhūtagāmaaññavādakaujjhāpanakasikkhāpadāni.",
  "atk-vin02a4:44_0": "Nikkaḍḍhanaṃ siñcanañcāti vihārato nikkaḍḍhanañca udakena tiṇādisiñcanañca.",
  "atk-vin02a4:44_1": "Āmisahetu bhuttāvīti “āmisahetu bhikkhuniyo ovadantī”ti sikkhāpadañca,",
  "atk-vin02a4:44_2": "bhuttāviṃ anatirittena khādanīyādinā pavāraṇāsikkhāpadañca.",
  "atk-vin02a4:44_3": "Ehi anādari bhiṃsāti “ehāvuso gāmaṃ vā”ti sikkhāpadañca,",
  "atk-vin02a4:44_4": "anādariyañca bhikkhubhiṃsāpanakañca.",
  "atk-vin02a4:44_5": "Apanidhe ca jīvitanti pattādīnaṃ apanidhānasikkhāpadañca,",
  "atk-vin02a4:44_6": "sañcicca pāṇaṃ jīvitāvoropanañca.",
  "atk-vin02a4:45_0": "Jānaṃ sappāṇakaṃ kammanti jānaṃ sappāṇakaudakasikkhāpadañca punakammāya ukkoṭanañca.",
  "atk-vin02a4:45_1": "Ūnasaṃvāsanāsanāti ūnavīsativassasikkhāpadañca ukkhittakena saddhiṃ saṃvāsasikkhāpadañca nāsitakasāmaṇerasambhogasikkhāpadañca.",
  "atk-vin02a4:45_2": "Sahadhammikaṃ vilekhāti sahadhammikaṃ vuccamānasikkhāpadañca,",
  "atk-vin02a4:45_3": "vilekhāya saṃvattantīti āgatasikkhāpadañca.",
  "atk-vin02a4:45_4": "Moho amūlakena cāti mohanake pācittiyasikkhāpadañca,",
  "atk-vin02a4:45_5": "amūlakena saṅghādisesena anuddhaṃsanasikkhāpadañca.",
  "atk-vin02a4:46_0": "Kukkuccaṃ dhammikaṃ cīvaraṃ datvāti kukkuccaupadahanañca,",
  "atk-vin02a4:46_1": "dhammikānaṃ kammānaṃ chandaṃ datvā khīyanañca,",
  "atk-vin02a4:46_2": "cīvaraṃ datvā khīyanañca.",
  "atk-vin02a4:46_3": "Pariṇāmeyya puggaleti saṅghikaṃ lābhaṃ puggalassa pariṇāmanasikkhāpadaṃ.",
  "atk-vin02a4:46_4": "Kiṃ te akālaṃ acchindeti “kiṃ te ayye eso purisapuggalo karissatī”ti āgatasikkhāpadañca,",
  "atk-vin02a4:46_5": "“akālacīvaraṃ kālacīvara”nti adhiṭṭhahitvā bhājanasikkhāpadañca,",
  "atk-vin02a4:46_6": "bhikkhuniyā saddhiṃ cīvaraṃ parivattetvā acchindanasikkhāpadañca.",
  "atk-vin02a4:46_7": "Duggahī nirayena cāti duggahitena duppadhāritena paraṃ ujjhāpanasikkhāpadañca,",
  "atk-vin02a4:46_8": "nirayena vā brahmacariyena vā abhisapanasikkhāpadañca.",
  "atk-vin02a4:47_0": "Gaṇaṃ vibhaṅga dubbalanti “gaṇassa cīvaralābhaṃ antarāyaṃ kareyyā”ti ca “dhammikaṃ cīvaravibhaṅgaṃ paṭibāheyyā”ti",
  "atk-vin02a4:47_1": "ca “dubbalacīvarapaccāsāya cīvarakālasamayaṃ atikkāmeyyā”ti ca vuttasikkhāpadāni.",
  "atk-vin02a4:47_2": "Kathinā phāsu passayanti “dhammikaṃ kathinuddhāraṃ paṭibāheyya,",
  "atk-vin02a4:47_3": "bhikkhuniyā sañcicca aphāsuṃ kareyya,",
  "atk-vin02a4:47_4": "bhikkhuniyā upassayaṃ datvā kupitā anattamanā nikkaḍḍheyya vā”ti vuttasikkhāpadāni.",
  "atk-vin02a4:47_5": "Akkosacaṇḍī maccharīti “bhikkhuṃ akkoseyya vā paribhāseyya vā,",
  "atk-vin02a4:47_6": "caṇḍikatā gaṇaṃ paribhāseyya,",
  "atk-vin02a4:47_7": "kule maccharinī assā”ti vuttasikkhāpadāni.",
  "atk-vin02a4:47_8": "Gabbhiniñca pāyantiyāti “gabbhiniṃ vuṭṭhāpeyya,",
  "atk-vin02a4:47_9": "pāyantiṃ vuṭṭhāpeyyā”ti vuttasikkhāpadāni.",
  "atk-vin02a4:48_0": "Dvevassaṃ sikkhā saṅghenāti “dve vassāni chasu dhammesu asikkhitasikkhaṃ sikkhamānaṃ vuṭṭhāpeyya,",
  "atk-vin02a4:48_1": "sikkhitasikkhaṃ sikkhamānaṃ saṅghena asammataṃ vuṭṭhāpeyyā”ti vuttasikkhāpadāni.",
  "atk-vin02a4:48_2": "Tayo ceva gihīgatāti ūnadvādasavassaṃ gihigataṃ,",
  "atk-vin02a4:48_3": "paripuṇṇadvādasavassaṃ gihigataṃ “dve vassāni chasu dhammesu asikkhitasikkhaṃ dve vassāni sikkhitasikkhaṃ saṅghena asammata”nti vuttasikkhāpadāni.",
  "atk-vin02a4:48_4": "Kumāribhūtā tissoti “ūnavīsativassaṃ kumāribhūta”ntiādinā nayena vuttā tisso.",
  "atk-vin02a4:48_5": "Ūnadvādasasammatāti “ūnadvādasavassā vuṭṭhāpeyya,",
  "atk-vin02a4:48_6": "paripuṇṇadvādasavassā saṅghena asammatā vuṭṭhāpeyyā”ti vuttasikkhāpadadvayaṃ.",
  "atk-vin02a4:49_0": "Alaṃ tāva sokāvāsanti “alaṃ tāva te ayye vuṭṭhāpitenā”ti ca,",
  "atk-vin02a4:49_1": "“caṇḍiṃ sokāvāsaṃ sikkhamānaṃ vuṭṭhāpeyyā”ti ca vuttasikkhāpadadvayaṃ.",
  "atk-vin02a4:49_2": "Chandā anuvassā ca dveti “pārivāsikachandadānena sikkhamānaṃ vuṭṭhāpeyya,",
  "atk-vin02a4:49_3": "anuvassaṃ vuṭṭhāpeyya,",
  "atk-vin02a4:49_4": "ekaṃ vassaṃ dve vuṭṭhāpeyyā”ti vuttasikkhāpadattayaṃ.",
  "atk-vin02a4:49_5": "Samuṭṭhānā tikā katāti tikasamuṭṭhānā katā.",
  "atk-vin02a4:50_0": "Sañcarittasamuṭṭhānavaṇṇanā",
  "atk-vin02a4:51_0": "260.",
  "atk-vin02a4:51_1": "Sañcarī kuṭi vihāroti sañcarittaṃ saññācikāya kuṭikaraṇaṃ mahallakavihārakaraṇañca.",
  "atk-vin02a4:51_2": "Dhovanañca paṭiggahoti aññātikāya bhikkhuniyā purāṇacīvaradhovāpanañca cīvarapaṭiggahaṇañca.",
  "atk-vin02a4:51_3": "Viññattuttari abhihaṭṭhunti aññātakaṃ gahapatiṃ cīvaraviññāpanaṃ tatuttarisādiyanasikkhāpadañca.",
  "atk-vin02a4:51_4": "Ubhinnaṃ dūtakena cāti “cīvaracetāpannaṃ upakkhaṭaṃ hotī”ti āgatasikkhāpadadvayañca dūtena cīvaracetāpannapahitasikkhāpadañca.",
  "atk-vin02a4:52_0": "Kosiyā suddhadvebhāgā,",
  "atk-vin02a4:52_1": "chabbassāni nisīdananti “kosiyamissakaṃ santhata”ntiādīni pañca sikkhāpadāni.",
  "atk-vin02a4:52_2": "Riñcanti rūpikā cevāti vibhaṅge “riñcanti uddesa”nti āgataṃ eḷakalomadhovāpanaṃ rūpiyappaṭiggahaṇasikkhāpadañca.",
  "atk-vin02a4:52_3": "Ubho nānappakārakāti rūpiyasaṃvohārakayavikkayasikkhāpadadvayaṃ.",
  "atk-vin02a4:53_0": "Ūnabandhanavassikāti ūnapañcabandhanapattasikkhāpadañca vassikasāṭikasikkhāpadañca.",
  "atk-vin02a4:53_1": "Suttaṃ vikappanena cāti suttaṃ viññāpetvā cīvaravāyāpanañca tantavāye upasaṅkamitvā cīvare vikappāpajjanañca.",
  "atk-vin02a4:53_2": "Dvāradānasibbāni cāti yāva dvārakosā aggaḷaṭṭhapanāya,",
  "atk-vin02a4:53_3": "“aññātikāya bhikkhuniyā cīvaraṃ dadeyya,",
  "atk-vin02a4:53_4": "cīvaraṃ sibbeyyā”ti vuttasikkhāpadattayaṃ.",
  "atk-vin02a4:53_5": "Pūvapaccayajoti cāti pūvehi vā manthehi vā abhihaṭṭhuṃ pavāraṇāsikkhāpadaṃ cātumāsapaccayappavāraṇājotisamādahanasikkhāpadāni ca.",
  "atk-vin02a4:54_0": "Ratanaṃ sūci mañco ca,",
  "atk-vin02a4:54_1": "tūlaṃ nisīdanakaṇḍu ca,",
  "atk-vin02a4:54_2": "vassikā ca sugatenāti ratanasikkhāpadañceva sūcigharasikkhāpadādīni ca satta sikkhāpadāni.",
  "atk-vin02a4:54_3": "Viññatti aññaṃ cetāpanā,",
  "atk-vin02a4:54_4": "dve saṅghikā mahājanikā,",
  "atk-vin02a4:54_5": "dve puggalalahukā garūti “yā pana bhikkhunī aññaṃ viññāpetvā aññaṃ viññāpeyyā”tiādīni nava sikkhāpadāni.",
  "atk-vin02a4:54_6": "Dve vighāsā sāṭikā cāti “uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍeyya vā chaḍḍāpeyya vā,",
  "atk-vin02a4:54_7": "harite chaḍḍeyya vā chaḍḍāpeyya vā”ti evaṃ vuttāni dve vighāsasikkhāpadāni ca udakasāṭikāsikkhāpadañca.",
  "atk-vin02a4:54_8": "Samaṇacīvarena cāti “samaṇacīvaraṃ dadeyyā”ti idametaṃ sandhāya vuttaṃ.",
  "atk-vin02a4:55_0": "Samanubhāsanāsamuṭṭhānavaṇṇanā",
  "atk-vin02a4:56_0": "261.",
  "atk-vin02a4:56_1": "Bhedānuvattadubbacadūsaduṭṭhulladiṭṭhi cāti saṅghabhedānuvattakadubbacakuladūsakaduṭṭhullappaṭicchādanadiṭṭhiappaṭinissajjanasikkhāpadāni.",
  "atk-vin02a4:56_2": "Chandaṃ ujjagghikā dve cāti chandaṃ adatvā gamanasikkhāpadaṃ ujjagghikāya antaraghare gamananisīdanasikkhāpadadvayañca.",
  "atk-vin02a4:56_3": "Dve ca saddāti “appasaddo antaraghare gamissāmi,",
  "atk-vin02a4:56_4": "nisīdissāmī”ti sikkhāpadadvayañca.",
  "atk-vin02a4:56_5": "Na byāhareti “na sakabaḷena mukhena byāharissāmī”ti sikkhāpadaṃ.",
  "atk-vin02a4:57_0": "Chamā nīcāsane ṭhānaṃ,",
  "atk-vin02a4:57_1": "pacchato uppathena cāti chamāyaṃ nisīditvā,",
  "atk-vin02a4:57_2": "nīce āsane nisīditvā;",
  "atk-vin02a4:57_3": "ṭhitena nisinnassa,",
  "atk-vin02a4:57_4": "pacchato gacchantena purato gacchantassa,",
  "atk-vin02a4:57_5": "uppathena gacchantena pathena gacchantassa dhammadesanāsikkhāpadāni.",
  "atk-vin02a4:57_6": "Vajjānuvattigahaṇāti vajjappaṭicchādana,",
  "atk-vin02a4:57_7": "ukkhittānuvattaka,",
  "atk-vin02a4:57_8": "hatthaggahaṇādisaṅkhātāni tīṇi pārājikāni.",
  "atk-vin02a4:57_9": "Osāre paccācikkhanāti “anapaloketvā kārakasaṅghaṃ anaññāya gaṇassa chandaṃ osāreyyā”ti ca “buddhaṃ paccakkhāmī”ti ca vuttasikkhāpadadvayaṃ.",
  "atk-vin02a4:58_0": "Kismiṃ saṃsaṭṭhā dve vadhīti “kismiñcideva adhikaraṇe paccākatā”ti ca “bhikkhuniyo paneva saṃsaṭṭhā viharantī”ti",
  "atk-vin02a4:58_1": "ca “yā pana bhikkhunī evaṃ vadeyya saṃsaṭṭhāva ayye tumhe viharathā”ti ca “attānaṃ vadhitvā vadhitvā",
  "atk-vin02a4:58_2": "rodeyyā”ti ca vuttasikkhāpadāni.",
  "atk-vin02a4:58_3": "Visibbe dukkhitāya cāti “bhikkhuniyā cīvaraṃ visibbetvā vā visibbāpetvā vā”ti ca “dukkhitaṃ sahajīvini”nti ca vuttasikkhāpadadvayaṃ.",
  "atk-vin02a4:58_4": "Puna saṃsaṭṭhā na vūpasameti “saṃsaṭṭhā vihareyya gahapatinā vā gahapatiputtena vā”ti evaṃ puna vuttasaṃsaṭṭhasikkhāpadañca “ehayye,",
  "atk-vin02a4:58_5": "imaṃ adhikaraṇaṃ vūpasamehī”ti vuccamānā,",
  "atk-vin02a4:58_6": "“sādhū”ti paṭissuṇitvā “sā pacchā anantarāyikinī neva vūpasammeyyā”ti vuttasikkhāpadañca.",
  "atk-vin02a4:58_7": "Ārāmañca pavāraṇāti “jānaṃ sabhikkhukaṃ ārāmaṃ anāpucchā paviseyyā”ti ca “ubhatosaṅghe tīhi ṭhānehi na pavāreyyā”ti ca vuttasikkhāpadadvayaṃ.",
  "atk-vin02a4:59_0": "Anvaddhaṃ sahajīviniṃ dveti “anvaddhamāsaṃ bhikkhuniyā bhikkhusaṅghato dve dhammā paccāsīsitabbā”ti vuttasikkhāpadañca,",
  "atk-vin02a4:59_1": "“sahajīviniṃ vuṭṭhāpetvā dve vassāni neva anuggaṇheyya,",
  "atk-vin02a4:59_2": "sahajīviniṃ vuṭṭhāpetvā neva vūpakāseyyā”ti vuttasikkhāpadadvayañca.",
  "atk-vin02a4:59_3": "Cīvaraṃ anubandhanāti “sace me tvaṃ, ayye,",
  "atk-vin02a4:59_4": "cīvaraṃ dassasi,",
  "atk-vin02a4:59_5": "evāhaṃ taṃ vuṭṭhāpessāmī”ti ca “sace maṃ tvaṃ, ayye,",
  "atk-vin02a4:59_6": "dve vassāni anubandhissasi,",
  "atk-vin02a4:59_7": "evāhaṃ taṃ vuṭṭhāpessāmī”ti ca vuttasikkhāpadadvayaṃ.",
  "atk-vin02a4:60_0": "Kathinasamuṭṭhānavaṇṇanā",
  "atk-vin02a4:61_0": "262.",
  "atk-vin02a4:61_1": "Ubbhataṃ kathinaṃ tīṇīti “niṭṭhitacīvarasmiṃ bhikkhunā ubbhatasmiṃ kathine”ti vuttāni āditova tīṇi sikkhāpadāni.",
  "atk-vin02a4:61_2": "Paṭhamaṃ pattabhesajjanti “dasāhaparamaṃ atirekapatto”ti vuttaṃ paṭhamapattasikkhāpadañca “paṭisāyanīyāni bhesajjānī”ti vuttasikkhāpadañca.",
  "atk-vin02a4:61_3": "Accekañcāpi sāsaṅkanti accekacīvarasikkhāpadañca tadanantarameva sāsaṅkasikkhāpadañca.",
  "atk-vin02a4:61_4": "Pakkamantena vā duveti “taṃ pakkamanto neva uddhareyyā”ti bhūtagāmavagge vuttasikkhāpadadvayaṃ.",
  "atk-vin02a4:62_0": "Upassayaṃ paramparāti “bhikkhunupassayaṃ gantvā bhikkhuniyo ovadeyyā”ti ca “paramparabhojane pācittiya”nti ca vuttasikkhāpadadvayaṃ.",
  "atk-vin02a4:62_1": "Anatirittaṃ nimantanāti “anatirittaṃ khādanīyaṃ vā bhojanīyaṃ vā”ti ca “nimantito sabhatto samāno”ti ca vuttasikkhāpadadvayaṃ.",
  "atk-vin02a4:62_2": "Vikappaṃ rañño vikāleti “sāmaṃ cīvaraṃ vikappetvā”ti ca “rañño khattiyassā”ti ca “vikāle gāmaṃ paviseyyā”ti ca vuttasikkhāpadattayaṃ.",
  "atk-vin02a4:62_3": "Vosāsāraññakena cāti “vosāsamānarūpā ṭhitā”ti ca “tathārūpesu āraññakesu senāsanesu pubbe appaṭisaṃvidita”nti ca vuttasikkhāpadadvayaṃ.",
  "atk-vin02a4:63_0": "Ussayā sannicayañcāti “ussayavādikā”ti ca “pattasannicayaṃ kareyyā”ti ca vuttasikkhāpadadvayaṃ.",
  "atk-vin02a4:63_1": "Pure pacchā vikāle cāti “yā pana bhikkhunī purebhattaṃ kulāni upasaṅkamitvā”ti ca,",
  "atk-vin02a4:63_2": "“pacchābhattaṃ kulāni upasaṅkamitvā”ti ca,",
  "atk-vin02a4:63_3": "“vikāle kulāni upasaṅkamitvā”ti ca vuttasikkhāpadattayaṃ.",
  "atk-vin02a4:63_4": "Pañcāhikā saṅkamanīti “pañcāhikā saṅghāṭicāraṃ atikkameyyā”ti ca “cīvarasaṅkamanīyaṃ dhāreyyā”ti ca vuttasikkhāpadadvayaṃ.",
  "atk-vin02a4:63_5": "Dvepi āvasathena cāti “āvasathacīvaraṃ anissajjitvā paribhuñjeyya,",
  "atk-vin02a4:63_6": "āvasathaṃ anissajjitvā cārikaṃ pakkameyyā”ti ca evaṃ āvasathena saddhiṃ vuttasikkhāpadāni ca dve.",
  "atk-vin02a4:64_0": "Pasākhe āsane cevāti “pasākhe jātaṃ gaṇḍaṃ vā”ti ca “bhikkhussa purato anāpucchā āsane nisīdeyyā”ti ca vuttasikkhāpadadvayaṃ.",
  "atk-vin02a4:65_0": "Eḷakalomasamuṭṭhānavaṇṇanā",
  "atk-vin02a4:66_0": "263.",
  "atk-vin02a4:66_1": "Eḷakalomā dve seyyāti eḷakalomasikkhāpadañceva dve ca sahaseyyasikkhāpadāni.",
  "atk-vin02a4:66_2": "Āhacca piṇḍabhojananti āhaccapādakasikkhāpadañca āvasathapiṇḍabhojanasikkhāpadañca.",
  "atk-vin02a4:66_3": "Gaṇavikālasannidhīti gaṇabhojanavikālabhojanasannidhikārakasikkhāpadattayaṃ.",
  "atk-vin02a4:66_4": "Dantaponena celakāti dantaponasikkhāpadañca acelakasikkhāpadañca.",
  "atk-vin02a4:66_5": "Uyyuttaṃ senaṃ uyyodhīti “uyyuttaṃ senaṃ dassanāya gaccheyya,",
  "atk-vin02a4:66_6": "senāya vaseyya,",
  "atk-vin02a4:66_7": "uyyodhikaṃ vā…pe…",
  "atk-vin02a4:66_8": "anīkadassanaṃ vā gaccheyyā”ti vuttasikkhāpadattayaṃ.",
  "atk-vin02a4:66_9": "Surā orena nhāyanāti surāpānasikkhāpadañca orenaddhamāsanahānasikkhāpadañca.",
  "atk-vin02a4:66_10": "Dubbaṇṇe dve desanikāti “tiṇṇaṃ dubbaṇṇakaraṇāna”nti vuttasikkhāpadañca vuttāvasesapāṭidesanīyadvayañca.",
  "atk-vin02a4:66_11": "Lasuṇupatiṭṭhe naccanāti lasuṇasikkhāpadaṃ,",
  "atk-vin02a4:66_12": "“bhikkhussa bhuñjantassa pānīyena vā vidhūpanena vā upatiṭṭheyyā”ti vuttasikkhāpadaṃ,",
  "atk-vin02a4:66_13": "“naccaṃ vā gītaṃ vā vāditaṃ vā dassanāya gaccheyyā”ti vuttasikkhāpadañca.",
  "atk-vin02a4:66_14": "Ito paraṃ pāḷiṃ virajjhitvā likhanti.",
  "atk-vin02a4:66_15": "Yathā pana atthaṃ vaṇṇayissāma;",
  "atk-vin02a4:66_16": "evamettha anukkamo veditabbo.",
  "atk-vin02a4:67_0": "Nhānamattharaṇaṃ seyyāti “naggā nahāyeyya,",
  "atk-vin02a4:67_1": "ekattharaṇapāvuraṇā tuvaṭṭeyyuṃ,",
  "atk-vin02a4:67_2": "ekamañce tuvaṭṭeyyu”nti vuttasikkhāpadattayaṃ.",
  "atk-vin02a4:67_3": "Antoraṭṭhe tathā bahīti “antoraṭṭhe sāsaṅkasammate,",
  "atk-vin02a4:67_4": "tiroraṭṭhe sāsaṅkasammate”ti vuttasikkhāpadadvayaṃ.",
  "atk-vin02a4:67_5": "Antovassaṃ cittāgāranti “antovassaṃ cārikaṃ pakkameyya,",
  "atk-vin02a4:67_6": "rājāgāraṃ vā cittāgāraṃ vā…pe…",
  "atk-vin02a4:67_7": "pokkharaṇiṃ vā dassanāya gaccheyyā”ti ca vuttasikkhāpadadvayaṃ.",
  "atk-vin02a4:67_8": "Āsandiṃ suttakantanāti “āsandiṃ vā pallaṅkaṃ vā paribhuñjeyya,",
  "atk-vin02a4:67_9": "suttaṃ kanteyyā”ti vuttasikkhāpadadvayaṃ.",
  "atk-vin02a4:68_0": "Veyyāvaccaṃ sahatthā cāti “gihiveyyāvaccaṃ kareyya,",
  "atk-vin02a4:68_1": "agārikassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyyā”ti vuttasikkhāpadadvayaṃ.",
  "atk-vin02a4:68_2": "Abhikkhukāvāsena cāti “abhikkhuke āvāse vassaṃ vaseyyā”ti idametaṃ sandhāya vuttaṃ.",
  "atk-vin02a4:68_3": "Chattaṃ yānañca saṅghāṇinti “chattupāhanaṃ dhāreyya,",
  "atk-vin02a4:68_4": "yānena yāyeyya,",
  "atk-vin02a4:68_5": "saṅghāṇiṃ dhāreyyā”ti vuttasikkhāpadattayaṃ.",
  "atk-vin02a4:68_6": "Alaṅkāragandhavāsitanti “itthālaṅkāraṃ dhāreyya,",
  "atk-vin02a4:68_7": "gandhacuṇṇakena nahāyeyya,",
  "atk-vin02a4:68_8": "vāsitakena piññākena nahāyeyyā”ti vuttasikkhāpadattayaṃ.",
  "atk-vin02a4:68_9": "Bhikkhunītiādinā “bhikkhuniyā ummaddāpeyyā”tiādīni cattāri sikkhāpadāni vuttāni.",
  "atk-vin02a4:68_10": "Asaṅkaccikā āpattīti “asaṅkaccikā gāmaṃ paviseyya pācittiya”nti evaṃ vuttaāpatti ca.",
  "atk-vin02a4:68_11": "Cattārīsā catuttarīti etāni sabbānipi catucattālīsa sikkhāpadāni vuttāni.",
  "atk-vin02a4:69_0": "Kāyena na vācācittena,",
  "atk-vin02a4:69_1": "kāyacittena na vācatoti kāyena ceva kāyacittena ca samuṭṭhahanti;",
  "atk-vin02a4:69_2": "na vācācittena na vācatoti attho.",
  "atk-vin02a4:69_3": "Dvisamuṭṭhānikā sabbe,",
  "atk-vin02a4:69_4": "samā eḷakalomikāti idaṃ uttānatthameva.",
  "atk-vin02a4:70_0": "Padasodhammasamuṭṭhānavaṇṇanā",
  "atk-vin02a4:71_0": "264.",
  "atk-vin02a4:71_1": "Padaññatra asammatāti “padaso dhammaṃ,",
  "atk-vin02a4:71_2": "mātugāmassa uttarichappañcavācāhi dhammaṃ deseyya,",
  "atk-vin02a4:71_3": "aññatra viññunā purisaviggahena,",
  "atk-vin02a4:71_4": "asammato bhikkhuniyo ovadeyyā”ti vuttasikkhāpadattayaṃ.",
  "atk-vin02a4:71_5": "Tathā atthaṅgatena cāti “atthaṅgate sūriye ovadeyyā”ti idametaṃ sandhāya vuttaṃ.",
  "atk-vin02a4:71_6": "Tiracchānavijjā dveti “tiracchānavijjaṃ pariyāpuṇeyya,",
  "atk-vin02a4:71_7": "vāceyyā”ti evaṃ vuttasikkhāpadadvayaṃ.",
  "atk-vin02a4:71_8": "Anokāso ca pucchanāti “anokāsakataṃ bhikkhuṃ pañhaṃ puccheyyā”ti idametaṃ sandhāya vuttaṃ.",
  "atk-vin02a4:72_0": "Addhānasamuṭṭhānavaṇṇanā",
  "atk-vin02a4:73_0": "265.",
  "atk-vin02a4:73_1": "Addhānanāvaṃ paṇītanti “bhikkhuniyā saddhiṃ saṃvidhāya ekaddhānamaggaṃ paṭipajjeyya,",
  "atk-vin02a4:73_2": "ekaṃ nāvaṃ abhiruheyya,",
  "atk-vin02a4:73_3": "paṇītabhojanāni agilāno attano atthāya viññāpetvā bhuñjeyyā”ti vuttasikkhāpadattayaṃ.",
  "atk-vin02a4:73_4": "Mātugāmena saṃhareti mātugāmena saddhiṃ saṃvidhāya gamanañca “sambādhe lomaṃ saṃharāpeyyā”ti vuttasikkhāpadañca.",
  "atk-vin02a4:73_5": "Dhaññaṃ nimantitā cevāti “dhaññaṃ viññāpetvā vā”ti ca “nimantitā vā pavāritā vā khādanīyaṃ vā bhojanīyaṃ",
  "atk-vin02a4:73_6": "vā khādeyya vā bhuñjeyya vā”ti vuttasikkhāpadañca.",
  "atk-vin02a4:73_7": "Aṭṭha cāti bhikkhunīnaṃ vuttā aṭṭha pāṭidesanīyā vā.",
  "atk-vin02a4:74_0": "Theyyasatthasamuṭṭhānavaṇṇanā",
  "atk-vin02a4:75_0": "266.",
  "atk-vin02a4:75_1": "Theyyasatthaṃ upassutīti theyyasatthena saddhiṃ saṃvidhāya ekaddhānamaggagamanañca upassutitiṭṭhanañca.",
  "atk-vin02a4:75_2": "Sūpaviññāpanena cāti idaṃ sūpodanaviññattiṃ sandhāya vuttaṃ.",
  "atk-vin02a4:75_3": "Rattichannañca okāsanti “rattandhakāre appadīpe,",
  "atk-vin02a4:75_4": "paṭicchanne okāse,",
  "atk-vin02a4:75_5": "ajjhokāse purisena saddhi”nti evaṃ vuttasikkhāpadattayaṃ.",
  "atk-vin02a4:75_6": "Byūhena sattamāti idaṃ tadanantarameva “rathikāya vā byūhe vā siṅghāṭake vā purisena saddhi”nti āgatasikkhāpadaṃ sandhāya vuttaṃ.",
  "atk-vin02a4:76_0": "Dhammadesanāsamuṭṭhānavaṇṇanā",
  "atk-vin02a4:77_0": "267.",
  "atk-vin02a4:77_1": "Dhammadesanāsamuṭṭhānāni ekādasa uttānāneva.",
  "atk-vin02a4:77_2": "Evaṃ tāva sambhinnasamuṭṭhānaṃ veditabbaṃ.",
  "atk-vin02a4:77_3": "Niyatasamuṭṭhānaṃ pana tividhaṃ,",
  "atk-vin02a4:77_4": "taṃ ekekasseva sikkhāpadassa hoti,",
  "atk-vin02a4:77_5": "taṃ visuṃyeva dassetuṃ “bhūtaṃ kāyena jāyatī”tiādi vuttaṃ,",
  "atk-vin02a4:77_6": "taṃ uttānameva.",
  "atk-vin02a4:77_7": "Nettidhammānulomikanti vinayapāḷidhammassa anulomanti.",
  "atk-vin02a4:78_0": "Samuṭṭhānasīsavaṇṇanā niṭṭhitā.",
  "atk-vin02a4:79_0": "Antarapeyyālaṃ",
  "atk-vin02a4:80_0": "Katipucchāvāravaṇṇanā",
  "atk-vin02a4:81_0": "271.",
  "atk-vin02a4:81_1": "Idāni āpattiādikoṭṭhāsesu kosallajananatthaṃ “kati āpattiyo”tiādinā nayena mātikaṃ ṭhapetvā niddesappaṭiniddesavasena vibhaṅgo vutto.",
  "atk-vin02a4:82_0": "Tattha kati āpattiyoti mātikāya ca vibhaṅge ca āgatāpattipucchā.",
  "atk-vin02a4:82_1": "Esa nayo dutiyapadepi.",
  "atk-vin02a4:82_2": "Kevalañhettha āpattiyo eva rāsivasena khandhāti vuttā.",
  "atk-vin02a4:82_3": "Vinītavatthūnīti tāsaṃ āpattīnaṃ vinayapucchā;",
  "atk-vin02a4:82_4": "“vinītaṃ vinayo vūpasamo”ti idañhi atthato ekaṃ,",
  "atk-vin02a4:82_5": "vinītāniyeva vinītavatthūnīti ayamettha padattho.",
  "atk-vin02a4:82_6": "Idāni yesu sati āpattiyo honti,",
  "atk-vin02a4:82_7": "asati na honti,",
  "atk-vin02a4:82_8": "te dassetuṃ “kati agāravā”ti pucchādvayaṃ.",
  "atk-vin02a4:82_9": "Vinītavatthūnīti ayaṃ pana tesaṃ agāravānaṃ vinayapucchā.",
  "atk-vin02a4:82_10": "Yasmā pana tā āpattiyo vipattiṃ āpattā nāma natthi,",
  "atk-vin02a4:82_11": "tasmā “kati vipattiyo”ti ayaṃ āpattīnaṃ vipattibhāvapucchā.",
  "atk-vin02a4:82_12": "Kati āpattisamuṭṭhānānīti tāsaṃyeva āpattīnaṃ samuṭṭhānapucchā.",
  "atk-vin02a4:82_13": "Vivādamūlāni anuvādamūlānīti imā “vivādādhikaraṇaṃ anuvādādhikaraṇa”nti āgatānaṃ vivādānuvādānaṃ mūlapucchā.",
  "atk-vin02a4:82_14": "Sāraṇīyā dhammāti vivādānuvādamūlānaṃ abhāvakaradhammapucchā.",
  "atk-vin02a4:82_15": "Bhedakaravatthūnīti ayaṃ “bhedanasaṃvattanikaṃ vā adhikaraṇa”ntiādīsu vuttabhedakaraṇapucchā.",
  "atk-vin02a4:82_16": "Adhikaraṇānīti bhedakaravatthūsu sati uppajjanadhammapucchā.",
  "atk-vin02a4:82_17": "Samathāti tesaṃyeva vūpasamanadhammapucchā.",
  "atk-vin02a4:82_18": "Pañca āpattiyoti mātikāya āgatavasena vuttā.",
  "atk-vin02a4:82_19": "Sattāti vibhaṅge āgatavasena.",
  "atk-vin02a4:83_0": "Ārakā etehi ramatīti ārati;",
  "atk-vin02a4:83_1": "bhusā vā rati ārati.",
  "atk-vin02a4:83_2": "Vinā etehi ramatīti virati.",
  "atk-vin02a4:83_3": "Paccekaṃ paccekaṃ viramatīti paṭivirati.",
  "atk-vin02a4:83_4": "Veraṃ maṇati vināsetīti veramaṇī.",
  "atk-vin02a4:83_5": "Na etāya ete āpattikkhandhā karīyantīti akiriyā.",
  "atk-vin02a4:83_6": "Yaṃ etāya asati āpattikkhandhakaraṇaṃ uppajjeyya,",
  "atk-vin02a4:83_7": "tassa paṭipakkhato akaraṇaṃ.",
  "atk-vin02a4:83_8": "Āpattikkhandhaajjhāpattiyā paṭipakkhato anajjhāpatti.",
  "atk-vin02a4:83_9": "Velanato velā;",
  "atk-vin02a4:83_10": "calayanato vināsanatoti attho.",
  "atk-vin02a4:83_11": "Niyyānaṃ sinoti bandhati nivāretīti setu.",
  "atk-vin02a4:83_12": "Āpattikkhandhānametaṃ adhivacanaṃ.",
  "atk-vin02a4:83_13": "So setu etāya paññattiyā haññatīti setughāto.",
  "atk-vin02a4:83_14": "Sesavinītavatthuniddesesupi eseva nayo.",
  "atk-vin02a4:84_0": "Buddhe agāravādīsu yo buddhe dharamāne upaṭṭhānaṃ na gacchati,",
  "atk-vin02a4:84_1": "parinibbute cetiyaṭṭhānaṃ bodhiṭṭhānaṃ na gacchati,",
  "atk-vin02a4:84_2": "cetiyaṃ vā bodhiṃ vā na vandati,",
  "atk-vin02a4:84_3": "cetiyaṅgaṇe sachatto saupāhano carati,",
  "atk-vin02a4:84_4": "natthetassa buddhe gāravoti veditabbo.",
  "atk-vin02a4:84_5": "Yo pana sakkontoyeva dhammassavanaṃ na gacchati,",
  "atk-vin02a4:84_6": "sarabhaññaṃ na bhaṇati,",
  "atk-vin02a4:84_7": "dhammakathaṃ na katheti,",
  "atk-vin02a4:84_8": "dhammassavanaggaṃ bhinditvā gacchati,",
  "atk-vin02a4:84_9": "vikkhitto vā anādaro vā nisīdati,",
  "atk-vin02a4:84_10": "natthetassa dhamme gāravo.",
  "atk-vin02a4:84_11": "Yo theranavamajjhimesu cittīkāraṃ na paccupaṭṭhāpeti,",
  "atk-vin02a4:84_12": "uposathāgāravitakkamāḷakādīsu kāyappāgabbhiyaṃ dasseti,",
  "atk-vin02a4:84_13": "yathāvuḍḍhaṃ na vandati,",
  "atk-vin02a4:84_14": "natthetassa saṅghe gāravo.",
  "atk-vin02a4:84_15": "Tisso sikkhā samādāya asikkhamānoyeva pana sikkhāya agāravoti veditabbo.",
  "atk-vin02a4:84_16": "Pamāde ca sativippavāse tiṭṭhamānoyeva appamādalakkhaṇaṃ abrūhayamāno appamāde agāravoti veditabbo.",
  "atk-vin02a4:84_17": "Tathā āmisappaṭisanthāraṃ dhammappaṭisanthāranti imaṃ duvidhaṃ paṭisanthāraṃ akarontoyeva paṭisanthāre agāravoti veditabbo.",
  "atk-vin02a4:84_18": "Gāravaniddese vuttavipariyāyena attho veditabbo.",
  "atk-vin02a4:85_0": "272.",
  "atk-vin02a4:85_1": "Vivādamūlaniddese “sattharipi agāravo”tiādīnaṃ buddhe agāravādīsu vuttanayeneva attho veditabbo.",
  "atk-vin02a4:85_2": "Appatissoti anīcavutti;",
  "atk-vin02a4:85_3": "na satthāraṃ jeṭṭhakaṃ katvā viharati.",
  "atk-vin02a4:85_4": "Ajjhattaṃ vāti attano santāne vā attano pakkhe vā;",
  "atk-vin02a4:85_5": "sakāya parisāyāti attho.",
  "atk-vin02a4:85_6": "Bahiddhā vāti parasantāne vā parapakkhe vā.",
  "atk-vin02a4:85_7": "Tatra tumheti tasmiṃ ajjhattabahiddhābhede saparasantāne vā saparaparisāya vā.",
  "atk-vin02a4:85_8": "Pahānāya vāyameyyāthāti mettābhāvanādīhi nayehi pahānatthaṃ vāyameyyātha;",
  "atk-vin02a4:85_9": "mettābhāvanādinayena hi taṃ ajjhattampi bahiddhāpi pahīyati.",
  "atk-vin02a4:85_10": "Anavassavāyāti appavattibhāvāya.",
  "atk-vin02a4:86_0": "Sandiṭṭhiparāmāsīti sakameva diṭṭhiṃ parāmasati;",
  "atk-vin02a4:86_1": "yaṃ attanā diṭṭhigataṃ gahitaṃ,",
  "atk-vin02a4:86_2": "idameva saccanti gaṇhāti.",
  "atk-vin02a4:86_3": "Ādhānaggāhīti daḷhaggāhī.",
  "atk-vin02a4:87_0": "273.",
  "atk-vin02a4:87_1": "Anuvādamūlaniddeso kiñcāpi vivādamūlaniddeseneva samāno,",
  "atk-vin02a4:87_2": "atha kho aṭṭhārasa bhedakaravatthūni nissāya vivadantānaṃ kodhūpanāhādayo vivādamūlāni.",
  "atk-vin02a4:87_3": "Tathā vivadantā pana sīlavipattiādīsu aññataravipattiṃ āpajjitvā “asuko bhikkhu asukaṃ nāma vipattiṃ āpanno”ti vā,",
  "atk-vin02a4:87_4": "“pārājikaṃ āpannosi,",
  "atk-vin02a4:87_5": "saṅghādisesaṃ āpannosī”ti vā anuvadanti.",
  "atk-vin02a4:87_6": "Evaṃ anuvadantānaṃ kodhūpanāhādayo anuvādamūlānīti ayamettha viseso.",
  "atk-vin02a4:88_0": "274.",
  "atk-vin02a4:88_1": "Sāraṇīyadhammaniddese mettacittena kataṃ kāyakammaṃ mettaṃ kāyakammaṃ nāma.",
  "atk-vin02a4:88_2": "Āvi ceva raho cāti sammukhā ca parammukhā ca.",
  "atk-vin02a4:88_3": "Tattha navakānaṃ cīvarakammādīsu sahāyabhāvagamanaṃ sammukhā mettaṃ kāyakammaṃ nāma.",
  "atk-vin02a4:88_4": "Therānaṃ pana pādadhovanabījanavātadānādibhedampi sabbaṃ sāmīcikammaṃ sammukhā mettaṃ kāyakammaṃ nāma.",
  "atk-vin02a4:88_5": "Ubhayehipi dunnikkhittānaṃ dārubhaṇḍādīnaṃ tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ nāma.",
  "atk-vin02a4:88_6": "Ayampi dhammo sāraṇīyoti ayaṃ mettākāyakammasaṅkhāto dhammo saritabbo satijanako;",
  "atk-vin02a4:88_7": "yo naṃ karoti,",
  "atk-vin02a4:88_8": "taṃ puggalaṃ;",
  "atk-vin02a4:88_9": "yesaṃ kato hoti,",
  "atk-vin02a4:88_10": "te pasannacittā “aho sappuriso”ti anussarantīti adhippāyo.",
  "atk-vin02a4:88_11": "Piyakaraṇoti taṃ puggalaṃ sabrahmacārīnaṃ piyaṃ karoti.",
  "atk-vin02a4:88_12": "Garukaraṇoti taṃ puggalaṃ sabrahmacārīnaṃ garuṃ karoti.",
  "atk-vin02a4:88_13": "Saṅgahāyātiādīsu sabrahmacārīhi saṅgahetabbabhāvāya.",
  "atk-vin02a4:88_14": "Tehi saddhiṃ avivādāya samaggabhāvāya ekībhāvāya ca saṃvattati.",
  "atk-vin02a4:89_0": "Mettaṃ vacīkammantiādīsu devatthero tissattheroti evaṃ paggayha vacanaṃ sammukhā mettaṃ vacīkammaṃ nāma.",
  "atk-vin02a4:89_1": "Vihāre asante pana taṃ paṭipucchantassa “kuhiṃ amhākaṃ devatthero,",
  "atk-vin02a4:89_2": "kuhiṃ amhākaṃ tissatthero,",
  "atk-vin02a4:89_3": "kadā nu kho āgamissatī”ti evaṃ mamāyanavacanaṃ parammukhā mettaṃ vacīkammaṃ nāma.",
  "atk-vin02a4:89_4": "Mettāsinehasiniddhāni pana nayanāni ummīletvā pasannena mukhena olokanaṃ sammukhā mettaṃ manokammaṃ nāma.",
  "atk-vin02a4:89_5": "“Devatthero tissatthero arogo hotu,",
  "atk-vin02a4:89_6": "appābādho”ti samannāharaṇaṃ parammukhā mettaṃ manokammaṃ nāma.",
  "atk-vin02a4:90_0": "Appaṭivibhattabhogīti neva āmisaṃ paṭivibhajitvā bhuñjati,",
  "atk-vin02a4:90_1": "na puggalaṃ.",
  "atk-vin02a4:90_2": "Yo hi “ettakaṃ paresaṃ dassāmi,",
  "atk-vin02a4:90_3": "ettakaṃ attanā bhuñjissāmi,",
  "atk-vin02a4:90_4": "ettakaṃ vā asukassa ca asukassa ca dassāmi,",
  "atk-vin02a4:90_5": "ettakaṃ attanā bhuñjissāmī”ti vibhajitvā bhuñjati,",
  "atk-vin02a4:90_6": "ayaṃ paṭivibhattabhogī nāma.",
  "atk-vin02a4:90_7": "Ayaṃ pana evaṃ akatvā ābhataṃ piṇḍapātaṃ therāsanato paṭṭhāya datvā gahitāvasesaṃ bhuñjati.",
  "atk-vin02a4:90_8": "“Sīlavantehī”ti vacanato dussīlassa adātumpi vaṭṭati,",
  "atk-vin02a4:90_9": "sāraṇīyadhammapūrakena pana sabbesaṃ dātabbamevāti vuttaṃ. Gilāna-",
  "atk-vin02a4:90_10": "gilānupaṭṭhāka- āgantuka-",
  "atk-vin02a4:90_11": "gamikacīvarakammādipasutānaṃ viceyya dātumpi vaṭṭati.",
  "atk-vin02a4:90_12": "Na hi ete vicinitvā dentena puggalavibhāgo kato hoti,",
  "atk-vin02a4:90_13": "īdisānañhi kicchalābhattā viseso kātabboyevāti ayaṃ karoti.",
  "atk-vin02a4:91_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,",
  "atk-vin02a4:91_1": "tassa sīlaṃ pariyante chinnasāṭako viya khaṇḍaṃ nāma.",
  "atk-vin02a4:91_2": "Yassa pana vemajjhe bhinnaṃ,",
  "atk-vin02a4:91_3": "tassa majjhe chiddasāṭako viya chiddaṃ nāma hoti.",
  "atk-vin02a4:91_4": "Yassa paṭipāṭiyā dve tīṇi bhinnāni,",
  "atk-vin02a4:91_5": "tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññatarasarīravaṇṇā gāvī viya sabalaṃ nāma hoti.",
  "atk-vin02a4:91_6": "Yassa antarantarā bhinnāni,",
  "atk-vin02a4:91_7": "tassa antarantarā visabhāgavaṇṇabinduvicitrā gāvī viya kammāsaṃ nāma hoti.",
  "atk-vin02a4:91_8": "Yassa pana sabbena sabbaṃ abhinnāni sīlāni,",
  "atk-vin02a4:91_9": "tassa tāni sīlāni akhaṇḍāni acchiddāni asabalāni akammāsāni nāma honti.",
  "atk-vin02a4:91_10": "Tāni panetāni bhujissabhāvakaraṇato bhujissāni.",
  "atk-vin02a4:91_11": "Viññūhi pasatthattā viññuppasatthāni.",
  "atk-vin02a4:91_12": "Taṇhādiṭṭhīhi aparāmaṭṭhattā aparāmaṭṭhāni.",
  "atk-vin02a4:91_13": "Upacārasamādhiṃ appanāsamādhiṃ vā saṃvattayantīti samādhisaṃvattanikānīti vuccanti.",
  "atk-vin02a4:91_14": "Sīlasāmaññagato viharatīti tesu tesu disābhāgesu viharantehi kalyāṇasīlehi bhikkhūhi saddhiṃ samānabhāvūpagatasīlo viharati.",
  "atk-vin02a4:92_0": "Yāyaṃ diṭṭhīti maggasampayuttā sammādiṭṭhi.",
  "atk-vin02a4:92_1": "Ariyāti niddosā.",
  "atk-vin02a4:92_2": "Niyyātīti niyyānikā.",
  "atk-vin02a4:92_3": "Takkarassāti yo tathākārī hoti, tassa.",
  "atk-vin02a4:92_4": "Dukkhakkhayāyāti sabbadukkhassa khayatthaṃ.",
  "atk-vin02a4:92_5": "Sesaṃ yāva samathabhedapariyosānā uttānatthameva.",
  "atk-vin02a4:93_0": "Katipucchāvāravaṇṇanā niṭṭhitā.",
  "atk-vin02a4:94_0": "Khandhakapucchāvāro",
  "atk-vin02a4:95_0": "Pucchāvissajjanāvaṇṇanā",
  "atk-vin02a4:96_0": "320.",
  "atk-vin02a4:96_1": "Upasampadaṃ pucchissanti upasampadakkhandhakaṃ pucchissaṃ.",
  "atk-vin02a4:96_2": "Sanidānaṃ saniddesanti nidānena ca niddesena ca saddhiṃ pucchissāmi.",
  "atk-vin02a4:96_3": "Samukkaṭṭhapadānaṃ kati āpattiyoti yāni tattha samukkaṭṭhāni uttamāni padāni vuttāni,",
  "atk-vin02a4:96_4": "tesaṃ samukkaṭṭhapadānaṃ uttamapadānaṃ saṅkhepato kati āpattiyo hontīti.",
  "atk-vin02a4:96_5": "Yena yena hi padena yā yā āpatti paññattā,",
  "atk-vin02a4:96_6": "sā sā tassa tassa padassa āpattīti vuccati.",
  "atk-vin02a4:96_7": "Tena vuttaṃ “samukkaṭṭhapadānaṃ kati āpattiyo”ti.",
  "atk-vin02a4:96_8": "Dve āpattiyoti ūnavīsativassaṃ upasampādentassa pācittiyaṃ,",
  "atk-vin02a4:96_9": "sesesu sabbapadesu dukkaṭaṃ.",
  "atk-vin02a4:97_0": "Tissoti “nassantete vinassantete,",
  "atk-vin02a4:97_1": "ko tehi attho”ti bhedapurekkhārānaṃ uposathakaraṇe thullaccayaṃ,",
  "atk-vin02a4:97_2": "ukkhittakena saddhiṃ uposathakaraṇe pācittiyaṃ,",
  "atk-vin02a4:97_3": "sesesu dukkaṭanti evaṃ uposathakkhandhake tisso āpattiyo.",
  "atk-vin02a4:97_4": "Ekāti vassūpanāyikakkhandhake ekā dukkaṭāpattiyeva.",
  "atk-vin02a4:98_0": "Tissoti bhedapurekkhārassa pavārayato thullaccayaṃ,",
  "atk-vin02a4:98_1": "ukkhittakena saddhiṃ pācittiyaṃ,",
  "atk-vin02a4:98_2": "sesesu dukkaṭanti evaṃ pavāraṇākkhandhakepi tisso āpattiyo.",
  "atk-vin02a4:99_0": "Tissoti vacchatariṃ uggahetvā mārentānaṃ pācittiyaṃ,",
  "atk-vin02a4:99_1": "rattena cittena aṅgajātachupane thullaccayaṃ,",
  "atk-vin02a4:99_2": "sesesu dukkaṭanti evaṃ cammasaṃyuttepi tisso āpattiyo.",
  "atk-vin02a4:99_3": "Bhesajjakkhandhakepi samantā dvaṅgule thullaccayaṃ,",
  "atk-vin02a4:99_4": "bhojjayāguyā pācittiyaṃ,",
  "atk-vin02a4:99_5": "sesesu dukkaṭanti evaṃ tisso āpattiyo.",
  "atk-vin02a4:100_0": "Kathinaṃ kevalaṃ paññattimeva,",
  "atk-vin02a4:100_1": "natthi tattha āpatti.",
  "atk-vin02a4:100_2": "Cīvarasaṃyutte kusacīravākacīresu thullaccayaṃ,",
  "atk-vin02a4:100_3": "atirekacīvare nissaggiyaṃ,",
  "atk-vin02a4:100_4": "sesesu dukkaṭanti imā tisso āpattiyo.",
  "atk-vin02a4:101_0": "Campeyyake ekā dukkaṭāpattiyeva.",
  "atk-vin02a4:101_1": "Kosambaka-",
  "atk-vin02a4:101_2": "kammakkhandhaka-",
  "atk-vin02a4:101_3": "pārivāsikasamuccayakkhandhakesupi ekā dukkaṭāpattiyeva.",
  "atk-vin02a4:102_0": "Samathakkhandhake chandadāyako khiyyati,",
  "atk-vin02a4:102_1": "khiyyanakaṃ pācittiyaṃ,",
  "atk-vin02a4:102_2": "sesesu dukkaṭanti imā dve āpattiyo.",
  "atk-vin02a4:102_3": "Khuddakavatthuke attano aṅgajātaṃ chindati,",
  "atk-vin02a4:102_4": "thullaccayaṃ,",
  "atk-vin02a4:102_5": "romaṭṭhe pācittiyaṃ,",
  "atk-vin02a4:102_6": "sesesu dukkaṭanti imā tisso āpattiyo.",
  "atk-vin02a4:102_7": "Senāsanakkhandhake garubhaṇḍavissajjane thullaccayaṃ,",
  "atk-vin02a4:102_8": "saṅghikā vihārā nikkaḍḍhane pācittiyaṃ,",
  "atk-vin02a4:102_9": "sesesu dukkaṭanti imā tisso āpattiyo.",
  "atk-vin02a4:103_0": "Saṅghabhedebhedakānuvattakānaṃ thullaccayaṃ,",
  "atk-vin02a4:103_1": "gaṇabhojane pācittiyanti imā dve āpattiyo.",
  "atk-vin02a4:103_2": "Samācāraṃ pucchissanti vutte vattakkhandhake ekā dukkaṭāpattiyeva.",
  "atk-vin02a4:103_3": "Sā sabbavattesu anādariyena hoti.",
  "atk-vin02a4:103_4": "Tathā pātimokkhaṭṭhapane.",
  "atk-vin02a4:103_5": "Bhikkhunikkhandhake appavāraṇāya pācittiyaṃ,",
  "atk-vin02a4:103_6": "sesesu dukkaṭanti dve āpattiyo.",
  "atk-vin02a4:103_7": "Pañcasatikasattasatikesu kevalaṃ dhammo saṅgahaṃ āropito,",
  "atk-vin02a4:103_8": "natthi tattha āpattīti.",
  "atk-vin02a4:104_0": "Khandhakapucchāvāravaṇṇanā niṭṭhitā.",
  "atk-vin02a4:105_0": "Ekuttarikanayo",
  "atk-vin02a4:106_0": "Ekakavāravaṇṇanā",
  "atk-vin02a4:107_0": "321.",
  "atk-vin02a4:107_1": "Āpattikarā dhammā jānitabbātiādimhi ekuttarikanaye āpattikarā dhammā nāma cha āpattisamuṭṭhānāni.",
  "atk-vin02a4:107_2": "Etesañhi vasena puggalo āpattiṃ āpajjati,",
  "atk-vin02a4:107_3": "tasmā “āpattikarā”ti vuttā.",
  "atk-vin02a4:107_4": "Anāpattikarā nāma satta samathā.",
  "atk-vin02a4:107_5": "Āpatti jānitabbāti tasmiṃ tasmiṃ sikkhāpade ca vibhaṅge ca vuttā āpatti jānitabbā.",
  "atk-vin02a4:107_6": "Anāpattīti “anāpatti bhikkhu asādiyantassā”tiādinā nayena anāpatti jānitabbā.",
  "atk-vin02a4:107_7": "Lahukāti lahukena vinayakammena visujjhanato pañcavidhā āpatti.",
  "atk-vin02a4:107_8": "Garukāti garukena vinayakammena visujjhanato saṅghādisesā āpatti.",
  "atk-vin02a4:107_9": "Kenaci ākārena anāpattibhāvaṃ upanetuṃ asakkuṇeyyato pārājikāpatti ca.",
  "atk-vin02a4:107_10": "Sāvasesāti ṭhapetvā pārājikaṃ sesā.",
  "atk-vin02a4:107_11": "Anavasesāti pārājikāpatti.",
  "atk-vin02a4:107_12": "Dve āpattikkhandhā duṭṭhullā;",
  "atk-vin02a4:107_13": "avasesā aduṭṭhullā.",
  "atk-vin02a4:107_14": "Sappaṭikammadukaṃ sāvasesadukasadisaṃ.",
  "atk-vin02a4:107_15": "Desanāgāminidukaṃ lahukadukasaṅgahitaṃ.",
  "atk-vin02a4:108_0": "Antarāyikāti sattapi āpattiyo sañcicca vītikkantā saggantarāyañceva mokkhantarāyañca karontīti antarāyikā.",
  "atk-vin02a4:108_1": "Ajānantena vītikkantā pana paṇṇattivajjāpatti neva saggantarāyaṃ na mokkhantarāyaṃ karotīti anantarāyikā.",
  "atk-vin02a4:108_2": "Antarāyikaṃ āpannassāpi desanāgāminiṃ desetvā vuṭṭhānagāminito vuṭṭhāya suddhipattassa sāmaṇerabhūmiyaṃ ṭhitassa ca avārito saggamokkhamaggoti.",
  "atk-vin02a4:108_3": "Sāvajjapaññattīti lokavajjā.",
  "atk-vin02a4:108_4": "Anavajjapaññattīti paṇṇattivajjā.",
  "atk-vin02a4:108_5": "Kiriyato samuṭṭhitā nāma yaṃ karonto āpajjati pārājikāpatti viya.",
  "atk-vin02a4:108_6": "Akiriyatoti yaṃ akaronto āpajjati,",
  "atk-vin02a4:108_7": "cīvaraanadhiṭṭhānāpatti viya.",
  "atk-vin02a4:108_8": "Kiriyākiriyatoti yaṃ karonto ca akaronto ca āpajjati,",
  "atk-vin02a4:108_9": "kuṭikārāpatti viya.",
  "atk-vin02a4:109_0": "Pubbāpattīti paṭhamaṃ āpannāpatti.",
  "atk-vin02a4:109_1": "Aparāpattīti pārivāsikādīhi pacchā āpannāpatti.",
  "atk-vin02a4:109_2": "Pubbāpattīnaṃ antarāpatti nāma mūlavisuddhiyā antarāpatti.",
  "atk-vin02a4:109_3": "Aparāpattīnaṃ antarāpatti nāma agghavisuddhiyā antarāpatti.",
  "atk-vin02a4:109_4": "Kurundiyaṃ pana “pubbāpatti nāma paṭhamaṃ āpannā.",
  "atk-vin02a4:109_5": "Aparāpatti nāma mānattārahakāle āpannā.",
  "atk-vin02a4:109_6": "Pubbāpattīnaṃ antarāpatti nāma parivāse āpannā.",
  "atk-vin02a4:109_7": "Aparāpattīnaṃ antarāpatti nāma mānattacāre āpannā”ti vuttaṃ.",
  "atk-vin02a4:109_8": "Idampi ekena pariyāyena yujjati.",
  "atk-vin02a4:110_0": "Desitā gaṇanūpagā nāma yā dhuranikkhepaṃ katvā puna na āpajjissāmīti desitā hoti.",
  "atk-vin02a4:110_1": "Agaṇanūpagā nāma yā dhuranikkhepaṃ akatvā saussāheneva cittena aparisuddhena desitā hoti.",
  "atk-vin02a4:110_2": "Ayañhi desitāpi desitagaṇanaṃ na upeti.",
  "atk-vin02a4:110_3": "Aṭṭhame vatthusmiṃ bhikkhuniyā pārājikameva hoti.",
  "atk-vin02a4:110_4": "Paññatti jānitabbātiādīsu navasu padesu paṭhamapārājikapucchāya vuttanayeneva vinicchayo veditabbo.",
  "atk-vin02a4:111_0": "Thullavajjāti thulladose paññattā garukāpatti.",
  "atk-vin02a4:111_1": "Athullavajjāti lahukāpatti.",
  "atk-vin02a4:111_2": "Gihipaṭisaṃyuttāti sudhammattherassa āpatti,",
  "atk-vin02a4:111_3": "yā ca dhammikassa paṭissavassa asaccāpane āpatti,",
  "atk-vin02a4:111_4": "avasesā na gihipaṭisaṃyuttā.",
  "atk-vin02a4:111_5": "Pañcānantariyakammāpatti niyatā,",
  "atk-vin02a4:111_6": "sesā aniyatā.",
  "atk-vin02a4:111_7": "Ādikaroti sudinnattherādi ādikammiko.",
  "atk-vin02a4:111_8": "Anādikaroti makkaṭisamaṇādi anupaññattikārako.",
  "atk-vin02a4:111_9": "Adhiccāpattiko nāma yo kadāci karahaci āpattiṃ āpajjati.",
  "atk-vin02a4:111_10": "Abhiṇhāpattiko nāma yo niccaṃ āpajjati.",
  "atk-vin02a4:112_0": "Codako nāma yo vatthunā vā āpattiyā vā paraṃ codeti.",
  "atk-vin02a4:112_1": "Yo pana evaṃ codito ayaṃ cuditako nāma.",
  "atk-vin02a4:112_2": "Pañcadasasu dhammesu appatiṭṭhahitvā abhūtena vatthunā codento adhammacodako nāma,",
  "atk-vin02a4:112_3": "tena tathā codito adhammacuditako nāma.",
  "atk-vin02a4:112_4": "Vipariyāyena dhammacodakacuditakā veditabbā.",
  "atk-vin02a4:112_5": "Micchattaniyatehi vā sammattaniyatehi vā dhammehi samannāgato niyato,",
  "atk-vin02a4:112_6": "viparīto aniyato.",
  "atk-vin02a4:113_0": "Sāvakā bhabbāpattikā nāma,",
  "atk-vin02a4:113_1": "buddhā ca paccekabuddhā ca abhabbāpattikā nāma.",
  "atk-vin02a4:113_2": "Ukkhepanīyakammakato ukkhittako nāma,",
  "atk-vin02a4:113_3": "avasesacatubbidhatajjanīyādikammakato anukkhittako nāma.",
  "atk-vin02a4:113_4": "Ayañhi uposathaṃ vā pavāraṇaṃ vā dhammaparibhogaṃ vā āmisaparibhogaṃ vā na kopeti.",
  "atk-vin02a4:113_5": "“Mettiyaṃ bhikkhuniṃ nāsetha,",
  "atk-vin02a4:113_6": "dūsako nāsetabbo,",
  "atk-vin02a4:113_7": "kaṇṭako samaṇuddeso nāsetabbo”ti evaṃ liṅgadaṇḍakamma-",
  "atk-vin02a4:113_8": "saṃvāsanāsanāhi nāsitabbo nāsitako nāma.",
  "atk-vin02a4:113_9": "Sesā sabbe anāsitakā.",
  "atk-vin02a4:113_10": "Yena saddhiṃ uposathādiko saṃvāso atthi,",
  "atk-vin02a4:113_11": "ayaṃ samānasaṃvāsako,",
  "atk-vin02a4:113_12": "itaro nānāsaṃvāsako.",
  "atk-vin02a4:113_13": "So kammanānāsaṃvāsako laddhinānāsaṃvāsakoti duvidho hoti.",
  "atk-vin02a4:113_14": "Ṭhapanaṃ jānitabbanti “ekaṃ bhikkhave adhammikaṃ pātimokkhaṭṭhapana”ntiādinā nayena vuttaṃ pātimokkhaṭṭhapanaṃ jānitabbanti attho.",
  "atk-vin02a4:114_0": "Ekakavāravaṇṇanā niṭṭhitā.",
  "atk-vin02a4:115_0": "Dukavāravaṇṇanā",
  "atk-vin02a4:116_0": "322.",
  "atk-vin02a4:116_1": "Dukesu sacittakā āpatti saññāvimokkhā,",
  "atk-vin02a4:116_2": "acittakā nosaññāvimokkhā.",
  "atk-vin02a4:116_3": "Laddhasamāpattikassa āpatti nāma bhūtārocanāpatti,",
  "atk-vin02a4:116_4": "aladdhasamāpattikassa āpatti nāma abhūtārocanāpatti.",
  "atk-vin02a4:116_5": "Saddhammapaṭisaññuttā nāma padasodhammādikā,",
  "atk-vin02a4:116_6": "asaddhammapaṭisaññuttā nāma duṭṭhullavācāpatti.",
  "atk-vin02a4:116_7": "Saparikkhārapaṭisaññuttā nāma nissaggiyavatthuno anissajjitvā paribhoge,",
  "atk-vin02a4:116_8": "pattacīvarānaṃ nidahane,",
  "atk-vin02a4:116_9": "kiliṭṭhacīvarānaṃ adhovane,",
  "atk-vin02a4:116_10": "malaggahitapattassa apacaneti evaṃ ayuttaparibhoge āpatti.",
  "atk-vin02a4:116_11": "Paraparikkhārapaṭisaññuttā nāma saṅghikamañcapīṭhādīnaṃ ajjhokāse santharaṇaanāpucchāgamanādīsu āpajjitabbā āpatti.",
  "atk-vin02a4:116_12": "Sapuggalapaṭisaññuttā nāma “mudupiṭṭhikassa lambissa ūrunā aṅgajātaṃ pīḷentassā”tiādinā nayena vuttāpatti.",
  "atk-vin02a4:116_13": "Parapuggalapaṭisaññuttā nāma methunadhammakāyasaṃsaggapahāradānādīsu vuttāpatti,",
  "atk-vin02a4:116_14": "“sikharaṇīsī”ti saccaṃ bhaṇanto garukaṃ āpajjati,",
  "atk-vin02a4:116_15": "“sampajānamusāvāde pācittiya”nti musā bhaṇanto lahukaṃ.",
  "atk-vin02a4:116_16": "Abhūtārocane musā bhaṇanto garukaṃ.",
  "atk-vin02a4:116_17": "Bhūtārocane saccaṃ bhaṇanto lahukaṃ.",
  "atk-vin02a4:117_0": "“Saṅghakammaṃ vaggaṃ karissāmī”ti antosīmāya ekamante nisīdanto bhūmigato āpajjati nāma.",
  "atk-vin02a4:117_1": "Sace pana aṅgulimattampi ākāse tiṭṭheyya,",
  "atk-vin02a4:117_2": "na āpajjeyya,",
  "atk-vin02a4:117_3": "tena vuttaṃ “no vehāsagato”ti.",
  "atk-vin02a4:117_4": "Vehāsakuṭiyā āhaccapādakaṃ mañcaṃ vā pīṭhaṃ vā abhinisīdanto vehāsagato āpajjati nāma.",
  "atk-vin02a4:117_5": "Sace pana taṃ bhūmiyaṃ paññāpetvā nipajjeyya na āpajjeyya,",
  "atk-vin02a4:117_6": "tena vuttaṃ –",
  "atk-vin02a4:117_7": "“no bhūmigato”ti.",
  "atk-vin02a4:117_8": "Gamiyo gamiyavattaṃ apūretvā gacchanto nikkhamanto āpajjati nāma,",
  "atk-vin02a4:117_9": "no pavisanto.",
  "atk-vin02a4:117_10": "Āgantuko āgantukavattaṃ apūretvā sachattupāhano pavisanto pavisanto āpajjati nāma,",
  "atk-vin02a4:117_11": "no nikkhamanto.",
  "atk-vin02a4:118_0": "Ādiyanto āpajjati nāma bhikkhunī atigambhīraṃ udakasuddhikaṃ ādiyamānā;",
  "atk-vin02a4:118_1": "dubbaṇṇakaraṇaṃ anādiyitvā cīvaraṃ paribhuñjanto pana anādiyanto āpajjati nāma.",
  "atk-vin02a4:118_2": "Mūgabbatādīni titthiyavattāni samādiyanto samādiyanto āpajjati nāma.",
  "atk-vin02a4:118_3": "Pārivāsikādayo pana tajjanīyādikammakatā vā attano vattaṃ asamādiyantā āpajjanti,",
  "atk-vin02a4:118_4": "te sandhāya vuttaṃ “atthāpatti na samādiyanto āpajjatī”ti.",
  "atk-vin02a4:118_5": "Aññātikāya bhikkhuniyā cīvaraṃ sibbanto vejjakammabhaṇḍāgārikakammacittakammādīni vā karonto karonto āpajjati nāma.",
  "atk-vin02a4:118_6": "Upajjhāyavattādīni akaronto akaronto āpajjati nāma.",
  "atk-vin02a4:118_7": "Aññātikāya bhikkhuniyā cīvaraṃ dadamāno dento āpajjati nāma.",
  "atk-vin02a4:118_8": "Saddhivihārikaantevāsikānaṃ cīvarādīni adento adento āpajjati nāma.",
  "atk-vin02a4:118_9": "Aññātikāya bhikkhuniyā cīvaraṃ gaṇhanto paṭiggaṇhanto āpajjati nāma.",
  "atk-vin02a4:118_10": "“Na bhikkhave ovādo na gahetabbo”ti vacanato ovādaṃ agaṇhanto na paṭiggaṇhanto āpajjati nāma.",
  "atk-vin02a4:119_0": "Nissaggiyavatthuṃ anissajjitvā paribhuñjanto paribhogena āpajjati nāma.",
  "atk-vin02a4:119_1": "Pañcāhikaṃ saṅghāṭicāraṃ atikkāmayamānā aparibhogena āpajjati nāma.",
  "atk-vin02a4:119_2": "Sahagāraseyyaṃ rattiṃ āpajjati nāma, no divā,",
  "atk-vin02a4:119_3": "dvāraṃ asaṃvaritvā paṭisallīyanto divā āpajjati,",
  "atk-vin02a4:119_4": "no rattiṃ.",
  "atk-vin02a4:119_5": "Ekarattachārattasattāhadasāhamāsātikkamesu vuttaāpattiṃ āpajjanto aruṇugge āpajjati nāma,",
  "atk-vin02a4:119_6": "pavāretvā bhuñjanto na aruṇugge āpajjati nāma.",
  "atk-vin02a4:120_0": "Bhūtagāmañceva aṅgajātañca chindanto chindanto āpajjati nāma,",
  "atk-vin02a4:120_1": "kese vā nakhe vā na chindanto na chindanto āpajjati nāma.",
  "atk-vin02a4:120_2": "Āpattiṃ chādento chādento āpajjati nāma,",
  "atk-vin02a4:120_3": "“tiṇena vā paṇṇena vā paṭicchādetvā āgantabbaṃ,",
  "atk-vin02a4:120_4": "natveva naggena āgantabbaṃ,",
  "atk-vin02a4:120_5": "yo āgaccheyya āpatti dukkaṭassā”ti imaṃ pana āpattiṃ na chādento āpajjati nāma.",
  "atk-vin02a4:120_6": "Kusacīrādīni dhārento dhārento āpajjati nāma,",
  "atk-vin02a4:120_7": "“ayaṃ te bhikkhu patto yāva bhedanāya dhāretabbo”ti imaṃ āpattiṃ na dhārento āpajjati nāma.",
  "atk-vin02a4:121_0": "“Attanā vā attānaṃ nānāsaṃvāsakaṃ karotī”ti ekasīmāyaṃ dvīsu saṅghesu nisinnesu ekasmiṃ pakkhe nisīditvā",
  "atk-vin02a4:121_1": "parapakkhassa laddhiṃ gaṇhanto yasmiṃ pakkhe nisinno tesaṃ attanāva attānaṃ nānāsaṃvāsakaṃ karoti nāma.",
  "atk-vin02a4:121_2": "Yesaṃ santike nisinno tesaṃ gaṇapūrako hutvā kammaṃ kopeti,",
  "atk-vin02a4:121_3": "itaresaṃ hatthapāsaṃ anāgatattā.",
  "atk-vin02a4:121_4": "Samānasaṃvāsakepi eseva nayo.",
  "atk-vin02a4:121_5": "Yesañhi so laddhiṃ roceti,",
  "atk-vin02a4:121_6": "tesaṃ samānasaṃvāsako hoti,",
  "atk-vin02a4:121_7": "itaresaṃ nānāsaṃvāsako.",
  "atk-vin02a4:121_8": "Satta āpattiyo satta āpattikkhandhāti āpajjitabbato āpattiyo,",
  "atk-vin02a4:121_9": "rāsaṭṭhena khandhāti evaṃ dveyeva nāmāni hontīti nāmavasena dukaṃ dassitaṃ.",
  "atk-vin02a4:121_10": "Kammena vā salākaggāhena vāti ettha uddeso ceva kammañca ekaṃ,",
  "atk-vin02a4:121_11": "vohāro ceva anussāvanā ca salākaggāho ca ekaṃ,",
  "atk-vin02a4:121_12": "vohārānussāvanasalākaggāhā pubbabhāgā,",
  "atk-vin02a4:121_13": "kammañceva uddeso ca pamāṇaṃ.",
  "atk-vin02a4:122_0": "Addhānahīno nāma ūnavīsativasso.",
  "atk-vin02a4:122_1": "Aṅgahīno nāma hatthacchinnādibhedo.",
  "atk-vin02a4:122_2": "Vatthuvipanno nāma paṇḍako tiracchānagato ubhatobyañjanako ca.",
  "atk-vin02a4:122_3": "Avasesā theyyasaṃvāsakādayo aṭṭha abhabbapuggalā karaṇadukkaṭakā nāma.",
  "atk-vin02a4:122_4": "Dukkaṭakiriyā dukkaṭakammā,",
  "atk-vin02a4:122_5": "imasmiṃyeva attabhāve katena attano kammena abhabbaṭṭhānaṃ pattāti attho.",
  "atk-vin02a4:122_6": "Aparipūro nāma aparipuṇṇapattacīvaro.",
  "atk-vin02a4:122_7": "No ca yācati nāma upasampadaṃ na yācati.",
  "atk-vin02a4:122_8": "Alajjissa ca bālassa cāti alajjī sacepi tepiṭako hoti,",
  "atk-vin02a4:122_9": "bālo ca sacepi saṭṭhivasso hoti,",
  "atk-vin02a4:122_10": "ubhopi nissāya na vatthabbaṃ.",
  "atk-vin02a4:122_11": "Bālassa ca lajjissa cāti ettha bālassa “tvaṃ nissayaṃ gaṇhā”ti āṇāyapi nissayo dātabbo,",
  "atk-vin02a4:122_12": "lajjissa pana yācantasseva.",
  "atk-vin02a4:122_13": "Sātisāranti sadosaṃ;",
  "atk-vin02a4:122_14": "yaṃ ajjhācaranto āpattiṃ āpajjati.",
  "atk-vin02a4:123_0": "Kāyena paṭikkosanā nāma hatthavikārādīhi paṭikkosanā.",
  "atk-vin02a4:123_1": "Kāyena paṭijānātīti hatthavikārādīhi paṭijānāti.",
  "atk-vin02a4:123_2": "Upaghātikā nāma upaghātā.",
  "atk-vin02a4:123_3": "Sikkhūpaghātikā nāma sikkhūpaghāto.",
  "atk-vin02a4:123_4": "Bhogūpaghātikā nāma paribhogūpaghāto,",
  "atk-vin02a4:123_5": "tattha tisso sikkhā asikkhato sikkhūpaghātikāti veditabbā.",
  "atk-vin02a4:123_6": "Saṅghikaṃ vā puggalikaṃ vā dupparibhogaṃ bhuñjato bhogūpaghātikāti veditabbā.",
  "atk-vin02a4:123_7": "Dve venayikāti dve atthā vinayasiddhā.",
  "atk-vin02a4:123_8": "Paññattaṃ nāma sakale vinayapiṭake kappiyākappiyavasena paññattaṃ.",
  "atk-vin02a4:123_9": "Paññattānulomaṃ nāma catūsu mahāpadesesu daṭṭhabbaṃ.",
  "atk-vin02a4:123_10": "Setughātoti paccayaghāto;",
  "atk-vin02a4:123_11": "yena cittena akappiyaṃ kareyya,",
  "atk-vin02a4:123_12": "tassa cittassāpi anuppādananti attho.",
  "atk-vin02a4:123_13": "Mattakāritāti mattāya pamāṇena karaṇaṃ;",
  "atk-vin02a4:123_14": "pamāṇe ṭhānanti attho.",
  "atk-vin02a4:123_15": "Kāyena āpajjatīti kāyadvārikaṃ kāyena āpajjati;",
  "atk-vin02a4:123_16": "vacīdvārikaṃ vācāya.",
  "atk-vin02a4:123_17": "Kāyena vuṭṭhātīti tiṇavatthārakasamathe vināpi desanāya kāyeneva vuṭṭhāti;",
  "atk-vin02a4:123_18": "desetvā vuṭṭhahanto pana vācāya vuṭṭhāti.",
  "atk-vin02a4:123_19": "Abbhantaraparibhogo nāma ajjhoharaṇaparibhogo.",
  "atk-vin02a4:123_20": "Bāhiraparibhogo nāma sīsamakkhanādi.",
  "atk-vin02a4:124_0": "Anāgataṃ bhāraṃ vahatīti atherova samāno therehi vahitabbaṃ bījanagāhadhammajjhesanādibhāraṃ vahati;",
  "atk-vin02a4:124_1": "taṃ nittharituṃ vīriyaṃ ārabhati.",
  "atk-vin02a4:124_2": "Āgataṃ bhāraṃ na vahatīti thero therakiccaṃ na karoti,",
  "atk-vin02a4:124_3": "“anujānāmi bhikkhave therena bhikkhunā sāmaṃ vā dhammaṃ bhāsituṃ,",
  "atk-vin02a4:124_4": "paraṃ vā ajjhesituṃ,",
  "atk-vin02a4:124_5": "anujānāmi bhikkhave therādheyyaṃ pātimokkha”nti evamādi sabbaṃ parihāpetīti attho.",
  "atk-vin02a4:124_6": "Na kukkuccāyitabbaṃ kukkuccāyatīti na kukkuccāyitabbaṃ kukkuccāyitvā karoti.",
  "atk-vin02a4:124_7": "Kukkuccāyitabbaṃ na kukkuccāyatīti kukkuccāyitabbaṃ na kukkuccāyitvā karoti.",
  "atk-vin02a4:124_8": "Etesaṃ dvinnaṃ divā ca ratto ca āsavā vaḍḍhantīti attho.",
  "atk-vin02a4:124_9": "Anantaradukepi vuttapaṭipakkhavasena attho veditabbo.",
  "atk-vin02a4:124_10": "Sesaṃ tattha tattha vuttanayattā uttānamevāti.",
  "atk-vin02a4:125_0": "Dukavāravaṇṇanā niṭṭhitā.",
  "atk-vin02a4:126_0": "Tikavāravaṇṇanā",
  "atk-vin02a4:127_0": "323.",
  "atk-vin02a4:127_1": "Tikesu atthāpatti tiṭṭhante bhagavati āpajjatīti atthi āpatti,",
  "atk-vin02a4:127_2": "yaṃ tiṭṭhante bhagavati āpajjatīti attho.",
  "atk-vin02a4:127_3": "Eseva nayo sabbattha.",
  "atk-vin02a4:127_4": "Tattha lohituppādāpattiṃ tiṭṭhante āpajjati.",
  "atk-vin02a4:127_5": "“Etarahi kho panānanda,",
  "atk-vin02a4:127_6": "bhikkhū aññamaññaṃ āvusovādena samudācaranti,",
  "atk-vin02a4:127_7": "na vo mamaccayena evaṃ samudācaritabbaṃ, navakena, ānanda,",
  "atk-vin02a4:127_8": "bhikkhunā thero bhikkhū ‘bhante’ti vā ‘āyasmā’ti vā samudācaritabbo”ti vacanato theraṃ āvusovādena samudācaraṇapaccayā",
  "atk-vin02a4:127_9": "āpattiṃ parinibbute bhagavati āpajjati,",
  "atk-vin02a4:127_10": "no tiṭṭhante.",
  "atk-vin02a4:127_11": "Imā dve āpattiyo ṭhapetvā avasesā dharantepi bhagavati āpajjati,",
  "atk-vin02a4:127_12": "parinibbutepi.",
  "atk-vin02a4:128_0": "Pavāretvā anatirittaṃ bhuñjanto āpattiṃ kāle āpajjati no vikāle.",
  "atk-vin02a4:128_1": "Vikālabhojanāpattiṃ pana vikāle āpajjati no kāle.",
  "atk-vin02a4:128_2": "Avasesā kāle ceva āpajjati vikāle ca.",
  "atk-vin02a4:128_3": "Sahagāraseyyaṃ rattiṃ āpajjati,",
  "atk-vin02a4:128_4": "dvāraṃ asaṃvaritvā paṭisallīyanaṃ divā.",
  "atk-vin02a4:128_5": "Sesā rattiñceva divā ca.",
  "atk-vin02a4:128_6": "“Dasavassomhi atirekadasavassomhī”ti bālo abyatto parisaṃ upaṭṭhāpento dasavasso āpajjati no ūnadasavasso.",
  "atk-vin02a4:128_7": "“Ahaṃ paṇḍito byatto”ti navo vā majjhimo vā parisaṃ upaṭṭhāpento ūnadasavasso āpajjati no dasavasso.",
  "atk-vin02a4:128_8": "Sesā dasavasso ceva āpajjati ūnadasavasso ca.",
  "atk-vin02a4:128_9": "“Pañcavassomhī”ti bālo abyatto anissāya vasanto pañcavasso āpajjati.",
  "atk-vin02a4:128_10": "“Ahaṃ paṇḍito byatto”ti navako anissāya vasanto ūnapañcavasso āpajjati.",
  "atk-vin02a4:128_11": "Sesaṃ pañcavasso ceva āpajjati ūnapañcavasso ca.",
  "atk-vin02a4:128_12": "Anupasampannaṃ padasodhammaṃ vācento,",
  "atk-vin02a4:128_13": "mātugāmassa dhammaṃ desento evarūpaṃ āpattiṃ kusalacitto āpajjati, pārājika-",
  "atk-vin02a4:128_14": "sukkavissaṭṭhi-",
  "atk-vin02a4:128_15": "kāyasaṃsagga-",
  "atk-vin02a4:128_16": "duṭṭhulla-",
  "atk-vin02a4:128_17": "attakāmapāricariya-",
  "atk-vin02a4:128_18": "duṭṭhadosa-",
  "atk-vin02a4:128_19": "saṅghabhedapahāradāna-",
  "atk-vin02a4:128_20": "talasattikādibhedaṃ akusalacitto āpajjati,",
  "atk-vin02a4:128_21": "asañcicca sahagāraseyyādiṃ abyākatacitto āpajjati,",
  "atk-vin02a4:128_22": "yaṃ arahāva āpajjati,",
  "atk-vin02a4:128_23": "sabbaṃ abyākatacittova āpajjati,",
  "atk-vin02a4:128_24": "methunadhammādibhedamāpattiṃ sukhavedanāsamaṅgī āpajjati,",
  "atk-vin02a4:128_25": "duṭṭhadosādibhedaṃ dukkhavedanāsamaṅgī,",
  "atk-vin02a4:128_26": "yaṃ sukhavedanāsamaṅgī āpajjati,",
  "atk-vin02a4:128_27": "taṃyeva majjhatto hutvā āpajjanto adukkhamasukhavedanāsamaṅgī āpajjati.",
  "atk-vin02a4:129_0": "Tayo paṭikkhepāti buddhassa bhagavato tayo paṭikkhepā.",
  "atk-vin02a4:129_1": "Catūsu paccayesu mahicchatā asantuṭṭhitā kilesasallekhanapaṭipattiyā agopāyanā,",
  "atk-vin02a4:129_2": "ime hi tayo dhammā buddhena bhagavatā paṭikkhittā.",
  "atk-vin02a4:129_3": "Appicchatādayo pana tayo buddhena bhagavatā anuññātā,",
  "atk-vin02a4:129_4": "tena vuttaṃ “tayo anuññātā”ti.",
  "atk-vin02a4:130_0": "“Dasavassomhī”ti parisaṃ upaṭṭhāpento “pañcavassomhī”ti nissayaṃ agaṇhanto bālo āpajjati no paṇḍito,",
  "atk-vin02a4:130_1": "ūnadasavasso “byattomhī”ti bahussutattā parisaṃ upaṭṭhāpento ūnapañcavasso ca nissayaṃ agaṇhanto paṇḍito āpajjati no bālo;",
  "atk-vin02a4:130_2": "avasesaṃ paṇḍito ceva āpajjati bālo ca.",
  "atk-vin02a4:130_3": "Vassaṃ anupagacchanto kāḷe āpajjati no juṇhe;",
  "atk-vin02a4:130_4": "mahāpavāraṇāya appavārento juṇhe āpajjati no kāḷe;",
  "atk-vin02a4:130_5": "avasesaṃ kāḷe ceva āpajjati juṇhe ca.",
  "atk-vin02a4:130_6": "Vassūpagamanaṃ kāḷe kappati no juṇhe;",
  "atk-vin02a4:130_7": "mahāpavāraṇāya pavāraṇā juṇhe kappati no kāḷe;",
  "atk-vin02a4:130_8": "sesaṃ anuññātakaṃ kāḷe ceva kappati juṇhe ca.",
  "atk-vin02a4:131_0": "Kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati.",
  "atk-vin02a4:131_1": "Kurundiyaṃ pana “kattikapuṇṇamadivase apaccuddharitvā hemante āpajjatī”ti vuttaṃ,",
  "atk-vin02a4:131_2": "tampi suvuttaṃ.",
  "atk-vin02a4:131_3": "“Cātumāsaṃ adhiṭṭhātuṃ tato paraṃ vikappetu”nti hi vuttaṃ.",
  "atk-vin02a4:131_4": "Atirekamāse sese gimhāne pariyesanto atirekaḍḍhamāse sese katvā nivāsento ca gimhe āpajjati nāma.",
  "atk-vin02a4:131_5": "Satiyā vassikasāṭikāya naggo kāyaṃ ovassāpento vasse āpajjati nāma.",
  "atk-vin02a4:131_6": "Pārisuddhiuposathaṃ vā adhiṭṭhānuposathaṃ vā karonto saṅgho āpajjati.",
  "atk-vin02a4:131_7": "Suttuddesañca adhiṭṭhānuposathañca karonto gaṇo āpajjati.",
  "atk-vin02a4:131_8": "Ekako suttuddesaṃ pārisuddhiuposathañca karonto puggalo āpajjati.",
  "atk-vin02a4:131_9": "Pavāraṇāyapi eseva nayo.",
  "atk-vin02a4:132_0": "Saṅghuposatho ca saṅghapavāraṇā ca saṅghasseva kappati.",
  "atk-vin02a4:132_1": "Gaṇuposatho ca gaṇapavāraṇā ca gaṇasseva kappati.",
  "atk-vin02a4:132_2": "Adhiṭṭhānuposatho ca adhiṭṭhānapavāraṇā ca puggalasseva kappati.",
  "atk-vin02a4:132_3": "“Pārājikaṃ āpannomhī”tiādīni bhaṇanto vatthuṃ chādeti na āpattiṃ,",
  "atk-vin02a4:132_4": "“methunaṃ dhammaṃ paṭisevi”ntiādīni bhaṇanto āpattiṃ chādeti no vatthuṃ,",
  "atk-vin02a4:132_5": "yo neva vatthuṃ na āpattiṃ āroceti,",
  "atk-vin02a4:132_6": "ayaṃ vatthuñceva chādeti āpattiñca.",
  "atk-vin02a4:133_0": "Paṭicchādetīti paṭicchādi.",
  "atk-vin02a4:133_1": "Jantāgharameva paṭicchādi jantāgharapaṭicchādi.",
  "atk-vin02a4:133_2": "Itarāsupi eseva nayo.",
  "atk-vin02a4:133_3": "Dvāraṃ pidahitvā antojantāghare ṭhitena parikammaṃ kātuṃ vaṭṭati.",
  "atk-vin02a4:133_4": "Udake otiṇṇenāpi etadeva vaṭṭati.",
  "atk-vin02a4:133_5": "Ubhayattha khādituṃ bhuñjituṃ vā na vaṭṭati.",
  "atk-vin02a4:133_6": "Vatthapaṭicchādi sabbakappiyatāya paṭicchannena sabbaṃ kātuṃ vaṭṭati.",
  "atk-vin02a4:133_7": "Vahantīti yanti niyyanti;",
  "atk-vin02a4:133_8": "nindaṃ vā paṭikkosaṃ vā na labhanti.",
  "atk-vin02a4:133_9": "Candamaṇḍalaṃ abbhāmahikādhūmarajarāhuvimuttaṃ vivaṭaṃyeva virocati,",
  "atk-vin02a4:133_10": "na tesu aññatarena paṭicchannaṃ.",
  "atk-vin02a4:133_11": "Tathā sūriyamaṇḍalaṃ,",
  "atk-vin02a4:133_12": "dhammavinayopi vivaritvā vibhajitvā desiyamānova virocati no paṭicchanno.",
  "atk-vin02a4:134_0": "Aññena bhesajjena karaṇīyena aññaṃ viññāpento gilāno āpajjati,",
  "atk-vin02a4:134_1": "na bhesajjena karaṇīyena bhesajjaṃ viññāpento agilāno āpajjati,",
  "atk-vin02a4:134_2": "avasesaṃ āpattiṃ gilāno ceva āpajjati agilāno ca.",
  "atk-vin02a4:135_0": "Anto āpajjati no bahīti anupakhajja seyyaṃ kappento anto āpajjati no bahi,",
  "atk-vin02a4:135_1": "bahi āpajjati no antoti saṅghikaṃ mañcādiṃ ajjhokāse santharitvā pakkamanto bahi āpajjati no anto,",
  "atk-vin02a4:135_2": "avasesaṃ pana anto ceva āpajjati bahi ca.",
  "atk-vin02a4:135_3": "Antosīmāyāti āgantuko āgantukavattaṃ adassetvā sachattupāhano vihāraṃ pavisanto upacārasīmaṃ okkantamattova āpajjati.",
  "atk-vin02a4:135_4": "Bahisīmāyāti gamiko dārubhaṇḍapaṭisāmanādigamikavattaṃ apūretvā pakkamanto upacārasīmaṃ atikkantamattova āpajjati.",
  "atk-vin02a4:135_5": "Avasesaṃ antosīmāya ceva āpajjati bahisīmāya ca.",
  "atk-vin02a4:135_6": "Sati vuḍḍhatare anajjhiṭṭho dhammaṃ bhāsanto saṅghamajjhe āpajjati nāma.",
  "atk-vin02a4:135_7": "Gaṇamajjhepi puggalasantikepi eseva nayo.",
  "atk-vin02a4:135_8": "Kāyena vuṭṭhātīti tiṇavatthārakasamathena vuṭṭhāti.",
  "atk-vin02a4:135_9": "Kāyaṃ acāletvā vācāya desentassa vācāya vuṭṭhāti.",
  "atk-vin02a4:135_10": "Vacīsampayuttaṃ kāyakiriyaṃ katvā desentassa kāyena vācāya vuṭṭhāti nāma.",
  "atk-vin02a4:135_11": "Saṅghamajjhe desanāgāminīpi vuṭṭhānagāminīpi vuṭṭhāti.",
  "atk-vin02a4:135_12": "Gaṇapuggalamajjhe pana desanāgāminīyeva vuṭṭhāti.",
  "atk-vin02a4:136_0": "Āgāḷhāya ceteyyāti āgāḷhāya daḷhabhāvāya ceteyya;",
  "atk-vin02a4:136_1": "tajjanīyakammādikatassa vattaṃ na pūrayato icchamāno saṅgho ukkhepanīyakammaṃ kareyyāti attho.",
  "atk-vin02a4:136_2": "Alajjī ca hoti bālo ca apakatatto cāti ettha bālo “ayaṃ dhammādhammaṃ na jānāti” apakatatto vā “āpattānāpattiṃ",
  "atk-vin02a4:136_3": "na jānātī”ti na ettāvatā kammaṃ kātabbaṃ;",
  "atk-vin02a4:136_4": "bālabhāvamūlakaṃ pana apakatattabhāvamūlakañca āpattiṃ āpannassa kammaṃ kātabbanti attho.",
  "atk-vin02a4:136_5": "Adhisīle sīlavipanno nāma dve āpattikkhandhe āpanno;",
  "atk-vin02a4:136_6": "ācāravipanno nāma pañca āpattikkhandhe āpanno;",
  "atk-vin02a4:136_7": "diṭṭhivipanno nāma antaggāhikāya diṭṭhiyā samannāgato.",
  "atk-vin02a4:136_8": "Tesaṃ āpattiṃ apassantānaṃ appaṭikarontānaṃ diṭṭhiñca anissajjantānaṃyeva kammaṃ kātabbaṃ.",
  "atk-vin02a4:137_0": "Kāyiko davo nāma pāsakādīhi jūtakīḷanādibhedo anācāro;",
  "atk-vin02a4:137_1": "vācasiko davo nāma mukhālambarakaraṇādibhedo anācāro;",
  "atk-vin02a4:137_2": "kāyikavācasiko nāma naccanagāyanādibhedo dvīhipi dvārehi anācāro.",
  "atk-vin02a4:137_3": "Kāyiko anācāro nāma kāyadvāre paññattasikkhāpadavītikkamo;",
  "atk-vin02a4:137_4": "vācasiko anācāro nāma vacīdvāre paññattasikkhāpadavītikkamo;",
  "atk-vin02a4:137_5": "kāyikavācasiko nāma dvāradvayepi paññattasikkhāpadavītikkamo.",
  "atk-vin02a4:137_6": "Kāyikena upaghātikenāti kāyadvāre paññattassa sikkhāpadassa asikkhanena,",
  "atk-vin02a4:137_7": "yo hi taṃ na sikkhati,",
  "atk-vin02a4:137_8": "so naṃ upaghāteti,",
  "atk-vin02a4:137_9": "tasmā tassa taṃ asikkhanaṃ “kāyikaṃ upaghātika”nti vuccati.",
  "atk-vin02a4:137_10": "Sesapadadvayepi eseva nayo.",
  "atk-vin02a4:137_11": "Kāyikena micchājīvenāti jaṅghapesanikādinā vā gaṇḍaphālanādinā vā vejjakammena;",
  "atk-vin02a4:137_12": "vācasikenāti sāsanauggahaṇaārocanādinā;",
  "atk-vin02a4:137_13": "tatiyapadaṃ ubhayasampayogavasena vuttaṃ.",
  "atk-vin02a4:138_0": "Alaṃ bhikkhu mā bhaṇḍananti alaṃ bhikkhu mā bhaṇḍanaṃ kari,",
  "atk-vin02a4:138_1": "mā kalahaṃ,",
  "atk-vin02a4:138_2": "mā vivādaṃ karīti attho.",
  "atk-vin02a4:138_3": "Na voharitabbanti na kiñci vattabbaṃ;",
  "atk-vin02a4:138_4": "vadatopi hi tādisassa vacanaṃ na sotabbaṃ maññanti.",
  "atk-vin02a4:138_5": "Na kismiñci paccekaṭṭhāneti kismiñci bījanaggāhādike ekasmimpi jeṭṭhakaṭṭhāne na ṭhapetabboti attho.",
  "atk-vin02a4:138_6": "Okāsakammaṃ kārentassāti “karotu āyasmā okāsaṃ,",
  "atk-vin02a4:138_7": "ahaṃ taṃ vattukāmo”ti evaṃ okāsaṃ kārentassa.",
  "atk-vin02a4:138_8": "Nālaṃ okāsakammaṃ kātunti “kiṃ tvaṃ karissasī”ti okāso na kātabbo.",
  "atk-vin02a4:138_9": "Savacanīyaṃ nādātabbanti vacanaṃ na ādātabbaṃ,",
  "atk-vin02a4:138_10": "vacanampi na sotabbaṃ;",
  "atk-vin02a4:138_11": "yattha gahetvā gantukāmo hoti,",
  "atk-vin02a4:138_12": "na tattha gantabbanti attho.",
  "atk-vin02a4:139_0": "Tīhaṅgehi samannāgatassa bhikkhuno vinayoti yaṃ so jānāti,",
  "atk-vin02a4:139_1": "so tassa vinayo nāma hoti;",
  "atk-vin02a4:139_2": "so na pucchitabboti attho.",
  "atk-vin02a4:139_3": "Anuyogo na dātabboti “idaṃ kappatī”ti pucchantassa pucchāya okāso na dātabbo,",
  "atk-vin02a4:139_4": "“aññaṃ pucchā”ti vattabbo.",
  "atk-vin02a4:139_5": "Iti so neva pucchitabbo nāssa pucchā sotabbāti attho.",
  "atk-vin02a4:139_6": "Vinayo na sākacchātabboti vinayapañho na sākacchitabbo,",
  "atk-vin02a4:139_7": "kappiyākappiyakathā na saṃsandetabbā.",
  "atk-vin02a4:140_0": "Idamappahāyāti etaṃ brahmacāripaṭiññātādikaṃ laddhiṃ avijahitvā.",
  "atk-vin02a4:140_1": "Suddhaṃ brahmacārinti khīṇāsavaṃ bhikkhuṃ.",
  "atk-vin02a4:140_2": "“Pātabyataṃ āpajjatī”ti pātabyabhāvaṃ paṭisevanaṃ āpajjati.",
  "atk-vin02a4:140_3": "“Idamappahāyā”ti vacanato pana taṃ brahmacāripaṭiññātaṃ pahāya khīṇāsavaṃ “musā mayā bhaṇitaṃ,",
  "atk-vin02a4:140_4": "khamatha me”ti khamāpetvā “natthi kāmesu doso”ti laddhiṃ vijahitvā gativisodhanaṃ kareyya.",
  "atk-vin02a4:140_5": "Akusalamūlānīti akusalāni ceva mūlāni ca,",
  "atk-vin02a4:140_6": "akusalānaṃ vā mūlāni akusalamūlāni.",
  "atk-vin02a4:140_7": "Kusalamūlesupi eseva nayo.",
  "atk-vin02a4:140_8": "Duṭṭhu caritāni virūpāni vā caritāni duccaritāni.",
  "atk-vin02a4:140_9": "Suṭṭhu caritāni sundarāni vā caritāni sucaritāni.",
  "atk-vin02a4:140_10": "Kāyena karaṇabhūtena kataṃ duccaritaṃ kāyaduccaritaṃ.",
  "atk-vin02a4:140_11": "Esa nayo sabbattha.",
  "atk-vin02a4:140_12": "Sesaṃ tattha tattha vuttanayattā uttānamevāti.",
  "atk-vin02a4:141_0": "Tikavāravaṇṇanā niṭṭhitā.",
  "atk-vin02a4:142_0": "Catukkavāravaṇṇanā",
  "atk-vin02a4:143_0": "324.",
  "atk-vin02a4:143_1": "Catukkesu sakavācāya āpajjati paravācāya vuṭṭhātīti vacīdvārikaṃ padasodhammādibhedaṃ āpattiṃ āpajjitvā",
  "atk-vin02a4:143_2": "tiṇavatthārakasamathaṭṭhānaṃ gato parassa kammavācāya vuṭṭhāti.",
  "atk-vin02a4:143_3": "Paravācāya āpajjati sakavācāya vuṭṭhātīti pāpikāya diṭṭhiyā appaṭinissagge parassa kammavācāya āpajjati,",
  "atk-vin02a4:143_4": "puggalassa santike desento sakavācāya vuṭṭhāti.",
  "atk-vin02a4:143_5": "Sakavācāya āpajjati sakavācāya vuṭṭhātīti vacīdvārikaṃ padasodhammādibhedaṃ āpattiṃ sakavācāya āpajjati,",
  "atk-vin02a4:143_6": "desetvā vuṭṭhahantopi sakavācāya vuṭṭhāti.",
  "atk-vin02a4:143_7": "Paravācāya āpajjati paravācāya vuṭṭhātīti yāvatatiyakaṃ saṅghādisesaṃ parassa kammavācāya āpajjati,",
  "atk-vin02a4:143_8": "vuṭṭhahantopi parassa parivāsakammavācādīhi vuṭṭhāti.",
  "atk-vin02a4:143_9": "Tato paresu kāyadvārikaṃ kāyena āpajjati,",
  "atk-vin02a4:143_10": "desento vācāya vuṭṭhāti.",
  "atk-vin02a4:143_11": "Vacīdvārikaṃ vācāya āpajjati,",
  "atk-vin02a4:143_12": "tiṇavatthārake kāyena vuṭṭhāti.",
  "atk-vin02a4:143_13": "Kāyadvārikaṃ kāyenaāpajjati,",
  "atk-vin02a4:143_14": "tameva tiṇavatthārake kāyena vuṭṭhāti.",
  "atk-vin02a4:143_15": "Vacīdvārikaṃ vācāya āpajjati,",
  "atk-vin02a4:143_16": "tameva desento vācāya vuṭṭhāti.",
  "atk-vin02a4:143_17": "Saṅghikamañcassa attano paccattharaṇena anattharato kāyasamphusane lomagaṇanāya āpajjitabbāpattiṃ sahagāraseyyāpattiñca pasutto āpajjati,",
  "atk-vin02a4:143_18": "pabujjhitvā pana āpannabhāvaṃ ñatvā desento paṭibuddho vuṭṭhāti.",
  "atk-vin02a4:143_19": "Jagganto āpajjitvā pana tiṇavatthārakasamathaṭṭhāne sayanto paṭibuddho āpajjati pasutto vuṭṭhāti nāma.",
  "atk-vin02a4:143_20": "Pacchimapadadvayampi vuttānusāreneva veditabbaṃ.",
  "atk-vin02a4:144_0": "Acittakāpattiṃ acittako āpajjati nāma.",
  "atk-vin02a4:144_1": "Pacchā desento sacittako vuṭṭhāti.",
  "atk-vin02a4:144_2": "Sacittakāpattiṃ sacittako āpajjati nāma.",
  "atk-vin02a4:144_3": "Tiṇavatthārakaṭṭhāne sayanto acittako vuṭṭhāti.",
  "atk-vin02a4:144_4": "Sesapadadvayampi vuttānusāreneva veditabbaṃ.",
  "atk-vin02a4:144_5": "Yo sabhāgaṃ āpattiṃ deseti,",
  "atk-vin02a4:144_6": "ayaṃ desanāpaccayā dukkaṭaṃ āpajjanto pācittiyādīsu aññataraṃ deseti,",
  "atk-vin02a4:144_7": "tañca desento dukkaṭaṃ āpajjati.",
  "atk-vin02a4:144_8": "Taṃ pana dukkaṭaṃ āpajjanto pācittiyādito vuṭṭhāti.",
  "atk-vin02a4:144_9": "Pācittiyādito ca vuṭṭhahanto taṃ āpajjati.",
  "atk-vin02a4:144_10": "Iti ekassa puggalassa ekameva payogaṃ sandhāya “āpattiṃ āpajjanto desetī”ti idaṃ catukkaṃ vuttanti veditabbaṃ.",
  "atk-vin02a4:145_0": "Kammacatukke pāpikāya diṭṭhiyā appaṭinissaggāpattiṃ kammena āpajjati,",
  "atk-vin02a4:145_1": "desento akammena vuṭṭhāti.",
  "atk-vin02a4:145_2": "Vissaṭṭhiādikaṃ akammena āpajjati,",
  "atk-vin02a4:145_3": "parivāsādinā kammena vuṭṭhāti.",
  "atk-vin02a4:145_4": "Samanubhāsanaṃ kammeneva āpajjati,",
  "atk-vin02a4:145_5": "kammena vuṭṭhāti.",
  "atk-vin02a4:145_6": "Sesaṃ akammena āpajjati,",
  "atk-vin02a4:145_7": "akammena vuṭṭhāti.",
  "atk-vin02a4:146_0": "Parikkhāracatukke paṭhamo sakaparikkhāro,",
  "atk-vin02a4:146_1": "dutiyo saṅghikova tatiyo cetiyasantako,",
  "atk-vin02a4:146_2": "catuttho gihiparikkhāro.",
  "atk-vin02a4:146_3": "Sace pana so pattacīvaranavakammabhesajjānaṃ atthāya āhaṭo hoti,",
  "atk-vin02a4:146_4": "avāpuraṇaṃ dātuṃ anto ṭhapāpetuñca vaṭṭati.",
  "atk-vin02a4:147_0": "Sammukhācatukke pāpikāya diṭṭhiyā appaṭinissaggāpattiṃ saṅghassa sammukhā āpajjati,",
  "atk-vin02a4:147_1": "vuṭṭhānakāle pana saṅghena kiccaṃ natthīti parammukhā vuṭṭhāti.",
  "atk-vin02a4:147_2": "Vissaṭṭhiādikaṃ parammukhā āpajjati,",
  "atk-vin02a4:147_3": "saṅghassa sammukhā vuṭṭhāti.",
  "atk-vin02a4:147_4": "Samanubhāsanaṃ saṅghassa sammukhā eva āpajjati,",
  "atk-vin02a4:147_5": "sammukhā vuṭṭhāti.",
  "atk-vin02a4:147_6": "Sesaṃ sampajānamusāvādādibhedaṃ parammukhāva āpajjati,",
  "atk-vin02a4:147_7": "parammukhāva vuṭṭhāti.",
  "atk-vin02a4:147_8": "Ajānantacatukkaṃ acittakacatukkasadisaṃ.",
  "atk-vin02a4:148_0": "Liṅgapātubhāvenāti sayitasseva bhikkhussa vā bhikkhuniyā vā liṅgaparivatte jāte sahagāraseyyāpatti hoti idameva taṃ paṭicca vuttaṃ.",
  "atk-vin02a4:148_1": "Ubhinnampi pana asādhāraṇāpatti liṅgapātubhāvena vuṭṭhāti.",
  "atk-vin02a4:148_2": "Sahapaṭilābhacatukke yassa bhikkhuno liṅgaṃ parivattati,",
  "atk-vin02a4:148_3": "so saha liṅgapaṭilābhena paṭhamaṃ uppannavasena seṭṭhabhāvena ca purimaṃ purisaliṅgaṃ jahati,",
  "atk-vin02a4:148_4": "pacchime itthiliṅge patiṭṭhāti,",
  "atk-vin02a4:148_5": "purisakuttapurisākārādivasena pavattā kāyavacīviññattiyo paṭippassambhanti,",
  "atk-vin02a4:148_6": "bhikkhūti vā purisoti vā evaṃ pavattā paṇṇattiyo nirujjhanti,",
  "atk-vin02a4:148_7": "yāni bhikkhunīhi asādhāraṇāni chacattālīsa sikkhāpadāni tehi anāpattiyeva hoti.",
  "atk-vin02a4:148_8": "Dutiyacatukke pana yassā bhikkhuniyā liṅgaṃ parivattati,",
  "atk-vin02a4:148_9": "sā pacchāsamuppattiyā vā hīnabhāvena vā pacchimanti saṅkhyaṃ gataṃ itthiliṅgaṃ jahati,",
  "atk-vin02a4:148_10": "vuttappakārena purimanti saṅkhyaṃ gate purisaliṅge patiṭṭhāti.",
  "atk-vin02a4:148_11": "Vuttaviparītā viññattiyo paṭippassambhanti,",
  "atk-vin02a4:148_12": "bhikkhunīti vā itthīti vā evaṃ pavattā paṇṇattiyopi nirujjhanti,",
  "atk-vin02a4:148_13": "yāni bhikkhūhi asādhāraṇāni sataṃ tiṃsañca sikkhāpadāni,",
  "atk-vin02a4:148_14": "tehi anāpattiyeva hoti.",
  "atk-vin02a4:149_0": "Cattāro sāmukkaṃsāti cattāro mahāpadesā,",
  "atk-vin02a4:149_1": "te hi bhagavatā anuppanne vatthumhi sayaṃ ukkaṃsitvā ukkhipitvā ṭhapitattā “sāmukkaṃsā”ti vuccanti.",
  "atk-vin02a4:149_2": "Paribhogāti ajjhoharaṇīyaparibhogā,",
  "atk-vin02a4:149_3": "udakaṃ pana akālikattā appaṭiggahitakaṃ vaṭṭati.",
  "atk-vin02a4:149_4": "Yāvakālikādīni appaṭiggahitakāni ajjhoharituṃ na vaṭṭanti.",
  "atk-vin02a4:149_5": "Cattāri mahāvikaṭāni kālodissattā yathāvutte kāle vaṭṭanti.",
  "atk-vin02a4:149_6": "Upāsako sīlavāti pañca vā dasa vā sīlāni gopayamāno.",
  "atk-vin02a4:150_0": "Āgantukādicatukke sachattupāhano sasīsaṃ pāruto vihāraṃ pavisanto tattha vicaranto ca āgantukova āpajjati,",
  "atk-vin02a4:150_1": "no āvāsiko.",
  "atk-vin02a4:150_2": "Āvāsikavattaṃ akaronto pana āvāsiko āpajjati,",
  "atk-vin02a4:150_3": "no āgantuko.",
  "atk-vin02a4:150_4": "Sesaṃ kāyavacīdvārikaṃ āpattiṃ ubhopi āpajjanti,",
  "atk-vin02a4:150_5": "asādhāraṇaṃ āpattiṃ neva āgantuko āpajjati,",
  "atk-vin02a4:150_6": "no āvāsiko.",
  "atk-vin02a4:150_7": "Gamiyacatukkepi gamiyavattaṃ apūretvā gacchanto gamiko āpajjati,",
  "atk-vin02a4:150_8": "no āvāsiko.",
  "atk-vin02a4:150_9": "Āvāsikavattaṃ akaronto pana āvāsiko āpajjati,",
  "atk-vin02a4:150_10": "no gamiko.",
  "atk-vin02a4:150_11": "Sesaṃ ubhopi āpajjanti,",
  "atk-vin02a4:150_12": "asādhāraṇaṃ ubhopi nāpajjanti.",
  "atk-vin02a4:150_13": "Vatthunānattatādicatukke catunnaṃ pārājikānaṃ aññamaññaṃ vatthunānattatāva hoti,naāpattinānattatā.",
  "atk-vin02a4:150_14": "Sabbāpi hi sā pārājikāpattiyeva.",
  "atk-vin02a4:150_15": "Saṅghādisesādīsupi eseva nayo.",
  "atk-vin02a4:150_16": "Bhikkhussa ca bhikkhuniyā ca aññamaññaṃ kāyasaṃsagge bhikkhussa saṅghādiseso bhikkhuniyā pārājikanti evaṃ āpattinānattatāva hoti,",
  "atk-vin02a4:150_17": "na vatthunānattatā,",
  "atk-vin02a4:150_18": "ubhinnampi hi kāyasaṃsaggova vatthu.",
  "atk-vin02a4:150_19": "Tathā “lasuṇakkhādane bhikkhuniyā pācittiyaṃ,",
  "atk-vin02a4:150_20": "bhikkhussa dukkaṭa”nti evamādināpettha nayena yojanā veditabbā.",
  "atk-vin02a4:150_21": "Catunnaṃ pārājikānaṃ terasahi saṅghādisesehi saddhiṃ vatthunānattatā ceva āpattinānattatā ca.",
  "atk-vin02a4:150_22": "Evaṃ saṅghādisesādīnaṃ aniyatādīhi.",
  "atk-vin02a4:150_23": "Ādito paṭṭhāya cattāri pārājikāni ekato āpajjantānaṃ bhikkhubhikkhunīnaṃ neva vatthunānattatā no āpattinānattatā.",
  "atk-vin02a4:150_24": "Visuṃ āpajjantesupi sesā sādhāraṇāpattiyo āpajjantesupi eseva nayo.",
  "atk-vin02a4:151_0": "Vatthusabhāgādicatukke bhikkhussa ca bhikkhuniyā ca kāyasaṃsagge vatthusabhāgatā,",
  "atk-vin02a4:151_1": "no āpattisabhāgatā,",
  "atk-vin02a4:151_2": "catūsu pārājikesu āpattisabhāgatā,",
  "atk-vin02a4:151_3": "no vatthusabhāgatā.",
  "atk-vin02a4:151_4": "Esa nayo saṅghādisesādīsu.",
  "atk-vin02a4:151_5": "Bhikkhussa ca bhikkhuniyā ca catūsu pārājikesu vatthusabhāgatā ceva āpattisabhāgatā ca.",
  "atk-vin02a4:151_6": "Esa nayo sabbāsu sādhāraṇāpattīsu.",
  "atk-vin02a4:151_7": "Asādhāraṇāpattiyaṃ neva vatthusabhāgatā no āpattisabhāgatā.",
  "atk-vin02a4:151_8": "Yo hi purimacatukke paṭhamo pañho,",
  "atk-vin02a4:151_9": "so idha dutiyo;",
  "atk-vin02a4:151_10": "yo ca tattha dutiyo,",
  "atk-vin02a4:151_11": "so idha paṭhamo.",
  "atk-vin02a4:151_12": "Tatiyacatutthesu nānākaraṇaṃ natthi.",
  "atk-vin02a4:152_0": "Upajjhāyacatukke saddhivihārikassa upajjhāyena kattabbavattassa akaraṇe āpattiṃ upajjhāyo āpajjati,",
  "atk-vin02a4:152_1": "no saddhivihāriko upajjhāyassa kattabbavattaṃ akaronto saddhivihāriko āpajjati,",
  "atk-vin02a4:152_2": "no upajjhāyo;",
  "atk-vin02a4:152_3": "sesaṃ ubhopi āpajjanti,",
  "atk-vin02a4:152_4": "asādhāraṇaṃ ubhopi nāpajjanti.",
  "atk-vin02a4:152_5": "Ācariyacatukkepi eseva nayo.",
  "atk-vin02a4:153_0": "Ādiyantacatukke pādaṃ vā atirekapādaṃ vā sahatthā ādiyanto garukaṃ āpajjati,",
  "atk-vin02a4:153_1": "ūnakapādaṃ gaṇhāhīti āṇattiyā aññaṃ payojento lahukaṃ āpajjati.",
  "atk-vin02a4:153_2": "Etena nayena sesapadattayaṃ veditabbaṃ.",
  "atk-vin02a4:154_0": "Abhivādanārahacatukke bhikkhunīnaṃ tāva bhattagge navamabhikkhunito paṭṭhāya upajjhāyāpi abhivādanārahā no paccuṭṭhānārahā.",
  "atk-vin02a4:154_1": "Avisesena ca vippakatabhojanassa bhikkhussa yo koci vuḍḍhataro.",
  "atk-vin02a4:154_2": "Saṭṭhivassassāpi pārivāsikassa samīpagato tadahupasampannopi paccuṭṭhānāraho no abhivādanāraho.",
  "atk-vin02a4:154_3": "Appaṭikkhittesu ṭhānesu vuḍḍho navakassa abhivādanāraho ceva paccuṭṭhānāraho ca.",
  "atk-vin02a4:154_4": "Navako pana vuḍḍhassa neva abhivādanāraho na paccuṭṭhānāraho.",
  "atk-vin02a4:154_5": "Āsanārahacatukkassa paṭhamapadaṃ purimacatukke dutiyapadena,",
  "atk-vin02a4:154_6": "dutiyapadañca paṭhamapadena atthato sadisaṃ.",
  "atk-vin02a4:155_0": "Kālacatukke pavāretvā bhuñjanto kāle āpajjati no vikāle,",
  "atk-vin02a4:155_1": "vikālabhojanāpattiṃ vikāle āpajjati no kāle,",
  "atk-vin02a4:155_2": "sesaṃ kāle ceva āpajjati vikāle ca,",
  "atk-vin02a4:155_3": "asādhāraṇaṃ neva kāle no vikāle.",
  "atk-vin02a4:155_4": "Paṭiggahitacatukke purebhattaṃ paṭiggahitāmisaṃ kāle kappati no vikāle.",
  "atk-vin02a4:155_5": "Pānakaṃ vikāle kappati,",
  "atk-vin02a4:155_6": "punadivasamhi no kāle.",
  "atk-vin02a4:155_7": "Sattāhakālikaṃ yāvajīvikaṃ kāle ceva kappati vikāle ca.",
  "atk-vin02a4:155_8": "Attano attano kālātītaṃ yāvakālikādittayaṃ akappiyamaṃsaṃ uggahitakamappaṭiggahitakañca neva kāle kappati no vikāle.",
  "atk-vin02a4:156_0": "Paccantimacatukke samudde sīmaṃ bandhanto paccantimesu janapadesu āpajjati,",
  "atk-vin02a4:156_1": "no majjhimesu;",
  "atk-vin02a4:156_2": "pañcavaggena gaṇena upasampādento guṇaṅguṇūpāhanaṃ dhuvanahānaṃ cammattharaṇāni ca majjhimesu janapadesu āpajjati no paccantimesu.",
  "atk-vin02a4:156_3": "Imāni cattāri “idha na kappantī”ti vadantopi paccantimesu āpajjati,",
  "atk-vin02a4:156_4": "“idha kappantī”ti vadanto pana majjhimesu āpajjati.",
  "atk-vin02a4:156_5": "Sesāpattiṃ ubhayattha āpajjati,",
  "atk-vin02a4:156_6": "asādhāraṇaṃ na katthaci āpajjati.",
  "atk-vin02a4:156_7": "Dutiyacatukke pañcavaggena gaṇena upasampadādi catubbidhampi vatthu paccantimesu janapadesu kappati.",
  "atk-vin02a4:156_8": "“Idaṃ kappatī”ti dīpetumpi tattheva kappati no majjhimesu.",
  "atk-vin02a4:156_9": "“Idaṃ na kappatī”ti dīpetuṃ pana majjhimesu janapadesu kappati no paccantimesu.",
  "atk-vin02a4:156_10": "Sesaṃ “anujānāmi bhikkhave pañca loṇānī”tiādi anuññātakaṃ ubhayattha kappati.",
  "atk-vin02a4:156_11": "Yaṃ pana akappiyanti paṭikkhittaṃ,",
  "atk-vin02a4:156_12": "taṃ ubhayatthāpi na kappati.",
  "atk-vin02a4:157_0": "Antoādicatukke anupakhajja seyyādiṃ anto āpajjati no bahi,",
  "atk-vin02a4:157_1": "ajjhokāse saṅghikamañcādīni nikkhipitvā pakkamanto bahi āpajjati no anto,",
  "atk-vin02a4:157_2": "sesaṃ anto ceva bahi ca,",
  "atk-vin02a4:157_3": "asādhāraṇaṃ neva anto na bahi.",
  "atk-vin02a4:157_4": "Antosīmādicatukke āgantuko vattaṃ apūrento antosīmāya āpajjati,",
  "atk-vin02a4:157_5": "gamiyo bahisīmāya musāvādādiṃ antosīmāya ca bahisīmāya ca āpajjati,asādhāraṇaṃ na katthaci.",
  "atk-vin02a4:157_6": "Gāmacatukke antaragharapaṭisaṃyuttaṃ sekhiyapaññattiṃ gāme āpajjati no araññe.",
  "atk-vin02a4:157_7": "Bhikkhunī aruṇaṃ uṭṭhāpayamānā araññe āpajjati no gāme.",
  "atk-vin02a4:157_8": "Musāvādādiṃ gāme ceva āpajjati araññe ca,",
  "atk-vin02a4:157_9": "asādhāraṇaṃ na katthaci.",
  "atk-vin02a4:158_0": "Cattāro pubbakiccāti “sammajjanī padīpo ca udakaṃ āsanena cā”ti idaṃ catubbidhaṃ pubbakaraṇanti vuccatīti vuttaṃ.",
  "atk-vin02a4:158_1": "“Chandapārisuddhiutukkhānaṃ bhikkhugaṇanā ca ovādo”ti ime pana “cattāro pubbakiccā”ti veditabbā.",
  "atk-vin02a4:158_2": "Cattāro pattakallāti uposatho yāvatikā ca bhikkhū kammappattā te āgatā honti,",
  "atk-vin02a4:158_3": "sabhāgāpattiyo na vijjanti,",
  "atk-vin02a4:158_4": "vajjanīyā ca puggalā tasmiṃ na honti,",
  "atk-vin02a4:158_5": "pattakallanti vuccatīti.",
  "atk-vin02a4:158_6": "Cattāri anaññapācittiyānīti “etadeva paccayaṃ karitvā anaññaṃ pācittiya”nti evaṃ vuttāni anupakhajjaseyyākappanasikkhāpadaṃ",
  "atk-vin02a4:158_7": "“ehāvuso gāmaṃ vā nigamaṃ vā”ti sikkhāpadaṃ,",
  "atk-vin02a4:158_8": "sañcicca kukkuccaupadahanaṃ,",
  "atk-vin02a4:158_9": "upassutitiṭṭhananti imāni cattāri.",
  "atk-vin02a4:158_10": "Catasso bhikkhusammutiyoti “ekarattampi ce bhikkhu ticīvarena vippavaseyya aññatra bhikkhusammutiyā,",
  "atk-vin02a4:158_11": "aññaṃ navaṃ santhataṃ kārāpeyya aññatra bhikkhusammutiyā,",
  "atk-vin02a4:158_12": "tato ce uttari vippavaseyya aññatra bhikkhusammutiyā,",
  "atk-vin02a4:158_13": "duṭṭhullaṃ āpattiṃ anupasampannassa āroceyya aññatra bhikkhusammutiyā”ti evaṃ āgatā terasahi sammutīhi muttā sammutiyo.",
  "atk-vin02a4:158_14": "Gilānacatukke aññabhesajjena karaṇīyena lolatāya aññaṃ viññāpento gilāno āpajjati,",
  "atk-vin02a4:158_15": "abhesajjakaraṇīyena bhesajjaṃ viññāpento agilāno āpajjati,",
  "atk-vin02a4:158_16": "musāvādādiṃ ubhopi āpajjanti,",
  "atk-vin02a4:158_17": "asādhāraṇaṃ ubhopi nāpajjanti.",
  "atk-vin02a4:158_18": "Sesaṃ sabbattha uttānamevāti.",
  "atk-vin02a4:159_0": "Catukkavāravaṇṇanā niṭṭhitā.",
  "atk-vin02a4:160_0": "Pañcakavāravaṇṇanā",
  "atk-vin02a4:161_0": "325.",
  "atk-vin02a4:161_1": "Pañcakesu pañca puggalā niyatāti ānantariyānamevetaṃ gahaṇaṃ.",
  "atk-vin02a4:161_2": "Pañca chedanakā āpattiyo nāma pamāṇātikkante mañcapīṭhe nisīdanakaṇḍuppaṭicchādivassikasāṭikāsu sugatacīvare ca veditabbā.",
  "atk-vin02a4:161_3": "Pañcahākārehīti alajjitā, aññāṇatā,",
  "atk-vin02a4:161_4": "kukkuccappakatatā,",
  "atk-vin02a4:161_5": "akappiye kappiyasaññitā,",
  "atk-vin02a4:161_6": "kappiye akappiyasaññitāti imehi pañcahi.",
  "atk-vin02a4:161_7": "Pañca āpattiyo musāvādapaccayāti pārājikathullaccayadukkaṭasaṅghādisesapācittiyā.",
  "atk-vin02a4:161_8": "Anāmantacāroti “santaṃ bhikkhuṃ anāpucchā purebhattaṃ pacchābhattaṃ kulesu cārittaṃ āpajjeyyā”ti imassa āpucchitvā cārassa abhāvo.",
  "atk-vin02a4:161_9": "Anadhiṭṭhānanti “gaṇabhojane aññatra samayā”ti vuttaṃ samayaṃ adhiṭṭhahitvā bhojanaṃ adhiṭṭhānaṃ nāma;",
  "atk-vin02a4:161_10": "tathā akaraṇaṃ anadhiṭṭhānaṃ.",
  "atk-vin02a4:161_11": "Avikappanā nāma yā paramparabhojane vikappanā vuttā,",
  "atk-vin02a4:161_12": "tassā akaraṇaṃ.",
  "atk-vin02a4:161_13": "Imāni hi pañca piṇḍapātikassa dhutaṅgeneva paṭikkhittāni.",
  "atk-vin02a4:161_14": "Ussaṅkitaparisaṅkitoti ye passanti,",
  "atk-vin02a4:161_15": "ye suṇanti,",
  "atk-vin02a4:161_16": "tehi ussaṅkito ceva parisaṅkito ca.",
  "atk-vin02a4:161_17": "Api akuppadhammo khīṇāsavopi samāno,",
  "atk-vin02a4:161_18": "tasmā agocarā pariharitabbā.",
  "atk-vin02a4:161_19": "Na hi etesu sandissamāno ayasato vā garahato vā muccati.",
  "atk-vin02a4:161_20": "Sosānikanti susāne patitakaṃ.",
  "atk-vin02a4:161_21": "Pāpaṇikanti āpaṇadvāre patitakaṃ.",
  "atk-vin02a4:161_22": "Thūpacīvaranti vammikaṃ parikkhipitvā balikammakataṃ.",
  "atk-vin02a4:161_23": "Ābhisekikanti nahānaṭṭhāne vā rañño abhisekaṭṭhāne vā chaḍḍitacīvaraṃ.",
  "atk-vin02a4:161_24": "Bhatapaṭiyābhatanti susānaṃ netvā puna ānītakaṃ.",
  "atk-vin02a4:161_25": "Pañca mahācorā uttarimanussadhamme vuttā.",
  "atk-vin02a4:162_0": "Pañcāpattiyo kāyato samuṭṭhantīti paṭhamena āpattisamuṭṭhānena pañca āpattiyo āpajjati,",
  "atk-vin02a4:162_1": "“bhikkhu kappiyasaññī saññācikāya kuṭiṃ karotī”ti evaṃ antarapeyyāle vuttāpattiyo.",
  "atk-vin02a4:162_2": "Pañca āpattiyo kāyato ca vācato cāti tatiyena āpattisamuṭṭhānena pañca āpattiyo āpajjati,",
  "atk-vin02a4:162_3": "“bhikkhu kappiyasaññī saṃvidahitvā kuṭiṃ karotī”ti evaṃ tattheva vuttā āpattiyo.",
  "atk-vin02a4:162_4": "Desanāgāminiyoti ṭhapetvā pārājikañca saṅghādisesañca avasesā.",
  "atk-vin02a4:163_0": "Pañca kammānīti tajjanīyaniyassapabbājanīyapaṭisāraṇīyāni cattāri ukkhepanīyañca tividhampi ekanti pañca.",
  "atk-vin02a4:163_1": "Yāvatatiyake pañcāti ukkhittānuvattikāya bhikkhuniyā yāvatatiyaṃ samanubhāsanāya appaṭinissajjantiyā pārājikaṃ thullaccayaṃ dukkaṭanti tisso,",
  "atk-vin02a4:163_2": "bhedakānuvattakādisamanubhāsanāsu saṅghādiseso,",
  "atk-vin02a4:163_3": "pāpikāya diṭṭhiyā appaṭinissagge pācittiyaṃ.",
  "atk-vin02a4:163_4": "Adinnanti aññena adinnaṃ.",
  "atk-vin02a4:163_5": "Aviditanti paṭiggaṇhāmīti cetanāya abhāvena aviditaṃ.",
  "atk-vin02a4:163_6": "Akappiyanti pañcahi samaṇakappehi akappiyakataṃ;",
  "atk-vin02a4:163_7": "yaṃ vā panaññampi akappiyamaṃsaṃ akappiyabhojanaṃ.",
  "atk-vin02a4:163_8": "Akatātirittanti pavāretvā atirittaṃ akataṃ.",
  "atk-vin02a4:163_9": "Samajjadānanti naṭasamajjādidānaṃ.",
  "atk-vin02a4:163_10": "Usabhadānanti gogaṇassa antare usabhavissajjanaṃ.",
  "atk-vin02a4:163_11": "Cittakammadānanti āvāsaṃ kāretvā tattha cittakammaṃ kāretuṃ vaṭṭati.",
  "atk-vin02a4:163_12": "Idaṃ pana paṭibhānacittakammadānaṃ sandhāya vuttaṃ.",
  "atk-vin02a4:163_13": "Imāni hi pañca kiñcāpi lokassa puññasammatāni,",
  "atk-vin02a4:163_14": "atha kho apuññāni akusalāniyeva.",
  "atk-vin02a4:163_15": "Uppannaṃ paṭibhānanti ettha paṭibhānanti kathetukamyatā vuccati.",
  "atk-vin02a4:163_16": "Ime pañca duppaṭivinodayāti na supaṭivinodayā;",
  "atk-vin02a4:163_17": "upāyena pana kāraṇena anurūpāhi paccavekkhanāanusāsanādīhi sakkā paṭivinodetunti attho.",
  "atk-vin02a4:164_0": "Sakacittaṃ pasīdatīti ettha imāni vatthūni –",
  "atk-vin02a4:164_1": "kaṭaandhakāravāsī phussadevatthero kira cetiyaṅgaṇaṃ sammajjitvā ekaṃsaṃ uttarāsaṅgaṃ karitvā sinduvārakusumasanthatamiva",
  "atk-vin02a4:164_2": "samavippakiṇṇavālikaṃ cetiyaṅgaṇaṃ olokento buddhārammaṇaṃ pītipāmojjaṃ uppādetvā aṭṭhāsi.",
  "atk-vin02a4:164_3": "Tasmiṃ khaṇe māro pabbatapāde nibbattakāḷamakkaṭo viya hutvā cetiyaṅgaṇe gomayaṃ vippakiranto gato.",
  "atk-vin02a4:164_4": "Thero nāsakkhi arahattaṃ pāpuṇituṃ,",
  "atk-vin02a4:164_5": "sammajjitvā agamāsi.",
  "atk-vin02a4:164_6": "Dutiyadivasepi jaraggavo hutvā tādisameva vippakāraṃ akāsi.",
  "atk-vin02a4:164_7": "Tatiyadivase vaṅkapādaṃ manussattabhāvaṃ nimminitvā pādena parikasanto agamāsi.",
  "atk-vin02a4:164_8": "Thero “evarūpo bībhacchapuriso samantā yojanappamāṇesu gocaragāmesu natthi,",
  "atk-vin02a4:164_9": "siyā nu kho māro”ti cintetvā “mārosi tva”nti āha. “Āma, bhante, māromhi,",
  "atk-vin02a4:164_10": "na dāni te vañcetuṃ asakkhi”nti.",
  "atk-vin02a4:164_11": "“Diṭṭhapubbo tayā tathāgato”ti? “Āma,",
  "atk-vin02a4:164_12": "diṭṭhapubbo”ti.",
  "atk-vin02a4:164_13": "“Māro nāma mahānubhāvo hoti,",
  "atk-vin02a4:164_14": "iṅgha tāva buddhassa bhagavato attabhāvasadisaṃ attabhāvaṃ nimmināhī”ti?",
  "atk-vin02a4:164_15": "“Na sakkā, bhante,",
  "atk-vin02a4:164_16": "tādisaṃ rūpaṃ nimminituṃ;",
  "atk-vin02a4:164_17": "apica kho pana taṃsarikkhakaṃ patirūpakaṃ nimminissāmī”ti sakabhāvaṃ vijahitvā buddharūpasadisena attabhāvena aṭṭhāsi.",
  "atk-vin02a4:164_18": "Thero māraṃ oloketvā “ayaṃ tāva sarāgadosamoho evaṃ sobhati,",
  "atk-vin02a4:164_19": "kathaṃ nu kho bhagavā na sobhati sabbaso vītarāgadosamoho”ti buddhārammaṇaṃ pītiṃ paṭilabhitvā vipassanaṃ vaḍḍhetvā arahattaṃ pāpuṇi.",
  "atk-vin02a4:164_20": "Māro “vañcitomhi tayā,",
  "atk-vin02a4:164_21": "bhante”ti āha.",
  "atk-vin02a4:164_22": "Theropi “kiṃ atthi jaramāra,",
  "atk-vin02a4:164_23": "tādisaṃ vañcetu”nti āha.",
  "atk-vin02a4:164_24": "Lokantaravihārepi datto nāma daharabhikkhu cetiyaṅgaṇaṃ sammajjitvā olokento odātakasiṇaṃ paṭilabhi.",
  "atk-vin02a4:164_25": "Aṭṭha samāpattiyo nibbattesi.",
  "atk-vin02a4:164_26": "Tato vipassanaṃ vaḍḍhetvā phalattayaṃ sacchākāsi.",
  "atk-vin02a4:165_0": "Paracittaṃ pasīdatīti ettha imāni vatthūni –",
  "atk-vin02a4:165_1": "tisso nāma daharabhikkhu jambukolacetiyaṅgaṇaṃ sammajjitvā saṅkārachaḍḍaniṃ hatthena gahetvāva aṭṭhāsi.",
  "atk-vin02a4:165_2": "Tasmiṃ khaṇe tissadattatthero nāma nāvāto oruyha cetiyaṅgaṇaṃ olokento bhāvitacittena sammaṭṭhaṭṭhānanti ñatvā pañhāsahassaṃ pucchi,",
  "atk-vin02a4:165_3": "itaro sabbaṃ vissajjesi.",
  "atk-vin02a4:165_4": "Aññatarasmimpi vihāre thero cetiyaṅgaṇaṃ sammajjitvā vattaṃ paricchindi.",
  "atk-vin02a4:165_5": "Yonakavisayato cetiyavandakā cattāro therā āgantvā cetiyaṅgaṇaṃ disvā anto appavisitvā dvāreyeva ṭhatvā eko thero aṭṭha kappe anussari,",
  "atk-vin02a4:165_6": "eko soḷasa,",
  "atk-vin02a4:165_7": "eko vīsati,",
  "atk-vin02a4:165_8": "eko tiṃsa kappe anussari.",
  "atk-vin02a4:166_0": "Devatā attamanā hontīti ettha idaṃ vatthu –",
  "atk-vin02a4:166_1": "ekasmiṃ kira vihāre eko bhikkhu cetiyaṅgaṇañca bodhiyaṅgaṇañca sammajjitvā nahāyituṃ gato.",
  "atk-vin02a4:166_2": "Devatā “imassa vihārassa katakālato paṭṭhāya evaṃ vattaṃ pūretvā sammaṭṭhapubbo bhikkhu natthī”ti pasannacittā pupphahatthā aṭṭhaṃsu.",
  "atk-vin02a4:166_3": "Thero āgantvā “kataragāmavāsikātthā”ti āha. “Bhante,",
  "atk-vin02a4:166_4": "idheva vasāma,",
  "atk-vin02a4:166_5": "imassa vihārassa katakālato paṭṭhāya evaṃ vattaṃ pūretvā sammaṭṭhapubbo bhikkhu natthīti tumhākaṃ, bhante,",
  "atk-vin02a4:166_6": "vatte pasīditvā pupphahatthā ṭhitāmhā”ti devatā āhaṃsu.",
  "atk-vin02a4:167_0": "Pāsādikasaṃvattanikanti ettha idaṃ vatthu –",
  "atk-vin02a4:167_1": "ekaṃ kira amaccaputtaṃ abhayattherañca ārabbha ayaṃ kathā udapādi “kiṃ nu kho amaccaputto pāsādiko,",
  "atk-vin02a4:167_2": "abhayattheroti ubhopi ne ekasmiṃ ṭhāne olokessāmā”ti.",
  "atk-vin02a4:167_3": "Ñātakā amaccaputtaṃ alaṅkaritvā mahācetiyaṃ vandāpessāmāti agamaṃsu.",
  "atk-vin02a4:167_4": "Theramātāpi pāsādikaṃ cīvaraṃ kāretvā puttassa pahiṇi,",
  "atk-vin02a4:167_5": "“putto me kese chindāpetvā imaṃ cīvaraṃ pārupitvā bhikkhusaṅghaparivuto mahācetiyaṃ vandatū”ti.",
  "atk-vin02a4:167_6": "Amaccaputto ñātiparivuto pācīnadvārena cetiyaṅgaṇaṃ āruḷho,",
  "atk-vin02a4:167_7": "abhayatthero bhikkhusaṅghaparivuto dakkhiṇadvārena cetiyaṅgaṇaṃ āruhitvā cetiyaṅgaṇe tena saddhiṃ samāgantvā āha –",
  "atk-vin02a4:167_8": "“kiṃ tvaṃ, āvuso,",
  "atk-vin02a4:167_9": "mahallakattherassa sammaṭṭhaṭṭhāne kacavaraṃ chaḍḍetvā mayā saddhiṃ yugaggāhaṃ gaṇhāsī”ti.",
  "atk-vin02a4:167_10": "Atītattabhāve kira abhayatthero mahallakatthero nāma hutvā gocaragāme cetiyaṅgaṇaṃ sammajji,",
  "atk-vin02a4:167_11": "amaccaputto mahāupāsako hutvā sammaṭṭhaṭṭhāne kacavaraṃ gahetvā chaḍḍesi.",
  "atk-vin02a4:168_0": "Satthusāsanaṃ kataṃ hotīti idaṃ sammajjanavattaṃ nāma buddhehi vaṇṇitaṃ,",
  "atk-vin02a4:168_1": "tasmā taṃ karontena satthusāsanaṃ kataṃ hoti.",
  "atk-vin02a4:168_2": "Tatridaṃ vatthu –",
  "atk-vin02a4:168_3": "āyasmā kira sāriputto himavantaṃ gantvā ekasmiṃ pabbhāre asammajjitvāva nirodhaṃ samāpajjitvā nisīdi.",
  "atk-vin02a4:168_4": "Bhagavā āvajjanto therassa asammajjitvā nisinnabhāvaṃ ñatvā ākāsena gantvā therassa purato asammaṭṭhaṭṭhāne pādāni dassetvā paccāgañchi.",
  "atk-vin02a4:168_5": "Thero samāpattito vuṭṭhito bhagavato pādāni disvā balavahirottappaṃ paccupaṭṭhāpetvā jaṇṇukehi patiṭṭhāya",
  "atk-vin02a4:168_6": "“asammajjitvā nisinnabhāvaṃ vata me satthā aññāsi,",
  "atk-vin02a4:168_7": "saṅghamajjhe dāni codanaṃ kāressāmī”ti dasabalassa santikaṃ gantvā vanditvā nisīdi.",
  "atk-vin02a4:168_8": "Bhagavā “kuhiṃ gatosi,",
  "atk-vin02a4:168_9": "sāriputtā”ti vatvā “na patirūpaṃ dāni te mayhaṃ anantare ṭhāne ṭhatvā vicarantassa asammajjitvā nisīditu”nti āha.",
  "atk-vin02a4:168_10": "Tato paṭṭhāya thero gaṇṭhikapaṭimuñcanaṭṭhānepi tiṭṭhanto pādena kacavaraṃ viyūhitvāva tiṭṭhati.",
  "atk-vin02a4:169_0": "Attano bhāsapariyantaṃ na uggaṇhātīti “imasmiṃ vatthusmiṃ ettakaṃ suttaṃ upalabbhati,",
  "atk-vin02a4:169_1": "ettako vinicchayo,",
  "atk-vin02a4:169_2": "ettakaṃ suttañca vinicchayañca vakkhāmī”ti evaṃ attano bhāsapariyantaṃ na uggaṇhāti.",
  "atk-vin02a4:169_3": "“Ayaṃ codakassa purimakathā,",
  "atk-vin02a4:169_4": "ayaṃ pacchimakathā,",
  "atk-vin02a4:169_5": "ayaṃ cuditakassa purimakathā,",
  "atk-vin02a4:169_6": "ayaṃ pacchimakathā,",
  "atk-vin02a4:169_7": "ettakaṃ gayhūpagaṃ,",
  "atk-vin02a4:169_8": "ettakaṃ na gayhūpaga”nti evaṃ anuggaṇhanto pana parassa bhāsapariyantaṃ na uggaṇhāti nāma.",
  "atk-vin02a4:169_9": "Āpattiṃ na jānātīti pārājikaṃ vā saṅghādisesaṃ vāti sattannaṃ āpattikkhandhānaṃ nānākaraṇaṃ na jānāti.",
  "atk-vin02a4:169_10": "Mūlanti dve āpattiyā mūlāni kāyo ca vācā ca,",
  "atk-vin02a4:169_11": "tāni na jānāti.",
  "atk-vin02a4:169_12": "Samudayanti cha āpattisamuṭṭhānāni āpattisamudayo nāma,",
  "atk-vin02a4:169_13": "tāni na jānāti.",
  "atk-vin02a4:169_14": "Pārājikādīnaṃ vatthuṃ na jānātītipi vuttaṃ hoti.",
  "atk-vin02a4:169_15": "Nirodhanti ayaṃ āpatti desanāya nirujjhati,",
  "atk-vin02a4:169_16": "vūpasammati,",
  "atk-vin02a4:169_17": "ayaṃ vuṭṭhānenāti evaṃ āpattinirodhaṃ na jānāti.",
  "atk-vin02a4:169_18": "Satta samathe ajānanto pana āpattinirodhagāminipaṭipadaṃ na jānāti.",
  "atk-vin02a4:170_0": "Adhikaraṇapañcake adhikaraṇaṃ nāma cattāri adhikaraṇāni.",
  "atk-vin02a4:170_1": "Adhikaraṇassa mūlaṃ nāma tettiṃsa mūlāni –",
  "atk-vin02a4:170_2": "vivādādhikaraṇassa dvādasa mūlāni,",
  "atk-vin02a4:170_3": "anuvādādhikaraṇassa cuddasa,",
  "atk-vin02a4:170_4": "āpattādhikaraṇassa cha,",
  "atk-vin02a4:170_5": "kiccādhikaraṇassa ekaṃ;",
  "atk-vin02a4:170_6": "tāni parato āvi bhavissanti.",
  "atk-vin02a4:170_7": "Adhikaraṇasamudayo nāma adhikaraṇasamuṭṭhānaṃ.",
  "atk-vin02a4:170_8": "Vivādādhikaraṇaṃ aṭṭhārasa bhedakaravatthūni nissāya uppajjati;",
  "atk-vin02a4:170_9": "anuvādādhikaraṇaṃ catasso vipattiyo;",
  "atk-vin02a4:170_10": "āpattādhikaraṇaṃ sattāpattikkhandhe;",
  "atk-vin02a4:170_11": "kiccādhikaraṇaṃ cattāri saṅghakiccānīti imaṃ vibhāgaṃ na jānātīti attho.",
  "atk-vin02a4:170_12": "Adhikaraṇanirodhaṃ na jānātīti dhammena vinayena satthusāsanena mūlāmūlaṃ gantvā vinicchayasamathaṃ pāpetuṃ na sakkoti;",
  "atk-vin02a4:170_13": "“idaṃ adhikaraṇaṃ dvīhi,",
  "atk-vin02a4:170_14": "idaṃ catūhi,",
  "atk-vin02a4:170_15": "idaṃ tīhi idaṃ ekena samathena sammatī”ti evaṃ satta samathe ajānanto pana adhikaraṇanirodhagāminipaṭipadaṃ na jānāti nāma.",
  "atk-vin02a4:170_16": "Vatthuṃ na jānātīti “idaṃ pārājikassa vatthu,",
  "atk-vin02a4:170_17": "idaṃ saṅghādisesassā”ti evaṃ sattannaṃ āpattikkhandhānaṃ vatthuṃ na jānāti.",
  "atk-vin02a4:170_18": "Nidānanti “sattannaṃ nidānānaṃ idaṃ sikkhāpadaṃ ettha paññattaṃ,",
  "atk-vin02a4:170_19": "idaṃ etthā”ti na jānāti.",
  "atk-vin02a4:170_20": "Paññattiṃ na jānātīti tasmiṃ tasmiṃ sikkhāpade paṭhamapaññattiṃ na jānāti.",
  "atk-vin02a4:170_21": "Anupaññattinti punappunaṃ paññattiṃ na jānāti.",
  "atk-vin02a4:170_22": "Anusandhivacanapathanti kathānusandhi-",
  "atk-vin02a4:170_23": "vinicchayānusandhivasena vatthuṃ na jānāti.",
  "atk-vin02a4:170_24": "Ñattiṃ na jānātīti sabbena sabbaṃ ñattiṃ na jānāti.",
  "atk-vin02a4:170_25": "Ñattiyā karaṇaṃ na jānātīti ñattikiccaṃ na jānāti,",
  "atk-vin02a4:170_26": "osāraṇādīsu navasu ṭhānesu ñattikammaṃ nāma hoti,",
  "atk-vin02a4:170_27": "ñattidutiyañatticatutthakammesu ñattiyā kammappatto hutvā tiṭṭhatīti na jānāti.",
  "atk-vin02a4:170_28": "Na pubbakusalo hoti na aparakusaloti pubbe kathetabbañca pacchā kathetabbañca na jānāti,",
  "atk-vin02a4:170_29": "ñatti nāma pubbe ṭhapetabbā,",
  "atk-vin02a4:170_30": "pacchā na ṭhapetabbātipi na jānāti.",
  "atk-vin02a4:170_31": "Akālaññū ca hotīti kālaṃ na jānāti,",
  "atk-vin02a4:170_32": "anajjhiṭṭho ayācito bhāsati,",
  "atk-vin02a4:170_33": "ñattikālampi ñattikhettampi ñattiokāsampi na jānāti.",
  "atk-vin02a4:171_0": "Mandattā momūhattāti kevalaṃ aññāṇena momūhabhāvena dhutaṅge ānisaṃsaṃ ajānitvā.",
  "atk-vin02a4:171_1": "Pāpicchoti tena araññavāsena paccayalābhaṃ patthayamāno.",
  "atk-vin02a4:171_2": "Pavivekanti kāyacittaupadhivivekaṃ.",
  "atk-vin02a4:171_3": "Idamatthitanti imāya kalyāṇāya paṭipattiyā attho etassāti idamatthi,",
  "atk-vin02a4:171_4": "idamatthino bhāvo idamatthitā;",
  "atk-vin02a4:171_5": "taṃ idamatthitaṃyeva nissāya na aññaṃ kiñci lokāmisanti attho.",
  "atk-vin02a4:172_0": "Uposathaṃ na jānātīti navavidhaṃ uposathaṃ na jānāti.",
  "atk-vin02a4:172_1": "Uposathakammanti adhammenavaggādibhedaṃ catubbidhaṃ uposathakammaṃ na jānāti.",
  "atk-vin02a4:172_2": "Pātimokkhanti dve mātikā na jānāti.",
  "atk-vin02a4:172_3": "Pātimokkhuddesanti sabbampi navavidhaṃ pātimokkhuddesaṃ na jānāti.",
  "atk-vin02a4:172_4": "Pavāraṇanti navavidhaṃ pavāraṇaṃ na jānāti.",
  "atk-vin02a4:172_5": "Pavāraṇākammaṃ uposathakammasadisameva.",
  "atk-vin02a4:173_0": "Apāsādikapañcake –",
  "atk-vin02a4:173_1": "apāsādikanti kāyaduccaritādi akusalakammaṃ vuccati.",
  "atk-vin02a4:173_2": "Pāsādikanti kāyasucaritādi kusalakammaṃ vuccati.",
  "atk-vin02a4:173_3": "Ativelanti velaṃ atikkamma bahutaraṃ kālaṃ kulesu appaṃ vihāreti attho.",
  "atk-vin02a4:173_4": "Otāroti kilesānaṃ anto otaraṇaṃ.",
  "atk-vin02a4:173_5": "Saṃkiliṭṭhanti duṭṭhullāpattikāyasaṃsaggādibhedaṃ.",
  "atk-vin02a4:173_6": "Visuddhipañcakepavāraṇāggahaṇena navavidhāpi pavāraṇā veditabbā.",
  "atk-vin02a4:173_7": "Sesaṃ sabbattha uttānamevāti.",
  "atk-vin02a4:174_0": "Pañcakavāravaṇṇanā niṭṭhitā.",
  "atk-vin02a4:175_0": "Chakkavāravaṇṇanā",
  "atk-vin02a4:176_0": "326.",
  "atk-vin02a4:176_1": "Chakkesu –",
  "atk-vin02a4:176_2": "cha sāmīciyoti “so ca bhikkhu anabbhito,",
  "atk-vin02a4:176_3": "te ca bhikkhū gārayhā,",
  "atk-vin02a4:176_4": "ayaṃ tattha sāmīci”,",
  "atk-vin02a4:176_5": "“yuñjantāyasmanto sakaṃ,",
  "atk-vin02a4:176_6": "mā vo sakaṃ vinassāti ayaṃ tattha sāmīci”,",
  "atk-vin02a4:176_7": "“ayaṃ te bhikkhu patto yāva bhedanāya dhāretabboti ayaṃ tattha sāmīci”,",
  "atk-vin02a4:176_8": "“tato nīharitvā bhikkhūhi saddhiṃ saṃvibhajitabbaṃ,",
  "atk-vin02a4:176_9": "ayaṃ tattha sāmīci”,",
  "atk-vin02a4:176_10": "“aññātabbaṃ paripucchitabbaṃ paripañhitabbaṃ,",
  "atk-vin02a4:176_11": "ayaṃ tattha sāmīci”,",
  "atk-vin02a4:176_12": "“yassa bhavissati so harissatīti ayaṃ tattha sāmīcī”ti imā bhikkhupātimokkheyeva cha sāmīciyo.",
  "atk-vin02a4:176_13": "Cha chedanakāti pañcake vuttā pañca bhikkhunīnaṃ udakasāṭikāya saddhiṃ cha.",
  "atk-vin02a4:176_14": "Chahākārehīti alajjitā aññāṇatā kukkuccapakatatā akappiye kappiyasaññitā kappiye akappiyasaññitā satisammosāti.",
  "atk-vin02a4:176_15": "Tattha ekarattachārattasattāhātikkamādīsu āpattiṃ satisammosena āpajjati.",
  "atk-vin02a4:176_16": "Sesaṃ vuttanayameva.",
  "atk-vin02a4:176_17": "Cha ānisaṃsā vinayadhareti pañcake vuttā pañca tassādheyyo uposathoti iminā saddhiṃ cha.",
  "atk-vin02a4:177_0": "Cha paramānīti “dasāhaparamaṃ atirekacīvaraṃ dhāretabbaṃ,",
  "atk-vin02a4:177_1": "māsaparamaṃ tena bhikkhunā taṃ cīvaraṃ nikkhipitabbaṃ,",
  "atk-vin02a4:177_2": "santaruttaraparamaṃ tena bhikkhunā tato cīvaraṃ sāditabbaṃ,",
  "atk-vin02a4:177_3": "chakkhattuparamaṃ tuṇhībhūtena uddissa ṭhātabbaṃ,",
  "atk-vin02a4:177_4": "navaṃ pana bhikkhunā santhataṃ kārāpetvā chabbassāni dhāretabbaṃ chabbassaparamatā dhāretabbaṃ,",
  "atk-vin02a4:177_5": "tiyojanaparamaṃ sahatthā dhāretabbāni,",
  "atk-vin02a4:177_6": "dasāhaparamaṃ atirekapatto dhāretabbo,",
  "atk-vin02a4:177_7": "sattāhaparamaṃ sannidhikārakaṃ paribhuñjitabbāni,",
  "atk-vin02a4:177_8": "chārattaparamaṃ tena bhikkhunā tena cīvarena vippavasitabbaṃ,",
  "atk-vin02a4:177_9": "catukkaṃsaparamaṃ,",
  "atk-vin02a4:177_10": "aḍḍhateyyakaṃsaparamaṃ,",
  "atk-vin02a4:177_11": "dvaṅgulapabbaparamaṃ ādātabbaṃ,",
  "atk-vin02a4:177_12": "aṭṭhaṅgulaparamaṃ mañcapaṭipādakaṃ,",
  "atk-vin02a4:177_13": "aṭṭhaṅgulaparamaṃ dantakaṭṭha”nti imāni cuddasa paramāni.",
  "atk-vin02a4:177_14": "Tattha paṭhamāni cha ekaṃ chakkaṃ,",
  "atk-vin02a4:177_15": "tato ekaṃ apanetvā sesesu ekekaṃ pakkhipitvātiādinā nayena aññānipi chakkāni kātabbāni.",
  "atk-vin02a4:178_0": "Cha āpattiyoti tīṇi chakkāni antarapeyyāle vuttāni.",
  "atk-vin02a4:178_1": "Cha kammānīti tajjanīya- niyassa-",
  "atk-vin02a4:178_2": "pabbājanīya-",
  "atk-vin02a4:178_3": "paṭisāraṇīyāni cattāri,",
  "atk-vin02a4:178_4": "āpattiyā adassane ca appaṭikamme ca vuttadvayampi ekaṃ,",
  "atk-vin02a4:178_5": "pāpikāya diṭṭhiyā appaṭinissagge ekanti cha.",
  "atk-vin02a4:178_6": "Nahāneti orenaḍḍhamāsaṃ nahāne;",
  "atk-vin02a4:178_7": "vippakatacīvarādichakkadvayaṃ kathinakkhandhake niddiṭṭhaṃ.",
  "atk-vin02a4:178_8": "Sesaṃ sabbattha uttānamevāti.",
  "atk-vin02a4:179_0": "Chakkavāravaṇṇanā niṭṭhitā.",
  "atk-vin02a4:180_0": "Sattakavāravaṇṇanā",
  "atk-vin02a4:181_0": "327.",
  "atk-vin02a4:181_1": "Sattakesu –",
  "atk-vin02a4:181_2": "satta sāmīciyoti pubbe vuttesu chasu “sā ca bhikkhunī anabbhitā,",
  "atk-vin02a4:181_3": "tā ca bhikkhuniyo gārayhā,",
  "atk-vin02a4:181_4": "ayaṃ tattha sāmīcī”ti imaṃ pakkhipitvā satta veditabbā.",
  "atk-vin02a4:181_5": "Satta adhammikā paṭiññātakaraṇāti “bhikkhu pārājikaṃ ajjhāpanno hoti,",
  "atk-vin02a4:181_6": "pārājikena codiyamāno ‘saṅghādisesaṃ ajjhāpannomhī’ti paṭijānāti,",
  "atk-vin02a4:181_7": "taṃ saṅgho saṅghādisesena kāreti,",
  "atk-vin02a4:181_8": "adhammikaṃ paṭiññātakaraṇa”nti evaṃ samathakkhandhake niddiṭṭhā.",
  "atk-vin02a4:181_9": "Dhammikāpi tattheva niddiṭṭhā.",
  "atk-vin02a4:181_10": "Sattannaṃ anāpatti sattāhakaraṇīyena gantunti vassūpanāyikakkhandhake vuttaṃ.",
  "atk-vin02a4:181_11": "Sattānisaṃsā vinayadhareti “tassādheyyo uposatho pavāraṇā”ti imehi saddhiṃ pañcake vuttā pañca satta honti.",
  "atk-vin02a4:181_12": "Satta paramānīti chakke vuttāniyeva sattakavasena yojetabbāni.",
  "atk-vin02a4:181_13": "Katacīvarantiādīni dve sattakāni kathinakkhandhake niddiṭṭhāni.",
  "atk-vin02a4:182_0": "Bhikkhussa na hoti āpatti daṭṭhabbā,",
  "atk-vin02a4:182_1": "bhikkhussa hoti āpatti daṭṭhabbā,",
  "atk-vin02a4:182_2": "bhikkhussa hoti āpatti paṭikātabbāti imāni tīṇi sattakāni,",
  "atk-vin02a4:182_3": "dve adhammikāni,",
  "atk-vin02a4:182_4": "ekaṃ dhammikaṃ;",
  "atk-vin02a4:182_5": "tāni tīṇipi campeyyake niddiṭṭhāni.",
  "atk-vin02a4:182_6": "Asaddhammāti asataṃ dhammā,",
  "atk-vin02a4:182_7": "asanto vā dhammā;",
  "atk-vin02a4:182_8": "asobhanā hīnā lāmakāti attho.",
  "atk-vin02a4:182_9": "Saddhammāti sataṃ buddhādīnaṃ dhammā;",
  "atk-vin02a4:182_10": "santo vā dhammā sundarā uttamāti attho.",
  "atk-vin02a4:182_11": "Sesaṃ sabbattha uttānamevāti.",
  "atk-vin02a4:183_0": "Sattakavāravaṇṇanā niṭṭhitā.",
  "atk-vin02a4:184_0": "Aṭṭhakavāravaṇṇanā",
  "atk-vin02a4:185_0": "328.",
  "atk-vin02a4:185_1": "Aṭṭhakesu –",
  "atk-vin02a4:185_2": "aṭṭhānisaṃseti “na mayaṃ iminā bhikkhunā saddhiṃ uposathaṃ karissāma,",
  "atk-vin02a4:185_3": "vinā iminā bhikkhunā uposathaṃ karissāma,",
  "atk-vin02a4:185_4": "na mayaṃ iminā bhikkhunā saddhiṃ pavāressāma,",
  "atk-vin02a4:185_5": "saṅghakammaṃ karissāma,",
  "atk-vin02a4:185_6": "āsane nisīdissāma,",
  "atk-vin02a4:185_7": "yāgupāne nisīdissāma,",
  "atk-vin02a4:185_8": "bhattagge nisīdissāma,",
  "atk-vin02a4:185_9": "ekacchanne vasissāma,",
  "atk-vin02a4:185_10": "yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ karissāma,",
  "atk-vin02a4:185_11": "vinā iminā bhikkhunā karissāmā”ti evaṃ kosambakakkhandhake vutte ānisaṃse.",
  "atk-vin02a4:185_12": "Dutiyaaṭṭhakepi eseva nayo,",
  "atk-vin02a4:185_13": "tampi hi evameva kosambakakkhandhake vuttaṃ.",
  "atk-vin02a4:186_0": "Aṭṭha yāvatatiyakāti bhikkhūnaṃ terasake cattāro,",
  "atk-vin02a4:186_1": "bhikkhunīnaṃ sattarasake bhikkhūhi asādhāraṇā cattāroti aṭṭha.",
  "atk-vin02a4:186_2": "Aṭṭhahākārehi kulāni dūsetīti kulāni dūseti pupphena vā phalena vā cuṇṇena vā mattikāya vā dantakaṭṭhena",
  "atk-vin02a4:186_3": "vā veḷuyā vā vejjikāya vā jaṅghapesanikena vāti imehi aṭṭhahi.",
  "atk-vin02a4:186_4": "Aṭṭha mātikā cīvarakkhandhake,",
  "atk-vin02a4:186_5": "aparā aṭṭha kathinakkhandhake vuttā.",
  "atk-vin02a4:186_6": "Aṭṭhahi asaddhammehīti lābhena alābhena yasena ayasena sakkārena asakkārena pāpicchatāya pāpamittatāya.",
  "atk-vin02a4:186_7": "Aṭṭha lokadhammā nāma lābhe sārāgo,",
  "atk-vin02a4:186_8": "alābhe paṭivirodho;",
  "atk-vin02a4:186_9": "evaṃ yase ayase,",
  "atk-vin02a4:186_10": "pasaṃsāya nindāya,",
  "atk-vin02a4:186_11": "sukhe sārāgo,",
  "atk-vin02a4:186_12": "dukkhe paṭivirodhoti.",
  "atk-vin02a4:186_13": "Aṭṭhaṅgiko musāvādoti “vinidhāya sañña”nti iminā saddhiṃ pāḷiyaṃ āgatehi sattahīti aṭṭhahi aṅgehi aṭṭhaṅgiko.",
  "atk-vin02a4:187_0": "Aṭṭha uposathaṅgānīti –",
  "atk-vin02a4:188_0": "“Pāṇaṃ na hane na cādinnamādiye,",
  "atk-vin02a4:189_0": "Musā na bhāse na ca majjapo siyā;",
  "atk-vin02a4:190_0": "Abrahmacariyā virameyya methunā,",
  "atk-vin02a4:191_0": "Rattiṃ na bhuñjeyya vikālabhojanaṃ.",
  "atk-vin02a4:192_0": "“Mālaṃ na dhāre na ca gandhamācare,",
  "atk-vin02a4:193_0": "Mañce chamāyaṃva sayetha santhate;",
  "atk-vin02a4:194_0": "Etañhi aṭṭhaṅgikamāhuposathaṃ,",
  "atk-vin02a4:195_0": "Buddhena dukkhantagunā pakāsita”nti. ;",
  "atk-vin02a4:196_0": "Evaṃ vuttāni aṭṭha.",
  "atk-vin02a4:196_1": "Aṭṭha dūteyyaṅgānīti “idha,",
  "atk-vin02a4:196_2": "bhikkhave,",
  "atk-vin02a4:196_3": "bhikkhu sotā ca hoti sāvetā cā”tiādinā nayena saṅghabhedake vuttāni.",
  "atk-vin02a4:196_4": "Titthiyavattāni mahākhandhake niddiṭṭhāni.",
  "atk-vin02a4:196_5": "Anatirittā ca atirittā ca pavāraṇāsikkhāpade niddiṭṭhā.",
  "atk-vin02a4:196_6": "Aṭṭhannaṃ paccuṭṭhātabbanti bhattagge vuḍḍhabhikkhunīnaṃ,",
  "atk-vin02a4:196_7": "āsanampi tāsaṃyeva dātabbaṃ.",
  "atk-vin02a4:196_8": "Upāsikāti visākhā.",
  "atk-vin02a4:196_9": "Aṭṭhānisaṃsā vinayadhareti pañcake vuttesu pañcasu “tassādheyyo uposatho, pavāraṇā,",
  "atk-vin02a4:196_10": "saṅghakamma”nti ime tayo pakkhipitvā aṭṭha veditabbā.",
  "atk-vin02a4:196_11": "Aṭṭha paramānīti pubbe vuttaparamāneva aṭṭhakavasena yojetvā veditabbāni.",
  "atk-vin02a4:196_12": "Aṭṭhasu dhammesu sammā vattitabbanti “na pakatattassa bhikkhuno uposatho ṭhapetabbo,",
  "atk-vin02a4:196_13": "na pavāraṇā ṭhapetabbā”tiādinā nayena samathakkhandhake niddiṭṭhesu aṭṭhasu.",
  "atk-vin02a4:196_14": "Sesaṃ sabbattha uttānamevāti.",
  "atk-vin02a4:197_0": "Aṭṭhakavāravaṇṇanā niṭṭhitā.",
  "atk-vin02a4:198_0": "Navakavāravaṇṇanā",
  "atk-vin02a4:199_0": "329.",
  "atk-vin02a4:199_1": "Navakesu –",
  "atk-vin02a4:199_2": "nava āghātavatthūnīti “anatthaṃ me acarī”tiādīni nava.",
  "atk-vin02a4:199_3": "Nava āghātapaṭivinayāti “anatthaṃ me acari,",
  "atk-vin02a4:199_4": "taṃ kutettha labbhāti āghātaṃ paṭivinetī”tiādīni nava.",
  "atk-vin02a4:199_5": "Nava vinītavatthūnīti navahi āghātavatthūhi ārati virati paṭivirati setughāto.",
  "atk-vin02a4:199_6": "Navahi saṅgho bhijjatīti “navannaṃ vā, upāli,",
  "atk-vin02a4:199_7": "atirekanavannaṃ vā saṅgharāji ceva hoti saṅghabhedo cā”ti.",
  "atk-vin02a4:199_8": "Nava paramānīti pubbe vuttaparamāneva navakavasena yojetvā veditabbāni.",
  "atk-vin02a4:199_9": "Nava taṇhāmūlakā nāma taṇhaṃ paṭicca pariyesanā,",
  "atk-vin02a4:199_10": "pariyesanaṃ paṭicca lābho,",
  "atk-vin02a4:199_11": "lābhaṃ paṭicca vinicchayo,",
  "atk-vin02a4:199_12": "vinicchayaṃ paṭicca chandarāgo,",
  "atk-vin02a4:199_13": "chandarāgaṃ paṭicca ajjhosānaṃ,",
  "atk-vin02a4:199_14": "ajjhosānaṃ paṭicca pariggaho,",
  "atk-vin02a4:199_15": "pariggahaṃ paṭicca macchariyaṃ,",
  "atk-vin02a4:199_16": "macchariyaṃ paṭicca ārakkhā,",
  "atk-vin02a4:199_17": "ārakkhādhikaraṇaṃ daṇḍādānasatthādānakalahaviggahavivādatuvaṃtuvaṃpesuññamusāvādā.",
  "atk-vin02a4:199_18": "Nava vidhamānāti “seyyassa seyyohamasmī”timānādayo.",
  "atk-vin02a4:199_19": "Nava cīvarānīti ticīvaranti vā vassikasāṭikāti vātiādinā nayena vuttāni.",
  "atk-vin02a4:199_20": "Na vikappetabbānīti adhiṭṭhitakālato paṭṭhāya na vikappetabbāni.",
  "atk-vin02a4:199_21": "Nava adhammikāni dānānīti saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "atk-vin02a4:199_22": "cetiyassa pariṇataṃ aññacetiyassa vā saṅghassa vā puggalassa vā pariṇāmeti,",
  "atk-vin02a4:199_23": "puggalassa pariṇataṃ aññapuggalassa vā saṅghassa vā cetiyassa vā pariṇāmetīti evaṃ vuttāni.",
  "atk-vin02a4:200_0": "Nava paṭiggahaparibhogāti etesaṃyeva dānānaṃ paṭiggahā ca paribhogā ca.",
  "atk-vin02a4:200_1": "Tīṇi dhammikāni dānānīti saṅghassa ninnaṃ saṅghasseva deti,",
  "atk-vin02a4:200_2": "cetiyassa ninnaṃ cetiyasseva,",
  "atk-vin02a4:200_3": "puggalassa ninnaṃ puggalasseva detīti imāni tīṇi.",
  "atk-vin02a4:200_4": "Paṭiggahapaṭibhogāpi tesaṃyeva paṭiggahā ca paribhogā ca.",
  "atk-vin02a4:200_5": "Nava adhammikā saññattiyoti adhammavādipuggalo,",
  "atk-vin02a4:200_6": "adhammavādisambahulā,",
  "atk-vin02a4:200_7": "adhammavādisaṅghoti evaṃ tīṇi tikāni samathakkhandhake niddiṭṭhāni.",
  "atk-vin02a4:200_8": "Dhammikā saññattiyopi dhammavādī puggalotiādinā nayena tattheva niddiṭṭhā.",
  "atk-vin02a4:200_9": "Adhammakamme dve navakāni ovādavaggassa paṭhamasikkhāpadaniddese pācittiyavasena vuttāni.",
  "atk-vin02a4:200_10": "Dhammakamme dve navakāni tattheva dukkaṭavasena vuttāni.",
  "atk-vin02a4:200_11": "Sesaṃ sabbattha uttānamevāti.",
  "atk-vin02a4:201_0": "Navakavāravaṇṇanā niṭṭhitā.",
  "atk-vin02a4:202_0": "Dasakavāravaṇṇanā",
  "atk-vin02a4:203_0": "330.",
  "atk-vin02a4:203_1": "Dasakesu –",
  "atk-vin02a4:203_2": "dasa āghātavatthūnīti navakesu vuttāni nava “aṭṭhāne vā pana āghāto jāyatī”ti iminā saddhiṃ dasa honti.",
  "atk-vin02a4:203_3": "Āghātapaṭivinayāpi tattha vuttā nava “aṭṭhāne vā pana āghāto jāyati,",
  "atk-vin02a4:203_4": "taṃ kutettha labbhāti āghātaṃ paṭivinetī”ti iminā saddhiṃ dasa veditabbā.",
  "atk-vin02a4:203_5": "Dasa vinītavatthūnīti dasahi āghātavatthūhi viratisaṅkhātāni dasa.",
  "atk-vin02a4:203_6": "Dasavatthukā micchādiṭṭhīti “natthi dinna”ntiādivasena veditabbā,",
  "atk-vin02a4:203_7": "“atthi dinna”ntiādivasena sammādiṭṭhi,",
  "atk-vin02a4:203_8": "“sassato loko”tiādinā vasena pana antaggāhikā diṭṭhi veditabbā.",
  "atk-vin02a4:203_9": "Dasa micchattāti micchādiṭṭhiādayo micchāvimuttipariyosānā,",
  "atk-vin02a4:203_10": "viparītā sammattā.",
  "atk-vin02a4:203_11": "Salākaggāhā samathakkhandhake niddiṭṭhā.",
  "atk-vin02a4:204_0": "Dasahaṅgehi samannāgato bhikkhu ubbāhikāya sammannitabboti “sīlavā hotī”tiādinā nayena samathakkhandhake vuttehi dasahi.",
  "atk-vin02a4:204_1": "Dasa ādīnavā rājantepurappavesane rājasikkhāpade niddiṭṭhā.",
  "atk-vin02a4:204_2": "Dasa dānavatthūnīti annaṃ pānaṃ vatthaṃ yānaṃ mālā gandhaṃ vilepanaṃ seyyāvasathaṃ padīpeyyaṃ.",
  "atk-vin02a4:204_3": "Dasa ratanānīti muttāmaṇiveḷuriyādīni.",
  "atk-vin02a4:204_4": "Dasa paṃsukūlānīti sosānikaṃ,",
  "atk-vin02a4:204_5": "pāpaṇikaṃ,",
  "atk-vin02a4:204_6": "undūrakkhāyitaṃ,",
  "atk-vin02a4:204_7": "upacikakkhāyitaṃ,",
  "atk-vin02a4:204_8": "aggidaḍḍhaṃ,",
  "atk-vin02a4:204_9": "gokhāyitaṃ,",
  "atk-vin02a4:204_10": "ajikakkhāyitaṃ,",
  "atk-vin02a4:204_11": "thūpacīvaraṃ,",
  "atk-vin02a4:204_12": "ābhisekiyaṃ,",
  "atk-vin02a4:204_13": "bhatapaṭiyābhatanti etesu upasampannena ussukkaṃ kātabbaṃ.",
  "atk-vin02a4:204_14": "Dasa cīvaradhāraṇāti “sabbanīlakāni cīvarāni dhārentī”ti vuttavasena dasāti kurundiyaṃ vuttaṃ.",
  "atk-vin02a4:204_15": "Mahāaṭṭhakathāyaṃ pana “navasu kappiyacīvaresu udakasāṭikaṃ vā saṅkaccikaṃ vā pakkhipitvā dasā”ti vuttaṃ.",
  "atk-vin02a4:205_0": "Avandanīyapuggalā senāsanakkhandhake niddiṭṭhā.",
  "atk-vin02a4:205_1": "Dasa akkosavatthūni omasavāde niddiṭṭhāni.",
  "atk-vin02a4:205_2": "Dasa ākārā pesuññasikkhāpade niddiṭṭhā.",
  "atk-vin02a4:205_3": "Dasa senāsanānīti mañco, pīṭhaṃ, bhisi,",
  "atk-vin02a4:205_4": "bimbohanaṃ, cimilikā,",
  "atk-vin02a4:205_5": "uttarattharaṇaṃ, taṭṭikā,",
  "atk-vin02a4:205_6": "cammakhaṇḍo,",
  "atk-vin02a4:205_7": "nisīdanaṃ,",
  "atk-vin02a4:205_8": "tiṇasanthāro,",
  "atk-vin02a4:205_9": "paṇṇasanthāroti.",
  "atk-vin02a4:205_10": "Dasa varāni yāciṃsūti visākhā aṭṭha,",
  "atk-vin02a4:205_11": "suddhodanamahārājā ekaṃ,",
  "atk-vin02a4:205_12": "jīvako ekaṃ.",
  "atk-vin02a4:205_13": "Yāguānisaṃsā ca akappiyamaṃsāni ca bhesajjakkhandhake niddiṭṭhāni.",
  "atk-vin02a4:205_14": "Sesaṃ sabbattha uttānamevāti.",
  "atk-vin02a4:206_0": "Dasakavāravaṇṇanā niṭṭhitā.",
  "atk-vin02a4:207_0": "Ekādasakavāravaṇṇanā",
  "atk-vin02a4:208_0": "331.",
  "atk-vin02a4:208_1": "Ekādasakesu –",
  "atk-vin02a4:208_2": "ekādasāti paṇḍakādayo ekādasa.",
  "atk-vin02a4:208_3": "Ekādasa pādukāti dasa ratanamayā,",
  "atk-vin02a4:208_4": "ekā kaṭṭhapādukā.",
  "atk-vin02a4:208_5": "Tiṇapādukamuñjapādukapabbajapādukādayo pana kaṭṭhapādukasaṅgahameva gacchanti.",
  "atk-vin02a4:208_6": "Ekādasa pattāti tambalohamayena vā dārumayena vā saddhiṃ dasa ratanamayā.",
  "atk-vin02a4:208_7": "Ekādasa cīvarānīti sabbanīlakādīni ekādasa.",
  "atk-vin02a4:208_8": "Yāvatatiyakāti ukkhittānuvattikā bhikkhunī,",
  "atk-vin02a4:208_9": "saṅghādisesā aṭṭha, ariṭṭho,",
  "atk-vin02a4:208_10": "caṇḍakāḷīti.",
  "atk-vin02a4:208_11": "Ekādasa antarāyikā nāma “nasi animittā”ti ādayo.",
  "atk-vin02a4:208_12": "Ekādasa cīvarāni adhiṭṭhātabbānīti ticīvaraṃ,",
  "atk-vin02a4:208_13": "vassikasāṭikā,",
  "atk-vin02a4:208_14": "nisīdanaṃ,",
  "atk-vin02a4:208_15": "paccattharaṇaṃ,",
  "atk-vin02a4:208_16": "kaṇḍuppaṭicchādi,",
  "atk-vin02a4:208_17": "mukhapuñchanacoḷaṃ,",
  "atk-vin02a4:208_18": "parikkhāracoḷaṃ,",
  "atk-vin02a4:208_19": "udakasāṭikā,",
  "atk-vin02a4:208_20": "saṅkaccikāti.",
  "atk-vin02a4:208_21": "Na vikappetabbānīti etāneva adhiṭṭhitakālato paṭṭhāya na vikappetabbāni.",
  "atk-vin02a4:208_22": "Gaṇṭhikā ca vidhā ca suttamayena saddhiṃ ekādasa honti,",
  "atk-vin02a4:208_23": "te sabbe khuddakakkhandhake niddiṭṭhā.",
  "atk-vin02a4:208_24": "Pathaviyo pathavisikkhāpade niddiṭṭhā.",
  "atk-vin02a4:208_25": "Nissayapaṭipassaddhiyo upajjhāyamhā pañca,",
  "atk-vin02a4:208_26": "ācariyamhā cha;",
  "atk-vin02a4:208_27": "evaṃ ekādasa.",
  "atk-vin02a4:208_28": "Avandiyapuggalā naggena saddhiṃ ekādasa,",
  "atk-vin02a4:208_29": "te sabbe senāsanakkhandhake niddiṭṭhā.",
  "atk-vin02a4:208_30": "Ekādasa paramāni pubbe vuttesu cuddasasu ekādasakavasena yojetvā veditabbāni.",
  "atk-vin02a4:208_31": "Ekādasa varānīti mahāpajāpatiyā yācitavarena saddhiṃ pubbe vuttāni dasa.",
  "atk-vin02a4:208_32": "Ekādasa sīmādosāti “atikhuddakaṃ sīmaṃ sammannantī”tiādinā nayena kammavagge āgamissanti.",
  "atk-vin02a4:209_0": "Akkosakaparibhāsake puggale ekādasādīnavā nāma “yo so,",
  "atk-vin02a4:209_1": "bhikkhave,",
  "atk-vin02a4:209_2": "bhikkhu akkosako paribhāsako ariyūpavādī,",
  "atk-vin02a4:209_3": "sabrahmacārīnaṃ aṭṭhānametaṃ anavakāso yaṃ so ekādasannaṃ byasanānaṃ aññataraṃ byasanaṃ na nigaccheyya.",
  "atk-vin02a4:209_4": "Katamesaṃ ekādasannaṃ?",
  "atk-vin02a4:209_5": "Anadhigataṃ nādhigacchati,",
  "atk-vin02a4:209_6": "adhigatā parihāyati,",
  "atk-vin02a4:209_7": "saddhammassa na vodāyanti,",
  "atk-vin02a4:209_8": "saddhammesu vā adhimāniko hoti,",
  "atk-vin02a4:209_9": "anabhirato vā brahmacariyaṃ carati,",
  "atk-vin02a4:209_10": "aññataraṃ vā saṃkiliṭṭhaṃ āpattiṃ āpajjati,",
  "atk-vin02a4:209_11": "sikkhaṃ vā paccakkhāya hīnāyāvattati,",
  "atk-vin02a4:209_12": "gāḷhaṃ vā rogātaṅkaṃ phusati,",
  "atk-vin02a4:209_13": "ummādaṃ vā pāpuṇāti cittakkhepaṃ vā,",
  "atk-vin02a4:209_14": "sammūḷho kālaṃ karoti,",
  "atk-vin02a4:209_15": "kāyassa bhedā parammaraṇā apāyaṃ duggatiṃ vinipātaṃ nirayaṃ upapajjatī”ti.",
  "atk-vin02a4:209_16": "Ettha ca saddhammoti buddhavacanaṃ adhippetaṃ.",
  "atk-vin02a4:210_0": "Āsevitāyāti ādito paṭṭhāya sevitāya. Bhāvitāyāti nipphāditāya vaḍḍhitāya",
  "atk-vin02a4:211_0": "Vā.",
  "atk-vin02a4:211_1": "Bahulīkatāyāti punappunaṃ katāya.",
  "atk-vin02a4:211_2": "Yānīkatāyāti suyuttayānasadisāya katāya.",
  "atk-vin02a4:211_3": "Vatthukatāyāti yathā patiṭṭhā hoti;",
  "atk-vin02a4:211_4": "evaṃ katāya.",
  "atk-vin02a4:211_5": "Anuṭṭhitāyāti anu anu pavattitāya;",
  "atk-vin02a4:211_6": "niccādhiṭṭhitāyāti attho.",
  "atk-vin02a4:211_7": "Paricitāyāti samantato citāya;",
  "atk-vin02a4:211_8": "sabbadisāsu citāya ācitāya bhāvitāya abhivaḍḍhitāyāti attho.",
  "atk-vin02a4:211_9": "Susamāraddhāyāti suṭṭhu samāraddhāya;",
  "atk-vin02a4:211_10": "vasībhāvaṃ upanītāyāti attho.",
  "atk-vin02a4:211_11": "Na pāpakaṃ supinanti pāpakameva na passati,",
  "atk-vin02a4:211_12": "bhadrakaṃ pana vuḍḍhikāraṇabhūtaṃ passati.",
  "atk-vin02a4:211_13": "Devatā rakkhantīti ārakkhadevatā dhammikaṃ rakkhaṃ paccupaṭṭhāpenti.",
  "atk-vin02a4:211_14": "Tuvaṭaṃ cittaṃ samādhiyatīti khippaṃ cittaṃ samādhiyati.",
  "atk-vin02a4:211_15": "Uttari appaṭivijjhantoti mettājhānato uttariṃ arahattaṃ asacchikaronto sekho vā puthujjano vā hutvā kālaṃ karonto brahmalokūpago hoti.",
  "atk-vin02a4:211_16": "Sesaṃ sabbattha uttānamevāti.",
  "atk-vin02a4:212_0": "Ekādasakavāravaṇṇanā pariyosānā",
  "atk-vin02a4:213_0": "Ekuttarikavaṇṇanā niṭṭhitā.",
  "atk-vin02a4:214_0": "Uposathādipucchāvissajjanā",
  "atk-vin02a4:215_0": "332.",
  "atk-vin02a4:215_1": "“Uposathakammassa ko ādī”tiādīnaṃ pucchānaṃ vissajjane sāmaggī ādīti “uposathaṃ karissāmā”ti sīmaṃ sodhetvā",
  "atk-vin02a4:215_2": "chandapārisuddhiṃ āharitvā sannipatitānaṃ kāyasāmaggī ādi.",
  "atk-vin02a4:215_3": "Kiriyā majjheti pubbakiccaṃ katvā pātimokkhaosāraṇakiriyā majjhe.",
  "atk-vin02a4:215_4": "Niṭṭhānaṃ pariyosānanti “tattha sabbeheva samaggehi sammodamānehi avivadamānehi sikkhitabba”nti idaṃ pātimokkhaniṭṭhānaṃ pariyosānaṃ.",
  "atk-vin02a4:215_5": "Pavāraṇākammassa sāmaggī ādīti “pavāraṇaṃ karissāmā”ti sīmaṃ sodhetvā chandapavāraṇaṃ āharitvā sannipatitānaṃ kāyasāmaggī ādi.",
  "atk-vin02a4:215_6": "Kiriyā majjheti pavāraṇāñatti ca pavāraṇākathā ca majjhe,",
  "atk-vin02a4:215_7": "saṅghanavakassa “passanto paṭikarissāmī”ti vacanaṃ pariyosānaṃ.",
  "atk-vin02a4:215_8": "Tajjanīyakammādīsu vatthu nāma yena vatthunā kammāraho hoti,",
  "atk-vin02a4:215_9": "taṃ vatthu.",
  "atk-vin02a4:215_10": "Puggaloti yena taṃ vatthu kataṃ,",
  "atk-vin02a4:215_11": "so puggalo.",
  "atk-vin02a4:215_12": "Kammavācā pariyosānanti “kataṃ saṅghena itthannāmassa bhikkhuno tajjanīyakammaṃ,",
  "atk-vin02a4:215_13": "khamati saṅghassa,",
  "atk-vin02a4:215_14": "tasmā tuṇhī,",
  "atk-vin02a4:215_15": "evametaṃ dhārayāmī”ti evaṃ tassā tassā kammavācāya avasānavacanaṃ pariyosānaṃ.",
  "atk-vin02a4:215_16": "Sesaṃ sabbattha uttānamevāti",
  "atk-vin02a4:216_0": "Uposathādipucchāvissajjanāvaṇṇanā niṭṭhitā.",
  "atk-vin02a4:217_0": "Atthavasapakaraṇāvaṇṇanā",
  "atk-vin02a4:218_0": "334.",
  "atk-vin02a4:218_1": "Atthavasapakaraṇe –",
  "atk-vin02a4:218_2": "dasa atthavasetiādīsu yaṃ vattabbaṃ taṃ paṭhamapārājikavaṇṇanāyameva vuttaṃ.",
  "atk-vin02a4:218_3": "Yaṃ saṅghasuṭṭhu taṃ saṅghaphāsūtiādīsu uparimaṃ uparimaṃ padaṃ heṭṭhimassa heṭṭhimassa padassa attho.",
  "atk-vin02a4:219_0": "Atthasataṃ dhammasatantiādimhi pana yadetaṃ dasasu padesu ekekaṃ mūlaṃ katvā dasakkhattuṃ yojanāya padasataṃ vuttaṃ.",
  "atk-vin02a4:219_1": "Tattha pacchimassa pacchimassa padassa vasena atthasataṃ purimassa purimassa vasena dhammasataṃ veditabbaṃ.",
  "atk-vin02a4:219_2": "Atha vā ye dasa atthavase paṭicca tathāgatena sāvakānaṃ sikkhāpadaṃ paññattaṃ,",
  "atk-vin02a4:219_3": "ye pubbe paṭhamapārājikavaṇṇanāyaṃ “tattha saṅghasuṭṭhutā nāma saṅghassa suṭṭhubhāvo ‘suṭṭhu devā’ti",
  "atk-vin02a4:219_4": "āgataṭṭhāne viya ‘suṭṭhu bhante’ti vacanasampaṭicchanabhāvo,",
  "atk-vin02a4:219_5": "yo ca tathāgatassa vacanaṃ sampaṭicchati,",
  "atk-vin02a4:219_6": "tassa taṃ dīgharattaṃ hitāya sukhāya hoti,",
  "atk-vin02a4:219_7": "tasmā saṅghassa ‘suṭṭhu bhante’ti mama vacanasampaṭicchanatthaṃ paññapessāmi asampaṭicchane ādīnavaṃ",
  "atk-vin02a4:219_8": "sampaṭicchane ca ānisaṃsaṃ dassetvā na balakkārena abhibhavitvāti etamatthaṃ āvikaronto āha –",
  "atk-vin02a4:219_9": "saṅghasuṭṭhutāyā”ti evamādinā nayena vaṇṇitā,",
  "atk-vin02a4:219_10": "tesaṃ idha dasakkhattuṃ āgatattā atthasataṃ tadatthajotakānañca padānaṃ vasena dhammasataṃ veditabbaṃ.",
  "atk-vin02a4:219_11": "Idāni atthajotakānaṃ niruttīnaṃ vasena niruttisataṃ,",
  "atk-vin02a4:219_12": "dhammabhūtānaṃ niruttīnaṃ vasena niruttisatanti dve niruttisatāni,",
  "atk-vin02a4:219_13": "atthasate ñāṇasataṃ,",
  "atk-vin02a4:219_14": "dhammasate ñāṇasataṃ,",
  "atk-vin02a4:219_15": "dvīsu niruttisatesu dve ñāṇasatānīti cattāri ñāṇasatāni ca veditabbāni.",
  "atk-vin02a4:220_0": "“Atthasataṃ dhammasataṃ, dve niruttisatāni;",
  "atk-vin02a4:221_0": "Cattāri ñāṇasatāni, atthavase pakaraṇe”ti.",
  "atk-vin02a4:222_0": "Iti hi yaṃ vuttaṃ, idametaṃ paṭicca vuttanti.",
  "atk-vin02a4:223_0": "Iti samantapāsādikāya vinayasaṃvaṇṇanāya",
  "atk-vin02a4:224_0": "Mahāvaggavaṇṇanā niṭṭhitā.",
  "atk-vin02a4:225_0": "Paṭhamagāthāsaṅgaṇikaṃ",
  "atk-vin02a4:226_0": "Sattanagaresu paññattasikkhāpadavaṇṇanā",
  "atk-vin02a4:227_0": "335.",
  "atk-vin02a4:227_1": "Ekaṃsaṃ cīvaraṃ katvāti ekasmiṃ aṃsakūṭe cīvaraṃ katvā;",
  "atk-vin02a4:227_2": "sādhukaṃ uttarāsaṅgaṃ katvāti attho.",
  "atk-vin02a4:227_3": "Paggaṇhitvāna añjalinti dasanakhasamodhānasamujjalaṃ añjaliṃ ukkhipitvā.",
  "atk-vin02a4:227_4": "Āsīsamānarūpo vāti paccāsīsamānarūpo viya.",
  "atk-vin02a4:227_5": "Kissa tvaṃ idha māgatoti kena kāraṇena kimatthaṃ patthayamāno tvaṃ idha āgato.",
  "atk-vin02a4:227_6": "Ko evamāha?",
  "atk-vin02a4:227_7": "Sammāsambuddho.",
  "atk-vin02a4:227_8": "Kaṃ evamāha?",
  "atk-vin02a4:227_9": "Āyasmantaṃ upāliṃ.",
  "atk-vin02a4:227_10": "Iti āyasmā upāli bhagavantaṃ upasaṅkamitvā “dvīsu vinayesū”ti imaṃ gāthaṃ pucchi.",
  "atk-vin02a4:227_11": "Athassa bhagavā “bhaddako te ummaṅgo”tiādīni vatvā taṃ vissajjesi.",
  "atk-vin02a4:227_12": "Esa nayo sabbattha.",
  "atk-vin02a4:227_13": "Iti ime sabbapañhe buddhakāle upālitthero pucchi.",
  "atk-vin02a4:227_14": "Bhagavā byākāsi.",
  "atk-vin02a4:227_15": "Saṅgītikāle pana mahākassapatthero pucchi.",
  "atk-vin02a4:227_16": "Upālitthero byākāsi.",
  "atk-vin02a4:228_0": "Tattha bhaddako te ummaṅgoti bhaddakā te pañhā;",
  "atk-vin02a4:228_1": "pañhā hi avijjandhakārato ummujjitvā ṭhitattā “ummaṅgo”ti vuccati.",
  "atk-vin02a4:228_2": "Tagghāti kāraṇatthe nipāto.",
  "atk-vin02a4:228_3": "Yasmā maṃ pucchasi,",
  "atk-vin02a4:228_4": "tasmā te ahamakkhissanti attho.",
  "atk-vin02a4:228_5": "Sampaṭicchanatthe vā,",
  "atk-vin02a4:228_6": "“tagghā”ti hi iminā vacanaṃ sampaṭicchitvā akkhissanti āha.",
  "atk-vin02a4:228_7": "“Samādahitvā visibbenti, sāmisena,",
  "atk-vin02a4:228_8": "sasitthaka”nti imāni tīṇiyeva sikkhāpadāni bhaggesu paññattāni.",
  "atk-vin02a4:229_0": "Catuvipattivaṇṇanā",
  "atk-vin02a4:230_0": "336.",
  "atk-vin02a4:230_1": "Yaṃ taṃ pucchimhāti yaṃ tvaṃ apucchimhā.",
  "atk-vin02a4:230_2": "Akittayīti abhāsi.",
  "atk-vin02a4:230_3": "Noti amhākaṃ.",
  "atk-vin02a4:230_4": "Taṃ taṃ byākatanti yaṃ yaṃ puṭṭhaṃ,",
  "atk-vin02a4:230_5": "taṃ tadeva byākataṃ.",
  "atk-vin02a4:230_6": "Anaññathāti aññathā akatvā byākataṃ.",
  "atk-vin02a4:231_0": "Ye duṭṭhullā sā sīlavipattīti ettha kiñcāpi sīlavipatti nāma pañhe natthi,",
  "atk-vin02a4:231_1": "atha kho duṭṭhullaṃ vissajjetukāmatāyetaṃ vuttaṃ.",
  "atk-vin02a4:231_2": "Catūsu hi vipattīsu duṭṭhullaṃ ekāya vipattiyā saṅgahitaṃ,",
  "atk-vin02a4:231_3": "aduṭṭhullaṃ tīhi vipattīhi saṅgahitaṃ.",
  "atk-vin02a4:231_4": "Tasmā “ye duṭṭhullā sā sīlavipattī”ti vatvā tameva vitthārato dassetuṃ “pārājikaṃ saṅghādiseso sīlavipattīti vuccatī”ti āha.",
  "atk-vin02a4:232_0": "Idāni tissannaṃ vipattīnaṃ vasena aduṭṭhullaṃ dassetuṃ “thullaccaya”ntiādimāha.",
  "atk-vin02a4:232_1": "Tattha yo cāyaṃ,",
  "atk-vin02a4:232_2": "akkosati hasādhippāyoti idaṃ dubbhāsitassa vatthudassanatthaṃ vuttaṃ.",
  "atk-vin02a4:233_0": "Abbhācikkhantīti “tathāhaṃ bhagavatā dhammaṃ desitaṃ ājānāmī”ti vadantā abbhācikkhanti.",
  "atk-vin02a4:234_0": "Ayaṃ sā ājīvavipattisammatāti ayaṃ chahi sikkhāpadehi saṅgahitā ājīvavipatti nāma catutthā vipatti sammatāti",
  "atk-vin02a4:234_1": "ettāvatā “aduṭṭhulla”nti idaṃ vissajjitaṃ hoti.",
  "atk-vin02a4:235_0": "Idāni “ye ca yāvatatiyakā”ti pañhaṃ vissajjetuṃ “ekādasā”tiādimāha.",
  "atk-vin02a4:236_0": "Chedanakādivaṇṇanā",
  "atk-vin02a4:237_0": "337.",
  "atk-vin02a4:237_1": "Yasmā pana “ye ca yāvatatiyakā”ti ayaṃ pañho “ekādasa yāvatatiyakā”ti evaṃ saṅkhāvasena vissajjito,",
  "atk-vin02a4:237_2": "tasmā saṅkhānusandhivaseneva “kati chedanakānī”tiādike aññe antarāpañhe pucchi.",
  "atk-vin02a4:237_3": "Tesaṃ vissajjanatthaṃ “cha chedanakānī”tiādi vuttaṃ.",
  "atk-vin02a4:237_4": "Tattha “ekaṃ bhedanakaṃ,",
  "atk-vin02a4:237_5": "ekaṃ uddālanakaṃ,",
  "atk-vin02a4:237_6": "sodasa jānanti paññattā”ti idameva apubbaṃ.",
  "atk-vin02a4:237_7": "Sesaṃ mahāvagge vibhattameva.",
  "atk-vin02a4:237_8": "Yaṃ panetaṃ apubbaṃ tattha ekaṃ bhedanakanti sūcigharaṃ.",
  "atk-vin02a4:237_9": "Ekaṃ uddālanakanti tūlonaddhamañcapīṭhaṃ.",
  "atk-vin02a4:237_10": "Sodasāti soḷasa.",
  "atk-vin02a4:237_11": "Jānanti paññattāti “jāna”nti evaṃ vatvā paññattā,",
  "atk-vin02a4:237_12": "te evaṃ veditabbā –",
  "atk-vin02a4:237_13": "“jānaṃ saṅghikaṃ lābhaṃ pariṇataṃ attano pariṇāmeyya,",
  "atk-vin02a4:237_14": "jānaṃ pubbupagataṃ bhikkhuṃ anupakhajja nisajjaṃ kappeyya,",
  "atk-vin02a4:237_15": "jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā,",
  "atk-vin02a4:237_16": "jānaṃ bhikkhuniparipācitaṃ piṇḍapātaṃ bhuñjeyya,",
  "atk-vin02a4:237_17": "jānaṃ āsādanāpekkho bhuttasmiṃ pācittiyaṃ,",
  "atk-vin02a4:237_18": "jānaṃ sappāṇakaṃ udakaṃ paribhuñjeyya,",
  "atk-vin02a4:237_19": "jānaṃ yathādhammaṃ nihatādhikaraṇaṃ,",
  "atk-vin02a4:237_20": "jānaṃ duṭṭhullaṃ āpattiṃ paṭicchādeyya,",
  "atk-vin02a4:237_21": "jānaṃ ūnavīsativassaṃ puggalaṃ upasampādeyya,",
  "atk-vin02a4:237_22": "jānaṃ theyyasatthena saddhiṃ,",
  "atk-vin02a4:237_23": "jānaṃ tathāvādinā bhikkhunā akatānudhammena,",
  "atk-vin02a4:237_24": "jānaṃ tathānāsitaṃ samaṇuddesaṃ,",
  "atk-vin02a4:237_25": "jānaṃ saṅghikaṃ lābhaṃ pariṇataṃ puggalassa pariṇāmeyya,",
  "atk-vin02a4:237_26": "jānaṃ pārājikaṃ dhammaṃ ajjhāpannaṃ bhikkhuniṃ neva attanā paṭicodeyya,",
  "atk-vin02a4:237_27": "jānaṃ coriṃ vajjhaṃ viditaṃ anapaloketvā,",
  "atk-vin02a4:237_28": "jānaṃ sabhikkhukaṃ ārāmaṃ anāpucchā paviseyyā”ti.",
  "atk-vin02a4:238_0": "Asādhāraṇādivaṇṇanā",
  "atk-vin02a4:239_0": "338.",
  "atk-vin02a4:239_1": "Idāni “sādhāraṇaṃ asādhāraṇa”nti imaṃ purimapañhaṃ vissajjento “vīsaṃ dve satānī”tiādimāha.",
  "atk-vin02a4:239_2": "Tattha bhikkhunīhi asādhāraṇesu cha saṅghādisesāti vissaṭṭhi,",
  "atk-vin02a4:239_3": "kāyasaṃsaggo,",
  "atk-vin02a4:239_4": "duṭṭhullaṃ, attakāma, kuṭi, vihāroti.",
  "atk-vin02a4:239_5": "Dve aniyatehi aṭṭhāti dvīhi aniyatehi saddhiṃ aṭṭha ime.",
  "atk-vin02a4:240_0": "Nissaggiyāni dvādasāti –",
  "atk-vin02a4:241_0": "Dhovanañca paṭiggaho, koseyyasuddhadvebhāgā;",
  "atk-vin02a4:242_0": "Chabbassāni nisīdanaṃ, dve lomā paṭhamo patto;",
  "atk-vin02a4:243_0": "Vassikā āraññakena cāti – ime dvādasa.",
  "atk-vin02a4:244_0": "Dvevīsati khuddakāti –",
  "atk-vin02a4:245_0": "Sakalo bhikkhunīvaggo, paramparañca bhojanaṃ;",
  "atk-vin02a4:246_0": "Anatirittaṃ abhihaṭaṃ, paṇītañca acelakaṃ;",
  "atk-vin02a4:247_0": "Ūnaṃ duṭṭhullachādanaṃ.",
  "atk-vin02a4:248_0": "Mātugāmena saddhiñca, yā ca anikkhantarājake;",
  "atk-vin02a4:249_0": "Santaṃ bhikkhuṃ anāpucchā, vikāle gāmappavesanā.",
  "atk-vin02a4:250_0": "Nisīdane ca yā sikkhā, vassikā yā ca sāṭikā;",
  "atk-vin02a4:251_0": "Dvāvīsati imā sikkhā, khuddakesu pakāsitāti.",
  "atk-vin02a4:252_0": "Bhikkhūhi asādhāraṇesupi saṅghamhā dasa nissareti “saṅghamhā nissārīyatī”ti evaṃ vibhaṅge vuttā,",
  "atk-vin02a4:252_1": "mātikāyaṃ pana “nissāraṇīyaṃ saṅghādisesa”nti evaṃ āgatā dasa.",
  "atk-vin02a4:252_2": "Nissaggiyāni dvādasāti bhikkhunivibhaṅge vibhattāni nissaggiyāneva.",
  "atk-vin02a4:252_3": "Khuddakāpi tattha vibhattakhuddakā eva.",
  "atk-vin02a4:252_4": "Tathā cattāro pāṭidesanīyā,",
  "atk-vin02a4:252_5": "iti satañceva tiṃsañca sikkhā vibhaṅge bhikkhunīnaṃ bhikkhūhi asādhāraṇā.",
  "atk-vin02a4:252_6": "Sesaṃ imasmiṃ sādhāraṇāsādhāraṇavissajjane uttānameva.",
  "atk-vin02a4:253_0": "Idāni vipattiyo ca “yehi samathehi sammantī”ti idaṃ pañhaṃ vissajjento aṭṭheva pārājikātiādimāha.",
  "atk-vin02a4:253_1": "Tattha durāsadāti iminā tesaṃ sappaṭibhayataṃ dasseti.",
  "atk-vin02a4:253_2": "Kaṇhasappādayo viya hi ete durāsadā durūpagamanā durāsajjanā,",
  "atk-vin02a4:253_3": "āpajjiyamānā mūlacchedāya saṃvattanti.",
  "atk-vin02a4:253_4": "Tālavatthusamūpamāti sabbaṃ tālaṃ uddharitvā tālassa vatthumattakaraṇena samūpamā.",
  "atk-vin02a4:253_5": "Yathā vatthumattakato tālo na puna pākatiko hoti,",
  "atk-vin02a4:253_6": "evaṃ na puna pākatikā honti.",
  "atk-vin02a4:254_0": "Evaṃ sādhāraṇaṃ upamaṃ dassetvā puna ekekassa vuttaṃ upamaṃ dassento paṇḍupalāsotiādimāha.",
  "atk-vin02a4:254_1": "Aviruḷhī bhavanti teti yathā ete paṇḍupalāsādayo punaharitādibhāvena aviruḷhidhammā honti;",
  "atk-vin02a4:254_2": "evaṃ pārājikāpi puna pakatisīlābhāvena aviruḷhidhammā hontīti attho.",
  "atk-vin02a4:254_3": "Ettāvatā “vipattiyo ca yehi samathehi sammantī”ti ettha imā tāva aṭṭha pārājikavipattiyo kehici samathehi na sammantīti evaṃ dassitaṃ hoti.",
  "atk-vin02a4:254_4": "Yā pana vipattiyo sammanti,",
  "atk-vin02a4:254_5": "tā dassetuṃ tevīsati saṅghādisesātiādi vuttaṃ.",
  "atk-vin02a4:254_6": "Tattha tīhi samathehīti sabbasaṅgāhikavacanametaṃ.",
  "atk-vin02a4:254_7": "Saṅghādisesā hi dvīhi samathehi sammanti,",
  "atk-vin02a4:254_8": "na tiṇavatthārakena.",
  "atk-vin02a4:254_9": "Sesā tīhipi sammanti.",
  "atk-vin02a4:255_0": "Dve uposathā dve pavāraṇāti idaṃ bhikkhūnañca bhikkhunīnañca vasena vuttaṃ.",
  "atk-vin02a4:255_1": "Vibhattimattadassaneneva cetaṃ vuttaṃ,",
  "atk-vin02a4:255_2": "na samathehi vūpasamanavasena.",
  "atk-vin02a4:255_3": "Bhikkhuuposatho,",
  "atk-vin02a4:255_4": "bhikkhuniuposatho,",
  "atk-vin02a4:255_5": "bhikkhupavāraṇā,",
  "atk-vin02a4:255_6": "bhikkhunipavāraṇāti imāpi hi catasso vibhattiyo;",
  "atk-vin02a4:255_7": "vibhajanānīti attho.",
  "atk-vin02a4:255_8": "Cattāri kammānīti adhammenavaggādīni uposathakammāni.",
  "atk-vin02a4:255_9": "Pañceva uddesā caturo bhavanti anaññathāti bhikkhūnaṃ pañca uddesā bhikkhunīnaṃ caturo bhavanti,",
  "atk-vin02a4:255_10": "aññathā na bhavanti;",
  "atk-vin02a4:255_11": "imā aparāpi vibhattiyo.",
  "atk-vin02a4:255_12": "Āpattikkhandhā ca bhavanti satta,",
  "atk-vin02a4:255_13": "adhikaraṇāni cattārīti imā pana vibhattiyo samathehi sammanti,",
  "atk-vin02a4:255_14": "tasmā sattahi samathehītiādimāha.",
  "atk-vin02a4:255_15": "Atha vā “dve uposathā dve pavāraṇā cattāri kammāni pañceva uddesā caturo bhavanti,",
  "atk-vin02a4:255_16": "anaññathā”ti imāpi catasso vibhattiyo nissāya “nassantete vinassantete”tiādinā nayena yā āpattiyo āpajjanti,",
  "atk-vin02a4:255_17": "tā yasmā vuttappakāreheva samathehi sammanti,",
  "atk-vin02a4:255_18": "tasmā taṃmūlakānaṃ āpattīnaṃ samathadassanatthampi tā vibhattiyo vuttāti veditabbā.",
  "atk-vin02a4:255_19": "Kiccaṃ ekenāti kiccādhikaraṇaṃ ekena samathena sammati.",
  "atk-vin02a4:256_0": "Pārājikādiāpattivaṇṇanā",
  "atk-vin02a4:257_0": "339.",
  "atk-vin02a4:257_1": "Evaṃ pucchānukkamena sabbapañhe vissajjetvā idāni “āpattikkhandhā ca bhavanti sattā”ti ettha saṅgahitaāpattikkhandhānaṃ",
  "atk-vin02a4:257_2": "paccekaṃ nibbacanamattaṃ dassento pārājikantiādimāha.",
  "atk-vin02a4:257_3": "Tattha pārājikanti gāthāya ayamattho –",
  "atk-vin02a4:257_4": "yadidaṃ puggalāpattisikkhāpadapārājikesu āpattipārājikaṃ nāma vuttaṃ,",
  "atk-vin02a4:257_5": "taṃ āpajjanto puggalo yasmā parājito parājayamāpanno saddhammā cuto paraddho bhaṭṭho niraṅkato ca hoti,",
  "atk-vin02a4:257_6": "anihate tasmiṃ puggale puna uposathappavāraṇādibhedo saṃvāso natthi.",
  "atk-vin02a4:257_7": "Tenetaṃ iti vuccatīti tena kāraṇena etaṃ āpattipārājikanti vuccati.",
  "atk-vin02a4:257_8": "Ayañhettha saṅkhepattho –",
  "atk-vin02a4:257_9": "yasmā parājito hoti tena,",
  "atk-vin02a4:257_10": "tasmā etaṃ pārājikanti vuccati.",
  "atk-vin02a4:258_0": "Dutiyagāthāyapi byañjanaṃ anādiyitvā atthamattameva dassetuṃ saṅghova deti parivāsantiādi vuttaṃ.",
  "atk-vin02a4:258_1": "Ayaṃ panettha attho –",
  "atk-vin02a4:258_2": "imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ tassa ādimhi ceva parivāsadānatthāya ādito",
  "atk-vin02a4:258_3": "sese majjhe mānattadānatthāya mūlāyapaṭikassanena vā saha mānattadānatthāya,",
  "atk-vin02a4:258_4": "avasāne abbhānatthāya ca saṅgho icchitabbo,",
  "atk-vin02a4:258_5": "na hettha ekampi kammaṃ vinā saṅghena sakkā kātunti saṅgho,",
  "atk-vin02a4:258_6": "ādimhi ceva sese ca icchitabbo assāti saṅghādiseso.",
  "atk-vin02a4:259_0": "Tatiyagāthāya aniyato na niyatoti yasmā na niyato,",
  "atk-vin02a4:259_1": "tasmā aniyato ayamāpattikkhandhoti attho.",
  "atk-vin02a4:259_2": "Kiṃ kāraṇā na niyatoti?",
  "atk-vin02a4:259_3": "Anekaṃsikataṃ padaṃ,",
  "atk-vin02a4:259_4": "yasmā idaṃ sikkhāpadaṃ anekaṃsena katanti attho.",
  "atk-vin02a4:259_5": "Kathaṃ anekaṃsena?",
  "atk-vin02a4:259_6": "Tiṇṇamaññataraṃ ṭhānaṃ,",
  "atk-vin02a4:259_7": "tiṇṇaṃ dhammānaṃ aññatarena kāretabboti hi tattha vuttaṃ,",
  "atk-vin02a4:259_8": "tasmā “aniyato”ti pavuccati,",
  "atk-vin02a4:259_9": "so āpattikkhandho aniyatoti vuccati.",
  "atk-vin02a4:259_10": "Yathā ca tiṇṇaṃ aññataraṃ ṭhānaṃ,",
  "atk-vin02a4:259_11": "evaṃ dvinnaṃ dhammānaṃ aññataraṃ ṭhānaṃ yattha vuttaṃ,",
  "atk-vin02a4:259_12": "sopi aniyato eva.",
  "atk-vin02a4:260_0": "Catutthagāthāya accayo tena samo natthīti desanāgāminīsu accayesu tena samo thūlo accayo natthi,",
  "atk-vin02a4:260_1": "tenetaṃ iti vuccati;",
  "atk-vin02a4:260_2": "thūlattā accayassa etaṃ thullaccayanti vuccatīti attho.",
  "atk-vin02a4:261_0": "Pañcamagāthāya nissajjitvāna deseti tenetanti nissajjitvā desetabbato nissaggiyanti vuccatīti attho.",
  "atk-vin02a4:262_0": "Chaṭṭhagāthāya pāteti kusalaṃ dhammanti sañcicca āpajjantassa kusaladhammasaṅkhātaṃ kusalacittaṃ pāteti,",
  "atk-vin02a4:262_1": "tasmā pāteti cittanti pācittiyaṃ.",
  "atk-vin02a4:262_2": "Yaṃ pana cittaṃ pāteti,",
  "atk-vin02a4:262_3": "taṃ yasmā ariyamaggaṃ aparajjhati,",
  "atk-vin02a4:262_4": "cittasammohakāraṇañca hoti,",
  "atk-vin02a4:262_5": "tasmā “ariyamaggaṃ aparajjhati,",
  "atk-vin02a4:262_6": "cittasammohanaṭṭhāna”nti ca vuttaṃ.",
  "atk-vin02a4:263_0": "Pāṭidesanīyagāthāsu “gārayhaṃ āvuso dhammaṃ āpajji”nti vuttagārayhabhāvakāraṇadassanatthameva bhikkhu aññātako santotiādi vuttaṃ.",
  "atk-vin02a4:263_1": "Paṭidesetabbato pana sā āpatti pāṭidesanīyāti vuccati.",
  "atk-vin02a4:264_0": "Dukkaṭagāthāya aparaddhaṃ viraddhañca khalitanti sabbametaṃ “yañca dukkaṭa”nti ettha vuttassa dukkaṭassa pariyāyavacanaṃ.",
  "atk-vin02a4:264_1": "Yañhi duṭṭhu kataṃ virūpaṃ vā kataṃ,",
  "atk-vin02a4:264_2": "taṃ dukkaṭaṃ.",
  "atk-vin02a4:264_3": "Taṃ panetaṃ yathā satthārā vuttaṃ;",
  "atk-vin02a4:264_4": "evaṃ akatattā aparaddhaṃ,",
  "atk-vin02a4:264_5": "kusalaṃ virajjhitvā pavattattā viraddhaṃ,",
  "atk-vin02a4:264_6": "ariyavattapaṭipadaṃ anāruḷhattā khalitaṃ.",
  "atk-vin02a4:264_7": "Yaṃ manusso kareti idaṃ panassa opammanidassanaṃ.",
  "atk-vin02a4:264_8": "Tassattho –",
  "atk-vin02a4:264_9": "yathā hi yaṃ loke manusso āvi vā yadi vā raho pāpaṃ karoti,",
  "atk-vin02a4:264_10": "taṃ dukkaṭanti pavedenti;",
  "atk-vin02a4:264_11": "evamidampi buddhappaṭikuṭṭhena lāmakabhāvena pāpaṃ,",
  "atk-vin02a4:264_12": "tasmā dukkaṭanti veditabbaṃ.",
  "atk-vin02a4:265_0": "Dubbhāsitagāthāya dubbhāsitaṃ durābhaṭṭhanti duṭṭhu ābhaṭṭhaṃ bhāsitaṃ lapitanti durābhaṭṭhaṃ.",
  "atk-vin02a4:265_1": "Yaṃ durābhaṭṭhaṃ,",
  "atk-vin02a4:265_2": "taṃ dubbhāsitanti attho.",
  "atk-vin02a4:265_3": "Kiñca bhiyyo?",
  "atk-vin02a4:265_4": "Saṃkiliṭṭhañca yaṃ padaṃ,",
  "atk-vin02a4:265_5": "saṃkiliṭṭhaṃ yasmā taṃ padaṃ hotīti attho.",
  "atk-vin02a4:265_6": "Tathā yañca viññū garahanti,",
  "atk-vin02a4:265_7": "yasmā ca naṃ viññū garahantīti attho.",
  "atk-vin02a4:265_8": "Tenetaṃ iti vuccatīti tena saṃkiliṭṭhabhāvena ca viññugarahanenāpi ca etaṃ iti vuccati;",
  "atk-vin02a4:265_9": "“dubbhāsita”nti evaṃ vuccatīti attho.",
  "atk-vin02a4:266_0": "Sekhiyagāthāya “ādi cetaṃ caraṇañcā”tiādinā nayena sekhassa santakabhāvaṃ dīpeti.",
  "atk-vin02a4:266_1": "Tasmā sekhassa idaṃ sekhiyanti ayamettha saṅkhepattho.",
  "atk-vin02a4:266_2": "Idaṃ “garukalahukañcāpī”tiādipañhehi asaṅgahitassa “handa vākyaṃ suṇoma te”ti iminā pana āyācanavacanena",
  "atk-vin02a4:266_3": "saṅgahitassa atthassa dīpanatthaṃ vuttanti veditabbaṃ.",
  "atk-vin02a4:267_0": "Channamativassatītiādimhipi eseva nayo.",
  "atk-vin02a4:267_1": "Tattha channamativassatīti gehaṃ tāva tiṇādīhi acchannaṃ ativassati.",
  "atk-vin02a4:267_2": "Idaṃ pana āpattisaṅkhātaṃ gehaṃ channaṃ ativassati;",
  "atk-vin02a4:267_3": "mūlāpattiñhi chādento aññaṃ navaṃ āpattiṃ āpajjati.",
  "atk-vin02a4:267_4": "Vivaṭaṃ nātivassatīti gehaṃ tāva avivaṭaṃ succhannaṃ nātivassati.",
  "atk-vin02a4:267_5": "Idaṃ pana āpattisaṅkhātaṃ gehaṃ vivaṭaṃ nātivassati;",
  "atk-vin02a4:267_6": "mūlāpattiñhi vivaranto desanāgāminiṃ desetvā vuṭṭhānagāminito vuṭṭhahitvā suddhante patiṭṭhāti.",
  "atk-vin02a4:267_7": "Āyatiṃ saṃvaranto aññaṃ āpattiṃ nāpajjati.",
  "atk-vin02a4:267_8": "Tasmā channaṃ vivarethāti tena kāraṇena desanāgāminiṃ desento vuṭṭhānagāminito ca vuṭṭhahanto channaṃ vivaretha.",
  "atk-vin02a4:267_9": "Evaṃ taṃ nātivassatīti evañcetaṃ vivaṭaṃ nātivassatīti attho.",
  "atk-vin02a4:268_0": "Gati migānaṃ pavananti ajjhokāse byagghādīhi paripātiyamānānaṃ migānaṃ pavanaṃ rukkhādigahanaṃ araññaṃ gati paṭisaraṇaṃ hoti,",
  "atk-vin02a4:268_1": "taṃ patvā te assāsanti.",
  "atk-vin02a4:268_2": "Eteneva nayena ākāso pakkhīnaṃ gati.",
  "atk-vin02a4:268_3": "Avassaṃ upagamanaṭṭhena pana vibhavo gati dhammānaṃ,",
  "atk-vin02a4:268_4": "sabbesampi saṅkhatadhammānaṃ vināsova tesaṃ gati.",
  "atk-vin02a4:268_5": "Na hi te vināsaṃ agacchantā ṭhātuṃ sakkonti.",
  "atk-vin02a4:268_6": "Sucirampi ṭhatvā pana nibbānaṃ arahato gati,",
  "atk-vin02a4:268_7": "khīṇāsavassa arahato anupādisesanibbānadhātu ekaṃsena gatīti attho.",
  "atk-vin02a4:269_0": "Paṭhamagāthāsaṅgaṇikavaṇṇanā niṭṭhitā.",
  "atk-vin02a4:270_0": "Adhikaraṇabhedaṃ",
  "atk-vin02a4:271_0": "Ukkoṭanabhedādivaṇṇanā",
  "atk-vin02a4:272_0": "340.",
  "atk-vin02a4:272_1": "Adhikaraṇabhede ime dasa ukkoṭāti adhikaraṇānaṃ ukkoṭetvā puna adhikaraṇaukkoṭena samathānaṃ ukkoṭaṃ",
  "atk-vin02a4:272_2": "dassetuṃ “vivādādhikaraṇaṃ ukkoṭento kati samathe ukkoṭetī”tiādimāha.",
  "atk-vin02a4:272_3": "Tattha vivādādhikaraṇaṃ ukkoṭento dve samathe ukkoṭetīti sammukhāvinayañca yebhuyyasikañca ime dve ukkoṭeti,",
  "atk-vin02a4:272_4": "paṭisedheti;",
  "atk-vin02a4:272_5": "paṭikkosatīti attho.",
  "atk-vin02a4:272_6": "Anuvādādhikaraṇaṃ ukkoṭento cattāroti sammukhāvinayaṃ,",
  "atk-vin02a4:272_7": "sativinayaṃ,",
  "atk-vin02a4:272_8": "amūḷhavinayaṃ,",
  "atk-vin02a4:272_9": "tassapāpiyasikanti ime cattāro samathe ukkoṭeti.",
  "atk-vin02a4:272_10": "Āpattādhikaraṇaṃ ukkoṭento tayoti sammukhāvinayaṃ,",
  "atk-vin02a4:272_11": "paṭiññātakaraṇaṃ,",
  "atk-vin02a4:272_12": "tiṇavatthārakanti ime tayo samathe ukkoṭeti.",
  "atk-vin02a4:272_13": "Kiccādhikaraṇaṃ ukkoṭento ekanti sammukhāvinayaṃ imaṃ ekaṃ samathaṃ ukkoṭeti.",
  "atk-vin02a4:273_0": "341.",
  "atk-vin02a4:273_1": "Kati ukkoṭātiādipucchānaṃ vissajjane pana dvādasasu ukkoṭesu akataṃ kammantiādayo tāva tayo ukkoṭā visesato dutiye anuvādādhikaraṇe labbhanti.",
  "atk-vin02a4:273_2": "Anihataṃ kammantiādayo tayo paṭhame vivādādhikaraṇe labbhanti.",
  "atk-vin02a4:273_3": "Avinicchitantiādayo tayo tatiye āpattādhikaraṇe labbhanti.",
  "atk-vin02a4:273_4": "Avūpasantantiādayo tayo catutthe kiccādhikaraṇe labbhanti;",
  "atk-vin02a4:273_5": "apica dvādasāpi ca ekekasmiṃ adhikaraṇe labbhantiyeva.",
  "atk-vin02a4:274_0": "Tatthajātakaṃ adhikaraṇaṃ ukkoṭetīti yasmiṃ vihāre “mayhaṃ iminā patto gahito,",
  "atk-vin02a4:274_1": "cīvaraṃ gahita”ntiādinā nayena pattacīvarādīnaṃ atthāya adhikaraṇaṃ uppannaṃ hoti,",
  "atk-vin02a4:274_2": "tasmiṃyeva ca naṃ vihāre āvāsikā sannipatitvā “alaṃ āvuso”ti attapaccatthike saññāpetvā pāḷimuttakavinicchayeneva vūpasamenti,",
  "atk-vin02a4:274_3": "idaṃ tatthajātakaṃ adhikaraṇaṃ nāma.",
  "atk-vin02a4:274_4": "Yenāpi vinicchayena samitaṃ,",
  "atk-vin02a4:274_5": "sopi eko samathoyeva.",
  "atk-vin02a4:274_6": "Imaṃ ukkoṭentassāpi pācittiyaṃ.",
  "atk-vin02a4:275_0": "Tatthajātakaṃ vūpasantanti sace pana taṃ adhikaraṇaṃ nevāsikā vūpasametuṃ na sakkonti,",
  "atk-vin02a4:275_1": "athañño vinayadharo āgantvā “kiṃ āvuso imasmiṃ vihāre uposatho vā pavāraṇā vā ṭhitā”ti pucchati,",
  "atk-vin02a4:275_2": "tehi ca tasmiṃ kāraṇe kathite taṃ adhikaraṇaṃ khandhakato ca parivārato ca suttena vinicchinitvā vūpasameti,",
  "atk-vin02a4:275_3": "idaṃ tatthajātakaṃ vūpasantaṃ nāma adhikaraṇaṃ.",
  "atk-vin02a4:275_4": "Etaṃ ukkoṭentassāpi pācittiyameva.",
  "atk-vin02a4:276_0": "Antarāmaggeti te attapaccatthikā “na mayaṃ etassa vinicchaye tiṭṭhāma,",
  "atk-vin02a4:276_1": "nāyaṃ vinaye kusalo,",
  "atk-vin02a4:276_2": "asukasmiṃ nāma gāme vinayadharā therā vasanti,",
  "atk-vin02a4:276_3": "tattha gantvā vinicchinissāmā”ti gacchantā antarāmaggeyeva kāraṇaṃ sallakkhetvā aññamaññaṃ vā saññāpenti,",
  "atk-vin02a4:276_4": "aññe vā te bhikkhū nijjhāpenti,",
  "atk-vin02a4:276_5": "idampi vūpasantameva hoti.",
  "atk-vin02a4:276_6": "Evaṃ vūpasantaṃ antarāmagge adhikaraṇaṃ ukkoṭeti yo,",
  "atk-vin02a4:276_7": "tassāpi pācittiyameva.",
  "atk-vin02a4:277_0": "Antarāmagge vūpasantanti na heva kho pana aññamaññaṃ saññattiyā vā sabhāgabhikkhunijjhāpanena vā vūpasantaṃ hoti;",
  "atk-vin02a4:277_1": "apica kho paṭipathaṃ āgacchanto eko vinayadharo disvā “kattha āvuso gacchathā”ti pucchitvā “asukaṃ nāma gāmaṃ,",
  "atk-vin02a4:277_2": "iminā nāma kāraṇenā”ti vutte “alaṃ, āvuso,",
  "atk-vin02a4:277_3": "kiṃ tattha gatenā”ti tattheva dhammena vinayena taṃ adhikaraṇaṃ vūpasameti,",
  "atk-vin02a4:277_4": "idaṃ antarāmagge vūpasantaṃ nāma.",
  "atk-vin02a4:277_5": "Etaṃ ukkoṭentassāpi pācittiyameva.",
  "atk-vin02a4:278_0": "Tattha gatanti sace pana “alaṃ, āvuso,",
  "atk-vin02a4:278_1": "kiṃ tattha gatenā”ti vuccamānāpi “mayaṃ tattheva gantvā vinicchayaṃ pāpessāmā”ti vinayadharassa vacanaṃ anādiyitvā gacchantiyeva,",
  "atk-vin02a4:278_2": "gantvā sabhāgānaṃ bhikkhūnaṃ etamatthaṃ ārocenti.",
  "atk-vin02a4:278_3": "Sabhāgā bhikkhū “alaṃ, āvuso,",
  "atk-vin02a4:278_4": "saṅghasannipātaṃ nāma garuka”nti tattheva nisīdāpetvā vinicchinitvā saññāpenti,",
  "atk-vin02a4:278_5": "idampi vūpasantameva hoti.",
  "atk-vin02a4:278_6": "Evaṃ vūpasantaṃ tattha gataṃ adhikaraṇaṃ ukkoṭeti yo,",
  "atk-vin02a4:278_7": "tassāpi pācittiyameva.",
  "atk-vin02a4:279_0": "Tattha gataṃ vūpasantanti na heva kho pana sabhāgabhikkhūnaṃ saññattiyā vūpasantaṃ hoti;",
  "atk-vin02a4:279_1": "apica kho saṅghaṃ sannipātetvā ārocitaṃ saṅghamajjhe vinayadharā vūpasamenti,",
  "atk-vin02a4:279_2": "idaṃ tattha gataṃ vūpasantaṃ nāma.",
  "atk-vin02a4:279_3": "Etaṃ ukkoṭentassāpi pācittiyameva.",
  "atk-vin02a4:280_0": "Sativinayanti khīṇāsavassa dinnaṃ sativinayaṃ ukkoṭeti,",
  "atk-vin02a4:280_1": "pācittiyameva.",
  "atk-vin02a4:280_2": "Ummattakassa dinne amūḷhavinaye pāpussannassa dinnāya tassapāpiyasikāyapi eseva nayo.",
  "atk-vin02a4:281_0": "Tiṇavatthārakaṃ ukkoṭetīti saṅghena tiṇavatthārakasamathena vūpasamite adhikaraṇe “āpatti nāma ekaṃ bhikkhuṃ",
  "atk-vin02a4:281_1": "upasaṅkamitvā ukkuṭikaṃ nisīditvā añjaliṃ paggahetvā desiyamānā vuṭṭhāti,",
  "atk-vin02a4:281_2": "yaṃ panetaṃ niddāyantassāpi āpattivuṭṭhānaṃ nāma,",
  "atk-vin02a4:281_3": "etaṃ mayhaṃ na khamatī”ti evaṃ vadantopi tiṇavatthārakaṃ ukkoṭeti nāma,",
  "atk-vin02a4:281_4": "tassāpi pācittiyameva.",
  "atk-vin02a4:282_0": "Chandāgatiṃ gacchanto adhikaraṇaṃ ukkoṭetīti vinayadharo hutvā attano upajjhāyādīnaṃ atthāya “adhammaṃ",
  "atk-vin02a4:282_1": "dhammo”tiādīni dīpetvā pubbe vinicchitaṃ adhikaraṇaṃ dvādasasu ukkoṭesu yena kenaci ukkoṭento chandāgatiṃ",
  "atk-vin02a4:282_2": "gacchanto adhikaraṇaṃ ukkoṭeti nāma.",
  "atk-vin02a4:282_3": "Dvīsu pana attapaccatthikesu ekasmiṃ “anatthaṃ me acarī”tiādinā nayena samuppannāghāto,",
  "atk-vin02a4:282_4": "tassa parājayaṃ āropanatthaṃ “adhammaṃ dhammo”tiādīni dīpetvā pubbe vinicchitaṃ adhikaraṇaṃ dvādasasu",
  "atk-vin02a4:282_5": "ukkoṭesu yena kenaci ukkoṭento dosāgatiṃ gacchanto adhikaraṇaṃ ukkoṭeti nāma.",
  "atk-vin02a4:282_6": "Mando pana momūho momūhattā eva “adhammaṃ dhammo”tiādīni dīpetvā vuttanayeneva ukkoṭento mohāgatiṃ gacchanto adhikaraṇaṃ ukkoṭeti nāma.",
  "atk-vin02a4:282_7": "Sace pana dvīsu attapaccatthikesu eko visamāni kāyakammādīni gahanamicchādiṭṭhiṃ balavante ca pakkhantariye",
  "atk-vin02a4:282_8": "abhiññāte bhikkhū nissitattā visamanissito gahananissito balavanissito ca hoti,",
  "atk-vin02a4:282_9": "tassa bhayena “ayaṃ me jīvitantarāyaṃ vā brahmacariyantarāyaṃ vā kareyyā”ti “adhammaṃ dhammo”tiādīni",
  "atk-vin02a4:282_10": "dīpetvā vuttanayeneva ukkoṭento bhayāgatiṃ gacchanto adhikaraṇaṃ ukkoṭeti nāma.",
  "atk-vin02a4:283_0": "Tadahupasampannoti eko sāmaṇero byatto hoti bahussuto,",
  "atk-vin02a4:283_1": "so vinicchaye parājayaṃ patvā maṅkubhūte bhikkhū disvā pucchati “kasmā maṅkubhūtātthā”ti?",
  "atk-vin02a4:283_2": "Te tassa taṃ adhikaraṇaṃ ārocenti.",
  "atk-vin02a4:283_3": "So te evaṃ vadeti “hotu, bhante,",
  "atk-vin02a4:283_4": "maṃ upasampādetha,",
  "atk-vin02a4:283_5": "ahaṃ taṃ adhikaraṇaṃ vūpasamessāmī”ti.",
  "atk-vin02a4:283_6": "Te taṃ upasampādenti.",
  "atk-vin02a4:283_7": "So dutiyadivase bheriṃ paharitvā saṅghaṃ sannipāteti.",
  "atk-vin02a4:283_8": "Tato bhikkhūhi “kena saṅgho sannipātito”ti vutte “mayā”ti vadati.",
  "atk-vin02a4:283_9": "“Kasmā sannipātito”ti?",
  "atk-vin02a4:283_10": "“Hiyyo adhikaraṇaṃ dubbinicchitaṃ,",
  "atk-vin02a4:283_11": "tamahaṃ vinicchinissāmī”ti.",
  "atk-vin02a4:283_12": "“Tvaṃ pana hiyyo kuhiṃ gato”ti?",
  "atk-vin02a4:283_13": "“Anupasampannomhi, bhante,",
  "atk-vin02a4:283_14": "ajja pana upasampannomhī”ti.",
  "atk-vin02a4:283_15": "So vattabbo “idaṃ āvuso tumhādisānaṃ bhagavatā sikkhāpadaṃ paññattaṃ,",
  "atk-vin02a4:283_16": "‘tadahupasampanno ukkoṭeti,",
  "atk-vin02a4:283_17": "ukkoṭanakaṃ pācittiya’nti,",
  "atk-vin02a4:283_18": "gaccha āpattiṃ desehī”ti.",
  "atk-vin02a4:283_19": "Āgantukepi eseva nayo.",
  "atk-vin02a4:284_0": "Kārakoti ekaṃ saṅghena saddhiṃ adhikaraṇaṃ vinicchinitvā pariveṇagataṃ parājitā bhikkhū vadanti “kissa, bhante,",
  "atk-vin02a4:284_1": "tumhehi evaṃ vinicchitaṃ adhikaraṇaṃ,",
  "atk-vin02a4:284_2": "nanu evaṃ vinicchinitabba”nti.",
  "atk-vin02a4:284_3": "So “kasmā paṭhamaṃyeva evaṃ na vaditthā”ti taṃ adhikaraṇaṃ ukkoṭeti.",
  "atk-vin02a4:284_4": "Evaṃ yo kārako ukkoṭeti,",
  "atk-vin02a4:284_5": "tassāpi ukkoṭanakaṃ pācittiyaṃ.",
  "atk-vin02a4:284_6": "Chandadāyakoti eko adhikaraṇavinicchaye chandaṃ datvā sabhāge bhikkhū parājayaṃ patvā āgate maṅkubhūte",
  "atk-vin02a4:284_7": "disvā “sve dāni ahaṃ vinicchinissāmī”ti saṅghaṃ sannipātetvā “kasmā sannipātesī”ti vutte “hiyyo adhikaraṇaṃ",
  "atk-vin02a4:284_8": "dubbinicchitaṃ,",
  "atk-vin02a4:284_9": "tamahaṃ ajja vinicchinissāmī”ti.",
  "atk-vin02a4:284_10": "“Hiyyo pana tvaṃ kattha gato”ti.",
  "atk-vin02a4:284_11": "“Chandaṃ datvā nisinnomhī”ti.",
  "atk-vin02a4:284_12": "So vattabbo “idaṃ āvuso tumhādisānaṃ bhagavatā sikkhāpadaṃ paññattaṃ,",
  "atk-vin02a4:284_13": "‘chandadāyako ukkoṭeti,",
  "atk-vin02a4:284_14": "ukkoṭanakaṃ pācittiya’nti,",
  "atk-vin02a4:284_15": "gaccha āpattiṃ desehī”ti.",
  "atk-vin02a4:285_0": "Adhikaraṇanidānādivaṇṇanā",
  "atk-vin02a4:286_0": "342.",
  "atk-vin02a4:286_1": "Vivādādhikaraṇaṃ kiṃnidānantiādīsu kiṃ nidānamassāti kiṃnidānaṃ.",
  "atk-vin02a4:286_2": "Ko samudayo assāti kiṃsamudayaṃ.",
  "atk-vin02a4:286_3": "Kā jāti assāti kiṃjātikaṃ.",
  "atk-vin02a4:286_4": "Ko pabhavo assāti kiṃpabhavaṃ.",
  "atk-vin02a4:286_5": "Ko sambhāro assāti kiṃsambhāraṃ.",
  "atk-vin02a4:286_6": "Kiṃ samuṭṭhānaṃ assāti kiṃsamuṭṭhānaṃ.",
  "atk-vin02a4:286_7": "Sabbānetāni kāraṇavevacanāniyeva.",
  "atk-vin02a4:287_0": "Vivādanidānantiādīsupi aṭṭhārasabhedakaravatthusaṅkhāto vivādo nidānametassāti vivādanidānaṃ.",
  "atk-vin02a4:287_1": "Vivādaṃ nissāya uppajjanakavivādavasenetaṃ vuttaṃ.",
  "atk-vin02a4:287_2": "Anuvādo nidānaṃ assāti anuvādanidānaṃ.",
  "atk-vin02a4:287_3": "Idampi anuvādaṃ nissāya uppajjanakaanuvādavasena vuttaṃ.",
  "atk-vin02a4:287_4": "Āpatti nidānaṃ assāti āpattinidānaṃ.",
  "atk-vin02a4:287_5": "Āpattādhikaraṇapaccayā catasso āpattiyo āpajjatīti evaṃ āpattiṃ nissāya uppajjanakaāpattivasenetaṃ vuttaṃ.",
  "atk-vin02a4:287_6": "Kiccayaṃ nidānamassāti kiccayanidānaṃ;",
  "atk-vin02a4:287_7": "catubbidhaṃ saṅghakammaṃ kāraṇamassāti attho.",
  "atk-vin02a4:287_8": "Ukkhittānuvattikāya bhikkhuniyā yāvatatiyaṃ samanubhāsanādīnaṃ kiccaṃ nissāya uppajjanakakiccānaṃ vasenetaṃ vuttaṃ.",
  "atk-vin02a4:287_9": "Ayaṃ catunnampi adhikaraṇānaṃ vissajjanapakkhe ekapadayojanā.",
  "atk-vin02a4:287_10": "Etenānusārena sabbapadāni yojetabbāni.",
  "atk-vin02a4:288_0": "Dutiyapucchāya hetunidānantiādimhi vissajjane navannaṃ kusalākusalābyākatahetūnaṃ vasena hetunidānāditā veditabbā.",
  "atk-vin02a4:288_1": "Tatiyapucchāya vissajjane byañjanamattaṃ nānaṃ.",
  "atk-vin02a4:288_2": "Hetuyeva hi ettha paccayoti vutto.",
  "atk-vin02a4:289_0": "343.",
  "atk-vin02a4:289_1": "Mūlapucchāya vissajjane dvādasa mūlānīti kodhaupanāhayugaḷakādīni cha vivādāmūlāni,",
  "atk-vin02a4:289_2": "lobhadosamohā tayo,",
  "atk-vin02a4:289_3": "alobhādosāmohā tayoti imāni ajjhattasantānappavattāni dvādasa mūlāni.",
  "atk-vin02a4:289_4": "Cuddasa mūlānīti tāneva dvādasa kāyavācāhi saddhiṃ cuddasa honti.",
  "atk-vin02a4:289_5": "Cha mūlānīti kāyādīni cha samuṭṭhānāni.",
  "atk-vin02a4:290_0": "Samuṭṭhānapucchāya vissajjane aṭṭhārasa bhedakaravatthūni samuṭṭhānāni,",
  "atk-vin02a4:290_1": "tañhi etesu aṭṭhārasasu bhedakaravatthūsu samuṭṭhāti,",
  "atk-vin02a4:290_2": "etehi vā kāraṇabhūtehi samuṭṭhāti.",
  "atk-vin02a4:290_3": "Tenassetāni samuṭṭhānāni vuccanti.",
  "atk-vin02a4:290_4": "Esa nayo sabbattha.",
  "atk-vin02a4:291_0": "344.",
  "atk-vin02a4:291_1": "Vivādādhikaraṇaṃ āpattītiādibhede ekena adhikaraṇena kiccādhikaraṇenāti idaṃ yena adhikaraṇena sammanti,",
  "atk-vin02a4:291_2": "taṃ dassetuṃ vuttaṃ,",
  "atk-vin02a4:291_3": "na panetāni ekaṃsato kiccādhikaraṇeneva sammanti.",
  "atk-vin02a4:291_4": "Na hi puggalassa santike desentassa kiccādhikaraṇaṃ nāma atthi.",
  "atk-vin02a4:292_0": "Na katamena samathenāti sāvasesāpatti viya na sammati.",
  "atk-vin02a4:292_1": "Na hi sakkā sā desetuṃ,",
  "atk-vin02a4:292_2": "na tato vuṭṭhāya suddhante patiṭṭhātuṃ.",
  "atk-vin02a4:293_0": "348. Vivādādhikaraṇaṃ hoti anuvādādhikaraṇantiādi nayo uttānoyeva.",
  "atk-vin02a4:294_0": "349.",
  "atk-vin02a4:294_1": "Tato paraṃ yattha sativinayotiādikā sammukhāvinayaṃ amuñcitvā cha yamakapucchā vuttā,",
  "atk-vin02a4:294_2": "tāsaṃ vissajjaneneva attho pakāsito.",
  "atk-vin02a4:295_0": "351.",
  "atk-vin02a4:295_1": "Saṃsaṭṭhādipucchānaṃ vissajjane saṃsaṭṭhāti sativinayakammavācākkhaṇasmiṃyeva dvinnampi samathānaṃ siddhattā",
  "atk-vin02a4:295_2": "sammukhāvinayoti vā sativinayoti vā ime dhammā saṃsaṭṭhā,",
  "atk-vin02a4:295_3": "no visaṃsaṭṭhā.",
  "atk-vin02a4:295_4": "Yasmā pana kadalikkhandhe pattavaṭṭīnaṃ viya na sakkā tesaṃ vinibbhujitvā nānākaraṇaṃ dassetuṃ,",
  "atk-vin02a4:295_5": "tena vuttaṃ “na ca labbhā imesaṃ dhammānaṃ vinibbhujitvā vinibbhujitvā nānākaraṇaṃ paññāpetu”nti.",
  "atk-vin02a4:295_6": "Esa nayo sabbattha.",
  "atk-vin02a4:296_0": "Sattasamathanidānavaṇṇanā",
  "atk-vin02a4:297_0": "352.",
  "atk-vin02a4:297_1": "Kiṃnidānoti pucchāvissajjane nidānaṃ nidānamassāti nidānanidāno.",
  "atk-vin02a4:297_2": "Tattha saṅghasammukhatā,",
  "atk-vin02a4:297_3": "dhammasammukhatā,",
  "atk-vin02a4:297_4": "vinayasammukhatā,",
  "atk-vin02a4:297_5": "puggalasammukhatāti idaṃ sammukhāvinayassa nidānaṃ.",
  "atk-vin02a4:297_6": "Sativepullapatto khīṇāsavo laddhupavādo sativinayassa nidānaṃ.",
  "atk-vin02a4:297_7": "Ummattako bhikkhu amūḷhavinayassa nidānaṃ.",
  "atk-vin02a4:297_8": "Yo ca deseti,",
  "atk-vin02a4:297_9": "yassa ca deseti,",
  "atk-vin02a4:297_10": "ubhinnaṃ sammukhībhāvo paṭiññātakaraṇassa nidānaṃ.",
  "atk-vin02a4:297_11": "Bhaṇḍanajātānaṃ adhikaraṇaṃ vūpasametuṃ asakkuṇeyyatā yebhuyyasikāya nidānaṃ.",
  "atk-vin02a4:297_12": "Pāpussanno puggalo tassapāpiyasikāya nidānaṃ.",
  "atk-vin02a4:297_13": "Bhaṇḍanajātānaṃ bahu assāmaṇakaajjhācāro tiṇavatthārakassa nidānaṃ.",
  "atk-vin02a4:297_14": "Hetupaccayavārā vuttanayā eva.",
  "atk-vin02a4:298_0": "353.",
  "atk-vin02a4:298_1": "Mūlapucchāya vissajjanaṃ uttānameva.",
  "atk-vin02a4:298_2": "Samuṭṭhānapucchāya kiñcāpi “sattannaṃ samathānaṃ katame chattiṃsa samuṭṭhānā”ti vuttaṃ,",
  "atk-vin02a4:298_3": "sammukhāvinayassa pana kammasaṅgahābhāvena samuṭṭhānābhāvato channaṃyeva samathānaṃ cha samuṭṭhānāni vibhattāni.",
  "atk-vin02a4:298_4": "Tattha kammassa kiriyāti ñatti veditabbā.",
  "atk-vin02a4:298_5": "Karaṇanti tassāyeva ñattiyā ṭhapetabbakāle ṭhapanaṃ.",
  "atk-vin02a4:298_6": "Upagamananti sayaṃ upagamanaṃ;",
  "atk-vin02a4:298_7": "attanāyeva tassa kammassa karaṇanti attho.",
  "atk-vin02a4:298_8": "Ajjhupagamananti ajjhesanupagamanaṃ;",
  "atk-vin02a4:298_9": "aññaṃ saddhivihārikādikaṃ “idaṃ kammaṃ karohī”ti ajjhesananti attho.",
  "atk-vin02a4:298_10": "Adhivāsanāti “ruccati me etaṃ,",
  "atk-vin02a4:298_11": "karotu saṅgho”ti evaṃ adhivāsanā;",
  "atk-vin02a4:298_12": "chandadānanti attho.",
  "atk-vin02a4:298_13": "Appaṭikkosanāti “na metaṃ khamati,",
  "atk-vin02a4:298_14": "mā evaṃ karothā”ti appaṭisedhanā.",
  "atk-vin02a4:298_15": "Iti channaṃ chakkānaṃ vasena chattiṃsa samuṭṭhānā veditabbā.",
  "atk-vin02a4:299_0": "Sattasamathanānātthādivaṇṇanā",
  "atk-vin02a4:300_0": "354.",
  "atk-vin02a4:300_1": "Nānātthapucchāvissajjanaṃ uttānameva.",
  "atk-vin02a4:300_2": "Adhikaraṇapucchāvissajjane ayaṃ vivādo no adhikaraṇanti ayaṃ mātāputtādīnaṃ vivādo viruddhavādattā vivādo nāma hoti,",
  "atk-vin02a4:300_3": "samathehi pana adhikaraṇīyatāya abhāvato adhikaraṇaṃ na hoti.",
  "atk-vin02a4:300_4": "Anuvādādīsupi eseva nayo.",
  "atk-vin02a4:300_5": "Sesaṃ sabbattha uttānamevāti.",
  "atk-vin02a4:301_0": "Adhikaraṇabhedavaṇṇanā niṭṭhitā.",
  "atk-vin02a4:302_0": "Dutiyagāthāsaṅgaṇikaṃ",
  "atk-vin02a4:303_0": "Codanādipucchāvissajjanāvaṇṇanā",
  "atk-vin02a4:304_0": "359.",
  "atk-vin02a4:304_1": "Dutiyagāthāsaṅgaṇiyaṃ codanāti vatthuñca āpattiñca dassetvā codanā.",
  "atk-vin02a4:304_2": "Sāraṇāti dosasāraṇā.",
  "atk-vin02a4:304_3": "Saṅgho kimatthāyāti saṅghasannipāto kimatthāya.",
  "atk-vin02a4:304_4": "Matikammaṃ pana kissa kāraṇāti matikammaṃ vuccati mantaggahaṇaṃ;",
  "atk-vin02a4:304_5": "taṃ kissa kāraṇāti attho.",
  "atk-vin02a4:305_0": "Codanā sāraṇatthāyāti vuttappakārā codanā,",
  "atk-vin02a4:305_1": "tena cuditakapuggalena codakadosasāraṇatthāya.",
  "atk-vin02a4:305_2": "Niggahatthāya sāraṇāti dosasāraṇā pana tassa puggalassa niggahatthāya.",
  "atk-vin02a4:305_3": "Saṅgho pariggahatthāyāti tattha sannipatito saṅgho vinicchayapariggahaṇatthāya;",
  "atk-vin02a4:305_4": "dhammādhammaṃ tulanatthāya suvinicchitadubbinicchitaṃ jānanatthāyāti attho.",
  "atk-vin02a4:305_5": "Matikammaṃ pana pāṭiyekkanti suttantikattherānañca vinayadharattherānañca mantaggahaṇaṃ pāṭekkaṃ pāṭekkaṃ vinicchayasanniṭṭhāpanatthaṃ.",
  "atk-vin02a4:306_0": "Mā kho paṭighanti cuditake vā codake vā kopaṃ mā janayi.",
  "atk-vin02a4:306_1": "Sace anuvijjako tuvanti sace tvaṃ saṅghamajjhe otiṇṇaṃ adhikaraṇaṃ vinicchituṃ nisinno vinayadharo.",
  "atk-vin02a4:307_0": "Viggāhikanti “na tvaṃ imaṃ dhammavinayaṃ ājānāsī”tiādinayappavattaṃ.",
  "atk-vin02a4:307_1": "Anatthasaṃhitanti yā anatthaṃ janayati,",
  "atk-vin02a4:307_2": "parisaṃ khobhetvā uṭṭhāpeti,",
  "atk-vin02a4:307_3": "evarūpiṃ kathaṃ mā abhaṇi.",
  "atk-vin02a4:307_4": "Sutte vinaye vātiādīsu suttaṃ nāma ubhatovibhaṅgo.",
  "atk-vin02a4:307_5": "Vinayo nāma khandhako.",
  "atk-vin02a4:307_6": "Anulomo nāma parivāro.",
  "atk-vin02a4:307_7": "Paññattaṃ nāma sakalaṃ vinayapiṭakaṃ.",
  "atk-vin02a4:307_8": "Anulomikaṃ nāma cattāro mahāpadesā.",
  "atk-vin02a4:308_0": "Anuyogavattaṃ nisāmayāti anuyuñjanavattaṃ nisāmehi.",
  "atk-vin02a4:308_1": "Kusalena buddhimatā katanti chekena paṇḍitena ñāṇapāramippattena bhagavatā nīharitvā ṭhapitaṃ.",
  "atk-vin02a4:308_2": "Suvuttanti supaññāpitaṃ.",
  "atk-vin02a4:308_3": "Sikkhāpadānulomikanti sikkhāpadānaṃ anulomaṃ.",
  "atk-vin02a4:308_4": "Ayaṃ tāva padattho,",
  "atk-vin02a4:308_5": "ayaṃ panettha sādhippāyasaṅkhepavaṇṇanā –",
  "atk-vin02a4:308_6": "“sace tvaṃ anuvijjako,",
  "atk-vin02a4:308_7": "mā sahasā bhaṇi,",
  "atk-vin02a4:308_8": "mā anatthasaṃhitaṃ viggāhikakathaṃ bhaṇi.",
  "atk-vin02a4:308_9": "Yaṃ pana kusalena buddhimatā lokanāthena etesu suttādīsu anuyogavattaṃ kathaṃ supaññattaṃ sabbasikkhāpadānaṃ anulomaṃ,",
  "atk-vin02a4:308_10": "taṃ nisāmaya taṃ upadhārehī”ti.",
  "atk-vin02a4:308_11": "Gatiṃ na nāsento samparāyikanti attano samparāye sugatinibbattiṃ anāsento anuyogavattaṃ nisāmaya.",
  "atk-vin02a4:308_12": "Yo hi taṃ anisāmetvā anuyuñjati,",
  "atk-vin02a4:308_13": "so samparāyikaṃ attano gatiṃ nāseti,",
  "atk-vin02a4:308_14": "tasmā tvaṃ anāsento nisāmayāti attho.",
  "atk-vin02a4:308_15": "Idāni taṃ anuyogavattaṃ dassetuṃ hitesītiādimāha.",
  "atk-vin02a4:308_16": "Tattha hitesīti hitaṃ esanto gavesanto;",
  "atk-vin02a4:308_17": "mettañca mettāpubbabhāgañca upaṭṭhapetvāti attho.",
  "atk-vin02a4:308_18": "Kālenāti yuttapattakālena;",
  "atk-vin02a4:308_19": "ajjhesitakāleyeva tava bhāre kate anuyuñjāti attho.",
  "atk-vin02a4:309_0": "Sahasā vohāraṃ mā padhāresīti yo etesaṃ sahasā vohāro hoti,",
  "atk-vin02a4:309_1": "sahasā bhāsitaṃ,",
  "atk-vin02a4:309_2": "taṃ mā padhāresi,",
  "atk-vin02a4:309_3": "mā gaṇhittha.",
  "atk-vin02a4:310_0": "Paṭiññānusandhitena kārayeti ettha anusandhitanti kathānusandhi vuccati,",
  "atk-vin02a4:310_1": "tasmā paṭiññānusandhinā kāraye;",
  "atk-vin02a4:310_2": "kathānusandhiṃ sallakkhetvā paṭiññāya kārayeti attho.",
  "atk-vin02a4:310_3": "Atha vā paṭiññāya ca anusandhitena ca kāraye,",
  "atk-vin02a4:310_4": "lajjiṃ paṭiññāya kāraye;",
  "atk-vin02a4:310_5": "alajjiṃ vattānusandhināti attho.",
  "atk-vin02a4:310_6": "Tasmā eva paṭiññā lajjīsūti gāthamāha.",
  "atk-vin02a4:310_7": "Tattha vattānusandhitena kārayeti vattānusandhinā kāraye,",
  "atk-vin02a4:310_8": "yā assa vattena saddhiṃ paṭiññā sandhiyati,",
  "atk-vin02a4:310_9": "tāya paṭiññāya kārayeti attho.",
  "atk-vin02a4:311_0": "Sañciccāti jānanto āpajjati. Parigūhatīti nigūhati na deseti na vuṭṭhāti.",
  "atk-vin02a4:312_0": "Sā ahampi jānāmīti yaṃ tumhehi vuttaṃ,",
  "atk-vin02a4:312_1": "taṃ saccaṃ,",
  "atk-vin02a4:312_2": "ahampi naṃ evameva jānāmi.",
  "atk-vin02a4:312_3": "Aññañca tāhanti aññañca taṃ ahaṃ pucchāmi.",
  "atk-vin02a4:313_0": "Pubbāparaṃ na jānātīti purekathitañca pacchākathitañca na jānāti.",
  "atk-vin02a4:313_1": "Akovidoti tasmiṃ pubbāpare akusalo.",
  "atk-vin02a4:313_2": "Anusandhivacanapathaṃ na jānātīti kathānusandhivacanaṃ vinicchayānusandhivacanañca na jānāti.",
  "atk-vin02a4:314_0": "Sīlavipattiyā codetīti dvīhi āpattikkhandhehi codeti.",
  "atk-vin02a4:314_1": "Ācāradiṭṭhiyāti ācāravipattiyā ceva diṭṭhivipattiyā ca.",
  "atk-vin02a4:314_2": "Ācāravipattiyā codento pañcahāpattikkhandhehi codeti,",
  "atk-vin02a4:314_3": "diṭṭhivipattiyā codento micchādiṭṭhiyā ceva antaggāhikadiṭṭhiyā ca codeti.",
  "atk-vin02a4:314_4": "Ājīvenapi codetīti ājīvahetupaññattehi chahi sikkhāpadehi codeti.",
  "atk-vin02a4:314_5": "Sesaṃ sabbattha uttānamevāti.",
  "atk-vin02a4:315_0": "Dutiyagāthāsaṅgaṇikavaṇṇanā niṭṭhitā.",
  "atk-vin02a4:316_0": "Codanākaṇḍaṃ",
  "atk-vin02a4:317_0": "Anuvijjakakiccavaṇṇanā",
  "atk-vin02a4:318_0": "360- 361.",
  "atk-vin02a4:318_1": "Idāni evaṃ uppannāya codanāya vinayadharena kattabbakiccaṃ dassetuṃ anuvijjakenātiādi āraddhaṃ.",
  "atk-vin02a4:318_2": "Tattha diṭṭhaṃ diṭṭhenāti gāthāya ayamattho –",
  "atk-vin02a4:318_3": "ekeneko mātugāmena saddhiṃ ekaṭṭhānato nikkhamanto vā pavisanto vā diṭṭho,",
  "atk-vin02a4:318_4": "so taṃ pārājikena codeti,",
  "atk-vin02a4:318_5": "itaro tassa dassanaṃ anujānāti.",
  "atk-vin02a4:318_6": "Taṃ pana dassanaṃ paṭicca pārājikaṃ na upeti,",
  "atk-vin02a4:318_7": "na paṭijānāti.",
  "atk-vin02a4:318_8": "Evamettha yaṃ tena diṭṭhaṃ,",
  "atk-vin02a4:318_9": "taṃ tassa “diṭṭho mayā”ti iminā diṭṭhavacanena sameti.",
  "atk-vin02a4:318_10": "Yasmā pana itaro taṃ dassanaṃ paṭicca dosaṃ na paṭijānāti,",
  "atk-vin02a4:318_11": "tasmā asuddhaparisaṅkito hoti;",
  "atk-vin02a4:318_12": "amūlakaparisaṅkitoti attho.",
  "atk-vin02a4:318_13": "Tassa puggalassa “suddho aha”nti paṭiññāya tena saddhiṃ uposatho kātabbo.",
  "atk-vin02a4:318_14": "Sesagāthādvayepi eseva nayo.",
  "atk-vin02a4:318_15": "Sesaṃ sabbattha uttānamevāti.",
  "atk-vin02a4:319_0": "Anuvijjakakiccavaṇṇanā niṭṭhitā.",
  "atk-vin02a4:320_0": "Codakapucchāvissajjanāvaṇṇanā",
  "atk-vin02a4:321_0": "362- 363.",
  "atk-vin02a4:321_1": "Codanāya ko ādītiādipucchānaṃ vissajjane sacce ca akuppe cāti sacce patiṭṭhātabbaṃ akuppe ca.",
  "atk-vin02a4:321_2": "Yaṃ kataṃ vā na kataṃ vā,",
  "atk-vin02a4:321_3": "tadeva vattabbaṃ,",
  "atk-vin02a4:321_4": "na ca codake vā anuvijjake vā saṅghe vā kopo uppādetabbo.",
  "atk-vin02a4:321_5": "Otiṇṇānotiṇṇaṃ jānitabbanti otiṇṇañca anotiṇṇañca vacanaṃ jānitabbaṃ.",
  "atk-vin02a4:321_6": "Tatrāyaṃ jānanavidhi –",
  "atk-vin02a4:321_7": "ettakā codakassa pubbakathā,",
  "atk-vin02a4:321_8": "ettakā pacchimakathā,",
  "atk-vin02a4:321_9": "ettakā cuditakassa pubbakathā,",
  "atk-vin02a4:321_10": "ettakā pacchimakathāti jānitabbā.",
  "atk-vin02a4:321_11": "Codakassa pamāṇaṃ gaṇhitabbaṃ,",
  "atk-vin02a4:321_12": "cuditakassa pamāṇaṃ gaṇhitabbaṃ,",
  "atk-vin02a4:321_13": "anuvijjakassa pamāṇaṃ gaṇhitabbaṃ,",
  "atk-vin02a4:321_14": "anuvijjako appamattakampi ahāpento “āvuso samannāharitvā ujuṃ katvā āharā”ti vattabbo,",
  "atk-vin02a4:321_15": "saṅghena evaṃ paṭipajjitabbaṃ.",
  "atk-vin02a4:321_16": "Yena dhammena yena vinayena yena satthusāsanena taṃ adhikaraṇaṃ vūpasammatīti ettha dhammoti bhūtaṃ vatthu.",
  "atk-vin02a4:321_17": "Vinayoti codanā ceva sāraṇā ca.",
  "atk-vin02a4:321_18": "Satthusāsananti ñattisampadā ceva anussāvanasampadā ca.",
  "atk-vin02a4:321_19": "Etena hi dhammena ca vinayena ca satthusāsanena ca adhikaraṇaṃ vūpasamati,",
  "atk-vin02a4:321_20": "tasmā anuvijjakena bhūtena vatthunā codetvā āpattiṃ sāretvā ñattisampadāya ceva anussāvanasampadāya ca taṃ adhikaraṇaṃ vūpasametabbaṃ,",
  "atk-vin02a4:321_21": "anuvijjakena evaṃ paṭipajjitabbaṃ.",
  "atk-vin02a4:321_22": "Sesamettha uttānameva.",
  "atk-vin02a4:322_0": "364.",
  "atk-vin02a4:322_1": "Uposatho kimatthāyātiādipucchāvissajjanampi uttānameva.",
  "atk-vin02a4:322_2": "Avasānagāthāsu there ca paribhāsatīti avamaññaṃ karonto “kiṃ ime jānantī”ti paribhāsati.",
  "atk-vin02a4:322_3": "Khato upahatindriyoti tāya chandādigāmitāya tena ca paribhāsanena attanā attano khatattā khato.",
  "atk-vin02a4:322_4": "Saddhādīnañca indriyānaṃ upahatattā upahatindriyo.",
  "atk-vin02a4:322_5": "Nirayaṃ gacchati dummedho,",
  "atk-vin02a4:322_6": "na ca sikkhāya gāravoti so khato upahatindriyo paññāya abhāvato dummedho tīsu sikkhāsu asikkhanato na",
  "atk-vin02a4:322_7": "ca sikkhāya gāravo kāyassa bhedā nirayameva upagacchati,",
  "atk-vin02a4:322_8": "tasmā na ca āmisaṃ nissāya…pe…",
  "atk-vin02a4:322_9": "yathā dhammo tathā kareti.",
  "atk-vin02a4:322_10": "Tassattho na ca āmisaṃ nissāya kare,",
  "atk-vin02a4:322_11": "cuditakacodakesu hi aññatarena dinnaṃ cīvarādiāmisaṃ gaṇhanto āmisaṃ nissāya karoti,",
  "atk-vin02a4:322_12": "evaṃ na kareyya.",
  "atk-vin02a4:322_13": "Na ca nissāya puggalanti “ayaṃ me upajjhāyo vā ācariyo vā”tiādinā nayena chandādīhi gacchanto puggalaṃ nissāya karoti,",
  "atk-vin02a4:322_14": "evaṃ na kareyya.",
  "atk-vin02a4:322_15": "Atha kho ubhopete vivajjetvā yathā dhammo ṭhito,",
  "atk-vin02a4:322_16": "tatheva kareyyāti.",
  "atk-vin02a4:323_0": "Upakaṇṇakaṃ jappatīti “evaṃ kathehi,",
  "atk-vin02a4:323_1": "mā evaṃ kathayitthā”ti kaṇṇamūle manteti.",
  "atk-vin02a4:323_2": "Jimhaṃ pekkhatīti dosameva gavesati.",
  "atk-vin02a4:323_3": "Vītiharatīti vinicchayaṃ hāpeti.",
  "atk-vin02a4:323_4": "Kummaggaṃ paṭisevatīti āpattiṃ dīpeti.",
  "atk-vin02a4:324_0": "Akālena ca codetīti anokāse anajjhiṭṭhova codeti.",
  "atk-vin02a4:324_1": "Pubbāparaṃ na jānātīti purimakathañca pacchimakathañca na jānāti.",
  "atk-vin02a4:325_0": "Anusandhivacanapathaṃ na jānātīti kathānusandhivinicchayānusandhivasena vacanaṃ na jānāti.",
  "atk-vin02a4:325_1": "Sesaṃ sabbattha uttānamevāti.",
  "atk-vin02a4:326_0": "Codanākaṇḍavaṇṇanā niṭṭhitā.",
  "atk-vin02a4:327_0": "Cūḷasaṅgāmo",
  "atk-vin02a4:328_0": "Anuvijjakassa paṭipattivaṇṇanā",
  "atk-vin02a4:329_0": "365.",
  "atk-vin02a4:329_1": "Cūḷasaṅgāme saṅgāmāvacarena bhikkhunāti saṅgāmo vuccati adhikaraṇavinicchayatthāya saṅghasannipāto.",
  "atk-vin02a4:329_2": "Tatra hi attapaccatthikā ceva sāsanapaccatthikā ca uddhammaṃ ubbinayaṃ satthu sāsanaṃ dīpentā samosaranti vesālikā vajjiputtakā viya.",
  "atk-vin02a4:329_3": "Yo bhikkhu tesaṃ paccatthikānaṃ laddhiṃ madditvā sakavādadīpanatthāya tattha avacarati,",
  "atk-vin02a4:329_4": "ajjhogāhetvā vinicchayaṃ pavatteti,",
  "atk-vin02a4:329_5": "so saṅgāmāvacaro nāma yasatthero viya.",
  "atk-vin02a4:329_6": "Tena saṅgāmāvacarena bhikkhunā saṅghaṃ upasaṅkamantena nīcacittena saṅgho upasaṅkamitabbo.",
  "atk-vin02a4:329_7": "Nīcacittenāti mānaddhajaṃ nipātetvā nihatamānacittena.",
  "atk-vin02a4:329_8": "Rajoharaṇasamenāti pādapuñchanasamena;",
  "atk-vin02a4:329_9": "yathā rajoharaṇassa saṃkiliṭṭhe vā asaṃkiliṭṭhe vā pāde puñchiyamāne neva rāgo na doso;",
  "atk-vin02a4:329_10": "evaṃ iṭṭhāniṭṭhesu arajjantena adussantenāti attho.",
  "atk-vin02a4:329_11": "Yathāpatirūpe āsaneti yathāpatirūpaṃ āsanaṃ ñatvā attano pāpuṇanaṭṭhāne therānaṃ bhikkhūnaṃ piṭṭhiṃ adassetvā nisīditabbaṃ.",
  "atk-vin02a4:329_12": "Anānākathikenāti nānāvidhaṃ taṃ taṃ anatthakathaṃ akathentena.",
  "atk-vin02a4:329_13": "Atiracchānakathikenāti diṭṭhasutamutampi rājakathādikaṃ tiracchānakathaṃ akathentena.",
  "atk-vin02a4:329_14": "Sāmaṃ vā dhammo bhāsitabboti saṅghasannipātaṭṭhāne kappiyākappiyanissitā vā rūpārūpaparicchedasamathācāravipassanācāraṭṭhānanisajjavattādinissitā",
  "atk-vin02a4:329_15": "vā kathā dhammo nāma.",
  "atk-vin02a4:329_16": "Evarūpo dhammo sayaṃ vā bhāsitabbo,",
  "atk-vin02a4:329_17": "paro vā ajjhesitabbo.",
  "atk-vin02a4:329_18": "Yo bhikkhu tathārūpiṃ kathaṃ kathetuṃ pahoti,",
  "atk-vin02a4:329_19": "so vattabbo –",
  "atk-vin02a4:329_20": "“āvuso saṅghamajjhamhi pañhe uppanne tvaṃ katheyyāsī”ti.",
  "atk-vin02a4:329_21": "Ariyo vā tuṇhībhāvo nātimaññitabboti ariyā tuṇhī nisīdantā na bālaputhujjanā viya nisīdanti.",
  "atk-vin02a4:329_22": "Aññataraṃ kammaṭṭhānaṃ gahetvāva nisīdanti.",
  "atk-vin02a4:329_23": "Iti kammaṭṭhānamanasikāravasena tuṇhībhāvo ariyo tuṇhībhāvo nāma,",
  "atk-vin02a4:329_24": "so nātimaññitabbo,",
  "atk-vin02a4:329_25": "kiṃ kammaṭṭhānānuyogenāti nāvajānitabbo;",
  "atk-vin02a4:329_26": "attano patirūpaṃ kammaṭṭhānaṃ gahetvāva nisīditabbanti attho.",
  "atk-vin02a4:330_0": "Na upajjhāyo pucchitabboti “ko nāmo tuyhaṃ upajjhāyo”ti na pucchitabbo.",
  "atk-vin02a4:330_1": "Esa nayo sabbattha.",
  "atk-vin02a4:330_2": "Na jātīti “khattiyajātiyo tvaṃ brāhmaṇajātiyo”ti evaṃ jāti na pucchitabbā.",
  "atk-vin02a4:330_3": "Na āgamoti “dīghabhāṇakosi tvaṃ majjhimabhāṇako”ti evaṃ āgamo na pucchitabbo.",
  "atk-vin02a4:330_4": "Kulapadesoti khattiyakulādivaseneva veditabbo.",
  "atk-vin02a4:330_5": "Atrassa pemaṃ vā doso vāti atra puggale etesaṃ kāraṇānaṃ aññataravasena pemaṃ vā bhaveyya doso vā.",
  "atk-vin02a4:331_0": "No parisakappikenāti parisakappakena parisānuvidhāyakena na bhavitabbaṃ;",
  "atk-vin02a4:331_1": "yaṃ parisāya ruccati,",
  "atk-vin02a4:331_2": "tadeva cetetvā kappetvā na kathetabbanti attho.",
  "atk-vin02a4:331_3": "Na hatthamuddā dassetabbāti kathetabbe ca akathetabbe ca saññājananatthaṃ hatthavikāro na kātabbo.",
  "atk-vin02a4:332_0": "Atthaṃ anuvidhiyantenāti vinicchayapaṭivedhameva sallakkhentena “idaṃ suttaṃ upalabbhati,",
  "atk-vin02a4:332_1": "imasmiṃ vinicchaye idaṃ vakkhāmī”ti evaṃ paritulayantena nisīditabbanti attho.",
  "atk-vin02a4:332_2": "Na ca āsanā vuṭṭhātabbanti na āsanā vuṭṭhāya sannipātamaṇḍale vicaritabbaṃ,",
  "atk-vin02a4:332_3": "vinayadhare uṭṭhite sabbā parisā uṭṭhahati.",
  "atk-vin02a4:332_4": "Na vītihātabbanti na vinicchayo hāpetabbo.",
  "atk-vin02a4:332_5": "Na kummaggo sevitabboti na āpatti dīpetabbā.",
  "atk-vin02a4:332_6": "Asāhasikena bhavitabbanti na sahasākārinā bhavitabbaṃ;",
  "atk-vin02a4:332_7": "sahasā duruttavacanaṃ na kathetabbanti attho.",
  "atk-vin02a4:332_8": "Vacanakkhamenāti duruttavācaṃ khamanasīlena.",
  "atk-vin02a4:332_9": "Hitaparisakkināti hitesinā hitagavesinā karuṇā ca karuṇāpubbabhāgo ca upaṭṭhāpetabboti ayaṃ padadvayepi adhippāyo.",
  "atk-vin02a4:332_10": "Anasuruttenāti na asuruttena.",
  "atk-vin02a4:332_11": "Asuruttaṃ vuccati viggāhikakathāsaṅkhātaṃ asundaravacanaṃ;",
  "atk-vin02a4:332_12": "taṃ na kathetabbanti attho.",
  "atk-vin02a4:332_13": "Attā pariggahetabboti “vinicchinituṃ vūpasametuṃ sakkhissāmi nu kho no”ti evaṃ attā pariggahetabbo;",
  "atk-vin02a4:332_14": "attano pamāṇaṃ jānitabbanti attho.",
  "atk-vin02a4:332_15": "Paro pariggahetabboti “lajjiyā nu kho ayaṃ parisā,",
  "atk-vin02a4:332_16": "sakkā saññāpetuṃ udāhu no”ti evaṃ paro pariggahetabbo.",
  "atk-vin02a4:333_0": "Codako pariggahetabboti “dhammacodako nu kho no”ti evaṃ pariggahetabbo.",
  "atk-vin02a4:333_1": "Cuditako pariggahetabboti “dhammacuditako nu kho no”ti evaṃ pariggahetabbo.",
  "atk-vin02a4:333_2": "Adhammacodako pariggahetabboti tassa pamāṇaṃ jānitabbaṃ.",
  "atk-vin02a4:333_3": "Sesesupi eseva nayo.",
  "atk-vin02a4:333_4": "Vuttaṃ ahāpentenāti codakacuditakehi vuttavacanaṃ ahāpentena.",
  "atk-vin02a4:333_5": "Avuttaṃ apakāsentenāti anosaṭaṃ vatthuṃ appakāsentena.",
  "atk-vin02a4:333_6": "Mando hāsetabboti mando momūho paggaṇhitabbo,",
  "atk-vin02a4:333_7": "“nanu tvaṃ kulaputto”ti uttejetvā anuyogavattaṃ kathāpetvā tassa anuyogo gaṇhitabbo.",
  "atk-vin02a4:333_8": "Bhīrū assāsetabboti yassa saṅghamajjhaṃ vā gaṇamajjhaṃ vā anosaṭapubbattā sārajjaṃ uppajjati,",
  "atk-vin02a4:333_9": "tādiso “mā bhāyi,",
  "atk-vin02a4:333_10": "vissaṭṭho kathehi,",
  "atk-vin02a4:333_11": "mayaṃ te upatthambhā bhavissāmā”ti vatvāpi anuyogavattaṃ kathāpetabbo.",
  "atk-vin02a4:333_12": "Caṇḍo nisedhetabboti apasādetabbo tajjetabbo.",
  "atk-vin02a4:333_13": "Asuci vibhāvetabboti alajjiṃ pakāsetvā āpattiṃ desāpetabbo.",
  "atk-vin02a4:333_14": "Ujumaddavenāti yo bhikkhu uju sīlavā kāyavaṅkādirahito,",
  "atk-vin02a4:333_15": "so maddaveneva upacaritabbo.",
  "atk-vin02a4:333_16": "Dhammesu ca puggalesu cāti ettha yo dhammagaruko hoti na puggalagaruko,",
  "atk-vin02a4:333_17": "ayameva dhammesu ca puggalesu ca majjhattoti veditabbo.",
  "atk-vin02a4:334_0": "366.",
  "atk-vin02a4:334_1": "Suttaṃ saṃsandanatthāyātiādīsu tena ca pana evaṃ sabrahmacārīnaṃ piyamanāpagarubhāvanīyena anuvijjakena",
  "atk-vin02a4:334_2": "samudāhaṭesu suttādīsu suttaṃ saṃsandanatthāya;",
  "atk-vin02a4:334_3": "āpattānāpattīnaṃ saṃsandanatthanti veditabbaṃ.",
  "atk-vin02a4:334_4": "Opammaṃ nidassanatthāyāti opammaṃ atthadassanatthāya.",
  "atk-vin02a4:334_5": "Attho viññāpanatthāyāti attho jānāpanatthāya.",
  "atk-vin02a4:334_6": "Paṭipucchā ṭhapanatthāyāti pucchā puggalassa ṭhapanatthāya.",
  "atk-vin02a4:334_7": "Okāsakammaṃ codanatthāyāti vatthunā vā āpattiyā vā codanatthāya.",
  "atk-vin02a4:334_8": "Codanā sāraṇatthāyāti dosādosaṃ sarāpanatthāya.",
  "atk-vin02a4:334_9": "Sāraṇā savacanīyatthāyāti dosādosasāraṇā savacanīyakaraṇatthāya.",
  "atk-vin02a4:334_10": "Savacanīyaṃ palibodhatthāyāti savacanīyaṃ “imamhā āvāsā paraṃ mā pakkamī”ti evaṃ palibodhatthāya.",
  "atk-vin02a4:334_11": "Palibodho vinicchayatthāyāti vinicchayaṃ pāpanatthāya.",
  "atk-vin02a4:334_12": "Vinicchayo santīraṇatthāyāti dosādosaṃ santīraṇatthāya tulanatthāya.",
  "atk-vin02a4:334_13": "Santīraṇaṃ ṭhānāṭṭhānagamanatthāyāti āpattianāpattigarukalahukāpattijānanatthāya.",
  "atk-vin02a4:334_14": "Saṅgho sampariggahasampaṭicchanatthāyāti vinicchayasampaṭiggahaṇatthāya ca;",
  "atk-vin02a4:334_15": "suvinicchitadubbinicchitabhāvajānanatthāya cāti attho.",
  "atk-vin02a4:334_16": "Paccekaṭṭhāyino avisaṃvādakaṭṭhāyinoti issariyādhipaccajeṭṭhakaṭṭhāne ca avisaṃvādakaṭṭhāne ca ṭhitā;",
  "atk-vin02a4:334_17": "na te apasādetabbāti attho.",
  "atk-vin02a4:335_0": "Idāni ye mandā mandabuddhino evaṃ vadeyyuṃ “vinayo nāma kimatthāyā”ti tesaṃ vacanokāsapidahanatthamattaṃ dassetuṃ vinayo saṃvaratthāyātiādimāha.",
  "atk-vin02a4:335_1": "Tattha vinayo saṃvaratthāyāti sakalāpi vinayapaññatti kāyavacīdvārasaṃvaratthāya.",
  "atk-vin02a4:335_2": "Ājīvavisuddhipariyosānassa sīlassa upanissayo hoti;",
  "atk-vin02a4:335_3": "paccayo hotīti attho.",
  "atk-vin02a4:335_4": "Esa nayo sabbattha.",
  "atk-vin02a4:335_5": "Apicettha avippaṭisāroti pāpapuññānaṃ katākatavasena cittavippaṭisārābhāvo.",
  "atk-vin02a4:335_6": "Pāmujjanti dubbalā taruṇapīti.",
  "atk-vin02a4:335_7": "Pītīti balavā bahalapīti.",
  "atk-vin02a4:335_8": "Passaddhīti kāyacittadarathapaṭippassaddhi.",
  "atk-vin02a4:335_9": "Sukhanti kāyikacetasikasukhaṃ.",
  "atk-vin02a4:335_10": "Tañhi duvidhampi samādhissa upanissayapaccayo hoti.",
  "atk-vin02a4:335_11": "Samādhīti cittekaggatā.",
  "atk-vin02a4:335_12": "Yathābhūtañāṇadassananti taruṇavipassanā;",
  "atk-vin02a4:335_13": "udayabbayañāṇassetaṃ adhivacanaṃ.",
  "atk-vin02a4:335_14": "Cittekaggatā hi taruṇavipassanāya upanissayapaccayo hoti.",
  "atk-vin02a4:335_15": "Nibbidāti sikhāpattā vuṭṭhānagāminibalavavipassanā.",
  "atk-vin02a4:335_16": "Virāgoti ariyamaggo.",
  "atk-vin02a4:335_17": "Vimuttīti arahattaphalaṃ.",
  "atk-vin02a4:335_18": "Catubbidhopi hi ariyamaggo arahattaphalassa upanissayapaccayo hoti.",
  "atk-vin02a4:335_19": "Vimuttiñāṇadassananti paccavekkhaṇāñāṇaṃ.",
  "atk-vin02a4:335_20": "Vimuttiñāṇadassanaṃ anupādāparinibbānatthāyāti apaccayaparinibbānatthāya.",
  "atk-vin02a4:335_21": "Apaccayaparinibbānassa hi taṃ paccayo hoti,",
  "atk-vin02a4:335_22": "tasmiṃ anuppatte avassaṃ parinibbāyitabbatoti.",
  "atk-vin02a4:335_23": "Etadatthā kathāti ayaṃ vinayakathā nāma etadatthā.",
  "atk-vin02a4:335_24": "Mantanāti vinayamantanā eva.",
  "atk-vin02a4:335_25": "Upanisāti ayaṃ “vinayo saṃvaratthāyā”tiādikā paramparapaccayatāpi etadatthāya.",
  "atk-vin02a4:335_26": "Sotāvadhānanti imissā paramparapaccayakathāya sotāvadhānaṃ.",
  "atk-vin02a4:335_27": "Imaṃ kathaṃ sutvā yaṃ uppajjati ñāṇaṃ,",
  "atk-vin02a4:335_28": "tampi etadatthāya.",
  "atk-vin02a4:335_29": "Yadidaṃ anupādā cittassa vimokkhoti yo ayaṃ catūhi upādānehi anupādiyitvā cittassa arahattaphalasaṅkhāto vimokkho,",
  "atk-vin02a4:335_30": "sopi etadatthāya;",
  "atk-vin02a4:335_31": "apaccayaparinibbānatthāya evāti attho.",
  "atk-vin02a4:336_0": "367. Anuyogavattagāthāsu paṭhamagāthā vuttatthā eva.",
  "atk-vin02a4:337_0": "Vatthuṃ vipattiṃ āpattiṃ,",
  "atk-vin02a4:337_1": "nidānaṃ ākāraakovido pubbāparaṃ na jānātīti “vatthu”ntiādīni “na jānātī”ti padena sambandho.",
  "atk-vin02a4:337_2": "“Akovido”ti padassa “sa ve tādisako”ti iminā sambandho.",
  "atk-vin02a4:337_3": "Tasmā ayamettha yojanā –",
  "atk-vin02a4:337_4": "yo bhikkhu pārājikādīnaṃ vatthuṃ na jānāti,",
  "atk-vin02a4:337_5": "catubbidhaṃ vipattiṃ na jānāti,",
  "atk-vin02a4:337_6": "sattavidhaṃ āpattiṃ na jānāti,",
  "atk-vin02a4:337_7": "“idaṃ sikkhāpadaṃ asukasmiṃ nāma nagare paññatta”nti evaṃ nidānaṃ na jānāti,",
  "atk-vin02a4:337_8": "“idaṃ purimavacanaṃ idaṃ pacchimavacana”nti pubbāparaṃ na jānāti,",
  "atk-vin02a4:337_9": "“idaṃ kataṃ idaṃ akata”nti katākataṃ na jānāti.",
  "atk-vin02a4:337_10": "Samena cāti teneva pubbāparaṃ ajānanassa samena aññāṇena,",
  "atk-vin02a4:337_11": "“katākataṃ na jānātī”ti vuttaṃ hoti;",
  "atk-vin02a4:337_12": "evaṃ tāva najānāti-",
  "atk-vin02a4:337_13": "padena saddhiṃ sambandho veditabbo.",
  "atk-vin02a4:337_14": "Yaṃ panetaṃ “ākāraakovido”ti vuttaṃ,",
  "atk-vin02a4:337_15": "tattha ākāraakovidoti kāraṇākāraṇe akovido.",
  "atk-vin02a4:337_16": "Iti yvāyaṃ vatthuādīnipi na jānāti,",
  "atk-vin02a4:337_17": "ākārassa ca akovido,",
  "atk-vin02a4:337_18": "sa ve tādisako bhikkhu apaṭikkhoti vuccati.",
  "atk-vin02a4:338_0": "Kammañca adhikaraṇañcāti imesampi padānaṃ “na jānātī”ti padeneva sambandho.",
  "atk-vin02a4:338_1": "Ayaṃ panettha yojanā –",
  "atk-vin02a4:338_2": "tatheva iti yvāyaṃ kammañca na jānāti,",
  "atk-vin02a4:338_3": "adhikaraṇañca na jānāti,",
  "atk-vin02a4:338_4": "sattappakāre samathe cāpi akovido,",
  "atk-vin02a4:338_5": "rāgādīhi pana ratto duṭṭho ca mūḷho ca,",
  "atk-vin02a4:338_6": "bhayena bhayā gacchati,",
  "atk-vin02a4:338_7": "sammohena mohā gacchati,",
  "atk-vin02a4:338_8": "rattattā pana duṭṭhattā ca chandā dosā ca gacchati,",
  "atk-vin02a4:338_9": "paraṃ saññāpetuṃ asamatthatāya na ca saññattikusalo,",
  "atk-vin02a4:338_10": "kāraṇākāraṇadassane asamatthatāya nijjhattiyā ca akovido attano sadisāya parisāya laddhattā laddhapakkho,",
  "atk-vin02a4:338_11": "hiriyā paribāhirattā ahiriko,",
  "atk-vin02a4:338_12": "kāḷakehi kammehi samannāgatattā kaṇhakammo,",
  "atk-vin02a4:338_13": "dhammādariyapuggalādariyānaṃ abhāvato anādaro,",
  "atk-vin02a4:338_14": "sa ve tādisako bhikkhu apaṭikkhoti vuccati,",
  "atk-vin02a4:338_15": "na paṭikkhitabbo na oloketabbo,",
  "atk-vin02a4:338_16": "na sammannitvā issariyādhipaccajeṭṭhakaṭṭhāne ṭhapetabboti attho.",
  "atk-vin02a4:338_17": "Sukkapakkhagāthānampi yojanānayo vuttanayeneva veditabboti.",
  "atk-vin02a4:339_0": "Cūḷasaṅgāmavaṇṇanā niṭṭhitā.",
  "atk-vin02a4:340_0": "Mahāsaṅgāmo",
  "atk-vin02a4:341_0": "Voharantena jānitabbādivaṇṇanā",
  "atk-vin02a4:342_0": "368- 374.",
  "atk-vin02a4:342_1": "Mahāsaṅgāme –",
  "atk-vin02a4:342_2": "vatthuto vā vatthuṃ saṅkamatīti “paṭhamapārājikavatthu mayā diṭṭhaṃ vā sutaṃ vā”ti vatvā puna pucchiyamāno",
  "atk-vin02a4:342_3": "nighaṃsiyamāno “na mayā paṭhamapārājikassa vatthu diṭṭhaṃ, na sutaṃ;",
  "atk-vin02a4:342_4": "dutiyapārājikassa vatthu diṭṭhaṃ vā sutaṃ vā”ti vadati.",
  "atk-vin02a4:342_5": "Eteneva nayena sesavatthusaṅkamanaṃ,",
  "atk-vin02a4:342_6": "vipattito vipattisaṅkamanaṃ āpattito āpattisaṅkamanañca veditabbaṃ.",
  "atk-vin02a4:342_7": "Yo pana “neva mayā diṭṭhaṃ,",
  "atk-vin02a4:342_8": "na suta”nti vatvā pacchā “mayāpetaṃ diṭṭhaṃ vā sutaṃ vā”ti vadati,",
  "atk-vin02a4:342_9": "“diṭṭhaṃ vā sutaṃ vā”ti vatvā pacchā “na diṭṭhaṃ vā na sutaṃ vā”ti vadati,",
  "atk-vin02a4:342_10": "ayaṃ avajānitvā paṭijānāti,",
  "atk-vin02a4:342_11": "paṭijānitvā avajānātīti veditabbo.",
  "atk-vin02a4:342_12": "Eseva aññenaññaṃ paṭicarati nāma.",
  "atk-vin02a4:343_0": "375.",
  "atk-vin02a4:343_1": "Vaṇṇāvaṇṇoti nīlādivaṇṇāvaṇṇavasena sukkavissaṭṭhisikkhāpadaṃ vuttaṃ.",
  "atk-vin02a4:343_2": "Vacanamanuppadānanti sañcarittaṃ vuttaṃ.",
  "atk-vin02a4:343_3": "Kāyasaṃsaggādittayaṃ sarūpeneva vuttaṃ.",
  "atk-vin02a4:343_4": "Iti imāni pañca methunadhammassa pubbabhāgo pubbapayogoti veditabbāni.",
  "atk-vin02a4:344_0": "376.",
  "atk-vin02a4:344_1": "Cattāri apalokanakammānīti adhammenavaggādīni.",
  "atk-vin02a4:344_2": "Sesesupi eseva nayo.",
  "atk-vin02a4:344_3": "Iti cattāri catukkāni soḷasa honti.",
  "atk-vin02a4:345_0": "Agatiagantabbavaṇṇanā",
  "atk-vin02a4:346_0": "379.",
  "atk-vin02a4:346_1": "Bahujanaahitāya paṭipanno hotīti vinayadharena hi evaṃ chandādigatiyā adhikaraṇe vinicchite tasmiṃ vihāre saṅgho dvidhā bhijjati.",
  "atk-vin02a4:346_2": "Ovādūpajīviniyo bhikkhuniyopi dve bhāgā honti.",
  "atk-vin02a4:346_3": "Upāsakāpi upāsikāyopi dārakāpi dārikāyopi tesaṃ ārakkhadevatāpi tatheva dvidhā bhijjanti.",
  "atk-vin02a4:346_4": "Tato bhummadevatā ādiṃ katvā yāva akaniṭṭhabrahmāno dvidhāva honti.",
  "atk-vin02a4:346_5": "Tena vuttaṃ –",
  "atk-vin02a4:346_6": "“bahujanaahitāya paṭipanno hoti…pe…",
  "atk-vin02a4:346_7": "dukkhāya devamanussāna”nti.",
  "atk-vin02a4:347_0": "382.",
  "atk-vin02a4:347_1": "Visamanissitoti visamāni kāyakammādīni nissito.",
  "atk-vin02a4:347_2": "Gahananissitoti micchādiṭṭhiantaggāhikadiṭṭhisaṅkhātaṃ gahanaṃ nissito.",
  "atk-vin02a4:347_3": "Balavanissitoti balavante abhiññāte bhikkhū nissito.",
  "atk-vin02a4:348_0": "393.",
  "atk-vin02a4:348_1": "Tassa avajānantoti tassa vacanaṃ avajānanto.",
  "atk-vin02a4:348_2": "Upayogatthe vā sāmivacanaṃ,",
  "atk-vin02a4:348_3": "taṃ avajānantoti attho.",
  "atk-vin02a4:349_0": "394. Yaṃ atthāyāti yadatthāya. Taṃ atthanti so attho. Sesaṃ sabbattha uttānamevāti.",
  "atk-vin02a4:350_0": "Mahāsaṅgāmavaṇṇanā niṭṭhitā.",
  "atk-vin02a4:351_0": "Kathinabhedaṃ",
  "atk-vin02a4:352_0": "Kathinaatthatādivaṇṇanā",
  "atk-vin02a4:353_0": "403. Kathine –",
  "atk-vin02a4:353_1": "aṭṭha mātikāti khandhake vuttā pakkamanantikādikā aṭṭha.",
  "atk-vin02a4:353_2": "Palibodhānisaṃsāpi pubbe vuttā eva.",
  "atk-vin02a4:354_0": "404.",
  "atk-vin02a4:354_1": "Payogassāti cīvaradhovanādino sattavidhassa pubbakaraṇassatthāya yo udakāharaṇādiko payogo kayirati,",
  "atk-vin02a4:354_2": "tassa payogassa.",
  "atk-vin02a4:354_3": "Katame dhammā anantarapaccayena paccayoti anāgatavasena anantarā hutvā katame dhammā paccayā hontīti attho.",
  "atk-vin02a4:354_4": "Samanantarapaccayenāti suṭṭhu anantarapaccayena,",
  "atk-vin02a4:354_5": "anantarapaccayameva āsannataraṃ katvā pucchati.",
  "atk-vin02a4:354_6": "Nissayapaccayenāti uppajjamānassa payogassa nissayaṃ ādhārabhāvaṃ upagatā viya hutvā katame dhammā paccayā hontīti attho.",
  "atk-vin02a4:354_7": "Upanissayapaccayenāti upetena nissayapaccayena;",
  "atk-vin02a4:354_8": "nissayapaccayameva upagatataraṃ katvā pucchati.",
  "atk-vin02a4:354_9": "Purejātapaccayenāti iminā paṭhamaṃ uppannassa paccayabhāvaṃ pucchati.",
  "atk-vin02a4:354_10": "Pacchājātapaccayenāti iminā pacchā uppajjanakassa paccayabhāvaṃ pucchati.",
  "atk-vin02a4:354_11": "Sahajātapaccayenāti iminā apubbaṃ acarimaṃ uppajjamānānaṃ paccayabhāvaṃ pucchati.",
  "atk-vin02a4:354_12": "Pubbakaraṇassāti dhovanādino pubbakaraṇassa.",
  "atk-vin02a4:354_13": "Paccuddhārassāti purāṇasaṅghāṭiādīnaṃ paccuddharaṇassa.",
  "atk-vin02a4:354_14": "Adhiṭṭhānassāti kathinacīvarādhiṭṭhānassa.",
  "atk-vin02a4:354_15": "Atthārassāti kathinatthārassa.",
  "atk-vin02a4:354_16": "Mātikānañca palibodhānañcāti aṭṭhannaṃ mātikānaṃ dvinnañca palibodhānaṃ.",
  "atk-vin02a4:354_17": "Vatthussāti saṅghāṭiādino kathinavatthussa;",
  "atk-vin02a4:354_18": "sesaṃ vuttanayameva.",
  "atk-vin02a4:355_0": "Evaṃ yañca labbhati yañca na labbhati,",
  "atk-vin02a4:355_1": "sabbaṃ pucchitvā idāni yaṃ yassa labbhati,",
  "atk-vin02a4:355_2": "tadeva dassento pubbakaraṇaṃ payogassātiādinā nayena vissajjanamāha.",
  "atk-vin02a4:355_3": "Tassattho –",
  "atk-vin02a4:355_4": "yaṃ vuttaṃ “payogassa katame dhammā”tiādi,",
  "atk-vin02a4:355_5": "tattha vuccate,",
  "atk-vin02a4:355_6": "pubbakaraṇaṃ payogassa anantarapaccayena paccayo,",
  "atk-vin02a4:355_7": "samanantaranissayaupanissayapaccayena paccayo.",
  "atk-vin02a4:355_8": "Payogassa hi sattavidhampi pubbakaraṇaṃ yasmā tena payogena nipphādetabbassa pubbakaraṇassatthāya so payogo kayirati,",
  "atk-vin02a4:355_9": "tasmā imehi catūhi paccayehi paccayo hoti.",
  "atk-vin02a4:355_10": "Purejātapaccaye panesa uddiṭṭhadhammesu ekadhammampi na labhati,",
  "atk-vin02a4:355_11": "aññadatthu pubbakaraṇassa sayaṃ purejātapaccayo hoti,",
  "atk-vin02a4:355_12": "payoge sati pubbakaraṇassa nipphajjanato.",
  "atk-vin02a4:355_13": "Tena vuttaṃ –",
  "atk-vin02a4:355_14": "“payogo pubbakaraṇassa purejātapaccayena paccayo”ti.",
  "atk-vin02a4:355_15": "Pacchājātapaccayaṃ pana labhati,",
  "atk-vin02a4:355_16": "tena vuttaṃ –",
  "atk-vin02a4:355_17": "“pubbakaraṇaṃ payogassa pacchājātapaccayena paccayo”ti.",
  "atk-vin02a4:355_18": "Pacchā uppajjanakassa hi pubbakaraṇassa atthāya so payogo kayirati.",
  "atk-vin02a4:355_19": "Sahajātapaccayaṃ pana mātikāpalibodhānisaṃsasaṅkhāte pannarasa dhamme ṭhapetvā añño payogādīsu ekopi dhammo na labhati,",
  "atk-vin02a4:355_20": "te eva hi pannarasa dhammā saha kathinatthārena ekato nipphajjantīti aññamaññaṃ sahajātapaccayā honti.",
  "atk-vin02a4:355_21": "Tena vuttaṃ –",
  "atk-vin02a4:355_22": "“pannarasa dhammā sahajātapaccayena paccayo”ti.",
  "atk-vin02a4:355_23": "Etenupāyena sabbapadavissajjanāni veditabbāni.",
  "atk-vin02a4:356_0": "Pubbakaraṇanidānādivibhāgavaṇṇanā",
  "atk-vin02a4:357_0": "405. Pubbakaraṇaṃ kiṃnidānantiādipucchāvissajjanaṃ uttānameva.",
  "atk-vin02a4:358_0": "406- 7.",
  "atk-vin02a4:358_1": "“Payogo kiṃnidāno”tiādīsu pucchādvayavissajjanesu hetunidāno paccayanidānoti ettha cha cīvarāni hetu ceva paccayo cāti veditabbāni.",
  "atk-vin02a4:358_2": "Pubbapayogādīnañhi sabbesaṃ tāniyeva hetu,",
  "atk-vin02a4:358_3": "tāni paccayo.",
  "atk-vin02a4:358_4": "Na hi chabbidhe cīvare asati payogo atthi,",
  "atk-vin02a4:358_5": "na pubbakaraṇādīni,",
  "atk-vin02a4:358_6": "tasmā “payogo hetunidāno”tiādi vuttaṃ.",
  "atk-vin02a4:359_0": "408.",
  "atk-vin02a4:359_1": "Saṅgahavāre –",
  "atk-vin02a4:359_2": "vacībhedenāti “imāya saṅghāṭiyā,",
  "atk-vin02a4:359_3": "iminā uttarāsaṅgena,",
  "atk-vin02a4:359_4": "iminā antaravāsakena kathinaṃ attharāmī”ti etena vacībhedena.",
  "atk-vin02a4:359_5": "Katimūlādipucchāvissajjane –",
  "atk-vin02a4:359_6": "kiriyā majjheti paccuddhāro ceva adhiṭṭhānañca.",
  "atk-vin02a4:360_0": "411.",
  "atk-vin02a4:360_1": "Vatthuvipannaṃ hotīti akappiyadussaṃ hoti.",
  "atk-vin02a4:360_2": "Kālavipannaṃ nāma ajja dāyakehi dinnaṃ sve saṅgho kathinatthārakassa deti.",
  "atk-vin02a4:360_3": "Karaṇavipannaṃ nāma tadaheva chinditvā akataṃ.",
  "atk-vin02a4:361_0": "Kathinādijānitabbavibhāgavaṇṇanā",
  "atk-vin02a4:362_0": "412.",
  "atk-vin02a4:362_1": "Kathinaṃ jānitabbantiādipucchāya vissajjane –",
  "atk-vin02a4:362_2": "tesaññeva dhammānanti yesu rūpādidhammesu sati kathinaṃ nāma hoti,",
  "atk-vin02a4:362_3": "tesaṃ samodhānaṃ missībhāvo.",
  "atk-vin02a4:362_4": "Nāmaṃ nāmakammantiādinā pana “kathina”nti idaṃ bahūsu dhammesu nāmamattaṃ,",
  "atk-vin02a4:362_5": "na paramatthato eko dhammo atthīti dasseti.",
  "atk-vin02a4:363_0": "Catuvīsatiyā ākārehīti “na ullikhitamattenā”tiādīhi pubbe vuttakāraṇehi.",
  "atk-vin02a4:363_1": "Sattarasahi ākārehīti “ahatena atthataṃ hoti kathina”ntiādīhi pubbe vuttakāraṇehi.",
  "atk-vin02a4:363_2": "Nimittakammādīsu yaṃ vattabbaṃ sabbaṃ kathinakkhandhakavaṇṇanāyaṃ vuttaṃ.",
  "atk-vin02a4:364_0": "416.",
  "atk-vin02a4:364_1": "Ekuppādā ekanirodhāti uppajjamānāpi ekato uppajjanti,",
  "atk-vin02a4:364_2": "nirujjhamānāpi ekato nirujjhanti.",
  "atk-vin02a4:364_3": "Ekuppādā nānānirodhāti uppajjamānā ekato uppajjanti,",
  "atk-vin02a4:364_4": "nirujjhamānā nānā nirujjhanti.",
  "atk-vin02a4:364_5": "Kiṃ vuttaṃ hoti?",
  "atk-vin02a4:364_6": "Sabbepi atthārena saddhiṃ ekato uppajjanti,",
  "atk-vin02a4:364_7": "atthāre hi sati uddhāro nāma.",
  "atk-vin02a4:364_8": "Nirujjhamānā panettha purimā dve atthārena saddhiṃ ekato nirujjhanti,",
  "atk-vin02a4:364_9": "uddhārabhāvaṃ pāpuṇanti.",
  "atk-vin02a4:364_10": "Atthārassa hi nirodho etesañca uddhārabhāvo ekakkhaṇe hoti,",
  "atk-vin02a4:364_11": "itare nānā nirujjhanti.",
  "atk-vin02a4:364_12": "Tesu uddhārabhāvaṃ pattesupi atthāro tiṭṭhatiyeva.",
  "atk-vin02a4:364_13": "Sesaṃ sabbattha uttānamevāti.",
  "atk-vin02a4:365_0": "Samantapāsādikāya vinayasaṃvaṇṇanāya",
  "atk-vin02a4:366_0": "Kathinabhedavaṇṇanā niṭṭhitā.",
  "atk-vin02a4:367_0": "Paññattivaggavaṇṇanā niṭṭhitā.",
  "atk-vin02a4:368_0": "Upālipañcakaṃ",
  "atk-vin02a4:369_0": "Anissitavaggavaṇṇanā",
  "atk-vin02a4:370_0": "417.",
  "atk-vin02a4:370_1": "Upālipañhesu katihi nu kho bhanteti pucchāya ayaṃ sambandho.",
  "atk-vin02a4:370_2": "Thero kira rahogato sabbāni imāni pañcakāni āvajjetvā “bhagavantaṃ dāni pucchitvā imesaṃ nissāya vasanakādīnaṃ",
  "atk-vin02a4:370_3": "atthāya tantiṃ ṭhapessāmī”ti bhagavantaṃ upasaṅkamitvā “katihi nu kho bhante”tiādinā nayena pañhe pucchi.",
  "atk-vin02a4:370_4": "Tesaṃ vissajjane uposathaṃ na jānātīti navavidhaṃ uposathaṃ na jānāti.",
  "atk-vin02a4:370_5": "Uposathakammaṃ na jānātīti adhammenavaggādibhedaṃ catubbidhaṃ uposathakammaṃ na jānāti.",
  "atk-vin02a4:370_6": "Pātimokkhaṃ na jānātīti dve mātikā na jānāti.",
  "atk-vin02a4:370_7": "Pātimokkhuddesaṃ na jānātīti bhikkhūnaṃ pañcavidhaṃ bhikkhunīnaṃ catubbidhanti navavidhaṃ pātimokkhuddesaṃ na jānāti.",
  "atk-vin02a4:371_0": "Pavāraṇaṃ na jānātīti navavidhaṃ pavāraṇaṃ na jānāti.",
  "atk-vin02a4:371_1": "Pavāraṇākammaṃ na jānātīti adhammenavaggādibhedaṃ catubbidhaṃ pavāraṇākammaṃ na jānāti.",
  "atk-vin02a4:372_0": "Āpattānāpattiṃ na jānātīti tasmiṃ tasmiṃ sikkhāpade niddiṭṭhaṃ āpattiñca anāpattiñca na jānāti.",
  "atk-vin02a4:373_0": "Āpanno kammakatoti āpattiṃ āpanno tappaccayāva saṅghena kammaṃ kataṃ hoti.",
  "atk-vin02a4:374_0": "Nappaṭippassambhanavaggavaṇṇanā",
  "atk-vin02a4:375_0": "420.",
  "atk-vin02a4:375_1": "Kammaṃ nappaṭippassambhetabbanti ayaṃ yasmā anulomavatte na vattati,",
  "atk-vin02a4:375_2": "tasmā nāssa kammaṃ paṭippassambhetabbaṃ;",
  "atk-vin02a4:375_3": "sarajjukova vissajjetabboti attho.",
  "atk-vin02a4:376_0": "421.",
  "atk-vin02a4:376_1": "Sace upāli saṅgho samaggakaraṇīyāni kammāni karotīti sace samaggehi karaṇīyāni uposathādīni kammāni karoti,",
  "atk-vin02a4:376_2": "uposathapavāraṇādīsu hi ṭhitāsu upatthambho na dātabbo.",
  "atk-vin02a4:376_3": "Sace hi saṅgho accayaṃ desāpetvā saṅghasāmaggiṃ karoti,",
  "atk-vin02a4:376_4": "tiṇavatthārakasamathaṃ vā katvā uposathapavāraṇaṃ karoti,",
  "atk-vin02a4:376_5": "evarūpaṃ samaggakaraṇīyaṃ nāma kammaṃ hoti.",
  "atk-vin02a4:376_6": "Tatra ceti sace tādise kamme bhikkhuno nakkhamati,",
  "atk-vin02a4:376_7": "diṭṭhāvikammampi katvā tathārūpā sāmaggī upetabbā,",
  "atk-vin02a4:376_8": "evaṃ vilomaggāho na gaṇhitabbo.",
  "atk-vin02a4:376_9": "Yatra pana uddhammaṃ ubbinayaṃ satthu sāsanaṃ dīpenti,",
  "atk-vin02a4:376_10": "tattha diṭṭhāvikammaṃ na vaṭṭati,",
  "atk-vin02a4:376_11": "paṭibāhitvā pakkamitabbaṃ.",
  "atk-vin02a4:377_0": "Ussitamantī cāti lobhadosamohamānussannaṃ vācaṃ bhāsitā kaṇhavāco anatthakadīpano.",
  "atk-vin02a4:377_1": "Nissitajappīti attano dhammatāya ussadayuttaṃ bhāsituṃ na sakkoti;",
  "atk-vin02a4:377_2": "atha kho “mayā saddhiṃ rājā evaṃ kathesi,",
  "atk-vin02a4:377_3": "asukamahāmatto evaṃ kathesi,",
  "atk-vin02a4:377_4": "asuko nāma mayhaṃ ācariyo vā upajjhāyo vā tepiṭako mayā saddhiṃ evaṃ kathesī”ti evaṃ aññaṃ nissāya jappati.",
  "atk-vin02a4:377_5": "Na ca bhāsānusandhikusaloti kathānusandhivacane ca vinicchayānusandhivacane ca akusalo hoti.",
  "atk-vin02a4:377_6": "Na yathādhamme yathāvinayeti na bhūtena vatthunā āpattiṃ sāretvā codetā hoti.",
  "atk-vin02a4:378_0": "Ussādetā hotīti “amhākaṃ ācariyo mahātepiṭako paramadhammakathiko”tiādinā nayena ekaccaṃ ussādeti.",
  "atk-vin02a4:378_1": "Dutiyapade “āpattiṃ kiṃ so na jānātī”tiādinā ekaccaṃ apasādeti.",
  "atk-vin02a4:378_2": "Adhammaṃ gaṇhātīti aniyyānikapakkhaṃ gaṇhāti.",
  "atk-vin02a4:378_3": "Dhammaṃ paṭibāhatīti niyyānikapakkhaṃ paṭibāhati.",
  "atk-vin02a4:378_4": "Samphañca bahuṃ bhāsatīti bahuṃ niratthakakathaṃ katheti.",
  "atk-vin02a4:379_0": "Pasayha pavattā hotīti anajjhiṭṭho bhāre anāropite kevalaṃ mānaṃ nissāya ajjhottharitvā anadhikāre kathetā hoti.",
  "atk-vin02a4:379_1": "Anokāsakammaṃ kāretvāti okāsakammaṃ akāretvā pavattā hoti.",
  "atk-vin02a4:379_2": "Na yathādiṭṭhiyā byākatā hotīti yassa attano diṭṭhi taṃ purakkhatvā na byākatā;",
  "atk-vin02a4:379_3": "laddhiṃ nikkhipitvā ayathābhuccaṃ adhammādīsu dhammādiladdhiko hutvā kathetā hotīti attho.",
  "atk-vin02a4:380_0": "Vohāravaggavaṇṇanā",
  "atk-vin02a4:381_0": "424.",
  "atk-vin02a4:381_1": "Āpattiyā payogaṃ na jānātīti “ayaṃ āpatti kāyappayogā,",
  "atk-vin02a4:381_2": "ayaṃ vacīpayogā”ti na jānāti.",
  "atk-vin02a4:381_3": "Āpattiyā vūpasamaṃ na jānātīti “ayaṃ āpatti desanāya vūpasamati,",
  "atk-vin02a4:381_4": "ayaṃ vuṭṭhānena,",
  "atk-vin02a4:381_5": "ayaṃ neva desanāya na vuṭṭhānenā”ti na jānāti.",
  "atk-vin02a4:381_6": "Āpattiyā na vinicchayakusalo hotīti “imasmiṃ vatthusmiṃ ayaṃ āpattī”ti na jānāti,",
  "atk-vin02a4:381_7": "dosānurūpaṃ āpattiṃ uddharitvā patiṭṭhāpetuṃ na sakkoti.",
  "atk-vin02a4:382_0": "Adhikaraṇasamuṭṭhānaṃ na jānātīti “idaṃ adhikaraṇaṃ aṭṭhārasa bhedakaravatthūni nissāya samuṭṭhāti,",
  "atk-vin02a4:382_1": "idaṃ catasso vipattiyo,",
  "atk-vin02a4:382_2": "idaṃ pañca vā satta vā āpattikkhandhe,",
  "atk-vin02a4:382_3": "idaṃ cattāri saṅghakiccāni nissāya samuṭṭhātī”ti na jānāti.",
  "atk-vin02a4:382_4": "Payogaṃ na jānātīti “idaṃ adhikaraṇaṃ dvādasamūlappayogaṃ,",
  "atk-vin02a4:382_5": "idaṃ cuddasamūlappayogaṃ,",
  "atk-vin02a4:382_6": "idaṃ chamūlapayogaṃ,",
  "atk-vin02a4:382_7": "idaṃ ekamūlapayoga”nti na jānāti.",
  "atk-vin02a4:382_8": "Adhikaraṇānañhi yathāsakaṃmūlameva payogā nāma honti,",
  "atk-vin02a4:382_9": "taṃ sabbampi na jānātīti attho.",
  "atk-vin02a4:382_10": "Vūpasamaṃ na jānātīti “idaṃ adhikaraṇaṃ dvīhi samathehi vūpasamati,",
  "atk-vin02a4:382_11": "idaṃ tīhi,",
  "atk-vin02a4:382_12": "idaṃ catūhi,",
  "atk-vin02a4:382_13": "idaṃ ekena samathena vūpasamatī”ti na jānāti.",
  "atk-vin02a4:382_14": "Na vinicchayakusalo hotīti adhikaraṇaṃ vinicchinitvā samathaṃ pāpetuṃ na jānāti.",
  "atk-vin02a4:383_0": "Kammaṃ na jānātīti tajjanīyādi sattavidhaṃ kammaṃ na jānāti.",
  "atk-vin02a4:383_1": "Kammassa karaṇaṃ na jānātīti “idaṃ kammaṃ iminā nīhārena kātabba”nti na jānāti.",
  "atk-vin02a4:383_2": "Kammassa vatthuṃ na jānātīti “idaṃ tajjanīyassa vatthu,",
  "atk-vin02a4:383_3": "idaṃ niyassādīna”nti na jānāti.",
  "atk-vin02a4:383_4": "Vattanti sattasu kammesu heṭṭhā catunnaṃ kammānaṃ aṭṭhārasavidhaṃ tividhassa ca ukkhepanīyakammassa tecattālīsavidhaṃ vattaṃ na jānāti.",
  "atk-vin02a4:383_5": "Kammassa vūpasamaṃ na jānātīti “yo bhikkhu vatte vattitvā yācati,",
  "atk-vin02a4:383_6": "tassa kammaṃ paṭippassambhetabbaṃ,",
  "atk-vin02a4:383_7": "accayo desāpetabbo”ti na jānāti.",
  "atk-vin02a4:384_0": "Vatthuṃ na jānātīti sattannaṃ āpattikkhandhānaṃ vatthuṃ na jānāti.",
  "atk-vin02a4:384_1": "Nidānaṃ na jānātīti “idaṃ sikkhāpadaṃ imasmiṃ nagare paññattaṃ,",
  "atk-vin02a4:384_2": "idaṃ imasmi”nti na jānāti.",
  "atk-vin02a4:384_3": "Paññattiṃ na jānātīti paññattianupaññattianuppannapaññattivasena tividhaṃ paññattiṃ na jānāti.",
  "atk-vin02a4:384_4": "Padapaccābhaṭṭhaṃ na jānātīti sammukhā kātabbaṃ padaṃ na jānāti.",
  "atk-vin02a4:384_5": "“Buddho bhagavā”ti vattabbe “bhagavā buddho”ti heṭṭhupariyaṃ katvā padaṃ yojeti.",
  "atk-vin02a4:385_0": "Akusalo ca hoti vinayeti vinayapāḷiyañca aṭṭhakathāyañca akusalo hoti.",
  "atk-vin02a4:386_0": "Ñattiṃ na jānātīti saṅkhepato hi duvidhā ñatti –",
  "atk-vin02a4:386_1": "“esā ñattī”ti evaṃ niddiṭṭhā ca aniddiṭṭhā ca.",
  "atk-vin02a4:386_2": "Tattha yā evaṃ aniddiṭṭhā,",
  "atk-vin02a4:386_3": "sā “kammañatti” nāma hoti.",
  "atk-vin02a4:386_4": "Yā niddiṭṭhā,",
  "atk-vin02a4:386_5": "sā “kammapādañatti” nāma,",
  "atk-vin02a4:386_6": "taṃ sabbena sabbaṃ ñattiṃ na jānāti.",
  "atk-vin02a4:386_7": "Ñattiyā karaṇaṃ na jānātīti navasu ṭhānesu kammañattiyā karaṇaṃ na jānāti,",
  "atk-vin02a4:386_8": "dvīsu ṭhānesu kammapādañattiyā.",
  "atk-vin02a4:386_9": "Ñattiyā anussāvananti “imissā ñattiyā ekā anussāvanā,",
  "atk-vin02a4:386_10": "imissā tisso”ti na jānāti.",
  "atk-vin02a4:386_11": "Ñattiyā samathaṃ na jānātīti yvāyaṃ sativinayo,",
  "atk-vin02a4:386_12": "amūḷhavinayo,",
  "atk-vin02a4:386_13": "tassapāpiyasikā,",
  "atk-vin02a4:386_14": "tiṇavatthārakoti catubbidho samatho ñattiyā vinā na hoti,",
  "atk-vin02a4:386_15": "taṃ ñattiyā samathoti na jānāti.",
  "atk-vin02a4:386_16": "Ñattiyā vūpasamaṃ na jānātīti yaṃ adhikaraṇaṃ iminā catubbidhena ñattisamathena vūpasamati,",
  "atk-vin02a4:386_17": "tassa taṃ vūpasamaṃ “ayaṃ ñattiyā vūpasamo kato”ti na jānāti.",
  "atk-vin02a4:387_0": "Suttaṃ na jānātīti ubhatovibhaṅgaṃ na jānāti.",
  "atk-vin02a4:387_1": "Suttānulomaṃ na jānātīti cattāro mahāpadese na jānāti.",
  "atk-vin02a4:387_2": "Vinayaṃ na jānātīti khandhakaparivāraṃ na jānāti.",
  "atk-vin02a4:387_3": "Vinayānulomaṃ na jānātīti cattāro mahāpadeseyeva na jānāti.",
  "atk-vin02a4:387_4": "Na ca ṭhānāṭhānakusaloti kāraṇākāraṇakusalo na hoti.",
  "atk-vin02a4:388_0": "Dhammaṃ na jānātīti ṭhapetvā vinayapiṭakaṃ avasesaṃ piṭakadvayaṃ na jānāti.",
  "atk-vin02a4:388_1": "Dhammānulomaṃ na jānātīti suttantike cattāro mahāpadese na jānāti.",
  "atk-vin02a4:388_2": "Vinayaṃ na jānātīti khandhakaparivārameva na jānāti.",
  "atk-vin02a4:388_3": "Vinayānulomaṃ na jānātīti cattāro mahāpadese na jānāti.",
  "atk-vin02a4:388_4": "Ubhatovibhaṅgā panettha asaṅgahitā honti,",
  "atk-vin02a4:388_5": "tasmāyaṃ kurundiyaṃ vuttaṃ –",
  "atk-vin02a4:388_6": "“vinayanti sakalaṃ vinayapiṭakaṃ na jānātī”ti taṃ na gahetabbaṃ.",
  "atk-vin02a4:388_7": "Na ca pubbāparakusalo hotīti purekathāya ca pacchākathāya ca akusalo hoti.",
  "atk-vin02a4:388_8": "Sesaṃ sabbattha vuttapaṭipakkhavasena ñeyyattā pubbe pakāsitattā ca uttānamevāti.",
  "atk-vin02a4:389_0": "Anissitavagganappaṭippassambhanavaggavohāravaggavaṇṇanā niṭṭhitā.",
  "atk-vin02a4:390_0": "Diṭṭhāvikammavaggavaṇṇanā",
  "atk-vin02a4:391_0": "425.",
  "atk-vin02a4:391_1": "Diṭṭhāvikammavagge –",
  "atk-vin02a4:391_2": "diṭṭhāvikammāti diṭṭhīnaṃ āvikammāni;",
  "atk-vin02a4:391_3": "laddhippakāsanāni āpattidesanāsaṅkhātānaṃ vinayakammānametaṃ adhivacanaṃ.",
  "atk-vin02a4:391_4": "Anāpattiyā diṭṭhiṃ āvi karotīti anāpattimeva āpattīti desetīti attho.",
  "atk-vin02a4:391_5": "Adesanāgāminiyāti garukāpattiyā diṭṭhiṃ āvikaroti;",
  "atk-vin02a4:391_6": "saṅghādisesañca pārājikañca desetīti attho.",
  "atk-vin02a4:391_7": "Desitāyāti lahukāpattiyāpi desitāya diṭṭhiṃ āvikaroti;",
  "atk-vin02a4:391_8": "desitaṃ puna desetīti attho.",
  "atk-vin02a4:392_0": "Catūhi pañcahi diṭṭhinti yathā catūhi pañcahi diṭṭhi āvikatā hoti,",
  "atk-vin02a4:392_1": "evaṃ āvikaroti;",
  "atk-vin02a4:392_2": "cattāro pañca janā ekato āpattiṃ desentīti attho.",
  "atk-vin02a4:392_3": "Manomānasenāti manasaṅkhātena mānasena diṭṭhiṃ āvikaroti;",
  "atk-vin02a4:392_4": "vacībhedaṃ akatvā citteneva āpattiṃ desetīti attho.",
  "atk-vin02a4:393_0": "Nānāsaṃvāsakassāti laddhinānāsaṃvāsakassa vā kammanānāsaṃvāsakassa vā santike diṭṭhiṃ āvikaroti;",
  "atk-vin02a4:393_1": "āpattiṃ desetīti attho.",
  "atk-vin02a4:393_2": "Nānāsīmāyāti samānasaṃvāsakassāpi nānāsīmāya ṭhitassa santike āvikaroti.",
  "atk-vin02a4:393_3": "Māḷakasīmāya hi ṭhitena sīmantarikāya ṭhitassa sīmantarikāya vā ṭhitena avippavāsasīmāya ṭhitassāpi āpattiṃ desetuṃ na vaṭṭati.",
  "atk-vin02a4:393_4": "Apakatattassāti ukkhittakassa vā,",
  "atk-vin02a4:393_5": "yassa vā uposathapavāraṇā ṭhapitā honti,",
  "atk-vin02a4:393_6": "tassa santike desetīti attho.",
  "atk-vin02a4:394_0": "430.",
  "atk-vin02a4:394_1": "Nālaṃ okāsakammaṃ kātunti na pariyattaṃ kātuṃ;",
  "atk-vin02a4:394_2": "na kātabbanti attho.",
  "atk-vin02a4:394_3": "Idhāpi apakatatto ukkhittako ca ṭhapitauposathapavāraṇo ca.",
  "atk-vin02a4:394_4": "Cāvanādhippāyoti sāsanato cāvetukāmo.",
  "atk-vin02a4:395_0": "432.",
  "atk-vin02a4:395_1": "Mandattā momūhattāti mandabhāvena momūhabhāvena vissajjitampi jānituṃ asamattho,",
  "atk-vin02a4:395_2": "kevalaṃ attano momūhabhāvaṃ pakāsentoyeva pucchati ummattako viya.",
  "atk-vin02a4:395_3": "Pāpicchoti “evaṃ maṃ jano sambhāvessatī”ti pāpikāya icchāya pucchati.",
  "atk-vin02a4:395_4": "Paribhavāti paribhavaṃ āropetukāmo hutvā pucchati.",
  "atk-vin02a4:395_5": "Aññabyākaraṇesupi eseva nayo.",
  "atk-vin02a4:395_6": "Sesaṃ sabbattha uttānamevāti.",
  "atk-vin02a4:395_7": "Attādānavagge ca dhutaṅgavagge ca yaṃ vattabbaṃ siyā,",
  "atk-vin02a4:395_8": "taṃ sabbaṃ heṭṭhā vuttameva.",
  "atk-vin02a4:396_0": "Diṭṭhāvikammavaggavaṇṇanā niṭṭhitā.",
  "atk-vin02a4:397_0": "Musāvādavaggavaṇṇanā",
  "atk-vin02a4:398_0": "444.",
  "atk-vin02a4:398_1": "Musāvādavagge –",
  "atk-vin02a4:398_2": "pārājikaṃ gacchatīti pārājikagāmī;",
  "atk-vin02a4:398_3": "pārājikāpattibhāvaṃ pāpuṇātīti attho.",
  "atk-vin02a4:398_4": "Itaresupi eseva nayo.",
  "atk-vin02a4:398_5": "Tattha asantauttarimanussadhammārocanamusāvādo pārājikagāmī,",
  "atk-vin02a4:398_6": "amūlakena pārājikena anuddhaṃsanamusāvādo saṅghādisesagāmī,",
  "atk-vin02a4:398_7": "“yo te vihāre vasatī”tiādinā pariyāyena jānantassa vuttamusāvādo thullaccayagāmī,",
  "atk-vin02a4:398_8": "ajānantassa dukkaṭagāmī,",
  "atk-vin02a4:398_9": "“sampajānamusāvāde pācittiya”nti āgato pācittiyagāmīti veditabbo.",
  "atk-vin02a4:399_0": "Adassanenāti vinayadharassa adassanena.",
  "atk-vin02a4:399_1": "Kappiyākappiyesu hi kukkucce uppanne vinayadharaṃ disvā kappiyākappiyabhāvaṃ paṭipucchitvā akappiyaṃ pahāya kappiyaṃ kareyya,",
  "atk-vin02a4:399_2": "taṃ apassanto pana akappiyampi kappiyanti karonto āpajjati.",
  "atk-vin02a4:399_3": "Evaṃ āpajjitabbaṃ āpattiṃ vinayadharassa dassanena nāpajjati,",
  "atk-vin02a4:399_4": "adassaneneva āpajjati,",
  "atk-vin02a4:399_5": "tena vuttaṃ “adassanenā”ti.",
  "atk-vin02a4:399_6": "Assavanenāti ekavihārepi vasanto pana vinayadharassa upaṭṭhānaṃ gantvā kappiyākappiyaṃ apucchitvā vā aññesañca vuccamānaṃ asuṇanto āpajjatiyeva,",
  "atk-vin02a4:399_7": "tena vuttaṃ “assavanenā”ti.",
  "atk-vin02a4:399_8": "Pasuttakatāti pasuttakatāya.",
  "atk-vin02a4:399_9": "Sahagāraseyyañhi pasuttakabhāvenapi āpajjati.",
  "atk-vin02a4:399_10": "Akappiye kappiyasaññitāya āpajjanto pana tathāsaññī āpajjati.",
  "atk-vin02a4:399_11": "Satisammosā ekarattātikkamādivasena āpajjitabbaṃ āpajjati.",
  "atk-vin02a4:399_12": "Sesaṃ sabbattha uttānamevāti.",
  "atk-vin02a4:400_0": "Musāvādavaggavaṇṇanā niṭṭhitā.",
  "atk-vin02a4:401_0": "Bhikkhunovādavaggavaṇṇanā",
  "atk-vin02a4:402_0": "450.",
  "atk-vin02a4:402_1": "Bhikkhunivagge –",
  "atk-vin02a4:402_2": "alābhāyāti catunnaṃ paccayānaṃ alābhatthāya;",
  "atk-vin02a4:402_3": "yathā paccaye na labhanti,",
  "atk-vin02a4:402_4": "tathā parisakkati vāyamatīti attho.",
  "atk-vin02a4:402_5": "Anatthāyāti anatthaṃ kalisāsanaṃ āropento parisakkati.",
  "atk-vin02a4:402_6": "Avāsāyāti avāsatthāya;",
  "atk-vin02a4:402_7": "yasmiṃ gāmakhette vasanti,",
  "atk-vin02a4:402_8": "tato nīharaṇatthāya.",
  "atk-vin02a4:402_9": "Sampayojetīti asaddhammapaṭisevanatthāya sampayojeti.",
  "atk-vin02a4:403_0": "451.",
  "atk-vin02a4:403_1": "“Katihi nu kho bhante aṅgehi samannāgatāya bhikkhuniyā kammaṃ kātabba”nti sattannaṃ kammānaṃ aññataraṃ sandhāya pucchati.",
  "atk-vin02a4:404_0": "454.",
  "atk-vin02a4:404_1": "Na sākacchātabboti kappiyākappiyanāmarūpaparicchedasamathavipassanādibhedo kathāmaggo na kathetabbo.",
  "atk-vin02a4:404_2": "Yasmā pana khīṇāsavo bhikkhu na visaṃvādeti,",
  "atk-vin02a4:404_3": "tathārūpassa kathāmaggassa sāmī hutvā katheti, na itaro;",
  "atk-vin02a4:404_4": "tasmā paṭhamapañcake “na asekkhenā”ti paṭikkhipitvā dutiyapañcake “asekkhenā”tiādi vuttaṃ.",
  "atk-vin02a4:405_0": "Na atthapaṭisambhidāpattoti aṭṭhakathāya paṭisambhidāpatto pabhedagatañāṇappatto na hoti.",
  "atk-vin02a4:405_1": "Na dhammapaṭisambhidāpattoti pāḷidhamme paṭisambhidāpatto na hoti.",
  "atk-vin02a4:405_2": "Na niruttipaṭisambhidāpattoti vohāraniruttiyaṃ paṭisambhidāpatto na hoti.",
  "atk-vin02a4:405_3": "Na paṭibhānapaṭisambhidāpattoti yāni tāni paṭibhānasaṅkhātāni atthapaṭisambhidādīni ñāṇāni,",
  "atk-vin02a4:405_4": "tesu paṭisambhidāpatto na hoti.",
  "atk-vin02a4:405_5": "Yathāvimuttaṃ cittaṃ na paccavekkhitāti catunnaṃ phalavimuttīnaṃ vasena yathāvimuttaṃ cittaṃ ekūnavīsatibhedāya paccavekkhaṇāya na paccavekkhitā hoti.",
  "atk-vin02a4:405_6": "Sesaṃ sabbattha uttānamevāti.",
  "atk-vin02a4:406_0": "Bhikkhunovādavaggavaṇṇanā niṭṭhitā.",
  "atk-vin02a4:407_0": "Ubbāhikavaggavaṇṇanā",
  "atk-vin02a4:408_0": "455.",
  "atk-vin02a4:408_1": "Ubbāhikavagge –",
  "atk-vin02a4:408_2": "na atthakusaloti na aṭṭhakathākusalo;",
  "atk-vin02a4:408_3": "atthuddhāre cheko na hoti.",
  "atk-vin02a4:408_4": "Na dhammakusaloti ācariyamukhato anuggahitattā pāḷiyaṃ na kusalo,",
  "atk-vin02a4:408_5": "na pāḷisūro.",
  "atk-vin02a4:408_6": "Na niruttikusaloti bhāsantaravohāre na kusalo.",
  "atk-vin02a4:408_7": "Na byañjanakusaloti sithiladhanitādivasena parimaṇḍalabyañjanāropane kusalo na hoti;",
  "atk-vin02a4:408_8": "na akkharaparicchede nipuṇoti attho.",
  "atk-vin02a4:408_9": "Na pubbāparakusaloti atthapubbāpare dhammapubbāpare niruttipubbāpare byañjanapubbāpare purekathāpacchākathāsu ca na kusalo hoti.",
  "atk-vin02a4:409_0": "Kodhanotiādīni yasmā kodhādīhi abhibhūto kāraṇākāraṇaṃ na jānāti,",
  "atk-vin02a4:409_1": "vinicchituṃ na sakkoti,",
  "atk-vin02a4:409_2": "tasmā vuttāni.",
  "atk-vin02a4:409_3": "Pasāretā hoti no sāretāti mohetā hoti,",
  "atk-vin02a4:409_4": "na satiuppādetā;",
  "atk-vin02a4:409_5": "codakacuditakānaṃ kathaṃ moheti pidahati na sāretīti attho.",
  "atk-vin02a4:409_6": "Sesamettha ubbāhikavagge uttānamevāti.",
  "atk-vin02a4:410_0": "Ubbāhikavaggavaṇṇanā niṭṭhitā.",
  "atk-vin02a4:411_0": "Adhikaraṇavūpasamavaggavaṇṇanā",
  "atk-vin02a4:412_0": "457.",
  "atk-vin02a4:412_1": "Adhikaraṇavūpasamavagge –",
  "atk-vin02a4:412_2": "puggalagaru hotīti “ayaṃ me upajjhāyo,",
  "atk-vin02a4:412_3": "ayaṃ me ācariyo”tiādīni cintetvā tassa jayaṃ ākaṅkhamāno “adhammaṃ dhammo”ti dīpeti.",
  "atk-vin02a4:412_4": "Saṅghagaru hotīti dhammañca vinayañca amuñcitvā vinicchinanto saṅghagaruko nāma hoti.",
  "atk-vin02a4:412_5": "Cīvarādīni gahetvā vinicchinanto āmisagaruko nāma hoti,",
  "atk-vin02a4:412_6": "tāni aggahetvā yathādhammaṃ vinicchinanto saddhammagaruko nāma hoti.",
  "atk-vin02a4:413_0": "458.",
  "atk-vin02a4:413_1": "Pañcahupāli ākārehīti pañcahi kāraṇehi saṅgho bhijjati – kammena, uddesena,",
  "atk-vin02a4:413_2": "voharanto,",
  "atk-vin02a4:413_3": "anussāvanena,",
  "atk-vin02a4:413_4": "salākaggāhenāti.",
  "atk-vin02a4:413_5": "Ettha kammenāti apalokanādīsu catūsu kammesu aññatarena kammena.",
  "atk-vin02a4:413_6": "Uddesenāti pañcasu pātimokkhuddesesu aññatarena uddesena.",
  "atk-vin02a4:413_7": "Voharantoti kathayanto;",
  "atk-vin02a4:413_8": "tāhi tāhi upapattīhi “adhammaṃ dhammo”tiādīni aṭṭhārasa bhedakaravatthūni dīpento.",
  "atk-vin02a4:413_9": "Anussāvanenāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "atk-vin02a4:413_10": "mādiso nāma uddhammaṃ ubbinayaṃ satthu sāsanaṃ gāheyyāti cittampi uppādetuṃ tumhākaṃ yuttaṃ,",
  "atk-vin02a4:413_11": "kiṃ mayhaṃ avīci nīluppalavanamiva sītalo,",
  "atk-vin02a4:413_12": "kimahaṃ apāyato na bhāyāmī”tiādinā nayena kaṇṇamūle vacībhedaṃ katvā anussāvanena.",
  "atk-vin02a4:413_13": "Salākaggāhenāti evaṃ anussāvetvā tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.",
  "atk-vin02a4:414_0": "Ettha ca kammameva uddeso vā pamāṇaṃ,",
  "atk-vin02a4:414_1": "vohārānussāvanasalākaggāhā pana pubbabhāgā.",
  "atk-vin02a4:414_2": "Aṭṭhārasavatthudīpanavasena hi voharante tattha rucijananatthaṃ anussāvetvā salākāya gāhitāyapi abhinnova hoti saṅgho.",
  "atk-vin02a4:414_3": "Yadā pana evaṃ cattāro vā atireke vā salākaṃ gāhetvā āveṇikaṃ kammaṃ vā uddesaṃ vā karoti,",
  "atk-vin02a4:414_4": "tadā saṅgho bhinno nāma hoti.",
  "atk-vin02a4:414_5": "Iti yaṃ saṅghabhedakakkhandhakavaṇṇanāyaṃ avocumhā “evaṃ aṭṭhārasasu vatthūsu yaṃkiñci ekampi vatthuṃ dīpetvā tena tena kāraṇena ‘imaṃ gaṇhatha,",
  "atk-vin02a4:414_6": "imaṃ rocethā’ti saññāpetvā salākaṃ gāhetvā visuṃ saṅghakamme kate saṅgho bhinno hoti.",
  "atk-vin02a4:414_7": "Parivāre pana ‘pañcahi, upāli,",
  "atk-vin02a4:414_8": "ākārehi saṅgho bhijjatī’tiādi vuttaṃ.",
  "atk-vin02a4:414_9": "Tassa iminā idha vuttena saṅghabhedalakkhaṇena atthato nānākaraṇaṃ natthi.",
  "atk-vin02a4:414_10": "Taṃ panassa nānākaraṇābhāvaṃ tattheva pakāsayissāmā”ti,",
  "atk-vin02a4:414_11": "svāyaṃ pakāsito hoti.",
  "atk-vin02a4:415_0": "Paññattetanti paññattaṃ etaṃ.",
  "atk-vin02a4:415_1": "Kva paññattaṃ?",
  "atk-vin02a4:415_2": "Vattakkhandhake.",
  "atk-vin02a4:415_3": "Tatra hi cuddasa khandhakavattāni paññattāni. Tenāha –",
  "atk-vin02a4:415_4": "“paññattetaṃ, upāli,",
  "atk-vin02a4:415_5": "mayā āgantukānaṃ bhikkhūnaṃ āgantukavatta”ntiādi.",
  "atk-vin02a4:415_6": "Evampi kho upāli saṅgharāji hoti,",
  "atk-vin02a4:415_7": "no ca saṅghabhedoti ettāvatā hi saṅgharājimattameva hoti,",
  "atk-vin02a4:415_8": "na tāva saṅghabhedo;",
  "atk-vin02a4:415_9": "anupubbena pana ayaṃ saṅgharāji vaḍḍhamānā saṅghabhedāya saṃvattatīti attho.",
  "atk-vin02a4:415_10": "Yathārattanti rattiparimāṇānurūpaṃ;",
  "atk-vin02a4:415_11": "yathātheranti attho.",
  "atk-vin02a4:415_12": "Āvenibhāvaṃ karitvāti visuṃ vavatthānaṃ karitvā.",
  "atk-vin02a4:415_13": "Kammākammāni karontīti aparāparaṃ saṅghakammaṃ upādāya khuddakāni ceva mahantāni ca kammāni karonti.",
  "atk-vin02a4:415_14": "Sesametthāpi adhikaraṇavūpasamavagge uttānameva.",
  "atk-vin02a4:416_0": "Saṅghabhedakavaggadvayavaṇṇanā",
  "atk-vin02a4:417_0": "459.",
  "atk-vin02a4:417_1": "Saṅghabhedavaggadvaye –",
  "atk-vin02a4:417_2": "vinidhāya diṭṭhiṃ kammenāti tesu adhammādīsu adhammādayo eteti evaṃdiṭṭhikova hutvā taṃ diṭṭhiṃ vinidhāya",
  "atk-vin02a4:417_3": "te dhammādivasena dīpetvā visuṃ kammaṃ karoti.",
  "atk-vin02a4:417_4": "Iti yaṃ vinidhāya diṭṭhiṃ kammaṃ karoti,",
  "atk-vin02a4:417_5": "tena evaṃ katena vinidhāya diṭṭhiṃ kammena saddhiṃ pañcaṅgāni honti,",
  "atk-vin02a4:417_6": "“imehi kho upāli pañcahaṅgehī”ti ayamekasmiṃ pañcake atthayojanā.",
  "atk-vin02a4:417_7": "Etena nayena sabbapañcakāni veditabbāni.",
  "atk-vin02a4:417_8": "Etthāpi ca vohārādi aṅgattayaṃ pubbabhāgavaseneva vuttaṃ.",
  "atk-vin02a4:417_9": "Kammuddesavasena pana atekicchatā veditabbā.",
  "atk-vin02a4:417_10": "Sesaṃ sabbattha uttānameva.",
  "atk-vin02a4:417_11": "Na hettha kiñci atthi yaṃ pubbe avuttanayaṃ.",
  "atk-vin02a4:418_0": "Āvāsikavaggavaṇṇanā",
  "atk-vin02a4:419_0": "461. Āvāsikavagge – yathābhataṃ nikkhittoti yathā āharitvā ṭhapito.",
  "atk-vin02a4:420_0": "462.",
  "atk-vin02a4:420_1": "Vinayabyākaraṇāti vinayapañhe vissajjanā.",
  "atk-vin02a4:420_2": "Pariṇāmetīti niyāmeti dīpeti katheti.",
  "atk-vin02a4:420_3": "Sesamettha uttānameva.",
  "atk-vin02a4:421_0": "Kathinatthāravaggavaṇṇanā",
  "atk-vin02a4:422_0": "467.",
  "atk-vin02a4:422_1": "Kathinatthāravagge –",
  "atk-vin02a4:422_2": "otamasikoti andhakāragato;",
  "atk-vin02a4:422_3": "tañhi vandantassa mañcapādādīsupi nalāṭaṃ paṭihaññeyya.",
  "atk-vin02a4:422_4": "Asamannāharantoti kiccayapasutattā vandanaṃ asamannāharanto.",
  "atk-vin02a4:422_5": "Suttoti niddaṃ okkanto.",
  "atk-vin02a4:422_6": "Ekāvattoti ekato āvatto sapattapakkhe ṭhito verī visabhāgapuggalo vuccati;",
  "atk-vin02a4:422_7": "ayaṃ avandiyo.",
  "atk-vin02a4:422_8": "Ayañhi vandiyamāno pādenapi pahareyya.",
  "atk-vin02a4:422_9": "Aññavihitoti aññaṃ cintayamāno.",
  "atk-vin02a4:423_0": "Khādantoti piṭṭhakhajjakādīni khādanto.",
  "atk-vin02a4:423_1": "Uccārañca passāvañca karonto anokāsagatattā avandiyo.",
  "atk-vin02a4:423_2": "Ukkhittakoti tividhenapi ukkhepanīyakammena ukkhittako avandiyo.",
  "atk-vin02a4:423_3": "Tajjanīyādikammakatā pana cattāro vanditabbā.",
  "atk-vin02a4:423_4": "Uposathapavāraṇāpi tehi saddhiṃ labbhanti.",
  "atk-vin02a4:423_5": "Ādito paṭṭhāya ca vuttesu avandiyesu naggañca ukkhittakañca vandantasseva āpatti.",
  "atk-vin02a4:423_6": "Itaresaṃ pana asāruppaṭṭhena ca antarā vuttakāraṇena ca vandanā paṭikkhittā.",
  "atk-vin02a4:423_7": "Ito paraṃ pacchāupasampannādayo dasapi āpattivatthubhāveneva avandiyā.",
  "atk-vin02a4:423_8": "Te vandantassa hi niyameneva āpatti.",
  "atk-vin02a4:423_9": "Iti imesu pañcasu pañcakesu terasa jane vandantassa anāpatti,",
  "atk-vin02a4:423_10": "dvādasannaṃ vandanāya āpatti.",
  "atk-vin02a4:424_0": "468.",
  "atk-vin02a4:424_1": "Ācariyo vandiyoti pabbajjācariyo upasampadācariyo nissayācariyo uddesācariyo ovādācariyoti ayaṃ pañcavidhopi ācariyo vandiyo.",
  "atk-vin02a4:424_2": "Sesaṃ sabbattha uttānamevāti.",
  "atk-vin02a4:425_0": "Kathinatthāravaggavaṇṇanā niṭṭhitā.",
  "atk-vin02a4:426_0": "Niṭṭhitā ca upālipañcakavaṇṇanā.",
  "atk-vin02a4:427_0": "Āpattisamuṭṭhānavaṇṇanā",
  "atk-vin02a4:428_0": "470.",
  "atk-vin02a4:428_1": "Acittako āpajjatītiādīsu sahaseyyādipaṇṇattivajjaṃ asañcicca āpajjanto acittako āpajjati,",
  "atk-vin02a4:428_2": "desento sacittako vuṭṭhāti.",
  "atk-vin02a4:428_3": "Yaṃkiñci sañcicca āpajjanto sacittako āpajjati,",
  "atk-vin02a4:428_4": "tiṇavatthārakena vuṭṭhahanto acittako vuṭṭhāti.",
  "atk-vin02a4:428_5": "Pubbe vuttameva tiṇavatthārakena vuṭṭhahanto acittako āpajjati,",
  "atk-vin02a4:428_6": "acittako vuṭṭhāti.",
  "atk-vin02a4:428_7": "Itaraṃ desento sacittako āpajjati,",
  "atk-vin02a4:428_8": "sacittako vuṭṭhāti.",
  "atk-vin02a4:428_9": "“Dhammadānaṃ karomī”ti padasodhammādīni karonto kusalacitto āpajjati,",
  "atk-vin02a4:428_10": "“buddhānaṃ anusāsaniṃ karomī”ti udaggacitto desento kusalacitto vuṭṭhāti.",
  "atk-vin02a4:428_11": "Domanassiko hutvā desento akusalacitto vuṭṭhāti,",
  "atk-vin02a4:428_12": "tiṇavatthārakena niddāgatova vuṭṭhahanto abyākatacitto vuṭṭhāti.",
  "atk-vin02a4:428_13": "Bhiṃsāpanādīni katvā “buddhānaṃ sāsanaṃ karomī”ti somanassiko desento akusalacitto āpajjati,",
  "atk-vin02a4:428_14": "kusalacitto vuṭṭhāti.",
  "atk-vin02a4:428_15": "Domanassikova desento akusalacitto vuṭṭhāti,",
  "atk-vin02a4:428_16": "vuttanayeneva tiṇavatthārakena vuṭṭhahanto abyākatacitto vuṭṭhāti.",
  "atk-vin02a4:428_17": "Niddokkantasamaye sahagāraseyyaṃ āpajjanto abyākatacitto āpajjati,",
  "atk-vin02a4:428_18": "vuttanayeneva panettha “kusalacitto vuṭṭhātī”tiādi veditabbaṃ.",
  "atk-vin02a4:429_0": "Paṭhamaṃ pārājikaṃ katihi samuṭṭhānehītiādi pubbe vuttanayattā uttānameva.",
  "atk-vin02a4:430_0": "473.",
  "atk-vin02a4:430_1": "Cattāro pārājikā katihi samuṭṭhānehītiādīsu ukkaṭṭhaparicchedato yaṃ yaṃ samuṭṭhānaṃ yassa yassa labbhati,",
  "atk-vin02a4:430_2": "taṃ sabbaṃ vuttameva hoti.",
  "atk-vin02a4:431_0": "Āpattisamuṭṭhānavaṇṇanā niṭṭhitā.",
  "atk-vin02a4:432_0": "Aparadutiyagāthāsaṅgaṇikaṃ",
  "atk-vin02a4:433_0": "(1) Kāyikādiāpattivaṇṇanā",
  "atk-vin02a4:434_0": "474.",
  "atk-vin02a4:434_1": "“Kati āpattiyo kāyikā”tiādigāthānaṃ vissajjane cha āpattiyo kāyikāti antarapeyyāle catutthena āpattisamuṭṭhānena cha āpattiyo āpajjati,",
  "atk-vin02a4:434_2": "“bhikkhu methunaṃ dhammaṃ paṭisevati,",
  "atk-vin02a4:434_3": "āpatti pārājikassā”tiādinā nayena vuttāpattiyo.",
  "atk-vin02a4:434_4": "Kāyadvāre samuṭṭhitattā hi etā kāyikāti vuccanti.",
  "atk-vin02a4:434_5": "Cha vācasikāti tasmiṃyeva antarapeyyāle pañcamena āpattisamuṭṭhānena cha āpattiyo āpajjati,",
  "atk-vin02a4:434_6": "“bhikkhu pāpiccho icchāpakato”tiādinā nayena vuttāpattiyo.",
  "atk-vin02a4:434_7": "Chādentassa tissoti vajjapaṭicchādikāya bhikkhuniyā pārājikaṃ,",
  "atk-vin02a4:434_8": "bhikkhussa saṅghādisesapaṭicchādane pācittiyaṃ,",
  "atk-vin02a4:434_9": "attano duṭṭhullāpattipaṭicchādane dukkaṭaṃ.",
  "atk-vin02a4:434_10": "Pañca saṃsaggapaccayāti bhikkhuniyā kāyasaṃsagge pārājikaṃ,",
  "atk-vin02a4:434_11": "bhikkhuno saṅghādiseso,",
  "atk-vin02a4:434_12": "kāyena kāyapaṭibaddhe thullaccayaṃ,",
  "atk-vin02a4:434_13": "nissaggiyena kāyapaṭibaddhe dukkaṭaṃ,",
  "atk-vin02a4:434_14": "aṅgulipatodake pācittiyanti imā kāyasaṃsaggapaccayā pañcāpattiyo.",
  "atk-vin02a4:435_0": "Aruṇugge tissoti ekarattachārattasattāhadasāhamāsātikkamavasena nissaggiyaṃ pācittiyaṃ,",
  "atk-vin02a4:435_1": "bhikkhuniyā rattivippavāse saṅghādiseso,",
  "atk-vin02a4:435_2": "“paṭhamampi yāmaṃ chādeti,",
  "atk-vin02a4:435_3": "dutiyampi tatiyampi yāmaṃ chādeti,",
  "atk-vin02a4:435_4": "uddhaste aruṇe channā hoti āpatti,",
  "atk-vin02a4:435_5": "yo chādeti so dukkaṭaṃ desāpetabbo”ti imā aruṇugge tisso āpattiyo āpajjati.",
  "atk-vin02a4:435_6": "Dve yāvatatiyakāti ekādasa yāvatatiyakā nāma,",
  "atk-vin02a4:435_7": "paññattivasena pana dve honti bhikkhūnaṃ yāvatatiyakā bhikkhunīnaṃ yāvatatiyakāti.",
  "atk-vin02a4:435_8": "Ekettha aṭṭhavatthukāti bhikkhunīnaṃyeva ekā ettha imasmiṃ sāsane aṭṭhavatthukā nāma.",
  "atk-vin02a4:435_9": "Ekena sabbasaṅgahoti “yassa siyā āpatti,",
  "atk-vin02a4:435_10": "so āvikareyyā”ti iminā ekena nidānuddesena sabbasikkhāpadānañca sabbapātimokkhuddesānañca saṅgaho hoti.",
  "atk-vin02a4:436_0": "Vinayassa dve mūlānīti kāyo ceva vācā ca.",
  "atk-vin02a4:436_1": "Garukā dve vuttāti pārājikasaṅghādisesā.",
  "atk-vin02a4:436_2": "Dve duṭṭhullacchādanāti vajjapaṭicchādikāya pārājikaṃ saṅghādisesaṃ paṭicchādakassa pācittiyanti imā dve duṭṭhullacchādanāpattiyo nāma.",
  "atk-vin02a4:437_0": "Gāmantare catassoti “bhikkhu bhikkhuniyā saddhiṃ saṃvidahati, dukkaṭaṃ;",
  "atk-vin02a4:437_1": "aññassa gāmassa upacāraṃ okkamati,",
  "atk-vin02a4:437_2": "pācittiyaṃ;",
  "atk-vin02a4:437_3": "bhikkhuniyā gāmantaraṃ gacchantiyā parikkhitte gāme paṭhamapāde thullaccayaṃ,",
  "atk-vin02a4:437_4": "dutiyapāde saṅghādiseso;",
  "atk-vin02a4:437_5": "aparikkhittassa paṭhamapāde upacārokkamane thullaccayaṃ,",
  "atk-vin02a4:437_6": "dutiyapāde saṅghādiseso”ti imā gāmantare dukkaṭapācittiyathullaccayasaṅghaādisesavasena catasso āpattiyo.",
  "atk-vin02a4:437_7": "Catasso nadipārapaccayāti “bhikkhu bhikkhuniyā saddhiṃ saṃvidahati, dukkaṭaṃ;",
  "atk-vin02a4:437_8": "nāvaṃ abhiruhati,",
  "atk-vin02a4:437_9": "pācittiyaṃ;",
  "atk-vin02a4:437_10": "bhikkhuniyā nadipāraṃ gacchantiyā uttaraṇakāle paṭhamapāde thullaccayaṃ,",
  "atk-vin02a4:437_11": "dutiyapāde saṅghādiseso”ti imā catasso.",
  "atk-vin02a4:437_12": "Ekamaṃse thullaccayanti manussamaṃse.",
  "atk-vin02a4:437_13": "Navamaṃsesu dukkaṭanti sesaakappiyamaṃsesu.",
  "atk-vin02a4:438_0": "Dve vācasikā rattinti bhikkhunī rattandhakāre appadīpe purisena saddhiṃ hatthapāse ṭhitā sallapati,",
  "atk-vin02a4:438_1": "pācittiyaṃ;",
  "atk-vin02a4:438_2": "hatthapāsaṃ vijahitvā ṭhitā sallapati, dukkaṭaṃ.",
  "atk-vin02a4:438_3": "Dve vācasikā divāti bhikkhunī divā paṭicchanne okāse purisena saddhiṃ hatthapāse ṭhitā sallapati,",
  "atk-vin02a4:438_4": "pācittiyaṃ;",
  "atk-vin02a4:438_5": "hatthapāsaṃ vijahitvā sallapati, dukkaṭaṃ.",
  "atk-vin02a4:438_6": "Dadamānassa tissoti maraṇādhippāyo manussassa visaṃ deti,",
  "atk-vin02a4:438_7": "so ce tena marati,",
  "atk-vin02a4:438_8": "pārājikaṃ;",
  "atk-vin02a4:438_9": "yakkhapetānaṃ deti,",
  "atk-vin02a4:438_10": "te ce maranti,",
  "atk-vin02a4:438_11": "thullaccayaṃ;",
  "atk-vin02a4:438_12": "tiracchānagatassa deti,",
  "atk-vin02a4:438_13": "so ce marati,",
  "atk-vin02a4:438_14": "pācittiyaṃ;",
  "atk-vin02a4:438_15": "aññātikāya bhikkhuniyā cīvaradāne pācittiyanti evaṃ dadamānassa tisso āpattiyo.",
  "atk-vin02a4:438_16": "Cattāro ca paṭiggaheti hatthaggāha-",
  "atk-vin02a4:438_17": "veṇiggāhesu saṅghādiseso,",
  "atk-vin02a4:438_18": "mukhena aṅgajātaggahaṇe pārājikaṃ,",
  "atk-vin02a4:438_19": "aññātikāya bhikkhuniyā cīvarapaṭiggahaṇe nissaggiyaṃ pācittiyaṃ,",
  "atk-vin02a4:438_20": "avassutāya avassutassa hatthato khādanīyaṃ bhojanīyaṃ paṭiggaṇhantiyā thullaccayaṃ;",
  "atk-vin02a4:438_21": "evaṃ paṭiggahe cattāro āpattikkhandhā honti.",
  "atk-vin02a4:439_0": "(2) Desanāgāminiyādivaṇṇanā",
  "atk-vin02a4:440_0": "475.",
  "atk-vin02a4:440_1": "Pañca desanāgāminiyoti lahukā pañca.",
  "atk-vin02a4:440_2": "Cha sappaṭikammāti pārājikaṃ ṭhapetvā avasesā.",
  "atk-vin02a4:440_3": "Ekettha appaṭikammāti ekā pārājikāpatti.",
  "atk-vin02a4:441_0": "Vinayagarukā dve vuttāti pārājikañceva saṅghādisesañca.",
  "atk-vin02a4:441_1": "Kāyavācasikāni cāti sabbāneva sikkhāpadāni kāyavācasikāni,",
  "atk-vin02a4:441_2": "manodvāre paññattaṃ ekasikkhāpadampi natthi.",
  "atk-vin02a4:441_3": "Eko vikāle dhaññarasoti loṇasovīrakaṃ.",
  "atk-vin02a4:441_4": "Ayameva hi eko dhaññaraso vikāle vaṭṭati.",
  "atk-vin02a4:441_5": "Ekā ñatticatutthena sammutīti bhikkhunovādakasammuti.",
  "atk-vin02a4:441_6": "Ayameva hi ekā ñatticatutthakammena sammuti anuññātā.",
  "atk-vin02a4:442_0": "Pārājikā kāyikā dveti bhikkhūnaṃ methunapārājikaṃ bhikkhunīnañca kāyasaṃsaggapārājikaṃ.",
  "atk-vin02a4:442_1": "Dve saṃvāsabhūmiyoti attanā vā attānaṃ samānasaṃvāsakaṃ karoti,",
  "atk-vin02a4:442_2": "samaggo vā saṅgho ukkhittaṃ osāreti.",
  "atk-vin02a4:442_3": "Kurundiyaṃ pana “samānasaṃvāsakabhūmi ca nānāsaṃvāsakabhūmi cā”ti evaṃ dve saṃvāsabhūmiyo vuttā.",
  "atk-vin02a4:442_4": "Dvinnaṃ ratticchedoti pārivāsikassa ca mānattacārikassa ca paññattā.",
  "atk-vin02a4:442_5": "Dvaṅgulā duveti dve dvaṅgulapaññattiyo,",
  "atk-vin02a4:442_6": "“dvaṅgulapabbaparamaṃ ādātabba”nti ayamekā,",
  "atk-vin02a4:442_7": "“dvaṅgulaṃ vā dvemāsaṃ vā”ti ayamekā.",
  "atk-vin02a4:443_0": "Dve attānaṃ vadhitvānāti bhikkhunī attānaṃ vadhitvā dve āpattiyo āpajjati;",
  "atk-vin02a4:443_1": "vadhati rodati,",
  "atk-vin02a4:443_2": "āpatti pācittiyassa;",
  "atk-vin02a4:443_3": "vadhati na rodati,",
  "atk-vin02a4:443_4": "āpatti dukkaṭassa.",
  "atk-vin02a4:443_5": "Dvīhi saṅgho bhijjatīti kammena ca salākaggāhena ca.",
  "atk-vin02a4:443_6": "Dvettha paṭhamāpattikāti ettha sakalepi vinaye dve paṭhamāpattikā ubhinnaṃ paññattivasena.",
  "atk-vin02a4:443_7": "Itarathā pana nava bhikkhūnaṃ nava bhikkhunīnanti aṭṭhārasa honti.",
  "atk-vin02a4:443_8": "Ñattiyā karaṇā duveti dve ñattikiccāni –",
  "atk-vin02a4:443_9": "kammañca kammapādakā ca.",
  "atk-vin02a4:443_10": "Navasu ṭhānesu kammaṃ hoti,",
  "atk-vin02a4:443_11": "dvīsu kammapādabhāvena tiṭṭhati.",
  "atk-vin02a4:444_0": "Pāṇātipāte tissoti “anodissa opātaṃ khaṇati,",
  "atk-vin02a4:444_1": "sace manusso marati,",
  "atk-vin02a4:444_2": "pārājikaṃ;",
  "atk-vin02a4:444_3": "yakkhapetānaṃ maraṇe thullaccayaṃ;",
  "atk-vin02a4:444_4": "tiracchānagatassa maraṇe pācittiya”nti imā tisso honti.",
  "atk-vin02a4:444_5": "Vācā pārājikā tayoti vajjapaṭicchādikāya ukkhittānuvattikāya aṭṭhavatthukāyāti.",
  "atk-vin02a4:444_6": "Kurundiyaṃ pana “āṇattiyā adinnādāne,",
  "atk-vin02a4:444_7": "manussamaraṇe,",
  "atk-vin02a4:444_8": "uttarimanussadhammaullapane cā”ti evaṃ tayo vuttā.",
  "atk-vin02a4:444_9": "Obhāsanā tayoti vaccamaggaṃ passāvamaggaṃ ādissa vaṇṇāvaṇṇabhāsane saṅghādiseso,",
  "atk-vin02a4:444_10": "vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ ādissa vaṇṇāvaṇṇabhaṇane thullaccayaṃ,",
  "atk-vin02a4:444_11": "ubbhakkhakaṃ adhojāṇumaṇḍalaṃ ādissa vaṇṇāvaṇṇabhaṇane dukkaṭaṃ.",
  "atk-vin02a4:444_12": "Sañcarittena vā tayoti paṭiggaṇhāti vīmaṃsati paccāharati,",
  "atk-vin02a4:444_13": "āpatti saṅghādisesassa;",
  "atk-vin02a4:444_14": "paṭiggaṇhāti vīmaṃsati na paccāharati,",
  "atk-vin02a4:444_15": "āpatti thullaccayassa;",
  "atk-vin02a4:444_16": "paṭiggaṇhāti na vīmaṃsati na paccāharati,",
  "atk-vin02a4:444_17": "āpatti dukkaṭassāti ime sañcarittena kāraṇabhūtena tayo āpattikkhandhā honti.",
  "atk-vin02a4:445_0": "Tayo puggalā na upasampādetabbāti addhānahīno aṅgahīno vatthuvipanno ca tesaṃ nānākaraṇaṃ vuttameva.",
  "atk-vin02a4:445_1": "Apicettha yo pattacīvarena aparipūro,",
  "atk-vin02a4:445_2": "paripūro ca na yācati,",
  "atk-vin02a4:445_3": "imepi aṅgahīneneva saṅgahitā.",
  "atk-vin02a4:445_4": "Mātughātakādayo ca karaṇadukkaṭakā paṇḍakaubhatobyañjanakatiracchānagatasaṅkhātena vatthuvipanneneva saṅgahitāti veditabbā.",
  "atk-vin02a4:445_5": "Esa nayo kurundiyaṃ vutto.",
  "atk-vin02a4:445_6": "Tayo kammānaṃ saṅgahāti ñattikappanā,",
  "atk-vin02a4:445_7": "vippakatapaccattaṃ,",
  "atk-vin02a4:445_8": "atītakaraṇanti.",
  "atk-vin02a4:445_9": "Tattha “dadeyya kareyyā”tiādibhedā ñattikappanā;",
  "atk-vin02a4:445_10": "“deti karotī”tiādibhedaṃ vippakatapaccattaṃ;",
  "atk-vin02a4:445_11": "“dinnaṃ kata”ntiādibhedaṃ atītakaraṇaṃ nāmāti imehi tīhi kammāni saṅgayhanti.",
  "atk-vin02a4:445_12": "Aparehipi tīhi kammāni saṅgayhanti – vatthunā, ñattiyā,",
  "atk-vin02a4:445_13": "anussāvanāyāti.",
  "atk-vin02a4:445_14": "Vatthusampannañhi ñattisampannaṃ anussāvanasampannañca kammaṃ nāma hoti,",
  "atk-vin02a4:445_15": "tena vuttaṃ “tayo kammānaṃ saṅgahā”ti.",
  "atk-vin02a4:445_16": "Nāsitakā tayo nāma mettiyaṃ bhikkhuniṃ nāsetha,",
  "atk-vin02a4:445_17": "dūsako nāsetabbo,",
  "atk-vin02a4:445_18": "dasahaṅgehi samannāgato sāmaṇero nāsetabbo,",
  "atk-vin02a4:445_19": "kaṇṭakaṃ samaṇuddesaṃ nāsethāti evaṃ liṅgasaṃvāsadaṇḍakammanāsanāvasena tayo nāsitakā veditabbā.",
  "atk-vin02a4:445_20": "Tiṇṇannaṃ ekavācikāti “anujānāmi bhikkhave dve tayo ekānussāvane kātu”nti vacanato tiṇṇaṃ janānaṃ ekupajjhāyena nānācariyena ekānussāvanā vaṭṭati.",
  "atk-vin02a4:446_0": "Adinnādāne tissoti pāde vā atirekapāde vā pārājikaṃ,",
  "atk-vin02a4:446_1": "atirekamāsake thullaccayaṃ,",
  "atk-vin02a4:446_2": "māsake vā ūnamāsake vā dukkaṭaṃ.",
  "atk-vin02a4:446_3": "Catasso methunapaccayāti akkhayite pārājikaṃ,",
  "atk-vin02a4:446_4": "yebhuyyena khayite thullaccayaṃ,",
  "atk-vin02a4:446_5": "vivaṭakate mukhe dukkaṭaṃ,",
  "atk-vin02a4:446_6": "jatumaṭṭhake pācittiyaṃ.",
  "atk-vin02a4:446_7": "Chindantassa tissoti vanappatiṃ chindantassa pārājikaṃ,",
  "atk-vin02a4:446_8": "bhūtagāme pācittiyaṃ,",
  "atk-vin02a4:446_9": "aṅgajāte thullaccayaṃ.",
  "atk-vin02a4:446_10": "Pañca chaḍḍitapaccayāti anodissa visaṃ chaḍḍeti,",
  "atk-vin02a4:446_11": "sace tena manusso marati,",
  "atk-vin02a4:446_12": "pārājikaṃ;",
  "atk-vin02a4:446_13": "yakkhapetesu thullaccayaṃ;",
  "atk-vin02a4:446_14": "tiracchānagate pācittiyaṃ;",
  "atk-vin02a4:446_15": "vissaṭṭhichaḍḍane saṅghādiseso;",
  "atk-vin02a4:446_16": "sekhiyesu harite uccārapassāvachaḍḍane dukkaṭaṃ –",
  "atk-vin02a4:446_17": "imā chaḍḍitapaccayā pañcāpattiyo honti.",
  "atk-vin02a4:447_0": "Pācittiyena dukkaṭā katāti bhikkhunovādakavaggasmiṃ dasasu sikkhāpadesu pācittiyena saddhiṃ dukkaṭā katā evāti attho.",
  "atk-vin02a4:447_1": "Caturettha navakā vuttāti paṭhamasikkhāpadamhiyeva adhammakamme dve,",
  "atk-vin02a4:447_2": "dhammakamme dveti evaṃ cattāro navakā vuttāti attho.",
  "atk-vin02a4:447_3": "Dvinnaṃ cīvarena cāti bhikkhūnaṃ santike upasampannāya cīvaraṃ dentassa pācittiyaṃ,",
  "atk-vin02a4:447_4": "bhikkhunīnaṃ santike upasampannāya dentassa dukkaṭanti evaṃ dvinnaṃ bhikkhunīnaṃ cīvaraṃ dentassa cīvarena kāraṇabhūtena āpatti hotīti attho.",
  "atk-vin02a4:448_0": "Aṭṭha pāṭidesanīyāti pāḷiyaṃ āgatā eva.",
  "atk-vin02a4:448_1": "Bhuñjantāmakadhaññena pācittiyena dukkaṭā katāti āmakadhaññaṃ viññāpetvā bhuñjantiyā pācittiyena saddhiṃ dukkaṭā katāyeva.",
  "atk-vin02a4:449_0": "Gacchantassa catassoti bhikkhuniyā vā mātugāmena vā saddhiṃ saṃvidhāya gacchantassa dukkaṭaṃ,",
  "atk-vin02a4:449_1": "gāmūpacārokkamane pācittiyaṃ,",
  "atk-vin02a4:449_2": "yā bhikkhunī ekā gāmantaraṃ gacchati,",
  "atk-vin02a4:449_3": "tassā gāmūpacāraṃ okkamantiyā paṭhamapāde thullaccayaṃ,",
  "atk-vin02a4:449_4": "dutiyapāde saṅghādisesoti gacchantassa imā catasso āpattiyo honti.",
  "atk-vin02a4:449_5": "Ṭhitassa cāpi tattakāti ṭhitassapi catasso evāti attho. Kathaṃ?",
  "atk-vin02a4:449_6": "Bhikkhunī andhakāre vā paṭicchanne vā okāse mittasanthavavasena purisassa hatthapāse tiṭṭhati,",
  "atk-vin02a4:449_7": "pācittiyaṃ;",
  "atk-vin02a4:449_8": "hatthapāsaṃ vijahitvā tiṭṭhati, dukkaṭaṃ;",
  "atk-vin02a4:449_9": "aruṇuggamanakāle dutiyikāya hatthapāsaṃ vijahantī tiṭṭhati,",
  "atk-vin02a4:449_10": "thullaccayaṃ;",
  "atk-vin02a4:449_11": "vijahitvā tiṭṭhati,",
  "atk-vin02a4:449_12": "saṅghādisesoti nisinnassa catasso āpattiyo.",
  "atk-vin02a4:449_13": "Nipannassāpi tattakāti sacepi hi sā nisīdati vā nipajjati vā,",
  "atk-vin02a4:449_14": "etāyeva catasso āpattiyo āpajjati.",
  "atk-vin02a4:450_0": "(3) Pācittiyavaṇṇanā",
  "atk-vin02a4:451_0": "476.",
  "atk-vin02a4:451_1": "Pañca pācittiyānīti pañca bhesajjāni paṭiggahetvā nānābhājanesu vā ekabhājane vā amissetvā ṭhapitāni honti,",
  "atk-vin02a4:451_2": "sattāhātikkame so bhikkhu pañca pācittiyāni sabbāni nānāvatthukāni ekakkhaṇe āpajjati,",
  "atk-vin02a4:451_3": "“imaṃ paṭhamaṃ āpanno,",
  "atk-vin02a4:451_4": "imaṃ pacchā”ti na vattabbo.",
  "atk-vin02a4:452_0": "Nava pācittiyānīti yo bhikkhu nava paṇītabhojanāni viññāpetvā tehi saddhiṃ ekato ekaṃ kabaḷaṃ omadditvā mukhe pakkhipitvā paragaḷaṃ atikkāmeti,",
  "atk-vin02a4:452_1": "ayaṃ nava pācittiyāni sabbāni nānāvatthukāni ekakkhaṇe āpajjati “imaṃ paṭhamaṃ āpanno,",
  "atk-vin02a4:452_2": "imaṃ pacchā”ti na vattabbo.",
  "atk-vin02a4:452_3": "Ekavācāya deseyyāti “ahaṃ, bhante,",
  "atk-vin02a4:452_4": "pañca bhesajjāni paṭiggahetvā sattāhaṃ atikkāmetvā pañca āpattiyo āpanno,",
  "atk-vin02a4:452_5": "tā tumhamūle paṭidesemī”ti evaṃ ekavācāya deseyya,",
  "atk-vin02a4:452_6": "desitāva honti,",
  "atk-vin02a4:452_7": "dvīhi tīhi vācāhi kiccaṃ nāma natthi.",
  "atk-vin02a4:452_8": "Dutiyavissajjanepi “ahaṃ, bhante,",
  "atk-vin02a4:452_9": "nava paṇītabhojanāni viññāpetvā bhuñjitvā nava āpattiyo āpanno,",
  "atk-vin02a4:452_10": "tā tumhamūle paṭidesemī”ti vattabbaṃ.",
  "atk-vin02a4:453_0": "Vatthuṃ kittetvā deseyyāti “ahaṃ, bhante,",
  "atk-vin02a4:453_1": "pañca bhesajjāni paṭiggahetvā sattāhaṃ atikkāmesiṃ,",
  "atk-vin02a4:453_2": "yathāvatthukaṃ taṃ tumhamūle paṭidesemī”ti evaṃ vatthuṃ kittetvā deseyya,",
  "atk-vin02a4:453_3": "desitāva honti āpattiyo,",
  "atk-vin02a4:453_4": "āpattiyā nāmaggahaṇena kiccaṃ natthi.",
  "atk-vin02a4:453_5": "Dutiyavissajjanepi “ahaṃ, bhante,",
  "atk-vin02a4:453_6": "nava paṇītabhojanāni viññāpetvā bhutto,",
  "atk-vin02a4:453_7": "yathāvatthukaṃ taṃ tumhamūle paṭidesemī”ti vattabbaṃ.",
  "atk-vin02a4:454_0": "Yāvatatiyake tissoti ukkhittānuvattikāya pārājikaṃ bhedakānuvattakānaṃ kokālikādīnaṃ saṅghādisesaṃ,",
  "atk-vin02a4:454_1": "pāpikāya diṭṭhiyā appaṭinissagge caṇḍakāḷikāya ca bhikkhuniyā pācittiyanti imā yāvatatiyakā tisso āpattiyo.",
  "atk-vin02a4:454_2": "Cha vohārapaccayāti payuttavācāpaccayā cha āpattiyo āpajjatīti attho. Kathaṃ?",
  "atk-vin02a4:454_3": "Ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ ullapati,",
  "atk-vin02a4:454_4": "āpatti pārājikassa.",
  "atk-vin02a4:454_5": "Ājīvahetu ājīvakāraṇā sañcarittaṃ samāpajjati,",
  "atk-vin02a4:454_6": "āpatti saṅghādisesassa.",
  "atk-vin02a4:454_7": "Ājīvahetu ājīvakāraṇā yo te vihāre vasati so arahāti vadati,",
  "atk-vin02a4:454_8": "āpatti thullaccayassa.",
  "atk-vin02a4:454_9": "Ājīvahetu ājīvakāraṇā bhikkhu paṇītabhojanāni attano atthāya viññāpetvā bhuñjati,",
  "atk-vin02a4:454_10": "āpatti pācittiyassa.",
  "atk-vin02a4:454_11": "Ājīvahetu ājīvakāraṇā bhikkhunī paṇītabhojanāni attano atthāya viññāpetvā bhuñjati,",
  "atk-vin02a4:454_12": "āpatti pāṭidesanīyassa.",
  "atk-vin02a4:454_13": "Ājīvahetu ājīvakāraṇā sūpaṃ vā odanaṃ vā agilāno attano atthāya viññāpetvā bhuñjati,",
  "atk-vin02a4:454_14": "āpatti dukkaṭassāti.",
  "atk-vin02a4:455_0": "Khādantassa tissoti manussamaṃse thullaccayaṃ,",
  "atk-vin02a4:455_1": "avasesesu akappiyamaṃsesu dukkaṭaṃ,",
  "atk-vin02a4:455_2": "bhikkhuniyā lasuṇe pācittiyaṃ.",
  "atk-vin02a4:455_3": "Pañca bhojanapaccayāti avassutā avassutassa purisassa hatthato bhojanaṃ gahetvā tattheva manussamaṃsaṃ",
  "atk-vin02a4:455_4": "lasuṇaṃ attano atthāya viññāpetvā gahitapaṇītabhojanāni avasesañca akappiyamaṃsaṃ pakkhipitvā vomissakaṃ",
  "atk-vin02a4:455_5": "omadditvā ajjhoharamānā saṅghādisesaṃ,",
  "atk-vin02a4:455_6": "thullaccayaṃ,",
  "atk-vin02a4:455_7": "pācittiyaṃ,",
  "atk-vin02a4:455_8": "pāṭidesanīyaṃ,",
  "atk-vin02a4:455_9": "dukkaṭanti imā pañca āpattiyo bhojanapaccayā āpajjati.",
  "atk-vin02a4:456_0": "Pañca ṭhānānīti “ukkhittānuvattikāya bhikkhuniyā yāvatatiyaṃ samanubhāsanāya appaṭinissajjantiyā ñattiyā dukkaṭaṃ,",
  "atk-vin02a4:456_1": "dvīhi kammavācāhi thullaccayaṃ,",
  "atk-vin02a4:456_2": "kammavācāpariyosāne āpatti pārājikassa,",
  "atk-vin02a4:456_3": "saṅghabhedāya parakkamanādīsu saṅghādiseso,",
  "atk-vin02a4:456_4": "pāpikāya diṭṭhiyā appaṭinissagge pācittiya”nti evaṃ sabbā yāvatatiyakā pañca ṭhānāni gacchanti.",
  "atk-vin02a4:456_5": "Pañcannañceva āpattīti āpatti nāma pañcannaṃ sahadhammikānaṃ hoti,",
  "atk-vin02a4:456_6": "tattha dvinnaṃ nippariyāyena āpattiyeva,",
  "atk-vin02a4:456_7": "sikkhāmānasāmaṇerisāmaṇerānaṃ pana akappiyattā na vaṭṭati.",
  "atk-vin02a4:456_8": "Iminā pariyāyena tesaṃ āpatti na desāpetabbā,",
  "atk-vin02a4:456_9": "daṇḍakammaṃ pana tesaṃ kātabbaṃ.",
  "atk-vin02a4:456_10": "Pañcannaṃ adhikaraṇena cāti adhikaraṇañca pañcannamevāti attho.",
  "atk-vin02a4:456_11": "Etesaṃyeva hi pañcannaṃ pattacīvarādīnaṃ atthāya vinicchayavohāro adhikaraṇanti vuccati,",
  "atk-vin02a4:456_12": "gihīnaṃ pana aḍḍakammaṃ nāma hoti.",
  "atk-vin02a4:457_0": "Pañcannaṃ vinicchayo hotīti pañcannaṃ sahadhammikānaṃyeva vinicchayo nāma hoti.",
  "atk-vin02a4:457_1": "Pañcannaṃ vūpasamena cāti etesaṃyeva pañcannaṃ adhikaraṇaṃ vinicchitaṃ vūpasantaṃ nāma hotīti attho.",
  "atk-vin02a4:457_2": "Pañcannañceva anāpattīti etesaṃyeva pañcannaṃ anāpatti nāma hotīti attho.",
  "atk-vin02a4:457_3": "Tīhi ṭhānehi sobhatīti saṅghādīhi tīhi kāraṇehi sobhati.",
  "atk-vin02a4:457_4": "Katavītikkamo hi puggalo sappaṭikammaṃ āpattiṃ saṅghamajjhe gaṇamajjhe puggalasantike vā paṭikaritvā abbhuṇhasīlo pākatiko hoti,",
  "atk-vin02a4:457_5": "tasmā tīhi ṭhānehi sobhatīti vuccati.",
  "atk-vin02a4:458_0": "Dve kāyikā rattinti bhikkhunī rattandhakāre purisassa hatthapāse ṭhānanisajjasayanāni kappayamānā pācittiyaṃ,",
  "atk-vin02a4:458_1": "hatthapāsaṃ vijahitvā ṭhānādīni kappayamānā dukkaṭanti dve kāyadvārasambhavā āpattiyo rattiṃ āpajjati.",
  "atk-vin02a4:458_2": "Dve kāyikā divāti eteneva upāyena divā paṭicchanne okāse dve āpattiyo āpajjati.",
  "atk-vin02a4:458_3": "Nijjhāyantassa ekā āpattīti “na ca,",
  "atk-vin02a4:458_4": "bhikkhave,",
  "atk-vin02a4:458_5": "sārattena mātugāmassa aṅgajātaṃ upanijjhāyitabbaṃ.",
  "atk-vin02a4:458_6": "Yo upanijjhāyeyya,",
  "atk-vin02a4:458_7": "āpatti dukkaṭassā”ti nijjhāyantassa ayamekā āpatti.",
  "atk-vin02a4:458_8": "Ekā piṇḍapātapaccayāti “na ca,",
  "atk-vin02a4:458_9": "bhikkhave,",
  "atk-vin02a4:458_10": "bhikkhādāyikāya mukhaṃ oloketabba”nti ettha dukkaṭāpatti,",
  "atk-vin02a4:458_11": "antamaso yāguṃ vā byañjanaṃ vā dentassa sāmaṇerassāpi hi mukhaṃ ullokayato dukkaṭameva.",
  "atk-vin02a4:458_12": "Kurundiyaṃ pana “ekā piṇḍapātapaccayāti bhikkhuniparipācitaṃ piṇḍapātaṃ bhuñjantassa pācittiya”nti vuttaṃ.",
  "atk-vin02a4:459_0": "Aṭṭhānisaṃse sampassanti kosambakakkhandhake vuttānisaṃse.",
  "atk-vin02a4:459_1": "Ukkhittakā tayo vuttāti āpattiyā adassane appaṭikamme pāpikāya ca diṭṭhiyā appaṭinissaggeti.",
  "atk-vin02a4:459_2": "Tecattālīsa sammāvattanāti tesaṃyeva ukkhittakānaṃ ettakesu vattesu vattanā.",
  "atk-vin02a4:460_0": "Pañcaṭhāne musāvādoti pārājikasaṅghādisesathullaccayapācittiyadukkaṭasaṅkhāte pañcaṭṭhāne musāvādo gacchati.",
  "atk-vin02a4:460_1": "Cuddasa paramanti vuccatīti dasāhaparamādinayena heṭṭhā vuttaṃ.",
  "atk-vin02a4:460_2": "Dvādasa pāṭidesanīyāti bhikkhūnaṃ cattāri bhikkhunīnaṃ aṭṭha.",
  "atk-vin02a4:460_3": "Catunnaṃ desanāya cāti catunnaṃ accayadesanāyāti attho.",
  "atk-vin02a4:460_4": "Katamā pana sāti?",
  "atk-vin02a4:460_5": "Devadattena payojitānaṃ abhimārānaṃ accayadesanā,",
  "atk-vin02a4:460_6": "anuruddhattherassa upaṭṭhāyikāya accayadesanā,",
  "atk-vin02a4:460_7": "vaḍḍhassa licchavino accayadesanā,",
  "atk-vin02a4:460_8": "vāsabhagāmiyattherassa ukkhepanīyakammaṃ katvā āgatānaṃ bhikkhūnaṃ accayadesanāti ayaṃ catunnaṃ accayadesanā nāma.",
  "atk-vin02a4:461_0": "Aṭṭhaṅgiko musāvādoti “pubbevassa hoti musā bhaṇissa”nti ādiṃ katvā “vinidhāya sañña”nti pariyosānehi aṭṭhahi aṅgehi aṭṭhaṅgiko.",
  "atk-vin02a4:461_1": "Uposathaṅgānipi pāṇaṃ na hanetiādinā nayena vuttāneva.",
  "atk-vin02a4:461_2": "Aṭṭha dūteyyaṅgānīti “idha,",
  "atk-vin02a4:461_3": "bhikkhave,",
  "atk-vin02a4:461_4": "bhikkhu sotā ca hoti sāvetā cā”tiādinā nayena saṅghabhedake vuttāni.",
  "atk-vin02a4:461_5": "Aṭṭha titthiyavattāni mahākhandhake vuttāni.",
  "atk-vin02a4:462_0": "Aṭṭhavācikā upasampadāti bhikkhunīnaṃ upasampadaṃ sandhāya vuttaṃ.",
  "atk-vin02a4:462_1": "Aṭṭhannaṃ paccuṭṭhātabbanti bhattagge aṭṭhannaṃ bhikkhunīnaṃ itarāhi paccuṭṭhāya āsanaṃ dātabbaṃ.",
  "atk-vin02a4:462_2": "Bhikkhunovādako aṭṭhahīti aṭṭhahaṅgehi samannāgato bhikkhu bhikkhunovādako sammannitabbo.",
  "atk-vin02a4:463_0": "Ekassa chejjanti gāthāya navasu janesu yo salākaṃ gāhetvā saṅghaṃ bhindati,",
  "atk-vin02a4:463_1": "tasseva chejjaṃ hoti,",
  "atk-vin02a4:463_2": "devadatto viya pārājikaṃ āpajjati.",
  "atk-vin02a4:463_3": "Bhedakānuvattakānaṃ catunnaṃ thullaccayaṃ kokālikādīnaṃ viya,",
  "atk-vin02a4:463_4": "dhammavādīnaṃ catunnaṃ anāpatti.",
  "atk-vin02a4:463_5": "Imā pana āpattiyo ca anāpattiyo ca sabbesaṃ ekavatthukā saṅghabhedavatthukā eva.",
  "atk-vin02a4:464_0": "Nava āghātavatthūnīti gāthāya navahīti navahi bhikkhūhi saṅgho bhijjati.",
  "atk-vin02a4:464_1": "Ñattiyā karaṇā navāti ñattiyā kātabbāni kammāni navāti attho.",
  "atk-vin02a4:464_2": "Sesaṃ uttānameva.",
  "atk-vin02a4:465_0": "(4) Avandanīyapuggalādivaṇṇanā",
  "atk-vin02a4:466_0": "477.",
  "atk-vin02a4:466_1": "Dasa puggalā nābhivādetabbāti senāsanakkhandhake vuttā dasa janā.",
  "atk-vin02a4:466_2": "Añjali sāmīcena cāti sāmīcikammena saddhiṃ añjali ca tesaṃ na kātabbo,",
  "atk-vin02a4:466_3": "neva pānīyāpucchanatālavaṇṭaggahaṇādi khandhakavattaṃ tesaṃ dassetabbaṃ,",
  "atk-vin02a4:466_4": "na añjali paggaṇhitabboti attho.",
  "atk-vin02a4:466_5": "Dasannaṃ dukkaṭanti tesaṃyeva dasannaṃ evaṃ karontassa dukkaṭaṃ hoti.",
  "atk-vin02a4:466_6": "Dasa cīvaradhāraṇāti dasa divasāni atirekacīvarassa dhāraṇā anuññātāti attho.",
  "atk-vin02a4:467_0": "Pañcannaṃ vassaṃvuṭṭhānaṃ,",
  "atk-vin02a4:467_1": "dātabbaṃ idha cīvaranti pañcannaṃ sahadhammikānaṃ sammukhāva dātabbaṃ.",
  "atk-vin02a4:467_2": "Sattannaṃ santeti disāpakkantaummattakakhittacittavedanāṭṭānaṃ tiṇṇañca ukkhittakānanti imesaṃ sattannaṃ sante patirūpe gāhake parammukhāpi dātabbaṃ.",
  "atk-vin02a4:467_3": "Soḷasannaṃ na dātabbanti sesānaṃ cīvarakkhandhake vuttānaṃ paṇḍakādīnaṃ soḷasannaṃ na dātabbaṃ.",
  "atk-vin02a4:468_0": "Katisataṃ rattisataṃ,",
  "atk-vin02a4:468_1": "āpattiyo chādayitvānāti katisataṃ āpattiyo rattisataṃ chādayitvāna.",
  "atk-vin02a4:468_2": "Dasasataṃ rattisataṃ,",
  "atk-vin02a4:468_3": "āpattiyo chādayitvānāti dasasataṃ āpattiyo rattisataṃ chādayitvāna.",
  "atk-vin02a4:468_4": "Ayañhettha saṅkhepattho –",
  "atk-vin02a4:468_5": "yo divase sataṃ sataṃ saṅghādisesāpattiyo āpajjitvā dasa dasa divase paṭicchādeti,",
  "atk-vin02a4:468_6": "tena rattisataṃ āpattisahassaṃ paṭicchāditaṃ hoti,",
  "atk-vin02a4:468_7": "so sabbāva tā āpattiyo dasāhapaṭicchannāti parivāsaṃ yācitvā dasa rattiyo vasitvāna mucceyya pārivāsikoti.",
  "atk-vin02a4:469_0": "Dvādasa kammadosā vuttāti apalokanakammaṃ adhammenavaggaṃ,",
  "atk-vin02a4:469_1": "adhammenasamaggaṃ,",
  "atk-vin02a4:469_2": "dhammenavaggaṃ,",
  "atk-vin02a4:469_3": "tathā ñattikammañattidutiyakammañatticatutthakammānipīti evaṃ ekekasmiṃ kamme tayo tayo katvā dvādasa kammadosā vuttā.",
  "atk-vin02a4:470_0": "Catasso kammasampattiyoti apalokanakammaṃ dhammenasamaggaṃ,",
  "atk-vin02a4:470_1": "tathā sesānipīti evaṃ catasso kammasampattiyo vuttā.",
  "atk-vin02a4:471_0": "Cha kammānīti adhammenavaggakammaṃ,",
  "atk-vin02a4:471_1": "adhammenasamaggakammaṃ,",
  "atk-vin02a4:471_2": "dhammapatirūpakenavaggakammaṃ,",
  "atk-vin02a4:471_3": "dhammapatirūpakenasamaggakammaṃ,",
  "atk-vin02a4:471_4": "dhammenavaggakammaṃ,",
  "atk-vin02a4:471_5": "dhammenasamaggakammanti evaṃ cha kammāni vuttāni.",
  "atk-vin02a4:471_6": "Ekettha dhammikā katāti ekaṃ dhammena samaggakammamevettha dhammikaṃ katanti attho.",
  "atk-vin02a4:471_7": "Dutiyagāthāvissajjanepi etadeva dhammikaṃ.",
  "atk-vin02a4:472_0": "Yaṃ desitāti yāni desitāni vuttāni pakāsitāni.",
  "atk-vin02a4:472_1": "Anantajinenātiādīsu pariyantaparicchedabhāvarahitattā anantaṃ vuccati nibbānaṃ,",
  "atk-vin02a4:472_2": "taṃ bhagavatā raññā sapattagaṇaṃ abhimadditvā rajjaṃ viya kilesagaṇaṃ abhimadditvā jitaṃ vijitaṃ adhigataṃ sampattaṃ,",
  "atk-vin02a4:472_3": "tasmā bhagavā “anantajino”ti vuccati.",
  "atk-vin02a4:472_4": "Sveva iṭṭhāniṭṭhesu nibbikāratāya tādi,",
  "atk-vin02a4:472_5": "vikkhambhanatadaṅgasamucchedapaṭipassaddhinissaraṇavivekasaṅkhātaṃ vivekapañcakaṃ addasāti vivekadassī;",
  "atk-vin02a4:472_6": "tena anantajinena tādinā vivekadassinā yāni āpattikkhandhāni desitāni vuttāni.",
  "atk-vin02a4:472_7": "Ekettha sammati vinā samathehīti ayamettha padasambandho,",
  "atk-vin02a4:472_8": "yāni satthārā satta āpattikkhandhāni desitāni,",
  "atk-vin02a4:472_9": "tattha ekāpi āpatti vinā samathehi na sammati,",
  "atk-vin02a4:472_10": "atha kho cha samathā cattāri adhikaraṇānīti sabbepime dhammā sammukhāvinayena sammanti,",
  "atk-vin02a4:472_11": "samāyogaṃ gacchanti.",
  "atk-vin02a4:472_12": "Ettha pana eko sammukhāvinayova vinā samathehi sammati,",
  "atk-vin02a4:472_13": "samathabhāvaṃ gacchati.",
  "atk-vin02a4:472_14": "Na hi tassa aññena samathena vinā anipphatti nāma atthi.",
  "atk-vin02a4:472_15": "Tena vuttaṃ –",
  "atk-vin02a4:472_16": "“ekettha sammati vinā samathehī”ti.",
  "atk-vin02a4:472_17": "Iminā tāva adhippāyena aṭṭhakathāsu attho vutto.",
  "atk-vin02a4:472_18": "Mayaṃ pana “vinā”ti nipātassa paṭisedhanamattamatthaṃ gahetvā “ekettha sammati vinā samathehī”ti etesu",
  "atk-vin02a4:472_19": "sattasu āpattikkhandhesu eko pārājikāpattikkhandho vinā samathehi sammatīti etamatthaṃ roceyyāma.",
  "atk-vin02a4:472_20": "Vuttampi cetaṃ “yā sā āpatti anavasesā,",
  "atk-vin02a4:472_21": "sā āpatti na katamena adhikaraṇena katamamhi ṭhāne na katamena samathena sammatī”ti.",
  "atk-vin02a4:473_0": "Chaūnadiyaḍḍhasatāti “idha, upāli,",
  "atk-vin02a4:473_1": "bhikkhu adhammaṃ dhammoti dīpeti,",
  "atk-vin02a4:473_2": "tasmiṃ adhammadiṭṭhi bhede adhammadiṭṭhi,",
  "atk-vin02a4:473_3": "tasmiṃ adhammadiṭṭhi bhede dhammadiṭṭhi,",
  "atk-vin02a4:473_4": "tasmiṃ adhammadiṭṭhi bhede vematiko,",
  "atk-vin02a4:473_5": "tasmiṃ dhammadiṭṭhi bhede adhammadiṭṭhi,",
  "atk-vin02a4:473_6": "tasmiṃ dhammadiṭṭhi bhede vematiko,",
  "atk-vin02a4:473_7": "tasmiṃ vematiko bhede adhammadiṭṭhi,",
  "atk-vin02a4:473_8": "tasmiṃ vematiko bhede dhammadiṭṭhi,",
  "atk-vin02a4:473_9": "tasmiṃ vematiko bhede vematiko”ti evaṃ yāni aṭṭhārasannaṃ bhedakaravatthūnaṃ vasena aṭṭhārasa aṭṭhakāni saṅghabhedakakkhandhake vuttāni,",
  "atk-vin02a4:473_10": "tesaṃ vasena chaūnadiyaḍḍhasataṃ āpāyikā veditabbā.",
  "atk-vin02a4:474_0": "Aṭṭhārasa anāpāyikāti “idha, upāli,",
  "atk-vin02a4:474_1": "bhikkhu adhammaṃ dhammoti dīpeti,",
  "atk-vin02a4:474_2": "tasmiṃ dhammadiṭṭhi bhede dhammadiṭṭhi avinidhāya diṭṭhiṃ avinidhāya khantiṃ avinidhāya ruciṃ avinidhāya bhāvaṃ anussāveti,",
  "atk-vin02a4:474_3": "salākaṃ gāheti ‘ayaṃ dhammo,",
  "atk-vin02a4:474_4": "ayaṃ vinayo,",
  "atk-vin02a4:474_5": "idaṃ satthusāsanaṃ,",
  "atk-vin02a4:474_6": "imaṃ gaṇhatha,",
  "atk-vin02a4:474_7": "imaṃ rocethā’ti,",
  "atk-vin02a4:474_8": "ayampi kho, upāli,",
  "atk-vin02a4:474_9": "saṅghabhedako na āpāyiko na nerayiko na kappaṭṭho na atekiccho”ti evaṃ ekekasmiṃ vatthusmiṃ ekekaṃ katvā",
  "atk-vin02a4:474_10": "saṅghabhedakakkhandhakāvasāne vuttā aṭṭhārasa janā.",
  "atk-vin02a4:474_11": "Aṭṭhārasa aṭṭhakā chaūnadiyaḍḍhasatavissajjane vuttāyeva.",
  "atk-vin02a4:475_0": "(5) Soḷasakammādivaṇṇanā",
  "atk-vin02a4:476_0": "478. Kati kammānītiādīnaṃ sabbagāthānaṃ vissajjanaṃ uttānamevāti.",
  "atk-vin02a4:477_0": "Aparadutiyagāthāsaṅgaṇikavaṇṇanā niṭṭhitā.",
  "atk-vin02a4:478_0": "Sedamocanagāthā",
  "atk-vin02a4:479_0": "(1) Avippavāsapañhāvaṇṇanā",
  "atk-vin02a4:480_0": "479.",
  "atk-vin02a4:480_1": "Sedamocanagāthāsu asaṃvāsoti uposathapavāraṇādinā saṃvāsena asaṃvāso.",
  "atk-vin02a4:480_2": "Sambhogo ekacco tahiṃ na labbhatīti akappiyasambhogo na labbhati,",
  "atk-vin02a4:480_3": "nahāpanabhojanādipaṭijagganaṃ pana mātarāyeva kātuṃ labbhati.",
  "atk-vin02a4:480_4": "Avippavāsena anāpattīti sahagāraseyyāya anāpatti.",
  "atk-vin02a4:480_5": "Pañhā mesā kusalehi cintitāti esā pañhā kusalehi paṇḍitehi cintitā.",
  "atk-vin02a4:480_6": "Assā vissajjanaṃ dārakamātuyā bhikkhuniyā veditabbaṃ,",
  "atk-vin02a4:480_7": "tassā hi puttaṃ sandhāyetaṃ vuttanti.",
  "atk-vin02a4:481_0": "Avissajjitagāthā garubhaṇḍaṃ sandhāya vuttā, attho panassā garubhaṇḍavinicchaye vuttoyeva.",
  "atk-vin02a4:482_0": "Dasa puggale na vadāmīti senāsanakkhandhake vutte dasa puggale na vadāmi.",
  "atk-vin02a4:482_1": "Ekādasa vivajjiyāti ye mahākhandhake ekādasa vivajjanīyapuggalā vuttā,",
  "atk-vin02a4:482_2": "tepi na vadāmi.",
  "atk-vin02a4:482_3": "Ayaṃ pañhā naggaṃ bhikkhuṃ sandhāya vuttā.",
  "atk-vin02a4:483_0": "Kathaṃ nu sikkhāya asādhāraṇoti pañhā nahāpitapubbakaṃ bhikkhuṃ sandhāya vuttā.",
  "atk-vin02a4:483_1": "Ayañhi khurabhaṇḍaṃ pariharituṃ na labhati,",
  "atk-vin02a4:483_2": "aññe labhanti;",
  "atk-vin02a4:483_3": "tasmā sikkhāya asādhāraṇo.",
  "atk-vin02a4:484_0": "Taṃ puggalaṃ katamaṃ vadanti buddhāti ayaṃ pañhā nimmitabuddhaṃ sandhāya vuttā.",
  "atk-vin02a4:485_0": "Adhonābhiṃ vivajjiyāti adhonābhiṃ vivajjetvā.",
  "atk-vin02a4:485_1": "Ayaṃ pañhā yaṃ taṃ asīsakaṃ kabandhaṃ,",
  "atk-vin02a4:485_2": "yassa ure akkhīni ceva mukhañca hoti,",
  "atk-vin02a4:485_3": "taṃ sandhāya vuttā.",
  "atk-vin02a4:486_0": "Bhikkhu saññācikāya kuṭinti ayaṃ pañhā tiṇacchādanaṃ kuṭiṃ sandhāya vuttā.",
  "atk-vin02a4:486_1": "Dutiyapañhā sabbamattikāmayaṃ kuṭiṃ sandhāya vuttā.",
  "atk-vin02a4:487_0": "Āpajjeyya garukaṃ chejjavatthunti ayaṃ pañhā vajjapaṭicchādikaṃ bhikkhuniṃ sandhāya vuttā.",
  "atk-vin02a4:487_1": "Dutiyapañhā paṇḍakādayo abhabbapuggale sandhāya vuttā.",
  "atk-vin02a4:487_2": "Ekādasapi hi te gihibhāveyeva pārājikaṃ pattā.",
  "atk-vin02a4:488_0": "Vācāti vācāya anālapanto.",
  "atk-vin02a4:488_1": "Giraṃ no ca pare bhaṇeyyāti “iti ime sossantī”ti parapuggale sandhāya saddampi na nicchāreyya.",
  "atk-vin02a4:488_2": "Ayaṃ pañhā “santiṃ āpattiṃ nāvikareyya,",
  "atk-vin02a4:488_3": "sampajānamusāvādassa hotī”ti imaṃ musāvādaṃ sandhāya vuttā.",
  "atk-vin02a4:488_4": "Tassa hi bhikkhuno adhammikāya paṭiññāya tuṇhībhūtassa nisinnassa manodvāre āpatti nāma natthi.",
  "atk-vin02a4:488_5": "Yasmā pana āvikātabbaṃ na āvikaroti,",
  "atk-vin02a4:488_6": "tenassa vacīdvāre akiriyato ayaṃ āpatti samuṭṭhātīti veditabbā.",
  "atk-vin02a4:489_0": "Saṅghādisesā caturoti ayaṃ pañhā aruṇugge gāmantarapariyāpannaṃ nadipāraṃ okkantabhikkhuniṃ sandhāya vuttā,",
  "atk-vin02a4:489_1": "sā hi sakagāmato paccūsasamaye nikkhamitvā aruṇuggamanakāle vuttappakāraṃ nadipāraṃ okkantamattāva rattivippavāsagāmantaranadipāragaṇamhāohīyanalakkhaṇena",
  "atk-vin02a4:489_2": "ekappahāreneva caturo saṅghādisese āpajjati.",
  "atk-vin02a4:490_0": "Siyā āpattiyo nānāti ayaṃ pañhā ekatoupasampannā dve bhikkhuniyo sandhāya vuttā.",
  "atk-vin02a4:490_1": "Tāsu hi bhikkhūnaṃ santike ekatoupasampannāya hatthato gaṇhantassa pācittiyaṃ,",
  "atk-vin02a4:490_2": "bhikkhunīnaṃ santike ekatoupasampannāya hatthato gaṇhantassa dukkaṭaṃ.",
  "atk-vin02a4:491_0": "Caturo janā saṃvidhāyāti ācariyo ca tayo ca antevāsikā chamāsakaṃ bhaṇḍaṃ avahariṃsu,",
  "atk-vin02a4:491_1": "ācariyassa sāhatthikā tayo māsakā,",
  "atk-vin02a4:491_2": "āṇattiyāpi tayova tasmā thullaccayaṃ āpajjati,",
  "atk-vin02a4:491_3": "itaresaṃ sāhatthiko ekeko,",
  "atk-vin02a4:491_4": "āṇattikā pañcāti tasmā pārājikaṃ āpajjiṃsu.",
  "atk-vin02a4:491_5": "Ayamettha saṅkhepo.",
  "atk-vin02a4:491_6": "Vitthāro pana adinnādānapārājike saṃvidāvahāravaṇṇanāyaṃ vutto.",
  "atk-vin02a4:492_0": "(2) Pārājikādipañhāvaṇṇanā",
  "atk-vin02a4:493_0": "480. Chiddaṃ tasmiṃ ghare natthīti ayaṃ pañhā dussakuṭiādīni santhatapeyyālañca sandhāya vuttā.",
  "atk-vin02a4:494_0": "Telaṃ madhuṃ phāṇitanti gāthā liṅgaparivattaṃ sandhāya vuttā.",
  "atk-vin02a4:495_0": "Nissaggiyenāti gāthā pariṇāmanaṃ sandhāya vuttā.",
  "atk-vin02a4:495_1": "Yo hi saṅghassa pariṇatalābhato ekaṃ cīvaraṃ attano,",
  "atk-vin02a4:495_2": "ekaṃ aññassāti dve cīvarāni “ekaṃ mayhaṃ,",
  "atk-vin02a4:495_3": "ekaṃ tassa dehī”ti ekapayaogena pariṇāmeti,",
  "atk-vin02a4:495_4": "so nissaggiyapācittiyañceva suddhikapācittiyañca ekato āpajjati.",
  "atk-vin02a4:496_0": "Kammañca taṃ kuppeyya vaggapaccayāti ayaṃ pañhā dvādasayojanapamāṇesu bārāṇasiādīsu nagaresu gāmasīmaṃ sandhāya vuttā.",
  "atk-vin02a4:497_0": "Padavītihāramattenāti gāthā sañcarittaṃ sandhāya vuttā, atthopi cassā sañcarittavaṇṇanāyameva vutto.",
  "atk-vin02a4:498_0": "Sabbāni tāni nissaggiyānīti ayaṃ pañhā aññātikāya bhikkhuniyā dhovāpanaṃ sandhāya vuttā.",
  "atk-vin02a4:498_1": "Sace hi tiṇṇampi cīvarānaṃ kākaūhadanaṃ vā kaddamamakkhitaṃ vā kaṇṇaṃ gahetvā bhikkhunī udakena dhovati,",
  "atk-vin02a4:498_2": "bhikkhussa kāyagatāneva nissaggiyāni honti.",
  "atk-vin02a4:499_0": "Saraṇagamanampi na tassa atthīti saraṇagamanaupasampadāpi natthi.",
  "atk-vin02a4:499_1": "Ayaṃ pana pañhā mahāpajāpatiyā upasampadaṃ sandhāya vuttā.",
  "atk-vin02a4:500_0": "Haneyya anariyaṃ mandoti tañhi itthiṃ vā purisaṃ vā anariyaṃ haneyya.",
  "atk-vin02a4:500_1": "Ayaṃ pañhā liṅgaparivattena itthibhūtaṃ pitaraṃ purisabhūtañca mātaraṃ sandhāya vuttā.",
  "atk-vin02a4:501_0": "Na tenānantaraṃ phuseti ayaṃ pañhā migasiṅgatāpasasīhakumārādīnaṃ viya tiracchānamātāpitaro sandhāya vuttā.",
  "atk-vin02a4:502_0": "Acodayitvāti gāthā dūtenupasampadaṃ sandhāya vuttā.",
  "atk-vin02a4:502_1": "Codayitvāti gāthā paṇḍakādīnaṃ upasampadaṃ sandhāya vuttā.",
  "atk-vin02a4:502_2": "Kurundiyaṃ pana “paṭhamagāthā aṭṭha asammukhākammāni,",
  "atk-vin02a4:502_3": "dutiyā anāpattikassa kammaṃ sandhāya vuttā”ti āgataṃ.",
  "atk-vin02a4:503_0": "Chindantassa āpattīti vanappatiṃ chindantassa pārājikaṃ,",
  "atk-vin02a4:503_1": "tiṇalatādiṃ chindantassa pācittiyaṃ,",
  "atk-vin02a4:503_2": "aṅgajātaṃ chindantassa thullaccayaṃ.",
  "atk-vin02a4:503_3": "Chindantassa anāpattīti kese ca nakhe ca chindantassa anāpatti.",
  "atk-vin02a4:503_4": "Chādentassa āpattīti attano āpattiṃ chādentassa aññesaṃ vā āpattiṃ.",
  "atk-vin02a4:503_5": "Chādentassa anāpattīti gehādīni chādentassa anāpatti.",
  "atk-vin02a4:504_0": "Saccaṃ bhaṇantoti gāthāya “sikharaṇīsi ubhatobyañjanāsī”ti saccaṃ bhaṇanto garukaṃ āpajjati,",
  "atk-vin02a4:504_1": "sampajānamusāvāde pana musā bhāsato lahukāpatti hoti,",
  "atk-vin02a4:504_2": "abhūtārocane musā bhaṇanto garukaṃ āpajjati,",
  "atk-vin02a4:504_3": "bhūtārocane saccaṃ bhāsato lahukāpatti hotīti.",
  "atk-vin02a4:505_0": "(3) Pācittiyādipañhāvaṇṇanā",
  "atk-vin02a4:506_0": "481. Adhiṭṭhitanti gāthā nissaggiyacīvaraṃ anissajjitvā paribhuñjantaṃ sandhāya vuttā.",
  "atk-vin02a4:507_0": "Atthaṅgate sūriyeti gāthā romanthakaṃ sandhāya vuttā.",
  "atk-vin02a4:508_0": "Na rattacittoti gāthāya ayamattho –",
  "atk-vin02a4:508_1": "rattacitto methunadhammapārājikaṃ āpajjati.",
  "atk-vin02a4:508_2": "Theyyacitto adinnādānapārājikaṃ,",
  "atk-vin02a4:508_3": "paraṃ maraṇāya cetento manussaviggahapārājikaṃ,",
  "atk-vin02a4:508_4": "saṅghabhedako pana na rattacitto na ca pana theyyacitto na cāpi so paraṃ maraṇāya cetayi,",
  "atk-vin02a4:508_5": "salākaṃ panassa dentassa hoti chejjaṃ,",
  "atk-vin02a4:508_6": "pārājikaṃ hoti,",
  "atk-vin02a4:508_7": "salākaṃ paṭiggaṇhantassa bhedakānuvattakassa thullaccayaṃ.",
  "atk-vin02a4:509_0": "Gaccheyya aḍḍhayojananti ayaṃ pañhā suppatiṭṭhitanigrodhasadisaṃ ekakulassa rukkhamūlaṃ sandhāya vuttā.",
  "atk-vin02a4:510_0": "Kāyikānīti ayaṃ gāthā sambahulānaṃ itthīnaṃ kese vā aṅguliyo vā ekato gaṇhantaṃ sandhāya vuttā.",
  "atk-vin02a4:511_0": "Vācasikānīti ayaṃ gāthā “sabbā tumhe sikharaṇiyo”tiādinā nayena duṭṭhullabhāṇiṃ sandhāya vuttā.",
  "atk-vin02a4:512_0": "Tissitthiyo methunaṃ taṃ na seveti tisso itthiyo vuttā,",
  "atk-vin02a4:512_1": "tāsupi yaṃ taṃ methunaṃ nāma,",
  "atk-vin02a4:512_2": "taṃ na sevati.",
  "atk-vin02a4:512_3": "Tayo puriseti tayo purisepi upagantvā methunaṃ na sevati.",
  "atk-vin02a4:512_4": "Tayo anariyapaṇḍaketi ubhatobyañjanasaṅkhāte tayo anariye tayo ca paṇḍaketi imepi cha jane upagantvā methunaṃ na sevati.",
  "atk-vin02a4:512_5": "Na cācare methunaṃ byañjanasminti anulomapārājikavasenapi methunaṃ nācarati.",
  "atk-vin02a4:512_6": "Chejjaṃ siyā methunadhammapaccayāti siyā methunadhammapaccayā pārājikanti.",
  "atk-vin02a4:512_7": "Ayaṃ pañhā aṭṭhavatthukaṃ sandhāya vuttā,",
  "atk-vin02a4:512_8": "tassā hi methunadhammassa pubbabhāgaṃ kāyasaṃsaggaṃ āpajjituṃ vāyamantiyā methunadhammapaccayā chejjaṃ hoti.",
  "atk-vin02a4:513_0": "Mātaraṃ cīvaranti ayaṃ gāthā piṭṭhisamaye vassikasāṭikatthaṃ satuppādakaraṇaṃ sandhāya vuttā.",
  "atk-vin02a4:513_1": "Vinicchayo panassā vassikasāṭikasikkhāpadavaṇṇanāyameva vutto.",
  "atk-vin02a4:514_0": "Kuddho ārādhako hotīti gāthā titthiyavattaṃ sandhāya vuttā.",
  "atk-vin02a4:514_1": "Titthiyo hi vattaṃ pūrayamāno titthiyānaṃ vaṇṇe bhaññamāne kuddho ārādhako hoti,",
  "atk-vin02a4:514_2": "vatthuttayassa vaṇṇe bhaññamāne kuddho gārayho hotīti tatthevassā vitthāro vutto.",
  "atk-vin02a4:514_3": "Dutiyagāthāpi tameva sandhāya vuttā.",
  "atk-vin02a4:515_0": "Saṅghādisesantiādi gāthā yā bhikkhunī avassutāva avassutassa purisassa hatthato piṇḍapātaṃ gahetvā manussamaṃsalasuṇapaṇītabhojanasesaakappiyamaṃsehi",
  "atk-vin02a4:515_1": "saddhiṃ omadditvā ajjhoharati,",
  "atk-vin02a4:515_2": "taṃ sandhāya vuttā.",
  "atk-vin02a4:516_0": "Eko upasampanno eko anupasampannoti gāthā ākāsagataṃ sandhāya vuttā.",
  "atk-vin02a4:516_1": "Sace hi dvīsu sāmaṇeresu eko iddhiyā kesaggamattampi pathaviṃ muñcitvā nisinno hoti,",
  "atk-vin02a4:516_2": "so anupasampanno nāma hoti.",
  "atk-vin02a4:516_3": "Saṅghenāpi ākāse nisīditvā bhūmigatassa kammaṃ na kātabbaṃ.",
  "atk-vin02a4:516_4": "Sace karoti, kuppati.",
  "atk-vin02a4:517_0": "Akappakatanti gāthā acchinnacīvarakaṃ bhikkhuṃ sandhāya vuttā.",
  "atk-vin02a4:517_1": "Tasmiṃyeva cassā sikkhāpade vitthārena vinicchayopi vutto.",
  "atk-vin02a4:518_0": "Na deti na paṭiggaṇhātīti nāpi uyyojikā deti,",
  "atk-vin02a4:518_1": "na uyyojitā tassā hatthato gaṇhāti.",
  "atk-vin02a4:518_2": "Paṭiggaho tena na vijjatīti teneva kāraṇena uyyojikāya hatthato uyyojitāya paṭiggaho na vijjati.",
  "atk-vin02a4:518_3": "Āpajjati garukanti evaṃ santepi avassutassa hatthato piṇḍapātaggahaṇe uyyojentī saṅghādisesāpattiṃ āpajjati.",
  "atk-vin02a4:518_4": "Tañca paribhogapaccayāti tañca pana āpattiṃ āpajjamānā tassā uyyojitāya paribhogapaccayā āpajjati.",
  "atk-vin02a4:518_5": "Tassā hi bhojanapariyosāne uyyojikāya saṅghādiseso hotīti.",
  "atk-vin02a4:518_6": "Dutiyagāthā tassāyeva udakadantaponaggahaṇe uyyojanaṃ sandhāya vuttā.",
  "atk-vin02a4:519_0": "Na bhikkhunī no ca phuseyya vajjanti sattarasakesu hi aññataraṃ āpattiṃ āpajjitvā anādariyena chādayamānāpi",
  "atk-vin02a4:519_1": "bhikkhunī chādanapaccayā vajjaṃ na phusati,",
  "atk-vin02a4:519_2": "aññaṃ navaṃ āpattiṃ nāpajjati,",
  "atk-vin02a4:519_3": "paṭicchannāya vā appaṭicchannāya vā āpattiyā pakkhamānattameva labhati.",
  "atk-vin02a4:519_4": "Ayaṃ pana bhikkhunīpi na hoti,",
  "atk-vin02a4:519_5": "sāvasesañca garukaṃ āpajjitvā chādetvā vajjaṃ na phusati.",
  "atk-vin02a4:519_6": "Pañhā mesā kusalehi cintitāti ayaṃ kira pañhā ukkhittakabhikkhuṃ sandhāya vuttā.",
  "atk-vin02a4:519_7": "Tena hi saddhiṃ vinayakammaṃ natthi,",
  "atk-vin02a4:519_8": "tasmā so saṅghādisesaṃ āpajjitvā chādento vajjaṃ na phusatīti.",
  "atk-vin02a4:520_0": "Sedamocanagāthāvaṇṇanā niṭṭhitā.",
  "atk-vin02a4:521_0": "Pañcavaggo",
  "atk-vin02a4:522_0": "Kammavaggavaṇṇanā",
  "atk-vin02a4:523_0": "482.",
  "atk-vin02a4:523_1": "Kammavagge catunnaṃ kammānaṃ nānākaraṇaṃ samathakkhandhake vuttameva.",
  "atk-vin02a4:523_2": "Kiñcāpi vuttaṃ,",
  "atk-vin02a4:523_3": "atha kho ayaṃ kammavinicchayo nāma ādito paṭṭhāya vuccamāno pākaṭo hoti,",
  "atk-vin02a4:523_4": "tasmā ādito paṭṭhāyevettha vattabbaṃ vadissāma.",
  "atk-vin02a4:523_5": "Cattārīti kammānaṃ gaṇanaparicchedavacanametaṃ.",
  "atk-vin02a4:523_6": "Kammānīti paricchinnakammanidassanaṃ.",
  "atk-vin02a4:523_7": "Apalokanakammaṃ nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa saṅghassa anumatiyā tikkhattuṃ sāvetvā kattabbaṃ kammaṃ.",
  "atk-vin02a4:523_8": "Ñattikammaṃ nāma vuttanayeneva samaggassa saṅghassa anumatiyā ekāya ñattiyā kattabbaṃ kammaṃ.",
  "atk-vin02a4:523_9": "Ñattidutiyakammaṃ nāma vuttanayeneva samaggassa saṅghassa anumatiyā ekāya ñattiyā ekāya ca anussāvanāyāti",
  "atk-vin02a4:523_10": "evaṃ ñattidutiyāya anussāvanāya kattabbaṃ kammaṃ.",
  "atk-vin02a4:523_11": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā tīhi ca anussāvanāhīti",
  "atk-vin02a4:523_12": "evaṃ ñatticatutthāhi tīhi anussāvanāhi kattabbaṃ kammaṃ.",
  "atk-vin02a4:524_0": "Tattha apalokanakammaṃ apaloketvāva kātabbaṃ,",
  "atk-vin02a4:524_1": "ñattikammādivasena na kātabbaṃ.",
  "atk-vin02a4:524_2": "Ñattikammampi ekaṃ ñattiṃ ṭhapetvāva kātabbaṃ,",
  "atk-vin02a4:524_3": "apalokanakammādivasena na kātabbaṃ.",
  "atk-vin02a4:524_4": "Ñattidutiyakammaṃ pana apaloketvā kātabbampi atthi,",
  "atk-vin02a4:524_5": "akātabbampi atthi.",
  "atk-vin02a4:525_0": "Tattha sīmāsammuti,",
  "atk-vin02a4:525_1": "sīmāsamūhananaṃ,",
  "atk-vin02a4:525_2": "kathinadānaṃ,",
  "atk-vin02a4:525_3": "kathinuddhāro,",
  "atk-vin02a4:525_4": "kuṭivatthudesanā,",
  "atk-vin02a4:525_5": "vihāravatthudesanāti imāni cha kammāni garukāni apaloketvā kātuṃ na vaṭṭanti,",
  "atk-vin02a4:525_6": "ñattidutiyakammavācaṃ sāvetvāva kātabbāni.",
  "atk-vin02a4:525_7": "Avasesā terasa sammutiyo senāsanaggāhakamatakacīvaradānādisammutiyo cāti etāni lahukakammāni apaloketvāpi kātuṃ vaṭṭanti,",
  "atk-vin02a4:525_8": "ñattikamma-",
  "atk-vin02a4:525_9": "ñatticatutthakammavasena pana na kātabbameva.",
  "atk-vin02a4:525_10": "Ñatticatutthakammavasena kayiramānaṃ daḷhataraṃ hoti,",
  "atk-vin02a4:525_11": "tasmā kātabbanti ekacce vadanti.",
  "atk-vin02a4:525_12": "Evaṃ pana sati kammasaṅkaro hoti,",
  "atk-vin02a4:525_13": "tasmā na kātabbanti paṭikkhittameva.",
  "atk-vin02a4:525_14": "Sace pana akkharaparihīnaṃ vā padaparihīnaṃ vā duruttapadaṃ vā hoti,",
  "atk-vin02a4:525_15": "tassa sodhanatthaṃ punappunaṃ vattuṃ vaṭṭati.",
  "atk-vin02a4:525_16": "Idaṃ akuppakammassa daḷhīkammaṃ hoti,",
  "atk-vin02a4:525_17": "kuppakamme kammaṃ hutvā tiṭṭhati.",
  "atk-vin02a4:526_0": "Ñatticatutthakammaṃ ñattiñca tisso ca kammavācāyo sāvetvāva kātabbaṃ,",
  "atk-vin02a4:526_1": "apalokanakammādivasena na kātabbaṃ.",
  "atk-vin02a4:526_2": "Pañcahākārehi vipajjantīti pañcahi kāraṇehi vipajjanti.",
  "atk-vin02a4:527_0": "483.",
  "atk-vin02a4:527_1": "Sammukhākaraṇīyaṃ kammaṃ asammukhā karoti,",
  "atk-vin02a4:527_2": "vatthuvipannaṃ adhammakammanti ettha atthi kammaṃ sammukhākaraṇīyaṃ;",
  "atk-vin02a4:527_3": "atthi asammukhākaraṇīyaṃ;",
  "atk-vin02a4:527_4": "tattha asammukhākaraṇīyaṃ nāma dūtenupasampadā,",
  "atk-vin02a4:527_5": "pattanikkujjanaṃ,",
  "atk-vin02a4:527_6": "pattukkujjanaṃ,",
  "atk-vin02a4:527_7": "ummattakassa bhikkhuno ummattakasammuti,",
  "atk-vin02a4:527_8": "sekkhānaṃ kulānaṃ sekkhasammuti,",
  "atk-vin02a4:527_9": "channassa bhikkhuno brahmadaṇḍo,",
  "atk-vin02a4:527_10": "devadattassa pakāsanīyakammaṃ,",
  "atk-vin02a4:527_11": "appasādanīyaṃ dassentassa bhikkhuno bhikkhunisaṅghena kātabbaṃ avandanīyakammanti aṭṭhavidhaṃ hoti,",
  "atk-vin02a4:527_12": "taṃ sabbaṃ tattha tattha vuttanayeneva veditabbaṃ.",
  "atk-vin02a4:527_13": "Idaṃ aṭṭhavidhampi kammaṃ asammukhā kataṃ sukataṃ hoti akuppaṃ.",
  "atk-vin02a4:528_0": "Sesāni sabbakammāni sammukhā eva kātabbāni –",
  "atk-vin02a4:528_1": "saṅghasammukhatā,",
  "atk-vin02a4:528_2": "dhammasammukhatā,",
  "atk-vin02a4:528_3": "vinayasammukhatā,",
  "atk-vin02a4:528_4": "puggalasammukhatāti imaṃ catubbidhaṃ sammukhāvinayaṃ upanetvāva kātabbāni.",
  "atk-vin02a4:528_5": "Evaṃ katāni hi sukatāni honti.",
  "atk-vin02a4:528_6": "Evaṃ akatāni panetāni imaṃ sammukhāvinayasaṅkhātaṃ vatthuṃ vinā katattā vatthuvipannāni nāma honti.",
  "atk-vin02a4:528_7": "Tena vuttaṃ –",
  "atk-vin02a4:528_8": "“sammukhākaraṇīyaṃ kammaṃ asammukhā karoti,",
  "atk-vin02a4:528_9": "vatthuvipannaṃ adhammakamma”nti.",
  "atk-vin02a4:529_0": "Paṭipucchākaraṇīyādīsupi paṭipucchādikaraṇameva vatthu,",
  "atk-vin02a4:529_1": "taṃ vatthuṃ vinā katattā tesampi vatthuvipannatā veditabbā.",
  "atk-vin02a4:529_2": "Idaṃ panettha vacanatthamattaṃ.",
  "atk-vin02a4:529_3": "Paṭipucchā karaṇīyaṃ appaṭipucchā karotīti pucchitvā codetvā sāretvā kātabbaṃ apucchitvā acodetvā asāretvā karoti.",
  "atk-vin02a4:529_4": "Paṭiññāya karaṇīyaṃ appaṭiññāya karotīti paṭiññaṃ āropetvā yathādinnāya paṭiññāya kātabbaṃ appaṭiññāya karontassa vippalapantassa balakkārena karoti.",
  "atk-vin02a4:529_5": "Sativinayārahassāti dabbamallaputtattherasadisassa khīṇāsavassa.",
  "atk-vin02a4:529_6": "Amūḷhavinayārahassāti gaggabhikkhusadisassa ummattakassa.",
  "atk-vin02a4:529_7": "Tassapāpiyasikakammārahassāti upavāḷabhikkhusadisassa ussannapāpassa.",
  "atk-vin02a4:529_8": "Esa nayo sabbattha.",
  "atk-vin02a4:530_0": "Anuposathe uposathaṃ karotīti anuposathadivase uposathaṃ karoti.",
  "atk-vin02a4:530_1": "Uposathadivaso nāma ṭhapetvā kattikamāsaṃ avasesesu ekādasasu māsesu bhinnassa saṅghassa sāmaggidivaso ca yathāvuttacātuddasapannarasā ca.",
  "atk-vin02a4:530_2": "Etaṃ tippakārampi uposathadivasaṃ ṭhapetvā aññasmiṃ divase uposathaṃ karonto anuposathe uposathaṃ karoti nāma.",
  "atk-vin02a4:530_3": "Yatra hi pattacīvarādīnaṃ atthāya appamattakena kāraṇena vivadantā uposathaṃ vā pavāraṇaṃ vā ṭhapenti,",
  "atk-vin02a4:530_4": "tattha tasmiṃ adhikaraṇe vinicchite “samaggā jātāmhā”ti antarā sāmaggiuposathaṃ kātuṃ na labhanti,",
  "atk-vin02a4:530_5": "karontehi anuposathe uposatho kato nāma hoti.",
  "atk-vin02a4:531_0": "Apavāraṇāya pavāretīti apavāraṇādivase pavāreti;",
  "atk-vin02a4:531_1": "pavāraṇādivaso nāma ekasmiṃ kattikamāse bhinnassa saṅghassa sāmaggidivaso ca paccukkaḍḍhitvā ṭhapitadivaso ca dve ca puṇṇamāsiyo.",
  "atk-vin02a4:531_2": "Evaṃ catubbidhampi pavāraṇādivasaṃ ṭhapetvā aññasmiṃ divase pavārento apavāraṇāya pavāreti nāma.",
  "atk-vin02a4:531_3": "Idhāpi appamattakassa vivādassa vūpasame sāmaggipavāraṇaṃ kātuṃ na labhanti,",
  "atk-vin02a4:531_4": "karontehi apavāraṇāya pavāraṇā katā hoti.",
  "atk-vin02a4:531_5": "Apica ūnavīsativassaṃ vā antimavatthuṃ ajjhāpannapubbaṃ vā ekādasasu vā abhabbapuggalesu aññataraṃ upasampādentassapi",
  "atk-vin02a4:531_6": "vatthuvipannaṃ adhammakammaṃ hoti.",
  "atk-vin02a4:531_7": "Evaṃ vatthuto kammāni vipajjanti.",
  "atk-vin02a4:532_0": "484.",
  "atk-vin02a4:532_1": "Ñattito vipattiyaṃ pana vatthuṃ na parāmasatīti yassa upasampadādikammaṃ karoti,",
  "atk-vin02a4:532_2": "taṃ na parāmasati,",
  "atk-vin02a4:532_3": "tassa nāmaṃ na gaṇhāti.",
  "atk-vin02a4:532_4": "“Suṇātu me bhante saṅgho,",
  "atk-vin02a4:532_5": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me bhante saṅgho,",
  "atk-vin02a4:532_6": "āyasmato buddharakkhitassa upasampadāpekkho”ti vadati;",
  "atk-vin02a4:532_7": "evaṃ vatthuṃ na parāmasati.",
  "atk-vin02a4:533_0": "Saṅghaṃ na parāmasatīti saṅghassa nāmaṃ na gaṇhāti.",
  "atk-vin02a4:533_1": "“Suṇātu me bhante saṅgho,",
  "atk-vin02a4:533_2": "ayaṃ dhammarakkhito”ti vattabbe “suṇātu me bhante,",
  "atk-vin02a4:533_3": "ayaṃ dhammarakkhito”ti vadati;",
  "atk-vin02a4:533_4": "evaṃ saṅghaṃ na parāmasati.",
  "atk-vin02a4:534_0": "Puggalaṃ na parāmasatīti yo upasampadāpekkhassa upajjhāyo,",
  "atk-vin02a4:534_1": "taṃ na parāmasati,",
  "atk-vin02a4:534_2": "tassa nāmaṃ na gaṇhāti.",
  "atk-vin02a4:534_3": "“Suṇātu me bhante saṅgho,",
  "atk-vin02a4:534_4": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me,",
  "atk-vin02a4:534_5": "bhante saṅgho,",
  "atk-vin02a4:534_6": "ayaṃ dhammarakkhito upasampadāpekkho”ti vadati;",
  "atk-vin02a4:534_7": "evaṃ puggalaṃ na parāmasati.",
  "atk-vin02a4:535_0": "Ñattiṃ na parāmasatīti sabbena sabbaṃ ñattiṃ na parāmasati.",
  "atk-vin02a4:535_1": "Ñattidutiyakamme ñattiṃ aṭṭhapetvā dvikkhattuṃ kammavācāya eva anussāvanakammaṃ karoti.",
  "atk-vin02a4:535_2": "Ñatticatutthakammepi ñattiṃ aṭṭhapetvā catukkhattuṃ kammavācāya eva anussāvanakammaṃ karoti;",
  "atk-vin02a4:535_3": "evaṃ ñattiṃ na parāmasati.",
  "atk-vin02a4:536_0": "Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti vatvā “khamati saṅghassa",
  "atk-vin02a4:536_1": "tasmā tuṇhī evametaṃ dhārayāmī”ti vadati;",
  "atk-vin02a4:536_2": "evaṃ pacchā ñattiṃ ṭhapeti.",
  "atk-vin02a4:536_3": "Iti imehi pañcahākārehi ñattito kammāni vipajjanti.",
  "atk-vin02a4:537_0": "485.",
  "atk-vin02a4:537_1": "Anussāvanato vipattiyaṃ pana vatthuādīni vuttanayeneva veditabbāni.",
  "atk-vin02a4:537_2": "Evaṃ pana nesaṃ aparāmasanaṃ hoti –",
  "atk-vin02a4:537_3": "“suṇātu me bhante saṅgho”ti paṭhamānussāvane “dutiyampi etamatthaṃ vadāmi,",
  "atk-vin02a4:537_4": "tatiyampi etamatthaṃ vadāmi,",
  "atk-vin02a4:537_5": "suṇātu me bhante saṅgho”ti dutiyatatiyānussāvanāsu vā “ayaṃ dhammarakkhito āyasmato buddharakkhitassa",
  "atk-vin02a4:537_6": "upasampadāpekkho”ti vattabbe “suṇātu me bhante saṅgho,",
  "atk-vin02a4:537_7": "āyasmato buddharakkhitassā”ti vadanto vatthuṃ na parāmasati nāma.",
  "atk-vin02a4:537_8": "“Suṇātu me bhante saṅgho,",
  "atk-vin02a4:537_9": "ayaṃ dhammarakkhito”ti vattabbe “suṇātu me bhante,",
  "atk-vin02a4:537_10": "ayaṃ dhammarakkhito”ti vadanto saṅghaṃ na parāmasati nāma.",
  "atk-vin02a4:537_11": "“Suṇātu me bhante saṅgho,",
  "atk-vin02a4:537_12": "ayaṃ dhammarakkhito āyasmato buddharakkhitassā”ti vattabbe “suṇātu me bhante saṅgho,",
  "atk-vin02a4:537_13": "ayaṃ dhammarakkhito upasampadāpekkho”ti vadanto puggalaṃ na parāmasati nāma.",
  "atk-vin02a4:538_0": "Sāvanaṃ hāpetīti sabbena sabbaṃ kammavācāya anussāvanaṃ na karoti,",
  "atk-vin02a4:538_1": "ñattidutiyakamme dvikkhattuṃ ñattimeva ṭhapeti,",
  "atk-vin02a4:538_2": "ñatticatutthakamme catukkhattuṃ ñattimeva ṭhapeti;",
  "atk-vin02a4:538_3": "evaṃ anussāvanaṃ hāpeti.",
  "atk-vin02a4:538_4": "Yopi ñattidutiyakamme ekaṃ ñattiṃ ṭhapetvā ekaṃ kammavācaṃ anussāvento akkharaṃ vā chaḍḍeti,",
  "atk-vin02a4:538_5": "padaṃ vā duruttaṃ karoti,",
  "atk-vin02a4:538_6": "ayampi anussāvanaṃ hāpetiyeva.",
  "atk-vin02a4:538_7": "Ñatticatutthakamme pana ekaṃ ñattiṃ ṭhapetvā sakimeva vā dvikkhattuṃ vā kammavācāya anussāvanaṃ karontopi",
  "atk-vin02a4:538_8": "akkharaṃ vā padaṃ vā chaḍḍentopi duruttaṃ karontopi anussāvanaṃ hāpetiyevāti veditabbo.",
  "atk-vin02a4:539_0": "Duruttaṃ karotīti ettha pana ayaṃ vinicchayo –",
  "atk-vin02a4:539_1": "yo hi aññasmiṃ akkhare vattabbe aññaṃ vadati,",
  "atk-vin02a4:539_2": "ayaṃ duruttaṃ karoti nāma.",
  "atk-vin02a4:539_3": "Tasmā kammavācaṃ karontena bhikkhunā yvāyaṃ –",
  "atk-vin02a4:540_0": "“Sithilaṃ dhanitañca dīgharassaṃ, garukaṃ lahukañca niggahitaṃ;",
  "atk-vin02a4:541_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti.",
  "atk-vin02a4:542_0": "Vutto,",
  "atk-vin02a4:542_1": "ayaṃ suṭṭhu upalakkhetabbo.",
  "atk-vin02a4:542_2": "Ettha hi “sithilaṃ” nāma pañcasu vaggesu paṭhamatatiyaṃ.",
  "atk-vin02a4:542_3": "“Dhanitaṃ” nāma tesveva dutiyacatutthaṃ.",
  "atk-vin02a4:542_4": "“Dīgha”nti dīghena kālena vattabbaṃ ākārādi.",
  "atk-vin02a4:542_5": "“Rassa”nti tato upaḍḍhakālena vattabbaṃ akārādi.",
  "atk-vin02a4:542_6": "“Garuka”nti dīghameva.",
  "atk-vin02a4:542_7": "Yaṃ vā āyasmato buddharakkhitattherassa yassa nakkhamatīti evaṃ saṃyogaparaṃ katvā vuccati.",
  "atk-vin02a4:542_8": "“Lahuka”nti rassameva.",
  "atk-vin02a4:542_9": "Yaṃ vā āyasmato buddharakkhitatherassa yassa na khamatīti evaṃ asaṃyogaparaṃ katvā vuccati.",
  "atk-vin02a4:542_10": "“Niggahita”nti yaṃ karaṇāni niggahetvā avissajjetvā avivaṭena mukhena sānunāsikaṃ katvā vattabbaṃ.",
  "atk-vin02a4:542_11": "“Sambandha”nti yaṃ parapadena sambandhitvā “tuṇhissā”ti vā “tuṇhassā”ti vā vuccati.",
  "atk-vin02a4:542_12": "“Vavatthita”nti yaṃ parapadena asambandhaṃ katvā vicchinditvā “tuṇhī assā”ti vā “tuṇha assā”ti vā vuccati.",
  "atk-vin02a4:542_13": "“Vimutta”nti yaṃ karaṇāni aniggahetvā vissajjetvā vivaṭena mukhena anunāsikaṃ akatvā vuccati.",
  "atk-vin02a4:543_0": "Tattha “suṇātu me”ti vattabbe ta-",
  "atk-vin02a4:543_1": "kārassa tha-",
  "atk-vin02a4:543_2": "kāraṃ katvā “suṇāthu me”ti vacanaṃ sithilassa dhanitakaraṇaṃ nāma.",
  "atk-vin02a4:543_3": "Tathā “pattakallaṃ,",
  "atk-vin02a4:543_4": "esā ñattī”ti vattabbe “patthakallaṃ,",
  "atk-vin02a4:543_5": "esā ñatthī”tiādivacanañca.",
  "atk-vin02a4:543_6": "“Bhante saṅgho”ti vattabbe bha- kāra gha-",
  "atk-vin02a4:543_7": "kārānaṃ ba- kāra ga-",
  "atk-vin02a4:543_8": "kāre katvā “bante saṅgo”ti vacanaṃ dhanitassa sithilakaraṇaṃ nāma.",
  "atk-vin02a4:543_9": "“Suṇātu me”ti vivaṭena mukhena vattabbe pana “suṇaṃtu me”ti vā “esā ñattī”ti vattabbe “esaṃ ñattī”ti",
  "atk-vin02a4:543_10": "vā avivaṭena mukhena anunāsikaṃ katvā vacanaṃ vimuttassa niggahitavacanaṃ nāma.",
  "atk-vin02a4:543_11": "“Pattakalla”nti avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ",
  "atk-vin02a4:543_12": "akatvā vacanaṃ niggahitassa vimuttavacanaṃ nāma.",
  "atk-vin02a4:544_0": "Iti sithile kattabbe dhanitaṃ,",
  "atk-vin02a4:544_1": "dhanite kattabbe sithilaṃ,",
  "atk-vin02a4:544_2": "vimutte kattabbe niggahitaṃ,",
  "atk-vin02a4:544_3": "niggahite kattabbe vimuttanti imāni cattāri byañjanāni antokammavācāya kammaṃ dūsenti.",
  "atk-vin02a4:544_4": "Evaṃ vadanto hi aññasmiṃ akkhare vattabbe aññaṃ vadati,",
  "atk-vin02a4:544_5": "duruttaṃ karotīti vuccati.",
  "atk-vin02a4:544_6": "Itaresu pana dīgharassādīsu chasu byañjanesu dīghaṭṭhāne dīghameva,",
  "atk-vin02a4:544_7": "rassaṭṭhāne ca rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ avināsentena kammavācā kātabbā.",
  "atk-vin02a4:544_8": "Sace pana evaṃ akatvā dīghe vattabbe rassaṃ,",
  "atk-vin02a4:544_9": "rasse vā vattabbe dīghaṃ vadati;",
  "atk-vin02a4:544_10": "tathā garuke vattabbe lahukaṃ,",
  "atk-vin02a4:544_11": "lahuke vā vattabbe garukaṃ vadati;",
  "atk-vin02a4:544_12": "sambandhe vā pana vattabbe vavatthitaṃ,",
  "atk-vin02a4:544_13": "vavatthite vā vattabbe sambandhaṃ vadati;",
  "atk-vin02a4:544_14": "evaṃ vuttepi kammavācā na kuppati.",
  "atk-vin02a4:544_15": "Imāni hi cha byañjanāni kammaṃ na kopenti.",
  "atk-vin02a4:545_0": "Yaṃ pana suttantikattherā “da- kāro ta-",
  "atk-vin02a4:545_1": "kāramāpajjati, ta- kāro da-",
  "atk-vin02a4:545_2": "kāramāpajjati, ca- kāro ja-",
  "atk-vin02a4:545_3": "kāramāpajjati, ja- kāro ca-",
  "atk-vin02a4:545_4": "kāramāpajjati, ya- kāro ka-",
  "atk-vin02a4:545_5": "kāramāpajjati, ka- kāro ya-",
  "atk-vin02a4:545_6": "kāramāpajjati; tasmā da-",
  "atk-vin02a4:545_7": "kārādīsu vattabbesu ta-",
  "atk-vin02a4:545_8": "kārādivacanaṃ na virujjhatī”ti vadanti,",
  "atk-vin02a4:545_9": "taṃ kammavācaṃ patvā na vaṭṭati.",
  "atk-vin02a4:545_10": "Tasmā vinayadharena neva da- kāro ta-",
  "atk-vin02a4:545_11": "kāro kātabbo…pe… na ka- kāro ya- kāro.",
  "atk-vin02a4:545_12": "Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena kammavācā kātabbā.",
  "atk-vin02a4:545_13": "Itarathā hi sāvanaṃ hāpeti nāma.",
  "atk-vin02a4:546_0": "Akāle vā sāvetīti sāvanāya akāle anokāse ñattiṃ aṭṭhapetvā paṭhamaṃyeva anussāvanakammaṃ katvā pacchā ñattiṃ ṭhapeti.",
  "atk-vin02a4:546_1": "Iti imehi pañcahākārehi anussāvanato kammāni vipajjanti.",
  "atk-vin02a4:547_0": "486.",
  "atk-vin02a4:547_1": "Sīmato vipattiyaṃ pana atikhuddakasīmā nāma yā ekavīsati bhikkhū na gaṇhāti.",
  "atk-vin02a4:547_2": "Kurundiyaṃ pana “yattha ekavīsati bhikkhū nisīdituṃ na sakkontī”ti vuttaṃ.",
  "atk-vin02a4:547_3": "Tasmā yā evarūpā sīmā,",
  "atk-vin02a4:547_4": "ayaṃ sammatāpi asammatā,",
  "atk-vin02a4:547_5": "gāmakhettasadisāva hoti,",
  "atk-vin02a4:547_6": "tattha kataṃ kammaṃ kuppati.",
  "atk-vin02a4:547_7": "Esa nayo sesasīmāsupi.",
  "atk-vin02a4:547_8": "Ettha pana atimahatī nāma yā kesaggamattenāpi tiyojanaṃ atikkāmetvā sammatā hoti.",
  "atk-vin02a4:547_9": "Khaṇḍanimittā nāma aghaṭitanimittā vuccati.",
  "atk-vin02a4:547_10": "Puratthimāya disāya nimittaṃ kittetvā anukkameneva dakkhiṇāya pacchimāya uttarāya disāya kittetvā puna",
  "atk-vin02a4:547_11": "puratthimāya disāya pubbakittitaṃ nimittaṃ paṭikittetvāva ṭhapetuṃ vaṭṭati;",
  "atk-vin02a4:547_12": "evaṃ akhaṇḍanimittā hoti.",
  "atk-vin02a4:547_13": "Sace pana anukkamena āharitvā uttarāya disāya nimittaṃ kittetvā tattheva ṭhapeti,",
  "atk-vin02a4:547_14": "khaṇḍanimittā hoti.",
  "atk-vin02a4:547_15": "Aparāpi khaṇḍanimittā nāma yā animittupagaṃ tacasārarukkhaṃ vā khāṇukaṃ vā paṃsupuñjavālikāpuñjānaṃ vā",
  "atk-vin02a4:547_16": "aññataraṃ antarā ekaṃ nimittaṃ katvā sammatā hoti.",
  "atk-vin02a4:547_17": "Chāyānimittā nāma yā pabbatacchāyādīnaṃ yaṃkiñci chāyaṃ nimittaṃ katvā sammatā hoti.",
  "atk-vin02a4:547_18": "Animittā nāma yā sabbena sabbaṃ nimittāni akittetvā sammatā hoti.",
  "atk-vin02a4:548_0": "Bahisīme ṭhito sīmaṃ sammannati nāma nimittāni kittetvā nimittānaṃ bahi ṭhito sammannati.",
  "atk-vin02a4:548_1": "Nadiyā samudde jātassare sīmaṃ sammannatīti etesu nadiādīsu yaṃ sammannati,",
  "atk-vin02a4:548_2": "sā evaṃ sammatāpi “sabbā,",
  "atk-vin02a4:548_3": "bhikkhave,",
  "atk-vin02a4:548_4": "nadī asīmā,",
  "atk-vin02a4:548_5": "sabbo samuddo asīmo,",
  "atk-vin02a4:548_6": "sabbo jātassaro asīmo”ti vacanato asammatāva hoti.",
  "atk-vin02a4:548_7": "Sīmāya sīmaṃ sambhindatīti attano sīmāya paresaṃ sīmaṃ sambhindati.",
  "atk-vin02a4:548_8": "Ajjhottharatīti attano sīmāya paresaṃ sīmaṃ ajjhottharati.",
  "atk-vin02a4:548_9": "Tattha yathā sambhedo ca ajjhottharaṇañca hoti,",
  "atk-vin02a4:548_10": "taṃ sabbaṃ uposathakkhandhake vuttameva.",
  "atk-vin02a4:548_11": "Iti imā ekādasapi sīmā asīmā gāmakhettasadisā eva,",
  "atk-vin02a4:548_12": "tāsu nisīditvā kataṃ kammaṃ kuppati.",
  "atk-vin02a4:548_13": "Tena vuttaṃ “imehi ekādasahi ākārehi sīmato kammāni vipajjantī”ti.",
  "atk-vin02a4:549_0": "487- 488.",
  "atk-vin02a4:549_1": "Parisato kammavipattiyaṃ pana kiñci anuttānaṃ nāma natthi.",
  "atk-vin02a4:549_2": "Yampi tattha kammappattachandārahalakkhaṇaṃ vattabbaṃ siyā,",
  "atk-vin02a4:549_3": "tampi parato “cattāro bhikkhū pakatattā kammappattā”tiādinā nayena vuttameva.",
  "atk-vin02a4:549_4": "Tattha pakatattā kammappattāti catuvaggakaraṇe kamme cattāro pakatattā anukkhittā anissāritā parisuddhasīlā",
  "atk-vin02a4:549_5": "cattāro bhikkhū kammappattā kammassa arahā anucchavikā sāmino.",
  "atk-vin02a4:549_6": "Na tehi vinā taṃ kammaṃ kayirati,",
  "atk-vin02a4:549_7": "na tesaṃ chando vā pārisuddhi vā eti.",
  "atk-vin02a4:549_8": "Avasesā pana sacepi sahassamattā honti,",
  "atk-vin02a4:549_9": "sace samānasaṃvāsakā,",
  "atk-vin02a4:549_10": "sabbe chandārahāva honti.",
  "atk-vin02a4:549_11": "Chandapārisuddhiṃ datvā āgacchantu vā mā vā,",
  "atk-vin02a4:549_12": "kammaṃ pana tiṭṭhati.",
  "atk-vin02a4:549_13": "Yassa pana saṅgho parivāsādikammaṃ karoti,",
  "atk-vin02a4:549_14": "so neva kammappatto,",
  "atk-vin02a4:549_15": "nāpi chandāraho.",
  "atk-vin02a4:549_16": "Apica yasmā taṃ puggalaṃ vatthuṃ katvā saṅgho kammaṃ karoti,",
  "atk-vin02a4:549_17": "tasmā “kammāraho”ti vuccati.",
  "atk-vin02a4:549_18": "Sesakammesupi eseva nayo.",
  "atk-vin02a4:550_0": "489.",
  "atk-vin02a4:550_1": "Puna cattāri kammānītiādiko nayo paṇḍakādīnaṃ avatthubhāvadassanatthaṃ vutto.",
  "atk-vin02a4:550_2": "Sesamettha uttānameva.",
  "atk-vin02a4:551_0": "Apalokanakammakathā",
  "atk-vin02a4:552_0": "495- 496.",
  "atk-vin02a4:552_1": "Idāni tesaṃ kammānaṃ pabhedadassanatthaṃ “apalokanakammaṃ kati ṭhānāni gacchatī”tiādimāha.",
  "atk-vin02a4:552_2": "Tattha “apalokanakammaṃ pañca ṭhānāni gacchati – osāraṇaṃ,",
  "atk-vin02a4:552_3": "nissāraṇaṃ,",
  "atk-vin02a4:552_4": "bhaṇḍukammaṃ,",
  "atk-vin02a4:552_5": "brahmadaṇḍaṃ,",
  "atk-vin02a4:552_6": "kammalakkhaṇaññeva pañcama”nti ettha “osāraṇaṃ nissāraṇa”nti padasiliṭṭhatāyetaṃ vuttaṃ.",
  "atk-vin02a4:552_7": "Paṭhamaṃ pana nissāraṇā hoti,",
  "atk-vin02a4:552_8": "pacchā osāraṇā.",
  "atk-vin02a4:552_9": "Tattha yā kaṇṭakasāmaṇerassa daṇḍakammanāsanā,",
  "atk-vin02a4:552_10": "sā “nissāraṇā”ti veditabbā.",
  "atk-vin02a4:552_11": "Tasmā etarahi sacepi sāmaṇero buddhassa vā dhammassa vā saṅghassa vā avaṇṇaṃ bhaṇati,",
  "atk-vin02a4:552_12": "“akappiyaṃ kappiya”nti dīpeti,",
  "atk-vin02a4:552_13": "micchādiṭṭhiko hoti antaggāhikāya diṭṭhiyā samannāgato,",
  "atk-vin02a4:552_14": "so yāvatatiyaṃ nivāretvā taṃ laddhiṃ nissajjāpetabbo.",
  "atk-vin02a4:552_15": "No ce vissajjeti,",
  "atk-vin02a4:552_16": "saṅghaṃ sannipātetvā “vissajjehī”ti vattabbo.",
  "atk-vin02a4:552_17": "No ce vissajjeti,",
  "atk-vin02a4:552_18": "byattena bhikkhunā apalokanakammaṃ katvā nissāretabbo.",
  "atk-vin02a4:552_19": "Evañca pana kammaṃ kātabbaṃ –",
  "atk-vin02a4:553_0": "“Saṅghaṃ, bhante,",
  "atk-vin02a4:553_1": "pucchāmi –",
  "atk-vin02a4:553_2": "‘ayaṃ itthannāmo sāmaṇero buddhassa dhammassa saṅghassa avaṇṇavādī micchādiṭṭhiko,",
  "atk-vin02a4:553_3": "yaṃ aññe sāmaṇerā labhanti,",
  "atk-vin02a4:553_4": "dirattatirattaṃ bhikkhūhi saddhiṃ sahaseyyaṃ,",
  "atk-vin02a4:553_5": "tassa alābhāya nissāraṇā ruccati saṅghassā’ti.",
  "atk-vin02a4:553_6": "Dutiyampi…",
  "atk-vin02a4:553_7": "tatiyampi, bhante,",
  "atk-vin02a4:553_8": "saṅghaṃ pucchāmi –",
  "atk-vin02a4:553_9": "‘ayaṃ itthannāmo sāmaṇero buddhassa…pe…",
  "atk-vin02a4:553_10": "ruccati saṅghassā’ti cara pire vinassā”ti.",
  "atk-vin02a4:554_0": "So aparena samayena “ahaṃ, bhante,",
  "atk-vin02a4:554_1": "bālatāya aññāṇatāya alakkhikatāya evaṃ akāsiṃ,",
  "atk-vin02a4:554_2": "svāhaṃ saṅghaṃ khamāpemī”ti khamāpento yāvatatiyaṃ yācāpetvā apalokanakammeneva osāretabbo.",
  "atk-vin02a4:554_3": "Evaṃ pana osāretabbo,",
  "atk-vin02a4:554_4": "saṅghamajjhe byattena bhikkhunā saṅghassa anumatiyā sāvetabbaṃ –",
  "atk-vin02a4:555_0": "“Saṅghaṃ, bhante,",
  "atk-vin02a4:555_1": "pucchāmi –",
  "atk-vin02a4:555_2": "ayaṃ itthannāmo sāmaṇero buddhassa dhammassa saṅghassa avaṇṇavādī micchādiṭṭhiko,",
  "atk-vin02a4:555_3": "yaṃ aññe sāmaṇerā labhanti,",
  "atk-vin02a4:555_4": "bhikkhūhi saddhiṃ dirattatirattaṃ sahaseyyaṃ,",
  "atk-vin02a4:555_5": "tassa alābhāya nissārito,",
  "atk-vin02a4:555_6": "svāyaṃ idāni sorato nivātavutti lajjidhammaṃ okkanto hirottappe patiṭṭhito katadaṇḍakammo accayaṃ deseti,",
  "atk-vin02a4:555_7": "imassa sāmaṇerassa yathā pure kāyasambhogasāmaggidānaṃ ruccati saṅghassā”ti.",
  "atk-vin02a4:556_0": "Evaṃ tikkhattuṃ vattabbaṃ.",
  "atk-vin02a4:556_1": "Evaṃ apalokanakammaṃ osāraṇañca nissāraṇañca gacchati.",
  "atk-vin02a4:556_2": "Bhaṇḍukammaṃ mahākhandhakavaṇṇanāyaṃ vuttameva.",
  "atk-vin02a4:556_3": "Brahmadaṇḍo pañcasatikakkhandhake vuttoyeva.",
  "atk-vin02a4:556_4": "Na kevalaṃ panesa channasseva paññatto,",
  "atk-vin02a4:556_5": "yo aññopi bhikkhu mukharo hoti,",
  "atk-vin02a4:556_6": "bhikkhū duruttavacanehi ghaṭṭento khuṃsento vambhento viharati,",
  "atk-vin02a4:556_7": "tassapi dātabbo.",
  "atk-vin02a4:556_8": "Evañca pana dātabbo,",
  "atk-vin02a4:556_9": "saṅghamajjhe byattena bhikkhunā saṅghassa anumatiyā sāvetabbaṃ –",
  "atk-vin02a4:557_0": "“Bhante,",
  "atk-vin02a4:557_1": "itthannāmo bhikkhu mukharo,",
  "atk-vin02a4:557_2": "bhikkhū duruttavacanehi ghaṭṭento viharati.",
  "atk-vin02a4:557_3": "So bhikkhu yaṃ iccheyya,",
  "atk-vin02a4:557_4": "taṃ vadeyya.",
  "atk-vin02a4:557_5": "Bhikkhūhi itthannāmo bhikkhu neva vattabbo,",
  "atk-vin02a4:557_6": "na ovaditabbo,",
  "atk-vin02a4:557_7": "na anusāsitabbo. Saṅghaṃ, bhante,",
  "atk-vin02a4:557_8": "pucchāmi –",
  "atk-vin02a4:557_9": "‘itthannāmassa bhikkhuno brahmadaṇḍassa dānaṃ,",
  "atk-vin02a4:557_10": "ruccati saṅghassā’ti.",
  "atk-vin02a4:557_11": "Dutiyampi pucchāmi,",
  "atk-vin02a4:557_12": "tatiyampi pucchāmi –",
  "atk-vin02a4:557_13": "‘itthannāmassa, bhante,",
  "atk-vin02a4:557_14": "bhikkhuno brahmadaṇḍassa dānaṃ,",
  "atk-vin02a4:557_15": "ruccati saṅghassā”’ti.",
  "atk-vin02a4:558_0": "Tassa aparena samayena sammā vattitvā khamāpentassa brahmadaṇḍo paṭippassambhetabbo.",
  "atk-vin02a4:558_1": "Evañca pana paṭippassambhetabbo,",
  "atk-vin02a4:558_2": "byattena bhikkhunā saṅghamajjhe sāvetabbaṃ –",
  "atk-vin02a4:559_0": "“Bhante,",
  "atk-vin02a4:559_1": "bhikkhusaṅgho asukassa bhikkhuno brahmadaṇḍaṃ adāsi,",
  "atk-vin02a4:559_2": "so bhikkhu sorato nivātavutti lajjidhammaṃ okkanto hirottappe patiṭṭhito,",
  "atk-vin02a4:559_3": "paṭisaṅkhā āyatiṃ saṃvare tiṭṭhati, saṅghaṃ, bhante, pucchāmi,",
  "atk-vin02a4:559_4": "tassa bhikkhuno brahmadaṇḍassa paṭippassaddhi,",
  "atk-vin02a4:559_5": "ruccati saṅghassā”ti.",
  "atk-vin02a4:560_0": "Evaṃ yāvatatiyaṃ vatvā apalokanakammeneva brahmadaṇḍo paṭippassambhetabboti.",
  "atk-vin02a4:561_0": "Kammalakkhaṇaññeva pañcamanti yaṃ taṃ bhagavatā bhikkhunikkhandhake “tena kho pana samayena chabbaggiyā bhikkhū bhikkhuniyo kaddamodakena osiñcanti,",
  "atk-vin02a4:561_1": "‘appeva nāma amhesu sārajjeyyu’nti,",
  "atk-vin02a4:561_2": "kāyaṃ vivaritvā bhikkhunīnaṃ dassenti,",
  "atk-vin02a4:561_3": "ūruṃ vivaritvā bhikkhunīnaṃ dassenti,",
  "atk-vin02a4:561_4": "aṅgajātaṃ vivaritvā bhikkhunīnaṃ dassenti,",
  "atk-vin02a4:561_5": "bhikkhuniyo obhāsenti,",
  "atk-vin02a4:561_6": "bhikkhunīhi saddhiṃ sampayojenti,",
  "atk-vin02a4:561_7": "‘appeva nāma amhesu sārajjeyyu’nti.",
  "atk-vin02a4:561_8": "Imesu vatthūsu tesaṃ bhikkhūnaṃ dukkaṭaṃ paññapetvā ‘anujānāmi bhikkhave tassa bhikkhuno daṇḍakammaṃ kātu’nti.",
  "atk-vin02a4:561_9": "Atha kho bhikkhunīnaṃ etadahosi –",
  "atk-vin02a4:561_10": "‘kiṃ nu kho daṇḍakammaṃ kātabba’nti.",
  "atk-vin02a4:561_11": "Bhagavato etamatthaṃ ārocesuṃ –",
  "atk-vin02a4:561_12": "‘avandiyo so bhikkhave bhikkhu bhikkhunisaṅghena kātabbo”’ti evaṃ avandiyakammaṃ anuññātaṃ,",
  "atk-vin02a4:561_13": "taṃ kammalakkhaṇaññeva pañcamaṃ imassa apalokanakammassa ṭhānaṃ hoti.",
  "atk-vin02a4:561_14": "Tassa hi kammaññeva lakkhaṇaṃ,",
  "atk-vin02a4:561_15": "na osāraṇādīni;",
  "atk-vin02a4:561_16": "tasmā “kammalakkhaṇa”nti vuccati.",
  "atk-vin02a4:561_17": "Tassa karaṇaṃ tattheva vuttaṃ.",
  "atk-vin02a4:561_18": "Apica naṃ paṭippassaddhiyā saddhiṃ vitthārato dassetuṃ idhāpi vadāma,",
  "atk-vin02a4:561_19": "bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –",
  "atk-vin02a4:562_0": "“Ayye asuko nāma ayyo bhikkhunīnaṃ apāsādikaṃ dasseti,",
  "atk-vin02a4:562_1": "etassa ayyassa avandiyakaraṇaṃ ruccatīti bhikkhunisaṅghaṃ pucchāmi,",
  "atk-vin02a4:562_2": "dutiyampi…",
  "atk-vin02a4:562_3": "tatiyampi bhikkhunisaṅghaṃ pucchāmī”ti.",
  "atk-vin02a4:563_0": "Evaṃ tikkhattuṃ sāvetvā apalokanakammena avandiyakammaṃ kātabbaṃ.",
  "atk-vin02a4:564_0": "Tato paṭṭhāya so bhikkhu bhikkhunīhi na vanditabbo.",
  "atk-vin02a4:564_1": "Sace avandiyamāno hirottappaṃ paccupaṭṭhapetvā sammā vattati,",
  "atk-vin02a4:564_2": "tena bhikkhuniyo khamāpetabbā.",
  "atk-vin02a4:564_3": "Khamāpentena bhikkhunupassayaṃ agantvā vihāreyeva saṅghaṃ vā gaṇaṃ vā ekaṃ bhikkhuṃ vā upasaṅkamitvā",
  "atk-vin02a4:564_4": "ukkuṭikaṃ nisīditvā añjaliṃ paggahetvā “ahaṃ bhante paṭisaṅkhā āyatiṃ saṃvare tiṭṭhāmi,",
  "atk-vin02a4:564_5": "na puna apāsādikaṃ dassessāmi,",
  "atk-vin02a4:564_6": "bhikkhunisaṅgho mayhaṃ khamatū”ti khamāpetabbaṃ.",
  "atk-vin02a4:564_7": "Tena saṅghena vā gaṇena vā ekaṃ bhikkhuṃ pesetvā ekabhikkhunā vā sayameva gantvā bhikkhuniyo vattabbā –",
  "atk-vin02a4:564_8": "“ayaṃ bhikkhu paṭisaṅkhā āyatiṃ saṃvare ṭhito,",
  "atk-vin02a4:564_9": "iminā accayaṃ desetvā bhikkhunisaṅgho khamāpito,",
  "atk-vin02a4:564_10": "bhikkhunisaṅgho imaṃ vandiyaṃ karotū”ti.",
  "atk-vin02a4:564_11": "So vandiyo kātabbo.",
  "atk-vin02a4:564_12": "Evañca pana kātabbo,",
  "atk-vin02a4:564_13": "bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –",
  "atk-vin02a4:565_0": "“Ayaṃ ayye asuko nāma ayyo bhikkhunīnaṃ apāsādikaṃ dassetīti bhikkhunisaṅghena avandiyo kato,",
  "atk-vin02a4:565_1": "so lajjidhammaṃ okkamitvā paṭisaṅkhā āyatiṃ saṃvare ṭhito accayaṃ desetvā bhikkhunisaṅghaṃ khamāpesi,",
  "atk-vin02a4:565_2": "tassa ayyassa vandiyakaraṇaṃ ruccatīti bhikkhunisaṅghaṃ pucchāmī”ti –",
  "atk-vin02a4:566_0": "Tikkhattuṃ vattabbaṃ evaṃ apalokanakammeneva vandiyo kātabbo.",
  "atk-vin02a4:567_0": "Ayaṃ panettha pāḷimuttakopi kammalakkhaṇavinicchayo.",
  "atk-vin02a4:567_1": "Idañhi kammalakkhaṇaṃ nāma bhikkhunisaṅghamūlakaṃ paññattaṃ,",
  "atk-vin02a4:567_2": "bhikkhusaṅghassāpi panetaṃ labbhatiyeva.",
  "atk-vin02a4:567_3": "Yañhi bhikkhusaṅgho salākaggayāgaggabhattaggauposathaggesu apalokanakammaṃ karoti,",
  "atk-vin02a4:567_4": "etampi kammalakkhaṇameva.",
  "atk-vin02a4:567_5": "Acchinnacīvarajiṇṇacīvaranaṭṭhacīvarānañhi saṅghaṃ sannipātetvā byattena bhikkhunā yāvatatiyaṃ sāvetvā apalokanakammaṃ katvā cīvaraṃ dātuṃ vaṭṭati.",
  "atk-vin02a4:567_6": "Appamattakavissajjakena pana cīvaraṃ karontassa senāsanakkhandhakavaṇṇanāyaṃ vuttappabhedāni sūciādīni anapaloketvāpi dātabbāni.",
  "atk-vin02a4:567_7": "Tesaṃ dāne soyeva issaro,",
  "atk-vin02a4:567_8": "tato atirekaṃ dentena apaloketvā dātabbaṃ.",
  "atk-vin02a4:567_9": "Tato hi atirekadāne saṅgho sāmī.",
  "atk-vin02a4:567_10": "Gilānabhesajjampi tattha vuttappakāraṃ sayameva dātabbaṃ.",
  "atk-vin02a4:567_11": "Atirekaṃ icchantassa apaloketvā dātabbaṃ.",
  "atk-vin02a4:567_12": "Yopi ca dubbalo vā chinniriyāpatho vā pacchinnabhikkhācārapatho vā mahāgilāno,",
  "atk-vin02a4:567_13": "tassa mahāvāsesu tatruppādato devasikaṃ nāḷi vā upaḍḍhanāḷi vā ekadivasaṃyeva vā pañca vā dasa vā taṇḍulanāḷiyo",
  "atk-vin02a4:567_14": "dentena apalokanakammaṃ katvāva dātabbā.",
  "atk-vin02a4:567_15": "Pesalassa bhikkhuno tatruppādato iṇapalibodhampi bahussutassa saṅghabhāranitthārakassa bhikkhuno anuṭṭhāpanīyasenāsanampi",
  "atk-vin02a4:567_16": "saṅghakiccaṃ karontānaṃ kappiyakārakādīnaṃ bhattavetanampi apalokanakammena dātuṃ vaṭṭati.",
  "atk-vin02a4:568_0": "Catupaccayavasena dinnatatruppādato saṅghikaṃ āvāsaṃ jaggāpetuṃ vaṭṭati.",
  "atk-vin02a4:568_1": "“Ayaṃ bhikkhu issaravatāya vicāretī”ti kathāpacchindanatthaṃ pana salākaggādīsu vā antarasannipāte vā saṅghaṃ pucchitvāva jaggāpetabbo.",
  "atk-vin02a4:568_2": "Cīvarapiṇḍapātatthāya odissadinnatatruppādatopi apaloketvā āvāso jaggāpetabbo.",
  "atk-vin02a4:568_3": "Anapaloketvāpi vaṭṭati.",
  "atk-vin02a4:568_4": "“Sūro vatāyaṃ bhikkhu cīvarapiṇḍapātatthāya dinnato āvāsaṃ jaggāpetī”ti evaṃ uppannakathāpacchedanatthaṃ pana apalokanakammameva katvā jaggāpetabbo.",
  "atk-vin02a4:569_0": "Cetiye chattaṃ vā vedikaṃ vā bodhigharaṃ vā āsanagharaṃ vā akataṃ vā karontena jiṇṇaṃ vā paṭisaṅkharontena",
  "atk-vin02a4:569_1": "sudhākammaṃ vā karontena manusse samādapetvā kātuṃ vaṭṭati.",
  "atk-vin02a4:569_2": "Sace kārako natthi,",
  "atk-vin02a4:569_3": "cetiyassa upanikkhepato kāretabbaṃ.",
  "atk-vin02a4:569_4": "Upanikkhepepi asati apalokanakammaṃ katvā tatruppādato kāretabbaṃ,",
  "atk-vin02a4:569_5": "saṅghikenapi.",
  "atk-vin02a4:569_6": "Saṅghikena hi apaloketvā cetiyakiccaṃ kātuṃ vaṭṭati.",
  "atk-vin02a4:569_7": "Cetiyassa santakena apaloketvāpi saṅghikakiccaṃ kātuṃ na vaṭṭati.",
  "atk-vin02a4:569_8": "Tāvakālikaṃ pana gahetvā pākatikaṃ kātuṃ vaṭṭati.",
  "atk-vin02a4:570_0": "Cetiye sudhākammādīni karontehi pana bhikkhācārato vā saṅghato vā yāpanamattaṃ alabhantehi cetiyasantakato",
  "atk-vin02a4:570_1": "yāpanamattaṃ gahetvā paribhuñjantehi vattaṃ kātuṃ vaṭṭati,",
  "atk-vin02a4:570_2": "“vattaṃ karomā”ti macchamaṃsādīhi saṅghabhattaṃ kātuṃ na vaṭṭati.",
  "atk-vin02a4:570_3": "Ye vihāre ropitā phalarukkhā saṅghena pariggahitā honti,",
  "atk-vin02a4:570_4": "jagganakammaṃ labhanti,",
  "atk-vin02a4:570_5": "yesaṃ phalāni ghaṇṭiṃ paharitvā bhājetvā paribhuñjanti,",
  "atk-vin02a4:570_6": "tesu apalokanakammaṃ na kātabbaṃ.",
  "atk-vin02a4:570_7": "Ye pana apariggahitā,",
  "atk-vin02a4:570_8": "tesu apalokanakammaṃ kātabbaṃ.",
  "atk-vin02a4:570_9": "Taṃ pana salākaggayāgaggabhattaggaantarasannipātesupi kātuṃ vaṭṭati,",
  "atk-vin02a4:570_10": "uposathagge pana vaṭṭatiyeva.",
  "atk-vin02a4:570_11": "Tattha hi anāgatānampi chandapārisuddhi āhariyati,",
  "atk-vin02a4:570_12": "tasmā taṃ suvisodhitaṃ hoti.",
  "atk-vin02a4:571_0": "Evañca pana kātabbaṃ, byattena bhikkhunā bhikkhusaṅghassa anumatiyā sāvetabbaṃ –",
  "atk-vin02a4:572_0": "“Bhante,",
  "atk-vin02a4:572_1": "yaṃ imasmiṃ vihāre antosīmāya saṅghasantakaṃ mūlatacapattaaṅkurapupphaphalakhādanīyādi atthi,",
  "atk-vin02a4:572_2": "taṃ sabbaṃ āgatāgatānaṃ bhikkhūnaṃ yathāsukhaṃ paribhuñjituṃ ruccatīti saṅghaṃ pucchāmī”ti tikkhattuṃ pucchitabbaṃ.",
  "atk-vin02a4:573_0": "Catūhi pañcahi bhikkhūhi kataṃ sukatameva.",
  "atk-vin02a4:573_1": "Yasmiṃ vihāre dve tayo janā vasanti,",
  "atk-vin02a4:573_2": "tehi nisīditvā katampi saṅghena katasadisameva.",
  "atk-vin02a4:573_3": "Yasmiṃ pana vihāre eko bhikkhu hoti,",
  "atk-vin02a4:573_4": "tena bhikkhunā uposathadivase pubbakaraṇapubbakiccaṃ katvā nisinnena katampi katikavattaṃ saṅghena katasadisameva hoti.",
  "atk-vin02a4:574_0": "Karontena pana phalavārena kātumpi cattāro māse cha māse ekasaṃvaccharanti evaṃ paricchinditvāpi aparicchinditvāpi kātuṃ vaṭṭati.",
  "atk-vin02a4:574_1": "Paricchinne yathāparicchedaṃ paribhuñjitvā puna kātabbaṃ.",
  "atk-vin02a4:574_2": "Aparicchinne yāva rukkhā dharanti tāva vaṭṭatiyeva.",
  "atk-vin02a4:574_3": "Yepi tesaṃ rukkhānaṃ bījehi aññe rukkhā ropitā honti,",
  "atk-vin02a4:574_4": "tesampi sā eva katikā.",
  "atk-vin02a4:575_0": "Sace pana aññasmiṃ vihāre ropitā honti,",
  "atk-vin02a4:575_1": "tesaṃ yattha ropitā,",
  "atk-vin02a4:575_2": "tasmiṃyeva vihāre saṅgho sāmī.",
  "atk-vin02a4:575_3": "Yepi aññato bījāni āharitvā purimavihāre pacchā ropitā,",
  "atk-vin02a4:575_4": "tesu aññā katikā kātabbā.",
  "atk-vin02a4:575_5": "Katikāya katāya puggalikaṭṭhāne tiṭṭhanti,",
  "atk-vin02a4:575_6": "yathāsukhaṃ phalādīni paribhuñjituṃ vaṭṭati.",
  "atk-vin02a4:575_7": "Sace panettha taṃ taṃ okāsaṃ parikkhipitvā pariveṇāni katvā jagganti,",
  "atk-vin02a4:575_8": "tesaṃ bhikkhūnaṃ puggalikaṭṭhāne tiṭṭhanti.",
  "atk-vin02a4:575_9": "Aññe paribhuñjituṃ na labhanti,",
  "atk-vin02a4:575_10": "tehi pana saṅghassa dasabhāgaṃ datvā paribhuñjitabbāni.",
  "atk-vin02a4:575_11": "Yopi majjhevihāre rukkhaṃ sākhāhi parivāretvā rakkhati,",
  "atk-vin02a4:575_12": "tassāpi eseva nayo.",
  "atk-vin02a4:576_0": "Porāṇavihāraṃ gatassa sambhāvanīyabhikkhuno “thero āgato”ti phalāphalaṃ āharanti,",
  "atk-vin02a4:576_1": "sace tattha mūle sabbapariyattidharo bahussutabhikkhu vihāsi,",
  "atk-vin02a4:576_2": "“addhā ettha dīghā katikā katā bhavissatī”ti nikkukkuccena paribhuñjitabbaṃ.",
  "atk-vin02a4:576_3": "Vihāre phalāphalaṃ piṇḍapātikānampi vaṭṭati,",
  "atk-vin02a4:576_4": "dhutaṅgaṃ na kopeti.",
  "atk-vin02a4:576_5": "Sāmaṇerā attano ācariyupajjhāyānaṃ bahūni phalāni denti,",
  "atk-vin02a4:576_6": "aññe bhikkhū alabhantā khiyyanti,",
  "atk-vin02a4:576_7": "khiyyanamattameva cetaṃ hoti.",
  "atk-vin02a4:577_0": "Sace pana dubbhikkhaṃ hoti,",
  "atk-vin02a4:577_1": "ekaṃ panasarukkhaṃ nissāya saṭṭhipi janā jīvanti,",
  "atk-vin02a4:577_2": "tādise kāle sabbesaṃ saṅgahakaraṇatthāya bhājetvā khāditabbaṃ,",
  "atk-vin02a4:577_3": "ayaṃ sāmīci.",
  "atk-vin02a4:577_4": "Yāva pana katikavattaṃ na paṭippassambhati,",
  "atk-vin02a4:577_5": "tāva tehi khāyitaṃ sukhāyitameva.",
  "atk-vin02a4:577_6": "Kadā pana katikavattaṃ paṭippassambhati?",
  "atk-vin02a4:577_7": "Yadā samaggo saṅgho sannipatitvā “ito paṭṭhāya bhājetvā khādantū”ti sāveti.",
  "atk-vin02a4:577_8": "Ekabhikkhuke pana vihāre ekena sāvitepi purimakatikā paṭippassambhatiyeva.",
  "atk-vin02a4:577_9": "Sace paṭippassaddhāya katikāya sāmaṇerā neva rukkhato pātenti,",
  "atk-vin02a4:577_10": "na bhūmito gahetvā bhikkhūnaṃ denti,",
  "atk-vin02a4:577_11": "patitaphalāni pādehi paharantā vicaranti,",
  "atk-vin02a4:577_12": "tesaṃ dasabhāgato paṭṭhāya yāva upaḍḍhaphalabhāgena phātikammaṃ kātabbaṃ.",
  "atk-vin02a4:577_13": "Addhā phātikammalobhena āharitvā dassanti.",
  "atk-vin02a4:577_14": "Puna subhikkhe jāte kappiyakārakesu āgantvā sākhāparivārādīni katvā rukkhe rakkhantesu sāmaṇerānaṃ phātikammaṃ na dātabbaṃ,",
  "atk-vin02a4:577_15": "bhājetvā paribhuñjitabbaṃ.",
  "atk-vin02a4:578_0": "“Vihāre phalāphalaṃ atthī”ti sāmantagāmehi manussā gilānānaṃ vā gabbhinīnaṃ vā atthāya āgantvā “ekaṃ nāḷikeraṃ detha,",
  "atk-vin02a4:578_1": "ambaṃ detha,",
  "atk-vin02a4:578_2": "labujaṃ dethā”ti yācanti,",
  "atk-vin02a4:578_3": "dātabbaṃ na dātabbanti? Dātabbaṃ.",
  "atk-vin02a4:578_4": "Adīyamāne hi te domanassikā honti,",
  "atk-vin02a4:578_5": "dentena pana saṅghaṃ sannipātetvā yāvatatiyaṃ sāvetvā apalokanakammaṃ katvāva dātabbaṃ,",
  "atk-vin02a4:578_6": "katikavattaṃ vā katvā ṭhapetabbaṃ,",
  "atk-vin02a4:578_7": "evañca pana kātabbaṃ,",
  "atk-vin02a4:578_8": "byattena bhikkhunā saṅghassa anumatiyā sāvetabbaṃ –",
  "atk-vin02a4:579_0": "“Sāmantagāmehi manussā āgantvā gilānādīnaṃ atthāya phalāphalaṃ yācanti,",
  "atk-vin02a4:579_1": "dve nāḷikerāni,",
  "atk-vin02a4:579_2": "dve tālaphalāni,",
  "atk-vin02a4:579_3": "dve panasāni,",
  "atk-vin02a4:579_4": "pañca ambāni,",
  "atk-vin02a4:579_5": "pañca kadaliphalāni gaṇhantānaṃ anivāraṇaṃ,",
  "atk-vin02a4:579_6": "asukarukkhato ca asukarukkhato ca phalaṃ gaṇhantānaṃ anivāraṇaṃ ruccati bhikkhusaṅghassā”ti tikkhattuṃ vattabbaṃ.",
  "atk-vin02a4:580_0": "Tato paṭṭhāya gilānādīnaṃ nāmaṃ gahetvā yācantā “gaṇhathā”ti na vattabbā,",
  "atk-vin02a4:580_1": "vattaṃ pana ācikkhitabbaṃ –",
  "atk-vin02a4:580_2": "“nāḷikerādīni iminā nāma paricchedena gaṇhantānaṃ asukarukkhato ca asukarukkhato ca phalaṃ gaṇhantānaṃ anivāraṇaṃ kata”nti.",
  "atk-vin02a4:580_3": "Anuvicaritvā pana “ayaṃ madhuraphalo ambo,",
  "atk-vin02a4:580_4": "ito gaṇhathā”tipi na vattabbā.",
  "atk-vin02a4:580_5": "Phalabhājanakāle pana āgatānaṃ sammatena upaḍḍhabhāgo dātabbo,",
  "atk-vin02a4:580_6": "asammatena apaloketvā dātabbaṃ.",
  "atk-vin02a4:581_0": "Khīṇaparibbayo vā maggagamiyasatthavāho vā añño vā issaro āgantvā yācati,",
  "atk-vin02a4:581_1": "apaloketvāva dātabbaṃ.",
  "atk-vin02a4:581_2": "Balakkārena gahetvā khādanto na vāretabbo.",
  "atk-vin02a4:581_3": "Kuddho hi so rukkhepi chindeyya,",
  "atk-vin02a4:581_4": "aññampi anatthaṃ kareyya.",
  "atk-vin02a4:581_5": "Puggalikapariveṇaṃ āgantvā gilānassa gāmena yācanto “amhehi chāyādīnaṃ atthāya ropitaṃ,",
  "atk-vin02a4:581_6": "sace atthi,",
  "atk-vin02a4:581_7": "tumhe jānāthā”ti vattabbo.",
  "atk-vin02a4:581_8": "Yadi pana phalabharitāva rukkhā honti,",
  "atk-vin02a4:581_9": "kaṇṭake bandhitvā phalavārena khādanti,",
  "atk-vin02a4:581_10": "apaccāsīsantena hutvā dātabbaṃ.",
  "atk-vin02a4:581_11": "Balakkārena gaṇhanto na vāretabbo,",
  "atk-vin02a4:581_12": "pubbe vuttamevettha kāraṇaṃ.",
  "atk-vin02a4:582_0": "Saṅghassa phalārāmo hoti,",
  "atk-vin02a4:582_1": "paṭijagganaṃ na labhati,",
  "atk-vin02a4:582_2": "sace taṃ koci vattasīsena jaggati,",
  "atk-vin02a4:582_3": "saṅghasseva hoti.",
  "atk-vin02a4:582_4": "Athāpi kassaci paṭibalassa bhikkhuno “imaṃ sappurisa jaggitvā dehī”ti saṅgho bhāraṃ karoti,",
  "atk-vin02a4:582_5": "so ce vattasīsena jaggati,",
  "atk-vin02a4:582_6": "evampi saṅghasseva hoti.",
  "atk-vin02a4:582_7": "Phātikammaṃ paccāsīsantassa pana tatiyabhāgena vā upaḍḍhabhāgena vā phātikammaṃ kātabbaṃ.",
  "atk-vin02a4:582_8": "“Bhāriyaṃ kamma”nti vatvā ettakena anicchanto pana sabbaṃ taveva santakaṃ katvā “mūlabhāgaṃ dasabhāgamattaṃ datvā jaggāhī”tipi vattabbo.",
  "atk-vin02a4:582_9": "Garubhaṇḍattā pana mūlacchejjavasena na dātabbaṃ.",
  "atk-vin02a4:582_10": "So mūlabhāgaṃ datvā khādanto akatāvāsaṃ vā katvā katāvāsaṃ vā jaggitvā nissitakānaṃ ārāmaṃ niyyādeti,",
  "atk-vin02a4:582_11": "tehipi mūlabhāgo dātabbova.",
  "atk-vin02a4:582_12": "Yadā pana bhikkhū sayaṃ jaggituṃ pahonti,",
  "atk-vin02a4:582_13": "atha tesaṃ jaggituñca na dātabbaṃ,",
  "atk-vin02a4:582_14": "jaggitakāle ca na vāretabbā,",
  "atk-vin02a4:582_15": "jagganakāleyeva vāretabbā.",
  "atk-vin02a4:582_16": "“Bahuṃ tumhehi khāyitaṃ,",
  "atk-vin02a4:582_17": "idāni mā jaggittha,",
  "atk-vin02a4:582_18": "bhikkhusaṅghoyeva jaggissatī”ti vattabbaṃ.",
  "atk-vin02a4:583_0": "Sace pana neva vattasīsena jagganto atthi,",
  "atk-vin02a4:583_1": "na phātikammena,",
  "atk-vin02a4:583_2": "na saṅgho jaggituṃ pahoti,",
  "atk-vin02a4:583_3": "eko anāpucchitvāva jaggitvā phātikammaṃ vaḍḍhetvā paccāsīsati,",
  "atk-vin02a4:583_4": "apalokanakammena phātikammaṃ vaḍḍhetvā dātabbaṃ.",
  "atk-vin02a4:583_5": "Iti imaṃ sabbampi kammalakkhaṇameva hoti.",
  "atk-vin02a4:583_6": "Apalokanakammaṃ imāni pañca ṭhānāni gacchati.",
  "atk-vin02a4:584_0": "Ñattikammaṭṭhānabhede pana “suṇātu me bhante saṅgho,",
  "atk-vin02a4:584_1": "itthannāmo itthannāmassa āyasmato upasampadāpekkho,",
  "atk-vin02a4:584_2": "anusiṭṭho so mayā.",
  "atk-vin02a4:584_3": "Yadi saṅghassa pattakallaṃ,",
  "atk-vin02a4:584_4": "itthannāmo āgaccheyyāti,",
  "atk-vin02a4:584_5": "āgacchāhīti vattabbo”ti evaṃ upasampadāpekkhassa osāraṇā osāraṇā nāma.",
  "atk-vin02a4:585_0": "“Suṇantu me āyasmantā,",
  "atk-vin02a4:585_1": "ayaṃ itthannāmo bhikkhu dhammakathiko imassa neva suttaṃ āgacchati,",
  "atk-vin02a4:585_2": "no suttavibhaṅgo,",
  "atk-vin02a4:585_3": "so atthaṃ asallakkhetvā byañjanacchāyāya atthaṃ paṭibāhati.",
  "atk-vin02a4:585_4": "Yadāyasmantānaṃ pattakallaṃ,",
  "atk-vin02a4:585_5": "itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti evaṃ ubbāhikāvinicchaye dhammakathikassa",
  "atk-vin02a4:585_6": "bhikkhuno nissāraṇā nissāraṇā nāma.",
  "atk-vin02a4:586_0": "“Suṇātu me bhante saṅgho,",
  "atk-vin02a4:586_1": "ajjuposatho pannaraso.",
  "atk-vin02a4:586_2": "Yadi saṅghassa pattakallaṃ,",
  "atk-vin02a4:586_3": "saṅgho uposathaṃ kareyyā”ti evaṃ uposathakammavasena ṭhapitā ñatti uposatho nāma.",
  "atk-vin02a4:587_0": "“Suṇātu me bhante saṅgho,",
  "atk-vin02a4:587_1": "ajja pavāraṇā pannarasī.",
  "atk-vin02a4:587_2": "Yadi saṅghassa pattakallaṃ,",
  "atk-vin02a4:587_3": "saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.",
  "atk-vin02a4:588_0": "“Suṇātu me bhante saṅgho,",
  "atk-vin02a4:588_1": "itthannāmo itthannāmassa āyasmato upasampadāpekkho.",
  "atk-vin02a4:588_2": "Yadi saṅghassa pattakallaṃ,",
  "atk-vin02a4:588_3": "ahaṃ itthannāmaṃ anusāseyya”nti.",
  "atk-vin02a4:588_4": "“Yadi saṅghassa pattakallaṃ,",
  "atk-vin02a4:588_5": "itthannāmo itthannāmaṃ anusāseyyā”ti.",
  "atk-vin02a4:588_6": "“Yadi saṅghassa pattakallaṃ,",
  "atk-vin02a4:588_7": "ahaṃ itthannāmaṃ antarāyike dhamme puccheyya”nti.",
  "atk-vin02a4:588_8": "“Yadi saṅghassa pattakallaṃ,",
  "atk-vin02a4:588_9": "itthannāmo itthannāmaṃ antarāyike dhamme puccheyyā”ti.",
  "atk-vin02a4:588_10": "“Yadi saṅghassa pattakallaṃ,",
  "atk-vin02a4:588_11": "ahaṃ itthannāmaṃ vinayaṃ puccheyya”nti.",
  "atk-vin02a4:588_12": "“Yadi saṅghassa pattakallaṃ,",
  "atk-vin02a4:588_13": "itthannāmo itthannāmaṃ vinayaṃ puccheyyā”ti.",
  "atk-vin02a4:588_14": "“Yadi saṅghassa pattakallaṃ,",
  "atk-vin02a4:588_15": "ahaṃ itthannāmena vinayaṃ puṭṭho vissajjeyya”nti.",
  "atk-vin02a4:588_16": "“Yadi saṅghassa pattakallaṃ,",
  "atk-vin02a4:588_17": "itthannāmo itthannāmena vinayaṃ puṭṭho vissajjeyyā”ti evaṃ attānaṃ vā paraṃ vā sammannituṃ ṭhapitā ñatti sammuti nāma.",
  "atk-vin02a4:589_0": "“Suṇātu me bhante saṅgho,",
  "atk-vin02a4:589_1": "idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ.",
  "atk-vin02a4:589_2": "Yadi saṅghassa pattakallaṃ,",
  "atk-vin02a4:589_3": "saṅgho imaṃ cīvaraṃ itthannāmassa bhikkhuno dadeyyā”ti.",
  "atk-vin02a4:589_4": "“Yadāyasmantānaṃ pattakallaṃ,",
  "atk-vin02a4:589_5": "āyasmantā imaṃ cīvaraṃ itthannāmassa bhikkhuno dadeyyu”nti evaṃ nissaṭṭhacīvarapattādīnaṃ dānaṃ dānaṃ nāma.",
  "atk-vin02a4:590_0": "“Suṇātu me bhante saṅgho,",
  "atk-vin02a4:590_1": "ayaṃ itthannāmo bhikkhu āpattiṃ sarati, vivarati,",
  "atk-vin02a4:590_2": "uttāniṃ karoti, deseti.",
  "atk-vin02a4:590_3": "Yadi saṅghassa pattakallaṃ,",
  "atk-vin02a4:590_4": "ahaṃ itthannāmassa bhikkhuno āpattiṃ paṭiggaṇheyyanti.",
  "atk-vin02a4:590_5": "Yadāyasmantānaṃ pattakallaṃ,",
  "atk-vin02a4:590_6": "ahaṃ itthannāmassa bhikkhuno āpattiṃ paṭiggaṇheyya”nti.",
  "atk-vin02a4:590_7": "Tena vattabbo “passasī”ti.",
  "atk-vin02a4:590_8": "“Āma passāmī”ti.",
  "atk-vin02a4:590_9": "Āyatiṃ saṃvareyyāsīti evaṃ āpattipaṭiggaho paṭiggaho nāma.",
  "atk-vin02a4:591_0": "“Suṇantu me,",
  "atk-vin02a4:591_1": "āyasmantā āvāsikā.",
  "atk-vin02a4:591_2": "Yadāyasmantānaṃ pattakallaṃ,",
  "atk-vin02a4:591_3": "idāni uposathaṃ kareyyāma,",
  "atk-vin02a4:591_4": "pātimokkhaṃ uddiseyyāma,",
  "atk-vin02a4:591_5": "āgame kāḷe pavāreyyāmā”ti. Te ce,",
  "atk-vin02a4:591_6": "bhikkhave,",
  "atk-vin02a4:591_7": "bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā taṃ kāḷaṃ anuvaseyyuṃ,",
  "atk-vin02a4:591_8": "āvāsikena bhikkhunā byattena paṭibalena āvāsikā bhikkhū ñāpetabbā –",
  "atk-vin02a4:591_9": "“suṇantu me,",
  "atk-vin02a4:591_10": "āyasmantā āvāsikā.",
  "atk-vin02a4:591_11": "Yadāyasmantānaṃ pattakallaṃ,",
  "atk-vin02a4:591_12": "idāni uposathaṃ kareyyāma,",
  "atk-vin02a4:591_13": "pātimokkhaṃ uddiseyyāma,",
  "atk-vin02a4:591_14": "āgame juṇhe pavāreyyāmā”ti evaṃ katā pavāraṇāpaccukkaḍḍhanā paccukkaḍḍhanā nāma.",
  "atk-vin02a4:592_0": "Sabbeheva ekajjhaṃ sannipatitabbaṃ,",
  "atk-vin02a4:592_1": "sannipatitvā byattena bhikkhunā paṭibalena saṅgho ñāpetabbo –",
  "atk-vin02a4:592_2": "“suṇātu me, bhante,",
  "atk-vin02a4:592_3": "saṅgho amhākaṃ bhaṇḍanajātānaṃ kalahajātānaṃ vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ.",
  "atk-vin02a4:592_4": "Sace mayaṃ imāhi āpattīhi aññamaññaṃ kāressāma,",
  "atk-vin02a4:592_5": "siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya.",
  "atk-vin02a4:592_6": "Yadi saṅghassa pattakallaṃ,",
  "atk-vin02a4:592_7": "saṅgho imaṃ adhikaraṇaṃ tiṇavatthārakena vūpasameyya ṭhapetvā thullavajjaṃ,",
  "atk-vin02a4:592_8": "ṭhapetvā gihipaṭisayutta”nti evaṃ tiṇavatthārakasamathena katvā sabbapaṭhamā sabbasaṅgāhikañatti kammalakkhaṇaṃ nāma.",
  "atk-vin02a4:593_0": "Tathā tato parā ekekasmiṃ pakkhe ekekaṃ katvā dve ñattiyo iti yathāvuttappabhedaṃ osāraṇaṃ nissāraṇaṃ…pe…",
  "atk-vin02a4:593_1": "kammalakkhaṇaññeva navamanti ñattikammaṃ imāni nava ṭhānāni gacchati.",
  "atk-vin02a4:594_0": "Ñattidutiyakammaṭṭhānabhede pana vaḍḍhassa licchavino pattanikkujjanavasena khandhake vuttā nissāraṇā.",
  "atk-vin02a4:594_1": "Tasseva pattukkujjanavasena vuttā osāraṇā ca veditabbā.",
  "atk-vin02a4:595_0": "Sīmāsammuti ticīvarena avippavāsasammuti,",
  "atk-vin02a4:595_1": "santhatasammuti,",
  "atk-vin02a4:595_2": "bhattuddesaka-",
  "atk-vin02a4:595_3": "senāsanaggāhāpaka-",
  "atk-vin02a4:595_4": "bhaṇḍāgārika-",
  "atk-vin02a4:595_5": "cīvarapaṭiggāhaka-",
  "atk-vin02a4:595_6": "cīvarabhājaka-",
  "atk-vin02a4:595_7": "yāgubhājakaphalabhājaka-",
  "atk-vin02a4:595_8": "khajjabhājaka-",
  "atk-vin02a4:595_9": "appamattakavissajjaka-",
  "atk-vin02a4:595_10": "sāṭiyaggāhāpaka-",
  "atk-vin02a4:595_11": "pattaggāhāpaka-",
  "atk-vin02a4:595_12": "ārāmikapesakasāmaṇerapesakasammutīti etāsaṃ sammutīnaṃ vasena sammuti veditabbā.",
  "atk-vin02a4:595_13": "Kathinacīvaradānamatakacīvaradānavasena dānaṃ veditabbaṃ.",
  "atk-vin02a4:596_0": "Kathinuddhāravasena uddhāro veditabbo.",
  "atk-vin02a4:596_1": "Kuṭivatthuvihāravatthudesanāvasena desanā veditabbā.",
  "atk-vin02a4:596_2": "Yā pana tiṇavatthārakasamathe sabbasaṅgāhikañattiñca ekekasmiṃ pakkhe ekekaṃ ñattiñcāti tisso ñattiyo ṭhapetvā puna ekasmiṃ pakkhe ekā,",
  "atk-vin02a4:596_3": "ekasmiṃ pakkhe ekāti dve ñattidutiyakammavācā vuttā,",
  "atk-vin02a4:596_4": "tāsaṃ vasena kammalakkhaṇaṃ veditabbaṃ.",
  "atk-vin02a4:596_5": "Iti ñattidutiyakammaṃ imāni satta ṭhānāni gacchati.",
  "atk-vin02a4:597_0": "Ñatticatutthakammaṭṭhānabhede pana tajjanīyakammādīnaṃ sattannaṃ kammānaṃ vasena nissāraṇā,",
  "atk-vin02a4:597_1": "tesaṃyeva ca kammānaṃ paṭippassambhanavasena osāraṇā veditabbā.",
  "atk-vin02a4:597_2": "Bhikkhunovādakasammutivasena sammuti veditabbā.",
  "atk-vin02a4:597_3": "Parivāsadānamānattadānavasena dānaṃ veditabbaṃ.",
  "atk-vin02a4:597_4": "Mūlāyapaṭikassanakammavasena niggaho veditabbo.",
  "atk-vin02a4:597_5": "“Ukkhittānuvattikā aṭṭha,",
  "atk-vin02a4:597_6": "yāvatatiyakā ariṭṭho caṇḍakāḷī ca ime te yāvatatiyakā”ti imāsaṃ ekādasannaṃ samanubhāsanānaṃ vasena samanubhāsanā veditabbā.",
  "atk-vin02a4:597_7": "Upasampadākammaabbhānakammavasena pana kammalakkhaṇaṃ veditabbaṃ.",
  "atk-vin02a4:597_8": "Iti ñatticatutthakammaṃ imāni satta ṭhānāni gacchati.",
  "atk-vin02a4:598_0": "497.",
  "atk-vin02a4:598_1": "Iti kammāni ca kammavipattiñca vipattivirahitānaṃ kammānaṃ ṭhānapabhedagamanañca dassetvā idāni tesaṃ",
  "atk-vin02a4:598_2": "kammānaṃ kārakassa saṅghassa paricchedaṃ dassento puna “catuvaggakaraṇe kamme”tiādimāha.",
  "atk-vin02a4:598_3": "Tassattho parisato kammavipattivaṇṇanāyaṃ vuttanayeneva veditabboti.",
  "atk-vin02a4:599_0": "Kammavaggavaṇṇanā niṭṭhitā.",
  "atk-vin02a4:600_0": "Atthavasavaggādivaṇṇanā",
  "atk-vin02a4:601_0": "498.",
  "atk-vin02a4:601_1": "Idāni yāni tāni tesaṃ kammānaṃ vatthubhūtāni sikkhāpadāni,",
  "atk-vin02a4:601_2": "tesaṃ paññattiyaṃ ānisaṃsaṃ dassetuṃ “dve atthavase paṭiccā”tiādi āraddhaṃ.",
  "atk-vin02a4:601_3": "Tattha diṭṭhadhammikānaṃ verānaṃ saṃvarāyāti pāṇātipātādīnaṃ pañcannaṃ diṭṭhadhammikaverānaṃ saṃvaratthāya pidahanatthāya.",
  "atk-vin02a4:601_4": "Samparāyikānaṃ verānaṃ paṭighātāyāti vipākadukkhasaṅkhātānaṃ samparāyikaverānaṃ paṭighātatthāya,",
  "atk-vin02a4:601_5": "samucchedanatthāya anuppajjanatthāya.",
  "atk-vin02a4:601_6": "Diṭṭhadhammikānaṃ vajjānaṃ saṃvarāyāti tesaṃyeva pañcannaṃ verānaṃ saṃvaratthāya.",
  "atk-vin02a4:601_7": "Samparāyikānaṃ vajjānanti tesaṃyeva vipākadukkhānaṃ.",
  "atk-vin02a4:601_8": "Vipākadukkhāneva hi idha vajjanīyabhāvato vajjānīti vuttāni.",
  "atk-vin02a4:601_9": "Diṭṭhadhammikānaṃ bhayānanti garahā upavādo tajjanīyādīni kammāni uposathapavāraṇānaṃ ṭhapanaṃ akittipakāsanīyakammanti",
  "atk-vin02a4:601_10": "etāni diṭṭhadhammikabhayāni nāma,",
  "atk-vin02a4:601_11": "etesaṃ saṃvaratthāya.",
  "atk-vin02a4:601_12": "Samparāyikabhayāni pana vipākadukkhāniyeva,",
  "atk-vin02a4:601_13": "tesaṃ paṭighātatthāya.",
  "atk-vin02a4:601_14": "Diṭṭhadhammikānaṃ akusalānanti pañcaveradasaakusalakammapathappabhedānaṃ akusalānaṃ saṃvaratthāya.",
  "atk-vin02a4:601_15": "Vipākadukkhāneva pana akkhamaṭṭhena samparāyikaakusalānīti vuccanti,",
  "atk-vin02a4:601_16": "tesaṃ paṭighātatthāya.",
  "atk-vin02a4:601_17": "Gihīnaṃ anukampāyāti agārikānaṃ saddhārakkhaṇavasena anukampanatthāya.",
  "atk-vin02a4:601_18": "Pāpicchānaṃ pakkhupacchedāyāti pāpicchapuggalānaṃ gaṇabandhabhedanatthāya gaṇabhojanasikkhāpadaṃ paññattaṃ.",
  "atk-vin02a4:601_19": "Sesaṃ sabbattha uttānameva.",
  "atk-vin02a4:601_20": "Yañhettha vattabbaṃ siyā,",
  "atk-vin02a4:601_21": "taṃ sabbaṃ paṭhamapārājikavaṇṇanāyameva vuttanti.",
  "atk-vin02a4:602_0": "Sikkhāpadesu atthavasena vaṇṇanā niṭṭhitā.",
  "atk-vin02a4:603_0": "499.",
  "atk-vin02a4:603_1": "Pātimokkhādīsu pātimokkhuddesoti bhikkhūnaṃ pañcavidho bhikkhunīnaṃ catubbidho.",
  "atk-vin02a4:603_2": "Parivāsadānādīsu osāraṇīyaṃ paññattanti aṭṭhārasasu vā tecattālīsāya vā vattesu vattamānassa osāraṇīyaṃ paññattaṃ.",
  "atk-vin02a4:603_3": "Yena kammena osārīyati,",
  "atk-vin02a4:603_4": "taṃ kammaṃ paññattanti attho.",
  "atk-vin02a4:603_5": "Nissāraṇīyaṃ paññattanti bhaṇḍanakārakādayo yena kammena nissārīyanti,",
  "atk-vin02a4:603_6": "taṃ kammaṃ paññattanti attho.",
  "atk-vin02a4:604_0": "500.",
  "atk-vin02a4:604_1": "Apaññattetiādīsu apaññatte paññattanti sattāpattikkhandhā kakusandhañca sammāsambuddhaṃ koṇāgamanañca",
  "atk-vin02a4:604_2": "kassapañca sammāsambuddhaṃ ṭhapetvā antarā kenaci apaññatte sikkhāpade paññattaṃ nāma.",
  "atk-vin02a4:604_3": "Makkaṭivatthuādivinītakathā sikkhāpade paññatte anupaññattaṃ nāma.",
  "atk-vin02a4:604_4": "Sesaṃ sabbattha uttānamevāti.",
  "atk-vin02a4:605_0": "Ānisaṃsavaggavaṇṇanā niṭṭhitā.",
  "atk-vin02a4:606_0": "501.",
  "atk-vin02a4:606_1": "Idāni sabbasikkhāpadānaṃ ekekena ākārena navadhā saṅgahaṃ dassetuṃ “nava saṅgahā”tiādimāha.",
  "atk-vin02a4:606_2": "Tattha vatthusaṅgahoti vatthunā saṅgaho.",
  "atk-vin02a4:606_3": "Evaṃ sesesupi padattho veditabbo.",
  "atk-vin02a4:606_4": "Ayaṃ panettha atthayojanā –",
  "atk-vin02a4:606_5": "yasmā hi ekasikkhāpadampi avatthusmiṃ paññattaṃ natthi,",
  "atk-vin02a4:606_6": "tasmā sabbāni vatthunā saṅgahitānīti evaṃ tāva vatthusaṅgaho veditabbo.",
  "atk-vin02a4:607_0": "Yasmā pana dve āpattikkhandhā sīlavipattiyā saṅgahitā,",
  "atk-vin02a4:607_1": "pañcāpattikkhandhā ācāravipattiyā,",
  "atk-vin02a4:607_2": "cha sikkhāpadāni ājīvavipattiyā saṅgahitāni,",
  "atk-vin02a4:607_3": "tasmā sabbānipi vipattiyā saṅgahitānīti evaṃ vipattisaṅgaho veditabbo.",
  "atk-vin02a4:608_0": "Yasmā pana sattahāpattīhi muttaṃ ekasikkhāpadampi natthi,",
  "atk-vin02a4:608_1": "tasmā sabbāni āpattiyā saṅgahitānīti evaṃ āpattisaṅgaho veditabbo.",
  "atk-vin02a4:609_0": "Sabbāni ca sattasu nagaresu paññattānīti nidānena saṅgahitānīti evaṃ nidānasaṅgaho veditabbo.",
  "atk-vin02a4:610_0": "Yasmā pana ekasikkhāpadampi ajjhācārikapuggale asati paññattaṃ natthi,",
  "atk-vin02a4:610_1": "tasmā sabbāni puggalena saṅgahitānīti evaṃ puggalasaṅgaho veditabbo.",
  "atk-vin02a4:611_0": "Sabbāni pana pañcahi ceva sattahi ca āpattikkhandhehi saṅgahitāni,",
  "atk-vin02a4:611_1": "sabbāni na vinā chahi samuṭṭhānehi samuṭṭhantīti samuṭṭhānena saṅgahitāni.",
  "atk-vin02a4:611_2": "Sabbāni ca catūsu adhikaraṇesu āpattādhikaraṇena saṅgahitāni.",
  "atk-vin02a4:611_3": "Sabbāni sattahi samathehi samathaṃ gacchantīti samathehi saṅgahitāni.",
  "atk-vin02a4:611_4": "Evamettha khandhasamuṭṭhānaadhikaraṇasamathasaṅgahāpi veditabbā.",
  "atk-vin02a4:611_5": "Sesaṃ pubbe vuttanayamevāti.",
  "atk-vin02a4:612_0": "Samantapāsādikāya vinayasaṃvaṇṇanāya",
  "atk-vin02a4:613_0": "Navasaṅgahitavaggavaṇṇanā niṭṭhitā.",
  "atk-vin02a4:614_0": "Niṭṭhitā ca parivārassa anuttānatthapadavaṇṇanāti.",
  "atk-vin02a4:615_0": "Nigamanakathā",
  "atk-vin02a4:616_0": "Ettāvatā ca –",
  "atk-vin02a4:617_0": "Ubhato vibhaṅgakhandhaka-parivāravibhattidesanaṃ nātho;",
  "atk-vin02a4:618_0": "Vinayapiṭakaṃ vinento, veneyyaṃ yaṃ jino āha.",
  "atk-vin02a4:619_0": "Samadhikasattavīsati-sahassamattena tassa ganthena;",
  "atk-vin02a4:620_0": "Saṃvaṇṇanā samattā, samantapāsādikā nāma.",
  "atk-vin02a4:621_0": "Tatridaṃ samantapāsādikāya samantapāsādikattasmiṃ –",
  "atk-vin02a4:622_0": "Ācariyaparamparato, nidānavatthuppabhedadīpanato;",
  "atk-vin02a4:623_0": "Parasamayavivajjanato, sakasamayavisuddhito ceva.",
  "atk-vin02a4:624_0": "Byañjanaparisodhanato, padatthato pāḷiyojanakkamato;",
  "atk-vin02a4:625_0": "Sikkhāpadanicchayato, vibhaṅganayabhedadassanato.",
  "atk-vin02a4:626_0": "Sampassataṃ na dissati, kiñci apāsādikaṃ yato ettha;",
  "atk-vin02a4:627_0": "Viññūnamayaṃ tasmā, samantapāsādikātveva.",
  "atk-vin02a4:628_0": "Saṃvaṇṇanā pavattā, vinayassa vineyyadamanakusalena;",
  "atk-vin02a4:629_0": "Vuttassa lokanāthena, lokamanukampamānenāti.",
  "atk-vin02a4:630_0": "Mahāaṭṭhakathañceva, mahāpaccarimevaca;",
  "atk-vin02a4:631_0": "Kurundiñcāti tissopi, sīhaḷaṭṭhakathā imā.",
  "atk-vin02a4:632_0": "Buddhamittoti nāmena, vissutassa yasassino;",
  "atk-vin02a4:633_0": "Vinayaññussa dhīrassa, sutvā therassa santike.",
  "atk-vin02a4:634_0": "Mahāmeghavanuyyāne, bhūmibhāge patiṭṭhito;",
  "atk-vin02a4:635_0": "Mahāvihāro yo satthu, mahābodhivibhūsito.",
  "atk-vin02a4:636_0": "Yaṃ tassa dakkhiṇe bhāge, padhānagharamuttamaṃ;",
  "atk-vin02a4:637_0": "Sucicārittasīlena, bhikkhusaṅghena sevitaṃ.",
  "atk-vin02a4:638_0": "Uḷārakulasambhūto, saṅghupaṭṭhāyako sadā;",
  "atk-vin02a4:639_0": "Anākulāya saddhāya, pasanno ratanattaye.",
  "atk-vin02a4:640_0": "Mahānigamasāmīti, vissuto tattha kārayi;",
  "atk-vin02a4:641_0": "Cārupākārasañcitaṃ, yaṃ pāsādaṃ manoramaṃ.",
  "atk-vin02a4:642_0": "Sītacchāyatarūpetaṃ, sampannasalilāsayaṃ;",
  "atk-vin02a4:643_0": "Vasatā tatra pāsāde, mahānigamasāmino.",
  "atk-vin02a4:644_0": "Sucisīlasamācāraṃ, theraṃ buddhasirivhayaṃ;",
  "atk-vin02a4:645_0": "Yā uddisitvā āraddhā, iddhā vinayavaṇṇanā.",
  "atk-vin02a4:646_0": "Pālayantassa sakalaṃ, laṅkādīpaṃ nirabbudaṃ;",
  "atk-vin02a4:647_0": "Rañño sirinivāsassa, siripālayasassino.",
  "atk-vin02a4:648_0": "Samavīsatime kheme, jayasaṃvacchare ayaṃ;",
  "atk-vin02a4:649_0": "Āraddhā ekavīsamhi, sampatte pariniṭṭhitā.",
  "atk-vin02a4:650_0": "Upaddavā kule loke, nirupaddavato ayaṃ;",
  "atk-vin02a4:651_0": "Ekasaṃvacchareneva, yathā niṭṭhaṃ upāgatā.",
  "atk-vin02a4:652_0": "Evaṃ sabbassa lokassa, niṭṭhaṃ dhammūpasaṃhitā;",
  "atk-vin02a4:653_0": "Sīghaṃ gacchantu ārambhā, sabbepi nirupaddavā.",
  "atk-vin02a4:654_0": "Ciraṭṭhitatthaṃ dhammassa, karontena mayā imaṃ;",
  "atk-vin02a4:655_0": "Saddhammabahumānena, yañca puññaṃ samācitaṃ.",
  "atk-vin02a4:656_0": "Sabbassa ānubhāvena, tassa sabbepi pāṇino;",
  "atk-vin02a4:657_0": "Bhavantu dhammarājassa, saddhammarasasevino.",
  "atk-vin02a4:658_0": "Ciraṃ tiṭṭhatu saddhammo, kāle vassaṃ ciraṃ pajaṃ;",
  "atk-vin02a4:659_0": "Tappetu devo dhammena, rājā rakkhatu medininti.",
  "atk-vin02a4:660_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-vin02a4:660_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihataññāṇappabhāvena",
  "atk-vin02a4:660_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-vin02a4:660_3": "vādivarena mahākavinā pabhinnapaasambhidāparivāre chaḷabhiññādipabhedaguṇapaṭimaṇḍite uttarimanussadhamme",
  "atk-vin02a4:660_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-vin02a4:660_5": "buddhaghosoti garūhi gahitanāmadheyyena therena katā ayaṃ samantapāsādikā nāma vinayasaṃvaṇṇanā –",
  "atk-vin02a4:661_0": "Tāva tiṭṭhatu lokasmiṃ, lokanittharaṇesinaṃ;",
  "atk-vin02a4:662_0": "Dassentī kulaputtānaṃ, nayaṃ sīlavisuddhiyā.",
  "atk-vin02a4:663_0": "Yāva buddhoti nāmampi, suddhacittassa tādino;",
  "atk-vin02a4:664_0": "Lokamhi lokajeṭṭhassa, pavattati mahesinoti.",
  "atk-vin02a4:665_0": "Samantapāsādikā nāma",
  "atk-vin02a4:666_0": "Vinaya-aṭṭhakathā niṭṭhitā."
}