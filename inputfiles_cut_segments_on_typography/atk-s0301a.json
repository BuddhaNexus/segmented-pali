{
  "atk-s0301a:6_0": "Namo tassa bhagavato arahato sammāsambuddhassa",
  "atk-s0301a:7_0": "Saṃyuttanikāye",
  "atk-s0301a:9_0": "Sagāthāvagga-aṭṭhakathā",
  "atk-s0301a:11_0": "Ganthārambhakathā",
  "atk-s0301a:12_0": "Karuṇāsītalahadayaṃ, paññāpajjotavihatamohatamaṃ;",
  "atk-s0301a:13_0": "Sanarāmaralokagaruṃ, vande sugataṃ gativimuttaṃ.",
  "atk-s0301a:14_0": "Buddhopi buddhabhāvaṃ, bhāvetvā ceva sacchikatvā ca;",
  "atk-s0301a:15_0": "Yaṃ upagato gatamalaṃ, vande tamanuttaraṃ dhammaṃ.",
  "atk-s0301a:16_0": "Sugatassa orasānaṃ, puttānaṃ mārasenamathanānaṃ;",
  "atk-s0301a:17_0": "Aṭṭhannampi samūhaṃ, sirasā vande ariyasaṅghaṃ.",
  "atk-s0301a:18_0": "Iti me pasannamatino, ratanattayavandanāmayaṃ puññaṃ;",
  "atk-s0301a:19_0": "Yaṃ suvihatantarāyo, hutvā tassānubhāvena.",
  "atk-s0301a:20_0": "Saṃyuttavaggapaṭimaṇḍitassa, saṃyuttaāgamavarassa;",
  "atk-s0301a:21_0": "Buddhānubuddhasaṃvaṇṇitassa, ñāṇappabhedajananassa.",
  "atk-s0301a:22_0": "Atthappakāsanatthaṃ, aṭṭhakathā ādito vasisatehi;",
  "atk-s0301a:23_0": "Pañcahi yā saṅgītā, anusaṅgītā ca pacchāpi.",
  "atk-s0301a:24_0": "Sīhaḷadīpaṃ pana ābhatātha, vasinā mahāmahindena;",
  "atk-s0301a:25_0": "Ṭhapitā sīhaḷabhāsāya, dīpavāsīnamatthāya.",
  "atk-s0301a:26_0": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0301a:27_0": "Tantinayānucchavikaṃ, āropento vigatadosaṃ.",
  "atk-s0301a:28_0": "Samayaṃ avilomento, therānaṃ theravaṃsadīpānaṃ;",
  "atk-s0301a:29_0": "Sunipuṇavinicchayānaṃ, mahāvihāre nivāsīnaṃ.",
  "atk-s0301a:30_0": "Hitvā punappunāgata-matthaṃ, atthaṃ pakāsayissāmi;",
  "atk-s0301a:31_0": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0301a:32_0": "Sāvatthipabhūtīnaṃ, nagarānaṃ vaṇṇanā katā heṭṭhā;",
  "atk-s0301a:33_0": "Saṅgītīnaṃ dvinnaṃ, yā me atthaṃ vadantena.",
  "atk-s0301a:34_0": "Vitthāravasena sudaṃ, vatthūni ca yāni tattha vuttāni;",
  "atk-s0301a:35_0": "Tesampi na idha bhiyyo, vitthārakathaṃ karissāmi.",
  "atk-s0301a:36_0": "Suttānaṃ pana atthā, na vinā vatthūhi ye pakāsanti;",
  "atk-s0301a:37_0": "Tesaṃ pakāsanatthaṃ, vatthūnipi dassayissāmi.",
  "atk-s0301a:38_0": "Sīlakathā dhutadhammā, kammaṭṭhānāni ceva sabbāni;",
  "atk-s0301a:39_0": "Cariyāvidhānasahito, jhānasamāpattivitthāro.",
  "atk-s0301a:40_0": "Sabbā ca abhiññāyo, paññāsaṅkalananicchayo ceva;",
  "atk-s0301a:41_0": "Khandhādhātāyatanindriyāni, ariyāni ceva cattāri.",
  "atk-s0301a:42_0": "Saccāni paccayākāradesanā, suparisuddhanipuṇanayā;",
  "atk-s0301a:43_0": "Avimuttatantimaggā, vipassanābhāvanā ceva.",
  "atk-s0301a:44_0": "Iti pana sabbaṃ yasmā, visuddhimagge mayā suparisuddhaṃ;",
  "atk-s0301a:45_0": "Vuttaṃ tasmā bhiyyo, na taṃ idha vicārayissāmi.",
  "atk-s0301a:46_0": "“Majjhe visuddhimaggo, esa catunnampi āgamānañhi;",
  "atk-s0301a:47_0": "Ṭhatvā pakāsayissati, tattha yathābhāsitamatthaṃ”.",
  "atk-s0301a:48_0": "Icceva kato tasmā, tampi gahetvāna saddhimetāya;",
  "atk-s0301a:49_0": "Aṭṭhakathāya vijānatha, saṃyuttavinissitaṃ atthanti.",
  "atk-s0301a:52_0": "1. Devatāsaṃyuttaṃ",
  "atk-s0301a:53_0": "1. Naḷavaggo",
  "atk-s0301a:54_0": "1. Oghataraṇasuttavaṇṇanā",
  "atk-s0301a:55_0": "Tattha saṃyuttāgamo nāma sagāthāvaggo,",
  "atk-s0301a:55_1": "nidānavaggo,",
  "atk-s0301a:55_2": "khandhakavaggo,",
  "atk-s0301a:55_3": "saḷāyatanavaggo,",
  "atk-s0301a:55_4": "mahāvaggoti pañcavaggo hoti. Suttato –",
  "atk-s0301a:56_0": "“Satta suttasahassāni, satta suttasatāni ca;",
  "atk-s0301a:57_0": "Dvāsaṭṭhi ceva suttāni, eso saṃyuttasaṅgaho”.",
  "atk-s0301a:58_0": "Bhāṇavārato bhāṇavārasataṃ hoti.",
  "atk-s0301a:58_1": "Tassa vaggesu sagāthāvaggo ādi,",
  "atk-s0301a:58_2": "suttesu oghataraṇasuttaṃ.",
  "atk-s0301a:58_3": "Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0301a:58_4": "Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā,",
  "atk-s0301a:58_5": "tasmā sā tattha vitthāritanayeneva veditabbā.",
  "atk-s0301a:59_0": "1.",
  "atk-s0301a:59_1": "Yaṃ panetaṃ “evaṃ me suta”ntiādikaṃ nidānaṃ,",
  "atk-s0301a:59_2": "tattha evanti nipātapadaṃ.",
  "atk-s0301a:59_3": "Metiādīni nāmapadāni.",
  "atk-s0301a:59_4": "Sāvatthiyaṃ viharatīti ettha vīti upasaggapadaṃ,",
  "atk-s0301a:59_5": "haratīti ākhyātapadanti iminā tāva nayena padavibhāgo veditabbo.",
  "atk-s0301a:60_0": "Atthato pana evaṃsaddo tāva upamūpadesa-",
  "atk-s0301a:60_1": "sampahaṃsana- garahaṇa-",
  "atk-s0301a:60_2": "vacanasampaṭiggahākāranidassanāvadhāraṇādi-",
  "atk-s0301a:60_3": "anekatthappabhedo.",
  "atk-s0301a:60_4": "Tathā hesa –",
  "atk-s0301a:60_5": "“evaṃ jātena maccena,",
  "atk-s0301a:60_6": "kattabbaṃ kusalaṃ bahu”nti evamādīsu upamāyaṃ āgato.",
  "atk-s0301a:60_7": "“Evaṃ te abhikkamitabbaṃ,",
  "atk-s0301a:60_8": "evaṃ te paṭikkamitabba”ntiādīsu upadese.",
  "atk-s0301a:60_9": "“Evametaṃ bhagavā,",
  "atk-s0301a:60_10": "evametaṃ sugatā”tiādīsu sampahaṃsane.",
  "atk-s0301a:60_11": "“Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ,",
  "atk-s0301a:60_12": "bhanteti kho te bhikkhū bhagavato paccassosu”ntiādīsu vacanasampaṭiggahe.",
  "atk-s0301a:60_13": "“Evaṃ byā kho ahaṃ, bhante,",
  "atk-s0301a:60_14": "bhagavatā dhammaṃ desitaṃ ājānāmī”tiādīsu ākāre.",
  "atk-s0301a:60_15": "“Ehi tvaṃ māṇavaka,",
  "atk-s0301a:60_16": "yena samaṇo ānando tenupasaṅkama;",
  "atk-s0301a:60_17": "upasaṅkamitvā mama vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha –",
  "atk-s0301a:60_18": "‘subho māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti.",
  "atk-s0301a:60_19": "Evañca vadehi –",
  "atk-s0301a:60_20": "‘sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0301a:60_21": "tenupasaṅkamatu anukampaṃ upādāyā’ti”ādīsu nidassane.",
  "atk-s0301a:60_22": "“Taṃ kiṃ maññatha kālāmā,",
  "atk-s0301a:60_23": "ime dhammā kusalā vā akusalā vāti? Akusalā, bhante.",
  "atk-s0301a:60_24": "Sāvajjā vā anavajjā vāti? Sāvajjā, bhante.",
  "atk-s0301a:60_25": "Viññugarahitā vā viññuppasatthā vāti?",
  "atk-s0301a:60_26": "Viññugarahitā, bhante.",
  "atk-s0301a:60_27": "Samattā samādinnā ahitāya dukkhāya saṃvattanti vā no vā,",
  "atk-s0301a:60_28": "kathaṃ vo ettha hotīti? Samattā, bhante,",
  "atk-s0301a:60_29": "samādinnā ahitāya dukkhāya saṃvattanti,",
  "atk-s0301a:60_30": "evaṃ no ettha hotī”tiādīsu avadhāraṇe.",
  "atk-s0301a:60_31": "Svāyamidha ākāranidassanāvadhāraṇesu daṭṭhabbo.",
  "atk-s0301a:61_0": "Tattha ākāratthena evaṃsaddena etamatthaṃ dīpeti –",
  "atk-s0301a:61_1": "nānānayanipuṇaṃ anekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanā paṭivedhagambhīraṃ",
  "atk-s0301a:61_2": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ?",
  "atk-s0301a:61_3": "Sabbathāmena pana sotukāmataṃ janetvāpi evaṃ me sutaṃ,",
  "atk-s0301a:61_4": "mayāpi ekenākārena sutanti.",
  "atk-s0301a:62_0": "Nidassanatthena –",
  "atk-s0301a:62_1": "“nāhaṃ sayambhū,",
  "atk-s0301a:62_2": "na mayā idaṃ sacchikata”nti attānaṃ parimocento –",
  "atk-s0301a:62_3": "“evaṃ me sutaṃ,",
  "atk-s0301a:62_4": "mayāpi evaṃ suta”nti idāni vattabbaṃ sakalasuttaṃ nidasseti.",
  "atk-s0301a:63_0": "Avadhāraṇatthena –",
  "atk-s0301a:63_1": "“etadaggaṃ,",
  "atk-s0301a:63_2": "bhikkhave,",
  "atk-s0301a:63_3": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0301a:63_4": "gatimantānaṃ,",
  "atk-s0301a:63_5": "satimantānaṃ,",
  "atk-s0301a:63_6": "dhitimantānaṃ,",
  "atk-s0301a:63_7": "upaṭṭhākānaṃ yadidaṃ ānando”ti evaṃ bhagavatā –",
  "atk-s0301a:63_8": "“āyasmā ānando atthakusalo dhammakusalo byañjanakusalo niruttikusalo pubbāparakusalo”ti evaṃ dhammasenāpatinā",
  "atk-s0301a:63_9": "ca pasatthabhāvānurūpaṃ attano dhāraṇabalaṃ dassento sattānaṃ sotukāmataṃ janeti –",
  "atk-s0301a:63_10": "“evaṃ me sutaṃ,",
  "atk-s0301a:63_11": "tañca kho atthato vā byañjanato vā anūnamanadhikaṃ,",
  "atk-s0301a:63_12": "evameva na aññathā daṭṭhabba”nti.",
  "atk-s0301a:64_0": "Mesaddo tīsu atthesu dissati.",
  "atk-s0301a:64_1": "Tathā hissa –",
  "atk-s0301a:64_2": "“gāthābhigītaṃ me abhojaneyya”ntiādīsu mayāti attho.",
  "atk-s0301a:64_3": "“Sādhu me, bhante,",
  "atk-s0301a:64_4": "bhagavā saṃkhittena dhammaṃ desetū ” tiādīsu mayhanti attho.",
  "atk-s0301a:64_5": "“Dhammadāyādā me,",
  "atk-s0301a:64_6": "bhikkhave,",
  "atk-s0301a:64_7": "bhavathā”tiādīsu mamāti attho.",
  "atk-s0301a:64_8": "Idha pana “mayā suta”nti ca “mama suta”nti ca atthadvaye yujjati.",
  "atk-s0301a:65_0": "Sutanti ayaṃ sutasaddo saupasaggo anupasaggo ca gamana- vissuta-",
  "atk-s0301a:65_1": "kilinnaupacitānuyoga-",
  "atk-s0301a:65_2": "sotaviññeyya-",
  "atk-s0301a:65_3": "sotadvārānusāraviññātādianekatthappabhedo.",
  "atk-s0301a:65_4": "Tathā hissa –",
  "atk-s0301a:65_5": "“senāya pasuto”tiādīsu gacchantoti attho.",
  "atk-s0301a:65_6": "“Sutadhammassa passato”tiādīsu vissutadhammassāti attho.",
  "atk-s0301a:65_7": "“Avassutā avassutassā”tiādīsu kilinnākilinnassāti attho.",
  "atk-s0301a:65_8": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0301a:65_9": "“Ye jhānapasutā dhīrā”tiādīsu jhānānuyuttāti attho.",
  "atk-s0301a:65_10": "“Diṭṭhaṃ sutaṃ muta”ntiādīsu sotaviññeyyanti attho.",
  "atk-s0301a:65_11": "“Sutadharo sutasannicayo”tiādīsu sotadvārānusāraviññātadharoti attho.",
  "atk-s0301a:65_12": "Idha panassa sotadvārānusārena upadhāritanti vā upadhāraṇanti vā attho. Me-",
  "atk-s0301a:65_13": "saddassa hi mayāti atthe sati –",
  "atk-s0301a:65_14": "“evaṃ mayā sutaṃ,",
  "atk-s0301a:65_15": "sotadvārānusārena upadhārita”nti yujjati.",
  "atk-s0301a:65_16": "Mamāti atthe sati –",
  "atk-s0301a:65_17": "“evaṃ mama sutaṃ,",
  "atk-s0301a:65_18": "sotadvārānusārena upadhāraṇa”nti yujjati.",
  "atk-s0301a:66_0": "Evametesu tīsu padesu evanti sotaviññāṇādiviññāṇakiccanidassanaṃ.",
  "atk-s0301a:66_1": "Meti vuttaviññāṇasamaṅgipuggalanidassanaṃ.",
  "atk-s0301a:66_2": "Sutanti assavanabhāvapaṭikkhepato anūnānadhikāviparītaggahaṇanidassanaṃ.",
  "atk-s0301a:66_3": "Tathā evanti tassa sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.",
  "atk-s0301a:66_4": "Meti attappakāsanaṃ.",
  "atk-s0301a:66_5": "Sutanti dhammappakāsanaṃ.",
  "atk-s0301a:66_6": "Ayañhettha saṅkhepo –",
  "atk-s0301a:66_7": "“nānappakārena ārammaṇe pavattāya viññāṇavīthiyā mayā na aññaṃ kataṃ,",
  "atk-s0301a:66_8": "idaṃ pana kataṃ,",
  "atk-s0301a:66_9": "ayaṃ dhammo suto”ti.",
  "atk-s0301a:67_0": "Tathā evanti niddisitabbappakāsanaṃ.",
  "atk-s0301a:67_1": "Meti puggalappakāsanaṃ.",
  "atk-s0301a:67_2": "Sutanti puggalakiccappakāsanaṃ.",
  "atk-s0301a:67_3": "Idaṃ vuttaṃ hoti –",
  "atk-s0301a:67_4": "“yaṃ suttaṃ niddisissāmi,",
  "atk-s0301a:67_5": "taṃ mayā evaṃ suta”nti.",
  "atk-s0301a:68_0": "Tathā evanti yassa cittasantānassa nānākārappavattiyā nānatthabyañjanagahaṇaṃ hoti,",
  "atk-s0301a:68_1": "tassa nānākāraniddeso.",
  "atk-s0301a:68_2": "Evanti hi ayaṃ ākārapaññatti.",
  "atk-s0301a:68_3": "Meti kattuniddeso.",
  "atk-s0301a:68_4": "Sutanti visayaniddeso.",
  "atk-s0301a:68_5": "Ettāvatā nānākārappavattena cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.",
  "atk-s0301a:69_0": "Atha vā evanti puggalakiccaniddeso.",
  "atk-s0301a:69_1": "Sutanti viññāṇakiccaniddeso.",
  "atk-s0301a:69_2": "Meti ubhayakiccayuttapuggalaniddeso.",
  "atk-s0301a:69_3": "Ayaṃ panettha saṅkhepo –",
  "atk-s0301a:69_4": "“mayā savanakiccaviññāṇasamaṅginā puggalena viññāṇavasena laddhasavanakiccavohārena suta”nti.",
  "atk-s0301a:70_0": "Tattha evanti ca meti ca saccikaṭṭhaparamatthavasena avijjamānapaññatti.",
  "atk-s0301a:70_1": "Kiñhettha taṃ paramatthato atthi,",
  "atk-s0301a:70_2": "yaṃ evanti vā meti vā niddesaṃ labhetha.",
  "atk-s0301a:70_3": "Sutanti vijjamānapaññatti.",
  "atk-s0301a:70_4": "Yañhi taṃ ettha sotena upaladdhaṃ,",
  "atk-s0301a:70_5": "taṃ paramatthato vijjamānanti.",
  "atk-s0301a:70_6": "Tathā evanti ca meti ca taṃ taṃ upādāya vattabbato upādāpaññatti.",
  "atk-s0301a:70_7": "Sutanti diṭṭhādīni upanidhāya vattabbato upanidhāpaññatti.",
  "atk-s0301a:71_0": "Ettha ca evanti vacanena asammohaṃ dīpeti.",
  "atk-s0301a:71_1": "Na hi sammūḷho nānappakārapaṭivedhasamattho hoti.",
  "atk-s0301a:71_2": "Sutanti vacanena sutassa asammosaṃ dīpeti.",
  "atk-s0301a:71_3": "Yassa hi sutaṃ sammuṭṭhaṃ hoti,",
  "atk-s0301a:71_4": "na so kālantarena mayā sutanti paṭijānāti.",
  "atk-s0301a:71_5": "Iccassa asammohena paññāsiddhi,",
  "atk-s0301a:71_6": "asammosena pana satisiddhi.",
  "atk-s0301a:71_7": "Tattha paññāpubbaṅgamāya satiyā byañjanāvadhāraṇasamatthatā,",
  "atk-s0301a:71_8": "satipubbaṅgamāya paññāya atthapaṭivedhasamatthatā.",
  "atk-s0301a:71_9": "Tadubhayasamatthatāyogena atthabyañjanasampannassa dhammakosassa anupālanasamatthato dhammabhaṇḍāgārikattasiddhi.",
  "atk-s0301a:72_0": "Aparo nayo –",
  "atk-s0301a:72_1": "evanti vacanena yoniso manasikāraṃ dīpeti,",
  "atk-s0301a:72_2": "ayoniso manasikaroto hi nānappakārapaṭivedhābhāvato.",
  "atk-s0301a:72_3": "Sutanti vacanena avikkhepaṃ dīpeti vikkhittacittassa savanābhāvato.",
  "atk-s0301a:72_4": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0301a:72_5": "puna bhaṇathā”ti bhaṇati.",
  "atk-s0301a:72_6": "Yoniso manasikārena cettha attasammāpaṇidhiṃ pubbe ca katapuññataṃ sādheti,",
  "atk-s0301a:72_7": "sammā appaṇihitattassa pubbe akatapuññassa vā tadabhāvato.",
  "atk-s0301a:72_8": "Avikkhepena saddhammassavanaṃ sappurisūpanissayañca sādheti.",
  "atk-s0301a:72_9": "Na hi vikkhittacitto sotuṃ sakkoti,",
  "atk-s0301a:72_10": "na ca sappurise anupanissayamānassa savanaṃ atthīti.",
  "atk-s0301a:73_0": "Aparo nayo –",
  "atk-s0301a:73_1": "yasmā “evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0301a:73_2": "tassa nānākāraniddeso”ti vuttaṃ,",
  "atk-s0301a:73_3": "so ca evaṃ bhaddako ākāro na sammā appaṇihitattano pubbe akatapuññassa vā hoti,",
  "atk-s0301a:73_4": "tasmā evanti iminā bhaddakena ākārena pacchimacakkadvayasampattimattano dīpeti.",
  "atk-s0301a:73_5": "Sutanti savanayogena purimacakkadvayasampattiṃ.",
  "atk-s0301a:73_6": "Na hi appatirūpadese vasato sappurisūpanissayavirahitassa vā savanaṃ atthi.",
  "atk-s0301a:73_7": "Iccassa pacchimacakkadvayasiddhiyā āsayasuddhi siddhā hoti,",
  "atk-s0301a:73_8": "purimacakkadvayasiddhiyā payogasuddhi,",
  "atk-s0301a:73_9": "tāya ca āsayasuddhiyā adhigamabyattisiddhi,",
  "atk-s0301a:73_10": "payogasuddhiyā āgamabyattisiddhi.",
  "atk-s0301a:73_11": "Iti payogāsayasuddhassa āgamādhigamasampannassa vacanaṃ aruṇuggaṃ viya sūriyassa udayato,",
  "atk-s0301a:73_12": "yoniso manasikāro viya ca kusalakammassa,",
  "atk-s0301a:73_13": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.",
  "atk-s0301a:74_0": "Aparo nayo –",
  "atk-s0301a:74_1": "evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ dīpeti.",
  "atk-s0301a:74_2": "Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṃ.",
  "atk-s0301a:74_3": "Evanti ca idaṃ yoniso manasikāradīpakavacanaṃ bhāsamāno –",
  "atk-s0301a:74_4": "“ete mayā dhammā manasānupekkhitā diṭṭhiyā suppaṭividdhā”ti dīpeti.",
  "atk-s0301a:74_5": "Sutanti idaṃ savanayogadīpakavacanaṃ bhāsamāno –",
  "atk-s0301a:74_6": "“bahū mayā dhammā sutā dhātā vacasā paricitā”ti dīpeti.",
  "atk-s0301a:74_7": "Tadubhayenapi atthabyañjanapāripūriṃ dīpento savane ādaraṃ janeti.",
  "atk-s0301a:74_8": "Atthabyañjanaparipuṇṇañhi dhammaṃ ādarena assuṇanto mahatā hitā paribāhiro hotīti ādaraṃ janetvā sakkaccaṃ dhammo sotabboti.",
  "atk-s0301a:75_0": "Evaṃ me sutanti iminā pana sakalena vacanena āyasmā ānando tathāgatappaveditaṃ dhammaṃ attano adahanto asappurisabhūmiṃ atikkamati,",
  "atk-s0301a:75_1": "sāvakattaṃ paṭijānanto sappurisabhūmiṃ okkamati.",
  "atk-s0301a:75_2": "Tathā asaddhammā cittaṃ vuṭṭhāpeti,",
  "atk-s0301a:75_3": "saddhamme cittaṃ patiṭṭhāpeti.",
  "atk-s0301a:75_4": "“Kevalaṃ sutamevetaṃ mayā,",
  "atk-s0301a:75_5": "tasseva pana bhagavato vacana”nti dīpento attānaṃ parimoceti,",
  "atk-s0301a:75_6": "satthāraṃ apadisati,",
  "atk-s0301a:75_7": "jinavacanaṃ appeti,",
  "atk-s0301a:75_8": "dhammanettiṃ patiṭṭhāpeti.",
  "atk-s0301a:76_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto –",
  "atk-s0301a:76_1": "“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino",
  "atk-s0301a:76_2": "sīhanādanādino sabbasattuttamassa dhammissarassa dhammarājassa dhammādhipatino dhammadīpassa dhammasaraṇassa",
  "atk-s0301a:76_3": "saddhammavaracakkavattino sammāsambuddhassa vacanaṃ,",
  "atk-s0301a:76_4": "na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṃ imasmiṃ dhamme assaddhiyaṃ vināseti,",
  "atk-s0301a:76_5": "saddhāsampadaṃ uppādetīti.",
  "atk-s0301a:76_6": "Tenetaṃ vuccati –",
  "atk-s0301a:77_0": "“Vināsayati assaddhaṃ, saddhaṃ vaḍḍheti sāsane;",
  "atk-s0301a:78_0": "Evaṃ me sutamiccevaṃ, vadaṃ gotamasāvako”ti.",
  "atk-s0301a:79_0": "Ekanti gaṇanaparicchedaniddeso.",
  "atk-s0301a:79_1": "Samayanti paricchinnaniddeso.",
  "atk-s0301a:79_2": "Ekaṃ samayanti aniyamitaparidīpanaṃ.",
  "atk-s0301a:79_3": "Tattha samayasaddo –",
  "atk-s0301a:80_0": "“Samavāye khaṇe kāle, samūhe hetudiṭṭhisu;",
  "atk-s0301a:81_0": "Paṭilābhe pahāne ca, paṭivedhe ca dissati”.",
  "atk-s0301a:82_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-s0301a:82_1": "“Ekova kho,",
  "atk-s0301a:82_2": "bhikkhave,",
  "atk-s0301a:82_3": "khaṇo ca samayo ca brahmacariyavāsāyā”tiādīsu khaṇo.",
  "atk-s0301a:82_4": "“Uṇhasamayo pariḷāhasamayo”tiādīsu kālo.",
  "atk-s0301a:82_5": "“Mahāsamayo pavanasmi”ntiādīsu samūho.",
  "atk-s0301a:82_6": "“Samayopi kho te, bhaddāli,",
  "atk-s0301a:82_7": "appaṭividdho ahosi,",
  "atk-s0301a:82_8": "bhagavā kho sāvatthiyaṃ viharati,",
  "atk-s0301a:82_9": "bhagavāpi maṃ jānissati –",
  "atk-s0301a:82_10": "‘bhaddāli,",
  "atk-s0301a:82_11": "nāma bhikkhu satthusāsane sikkhāya aparipūrakārī’ti.",
  "atk-s0301a:82_12": "Ayampi kho te, bhaddāli,",
  "atk-s0301a:82_13": "samayo appaṭividdho ahosī”tiādīsu hetu.",
  "atk-s0301a:82_14": "“Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "atk-s0301a:83_0": "“Diṭṭhe dhamme ca yo attho, yo cattho samparāyiko;",
  "atk-s0301a:84_0": "Atthābhisamayā dhīro, paṇḍitoti pavuccatī”ti. –",
  "atk-s0301a:85_0": "Ādīsu paṭilābho.",
  "atk-s0301a:85_1": "“Sammā mānābhisamayā antamakāsi dukkhassā”tiādīsu pahānaṃ.",
  "atk-s0301a:85_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0301a:85_3": "Idha panassa kālo attho.",
  "atk-s0301a:85_4": "Tena saṃvacchara- utu-",
  "atk-s0301a:85_5": "māsaḍḍhamāsa- ratti- diva- pubbaṇha-",
  "atk-s0301a:85_6": "majjhanhika- sāyanha-",
  "atk-s0301a:85_7": "paṭhamamajjhimapacchimayāma-",
  "atk-s0301a:85_8": "muhuttādīsu kālappabhedabhūtesu samayesu ekaṃ samayanti dīpeti.",
  "atk-s0301a:86_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare utumhi māse pakkhe rattibhāge divasabhāge vā vuttaṃ,",
  "atk-s0301a:86_1": "sabbaṃ taṃ therassa suviditaṃ suvavatthāpitaṃ paññāya.",
  "atk-s0301a:86_2": "Yasmā pana “evaṃ me sutaṃ asukasaṃvacchare asukautumhi asukamāse asukapakkhe asukarattibhāge asukadivasabhāge",
  "atk-s0301a:86_3": "vā”ti evaṃ vutte na sakkā sukhena dhāretuṃ vā uddisituṃ vā uddisāpetuṃ vā,",
  "atk-s0301a:86_4": "bahu ca vattabbaṃ hoti,",
  "atk-s0301a:86_5": "tasmā ekeneva padena tamatthaṃ samodhānetvā “ekaṃ samaya”nti āha.",
  "atk-s0301a:87_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo māravijayasamayo",
  "atk-s0301a:87_1": "abhisambodhisamayo diṭṭhadhammasukhavihārasamayo desanāsamayo parinibbānasamayoti evamādayo bhagavato",
  "atk-s0301a:87_2": "devamanussesu ativiya suppakāsā anekakālappabhedā eva samayā.",
  "atk-s0301a:87_3": "Tesu samayesu desanāsamayasaṅkhātaṃ ekaṃ samayanti dīpeti.",
  "atk-s0301a:87_4": "Yo cāyaṃ ñāṇakaruṇākiccasamayesu karuṇākiccasamayo,",
  "atk-s0301a:87_5": "attahitaparahitapaṭipattisamayesu parahitapaṭipattisamayo,",
  "atk-s0301a:87_6": "sannipatitānaṃ karaṇīyadvayasamayesu dhammikathāsamayo,",
  "atk-s0301a:87_7": "desanāpaṭipattisamayesu desanāsamayo,",
  "atk-s0301a:87_8": "tesupi samayesu aññataraṃ sandhāya “ekaṃ samaya”nti āha.",
  "atk-s0301a:88_0": "Kasmā panettha yathā abhidhamme “yasmiṃ samaye kāmāvacara”nti ca ito aññesu suttapadesu “yasmiṃ samaye,",
  "atk-s0301a:88_1": "bhikkhave,",
  "atk-s0301a:88_2": "bhikkhu vivicceva kāmehī”ti ca bhummavacanena niddeso kato,",
  "atk-s0301a:88_3": "vinaye ca “tena samayena buddho bhagavā”ti karaṇavacanena,",
  "atk-s0301a:88_4": "tathā akatvā “ekaṃ samaya”nti upayogavacanena niddeso katoti.",
  "atk-s0301a:88_5": "Tattha tathā,",
  "atk-s0301a:88_6": "idha ca aññathā atthasambhavato.",
  "atk-s0301a:88_7": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho ca sambhavati.",
  "atk-s0301a:88_8": "Adhikaraṇañhi kālattho samūhattho ca samayo,",
  "atk-s0301a:88_9": "tattha vuttānaṃ phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati.",
  "atk-s0301a:88_10": "Tasmā tadatthajotanatthaṃ tattha bhummavacananiddeso kato.",
  "atk-s0301a:89_0": "Vinaye ca hetuattho karaṇattho ca sambhavati.",
  "atk-s0301a:89_1": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-s0301a:89_2": "tena samayena hetubhūtena karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno bhagavā tattha tattha vihāsi.",
  "atk-s0301a:89_3": "Tasmā tadatthajotanatthaṃ tattha karaṇavacanena niddeso kato.",
  "atk-s0301a:90_0": "Idha pana aññasmiṃ ca evaṃjātike accantasaṃyogattho sambhavati.",
  "atk-s0301a:90_1": "Yañhi samayaṃ bhagavā imaṃ aññaṃ vā suttantaṃ desesi,",
  "atk-s0301a:90_2": "accantameva taṃ samayaṃ karuṇāvihārena vihāsi.",
  "atk-s0301a:90_3": "Tasmā tadatthajotanatthaṃ idha upayogavacananiddeso katoti.",
  "atk-s0301a:91_0": "Tenetaṃ vuccati –",
  "atk-s0301a:92_0": "“Taṃ taṃ atthamapekkhitvā, bhummena karaṇena ca;",
  "atk-s0301a:93_0": "Aññatra samayo vutto, upayogena so idhā”ti.",
  "atk-s0301a:94_0": "Porāṇā pana vaṇṇayanti –",
  "atk-s0301a:94_1": "“tasmiṃ samaye”ti vā “tena samayenā”ti vā “ekaṃ samaya”nti vā abhilāpamattabhedo esa,",
  "atk-s0301a:94_2": "sabbattha bhummameva atthoti.",
  "atk-s0301a:94_3": "Tasmā “ekaṃ samaya”nti vuttepi “ekasmiṃ samaye”ti attho veditabbo.",
  "atk-s0301a:95_0": "Bhagavāti garu.",
  "atk-s0301a:95_1": "Garuṃ hi loke “bhagavā”ti vadanti.",
  "atk-s0301a:95_2": "Ayañca sabbaguṇavisiṭṭhatāya sabbasattānaṃ garu,",
  "atk-s0301a:95_3": "tasmā “bhagavā”ti veditabbo.",
  "atk-s0301a:95_4": "Porāṇehipi vuttaṃ –",
  "atk-s0301a:96_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0301a:97_0": "Garu gāravayutto so, bhagavā tena vuccatī”ti. ;",
  "atk-s0301a:98_0": "Apica –",
  "atk-s0301a:99_0": "“Bhagyavā bhaggavā yutto, bhagehi ca vibhattavā;",
  "atk-s0301a:100_0": "Bhattavā vantagamano, bhavesu bhagavā tato”ti. –",
  "atk-s0301a:101_0": "Imissā gāthāya vasenassa padassa vitthārato attho veditabbo.",
  "atk-s0301a:101_1": "So ca visuddhimagge buddhānussatiniddese vuttoyeva.",
  "atk-s0301a:102_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ paccakkhaṃ karoti.",
  "atk-s0301a:102_1": "Tena “nayidaṃ atikkantasatthukaṃ pāvacanaṃ,",
  "atk-s0301a:102_2": "ayaṃ vo satthā”ti satthu adassanena ukkaṇṭhitaṃ janaṃ samassāseti.",
  "atk-s0301a:102_3": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti.",
  "atk-s0301a:102_4": "Tena “evaṃvidhassa nāma ariyadhammassa desako dasabaladharo vajirasaṅghātasamānakāyo sopi bhagavā parinibbuto,",
  "atk-s0301a:102_5": "kena aññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0301a:102_6": "saddhamme cassa ussāhaṃ janeti.",
  "atk-s0301a:102_7": "Evanti ca bhaṇanto desanāsampattiṃ niddisati.",
  "atk-s0301a:102_8": "Me sutanti sāvakasampattiṃ.",
  "atk-s0301a:102_9": "Ekaṃ samayanti kālasampattiṃ.",
  "atk-s0301a:102_10": "Bhagavāti desakasampattiṃ.",
  "atk-s0301a:103_0": "Sāvatthiyanti evaṃnāmake nagare.",
  "atk-s0301a:103_1": "Samīpatthe cetaṃ bhummavacanaṃ.",
  "atk-s0301a:103_2": "Viharatīti avisesena iriyāpathadibbabrahmaariyavihāresu aññataravihārasamaṅgīparidīpanametaṃ.",
  "atk-s0301a:103_3": "Idha pana ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,",
  "atk-s0301a:103_4": "tena ṭhitopi gacchantopi nisinnopi sayānopi bhagavā viharaticceva veditabbo.",
  "atk-s0301a:103_5": "So hi ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "atk-s0301a:103_6": "tasmā “viharatī”ti vuccati.",
  "atk-s0301a:104_0": "Jetavaneti jetassa rājakumārassa vane.",
  "atk-s0301a:104_1": "Tañhi tena ropitaṃ saṃvaḍḍhitaṃ paripālitaṃ ahosi,",
  "atk-s0301a:104_2": "tasmā “jetavana”nti saṅkhaṃ gataṃ.",
  "atk-s0301a:104_3": "Tasmiṃ jetavane.",
  "atk-s0301a:104_4": "Anāthapiṇḍikassa ārāmeti anāthapiṇḍikena gahapatinā catupaññāsahiraññakoṭipariccāgena buddhappamukhassa",
  "atk-s0301a:104_5": "bhikkhusaṅghassa niyyātitattā “anāthapiṇḍikassa ārāmo”ti saṅkhaṃ gate ārāme.",
  "atk-s0301a:104_6": "Ayamettha saṅkhepo,",
  "atk-s0301a:104_7": "vitthāro pana papañcasūdaniyā majjhimaṭṭhakathāya sabbāsavasuttavaṇṇanāyaṃ vutto.",
  "atk-s0301a:105_0": "Tattha siyā –",
  "atk-s0301a:105_1": "yadi tāva bhagavā sāvatthiyaṃ viharati,",
  "atk-s0301a:105_2": "“jetavane”ti na vattabbaṃ.",
  "atk-s0301a:105_3": "Atha tattha viharati,",
  "atk-s0301a:105_4": "“sāvatthiya”nti na vattabbaṃ.",
  "atk-s0301a:105_5": "Na hi sakkā ubhayattha ekaṃ samayaṃ viharitunti.",
  "atk-s0301a:105_6": "Na kho panetaṃ evaṃ daṭṭhabbaṃ.",
  "atk-s0301a:106_0": "Nanu avocumha “samīpatthe bhummavacana”nti.",
  "atk-s0301a:106_1": "Tasmā yathā gaṅgāyamunādīnaṃ samīpe goyūthāni carantāni “gaṅgāyaṃ caranti,",
  "atk-s0301a:106_2": "yamunāyaṃ carantī”ti vuccati,",
  "atk-s0301a:106_3": "evamidhāpi yadidaṃ sāvatthiyā samīpe jetavanaṃ,",
  "atk-s0301a:106_4": "tattha viharanto vuccati “sāvatthiyaṃ viharati jetavane”ti.",
  "atk-s0301a:106_5": "Gocaragāmanidassanatthaṃ hissa sāvatthivacanaṃ,",
  "atk-s0301a:106_6": "pabbajitānurūpanivāsaṭṭhānanidassanatthaṃ sesavacanaṃ.",
  "atk-s0301a:107_0": "Aññatarā devatāti nāmagottavasena apākaṭā ekā devatāti attho.",
  "atk-s0301a:107_1": "“Abhijānāti no, bhante,",
  "atk-s0301a:107_2": "bhagavā ahu ñātaññatarassa mahesakkhassa yakkhassa saṃkhittena taṇhāsaṅkhayavimuttiṃ bhāsitā”ti ettha",
  "atk-s0301a:107_3": "pana abhiññāto sakkopi devarājā “aññataro”ti vutto.",
  "atk-s0301a:107_4": "“Devatā”ti ca idaṃ devānampi devadhītānampi sādhāraṇavacanaṃ.",
  "atk-s0301a:107_5": "Imasmiṃ panatthe devo adhippeto,",
  "atk-s0301a:107_6": "so ca kho rūpāvacarānaṃ devānaṃ aññataro.",
  "atk-s0301a:108_0": "Abhikkantāya rattiyāti ettha abhikkanta-",
  "atk-s0301a:108_1": "saddo khayasundarābhirūpaabbhānumodanādīsu dissati.",
  "atk-s0301a:108_2": "Tattha “abhikkantā, bhante, ratti,",
  "atk-s0301a:108_3": "nikkhanto paṭhamo yāmo,",
  "atk-s0301a:108_4": "ciranisinno bhikkhusaṅgho, uddisatu, bhante,",
  "atk-s0301a:108_5": "bhagavā bhikkhūnaṃ pātimokkha”nti evamādīsu khaye dissati.",
  "atk-s0301a:108_6": "“Ayaṃ imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0301a:109_0": "“Ko me vandati pādāni, iddhiyā yasasā jalaṃ;",
  "atk-s0301a:110_0": "Abhikkantena vaṇṇena, sabbā obhāsayaṃ disā”ti. –",
  "atk-s0301a:111_0": "Evamādīsu abhirūpe.",
  "atk-s0301a:111_1": "“Abhikkantaṃ bho gotama,",
  "atk-s0301a:111_2": "abhikkantaṃ bho gotamā”ti evamādīsu abbhānumodane.",
  "atk-s0301a:111_3": "Idha pana khaye.",
  "atk-s0301a:111_4": "Tena abhikkantāya rattiyā,",
  "atk-s0301a:111_5": "parikkhīṇāya rattiyāti vuttaṃ hoti.",
  "atk-s0301a:111_6": "Tatthāyaṃ devaputto majjhimayāmasamanantare āgatoti veditabbo.",
  "atk-s0301a:111_7": "Niyāmo hi kiresa devatānaṃ yadidaṃ buddhānaṃ vā buddhasāvakānaṃ vā upaṭṭhānaṃ āgacchantā majjhimayāmasamanantareyeva āgacchanti.",
  "atk-s0301a:112_0": "Abhikkantavaṇṇāti idha abhikkanta-",
  "atk-s0301a:112_1": "saddo abhirūpe, vaṇṇa-",
  "atk-s0301a:112_2": "saddo pana chavithuti-",
  "atk-s0301a:112_3": "kulavagga- kāraṇa-",
  "atk-s0301a:112_4": "saṇṭhānappamāṇa-",
  "atk-s0301a:112_5": "rūpāyatanādīsu dissati.",
  "atk-s0301a:112_6": "Tattha “suvaṇṇavaṇṇosi bhagavā”ti evamādīsu chaviyā.",
  "atk-s0301a:112_7": "“Kadā saññūḷhā pana te, gahapati,",
  "atk-s0301a:112_8": "ime samaṇassa vaṇṇā”ti evamādīsu thutiyaṃ.",
  "atk-s0301a:112_9": "“Cattārome,",
  "atk-s0301a:112_10": "bho gotama,",
  "atk-s0301a:112_11": "vaṇṇā”ti evamādīsu kulavagge.",
  "atk-s0301a:112_12": "“Atha kena nu vaṇṇena,",
  "atk-s0301a:112_13": "gandhathenoti vuccatī”ti evamādīsu kāraṇe.",
  "atk-s0301a:112_14": "“Mahantaṃ hatthirājavaṇṇaṃ abhinimminitvā”ti evamādīsu saṇṭhāne.",
  "atk-s0301a:112_15": "“Tayo pattassa vaṇṇā”ti evamādīsu pamāṇe.",
  "atk-s0301a:112_16": "“Vaṇṇo gandho raso ojā”ti evamādīsu rūpāyatane.",
  "atk-s0301a:112_17": "So idha chaviyā daṭṭhabbo.",
  "atk-s0301a:112_18": "Tena abhikkantavaṇṇā abhirūpacchavi,",
  "atk-s0301a:112_19": "iṭṭhavaṇṇā manāpavaṇṇāti vuttaṃ hoti.",
  "atk-s0301a:112_20": "Devatā hi manussalokaṃ āgacchamānā pakativaṇṇaṃ pakatiiddhiṃ jahitvā oḷārikaṃ attabhāvaṃ katvā atirekavaṇṇaṃ",
  "atk-s0301a:112_21": "atirekaiddhiṃ māpetvā naṭasamajjādīni gacchantā manussā viya abhisaṅkhatena kāyena āgacchanti.",
  "atk-s0301a:112_22": "Tattha kāmāvacarā anabhisaṅkhatenapi āgantuṃ sakkonti,",
  "atk-s0301a:112_23": "rūpāvacarā pana na sakkonti.",
  "atk-s0301a:112_24": "Tesañhi atisukhumo attabhāvo,",
  "atk-s0301a:112_25": "na tena iriyāpathakappanaṃ hoti.",
  "atk-s0301a:112_26": "Tasmā ayaṃ devaputto abhisaṅkhateneva āgato.",
  "atk-s0301a:112_27": "Tena vuttaṃ “abhikkantavaṇṇā”ti.",
  "atk-s0301a:113_0": "Kevalakappanti ettha kevala-",
  "atk-s0301a:113_1": "saddo anavasesa-",
  "atk-s0301a:113_2": "yebhuyyābyāmissānatirekadaḷhatthavisaṃyogādianekattho.",
  "atk-s0301a:113_3": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatthamattho.",
  "atk-s0301a:113_4": "“Kevalakappā ca aṅgamagadhā pahūtaṃ khādanīyabhojanīyaṃ ādāya upasaṅkamissantī”ti evamādīsu yebhuyyatā.",
  "atk-s0301a:113_5": "“Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0301a:113_6": "“Kevalaṃ saddhāmattakaṃ nūna ayamāyasmā”ti evamādīsu anatirekatā.",
  "atk-s0301a:113_7": "“Āyasmato, bhante,",
  "atk-s0301a:113_8": "anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0301a:113_9": "“Kevalī vusitavā uttamapurisoti vuccatī”ti evamādīsu visaṃyogo attho.",
  "atk-s0301a:113_10": "Idha panassa anavasesattho adhippeto.",
  "atk-s0301a:114_0": "Kappa-",
  "atk-s0301a:114_1": "saddo panāyaṃ abhisaddahana- vohāra- kāla- paññatti- chedana- vikappa-",
  "atk-s0301a:114_2": "lesasamantabhāvādianekattho.",
  "atk-s0301a:114_3": "Tathā hissa “okappaniyametaṃ bhoto gotamassa,",
  "atk-s0301a:114_4": "yathā taṃ arahato sammāsambuddhassā”ti evamādīsu abhisaddahanamattho.",
  "atk-s0301a:114_5": "“Anujānāmi,",
  "atk-s0301a:114_6": "bhikkhave,",
  "atk-s0301a:114_7": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0301a:114_8": "“Yena sudaṃ niccakappaṃ viharāmī”ti evamādīsu kālo.",
  "atk-s0301a:114_9": "“Iccāyasmā kappo”ti evamādīsu paññatti.",
  "atk-s0301a:114_10": "“Alaṅkato kappitakesamassū”ti evamādīsu chedanaṃ.",
  "atk-s0301a:114_11": "“Kappati dvaṅgulakappo”ti evamādīsu vikappo.",
  "atk-s0301a:114_12": "“Ātthi kappo nipajjitu”nti evamādīsu leso.",
  "atk-s0301a:114_13": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0301a:114_14": "Idha panassa samantabhāvattho adhippeto.",
  "atk-s0301a:114_15": "Tasmā kevalakappaṃ jetavananti ettha “anavasesaṃ samantato jetavana”nti evamattho daṭṭhabbo.",
  "atk-s0301a:115_0": "Obhāsetvāti vatthālaṅkārasarīrasamuṭṭhitāya ābhāya pharitvā,",
  "atk-s0301a:115_1": "candimā viya sūriyo viya ca ekobhāsaṃ ekapajjotaṃ karitvāti attho.",
  "atk-s0301a:116_0": "Yenāti bhummatthe karaṇavacanaṃ.",
  "atk-s0301a:116_1": "Yena bhagavā tenupasaṅkamīti tasmā “yattha bhagavā,",
  "atk-s0301a:116_2": "tattha upasaṅkamī”ti evamettha attho daṭṭhabbo.",
  "atk-s0301a:116_3": "Yena vā kāraṇena bhagavā devamanussehi upasaṅkamitabbo,",
  "atk-s0301a:116_4": "tena kāraṇena upasaṅkamīti evamettha attho daṭṭhabbo.",
  "atk-s0301a:116_5": "Kena ca kāraṇena bhagavā upasaṅkamitabbo?",
  "atk-s0301a:116_6": "Nānappakāraguṇavisesādhigamādhippāyena,",
  "atk-s0301a:116_7": "sāduphalūpabhogādhippāyena dijagaṇehi niccaphalitamahārukkho viya.",
  "atk-s0301a:116_8": "Upasaṅkamīti ca gatāti vuttaṃ hoti.",
  "atk-s0301a:116_9": "Upasaṅkamitvāti upasaṅkamanapariyosānadīpanaṃ.",
  "atk-s0301a:116_10": "Atha vā evaṃ gatā tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0301a:117_0": "Idāni yenatthena loke aggapuggalassa upaṭṭhānaṃ āgatā,",
  "atk-s0301a:117_1": "taṃ pucchitukāmā dasanakhasamodhānasamujjalaṃ añjuliṃ sirasi patiṭṭhapetvā ekamantaṃ aṭṭhāsi.",
  "atk-s0301a:117_2": "Ekamantanti bhāvanapuṃsakaniddeso –",
  "atk-s0301a:117_3": "“visamaṃ candimasūriyā parivattantī”tiādīsu viya.",
  "atk-s0301a:117_4": "Tasmā yathā ṭhitā ekamantaṃ ṭhitā hoti,",
  "atk-s0301a:117_5": "tathā aṭṭhāsīti evamettha attho daṭṭhabbo.",
  "atk-s0301a:117_6": "Bhummatthe vā etaṃ upayogavacanaṃ.",
  "atk-s0301a:117_7": "Aṭṭhāsīti ṭhānaṃ kappesi.",
  "atk-s0301a:117_8": "Paṇḍitā hi devamanussā garuṭṭhāniyaṃ upasaṅkamitvā āsanakusalatāya ekamantaṃ tiṭṭhanti,",
  "atk-s0301a:117_9": "ayañca devo tesaṃ aññataro,",
  "atk-s0301a:117_10": "tasmā ekamantaṃ aṭṭhāsi.",
  "atk-s0301a:118_0": "Kathaṃ ṭhito pana ekamantaṃ ṭhito hotīti?",
  "atk-s0301a:118_1": "Cha ṭhānadose vajjetvā.",
  "atk-s0301a:118_2": "Seyyathidaṃ – atidūraṃ,",
  "atk-s0301a:118_3": "accāsannaṃ,",
  "atk-s0301a:118_4": "uparivātaṃ,",
  "atk-s0301a:118_5": "unnatappadesaṃ,",
  "atk-s0301a:118_6": "atisammukhaṃ,",
  "atk-s0301a:118_7": "atipacchāti.",
  "atk-s0301a:118_8": "Atidūre ṭhito hi sace kathetukāmo hoti,",
  "atk-s0301a:118_9": "uccāsaddena kathetabbaṃ hoti.",
  "atk-s0301a:118_10": "Accāsanne ṭhito saṅghaṭṭanaṃ karoti.",
  "atk-s0301a:118_11": "Uparivāte ṭhito sarīragandhena bādhati.",
  "atk-s0301a:118_12": "Unnatappadese ṭhito agāravaṃ pakāseti.",
  "atk-s0301a:118_13": "Atisammukhā ṭhito sace daṭṭhukāmo hoti,",
  "atk-s0301a:118_14": "cakkhunā cakkhuṃ āhacca daṭṭhabbaṃ hoti.",
  "atk-s0301a:118_15": "Atipacchā ṭhito sace daṭṭhukāmo hoti,",
  "atk-s0301a:118_16": "gīvaṃ pasāretvā daṭṭhabbaṃ hoti.",
  "atk-s0301a:118_17": "Tasmā ayampi ete cha ṭhānadose vajjetvā aṭṭhāsi.",
  "atk-s0301a:118_18": "Tena vuttaṃ “ekamantaṃ aṭṭhāsī”ti.",
  "atk-s0301a:119_0": "Etadavocāti etaṃ avoca.",
  "atk-s0301a:119_1": "Kathaṃ nūti kāraṇapucchā.",
  "atk-s0301a:119_2": "Bhagavato hi tiṇṇoghabhāvo dasasahassilokadhātuyā pākaṭo,",
  "atk-s0301a:119_3": "tenimissā devatāya tattha kaṅkhā natthi,",
  "atk-s0301a:119_4": "iminā pana kāraṇena “tiṇṇo”ti na jānāti,",
  "atk-s0301a:119_5": "tena sā taṃ kāraṇaṃ pucchamānā evamāha.",
  "atk-s0301a:120_0": "Mārisāti devatānaṃ piyasamudācāravacanametaṃ.",
  "atk-s0301a:120_1": "Niddukkhāti vuttaṃ hoti.",
  "atk-s0301a:120_2": "Yadi evaṃ “yadā kho te, mārisa,",
  "atk-s0301a:120_3": "saṅkunā saṅku hadaye samāgaccheyya,",
  "atk-s0301a:120_4": "atha naṃ tvaṃ jāneyyāsi ‘vassasahassaṃ me niraye paccamānassā”’ti idaṃ virujjhati.",
  "atk-s0301a:120_5": "Na hi nerayikasatto niddukkho nāma hoti.",
  "atk-s0301a:120_6": "Kiñcāpi na niddukkho,",
  "atk-s0301a:120_7": "ruḷhīsaddena pana evaṃ vuccati.",
  "atk-s0301a:120_8": "Pubbe kira paṭhamakappikānaṃ niddukkhānaṃ sukhasamappitānaṃ esa vohāro,",
  "atk-s0301a:120_9": "aparabhāge dukkhaṃ hotu vā mā vā,",
  "atk-s0301a:120_10": "ruḷhīsaddena ayaṃ vohāro vuccateva nippadumāpi nirudakāpi vā pokkharaṇī pokkharaṇī viya.",
  "atk-s0301a:121_0": "Oghamatarīti ettha cattāro oghā,",
  "atk-s0301a:121_1": "kāmogho bhavogho diṭṭhogho avijjoghoti.",
  "atk-s0301a:121_2": "Tattha pañcasu kāmaguṇesu chandarāgo kāmogho nāma.",
  "atk-s0301a:121_3": "Rūpārūpabhavesu chandarāgo jhānanikanti ca bhavogho nāma.",
  "atk-s0301a:121_4": "Dvāsaṭṭhi diṭṭhiyo diṭṭhogho nāma.",
  "atk-s0301a:121_5": "Catūsu saccesu aññāṇaṃ avijjogho nāma.",
  "atk-s0301a:121_6": "Tattha kāmogho aṭṭhasu lobhasahagatesu cittuppādesu uppajjati,",
  "atk-s0301a:121_7": "bhavogho catūsu diṭṭhigatavippayuttalobhasahagatesu cittuppādesu uppajjati,",
  "atk-s0301a:121_8": "diṭṭhogho catūsu diṭṭhigatasampayuttesu cittuppādesu uppajjati,",
  "atk-s0301a:121_9": "avijjogho sabbākusalesu uppajjati.",
  "atk-s0301a:122_0": "Sabbopi cesa avahananaṭṭhena rāsaṭṭhena ca oghoti veditabbo.",
  "atk-s0301a:122_1": "Avahananaṭṭhenāti adhogamanaṭṭhena.",
  "atk-s0301a:122_2": "Ayañhi attano vasaṃ gate satte adho gameti,",
  "atk-s0301a:122_3": "nirayādibhedāya duggatiyaṃyeva nibbatteti,",
  "atk-s0301a:122_4": "uparibhāvaṃ vā nibbānaṃ gantuṃ adento adho tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu sattāvāsesu ca gametītipi attho.",
  "atk-s0301a:122_5": "Rāsaṭṭhenāti mahantaṭṭhena.",
  "atk-s0301a:122_6": "Mahā heso kilesarāsi avīcito paṭṭhāya yāva bhavaggā patthaṭo,",
  "atk-s0301a:122_7": "yadidaṃ pañcasu kāmaguṇesu chandarāgo nāma.",
  "atk-s0301a:122_8": "Sesesupi eseva nayo.",
  "atk-s0301a:122_9": "Evamayaṃ rāsaṭṭhenāpi oghoti veditabbo.",
  "atk-s0301a:122_10": "Atarīti imaṃ catubbidhampi oghaṃ kena nu tvaṃ, mārisa,",
  "atk-s0301a:122_11": "kāraṇena tiṇṇoti pucchati.",
  "atk-s0301a:123_0": "Athassā bhagavā pañhaṃ vissajjento appatiṭṭhaṃ khvāhantiādimāha.",
  "atk-s0301a:123_1": "Tattha appatiṭṭhanti appatiṭṭhahanto.",
  "atk-s0301a:123_2": "Anāyūhanti anāyūhanto,",
  "atk-s0301a:123_3": "avāyamantoti attho.",
  "atk-s0301a:123_4": "Iti bhagavā gūḷhaṃ paṭicchannaṃ katvā pañhaṃ kathesi.",
  "atk-s0301a:123_5": "Devatāpi naṃ sutvā “bāhirakaṃ tāva oghaṃ tarantā nāma ṭhātabbaṭṭhāne tiṭṭhantā taritabbaṭṭhāne āyūhantā taranti,",
  "atk-s0301a:123_6": "ayaṃ pana avīcito yāva bhavaggā patthaṭaṃ kilesoghaṃ kilesarāsiṃ appatiṭṭhahanto anāyūhanto atarinti āha.",
  "atk-s0301a:123_7": "Kiṃ nu kho etaṃ?",
  "atk-s0301a:123_8": "Kathaṃ nu kho eta”nti?",
  "atk-s0301a:123_9": "Vimatiṃ pakkhantā pañhassa atthaṃ na aññāsi.",
  "atk-s0301a:124_0": "Kiṃ pana bhagavatā yathā sattā na jānanti,",
  "atk-s0301a:124_1": "evaṃ kathanatthāya pāramiyo pūretvā sabbaññutā paṭividdhāti?",
  "atk-s0301a:124_2": "Na etadatthāya paṭividdhā.",
  "atk-s0301a:124_3": "Dve pana bhagavato desanā niggahamukhena ca anuggahamukhena ca.",
  "atk-s0301a:124_4": "Tattha ye paṇḍitamānino honti aññātepi ñātasaññino pañcasatā brāhmaṇapabbajitā viya,",
  "atk-s0301a:124_5": "tesaṃ mānaniggahatthaṃ yathā na jānanti,",
  "atk-s0301a:124_6": "evaṃ mūlapariyāyādisadisaṃ dhammaṃ deseti.",
  "atk-s0301a:124_7": "Ayaṃ niggahamukhena desanā.",
  "atk-s0301a:124_8": "Vuttampi cetaṃ “niggayha niggayhāhaṃ, ānanda, vakkhāmi,",
  "atk-s0301a:124_9": "pavayha pavayha, ānanda, vakkhāmi, yo sāro,",
  "atk-s0301a:124_10": "so ṭhassatī”ti.",
  "atk-s0301a:124_11": "Ye pana ujukā sikkhākāmā,",
  "atk-s0301a:124_12": "tesaṃ suviññeyyaṃ katvā ākaṅkheyyasuttādisadisaṃ dhammaṃ deseti,",
  "atk-s0301a:124_13": "“abhirama, tissa, abhirama, tissa,",
  "atk-s0301a:124_14": "ahamovādena ahamanuggahena ahamanusāsaniyā”ti ca ne samassāseti.",
  "atk-s0301a:124_15": "Ayaṃ anuggahamukhena desanā.",
  "atk-s0301a:125_0": "Ayaṃ pana devaputto mānatthaddho paṇḍitamānī,",
  "atk-s0301a:125_1": "evaṃ kirassa ahosi –",
  "atk-s0301a:125_2": "ahaṃ oghaṃ jānāmi,",
  "atk-s0301a:125_3": "tathāgatassa oghatiṇṇabhāvaṃ jānāmi,",
  "atk-s0301a:125_4": "“iminā pana kāraṇena tiṇṇo”ti ettakamattaṃ na jānāmi.",
  "atk-s0301a:125_5": "Iti mayhaṃ ñātameva bahu,",
  "atk-s0301a:125_6": "appaṃ aññātaṃ,",
  "atk-s0301a:125_7": "tamahaṃ kathitamattameva jānissāmi.",
  "atk-s0301a:125_8": "Kiñhi nāma taṃ bhagavā vadeyya,",
  "atk-s0301a:125_9": "yassāhaṃ atthaṃ na jāneyyanti.",
  "atk-s0301a:125_10": "Atha satthā “ayaṃ kiliṭṭhavatthaṃ viya raṅgajātaṃ abhabbo imaṃ mānaṃ appahāya desanaṃ sampaṭicchituṃ,",
  "atk-s0301a:125_11": "mānaniggahaṃ tāvassa katvā puna nīcacittena pucchantassa pakāsessāmī”ti paṭicchannaṃ katvā pañhaṃ kathesi.",
  "atk-s0301a:125_12": "Sopi nihatamāno ahosi,",
  "atk-s0301a:125_13": "sā cassa nihatamānatā uttaripañhapucchaneneva veditabbā.",
  "atk-s0301a:125_14": "Tassa pana pañhapucchanassa ayamattho –",
  "atk-s0301a:125_15": "kathaṃ pana tvaṃ, mārisa,",
  "atk-s0301a:125_16": "appatiṭṭhaṃ anāyūhaṃ oghamatari,",
  "atk-s0301a:125_17": "yathāhaṃ jānāmi,",
  "atk-s0301a:125_18": "evaṃ me kathehīti.",
  "atk-s0301a:126_0": "Athassa bhagavā kathento yadāsvāhantiādimāha.",
  "atk-s0301a:126_1": "Tattha yadā svāhanti yasmiṃ kāle ahaṃ.",
  "atk-s0301a:126_2": "Sukāro nipātamattaṃ.",
  "atk-s0301a:126_3": "Yathā ca ettha,",
  "atk-s0301a:126_4": "evaṃ sabbapadesu.",
  "atk-s0301a:126_5": "Saṃsīdāmīti paṭicchannaṃ katvā ataranto tattheva osīdāmi.",
  "atk-s0301a:126_6": "Nibbuyhāmīti ṭhātuṃ asakkonto ativattāmi.",
  "atk-s0301a:126_7": "Iti ṭhāne ca vāyāme ca dosaṃ disvā atiṭṭhanto avāyamanto oghamatarinti evaṃ bhagavatā pañho kathito.",
  "atk-s0301a:126_8": "Devatāyapi paṭividdho,",
  "atk-s0301a:126_9": "na pana pākaṭo,",
  "atk-s0301a:126_10": "tassa pākaṭīkaraṇatthaṃ satta dukā dassitā.",
  "atk-s0301a:126_11": "Kilesavasena hi santiṭṭhanto saṃsīdati nāma,",
  "atk-s0301a:126_12": "abhisaṅkhāravasena āyūhanto nibbuyhati nāma.",
  "atk-s0301a:126_13": "Taṇhādiṭṭhīhi vā santiṭṭhanto saṃsīdati nāma,",
  "atk-s0301a:126_14": "avasesakilesānañceva abhisaṅkhārānañca vasena āyūhanto nibbuyhati nāma.",
  "atk-s0301a:126_15": "Taṇhāvasena vā santiṭṭhanto saṃsīdati nāma,",
  "atk-s0301a:126_16": "diṭṭhivasena āyūhanto nibbuyhati nāma.",
  "atk-s0301a:126_17": "Sassatadiṭṭhiyā vā santiṭṭhanto saṃsīdati nāma,",
  "atk-s0301a:126_18": "ucchedadiṭṭhiyā āyūhanto nibbuyhati nāma.",
  "atk-s0301a:126_19": "Olīyanābhinivesā hi bhavadiṭṭhi,",
  "atk-s0301a:126_20": "atidhāvanābhinivesā vibhavadiṭṭhi.",
  "atk-s0301a:126_21": "Līnavasena vā santiṭṭhanto saṃsīdati nāma,",
  "atk-s0301a:126_22": "uddhaccavasena āyūhanto nibbuyhati nāma.",
  "atk-s0301a:126_23": "Tathā kāmasukhallikānuyogavasena santiṭṭhanto saṃsīdati nāma,",
  "atk-s0301a:126_24": "attakilamathānuyogavasena āyūhanto nibbuyhati nāma.",
  "atk-s0301a:126_25": "Sabbākusalābhisaṅkhāravasena santiṭṭhanto saṃsīdati nāma,",
  "atk-s0301a:126_26": "sabbalokiyakusalābhisaṅkhāravasena āyūhanto nibbuyhati nāma.",
  "atk-s0301a:126_27": "Vuttampi cetaṃ –",
  "atk-s0301a:126_28": "“seyyathāpi, cunda,",
  "atk-s0301a:126_29": "ye keci akusalā dhammā,",
  "atk-s0301a:126_30": "sabbe te adhobhāgaṅgamanīyā,",
  "atk-s0301a:126_31": "ye keci kusalā dhammā,",
  "atk-s0301a:126_32": "sabbe te uparibhāgaṅgamanīyā”ti.",
  "atk-s0301a:127_0": "Imaṃ pañhavissajjanaṃ sutvāva devatā sotāpattiphale patiṭṭhāya tuṭṭhā pasannā attano tuṭṭhiñca pasādañca pakāsayantī cirassaṃ vatāti gāthamāha.",
  "atk-s0301a:127_1": "Tattha cirassanti cirassa kālassa accayenāti attho.",
  "atk-s0301a:127_2": "Ayaṃ kira devatā kassapasammāsambuddhaṃ disvā tassa parinibbānato paṭṭhāya antarā aññaṃ buddhaṃ na diṭṭhapubbā,",
  "atk-s0301a:127_3": "tasmā ajja bhagavantaṃ disvā evamāha.",
  "atk-s0301a:127_4": "Kiṃ panimāya devatāya ito pubbe satthā na diṭṭhapubboti.",
  "atk-s0301a:127_5": "Diṭṭhapubbo vā hotu adiṭṭhapubbo vā,",
  "atk-s0301a:127_6": "dassanaṃ upādāya evaṃ vattuṃ vaṭṭati.",
  "atk-s0301a:127_7": "Brāhmaṇanti bāhitapāpaṃ khīṇāsavabrāhmaṇaṃ.",
  "atk-s0301a:127_8": "Parinibbutanti kilesanibbānena nibbutaṃ.",
  "atk-s0301a:127_9": "Loketi sattaloke.",
  "atk-s0301a:127_10": "Visattikanti rūpādīsu ārammaṇesu āsattavisattatādīhi kāraṇehi visattikā vuccati taṇhā,",
  "atk-s0301a:127_11": "taṃ visattikaṃ appatiṭṭhamānaṃ anāyūhamānaṃ tiṇṇaṃ nittiṇṇaṃ uttiṇṇaṃ cirassaṃ vata khīṇāsavabrāhmaṇaṃ passāmīti attho.",
  "atk-s0301a:128_0": "Samanuñño satthā ahosīti tassā devatāya vacanaṃ citteneva samanumodi,",
  "atk-s0301a:128_1": "ekajjhāsayo ahosi.",
  "atk-s0301a:128_2": "Antaradhāyīti abhisaṅkhatakāyaṃ jahitvā attano pakatiupādiṇṇakakāyasmiṃyeva ṭhatvā laddhāsā laddhapatiṭṭhā",
  "atk-s0301a:128_3": "hutvā dasabalaṃ gandhehi ca mālehi ca pūjetvā attano bhavanaṃyeva agamāsīti.",
  "atk-s0301a:129_0": "Oghataraṇasuttavaṇṇanā niṭṭhitā.",
  "atk-s0301a:130_0": "2. Nimokkhasuttavaṇṇanā",
  "atk-s0301a:131_0": "2.",
  "atk-s0301a:131_1": "Idāni dutiyasuttato paṭṭhāya paṭhamamāgatañca uttānatthañca pahāya yaṃ yaṃ anuttānaṃ,",
  "atk-s0301a:131_2": "taṃ tadeva vaṇṇayissāma.",
  "atk-s0301a:131_3": "Jānāsi noti jānāsi nu.",
  "atk-s0301a:131_4": "Nimokkhantiādīni maggādīnaṃ nāmāni.",
  "atk-s0301a:131_5": "Maggena hi sattā kilesabandhanato nimuccanti,",
  "atk-s0301a:131_6": "tasmā maggo sattānaṃ nimokkhoti vutto.",
  "atk-s0301a:131_7": "Phalakkhaṇe pana te kilesabandhanato pamuttā,",
  "atk-s0301a:131_8": "tasmā phalaṃ sattānaṃ pamokkhoti vuttaṃ.",
  "atk-s0301a:131_9": "Nibbānaṃ patvā sattānaṃ sabbadukkhaṃ viviccati,",
  "atk-s0301a:131_10": "tasmā nibbānaṃ vivekoti vuttaṃ.",
  "atk-s0301a:131_11": "Sabbāni vā etāni nibbānasseva nāmāni.",
  "atk-s0301a:131_12": "Nibbānañhi patvā sattā sabbadukkhato nimuccanti pamuccanti viviccanti,",
  "atk-s0301a:131_13": "tasmā tadeva “nimokkho pamokkho viveko”ti vuttaṃ.",
  "atk-s0301a:131_14": "Jānāmi khvāhanti jānāmi kho ahaṃ.",
  "atk-s0301a:131_15": "Avadhāraṇattho khokāro.",
  "atk-s0301a:131_16": "Ahaṃ jānāmiyeva.",
  "atk-s0301a:131_17": "Sattānaṃ nimokkhādijānanatthameva hi mayā samatiṃsa pāramiyo pūretvā sabbaññutaññāṇaṃ paṭividdhanti sīhanādaṃ nadati.",
  "atk-s0301a:131_18": "Buddhasīhanādaṃ nāma kira etaṃ suttaṃ.",
  "atk-s0301a:132_0": "Nandībhavaparikkhayāti nandīmūlakassa kammabhavassa parikkhayena.",
  "atk-s0301a:132_1": "Nandiyā ca bhavassa cātipi vaṭṭati.",
  "atk-s0301a:132_2": "Tattha hi purimanaye nandībhavena tividhakammābhisaṅkhāravasena saṅkhārakkhandho gahito,",
  "atk-s0301a:132_3": "saññāviññāṇehi taṃsampayuttā ca dve khandhā.",
  "atk-s0301a:132_4": "Tehi pana tīhi khandhehi sampayuttā vedanā tesaṃ gahaṇena gahitāvāti anupādiṇṇakānaṃ catunnaṃ arūpakkhandhānaṃ",
  "atk-s0301a:132_5": "appavattivasena saupādisesaṃ nibbānaṃ kathitaṃ hoti.",
  "atk-s0301a:132_6": "Vedanānaṃ nirodhā upasamāti upādiṇṇakavedanānaṃ nirodhena ca upasamena ca.",
  "atk-s0301a:132_7": "Tattha vedanāgahaṇena taṃsampayuttā tayo khandhā gahitāva honti,",
  "atk-s0301a:132_8": "tesaṃ vatthārammaṇavasena rūpakkhandhopi.",
  "atk-s0301a:132_9": "Evaṃ imesaṃ upādiṇṇakānaṃ pañcannaṃ khandhānaṃ appavattivasena anupādisesaṃ nibbānaṃ kathitaṃ hoti.",
  "atk-s0301a:132_10": "Dutiyanaye pana nandiggahaṇena saṅkhārakkhandho gahito,",
  "atk-s0301a:132_11": "bhavaggahaṇena upapattibhavasaṅkhāto rūpakkhandho,",
  "atk-s0301a:132_12": "saññādīhi sarūpeneva tayo khandhā.",
  "atk-s0301a:132_13": "Evaṃ imesaṃ pañcannaṃ khandhānaṃ appavattivasena nibbānaṃ kathitaṃ hotīti veditabbaṃ.",
  "atk-s0301a:132_14": "Imameva ca nayaṃ catunikāyikabhaṇḍikatthero roceti.",
  "atk-s0301a:132_15": "Iti nibbānavaseneva bhagavā desanaṃ niṭṭhāpesīti.",
  "atk-s0301a:133_0": "Nimokkhasuttavaṇṇanā niṭṭhitā.",
  "atk-s0301a:134_0": "3. Upanīyasuttavaṇṇanā",
  "atk-s0301a:135_0": "3.",
  "atk-s0301a:135_1": "Tatiye upanīyatīti parikkhīyati nirujjhati,",
  "atk-s0301a:135_2": "upagacchati vā,",
  "atk-s0301a:135_3": "anupubbena maraṇaṃ upetīti attho.",
  "atk-s0301a:135_4": "Yathā vā gopālena gogaṇo nīyati,",
  "atk-s0301a:135_5": "evaṃ jarāya maraṇasantikaṃ upanīyatīti attho.",
  "atk-s0301a:135_6": "Jīvitanti jīvitindriyaṃ.",
  "atk-s0301a:135_7": "Appanti parittaṃ thokaṃ.",
  "atk-s0301a:135_8": "Tassa dvīhākārehi parittatā veditabbā sarasaparittatāya ca khaṇaparittatāya ca.",
  "atk-s0301a:135_9": "Sarasaparittatāyapi hi “yo,",
  "atk-s0301a:135_10": "bhikkhave,",
  "atk-s0301a:135_11": "ciraṃ jīvati,",
  "atk-s0301a:135_12": "so vassasataṃ appaṃ vā bhiyyo”ti vacanato parittaṃ.",
  "atk-s0301a:135_13": "Khaṇaparittatāyapi.",
  "atk-s0301a:135_14": "Paramatthato hi atiparitto sattānaṃ jīvitakkhaṇo ekacittappavattimattoyeva.",
  "atk-s0301a:135_15": "Yathā nāma rathacakkaṃ pavattamānampi ekeneva nemippadesena pavattati,",
  "atk-s0301a:135_16": "tiṭṭhamānampi ekeneva tiṭṭhati,",
  "atk-s0301a:135_17": "evamevaṃ ekacittakkhaṇikaṃ sattānaṃ jīvitaṃ,",
  "atk-s0301a:135_18": "tasmiṃ citte niruddhamatte satto niruddhoti vuccati. Yathāha –",
  "atk-s0301a:135_19": "atīte cittakkhaṇe jīvittha na jīvati na jīvissati,",
  "atk-s0301a:135_20": "anāgate cittakkhaṇe jīvissati na jīvati na jīvittha,",
  "atk-s0301a:135_21": "paccuppanne cittakkhaṇe jīvati na jīvittha na jīvissati.",
  "atk-s0301a:136_0": "“Jīvitaṃ attabhāvo ca, sukhadukkhā ca kevalā;",
  "atk-s0301a:137_0": "Ekacittasamāyuttā, lahuso vattate khaṇo.",
  "atk-s0301a:138_0": "“Ye niruddhā marantassa, tiṭṭhamānassa vā idha;",
  "atk-s0301a:139_0": "Sabbepi sadisā khandhā, gatā appaṭisandhikā.",
  "atk-s0301a:140_0": "“Anibbattena na jāto, paccuppannena jīvati;",
  "atk-s0301a:141_0": "Cittabhaṅgā mato loko, paññatti paramatthiyā”ti. ;",
  "atk-s0301a:142_0": "Jarūpanītassāti jaraṃ upagatassa,",
  "atk-s0301a:142_1": "jarāya vā maraṇasantikaṃ upanītassa.",
  "atk-s0301a:142_2": "Na santi tāṇāti tāṇaṃ leṇaṃ saraṇaṃ bhavituṃ samatthā nāma keci natthi.",
  "atk-s0301a:142_3": "Etaṃ bhayanti etaṃ jīvitindriyassa maraṇūpagamanaṃ,",
  "atk-s0301a:142_4": "āyuparittatā,",
  "atk-s0301a:142_5": "jarūpanītassa tāṇābhāvoti tividhaṃ bhayaṃ bhayavatthu bhayakāraṇanti attho.",
  "atk-s0301a:142_6": "Puññāni kayirātha sukhāvahānīti viññū puriso sukhāvahāni sukhadāyakāni puññāni kareyya.",
  "atk-s0301a:142_7": "Iti devatā rūpāvacarajjhānaṃ sandhāya pubbacetanaṃ aparacetanaṃ muñcacetanañca gahetvā bahuvacanavasena “puññānī”ti āha.",
  "atk-s0301a:142_8": "Jhānassādaṃ jhānanikantiṃ jhānasukhañca gahetvā “sukhāvahānī”ti āha.",
  "atk-s0301a:142_9": "Tassā kira devatāya sayaṃ dīghāyukaṭṭhāne brahmaloke nibbattattā heṭṭhā kāmāvacaradevesu parittāyukaṭṭhāne",
  "atk-s0301a:142_10": "cavamāne upapajjamāne ca thullaphusitake vuṭṭhipātasadise satte disvā etadahosi “ahovatime sattā jhānaṃ",
  "atk-s0301a:142_11": "bhāvetvā aparihīnajjhānā kālaṃ katvā brahmaloke ekakappa- dvekappa-",
  "atk-s0301a:142_12": "catukappa-",
  "atk-s0301a:142_13": "aṭṭhakappa-",
  "atk-s0301a:142_14": "soḷasakappa-",
  "atk-s0301a:142_15": "dvattiṃsakappa-",
  "atk-s0301a:142_16": "catusaṭṭhikappappamāṇaṃ addhānaṃ tiṭṭheyyu”nti.",
  "atk-s0301a:142_17": "Tasmā evamāha.",
  "atk-s0301a:143_0": "Atha bhagavā –",
  "atk-s0301a:143_1": "“ayaṃ devatā aniyyānikaṃ vaṭṭakathaṃ kathetī”ti vivaṭṭamassā dassento dutiyaṃ gāthamāha.",
  "atk-s0301a:143_2": "Tattha lokāmisanti dve lokāmisā pariyāyena ca nippariyāyena ca.",
  "atk-s0301a:143_3": "Pariyāyena tebhūmakavaṭṭaṃ lokāmisaṃ,",
  "atk-s0301a:143_4": "nippariyāyena cattāro paccayā.",
  "atk-s0301a:143_5": "Idha pariyāyalokāmisaṃ adhippetaṃ.",
  "atk-s0301a:143_6": "Nippariyāyalokāmisampi vaṭṭatiyeva.",
  "atk-s0301a:143_7": "Santipekkhoti nibbānasaṅkhātaṃ accantasantiṃ pekkhanto icchanto patthayantoti.",
  "atk-s0301a:144_0": "Upanīyasuttavaṇṇanā niṭṭhitā.",
  "atk-s0301a:145_0": "4. Accentisuttavaṇṇanā",
  "atk-s0301a:146_0": "4.",
  "atk-s0301a:146_1": "Catutthe accentīti atikkamanti.",
  "atk-s0301a:146_2": "Kālāti purebhattādayo kālā.",
  "atk-s0301a:146_3": "Tarayanti rattiyoti rattiyo atikkamamānā puggalaṃ maraṇūpagamanāya tarayanti sīghaṃ sīghaṃ gamayanti.",
  "atk-s0301a:146_4": "Vayoguṇāti paṭhamamajjhimapacchimavayānaṃ guṇā,",
  "atk-s0301a:146_5": "rāsayoti attho.",
  "atk-s0301a:146_6": "“Anujānāmi,",
  "atk-s0301a:146_7": "bhikkhave,",
  "atk-s0301a:146_8": "ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho.",
  "atk-s0301a:146_9": "“Sataguṇā dakkhiṇā pāṭikaṅkhitabbā”ti ettha ānisaṃsaṭṭho.",
  "atk-s0301a:146_10": "“Antaṃ antaguṇa”nti ettha koṭṭhāsaṭṭho.",
  "atk-s0301a:146_11": "“Kayirā mālāguṇe bahū”ti ettha rāsaṭṭho.",
  "atk-s0301a:146_12": "“Pañca kāmaguṇā”ti ettha bandhanaṭṭho.",
  "atk-s0301a:146_13": "Idha pana rāsaṭṭho guṇaṭṭho.",
  "atk-s0301a:146_14": "Tasmā vayoguṇāti vayorāsayo veditabbā.",
  "atk-s0301a:146_15": "Anupubbaṃ jahantīti anupaṭipāṭiyā puggalaṃ jahanti.",
  "atk-s0301a:146_16": "Majjhimavaye ṭhitaṃ hi paṭhamavayo jahati,",
  "atk-s0301a:146_17": "pacchimavaye ṭhitaṃ dve paṭhamamajjhimā jahanti,",
  "atk-s0301a:146_18": "maraṇakkhaṇe pana tayopi vayā jahanteva.",
  "atk-s0301a:146_19": "Etaṃ bhayanti etaṃ kālānaṃ atikkamanaṃ,",
  "atk-s0301a:146_20": "rattidivānaṃ taritabhāvo,",
  "atk-s0301a:146_21": "vayoguṇānaṃ jahanabhāvoti tividhaṃ bhayaṃ.",
  "atk-s0301a:146_22": "Sesaṃ purimasadisamevāti.",
  "atk-s0301a:147_0": "Accentisuttavaṇṇanā niṭṭhitā.",
  "atk-s0301a:148_0": "5. Katichindasuttavaṇṇanā",
  "atk-s0301a:149_0": "5.",
  "atk-s0301a:149_1": "Pañcame kati chindeti chindanto kati chindeyya.",
  "atk-s0301a:149_2": "Sesapadesupi eseva nayo.",
  "atk-s0301a:149_3": "Ettha ca “chinde jahe”ti atthato ekaṃ.",
  "atk-s0301a:149_4": "Gāthābandhassa pana maṭṭhabhāvatthaṃ ayaṃ devatā saddapunaruttiṃ vajjayantī evamāha.",
  "atk-s0301a:149_5": "Kati saṅgātigoti kati saṅge atigato,",
  "atk-s0301a:149_6": "atikkantoti attho.",
  "atk-s0301a:149_7": "Saṅgātikotipi pāṭho,",
  "atk-s0301a:149_8": "ayameva attho.",
  "atk-s0301a:149_9": "Pañca chindeti chindanto pañca orambhāgiyasaṃyojanāni chindeyya.",
  "atk-s0301a:149_10": "Pañca jaheti jahanto pañcuddhambhāgiyasaṃyojanāni jaheyya.",
  "atk-s0301a:149_11": "Idhāpi chindanañca jahanañca atthato ekameva,",
  "atk-s0301a:149_12": "bhagavā pana devatāya āropitavacanānurūpeneva evamāha.",
  "atk-s0301a:149_13": "Atha vā pādesu baddhapāsasakuṇo viya pañcorambhāgiyasaṃyojanāni heṭṭhā ākaḍḍhamānākārāni honti,",
  "atk-s0301a:149_14": "tāni anāgāmimaggena chindeyyāti vadati.",
  "atk-s0301a:149_15": "Hatthehi gahitarukkhasākhā viya pañcuddhambhāgiyasaṃyojanāni upari ākaḍḍhamānākārāni honti,",
  "atk-s0301a:149_16": "tāni arahattamaggena jaheyyāti vadati.",
  "atk-s0301a:149_17": "Pañca cuttari bhāvayeti etesaṃ saṃyojanānaṃ chindanatthāya ceva pahānatthāya ca uttari atirekaṃ visesaṃ",
  "atk-s0301a:149_18": "bhāvento saddhāpañcamāni indriyāni bhāveyyāti attho.",
  "atk-s0301a:149_19": "Pañca saṅgātigoti rāgasaṅgo dosasaṅgo mohasaṅgo mānasaṅgo diṭṭhisaṅgoti ime pañca saṅge atikkanto.",
  "atk-s0301a:149_20": "Oghatiṇṇoti vuccatīti caturoghatiṇṇoti kathīyati.",
  "atk-s0301a:149_21": "Imāya pana gāthāya pañcindriyāni lokiyalokuttarāni kathitānīti.",
  "atk-s0301a:150_0": "Katichindasuttavaṇṇanā niṭṭhitā.",
  "atk-s0301a:151_0": "6. Jāgarasuttavaṇṇanā",
  "atk-s0301a:152_0": "6.",
  "atk-s0301a:152_1": "Chaṭṭhe jāgaratanti jāgarantānaṃ.",
  "atk-s0301a:152_2": "Pañca jāgaratanti vissajjanagāthāyaṃ pana saddhādīsu pañcasu indriyesu jāgarantesu pañca nīvaraṇā suttā nāma. Kasmā?",
  "atk-s0301a:152_3": "Yasmā taṃsamaṅgīpuggalo yattha katthaci nisinno vā ṭhito vā aruṇaṃ uṭṭhapentopi pamādatāya akusalasamaṅgitāya sutto nāma hoti.",
  "atk-s0301a:152_4": "Evaṃ suttesu pañcasu nīvaraṇesu pañcindriyāni jāgarāni nāma. Kasmā?",
  "atk-s0301a:152_5": "Yasmā taṃsamaṅgīpuggalo yattha katthaci nipajjitvā niddāyantopi appamādatāya kusalasamaṅgitāya jāgaro nāma hoti.",
  "atk-s0301a:152_6": "Pañcahi pana nīvaraṇeheva kilesarajaṃ ādiyati gaṇhāti parāmasati.",
  "atk-s0301a:152_7": "Purimā hi kāmacchandādayo pacchimānaṃ paccayā hontīti pañcahi indriyehi parisujjhatīti ayamattho veditabbo.",
  "atk-s0301a:152_8": "Idhāpi pañcindriyāni lokiyalokuttarāneva kathitānīti.",
  "atk-s0301a:153_0": "Jāgarasuttavaṇṇanā niṭṭhitā.",
  "atk-s0301a:154_0": "7. Appaṭividitasuttavaṇṇanā",
  "atk-s0301a:155_0": "7.",
  "atk-s0301a:155_1": "Sattame dhammāti catusaccadhammā.",
  "atk-s0301a:155_2": "Appaṭividitāti ñāṇena appaṭividdhā.",
  "atk-s0301a:155_3": "Paravādesūti dvāsaṭṭhidiṭṭhigatavādesu.",
  "atk-s0301a:155_4": "Te hi ito paresaṃ titthiyānaṃ vādattā paravādā nāma.",
  "atk-s0301a:155_5": "Nīyareti attano dhammatāyapi gacchanti,",
  "atk-s0301a:155_6": "parenapi nīyanti.",
  "atk-s0301a:155_7": "Tattha sayameva sassatādīni gaṇhantā gacchanti nāma,",
  "atk-s0301a:155_8": "parassa vacanena tāni gaṇhantā nīyanti nāma.",
  "atk-s0301a:155_9": "Kālo tesaṃ pabujjhitunti tesaṃ puggalānaṃ pabujjhituṃ ayaṃ kālo.",
  "atk-s0301a:155_10": "Lokasmiñhi buddho uppanno,",
  "atk-s0301a:155_11": "dhammo desiyati,",
  "atk-s0301a:155_12": "saṅgho suppaṭipanno,",
  "atk-s0301a:155_13": "paṭipadā bhaddikā,",
  "atk-s0301a:155_14": "ime ca pana mahājanā vaṭṭe suttā nappabujjhantīti devatā āha.",
  "atk-s0301a:155_15": "Sambuddhāti sammā hetunā kāraṇena buddhā.",
  "atk-s0301a:155_16": "Cattāro hi buddhā –",
  "atk-s0301a:155_17": "sabbaññubuddho,",
  "atk-s0301a:155_18": "paccekabuddho,",
  "atk-s0301a:155_19": "catusaccabuddho,",
  "atk-s0301a:155_20": "sutabuddhoti.",
  "atk-s0301a:155_21": "Tattha samatiṃsapāramiyo pūretvā sammāsambodhiṃ patto sabbaññubuddho nāma.",
  "atk-s0301a:155_22": "Kappasatasahassādhikāni dve asaṅkhyeyyāni pāramiyo pūretvā sayambhutaṃ patto paccekabuddho nāma.",
  "atk-s0301a:155_23": "Avasesā khīṇāsavā catusaccabuddhā nāma.",
  "atk-s0301a:155_24": "Bahussuto sutabuddho nāma.",
  "atk-s0301a:155_25": "Imasmiṃ atthe tayopi purimā vaṭṭanti.",
  "atk-s0301a:155_26": "Sammadaññāti sammā hetunā kāraṇena jānitvā.",
  "atk-s0301a:155_27": "Caranti visame samanti visame vā lokasannivāse visame vā sattanikāye visame vā kilesajāte samaṃ carantīti.",
  "atk-s0301a:156_0": "Appaṭividitasuttavaṇṇanā niṭṭhitā.",
  "atk-s0301a:157_0": "8. Susammuṭṭhasuttavaṇṇanā",
  "atk-s0301a:158_0": "8.",
  "atk-s0301a:158_1": "Aṭṭhame susammuṭṭhāti paññāya appaṭividdhabhāveneva sunaṭṭhā.",
  "atk-s0301a:158_2": "Yathā hi dve khettāni kasitvā,",
  "atk-s0301a:158_3": "ekaṃ vapitvā,",
  "atk-s0301a:158_4": "bahudhaññaṃ adhigatassa avāpitakhettato aladdhaṃ sandhāya “bahuṃ me dhaññaṃ naṭṭha”nti vadanto aladdhameva “naṭṭha”nti vadati,",
  "atk-s0301a:158_5": "evamidhāpi appaṭividitāva susammuṭṭhā nāma.",
  "atk-s0301a:158_6": "Asammuṭṭhāti paññāya paṭividdhabhāveneva anaṭṭhā.",
  "atk-s0301a:158_7": "Sesaṃ purimasadisamevāti.",
  "atk-s0301a:159_0": "Susammuṭṭhasuttavaṇṇanā niṭṭhitā.",
  "atk-s0301a:160_0": "9. Mānakāmasuttavaṇṇanā",
  "atk-s0301a:161_0": "9.",
  "atk-s0301a:161_1": "Navame mānakāmassāti mānaṃ kāmentassa icchantassa.",
  "atk-s0301a:161_2": "Damoti evarūpassa puggalassa samādhipakkhiko damo natthīti vadati.",
  "atk-s0301a:161_3": "“Saccena danto damasā upeto,",
  "atk-s0301a:161_4": "vedantagū vusitabrahmacariyo”ti ettha hi indriyasaṃvaro damoti vutto.",
  "atk-s0301a:161_5": "“Yadi saccā damā cāgā,",
  "atk-s0301a:161_6": "khantyā bhiyyodha vijjatī”ti ettha paññā.",
  "atk-s0301a:161_7": "“Dānena damena saṃyamena saccavajjena atthi puññaṃ,",
  "atk-s0301a:161_8": "atthi puññassa āgamo”ti ettha uposathakammaṃ.",
  "atk-s0301a:161_9": "“Sakkhissasi kho tvaṃ, puṇṇa,",
  "atk-s0301a:161_10": "iminā damūpasamena samannāgato sunāparantasmiṃ janapade viharitu”nti ettha adhivāsanakhanti.",
  "atk-s0301a:161_11": "Imasmiṃ pana sutte damoti samādhipakkhikadhammānaṃ etaṃ nāmaṃ.",
  "atk-s0301a:161_12": "Tenevāha –",
  "atk-s0301a:161_13": "“na monamatthi asamāhitassā”ti.",
  "atk-s0301a:161_14": "Tattha monanti catumaggañāṇaṃ,",
  "atk-s0301a:161_15": "tañhi munātīti monaṃ,",
  "atk-s0301a:161_16": "catusaccadhamme jānātīti attho.",
  "atk-s0301a:161_17": "Maccudheyyassāti tebhūmakavaṭṭassa.",
  "atk-s0301a:161_18": "Tañhi maccuno patiṭṭhānaṭṭhena maccudheyyanti vuccati.",
  "atk-s0301a:161_19": "Pāranti tasseva pāraṃ nibbānaṃ.",
  "atk-s0301a:161_20": "Tareyyāti paṭivijjheyya pāpuṇeyya vā.",
  "atk-s0301a:161_21": "Idaṃ vuttaṃ hoti –",
  "atk-s0301a:161_22": "eko araññe viharanto pamatto puggalo maccudheyyassa pāraṃ na tareyya na paṭivijjheyya na pāpuṇeyyāti.",
  "atk-s0301a:162_0": "Mānaṃ pahāyāti arahattamaggena navavidhamānaṃ pajahitvā.",
  "atk-s0301a:162_1": "Susamāhitattoti upacārappanāsamādhīhi suṭṭhu samāhitatto.",
  "atk-s0301a:162_2": "Sucetasoti ñāṇasampayuttatāya sundaracitto.",
  "atk-s0301a:162_3": "Ñāṇavippayuttacittena hi sucetasoti na vuccati,",
  "atk-s0301a:162_4": "tasmā ñāṇasampayuttena sucetaso hutvāti attho.",
  "atk-s0301a:162_5": "Sabbadhi vippamuttoti sabbesu khandhāyatanādīsu vippamutto hutvā.",
  "atk-s0301a:162_6": "Tareyyāti ettha tebhūmakavaṭṭaṃ samatikkamanto nibbānaṃ paṭivijjhanto taratīti paṭivedhataraṇaṃ nāma vuttaṃ.",
  "atk-s0301a:162_7": "Iti imāya gāthāya tisso sikkhā kathitā honti. Kathaṃ –",
  "atk-s0301a:162_8": "māno nāmāyaṃ sīlabhedano,",
  "atk-s0301a:162_9": "tasmā “mānaṃ pahāyā”ti iminā adhisīlasikkhā kathitā hoti.",
  "atk-s0301a:162_10": "“Susamāhitatto”ti iminā adhicittasikkhā.",
  "atk-s0301a:162_11": "“Sucetaso”ti ettha cittena paññā dassitā,",
  "atk-s0301a:162_12": "tasmā iminā adhipaññāsikkhā kathitā.",
  "atk-s0301a:162_13": "Adhisīlañca nāma sīle sati hoti,",
  "atk-s0301a:162_14": "adhicittaṃ citte sati,",
  "atk-s0301a:162_15": "adhipaññā paññāya sati.",
  "atk-s0301a:162_16": "Tasmā sīlaṃ nāma pañcapi dasapi sīlāni,",
  "atk-s0301a:162_17": "pātimokkhasaṃvaro adhisīlaṃ nāmāti veditabbaṃ.",
  "atk-s0301a:162_18": "Aṭṭha samāpattiyo cittaṃ,",
  "atk-s0301a:162_19": "vipassanāpādakajjhānaṃ adhicittaṃ.",
  "atk-s0301a:162_20": "Kammassakatañāṇaṃ paññā,",
  "atk-s0301a:162_21": "vipassanā adhipaññā.",
  "atk-s0301a:162_22": "Anuppannepi hi buddhuppāde pavattatīti pañcasīlaṃ dasasīlaṃ sīlameva,",
  "atk-s0301a:162_23": "pātimokkhasaṃvarasīlaṃ buddhuppādeyeva pavattatīti adhisīlaṃ.",
  "atk-s0301a:162_24": "Cittapaññāsupi eseva nayo.",
  "atk-s0301a:162_25": "Apica nibbānaṃ patthayantena samādinnaṃ pañcasīlampi dasasīlampi adhisīlameva.",
  "atk-s0301a:162_26": "Samāpannā aṭṭha samāpattiyopi adhicittameva.",
  "atk-s0301a:162_27": "Sabbampi vā lokiyasīlaṃ sīlameva,",
  "atk-s0301a:162_28": "lokuttaraṃ adhisīlaṃ.",
  "atk-s0301a:162_29": "Cittapaññāsupi eseva nayoti.",
  "atk-s0301a:162_30": "Iti imāya gāthāya samodhānetvā tisso sikkhā sakalasāsanaṃ kathitaṃ hotīti.",
  "atk-s0301a:163_0": "Mānakāmasuttavaṇṇanā niṭṭhitā.",
  "atk-s0301a:164_0": "10. Araññasuttavaṇṇanā",
  "atk-s0301a:165_0": "10.",
  "atk-s0301a:165_1": "Dasame santānanti santakilesānaṃ,",
  "atk-s0301a:165_2": "paṇḍitānaṃ vā.",
  "atk-s0301a:165_3": "“Santo have sabbhi pavedayanti,",
  "atk-s0301a:165_4": "dūre santo pakāsantī”tiādīsu hi paṇḍitāpi santoti vuttā.",
  "atk-s0301a:165_5": "Brahmacārinanti seṭṭhacārīnaṃ maggabrahmacariyavāsaṃ vasantānaṃ.",
  "atk-s0301a:165_6": "Kena vaṇṇo pasīdatīti kena kāraṇena chavivaṇṇo pasīdatīti pucchati.",
  "atk-s0301a:165_7": "Kasmā panesā evaṃ pucchati?",
  "atk-s0301a:165_8": "Esā kira vanasaṇḍavāsikā bhummadevatā āraññake bhikkhū pacchābhattaṃ piṇḍapātapaṭikkante araññaṃ pavisitvā",
  "atk-s0301a:165_9": "rattiṭṭhānadivāṭṭhānesu mūlakammaṭṭhānaṃ gahetvā nisinne passati.",
  "atk-s0301a:165_10": "Tesañca evaṃ nisinnānaṃ balavacittekaggatā uppajjati.",
  "atk-s0301a:165_11": "Tato visabhāgasantati vūpasammati,",
  "atk-s0301a:165_12": "sabhāgasantati okkamati,",
  "atk-s0301a:165_13": "cittaṃ pasīdati.",
  "atk-s0301a:165_14": "Citte pasanne lohitaṃ pasīdati,",
  "atk-s0301a:165_15": "cittasamuṭṭhānāni upādārūpāni parisuddhāni honti,",
  "atk-s0301a:165_16": "vaṇṭā pamuttatālaphalassa viya mukhassa vaṇṇo hoti.",
  "atk-s0301a:165_17": "Taṃ disvā devatā cintesi –",
  "atk-s0301a:165_18": "“sarīravaṇṇo nāmāyaṃ paṇītāni rasasampannāni bhojanāni sukhasamphassāni nivāsanapāpuraṇasayanāni utusukhe",
  "atk-s0301a:165_19": "tebhūmikādibhede ca pāsāde mālāgandhavilepanādīni ca labhantānaṃ pasīdati,",
  "atk-s0301a:165_20": "ime pana bhikkhū piṇḍāya caritvā missakabhattaṃ bhuñjanti,",
  "atk-s0301a:165_21": "viraḷamañcake vā phalake vā silāya vā sayanāni kappenti,",
  "atk-s0301a:165_22": "rukkhamūlādīsu vā abbhokāse vā vasanti,",
  "atk-s0301a:165_23": "kena nu kho kāraṇena etesaṃ vaṇṇo pasīdatī”ti.",
  "atk-s0301a:165_24": "Tasmā pucchi.",
  "atk-s0301a:166_0": "Athassā bhagavā kāraṇaṃ kathento dutiyaṃ gāthaṃ āha.",
  "atk-s0301a:166_1": "Tattha atītanti atīte asuko nāma rājā dhammiko ahosi,",
  "atk-s0301a:166_2": "so amhākaṃ paṇīte paccaye adāsi.",
  "atk-s0301a:166_3": "Ācariyupajjhāyā lābhino ahesuṃ.",
  "atk-s0301a:166_4": "Atha mayaṃ evarūpāni bhojanāni bhuñjimhā,",
  "atk-s0301a:166_5": "cīvarāni pārupimhāti evaṃ ekacce paccayabāhullikā viya ime bhikkhū atītaṃ nānusocanti.",
  "atk-s0301a:166_6": "Nappajappanti nāgatanti anāgate dhammiko rājā bhavissati,",
  "atk-s0301a:166_7": "phītā janapadā bhavissanti,",
  "atk-s0301a:166_8": "bahūni sappinavanītādīni uppajjissanti,",
  "atk-s0301a:166_9": "“khādatha bhuñjathā”ti tattha tattha vattāro bhavissanti,",
  "atk-s0301a:166_10": "tadā mayaṃ evarūpāni bhojanāni bhuñjissāma,",
  "atk-s0301a:166_11": "cīvarāni pārupissāmāti evaṃ anāgataṃ na patthenti.",
  "atk-s0301a:166_12": "Paccuppannenāti yena kenaci taṅkhaṇe laddhena yāpenti.",
  "atk-s0301a:166_13": "Tenāti tena tividhenāpi kāraṇena.",
  "atk-s0301a:167_0": "Evaṃ vaṇṇasampattiṃ dassetvā idāni tasseva vaṇṇassa vināsaṃ dassento anantaraṃ gāthamāha.",
  "atk-s0301a:167_1": "Tattha anāgatappajappāyāti anāgatassa patthanāya.",
  "atk-s0301a:167_2": "Etenāti etena kāraṇadvayena.",
  "atk-s0301a:167_3": "Naḷova harito lutoti yathā harito naḷo lāyitvā uṇhapāsāṇe pakkhitto sussati,",
  "atk-s0301a:167_4": "evaṃ sussantīti.",
  "atk-s0301a:168_0": "Araññasuttavaṇṇanā niṭṭhitā. Naḷavaggo paṭhamo.",
  "atk-s0301a:169_0": "2. Nandanavaggo",
  "atk-s0301a:170_0": "1. Nandanasuttavaṇṇanā",
  "atk-s0301a:171_0": "11.",
  "atk-s0301a:171_1": "Nandanavaggassa paṭhame tatrāti tasmiṃ ārāme.",
  "atk-s0301a:171_2": "Khoti byañjanasiliṭṭhatāvasena nipātamattaṃ.",
  "atk-s0301a:171_3": "Bhikkhū āmantesīti parisajeṭṭhake bhikkhū jānāpesi.",
  "atk-s0301a:171_4": "Bhikkhavoti tesaṃ āmantanākāradīpanaṃ.",
  "atk-s0301a:171_5": "Bhadanteti pativacanadānaṃ.",
  "atk-s0301a:171_6": "Te bhikkhūti ye tattha sammukhībhūtā dhammapaṭiggāhakā bhikkhū.",
  "atk-s0301a:171_7": "Bhagavato paccassosunti bhagavato vacanaṃ patiassosuṃ,",
  "atk-s0301a:171_8": "abhimukhā hutvā suṇiṃsu sampaṭicchiṃsūti attho.",
  "atk-s0301a:171_9": "Etadavocāti etaṃ idāni vattabbaṃ “bhūtapubba”ntiādivacanaṃ avoca.",
  "atk-s0301a:171_10": "Tattha tāvatiṃsakāyikāti tāvatiṃsakāye nibbattā.",
  "atk-s0301a:171_11": "Tāvatiṃsakāyo nāma dutiyadevaloko vuccati.",
  "atk-s0301a:171_12": "Maghena māṇavena saddhiṃ macalagāme kālaṃ katvā tattha uppanne tettiṃsa devaputte upādāya kira tassa devalokassa ayaṃ paṇṇatti jātāti vadanti.",
  "atk-s0301a:171_13": "Yasmā pana sesacakkavāḷesupi cha kāmāvacaradevalokā atthi.",
  "atk-s0301a:171_14": "Vuttampi cetaṃ “sahassaṃ cātumahārājikānaṃ sahassaṃ tāvatiṃsāna”nti,",
  "atk-s0301a:171_15": "tasmā nāmapaṇṇattiyevesā tassa devalokassāti veditabbā.",
  "atk-s0301a:171_16": "Evañhi niddosaṃ padaṃ hoti.",
  "atk-s0301a:172_0": "Nandane vaneti ettha taṃ vanaṃ paviṭṭhe paviṭṭhe nandayati tosetīti nandanaṃ.",
  "atk-s0301a:172_1": "Pañcasu hi maraṇanimittesu uppannesu “sampattiṃ pahāya cavissāmā”ti paridevamānā devatā sakko devānamindo “mā paridevittha,",
  "atk-s0301a:172_2": "abhijjanadhammā nāma saṅkhārā natthī”ti ovaditvā tattha pavesāpeti.",
  "atk-s0301a:172_3": "Tāsaṃ aññāhi devatāhi bāhāsu gahetvā pavesitānampi tassa sampattiṃ disvāva maraṇasoko vūpasammati,",
  "atk-s0301a:172_4": "pītipāmojjameva uppajjati.",
  "atk-s0301a:172_5": "Atha tasmiṃ kīḷamānā eva uṇhasantatto himapiṇḍo viya vilīyanti,",
  "atk-s0301a:172_6": "vātāpahatadīpasikhā viya vijjhāyantīti evaṃ yaṃkiñci anto paviṭṭhaṃ nandayati tosetiyevāti nandanaṃ,",
  "atk-s0301a:172_7": "tasmiṃ nandane.",
  "atk-s0301a:172_8": "Accharāsaṅghaparivutāti accharāti devadhītānaṃ nāmaṃ,",
  "atk-s0301a:172_9": "tāsaṃ samūhena parivutā.",
  "atk-s0301a:173_0": "Dibbehīti devaloke nibbattehi.",
  "atk-s0301a:173_1": "Pañcahi kāmaguṇehīti manāpiyarūpasaddagandharasaphoṭṭhabbasaṅkhātehi pañcahi kāmabandhanehi kāmakoṭṭhāsehi vā.",
  "atk-s0301a:173_2": "Samappitāti upetā.",
  "atk-s0301a:173_3": "Itaraṃ tasseva vevacanaṃ.",
  "atk-s0301a:173_4": "Paricārayamānāti ramamānā,",
  "atk-s0301a:173_5": "tesu tesu vā rūpādīsu indriyāni sañcārayamānā.",
  "atk-s0301a:173_6": "Tāyaṃ velāyanti tasmiṃ paricāraṇakāle.",
  "atk-s0301a:173_7": "So panassa devaputtassa adhunā abhinibbattakālo veditabbo.",
  "atk-s0301a:173_8": "Tassa hi paṭisandhikkhaṇeyeva rattasuvaṇṇakkhandho viya virocayamāno tigāvutappamāṇo attabhāvo nibbatti.",
  "atk-s0301a:173_9": "So dibbavatthanivattho dibbālaṅkārapaṭimaṇḍito dibbamālāvilepanadharo dibbehi candanacuṇṇehi samaṃ vikiriyamāno",
  "atk-s0301a:173_10": "dibbehi pañcahi kāmaguṇehi ovuto nivuto pariyonaddho lobhābhibhūto hutvā lobhanissaraṇaṃ nibbānaṃ apassanto",
  "atk-s0301a:173_11": "āsabhiṃ vācaṃ bhāsanto viya mahāsaddena “na te sukhaṃ pajānantī”ti imaṃ gāthaṃ gāyamāno nandanavane vicari.",
  "atk-s0301a:173_12": "Tena vuttaṃ –",
  "atk-s0301a:173_13": "“tāyaṃ velāyaṃ imaṃ gāthaṃ abhāsī”ti.",
  "atk-s0301a:174_0": "Ye na passanti nandananti ye tatra pañcakāmaguṇānubhavanavasena nandanavanaṃ na passanti.",
  "atk-s0301a:174_1": "Naradevānanti devanarānaṃ,",
  "atk-s0301a:174_2": "devapurisānanti attho.",
  "atk-s0301a:174_3": "Tidasānanti tikkhattuṃ dasannaṃ.",
  "atk-s0301a:174_4": "Yasassinanti parivārasaṅkhātena yasena sampannānaṃ.",
  "atk-s0301a:175_0": "Aññatarā devatāti ekā ariyasāvikā devatā.",
  "atk-s0301a:175_1": "Paccabhāsīti “ayaṃ bāladevatā imaṃ sampattiṃ niccaṃ acalaṃ maññati,",
  "atk-s0301a:175_2": "nāssā chedanabhedanaviddhaṃsanadhammataṃ jānātī”ti adhippāyaṃ vivaṭṭetvā dassentī “na tvaṃ bāle”ti imāya gāthāya patiabhāsi.",
  "atk-s0301a:175_3": "Yathā arahataṃ vacoti yathā arahantānaṃ vacanaṃ,",
  "atk-s0301a:175_4": "tathā tvaṃ na jānāsīti.",
  "atk-s0301a:175_5": "Evaṃ tassā adhippāyaṃ paṭikkhipitvā idāni arahantānaṃ vacanaṃ dassentī aniccātiādimāha.",
  "atk-s0301a:175_6": "Tattha aniccā vata saṅkhārāti sabbe tebhūmakasaṅkhārā hutvā abhāvatthena aniccā.",
  "atk-s0301a:175_7": "Uppādavayadhamminoti uppādavayasabhāvā.",
  "atk-s0301a:175_8": "Uppajjitvā nirujjhantīti idaṃ purimasseva vevacanaṃ.",
  "atk-s0301a:175_9": "Yasmā vā uppajjitvā nirujjhanti,",
  "atk-s0301a:175_10": "tasmā uppādavayadhamminoti.",
  "atk-s0301a:175_11": "Uppādavayaggahaṇena cettha tadanantarā vemajjhaṭṭhānaṃ gahitameva hoti.",
  "atk-s0301a:175_12": "Tesaṃ vūpasamo sukhoti tesaṃ saṅkhārānaṃ vūpasamasaṅkhātaṃ nibbānameva sukhaṃ.",
  "atk-s0301a:175_13": "Idaṃ arahataṃ vacoti.",
  "atk-s0301a:176_0": "Nandanasuttavaṇṇanā niṭṭhitā.",
  "atk-s0301a:177_0": "2. Nandatisuttavaṇṇanā",
  "atk-s0301a:178_0": "12.",
  "atk-s0301a:178_1": "Dutiye nandatīti tussati attamano hoti.",
  "atk-s0301a:178_2": "Puttimāti bahuputto.",
  "atk-s0301a:178_3": "Tassa hi ekacce puttā kasikammaṃ katvā dhaññassa koṭṭhe pūrenti,",
  "atk-s0301a:178_4": "ekacce vaṇijjaṃ katvā hiraññasuvaṇṇaṃ āharanti,",
  "atk-s0301a:178_5": "ekacce rājānaṃ upaṭṭhahitvā yānavāhanagāmanigamādīni labhanti.",
  "atk-s0301a:178_6": "Atha tesaṃ ānubhāvasaṅkhātaṃ siriṃ anubhavamānā mātā vā pitā vā nandati.",
  "atk-s0301a:178_7": "Chaṇadivasādīsu vā maṇḍitapasādhite putte sampattiṃ anubhavamāne disvā nandatīti,",
  "atk-s0301a:178_8": "“nandati puttehi puttimā”ti āha.",
  "atk-s0301a:178_9": "Gohi tathevāti yathā puttimā puttehi,",
  "atk-s0301a:178_10": "tathā gosāmikopi sampannaṃ gomaṇḍalaṃ disvā gāvo nissāya gorasasampattiṃ anubhavamāno gohi nandati.",
  "atk-s0301a:178_11": "Upadhī hi narassa nandanāti,",
  "atk-s0301a:178_12": "ettha upadhīti cattāro upadhī –",
  "atk-s0301a:178_13": "kāmūpadhi,",
  "atk-s0301a:178_14": "khandhūpadhi,",
  "atk-s0301a:178_15": "kilesūpadhi,",
  "atk-s0301a:178_16": "abhisaṅkhārūpadhīti.",
  "atk-s0301a:178_17": "Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ,",
  "atk-s0301a:178_18": "ayaṃ kāmānaṃ assādo”ti evaṃ vuttassa sukhassa adhiṭṭhānabhāvato “upadhiyati ettha sukha”nti iminā vacanatthena upadhīti vuccati.",
  "atk-s0301a:178_19": "Khandhāpi khandhamūlakassa dukkhassa adhiṭṭhānabhāvato,",
  "atk-s0301a:178_20": "kilesāpi apāyadukkhassa adhiṭṭhānabhāvato,",
  "atk-s0301a:178_21": "abhisaṅkhārāpi bhavadukkhassa adhiṭṭhānabhāvatoti.",
  "atk-s0301a:178_22": "Idha pana kāmūpadhi adhippeto.",
  "atk-s0301a:178_23": "Pañca hi kāmaguṇā tebhūmikādipāsāda-",
  "atk-s0301a:178_24": "uḷārasayana-",
  "atk-s0301a:178_25": "vatthālaṅkāra-",
  "atk-s0301a:178_26": "nāṭakaparivārādivasena paccupaṭṭhitā pītisomanassaṃ upasaṃharamānā naraṃ nandayanti.",
  "atk-s0301a:178_27": "Tasmā yathā puttā ca gāvo ca,",
  "atk-s0301a:178_28": "evaṃ imepi upadhī hi narassa nandanāti veditabbā.",
  "atk-s0301a:178_29": "Na hi so nandati yo nirūpadhīti yo kāmaguṇasampattirahito daliddo dullabhaghāsacchādano,",
  "atk-s0301a:178_30": "na hi so nandati.",
  "atk-s0301a:178_31": "Evarūpo manussapeto ca manussanerayiko ca kiṃ nandissati bhagavāti āha.",
  "atk-s0301a:179_0": "Idaṃ sutvā satthā cintesi –",
  "atk-s0301a:179_1": "“ayaṃ devatā sokavatthumeva nandavatthuṃ karoti,",
  "atk-s0301a:179_2": "sokavatthubhāvamassā dīpessāmī”ti phalena phalaṃ pātento viya tāyeva upamāya tassā vādaṃ bhindanto tameva gāthaṃ parivattetvā socatīti āha.",
  "atk-s0301a:179_3": "Tattha socati puttehīti videsagamanādivasena puttesu naṭṭhesupi nassantesupi idāni nassissantīti nāsasaṅkīpi socati,",
  "atk-s0301a:179_4": "tathā matesupi marantesupi corehi rājapurisehi gahitesu vā paccatthikānaṃ hatthaṃ upagatesu vā maraṇasaṅkīpi hutvā socati.",
  "atk-s0301a:179_5": "Rukkhapabbatādīhi patitvā hatthapādādīnaṃ bhedavasena bhinnesupi bhijjantesupi bhedasaṅkīpi hutvā socati.",
  "atk-s0301a:179_6": "Yathā ca puttehi puttimā,",
  "atk-s0301a:179_7": "gosāmikopi tatheva navahākārehi gohi socati.",
  "atk-s0301a:179_8": "Upadhī hi narassa socanāti yathā ca puttagāvo,",
  "atk-s0301a:179_9": "evaṃ pañca kāmaguṇopadhīpi –",
  "atk-s0301a:180_0": "“Tassa ce kāmayānassa, chandajātassa jantuno;",
  "atk-s0301a:181_0": "Te kāmā parihāyanti, sallaviddhova ruppatī”ti. –",
  "atk-s0301a:182_0": "Vuttanayena naraṃ socanti.",
  "atk-s0301a:182_1": "Tasmā narassa socanā sokavatthukamevāti veditabbā.",
  "atk-s0301a:182_2": "Na hi so socati,",
  "atk-s0301a:182_3": "yo nirūpadhīti yassa pana catubbidhāpete upadhiyo natthi,",
  "atk-s0301a:182_4": "so nirupadhi mahākhīṇāsavo kiṃ socissati,",
  "atk-s0301a:182_5": "na socati devateti.",
  "atk-s0301a:183_0": "Nandatisuttavaṇṇanā niṭṭhitā.",
  "atk-s0301a:184_0": "3. Natthiputtasamasuttavaṇṇanā",
  "atk-s0301a:185_0": "13.",
  "atk-s0301a:185_1": "Tatiye natthi puttasamaṃ pemanti virūpepi hi attano puttake suvaṇṇabimbakaṃ viya maññanti,",
  "atk-s0301a:185_2": "mālāguḷe viya sīsādīsu katvā pariharamānā tehi ohaditāpi omuttikāpi gandhavilepanapatitā viya somanassaṃ āpajjanti. Tenāha –",
  "atk-s0301a:185_3": "“natthi puttasamaṃ pema”nti.",
  "atk-s0301a:185_4": "Puttapemasamaṃ pemaṃ nāma natthīti vuttaṃ hoti.",
  "atk-s0301a:185_5": "Gosamitaṃ dhananti gohi samaṃ godhanasamaṃ godhanasadisaṃ aññaṃ dhanaṃ nāma natthi bhagavāti āha.",
  "atk-s0301a:185_6": "Sūriyasamā ābhāti sūriyābhāya samā aññā ābhā nāma natthīti dasseti.",
  "atk-s0301a:185_7": "Samuddaparamāti ye keci aññe sarā nāma,",
  "atk-s0301a:185_8": "sabbe te samuddaparamā,",
  "atk-s0301a:185_9": "samuddo tesaṃ uttamo,",
  "atk-s0301a:185_10": "samuddasadisaṃ aññaṃ udakanidhānaṃ nāma natthi,",
  "atk-s0301a:185_11": "bhagavāti.",
  "atk-s0301a:186_0": "Yasmā pana attapemena samaṃ pemaṃ nāma natthi.",
  "atk-s0301a:186_1": "Mātāpitādayo hi chaḍḍetvāpi puttadhītādayo ca aposetvāpi sattā attānameva posenti.",
  "atk-s0301a:186_2": "Dhaññena ca samaṃ dhanaṃ nāma natthi.",
  "atk-s0301a:186_3": "(Yadā hi sattā dubbhikkhā honti),",
  "atk-s0301a:186_4": "tathārūpe hi kāle hiraññasuvaṇṇādīni gomahiṃsādīnipi dhaññaggahaṇatthaṃ dhaññasāmikānameva santikaṃ gahetvā gacchanti.",
  "atk-s0301a:186_5": "Paññāya ca samā ābhā nāma natthi.",
  "atk-s0301a:186_6": "Sūriyādayo hi ekadesaṃyeva obhāsanti,",
  "atk-s0301a:186_7": "paccuppannameva ca tamaṃ vinodenti.",
  "atk-s0301a:186_8": "Paññā pana dasasahassimpi lokadhātuṃ ekappajjotaṃ kātuṃ sakkoti,",
  "atk-s0301a:186_9": "atītaṃsādipaṭicchādakañca tamaṃ vidhamati.",
  "atk-s0301a:186_10": "Meghavuṭṭhiyā ca samo saro nāma natthi.",
  "atk-s0301a:186_11": "Nadīvāpi hotu talākādīni vā,",
  "atk-s0301a:186_12": "vuṭṭhisamo saro nāma natthi.",
  "atk-s0301a:186_13": "Meghavuṭṭhiyā hi pacchinnāya mahāsamuddo aṅgulipabbatemanamattampi udakaṃ na hoti,",
  "atk-s0301a:186_14": "vuṭṭhiyā pana pavattamānāya yāva ābhassarabhavanāpi ekodakaṃ hoti.",
  "atk-s0301a:186_15": "Tasmā bhagavā devatāya paṭigāthaṃ vadanto natthi attasamaṃ pemantiādimāhāti.",
  "atk-s0301a:187_0": "Natthiputtasamasuttavaṇṇanā niṭṭhitā.",
  "atk-s0301a:188_0": "4. Khattiyasuttavaṇṇanā",
  "atk-s0301a:189_0": "14.",
  "atk-s0301a:189_1": "Catutthe khattiyo dvipadanti dvipadānaṃ rājā seṭṭho.",
  "atk-s0301a:189_2": "Komārīti kumārikāle gahitā.",
  "atk-s0301a:189_3": "Ayaṃ sesabhariyānaṃ seṭṭhāti vadati.",
  "atk-s0301a:189_4": "Pubbajoti paṭhamaṃ jāto kāṇo vāpi hotu kuṇiādīnaṃ vā aññataro,",
  "atk-s0301a:189_5": "yo paṭhamaṃ jāto,",
  "atk-s0301a:189_6": "ayameva putto imissā devatāya vāde seṭṭho nāma hoti.",
  "atk-s0301a:189_7": "Yasmā pana dvipadādīnaṃ buddhādayo seṭṭhā,",
  "atk-s0301a:189_8": "tasmā bhagavā paṭigāthaṃ āha.",
  "atk-s0301a:189_9": "Tattha kiñcāpi bhagavā sabbesaṃyeva apadādibhedānaṃ sattānaṃ seṭṭho,",
  "atk-s0301a:189_10": "uppajjamāno panesa sabbasattaseṭṭho dvipadesuyeva uppajjati,",
  "atk-s0301a:189_11": "tasmā sambuddho dvipadaṃ seṭṭhoti āha.",
  "atk-s0301a:189_12": "Dvipadesu uppannassa cassa sabbasattaseṭṭhabhāvo appaṭihatova hoti.",
  "atk-s0301a:189_13": "Ājānīyoti hatthī vā hotu assādīsu aññataro vā,",
  "atk-s0301a:189_14": "yo kāraṇaṃ jānāti,",
  "atk-s0301a:189_15": "ayaṃ ājānīyova catuppadānaṃ seṭṭhoti attho.",
  "atk-s0301a:189_16": "Kūṭakaṇṇarañño guḷavaṇṇaasso viya.",
  "atk-s0301a:189_17": "Rājā kira pācīnadvārena nikkhamitvā cetiyapabbataṃ gamissāmīti kalambanadītīraṃ sampatto,",
  "atk-s0301a:189_18": "asso tīre ṭhatvā udakaṃ otarituṃ na icchati,",
  "atk-s0301a:189_19": "rājā assācariyaṃ āmantetvā,",
  "atk-s0301a:189_20": "“aho vata tayā asso sikkhāpito udakaṃ otarituṃ na icchatī”ti āha.",
  "atk-s0301a:189_21": "Ācariyo “susikkhāpito deva asso,",
  "atk-s0301a:189_22": "etassa hi cittaṃ –",
  "atk-s0301a:189_23": "‘sacāhaṃ udakaṃ otarissāmi,",
  "atk-s0301a:189_24": "vālaṃ temissati,",
  "atk-s0301a:189_25": "vāle tinte rañño aṅge udakaṃ pāteyyā’ti,",
  "atk-s0301a:189_26": "evaṃ tumhākaṃ sarīre udakapātanabhayena na otarati,",
  "atk-s0301a:189_27": "vālaṃ gaṇhāpethā”ti āha.",
  "atk-s0301a:189_28": "Rājā tathā kāresi.",
  "atk-s0301a:189_29": "Asso vegena otaritvā pāraṃ gato.",
  "atk-s0301a:189_30": "Sussūsāti sussūsamānā.",
  "atk-s0301a:189_31": "Kumārikāle vā gahitā hotu pacchā vā,",
  "atk-s0301a:189_32": "surūpā vā virūpā vā,",
  "atk-s0301a:189_33": "yā sāmikaṃ sussūsati paricarati toseti,",
  "atk-s0301a:189_34": "sā bhariyānaṃ seṭṭhā.",
  "atk-s0301a:189_35": "Assavoti āsuṇamāno.",
  "atk-s0301a:189_36": "Jeṭṭho vā hi hotu kaniṭṭho vā,",
  "atk-s0301a:189_37": "yo mātāpitūnaṃ vacanaṃ suṇāti,",
  "atk-s0301a:189_38": "sampaṭicchati,",
  "atk-s0301a:189_39": "ovādapaṭikaro hoti,",
  "atk-s0301a:189_40": "ayaṃ puttānaṃ seṭṭho,",
  "atk-s0301a:189_41": "aññehi sandhicchedakādicorehi puttehi ko attho devateti.",
  "atk-s0301a:190_0": "Khattiyasuttavaṇṇanā niṭṭhitā.",
  "atk-s0301a:191_0": "5. Saṇamānasuttavaṇṇanā",
  "atk-s0301a:192_0": "15.",
  "atk-s0301a:192_1": "Pañcame ṭhite majjhanhiketi ṭhitamajjhanhike.",
  "atk-s0301a:192_2": "Sannisīvesūti yathā phāsukaṭṭhānaṃ upagantvā sannisinnesu vissamamānesu.",
  "atk-s0301a:192_3": "Ṭhitamajjhanhikakālo nāmesa sabbasattānaṃ iriyāpathadubbalyakālo.",
  "atk-s0301a:192_4": "Idha pana pakkhīnaṃyeva vasena dassito.",
  "atk-s0301a:192_5": "Saṇatevāti saṇati viya mahāviravaṃ viya muccati.",
  "atk-s0301a:192_6": "Saṇamānameva cettha “saṇatevā”ti vuttaṃ.",
  "atk-s0301a:192_7": "Tappaṭibhāgaṃ nāmetaṃ.",
  "atk-s0301a:192_8": "Nidāghasamayasmiñhi ṭhitamajjhanhikakāle catuppadagaṇesu ceva pakkhīgaṇesu ca sannisinnesu vātapūritānaṃ",
  "atk-s0301a:192_9": "susirarukkhānañceva chiddaveṇupabbānañca khandhena khandhaṃ sākhāya sākhaṃ saṅghaṭṭayantānaṃ pādapānañca",
  "atk-s0301a:192_10": "araññamajjhe mahāsaddo uppajjati.",
  "atk-s0301a:192_11": "Taṃ sandhāyetaṃ vuttaṃ.",
  "atk-s0301a:192_12": "Taṃ bhayaṃ paṭibhāti manti taṃ evarūpe kāle mahāaraññassa saṇamānaṃ mayhaṃ bhayaṃ hutvā upaṭṭhāti.",
  "atk-s0301a:192_13": "Dandhapaññā kiresā devatā tasmiṃ khaṇe attano nisajjaphāsukaṃ kathāphāsukaṃ dutiyakaṃ alabhantī evamāha.",
  "atk-s0301a:192_14": "Yasmā pana tādise kāle piṇḍapātapaṭikkantassa vivitte araññāyatane kammaṭṭhānaṃ gahetvā nisinnassa bhikkhuno anappakaṃ sukhaṃ uppajjati,",
  "atk-s0301a:192_15": "yaṃ sandhāya vuttaṃ –",
  "atk-s0301a:193_0": "“Suññāgāraṃ paviṭṭhassa, santacittassa bhikkhuno;",
  "atk-s0301a:194_0": "Amānusī ratī hoti, sammā dhammaṃ vipassato”ti. ca,",
  "atk-s0301a:195_0": "“Purato pacchato vāpi, aparo ce na vijjati;",
  "atk-s0301a:196_0": "Atīva phāsu bhavati, ekassa vasato vane”ti. ca;",
  "atk-s0301a:197_0": "Tasmā bhagavā dutiyaṃ gāthamāha.",
  "atk-s0301a:197_1": "Tattha sā rati paṭibhāti manti yā evarūpe kāle ekakassa nisajjā nāma,",
  "atk-s0301a:197_2": "sā rati mayhaṃ upaṭṭhātīti attho.",
  "atk-s0301a:197_3": "Sesaṃ tādisamevāti.",
  "atk-s0301a:198_0": "Saṇamānasuttavaṇṇanā niṭṭhitā.",
  "atk-s0301a:199_0": "6. Niddātandīsuttavaṇṇanā",
  "atk-s0301a:200_0": "16.",
  "atk-s0301a:200_1": "Chaṭṭhe niddāti,",
  "atk-s0301a:200_2": "“abhijānāmahaṃ,",
  "atk-s0301a:200_3": "aggivessana,",
  "atk-s0301a:200_4": "gimhānaṃ pacchime māse niddaṃ okkamitā”ti evarūpāya abyākataniddāya pubbabhāgāparabhāgesu sekhaputhujjanānaṃ",
  "atk-s0301a:200_5": "sasaṅkhārikaakusale citte uppannaṃ thinamiddhaṃ.",
  "atk-s0301a:200_6": "Tandīti aticchātātisītādikālesu uppannaṃ āgantukaṃ ālasiyaṃ.",
  "atk-s0301a:200_7": "Vuttampi cetaṃ –",
  "atk-s0301a:200_8": "“tattha katamā tandī?",
  "atk-s0301a:200_9": "Yā tandī tandiyanā tandimanatā ālasyaṃ ālasyāyanā ālasyāyitattaṃ,",
  "atk-s0301a:200_10": "ayaṃ vuccati tandī”ti.",
  "atk-s0301a:200_11": "Vijambhitāti kāyavijambhanā.",
  "atk-s0301a:200_12": "Aratīti akusalapakkhā ukkaṇṭhitatā.",
  "atk-s0301a:200_13": "Bhattasammadoti bhattamucchā bhattakilamatho.",
  "atk-s0301a:200_14": "Vitthāro pana tesaṃ –",
  "atk-s0301a:200_15": "“tattha katamā vijambhitā?",
  "atk-s0301a:200_16": "Yā kāyassa jambhanā vijambhanā”tiādinā nayena abhidhamme āgatova.",
  "atk-s0301a:200_17": "Etenāti etena niddādinā upakkilesena upakkiliṭṭho nivāritapātubhāvo.",
  "atk-s0301a:200_18": "Nappakāsatīti na jotati,",
  "atk-s0301a:200_19": "na pātubhavatīti attho.",
  "atk-s0301a:200_20": "Ariyamaggoti lokuttaramaggo.",
  "atk-s0301a:200_21": "Idhāti imasmiṃ loke.",
  "atk-s0301a:200_22": "Pāṇinanti sattānaṃ.",
  "atk-s0301a:200_23": "Vīriyenāti maggasahajātavīriyena.",
  "atk-s0301a:200_24": "Naṃ paṇāmetvāti etaṃ kilesajātaṃ nīharitvā.",
  "atk-s0301a:200_25": "Ariyamaggoti lokiyalokuttaramaggo.",
  "atk-s0301a:200_26": "Iti maggeneva upakkilese nīharitvā maggassa visuddhi vuttāti.",
  "atk-s0301a:201_0": "Niddātandīsuttavaṇṇanā niṭṭhitā.",
  "atk-s0301a:202_0": "7. Dukkarasuttavaṇṇanā",
  "atk-s0301a:203_0": "17.",
  "atk-s0301a:203_1": "Sattame duttitikkhanti dukkhamaṃ duadhivāsiyaṃ.",
  "atk-s0301a:203_2": "Abyattenāti bālena.",
  "atk-s0301a:203_3": "Sāmaññanti samaṇadhammo.",
  "atk-s0301a:203_4": "Iminā devatā idaṃ dasseti –",
  "atk-s0301a:203_5": "yaṃ paṇḍitā kulaputtā dasapi vassāni vīsatipi saṭṭhipi vassāni dante abhidantamādhāya jivhāya tāluṃ āhaccapi",
  "atk-s0301a:203_6": "cetasā cittaṃ abhiniggaṇhitvāpi ekāsanaṃ ekabhattaṃ paṭisevamānā āpāṇakoṭikaṃ brahmacariyaṃ carantā sāmaññaṃ karonti.",
  "atk-s0301a:203_7": "Taṃ bhagavā bālo abyatto kātuṃ na sakkotīti.",
  "atk-s0301a:203_8": "Bahū hi tattha sambādhāti tasmiṃ sāmaññasaṅkhāte ariyamagge bahū sambādhā maggādhigamāya paṭipannassa pubbabhāge bahū parissayāti dasseti.",
  "atk-s0301a:204_0": "Cittañce na nivārayeti yadi ayoniso uppannaṃ cittaṃ na nivāreyya,",
  "atk-s0301a:204_1": "kati ahāni sāmaññaṃ careyya?",
  "atk-s0301a:204_2": "Ekadivasampi na careyya.",
  "atk-s0301a:204_3": "Cittavasiko hi samaṇadhammaṃ kātuṃ na sakkoti.",
  "atk-s0301a:204_4": "Pade padeti ārammaṇe ārammaṇe.",
  "atk-s0301a:204_5": "Ārammaṇañhi idha padanti adhippetaṃ.",
  "atk-s0301a:204_6": "Yasmiṃ yasmiṃ hi ārammaṇe kileso uppajjati,",
  "atk-s0301a:204_7": "tattha tattha bālo visīdati nāma.",
  "atk-s0301a:204_8": "Iriyāpathapadampi vaṭṭati.",
  "atk-s0301a:204_9": "Gamanādīsu hi yattha yattha kileso uppajjati,",
  "atk-s0301a:204_10": "tattha tattheva visīdati nāma.",
  "atk-s0301a:204_11": "Saṅkappānanti kāmasaṅkappādīnaṃ.",
  "atk-s0301a:205_0": "Kummo vāti kacchapo viya.",
  "atk-s0301a:205_1": "Aṅgānīti gīvapañcamāni aṅgāni.",
  "atk-s0301a:205_2": "Samodahanti samodahanto,",
  "atk-s0301a:205_3": "samodahitvā vā.",
  "atk-s0301a:205_4": "Manovitakketi manamhi uppannavitakke.",
  "atk-s0301a:205_5": "Ettāvatā idaṃ dasseti –",
  "atk-s0301a:205_6": "yathā kummo soṇḍipañcamāni aṅgāni sake kapāle samodahanto siṅgālassa otāraṃ na deti,",
  "atk-s0301a:205_7": "samodahitvā cassa appasayhataṃ āpajjati,",
  "atk-s0301a:205_8": "evamevaṃ bhikkhu manamhi uppannavitakke sake ārammaṇakapāle samodahaṃ mārassa otāraṃ na deti,",
  "atk-s0301a:205_9": "samodahitvā cassa appasayhataṃ āpajjatīti.",
  "atk-s0301a:205_10": "Anissitoti taṇhādiṭṭhinissayehi anissito hutvā.",
  "atk-s0301a:205_11": "Aheṭhayānoti avihiṃsamāno.",
  "atk-s0301a:205_12": "Parinibbutoti kilesanibbānena parinibbuto.",
  "atk-s0301a:205_13": "Nūpavadeyya kañcīti yaṃkiñci puggalaṃ ācāravipattiādīsu yāya kāyaci maṅkuṃ kātukāmo hutvā na vadeyya,",
  "atk-s0301a:205_14": "“kālena vakkhāmi no akālenā”tiādayo pana pañca dhamme ajjhattaṃ upaṭṭhapetvā ullumpanasabhāvasaṇṭhitena cittena kāruññataṃ paṭicca vadeyyāti.",
  "atk-s0301a:206_0": "Dukkarasuttavaṇṇanā niṭṭhitā.",
  "atk-s0301a:207_0": "8. Hirīsuttavaṇṇanā",
  "atk-s0301a:208_0": "18.",
  "atk-s0301a:208_1": "Aṭṭhame hirīnisedhoti hiriyā akusale dhamme nisedhetīti hirīnisedho.",
  "atk-s0301a:208_2": "Koci lokasmiṃ vijjatīti koci evarūpo vijjatīti pucchati.",
  "atk-s0301a:208_3": "Yo nindaṃ apabodhatīti yo garahaṃ apaharanto bujjhati.",
  "atk-s0301a:208_4": "Asso bhadro kasāmivāti yathā bhadro assājānīyo kasaṃ apaharanto bujjhati,",
  "atk-s0301a:208_5": "patodacchāyaṃ disvā saṃvijjhanto viya kasāya attani nipātaṃ na deti,",
  "atk-s0301a:208_6": "evameva yo bhikkhu bhūtassa dasaakkosavatthuno attani nipātaṃ adadanto nindaṃ apabodhati apaharanto bujjhati,",
  "atk-s0301a:208_7": "evarūpo koci khīṇāsavo vijjatīti pucchati.",
  "atk-s0301a:208_8": "Abhūtakkosena pana parimutto nāma natthi.",
  "atk-s0301a:208_9": "Tanuyāti tanukā,",
  "atk-s0301a:208_10": "hiriyā akusale dhamme nisedhetvā carantā khīṇāsavā nāma appakāti attho.",
  "atk-s0301a:208_11": "Sadā satāti niccakālaṃ sativepullena samannāgatā.",
  "atk-s0301a:208_12": "Antaṃ dukkhassa pappuyyāti vaṭṭadukkhassa koṭiṃ antabhūtaṃ nibbānaṃ pāpuṇitvā.",
  "atk-s0301a:208_13": "Sesaṃ vuttanayamevāti.",
  "atk-s0301a:209_0": "Hirīsuttavaṇṇanā niṭṭhitā.",
  "atk-s0301a:210_0": "9. Kuṭikāsuttavaṇṇanā",
  "atk-s0301a:211_0": "19.",
  "atk-s0301a:211_1": "Navame kacci te kuṭikāti ayaṃ devatā dasa māse antovasanaṭṭhānaṭṭhena mātaraṃ kuṭikaṃ katvā,",
  "atk-s0301a:211_2": "yathā sakuṇā divasaṃ gocarapasutā rattiṃ kulāvakaṃ allīyanti,",
  "atk-s0301a:211_3": "evamevaṃ sattā tattha tattha gantvāpi mātugāmassa santikaṃ āgacchanti,",
  "atk-s0301a:211_4": "ālayavasena bhariyaṃ kulāvakaṃ katvā.",
  "atk-s0301a:211_5": "Kulapaveṇiṃ santānakaṭṭhena putte santānake katvā,",
  "atk-s0301a:211_6": "taṇhaṃ bandhanaṃ katvā,",
  "atk-s0301a:211_7": "gāthābandhanena ime pañhe samodhānetvā bhagavantaṃ pucchi,",
  "atk-s0301a:211_8": "bhagavāpissā vissajjento tagghātiādimāha.",
  "atk-s0301a:211_9": "Tattha tagghāti ekaṃsavacane nipāto.",
  "atk-s0301a:211_10": "Natthīti pahāya pabbajitattā vaṭṭasmiṃ vā puna mātukucchivāsassa dārabharaṇassa puttanibbattiyā vā abhāvato natthi.",
  "atk-s0301a:212_0": "Devatā “mayā sannāhaṃ bandhitvā guḷhā pañhā pucchitā,",
  "atk-s0301a:212_1": "ayañca samaṇo pucchitamatteyeva vissajjesi,",
  "atk-s0301a:212_2": "jānaṃ nu kho me ajjhāsayaṃ kathesi,",
  "atk-s0301a:212_3": "udāhu ajānaṃ yaṃ vā taṃ vā mukhāruḷhaṃ kathesī”ti cintetvā puna kintāhantiādimāha.",
  "atk-s0301a:212_4": "Tattha kintāhanti kiṃ te ahaṃ.",
  "atk-s0301a:212_5": "Athassā bhagavā ācikkhanto mātarantiādimāha.",
  "atk-s0301a:212_6": "Sāhu teti gāthāya anumoditvā sampahaṃsitvā bhagavantaṃ vanditvā gandhamālādīhi pūjetvā attano devaṭṭhānameva gatāti.",
  "atk-s0301a:213_0": "Kuṭikāsuttavaṇṇanā niṭṭhitā.",
  "atk-s0301a:214_0": "10. Samiddhisuttavaṇṇanā",
  "atk-s0301a:215_0": "20.",
  "atk-s0301a:215_1": "Dasame tapodārāmeti tapodassa tattodakassa rahadassa vasena evaṃ laddhanāme ārāme.",
  "atk-s0301a:215_2": "Vebhārapabbatassa kira heṭṭhā bhummaṭṭhakanāgānaṃ pañcayojanasatikaṃ nāgabhavanaṃ devalokasadisaṃ maṇimayena talena ārāmuyyānehi ca samannāgataṃ.",
  "atk-s0301a:215_3": "Tattha nāgānaṃ kīḷanaṭṭhāne mahāudakarahado,",
  "atk-s0301a:215_4": "tato tapodā nāma nadī sandati kuthitā uṇhodakā.",
  "atk-s0301a:215_5": "Kasmā panesā edisā?",
  "atk-s0301a:215_6": "Rājagahaṃ kira parivāretvā mahāpetaloko tiṭṭhati,",
  "atk-s0301a:215_7": "tattha dvinnaṃ mahālohakumbhinirayānaṃ antarena ayaṃ tapodā āgacchati,",
  "atk-s0301a:215_8": "tasmā kuthitā sandati.",
  "atk-s0301a:215_9": "Vuttampi cetaṃ –",
  "atk-s0301a:216_0": "“Yatāyaṃ,",
  "atk-s0301a:216_1": "bhikkhave,",
  "atk-s0301a:216_2": "tapodā sandati,",
  "atk-s0301a:216_3": "so daho acchodako sītodako sātodako setodako suppatittho ramaṇīyo pahūtamacchakacchapo,",
  "atk-s0301a:216_4": "cakkamattāni ca padumāni pupphanti. Apicāyaṃ,",
  "atk-s0301a:216_5": "bhikkhave,",
  "atk-s0301a:216_6": "tapodā dvinnaṃ mahānirayānaṃ antarikāya āgacchati,",
  "atk-s0301a:216_7": "tenāyaṃ tapodā kuthitā sandatī”ti.",
  "atk-s0301a:217_0": "Imassa pana ārāmassa abhimukhaṭṭhāne tato mahāudakarahado jāto,",
  "atk-s0301a:217_1": "tassa vasenāyaṃ vihāro “tapodārāmo”ti vuccati.",
  "atk-s0301a:218_0": "Samiddhīti tassa kira therassa attabhāvo samiddho abhirūpo pāsādiko,",
  "atk-s0301a:218_1": "tasmā “samiddhī”tveva saṅkhaṃ gato.",
  "atk-s0301a:218_2": "Gattāni parisiñcitunti padhānikatthero esa,",
  "atk-s0301a:218_3": "balavapaccūse uṭṭhāyāsanā sarīraṃ utuṃ gāhāpetvā bahi saṭṭhihatthamatte mahācaṅkame aparāparaṃ caṅkamitvā",
  "atk-s0301a:218_4": "“sedagahitehi gattehi paribhuñjamānaṃ senāsanaṃ kilissatī”ti maññamāno gattāni parisiñcanatthaṃ sarīradhovanatthaṃ",
  "atk-s0301a:218_5": "upasaṅkami.",
  "atk-s0301a:218_6": "Ekacīvaro aṭṭhāsīti nivāsanaṃ nivāsetvā kāyabandhanaṃ bandhitvā cīvaraṃ hatthena gahetvā aṭṭhāsi.",
  "atk-s0301a:219_0": "Gattāni pubbāpayamānoti gattāni pubbasadisāni vodakāni kurumāno.",
  "atk-s0301a:219_1": "Allasarīre pārutaṃ hi cīvaraṃ kilissati duggandhaṃ hoti,",
  "atk-s0301a:219_2": "na cetaṃ vattaṃ.",
  "atk-s0301a:219_3": "Thero pana vattasampanno,",
  "atk-s0301a:219_4": "tasmā vatte ṭhitova nhāyitvā paccuttaritvā aṭṭhāsi.",
  "atk-s0301a:219_5": "Tattha idaṃ nhānavattaṃ –",
  "atk-s0301a:219_6": "udakatitthaṃ gantvā yattha katthaci cīvarāni nikkhipitvā vegena ṭhitakeneva na otaritabbaṃ,",
  "atk-s0301a:219_7": "sabbadisā pana oloketvā vivittabhāvaṃ ñatvā khāṇugumbalatādīni vavatthapetvā tikkhattuṃ ukkāsitvā avakujja",
  "atk-s0301a:219_8": "ṭhitena uttarāsaṅgacīvaraṃ apanetvā pasāretabbaṃ,",
  "atk-s0301a:219_9": "kāyabandhanaṃ mocetvā cīvarapiṭṭheyeva ṭhapetabbaṃ.",
  "atk-s0301a:219_10": "Sace udakasāṭikā natthi,",
  "atk-s0301a:219_11": "udakante ukkuṭikaṃ nisīditvā nivāsanaṃ mocetvā sace sinnaṭṭhānaṃ atthi,",
  "atk-s0301a:219_12": "pasāretabbaṃ.",
  "atk-s0301a:219_13": "No ce atthi,",
  "atk-s0301a:219_14": "saṃharitvā ṭhapetabbaṃ.",
  "atk-s0301a:219_15": "Udakaṃ otarantena saṇikaṃ nābhippamāṇamattaṃ otaritvā vīciṃ anuṭṭhāpentena saddaṃ akarontena nivattitvā āgatadisābhimukhena nimujjitabbaṃ,",
  "atk-s0301a:219_16": "evaṃ cīvaraṃ rakkhitaṃ hoti.",
  "atk-s0301a:219_17": "Ummujjantenapi saddaṃ akarontena saṇikaṃ ummujjitvā nhānapariyosāne udakante ukkuṭikena nisīditvā nivāsanaṃ",
  "atk-s0301a:219_18": "parikkhipitvā uṭṭhāya suparimaṇḍalaṃ nivāsetvā kāyabandhanaṃ bandhitvā cīvaraṃ apārupitvāva ṭhātabbanti.",
  "atk-s0301a:220_0": "Theropi tathā nhāyitvā paccuttaritvā vigacchamānaudakaṃ kāyaṃ olokayamāno aṭṭhāsi.",
  "atk-s0301a:220_1": "Tassa pakatiyāpi pāsādikassa paccūsasamaye sammā pariṇatāhārassa uṇhodakena nhātassa ativiya mukhavaṇṇo viroci,",
  "atk-s0301a:220_2": "bandhanā pavuttatālaphalaṃ viya pabhāsampanno puṇṇacando viya taṅkhaṇavikasitapadumaṃ viya mukhaṃ sassirikaṃ ahosi,",
  "atk-s0301a:220_3": "sarīravaṇṇopi vippasīdi.",
  "atk-s0301a:220_4": "Tasmiṃ samaye vanasaṇḍe adhivatthā bhummadevatā pāsādikaṃ bhikkhuṃ olokayamānā samanaṃ niggahetuṃ asakkontī kāmapariḷāhābhibhūtā hutvā,",
  "atk-s0301a:220_5": "“theraṃ palobhessāmī”ti attabhāvaṃ uḷārena alaṅkārena alaṅkaritvā sahassavaṭṭipadīpaṃ pajjalamānā viya",
  "atk-s0301a:220_6": "candaṃ uṭṭhāpayamānā viya sakalārāmaṃ ekobhāsaṃ katvā theraṃ upasaṅkamitvā avanditvāva vehāse ṭhitā gāthaṃ abhāsi.",
  "atk-s0301a:220_7": "Tena vuttaṃ –",
  "atk-s0301a:220_8": "“atha kho aññatarā devatā…pe…",
  "atk-s0301a:220_9": "ajjhabhāsī”ti.",
  "atk-s0301a:221_0": "Abhutvāti pañca kāmaguṇe aparibhuñjitvā.",
  "atk-s0301a:221_1": "Bhikkhasīti piṇḍāya carasi.",
  "atk-s0301a:221_2": "Mā taṃ kālo upaccagāti ettha kālo nāma pañcakāmaguṇapaṭisevanakkhamo daharayobbanakālo.",
  "atk-s0301a:221_3": "Jarājiṇṇena hi obhaggena daṇḍaparāyaṇena pavedhamānena kāsasāsābhibhūtena na sakkā kāme paribhuñjituṃ.",
  "atk-s0301a:221_4": "Iti imaṃ kālaṃ sandhāya devatā “mā taṃ kālo upaccagā”ti āha.",
  "atk-s0301a:221_5": "Tattha mā upaccagāti mā atikkami.",
  "atk-s0301a:222_0": "Kālaṃ vohaṃ na jānāmīti ettha voti nipātamattaṃ.",
  "atk-s0301a:222_1": "Kālaṃ na jānāmīti maraṇakālaṃ sandhāya vadati.",
  "atk-s0301a:222_2": "Sattānañhi –",
  "atk-s0301a:223_0": "“Jīvitaṃ byādhi kālo ca, dehanikkhepanaṃ gati;",
  "atk-s0301a:224_0": "Pañcete jīvalokasmiṃ, animittā na nāyare”.",
  "atk-s0301a:225_0": "Tattha jīvitaṃ tāva “ettakameva,",
  "atk-s0301a:225_1": "na ito para”nti vavatthānābhāvato animittaṃ.",
  "atk-s0301a:225_2": "Kalalakālepi hi sattā maranti, abbuda- pesi- ghana-",
  "atk-s0301a:225_3": "aḍḍhamāsa- ekamāsa- dvemāsa- temāsa-",
  "atk-s0301a:225_4": "catumāsapañcamāsa…pe…",
  "atk-s0301a:225_5": "dasamāsakālepi,",
  "atk-s0301a:225_6": "kucchito nikkhantasamayepi,",
  "atk-s0301a:225_7": "tato paraṃ vassasatassa antopi bahipi marantiyeva.",
  "atk-s0301a:225_8": "Byādhipi “imināva byādhinā sattā maranti,",
  "atk-s0301a:225_9": "na aññenā”ti vavatthānābhāvato animitto.",
  "atk-s0301a:225_10": "Cakkhurogenapi hi sattā maranti sotarogādīnaṃ aññatarenapi. Kālopi,",
  "atk-s0301a:225_11": "“imasmiṃ yeva kāle maritabbaṃ,",
  "atk-s0301a:225_12": "na aññasmi”nti evaṃ vavatthānābhāvato animitto.",
  "atk-s0301a:225_13": "Pubbaṇhepi hi sattā maranti majjhanhikādīnaṃ aññatarasmimpi.",
  "atk-s0301a:225_14": "Dehanikkhepanampi,",
  "atk-s0301a:225_15": "“idheva mīyamānānaṃ dehena patitabbaṃ,",
  "atk-s0301a:225_16": "na aññatthā”ti evaṃ vavatthānābhāvato animittaṃ.",
  "atk-s0301a:225_17": "Antogāme jātānañhi bahigāmepi attabhāvo patati,",
  "atk-s0301a:225_18": "bahigāmepi jātānaṃ antogāmepi.",
  "atk-s0301a:225_19": "Tathā thalajānaṃ jale,",
  "atk-s0301a:225_20": "jalajānaṃ thaleti anekappakārato vitthāretabbaṃ. Gatipi,",
  "atk-s0301a:225_21": "“ito cutena idha nibbattitabba”nti evaṃ vavatthānābhāvato animittā.",
  "atk-s0301a:225_22": "Devalokato hi cutā manussesupi nibbattanti,",
  "atk-s0301a:225_23": "manussalokato cutā devalokādīnaṃ yattha katthaci nibbattantīti evaṃ yante yuttagoṇo viya gatipañcake loko samparivattati.",
  "atk-s0301a:225_24": "Tassevaṃ samparivattato “imasmiṃ nāma kāle maraṇaṃ bhavissatī”ti imaṃ maraṇassa kālaṃ vohaṃ na jānāmi.",
  "atk-s0301a:226_0": "Channo kālo na dissatīti ayaṃ kālo mayhaṃ paṭicchanno avibhūto na paññāyati.",
  "atk-s0301a:226_1": "Tasmāti yasmā ayaṃ kālo paṭicchanno na paññāyati,",
  "atk-s0301a:226_2": "tasmā pañca kāmaguṇe abhutvāva bhikkhāmi.",
  "atk-s0301a:226_3": "Mā maṃ kālo upaccagāti ettha samaṇadhammakaraṇakālaṃ sandhāya “kālo”ti āha.",
  "atk-s0301a:226_4": "Ayañhi samaṇadhammo nāma pacchime kāle tisso vayosīmā atikkantena obhaggena daṇḍaparāyaṇena pavedhamānena kāsasāsābhibhūtena na sakkā kātuṃ.",
  "atk-s0301a:226_5": "Tadā hi na sakkā hoti icchiticchitaṃ buddhavacanaṃ vā gaṇhituṃ,",
  "atk-s0301a:226_6": "dhutaṅgaṃ vā paribhuñjituṃ,",
  "atk-s0301a:226_7": "araññavāsaṃ vā vasituṃ,",
  "atk-s0301a:226_8": "icchiticchitakkhaṇe samāpattiṃ vā samāpajjituṃ,",
  "atk-s0301a:226_9": "padabhāṇa-",
  "atk-s0301a:226_10": "sarabhaññadhammakathā-",
  "atk-s0301a:226_11": "anumodanādīni vā kātuṃ,",
  "atk-s0301a:226_12": "taruṇayobbanakāle panetaṃ sabbaṃ sakkā kātunti ayaṃ samaṇadhammakaraṇassa kālo mā maṃ upaccagā,",
  "atk-s0301a:226_13": "yāva maṃ nātikkamati,",
  "atk-s0301a:226_14": "tāva kāme abhutvāva samaṇadhammaṃ karomīti āha.",
  "atk-s0301a:227_0": "Pathaviyaṃ patiṭṭhahitvāti sā kira devatā –",
  "atk-s0301a:227_1": "“ayaṃ bhikkhu samaṇadhammakaraṇassa kālaṃ nāma katheti,",
  "atk-s0301a:227_2": "akālaṃ nāma katheti,",
  "atk-s0301a:227_3": "sahetukaṃ katheti sānisaṃsa”nti ettāvatāva there lajjaṃ paccupaṭṭhāpetvā mahābrahmaṃ viya aggikkhandhaṃ",
  "atk-s0301a:227_4": "viya ca naṃ maññamānā gāravajātā ākāsā oruyha pathaviyaṃ aṭṭhāsi,",
  "atk-s0301a:227_5": "taṃ sandhāyetaṃ vuttaṃ.",
  "atk-s0301a:227_6": "Kiñcāpi pathaviyaṃ ṭhitā,",
  "atk-s0301a:227_7": "yena panatthena āgatā,",
  "atk-s0301a:227_8": "punapi tameva gahetvā daharo tvantiādimāha.",
  "atk-s0301a:227_9": "Tattha susūti taruṇo.",
  "atk-s0301a:227_10": "Kāḷakesoti suṭṭhu kāḷakeso.",
  "atk-s0301a:227_11": "Bhadrenāti bhaddakena.",
  "atk-s0301a:227_12": "Ekacco hi daharopi samāno kāṇo vā hoti kuṇiādīnaṃ vā aññataro,",
  "atk-s0301a:227_13": "so bhadrena yobbanena samannāgato nāma na hoti.",
  "atk-s0301a:227_14": "Yo pana abhirūpo hoti dassanīyo pāsādiko sabbasampattisampanno,",
  "atk-s0301a:227_15": "yaṃ yadeva alaṅkāraparihāraṃ icchati,",
  "atk-s0301a:227_16": "tena tena alaṅkato devaputto viya carati,",
  "atk-s0301a:227_17": "ayaṃ bhadrena yobbanena samannāgato nāma hoti.",
  "atk-s0301a:227_18": "Thero ca uttamarūpasampanno,",
  "atk-s0301a:227_19": "tena naṃ evamāha.",
  "atk-s0301a:228_0": "Anikkīḷitāvī kāmesūti kāmesu akīḷitakīḷo abhuttāvī,",
  "atk-s0301a:228_1": "akatakāmakīḷoti attho.",
  "atk-s0301a:228_2": "Mā sandiṭṭhikaṃ hitvāti yebhuyyena hi tā adiṭṭhasaccā avītarāgā aparacittavidūniyo devatā bhikkhū dasapi vassāni vīsatimpi…pe…",
  "atk-s0301a:228_3": "saṭṭhimpi vassāni parisuddhaṃ akhaṇḍaṃ brahmacariyaṃ caramāne disvā –",
  "atk-s0301a:228_4": "“ime bhikkhū mānusake pañca kāmaguṇe pahāya dibbe kāme patthayantā samaṇadhammaṃ karontī”ti saññaṃ uppādenti,",
  "atk-s0301a:228_5": "ayampi tattheva uppādesi.",
  "atk-s0301a:228_6": "Tasmā mānusake kāme sandiṭṭhike,",
  "atk-s0301a:228_7": "dibbe ca kālike katvā evamāha.",
  "atk-s0301a:229_0": "Na kho ahaṃ, āvusoti, āvuso,",
  "atk-s0301a:229_1": "ahaṃ sandiṭṭhike kāme hitvā kālike kāme na anudhāvāmi na patthemi na pihemi.",
  "atk-s0301a:229_2": "Kalikañca kho ahaṃ,",
  "atk-s0301a:229_3": "āvusoti ahaṃ kho, āvuso,",
  "atk-s0301a:229_4": "kālikaṃ kāmaṃ hitvā sandiṭṭhikaṃ lokuttaradhammaṃ anudhāvāmi.",
  "atk-s0301a:229_5": "Iti thero cittānantaraṃ aladdhabbatāya dibbepi mānusakepi pañca kāmaguṇe kālikāti akāsi,",
  "atk-s0301a:229_6": "cittānantaraṃ laddhabbatāya lokuttaradhammaṃ sandiṭṭhikanti.",
  "atk-s0301a:229_7": "Pañcakāmaguṇesu samohitesupi sampannakāmassāpi kāmino cittānantaraṃ icchiticchitārammaṇānubhavanaṃ na sampajjati.",
  "atk-s0301a:229_8": "Cakkhudvāre iṭṭhārammaṇaṃ anubhavitukāmena hi cittakārapotthakārarūpakārādayo pakkosāpetvā,",
  "atk-s0301a:229_9": "“idaṃ nāma sajjethā”ti vattabbaṃ hoti.",
  "atk-s0301a:229_10": "Etthantare anekakoṭisatasahassāni cittāni uppajjitvā nirujjhanti.",
  "atk-s0301a:229_11": "Atha pacchā taṃ ārammaṇaṃ sampāpuṇāti.",
  "atk-s0301a:229_12": "Sesadvāresupi eseva nayo.",
  "atk-s0301a:229_13": "Sotāpattimaggānantaraṃ pana sotāpattiphalameva uppajjati,",
  "atk-s0301a:229_14": "antarā aññassa cittassa vāro natthi.",
  "atk-s0301a:229_15": "Sesaphalesupi eseva nayoti.",
  "atk-s0301a:230_0": "So tamevatthaṃ gahetvā kālikā hi,",
  "atk-s0301a:230_1": "āvusotiādimāha.",
  "atk-s0301a:230_2": "Tattha kālikāti vuttanayena samohitasampattināpi kālantare pattabbā.",
  "atk-s0301a:230_3": "Bahudukkhāti pañca kāmaguṇe nissāya pattabbadukkhassa bahutāya bahudukkhā.",
  "atk-s0301a:230_4": "Taṃvatthukasseva upāyāsassa bahutāya bahupāyāsā.",
  "atk-s0301a:230_5": "Ādīnavo ettha bhiyyoti pañca kāmaguṇe nissāya laddhabbasukhato ādīnavo bhiyyo,",
  "atk-s0301a:230_6": "dukkhameva bahutaranti attho.",
  "atk-s0301a:230_7": "Sandiṭṭhiko ayaṃ dhammoti ayaṃ lokuttaradhammo yena yena adhigato hoti,",
  "atk-s0301a:230_8": "tena tena parasaddhāya gantabbataṃ hitvā paccavekkhaṇañāṇena sayaṃ daṭṭhabboti sandiṭṭhiko.",
  "atk-s0301a:230_9": "Attano phaladānaṃ sandhāya nāssa kāloti akālo,",
  "atk-s0301a:230_10": "akāloyeva akāliko.",
  "atk-s0301a:230_11": "Yo ettha ariyamaggadhammo,",
  "atk-s0301a:230_12": "so attano pavattisamanantarameva phalaṃ detīti attho.",
  "atk-s0301a:230_13": "“Ehi passa imaṃ dhamma”nti evaṃ pavattaṃ ehipassavidhiṃ arahatīti ehipassiko.",
  "atk-s0301a:230_14": "Ādittaṃ celaṃ vā sīsaṃ vā ajjhupekkhitvāpi bhāvanāvasena attano citte upanayaṃ arahatīti opaneyyiko.",
  "atk-s0301a:230_15": "Sabbehi ugghaṭitaññūādīhi viññūhi “bhāvito me maggo,",
  "atk-s0301a:230_16": "adhigataṃ phalaṃ,",
  "atk-s0301a:230_17": "sacchikato nirodho”ti attani attani veditabboti paccattaṃ veditabbo viññūhīti.",
  "atk-s0301a:230_18": "Ayamettha saṅkhepo,",
  "atk-s0301a:230_19": "vitthāro pana visuddhimagge dhammānussativaṇṇanāyaṃ vutto.",
  "atk-s0301a:231_0": "Idāni sā devatā andho viya rūpavisesaṃ therena kathitassa atthe ajānantī kathañca bhikkhūtiādimāha.",
  "atk-s0301a:231_1": "Tattha kathañcātipadassa “kathañca bhikkhu kālikā kāmā vuttā bhagavatā,",
  "atk-s0301a:231_2": "kathaṃ bahudukkhā,",
  "atk-s0301a:231_3": "kathaṃ bahupāyāsā”ti?",
  "atk-s0301a:231_4": "Evaṃ sabbapadehi sambandho veditabbo.",
  "atk-s0301a:232_0": "Navoti aparipuṇṇapañcavasso hi bhikkhu navo nāma hoti,",
  "atk-s0301a:232_1": "pañcavassato paṭṭhāya majjhimo,",
  "atk-s0301a:232_2": "dasavassato paṭṭhāya thero.",
  "atk-s0301a:232_3": "Aparo nayo –",
  "atk-s0301a:232_4": "aparipuṇṇadasavasso navo,",
  "atk-s0301a:232_5": "dasavassato paṭṭhāya majjhimo,",
  "atk-s0301a:232_6": "vīsativassato paṭṭhāya thero.",
  "atk-s0301a:232_7": "Tesaṃ ahaṃ navoti vadati.",
  "atk-s0301a:233_0": "Navopi ekacco sattaṭṭhavassakāle pabbajitvā dvādasaterasavassāni sāmaṇerabhāveneva atikkanto cirapabbajito hoti,",
  "atk-s0301a:233_1": "ahaṃ pana acirapabbajitoti vadati.",
  "atk-s0301a:233_2": "Imaṃ dhammavinayanti imaṃ dhammañca vinayañca.",
  "atk-s0301a:233_3": "Ubhayampetaṃ sāsanasseva nāmaṃ.",
  "atk-s0301a:233_4": "Dhammena hettha dve piṭakāni vuttāni,",
  "atk-s0301a:233_5": "vinayena vinayapiṭakaṃ,",
  "atk-s0301a:233_6": "iti tīhi piṭakehi pakāsitaṃ paṭipattiṃ adhunā āgatomhīti vadati.",
  "atk-s0301a:234_0": "Mahesakkhāhīti mahāparivārāhi.",
  "atk-s0301a:234_1": "Ekekassa hi devarañño koṭisatampi koṭisahassampi parivāro hoti,",
  "atk-s0301a:234_2": "te attānaṃ mahante ṭhāne ṭhapetvā tathāgataṃ passanti.",
  "atk-s0301a:234_3": "Tattha amhādisānaṃ appesakkhānaṃ mātugāmajātikānaṃ kuto okāsoti dasseti.",
  "atk-s0301a:235_0": "Mayampi āgaccheyyāmāti idaṃ sā devatā “sacepi cakkavāḷaṃ pūretvā parisā nisinnā hoti,",
  "atk-s0301a:235_1": "mahatiyā buddhavīthiyā satthu santikaṃ gantuṃ labhatī”ti ñatvā āha.",
  "atk-s0301a:235_2": "Puccha bhikkhu,",
  "atk-s0301a:235_3": "puccha bhikkhūti thirakaraṇavasena āmeḍitaṃ kataṃ.",
  "atk-s0301a:236_0": "Akkheyyasaññinoti ettha “devo, manusso, gahaṭṭho,",
  "atk-s0301a:236_1": "pabbajito, satto, puggalo, tisso,",
  "atk-s0301a:236_2": "phusso”tiādinā nayena akkheyyato sabbesaṃ akkhānānaṃ sabbāsaṃ kathānaṃ vatthubhūtato pañcakkhandhā “akkheyyā”ti vuccanti.",
  "atk-s0301a:236_3": "“Satto naro poso puggalo itthī puriso”ti evaṃ saññā etesaṃ atthīti saññino,",
  "atk-s0301a:236_4": "akkheyyesveva saññinoti akkheyyasaññino,",
  "atk-s0301a:236_5": "pañcasu khandhesu sattapuggalādisaññinoti attho.",
  "atk-s0301a:236_6": "Akkheyyasmiṃ patiṭṭhitāti pañcasu khandhesu aṭṭhahākārehi patiṭṭhitā.",
  "atk-s0301a:236_7": "Ratto hi rāgavasena patiṭṭhito hoti,",
  "atk-s0301a:236_8": "duṭṭho dosavasena,",
  "atk-s0301a:236_9": "mūḷho mohavasena,",
  "atk-s0301a:236_10": "parāmaṭṭho diṭṭhivasena,",
  "atk-s0301a:236_11": "thāmagato anusayavasena,",
  "atk-s0301a:236_12": "vinibaddho mānavasena,",
  "atk-s0301a:236_13": "aniṭṭhaṅgato vicikicchāvasena,",
  "atk-s0301a:236_14": "vikkhepagato uddhaccavasena patiṭṭhito hoti.",
  "atk-s0301a:236_15": "Akkheyyaṃ apariññāyāti pañcakkhandhe tīhi pariññāhi aparijānitvā.",
  "atk-s0301a:236_16": "Yogamāyanti maccunoti maccuno yogaṃ payogaṃ pakkhepaṃ upakkhepaṃ upakkamaṃ abbhantaraṃ āgacchanti,",
  "atk-s0301a:236_17": "maraṇavasaṃ gacchantīti attho.",
  "atk-s0301a:236_18": "Evamimāya gāthāya kālikā kāmā kathitā.",
  "atk-s0301a:237_0": "Pariññāyāti ñātapariññā,",
  "atk-s0301a:237_1": "tīraṇapariññā,",
  "atk-s0301a:237_2": "pahānapariññāti imāhi tīhi pariññāhi parijānitvā.",
  "atk-s0301a:237_3": "Tattha katamā ñātapariññā?",
  "atk-s0301a:237_4": "Pañcakkhandhe parijānāti –",
  "atk-s0301a:237_5": "“ayaṃ rūpakkhandho,",
  "atk-s0301a:237_6": "ayaṃ vedanākkhandho,",
  "atk-s0301a:237_7": "ayaṃ saññākkhandho,",
  "atk-s0301a:237_8": "ayaṃ saṅkhārakkhandho,",
  "atk-s0301a:237_9": "ayaṃ viññāṇakkhandho,",
  "atk-s0301a:237_10": "imāni tesaṃ lakkhaṇarasapaccupaṭṭhānapadaṭṭhānānī”ti,",
  "atk-s0301a:237_11": "ayaṃ ñātapariññā.",
  "atk-s0301a:237_12": "Katamā tīraṇapariññā?",
  "atk-s0301a:237_13": "Evaṃ ñātaṃ katvā pañcakkhandhe tīreti aniccato dukkhato rogatoti dvācattālīsāya ākārehi.",
  "atk-s0301a:237_14": "Ayaṃ tīraṇapariññā.",
  "atk-s0301a:237_15": "Katamā pahānapariññā?",
  "atk-s0301a:237_16": "Evaṃ tīrayitvā aggamaggena pañcasu khandhesu chandarāgaṃ pajahati.",
  "atk-s0301a:237_17": "Ayaṃ pahānapariññā.",
  "atk-s0301a:238_0": "Akkhātāraṃ na maññatīti evaṃ tīhi pariññāhi pañcakkhandhe parijānitvā khīṇāsavo bhikkhu akkhātāraṃ puggalaṃ na maññati.",
  "atk-s0301a:238_1": "Akkhātāranti kammavasena kāraṇaṃ veditabbaṃ,",
  "atk-s0301a:238_2": "akkhātabbaṃ kathetabbaṃ puggalaṃ na maññati,",
  "atk-s0301a:238_3": "na passatīti attho.",
  "atk-s0301a:238_4": "Kinti akkhātabbanti?",
  "atk-s0301a:238_5": "“Tisso”ti vā “phusso”ti vā evaṃ yena kenaci nāmena vā gottena vā pakāsetabbaṃ.",
  "atk-s0301a:238_6": "Tañhi tassa na hotīti taṃ tassa khīṇāsavassa na hoti.",
  "atk-s0301a:238_7": "Yena naṃ vajjāti yena naṃ “rāgena ratto”ti vā “dosena duṭṭho”ti vā “mohena mūḷho”ti vāti koci vadeyya,",
  "atk-s0301a:238_8": "taṃ kāraṇaṃ tassa khīṇāsavassa natthi.",
  "atk-s0301a:239_0": "Sace vijānāsi vadehīti sace evarūpaṃ khīṇāsavaṃ jānāsi,",
  "atk-s0301a:239_1": "“jānāmī”ti vadehi.",
  "atk-s0301a:239_2": "No ce jānāsi,",
  "atk-s0301a:239_3": "atha “na jānāmī”ti vadehi.",
  "atk-s0301a:239_4": "Yakkhāti devataṃ ālapanto āha.",
  "atk-s0301a:239_5": "Iti imāya gāthāya sandiṭṭhiko navavidho lokuttaradhammo kathito.",
  "atk-s0301a:239_6": "Sādhūti āyācanatthe nipāto.",
  "atk-s0301a:240_0": "Yo maññatīti yo attānaṃ “ahaṃ samo”ti vā “visesī”ti vā “nihīno”ti vā maññati.",
  "atk-s0301a:240_1": "Etena “seyyohamasmī”tiādayo tayo mānā gahitāva.",
  "atk-s0301a:240_2": "Tesu gahitesu nava mānā gahitāva honti.",
  "atk-s0301a:240_3": "So vivadetha tenāti so puggalo teneva mānena yena kenaci puggalena saddhiṃ –",
  "atk-s0301a:240_4": "“kena maṃ tvaṃ pāpuṇāsi,",
  "atk-s0301a:240_5": "kiṃ jātiyā pāpuṇāsi,",
  "atk-s0301a:240_6": "udāhu gottena,",
  "atk-s0301a:240_7": "kulapadesena,",
  "atk-s0301a:240_8": "vaṇṇapokkharatāya,",
  "atk-s0301a:240_9": "bāhusaccena,",
  "atk-s0301a:240_10": "dhutaguṇenā”ti evaṃ vivadeyya.",
  "atk-s0301a:240_11": "Iti imāyapi upaḍḍhagāthāya kālikā kāmā kathitā.",
  "atk-s0301a:241_0": "Tīsu vidhāsūti tīsu mānesu.",
  "atk-s0301a:241_1": "“Ekavidhena rūpasaṅgaho”tiādīsu hi koṭṭhāso “vidho”ti vutto.",
  "atk-s0301a:241_2": "“Kathaṃvidhaṃ sīlavantaṃ vadanti,",
  "atk-s0301a:241_3": "kathaṃvidhaṃ paññavantaṃ vadantī”tiādīsu ākāro.",
  "atk-s0301a:241_4": "“Tisso imā,",
  "atk-s0301a:241_5": "bhikkhave, vidhā.",
  "atk-s0301a:241_6": "Katamā tisso?",
  "atk-s0301a:241_7": "Seyyohamasmīti vidhā,",
  "atk-s0301a:241_8": "sadisohamasmīti vidhā,",
  "atk-s0301a:241_9": "hīnohamasmīti vidhā”tiādīsu māno “vidhā”ti vutto.",
  "atk-s0301a:241_10": "Idhāpi mānova.",
  "atk-s0301a:241_11": "Tena vuttaṃ “tīsu vidhāsūti tīsu mānesū”ti.",
  "atk-s0301a:241_12": "Avikampamānoti so puggalo etesu saṅkhepato tīsu,",
  "atk-s0301a:241_13": "vitthārato navasu mānesu na kampati,",
  "atk-s0301a:241_14": "na calati.",
  "atk-s0301a:241_15": "Samo visesīti na tassa hotīti tassa pahīnamānassa khīṇāsavassa “ahaṃ sadiso”ti vā “seyyo”ti vā “hīno”ti vā na hotīti dasseti.",
  "atk-s0301a:241_16": "Pacchimapadaṃ vuttanayameva.",
  "atk-s0301a:241_17": "Iti imāyapi upaḍḍhagāthāya navavidho sandiṭṭhiko lokuttaradhammo kathito.",
  "atk-s0301a:242_0": "Pahāsi saṅkhanti,",
  "atk-s0301a:242_1": "“paṭisaṅkhā yoniso āhāraṃ āhāretī”tiādīsu paññā “saṅkhā”ti āgatā.",
  "atk-s0301a:242_2": "“Atthi te koci gaṇako vā muddiko vā saṅkhāyako vā,",
  "atk-s0301a:242_3": "yo pahoti gaṅgāya vālukaṃ gaṇetu”nti ettha gaṇanā.",
  "atk-s0301a:242_4": "“Saññānidānā hi papañcasaṅkhā”tiādīsu koṭṭhāso.",
  "atk-s0301a:242_5": "“Yā tesaṃ tesaṃ dhammānaṃ saṅkhā samaññā”ti ettha paṇṇatti “saṅkhā”ti āgatā.",
  "atk-s0301a:242_6": "Idhāpi ayameva adhippetā.",
  "atk-s0301a:242_7": "Pahāsi saṅkhanti padassa hi ayamevattho –",
  "atk-s0301a:242_8": "ratto duṭṭho mūḷho iti imaṃ paṇṇattiṃ khīṇāsavo pahāsi jahi pajahīti.",
  "atk-s0301a:243_0": "Na vimānamajjhagāti navabhedaṃ tividhamānaṃ na upagato.",
  "atk-s0301a:243_1": "Nivāsaṭṭhena vā mātukucchi “vimāna”nti vuccati,",
  "atk-s0301a:243_2": "taṃ āyatiṃ paṭisandhivasena na upagacchītipi attho.",
  "atk-s0301a:243_3": "Anāgatatthe atītavacanaṃ.",
  "atk-s0301a:243_4": "Acchecchīti chindi.",
  "atk-s0301a:243_5": "Chinnaganthanti cattāro ganthe chinditvā ṭhitaṃ.",
  "atk-s0301a:243_6": "Anīghanti niddukkhaṃ.",
  "atk-s0301a:243_7": "Nirāsanti nittaṇhaṃ.",
  "atk-s0301a:243_8": "Pariyesamānāti olokayamānā.",
  "atk-s0301a:243_9": "Nājjhagamunti na adhigacchanti na vindanti na passanti.",
  "atk-s0301a:243_10": "Vattamānatthe atītavacanaṃ.",
  "atk-s0301a:243_11": "Idha vā huraṃ vāti idhaloke vā paraloke vā.",
  "atk-s0301a:243_12": "Sabbanivesanesūti tayo bhavā,",
  "atk-s0301a:243_13": "catasso yoniyo,",
  "atk-s0301a:243_14": "pañca gatiyo,",
  "atk-s0301a:243_15": "satta viññāṇaṭṭhitiyo,",
  "atk-s0301a:243_16": "nava sattāvāsā,",
  "atk-s0301a:243_17": "iti imesupi sabbesu sattanivesanesu evarūpaṃ khīṇāsavaṃ kāyassa bhedā uppajjamānaṃ vā uppannaṃ vā na passantīti attho.",
  "atk-s0301a:243_18": "Imāya gāthāya sandiṭṭhikaṃ lokuttaradhammameva kathesi.",
  "atk-s0301a:244_0": "Imañca gāthaṃ sutvā sāpi devatā atthaṃ sallakkhesi,",
  "atk-s0301a:244_1": "teneva kāraṇena imassa khvāhaṃ,",
  "atk-s0301a:244_2": "bhantetiādimāha.",
  "atk-s0301a:244_3": "Tattha pāpaṃ na kayirāti gāthāya dasakusalakammapathavasenapi kathetuṃ vaṭṭati aṭṭhaṅgikamaggavasenapi.",
  "atk-s0301a:244_4": "Dasakusalakammapathavasena tāva vacasāti catubbidhaṃ vacīsucaritaṃ gahitaṃ.",
  "atk-s0301a:244_5": "Manasāti tividhaṃ manosucaritaṃ gahitaṃ.",
  "atk-s0301a:244_6": "Kāyena vā kiñcana sabbaloketi tividhaṃ kāyasucaritaṃ gahitaṃ.",
  "atk-s0301a:244_7": "Ime tāva dasakusalakammapathadhammā honti.",
  "atk-s0301a:244_8": "Kāme pahāyāti iminā pana kāmasukhallikānuyogo paṭikkhitto.",
  "atk-s0301a:244_9": "Satimā sampajānoti iminā dasakusalakammapathakāraṇaṃ satisampajaññaṃ gahitaṃ.",
  "atk-s0301a:244_10": "Dukkhaṃ na sevetha anatthasaṃhitanti iminā attakilamathānuyogo paṭisiddho.",
  "atk-s0301a:244_11": "Iti devatā “ubho ante vivajjetvā kāraṇehi satisampajaññehi saddhiṃ dasakusalakammapathadhamme tumhehi kathite ājānāmi bhagavā”ti vadati.",
  "atk-s0301a:245_0": "Aṭṭhaṅgikamaggavasena pana ayaṃ nayo –",
  "atk-s0301a:245_1": "tasmiṃ kira ṭhāne mahatī dhammadesanā ahosi.",
  "atk-s0301a:245_2": "Desanāpariyosāne devatā yathāṭhāne ṭhitāva desanānusārena ñāṇaṃ pesetvā sotāpattiphale patiṭṭhāya attanā",
  "atk-s0301a:245_3": "adhigataṃ aṭṭhaṅgikaṃ maggaṃ dassentī evamāha.",
  "atk-s0301a:245_4": "Tattha vacasāti sammāvācā gahitā,",
  "atk-s0301a:245_5": "mano pana aṅgaṃ na hotīti manasāti maggasampayuttakaṃ cittaṃ gahitaṃ.",
  "atk-s0301a:245_6": "Kāyena vā kiñcana sabbaloketi sammākammanto gahito,",
  "atk-s0301a:245_7": "ājīvo pana vācākammantapakkhikattā gahitova hoti.",
  "atk-s0301a:245_8": "Satimāti iminā vāyāmasatisamādhayo gahitā.",
  "atk-s0301a:245_9": "Sampajānotipadena sammādiṭṭhisammāsaṅkappā.",
  "atk-s0301a:245_10": "Kāme pahāya,",
  "atk-s0301a:245_11": "dukkhaṃ na sevethātipadadvayena antadvayavajjanaṃ.",
  "atk-s0301a:245_12": "Iti ime dve ante anupagamma majjhimaṃ paṭipadaṃ tumhehi kathitaṃ,",
  "atk-s0301a:245_13": "ājānāmi bhagavāti vatvā tathāgataṃ gandhamālādīhi pūjetvā padakkhiṇaṃ katvā pakkāmīti.",
  "atk-s0301a:246_0": "Samiddhisuttavaṇṇanā niṭṭhitā.",
  "atk-s0301a:247_0": "Nandanavaggo dutiyo.",
  "atk-s0301a:248_0": "3. Sattivaggo",
  "atk-s0301a:249_0": "1. Sattisuttavaṇṇanā",
  "atk-s0301a:250_0": "21.",
  "atk-s0301a:250_1": "Sattivaggassa paṭhame sattiyāti desanāsīsametaṃ.",
  "atk-s0301a:250_2": "Ekatokhārādinā satthenāti attho.",
  "atk-s0301a:250_3": "Omaṭṭhoti pahato.",
  "atk-s0301a:250_4": "Cattāro hi pahārā omaṭṭho ummaṭṭho maṭṭho vimaṭṭhoti.",
  "atk-s0301a:250_5": "Tattha upari ṭhatvā adhomukhaṃ dinnapahāro omaṭṭho nāma;",
  "atk-s0301a:250_6": "heṭṭhā ṭhatvā uddhaṃmukhaṃ dinno ummaṭṭho nāma;",
  "atk-s0301a:250_7": "aggaḷasūci viya vinivijjhitvā gato maṭṭho nāma;",
  "atk-s0301a:250_8": "seso sabbopi vimaṭṭho nāma.",
  "atk-s0301a:250_9": "Imasmiṃ pana ṭhāne omaṭṭho gahito.",
  "atk-s0301a:250_10": "So hi sabbadāruṇo duruddharasallo duttikiccho antodoso antopubbalohitova hoti,",
  "atk-s0301a:250_11": "pubbalohitaṃ anikkhamitvā vaṇamukhaṃ pariyonandhitvā tiṭṭhati.",
  "atk-s0301a:250_12": "Pubbalohitaṃ niharitukāmehi mañcena saddhiṃ bandhitvā adhosiro kātabbo hoti,",
  "atk-s0301a:250_13": "maraṇaṃ vā maraṇamattaṃ vā dukkhaṃ pāpuṇāti.",
  "atk-s0301a:250_14": "Paribbajeti vihareyya.",
  "atk-s0301a:251_0": "Imāya gāthāya kiṃ katheti?",
  "atk-s0301a:251_1": "Yathā sattiyā omaṭṭho puriso sallubbahana-",
  "atk-s0301a:251_2": "vaṇatikicchanānaṃ atthāya vīriyaṃ ārabhati,",
  "atk-s0301a:251_3": "payogaṃ karoti parakkamati.",
  "atk-s0301a:251_4": "Yathā ca ḍayhamāno matthake ādittasīso tassa nibbāpanatthāya vīriyaṃ ārabhati,",
  "atk-s0301a:251_5": "payogaṃ karoti parakkamati,",
  "atk-s0301a:251_6": "evameva bhikkhu kāmarāgaṃ pahānāya sato appamatto hutvā vihareyya bhagavāti kathesi.",
  "atk-s0301a:252_0": "Atha bhagavā cintesi –",
  "atk-s0301a:252_1": "imāya devatāya upamā tāva daḷhaṃ katvā ānītā,",
  "atk-s0301a:252_2": "atthaṃ pana parittakaṃ gahetvā ṭhitā,",
  "atk-s0301a:252_3": "punappunaṃ kathentīpi hesā kāmarāgassa vikkhambhanapahānameva katheyya.",
  "atk-s0301a:252_4": "Yāva ca kāmarāgo maggena na samugghāṭiyati,",
  "atk-s0301a:252_5": "tāva anubaddhova hoti.",
  "atk-s0301a:252_6": "Iti tameva opammaṃ gahetvā paṭhamamaggavasena desanaṃ vinivaṭṭetvā desento dutiyaṃ gāthamāha.",
  "atk-s0301a:252_7": "Tassattho purimānusāreneva veditabboti. Paṭhamaṃ.",
  "atk-s0301a:253_0": "2. Phusatisuttavaṇṇanā",
  "atk-s0301a:254_0": "22.",
  "atk-s0301a:254_1": "Dutiye nāphusantaṃ phusatīti kammaṃ aphusantaṃ vipāko na phusati,",
  "atk-s0301a:254_2": "kammameva vā aphusantaṃ kammaṃ na phusati.",
  "atk-s0301a:254_3": "Kammañhi nākaroto kariyati.",
  "atk-s0301a:254_4": "Phusantañca tato phuseti kammaṃ phusantaṃ vipāko phusati,",
  "atk-s0301a:254_5": "kammameva vā phusati.",
  "atk-s0301a:254_6": "Kammañhi karoto kariyati.",
  "atk-s0301a:254_7": "Tasmā phusantaṃ phusati,",
  "atk-s0301a:254_8": "appaduṭṭhapadosinanti yasmā na aphusantaṃ phusati,",
  "atk-s0301a:254_9": "phusantañca phusati,",
  "atk-s0301a:254_10": "ayaṃ kammavipākānaṃ dhammatā,",
  "atk-s0301a:254_11": "tasmā yo “appaduṭṭhassa narassa dussati,",
  "atk-s0301a:254_12": "suddhassa posassa anaṅgaṇassā”ti evaṃ vutto appaduṭṭhapadosī puggalo,",
  "atk-s0301a:254_13": "taṃ puggalaṃ kammaṃ phusantameva kammaṃ phusati,",
  "atk-s0301a:254_14": "vipāko vā phusati.",
  "atk-s0301a:254_15": "So hi parassa upaghātaṃ kātuṃ sakkoti vā mā vā,",
  "atk-s0301a:254_16": "attā panānena catūsu apāyesu ṭhapito nāma hoti.",
  "atk-s0301a:254_17": "Tenāha bhagavā –",
  "atk-s0301a:254_18": "“tameva bālaṃ pacceti pāpaṃ,",
  "atk-s0301a:254_19": "sukhumo rajo paṭivātaṃva khitto”ti. Dutiyaṃ.",
  "atk-s0301a:255_0": "3. Jaṭāsuttavaṇṇanā",
  "atk-s0301a:256_0": "23.",
  "atk-s0301a:256_1": "Tatiye antojaṭāti gāthāyaṃ jaṭāti taṇhāya jāliniyā adhivacanaṃ.",
  "atk-s0301a:256_2": "Sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ sākhājālasaṅkhātā jaṭā viyāti jaṭā.",
  "atk-s0301a:256_3": "Sā panesā sakaparikkhāraparaparikkhāresu sakaattabhāva-",
  "atk-s0301a:256_4": "paraattabhāvesu ajjhattikāyatana-",
  "atk-s0301a:256_5": "bāhirāyatanesu ca uppajjanato antojaṭā bahijaṭāti vuccati.",
  "atk-s0301a:256_6": "Tāya evaṃ uppajjamānāya jaṭāya jaṭitā pajā.",
  "atk-s0301a:256_7": "Yathā nāma veḷujaṭādīhi veḷuādayo,",
  "atk-s0301a:256_8": "evaṃ tāya taṇhājaṭāya sabbāpi ayaṃ sattanikāyasaṅkhātā pajā jaṭitā vinaddhā,",
  "atk-s0301a:256_9": "saṃsibbitāti attho.",
  "atk-s0301a:256_10": "Yasmā ca evaṃ jaṭitā,",
  "atk-s0301a:256_11": "taṃ taṃ gotama pucchāmīti tasmā taṃ pucchāmi.",
  "atk-s0301a:256_12": "Gotamāti bhagavantaṃ gottena ālapati.",
  "atk-s0301a:256_13": "Ko imaṃ vijaṭaye jaṭanti imaṃ evaṃ tedhātukaṃ jaṭetvā ṭhitaṃ jaṭaṃ ko vijaṭeyya,",
  "atk-s0301a:256_14": "vijaṭetuṃ ko samatthoti pucchati.",
  "atk-s0301a:257_0": "Athassa bhagavā tamatthaṃ vissajjento sīle patiṭṭhāyātiādimāha.",
  "atk-s0301a:257_1": "Tattha sīle patiṭṭhāyāti catupārisuddhisīle ṭhatvā.",
  "atk-s0301a:257_2": "Ettha ca bhagavā jaṭāvijaṭanaṃ pucchito sīlaṃ ārabhanto na “aññaṃ puṭṭho aññaṃ kathetī”ti veditabbo.",
  "atk-s0301a:257_3": "Jaṭāvijaṭakassa hi patiṭṭhādassanatthamettha sīlaṃ kathitaṃ.",
  "atk-s0301a:258_0": "Naroti satto.",
  "atk-s0301a:258_1": "Sapaññoti kammajatihetukapaṭisandhipaññāya paññavā.",
  "atk-s0301a:258_2": "Cittaṃ paññañca bhāvayanti samādhiñceva vipassanañca bhāvayamāno.",
  "atk-s0301a:258_3": "Cittasīsena hettha aṭṭha samāpattiyo kathitā,",
  "atk-s0301a:258_4": "paññānāmena vipassanā.",
  "atk-s0301a:258_5": "Ātāpīti vīriyavā.",
  "atk-s0301a:258_6": "Vīriyañhi kilesānaṃ ātāpanaparitāpanaṭṭhena “ātāpo”ti vuccati,",
  "atk-s0301a:258_7": "tadassa atthīti ātāpī.",
  "atk-s0301a:258_8": "Nipakoti nepakkaṃ vuccati paññā,",
  "atk-s0301a:258_9": "tāya samannāgatoti attho.",
  "atk-s0301a:258_10": "Iminā padena pārihāriyapaññaṃ dasseti.",
  "atk-s0301a:258_11": "Pārihāriyapaññā nāma “ayaṃ kālo uddesassa,",
  "atk-s0301a:258_12": "ayaṃ kālo paripucchāyā”tiādinā nayena sabbattha kārāpitā pariharitabbapaññā.",
  "atk-s0301a:258_13": "Imasmiñhi pañhābyākaraṇe tikkhattuṃ paññā āgatā.",
  "atk-s0301a:258_14": "Tattha paṭhamā jātipaññā,",
  "atk-s0301a:258_15": "dutiyā vipassanāpaññā,",
  "atk-s0301a:258_16": "tatiyā sabbakiccapariṇāyikā pārihāriyapaññā.",
  "atk-s0301a:259_0": "So imaṃ vijaṭaye jaṭanti so imehi sīlādīhi samannāgato bhikkhu.",
  "atk-s0301a:259_1": "Yathā nāma puriso pathaviyaṃ patiṭṭhāya sunisitaṃ satthaṃ ukkhipitvā mahantaṃ veḷugumbaṃ vijaṭeyya,",
  "atk-s0301a:259_2": "evamevaṃ sīle patiṭṭhāya samādhisilāyaṃ sunisitaṃ vipassanāpaññāsatthaṃ vīriyabalapaggahitena pārihāriyapaññāhatthena",
  "atk-s0301a:259_3": "ukkhipitvā sabbampi taṃ attano santāne patitaṃ taṇhājaṭaṃ vijaṭeyya sañchindeyya sampadāleyyāti.",
  "atk-s0301a:260_0": "Ettāvatā sekhabhūmiṃ kathetvā idāni jaṭaṃ vijaṭetvā ṭhitaṃ mahākhīṇāsavaṃ dassento yesantiādimāha.",
  "atk-s0301a:260_1": "Evaṃ jaṭaṃ vijaṭetvā ṭhitaṃ khīṇāsavaṃ dassetvā puna jaṭāya vijaṭanokāsaṃ dassento yattha nāmañcātiādimāha.",
  "atk-s0301a:260_2": "Tattha nāmanti cattāro arūpino khandhā.",
  "atk-s0301a:260_3": "Paṭighaṃ rūpasaññā cāti ettha paṭighasaññāvasena kāmabhavo gahito,",
  "atk-s0301a:260_4": "rūpasaññāvasena rūpabhavo.",
  "atk-s0301a:260_5": "Tesu dvīsu gahitesu arūpabhavo gahitova hoti bhavasaṅkhepenāti.",
  "atk-s0301a:260_6": "Etthesā chijjate jaṭāti ettha tebhūmakavaṭṭassa pariyādiyanaṭṭhāne esā jaṭā chijjati,",
  "atk-s0301a:260_7": "nibbānaṃ āgamma chijjati nirujjhatīti ayaṃ attho dassito hoti. Tatiyaṃ.",
  "atk-s0301a:261_0": "4. Manonivāraṇasuttavaṇṇanā",
  "atk-s0301a:262_0": "24.",
  "atk-s0301a:262_1": "Catutthe yato yatoti pāpato vā kalyāṇato vā.",
  "atk-s0301a:262_2": "Ayaṃ kira devatā “yaṃkiñci kusalādibhedaṃ lokiyaṃ vā lokuttaraṃ vā mano,",
  "atk-s0301a:262_3": "taṃ nivāretabbameva,",
  "atk-s0301a:262_4": "na uppādetabba”nti evaṃladdhikā.",
  "atk-s0301a:262_5": "Sa sabbatoti so sabbato.",
  "atk-s0301a:262_6": "Atha bhagavā –",
  "atk-s0301a:262_7": "“ayaṃ devatā aniyyānikakathaṃ katheti,",
  "atk-s0301a:262_8": "mano nāma nivāretabbampi atthi bhāvetabbampi,",
  "atk-s0301a:262_9": "vibhajitvā namassā dassessāmī”ti cintetvā dutiyagāthaṃ āha.",
  "atk-s0301a:262_10": "Tattha na mano saṃyatattamāgatanti,",
  "atk-s0301a:262_11": "yaṃ vuttaṃ “na sabbato mano nivāraye”ti,",
  "atk-s0301a:262_12": "kataraṃ taṃ mano,",
  "atk-s0301a:262_13": "yaṃ taṃ sabbato na nivāretabbanti ce.",
  "atk-s0301a:262_14": "Mano saṃyatattaṃ āgataṃ,",
  "atk-s0301a:262_15": "yaṃ mano yattha saṃyatabhāvaṃ āgataṃ,",
  "atk-s0301a:262_16": "“dānaṃ dassāmi,",
  "atk-s0301a:262_17": "sīlaṃ rakkhissāmī”tiādinā nayena uppannaṃ,",
  "atk-s0301a:262_18": "etaṃ mano na nivāretabbaṃ,",
  "atk-s0301a:262_19": "aññadatthu brūhetabbaṃ vaḍḍhetabbaṃ.",
  "atk-s0301a:262_20": "Yato yato ca pāpakanti yato yato akusalaṃ uppajjati,",
  "atk-s0301a:262_21": "tato tato ca taṃ nivāretabbanti.",
  "atk-s0301a:262_22": "Catutthaṃ.",
  "atk-s0301a:263_0": "5. Arahantasuttavaṇṇanā",
  "atk-s0301a:264_0": "25.",
  "atk-s0301a:264_1": "Pañcame katāvīti catūhi maggehi katakicco.",
  "atk-s0301a:264_2": "Ahaṃ vadāmīti ayaṃ devatā vanasaṇḍavāsinī,",
  "atk-s0301a:264_3": "sā āraññakānaṃ bhikkhūnaṃ “ahaṃ bhuñjāmi,",
  "atk-s0301a:264_4": "ahaṃ nisīdāmi,",
  "atk-s0301a:264_5": "mama patto,",
  "atk-s0301a:264_6": "mama cīvara”ntiādikathāvohāraṃ sutvā cintesi –",
  "atk-s0301a:264_7": "“ahaṃ ime bhikkhū ‘khīṇāsavā’ti maññāmi,",
  "atk-s0301a:264_8": "khīṇāsavānañca nāma evarūpā attupaladdhinissitakathā hoti,",
  "atk-s0301a:264_9": "na hoti nu kho”ti jānanatthaṃ evaṃ pucchati.",
  "atk-s0301a:265_0": "Sāmaññanti lokaniruttiṃ lokavohāraṃ.",
  "atk-s0301a:265_1": "Kusaloti khandhādīsu kusalo.",
  "atk-s0301a:265_2": "Vohāramattenāti upaladdhinissitakathaṃ hitvā vohārabhedaṃ akaronto “ahaṃ,",
  "atk-s0301a:265_3": "mamā”ti vadeyya.",
  "atk-s0301a:265_4": "“Khandhā bhuñjanti,",
  "atk-s0301a:265_5": "khandhā nisīdanti,",
  "atk-s0301a:265_6": "khandhānaṃ patto,",
  "atk-s0301a:265_7": "khandhānaṃ cīvara”nti hi vutte vohārabhedo hoti,",
  "atk-s0301a:265_8": "na koci jānāti.",
  "atk-s0301a:265_9": "Tasmā evaṃ avatvā lokavohārena voharatīti.",
  "atk-s0301a:266_0": "Atha devatā –",
  "atk-s0301a:266_1": "“yadi diṭṭhiyā vasena na vadati,",
  "atk-s0301a:266_2": "mānavasena nu kho vadatī”ti cintetvā puna yo hotīti pucchi.",
  "atk-s0301a:266_3": "Tattha mānaṃ nu khoti so bhikkhu mānaṃ upagantvā mānavasena vadeyya nu khoti.",
  "atk-s0301a:266_4": "Atha bhagavā –",
  "atk-s0301a:266_5": "“ayaṃ devatā khīṇāsavaṃ samānaṃ viya karotī”ti cintetvā,",
  "atk-s0301a:266_6": "“khīṇāsavassa navavidhopi māno pahīno”ti dassento paṭigāthaṃ āha.",
  "atk-s0301a:266_7": "Tattha vidhūpitāti vidhamitā.",
  "atk-s0301a:266_8": "Mānaganthassāti mānā ca ganthā ca assa.",
  "atk-s0301a:266_9": "Maññatanti maññanaṃ.",
  "atk-s0301a:266_10": "Tividhampi taṇhā- diṭṭhi- māna-",
  "atk-s0301a:266_11": "maññanaṃ so vītivatto,",
  "atk-s0301a:266_12": "atikkantoti attho.",
  "atk-s0301a:266_13": "Sesaṃ uttānatthamevāti. Pañcamaṃ.",
  "atk-s0301a:267_0": "6. Pajjotasuttavaṇṇanā",
  "atk-s0301a:268_0": "26.",
  "atk-s0301a:268_1": "Chaṭṭhe puṭṭhunti pucchituṃ.",
  "atk-s0301a:268_2": "Kathaṃ jānemūti kathaṃ jāneyyāma.",
  "atk-s0301a:268_3": "Divārattinti divā ca rattiñca.",
  "atk-s0301a:268_4": "Tattha tatthāti yattha yattheva pajjalito hoti,",
  "atk-s0301a:268_5": "tattha tattha.",
  "atk-s0301a:268_6": "Esā ābhāti esā buddhābhā.",
  "atk-s0301a:268_7": "Katamā pana sāti?",
  "atk-s0301a:268_8": "Ñāṇāloko vā hotu pītiāloko vā pasādāloko vā dhammakathāāloko vā,",
  "atk-s0301a:268_9": "sabbopi buddhānaṃ pātubhāvā uppanno āloko buddhābhā nāma.",
  "atk-s0301a:268_10": "Ayaṃ anuttarā sabbaseṭṭhā asadisāti. Chaṭṭhaṃ.",
  "atk-s0301a:269_0": "7. Sarasuttavaṇṇanā",
  "atk-s0301a:270_0": "27.",
  "atk-s0301a:270_1": "Sattame kuto sarā nivattantīti ime saṃsārasarā kuto nivattanti,",
  "atk-s0301a:270_2": "kiṃ āgamma nappavattantīti attho.",
  "atk-s0301a:270_3": "Na gādhatīti na patiṭṭhāti.",
  "atk-s0301a:270_4": "Atoti ato nibbānato.",
  "atk-s0301a:270_5": "Sesaṃ uttānatthamevāti. Sattamaṃ.",
  "atk-s0301a:271_0": "8. Mahaddhanasuttavaṇṇanā",
  "atk-s0301a:272_0": "28.",
  "atk-s0301a:272_1": "Aṭṭhame nidhānagataṃ muttasārādi mahantaṃ dhanametesanti mahaddhanā.",
  "atk-s0301a:272_2": "Suvaṇṇarajatabhājanādi mahābhogo etesanti mahābhogā.",
  "atk-s0301a:272_3": "Aññamaññābhigijjhantīti aññamaññaṃ abhigijjhanti patthenti pihenti.",
  "atk-s0301a:272_4": "Analaṅkatāti atittā apariyattajātā.",
  "atk-s0301a:272_5": "Ussukkajātesūti nānākiccajātesu anuppannānaṃ rūpādīnaṃ uppādanatthāya uppannānaṃ anubhavanatthāya ussukkesu.",
  "atk-s0301a:272_6": "Bhavasotānusārīsūti vaṭṭasotaṃ anusarantesu.",
  "atk-s0301a:272_7": "Anussukāti avāvaṭā.",
  "atk-s0301a:272_8": "Agāranti mātugāmena saddhiṃ gehaṃ.",
  "atk-s0301a:272_9": "Virājiyāti virājetvā.",
  "atk-s0301a:272_10": "Sesaṃ uttānamevāti. Aṭṭhamaṃ.",
  "atk-s0301a:273_0": "9. Catucakkasuttavaṇṇanā",
  "atk-s0301a:274_0": "29.",
  "atk-s0301a:274_1": "Navame catucakkanti catuiriyāpathaṃ.",
  "atk-s0301a:274_2": "Iriyāpatho hi idha cakkanti adhippeto.",
  "atk-s0301a:274_3": "Navadvāranti navahi vaṇamukhehi navadvāraṃ.",
  "atk-s0301a:274_4": "Puṇṇanti asucipūraṃ.",
  "atk-s0301a:274_5": "Lobhena saṃyutanti taṇhāya saṃyuttaṃ.",
  "atk-s0301a:274_6": "Kathaṃ yātrā bhavissatīti etassa evarūpassa sarīrassa kathaṃ niggamanaṃ bhavissati,",
  "atk-s0301a:274_7": "kathaṃ mutti parimutti samatikkamo bhavissatīti pucchati.",
  "atk-s0301a:274_8": "Naddhinti upanāhaṃ,",
  "atk-s0301a:274_9": "pubbakāle kodho,",
  "atk-s0301a:274_10": "aparakāle upanāhoti evaṃ pavattaṃ balavakodhanti attho.",
  "atk-s0301a:274_11": "Varattanti “chetvā naddhi varattañca,",
  "atk-s0301a:274_12": "sandānaṃ sahanukkama”nti gāthāya taṇhā varattā,",
  "atk-s0301a:274_13": "diṭṭhi sandānaṃ nāma jātaṃ.",
  "atk-s0301a:274_14": "Idha pana pāḷiniddiṭṭhe kilese ṭhapetvā avasesā “varattā”ti veditabbā,",
  "atk-s0301a:274_15": "iti kilesavarattañca chetvāti attho.",
  "atk-s0301a:274_16": "Icchā lobhanti ekoyeva dhammo icchanaṭṭhena icchā,",
  "atk-s0301a:274_17": "lubbhanaṭṭhena lobhoti vutto.",
  "atk-s0301a:274_18": "Paṭhamuppattikā vā dubbalā icchā,",
  "atk-s0301a:274_19": "aparāparuppattiko balavā lobho.",
  "atk-s0301a:274_20": "Aladdhapatthanā vā icchā,",
  "atk-s0301a:274_21": "paṭiladdhavatthumhi lobho.",
  "atk-s0301a:274_22": "Samūlaṃ taṇhanti avijjāmūlena samūlakaṃ taṇhaṃ.",
  "atk-s0301a:274_23": "Abbuyhāti aggamaggena uppāṭetvā.",
  "atk-s0301a:274_24": "Sesaṃ uttānamevāti. Navamaṃ.",
  "atk-s0301a:275_0": "10. Eṇijaṅghasuttavaṇṇanā",
  "atk-s0301a:276_0": "30.",
  "atk-s0301a:276_1": "Dasame eṇijaṅghanti eṇimigassa viya suvaṭṭitajaṅghaṃ.",
  "atk-s0301a:276_2": "Kisanti athūlaṃ samasarīraṃ.",
  "atk-s0301a:276_3": "Atha vā ātapena milātaṃ mālāgandhavilepanehi anupabrūhitasarīrantipi attho.",
  "atk-s0301a:276_4": "Vīranti vīriyavantaṃ.",
  "atk-s0301a:276_5": "Appāhāranti bhojane mattaññutāya mitāhāraṃ,",
  "atk-s0301a:276_6": "vikālabhojanapaṭikkhepavasena vā parittāhāraṃ.",
  "atk-s0301a:276_7": "Alolupanti catūsu paccayesu loluppavirahitaṃ.",
  "atk-s0301a:276_8": "Rasataṇhāpaṭikkhepo vā esa.",
  "atk-s0301a:276_9": "Sīhaṃvekacaraṃ nāganti ekacaraṃ sīhaṃ viya,",
  "atk-s0301a:276_10": "ekacaraṃ nāgaṃ viya.",
  "atk-s0301a:276_11": "Gaṇavāsino hi pamattā honti,",
  "atk-s0301a:276_12": "ekacarā appamattā,",
  "atk-s0301a:276_13": "tasmā ekacarāva gahitāti.",
  "atk-s0301a:276_14": "Paveditāti pakāsitā kathitā.",
  "atk-s0301a:276_15": "Etthāti etasmiṃ nāmarūpe.",
  "atk-s0301a:276_16": "Pañcakāmaguṇavasena hi rūpaṃ gahitaṃ,",
  "atk-s0301a:276_17": "manena nāmaṃ,",
  "atk-s0301a:276_18": "ubhayehi pana avinibhuttadhamme gahetvā pañcakkhandhādivasenapettha bhummaṃ yojetabbanti. Dasamaṃ.",
  "atk-s0301a:277_0": "Sattivaggo tatiyo.",
  "atk-s0301a:278_0": "4. Satullapakāyikavaggo",
  "atk-s0301a:279_0": "1. Sabbhisuttavaṇṇanā",
  "atk-s0301a:280_0": "31.",
  "atk-s0301a:280_1": "Satullapakāyikavaggassa paṭhame satullapakāyikāti sataṃ dhammaṃ samādānavasena ullapetvā sagge nibbattāti satullapakāyikā.",
  "atk-s0301a:280_2": "Tatridaṃ vatthu –",
  "atk-s0301a:280_3": "sambahulā kira samuddavāṇijā nāvāya samuddaṃ pakkhandiṃsu.",
  "atk-s0301a:280_4": "Tesaṃ khittasaravegena gacchantiyā nāvāya sattame divase samuddamajjhe mahantaṃ uppātikaṃ pātubhūtaṃ,",
  "atk-s0301a:280_5": "mahāūmiyo uṭṭhahitvā nāvaṃ udakassa pūrenti.",
  "atk-s0301a:280_6": "Nāvāya nimujjamānāya mahājano attano attano devatānaṃ nāmāni gahetvā āyācanādīni karonto paridevi.",
  "atk-s0301a:280_7": "Tesaṃ majjhe eko puriso –",
  "atk-s0301a:280_8": "“atthi nu kho me evarūpe bhaye patiṭṭhā”ti āvajjento attano parisuddhāni saraṇāni ceva sīlāni ca disvā yogī viya pallaṅkaṃ ābhujitvā nisīdi.",
  "atk-s0301a:280_9": "Tamenaṃ itare sabhayakāraṇaṃ pucchiṃsu.",
  "atk-s0301a:280_10": "So tesaṃ kathesi –",
  "atk-s0301a:280_11": "“ambho ahaṃ nāvaṃ abhirūhanadivase bhikkhusaṅghassa dānaṃ datvā saraṇāni ceva sīlāni ca aggahesiṃ,",
  "atk-s0301a:280_12": "tena me bhayaṃ natthī”ti.",
  "atk-s0301a:280_13": "Kiṃ pana sāmi etāni aññesampi vattantīti?",
  "atk-s0301a:280_14": "Āma vattantīti tena hi amhākampi dethāti.",
  "atk-s0301a:280_15": "So te manusse sataṃ sataṃ katvā satta koṭṭhāse akāsi,",
  "atk-s0301a:280_16": "tato pañcasīlāni adāsi.",
  "atk-s0301a:280_17": "Tesu paṭhamaṃ jaṅghasataṃ gopphakamatte udake ṭhitaṃ aggahesi,",
  "atk-s0301a:280_18": "dutiyaṃ jāṇumatte,",
  "atk-s0301a:280_19": "tatiyaṃ kaṭimatte,",
  "atk-s0301a:280_20": "catutthaṃ nābhimatte,",
  "atk-s0301a:280_21": "pañcamaṃ thanamatte,",
  "atk-s0301a:280_22": "chaṭṭhaṃ galappamāṇe,",
  "atk-s0301a:280_23": "sattamaṃ mukhena loṇodake pavisante aggahesi.",
  "atk-s0301a:280_24": "So tesaṃ sīlāni datvā –",
  "atk-s0301a:280_25": "“aññaṃ tumhākaṃ paṭisaraṇaṃ natthi,",
  "atk-s0301a:280_26": "sīlameva āvajjethā”ti ugghosesi.",
  "atk-s0301a:280_27": "Tāni sattapi jaṅghasatāni tattha kālaṃ katvā āsannakāle gahitasīlaṃ nissāya tāvatiṃsabhavane nibbattiṃsu,",
  "atk-s0301a:280_28": "tesaṃ ghaṭāvaseneva vimānāni nibbattiṃsu.",
  "atk-s0301a:280_29": "Sabbesaṃ majjhe ācariyassa yojanasatikaṃ suvaṇṇavimānaṃ nibbatti,",
  "atk-s0301a:280_30": "avasenāni tassa parivārāni hutvā sabbaheṭṭhimaṃ dvādasayojanikaṃ ahosi.",
  "atk-s0301a:280_31": "Te nibbattakkhaṇeyeva kammaṃ āvajjentā ācariyaṃ nissāya sampattilābhaṃ ñatvā,",
  "atk-s0301a:280_32": "“gacchāma tāva,",
  "atk-s0301a:280_33": "dasabalassa santike amhākaṃ ācariyassa vaṇṇaṃ katheyyāmā”ti majjhimayāmasamanantare bhagavantaṃ upasaṅkamiṃsu,",
  "atk-s0301a:280_34": "tā devatā ācariyassa vaṇṇabhaṇanatthaṃ ekekaṃ gāthaṃ abhāsiṃsu.",
  "atk-s0301a:281_0": "Tattha sabbhirevāti paṇḍitehi,",
  "atk-s0301a:281_1": "sappurisehi eva. Ra-",
  "atk-s0301a:281_2": "kāro padasandhikaro.",
  "atk-s0301a:281_3": "Samāsethāti saha nisīdeyya.",
  "atk-s0301a:281_4": "Desanāsīsameva cetaṃ,",
  "atk-s0301a:281_5": "sabbairiyāpathe sabbhireva saha kubbeyyāti attho.",
  "atk-s0301a:281_6": "Kubbethāti kareyya.",
  "atk-s0301a:281_7": "Santhavanti mittasanthavaṃ.",
  "atk-s0301a:281_8": "Taṇhāsanthavo pana na kenaci saddhiṃ kātabbo,",
  "atk-s0301a:281_9": "mittasanthavo buddha-",
  "atk-s0301a:281_10": "paccekabuddha-",
  "atk-s0301a:281_11": "buddhasāvakehi saha kātabbo.",
  "atk-s0301a:281_12": "Idaṃ sandhāyetaṃ vuttaṃ.",
  "atk-s0301a:281_13": "Satanti buddhādīnaṃ sappurisānaṃ.",
  "atk-s0301a:281_14": "Saddhammanti pañcasīladasasīlacatusatipaṭṭhānādibhedaṃ saddhammaṃ,",
  "atk-s0301a:281_15": "idha pana pañcasīlaṃ adhippetaṃ.",
  "atk-s0301a:281_16": "Seyyo hotīti vaḍḍhi hoti.",
  "atk-s0301a:281_17": "Na pāpiyoti lāmakaṃ kiñci na hoti.",
  "atk-s0301a:281_18": "Nāññatoti vālikādīhi telādīni viya aññato andhabālato paññā nāma na labbhati,",
  "atk-s0301a:281_19": "tilādīhi pana telādīni viya sataṃ dhammaṃ ñatvā paṇḍitameva sevanto bhajanto labhatīti.",
  "atk-s0301a:281_20": "Sokamajjheti sokavatthūnaṃ sokānugatānaṃ vā sattānaṃ majjhagato na socati bandhulamallasenāpatissa upāsikā viya,",
  "atk-s0301a:281_21": "pañcannaṃ corasatānaṃ majjhe dhammasenāpatissa saddhivihāriko saṃkiccasāmaṇero viya ca.",
  "atk-s0301a:282_0": "Ñātimajjhe virocatīti ñātigaṇamajjhe saṃkiccatherassa saddhivihāriko adhimuttakasāmaṇero viya sobhati.",
  "atk-s0301a:282_1": "So kira therassa bhāgineyyo hoti,",
  "atk-s0301a:282_2": "atha naṃ thero āha –",
  "atk-s0301a:282_3": "“sāmaṇera,",
  "atk-s0301a:282_4": "mahallakosi jāto, gaccha,",
  "atk-s0301a:282_5": "vassāni pucchitvā ehi,",
  "atk-s0301a:282_6": "upasampādessāmi ta”nti.",
  "atk-s0301a:282_7": "So “sādhū”ti theraṃ vanditvā pattacīvaramādāya coraaṭaviyā orabhāge bhaginigāmaṃ gantvā piṇḍāya cari,",
  "atk-s0301a:282_8": "taṃ bhaginī disvā vanditvā gehe nisīdāpetvā bhojesi.",
  "atk-s0301a:282_9": "So katabhattakicco vassāni pucchi.",
  "atk-s0301a:282_10": "Sā “ahaṃ na jānāmi,",
  "atk-s0301a:282_11": "mātā me jānātī”ti āha.",
  "atk-s0301a:282_12": "Atha so “tiṭṭhatha tumhe,",
  "atk-s0301a:282_13": "ahaṃ mātusantikaṃ gamissāmī”ti aṭaviṃ otiṇṇo.",
  "atk-s0301a:282_14": "Tamenaṃ dūratova corapuriso disvā corānaṃ ārocesi.",
  "atk-s0301a:282_15": "Corā “sāmaṇero kireko aṭaviṃ otiṇṇo,",
  "atk-s0301a:282_16": "gacchatha naṃ ānethā”ti āṇāpetvā ekacce “mārema na”nti āhaṃsu,",
  "atk-s0301a:282_17": "ekacce vissajjemāti.",
  "atk-s0301a:282_18": "Sāmaṇero cintesi –",
  "atk-s0301a:282_19": "“ahaṃ sekho sakaraṇīyo,",
  "atk-s0301a:282_20": "imehi saddhiṃ mantetvā sotthimattānaṃ karissāmī”ti corajeṭṭhakaṃ āmantetvā,",
  "atk-s0301a:282_21": "“upamaṃ te, āvuso,",
  "atk-s0301a:282_22": "karissāmī”ti imā gāthā abhāsi –",
  "atk-s0301a:283_0": "“Ahu atītamaddhānaṃ, araññasmiṃ brahāvane;",
  "atk-s0301a:284_0": "Ceto kūṭāni oḍḍetvā, sasakaṃ avadhī tadā.",
  "atk-s0301a:285_0": "“Sasakañca mataṃ disvā, ubbiggā migapakkhino;",
  "atk-s0301a:286_0": "Ekarattiṃ apakkāmuṃ, ‘akiccaṃ vattate idha’.",
  "atk-s0301a:287_0": "“Tatheva samaṇaṃ hantvā, adhimuttaṃ akiñcanaṃ;",
  "atk-s0301a:288_0": "Addhikā nāgamissanti, dhanajāni bhavissatī”ti.",
  "atk-s0301a:289_0": "“Saccaṃ kho samaṇo āha, adhimutto akiñcano;",
  "atk-s0301a:290_0": "Addhikā nāgamissanti, dhanajāni bhavissati.",
  "atk-s0301a:291_0": "“Sace paṭipathe disvā, nārocessasi kassaci;",
  "atk-s0301a:292_0": "Tava saccamanurakkhanto, gaccha bhante yathāsukha”nti.",
  "atk-s0301a:293_0": "So tehi corehi vissajjito gacchanto ñātayopi disvā tesampi na ārocesi.",
  "atk-s0301a:293_1": "Atha te anuppatte corā gahetvā viheṭhayiṃsu,",
  "atk-s0301a:293_2": "uraṃ paharitvā paridevamānañcassa mātaraṃ corā etadavocuṃ –",
  "atk-s0301a:294_0": "“Kiṃ te hoti adhimutto, udare vasiko asi;",
  "atk-s0301a:295_0": "Puṭṭhā me amma akkhāhi, kathaṃ jānemu taṃ maya”nti.",
  "atk-s0301a:296_0": "“Adhimuttassa ahaṃ mātā, ayañca janako pitā;",
  "atk-s0301a:297_0": "Bhaginī bhātaro cāpi, sabbeva idha ñātayo.",
  "atk-s0301a:298_0": "“Akiccakārī adhimutto, yaṃ disvā na nivāraye;",
  "atk-s0301a:299_0": "Etaṃ kho vattaṃ samaṇānaṃ, ariyānaṃ dhammajīvinaṃ.",
  "atk-s0301a:300_0": "“Saccavādī adhimutto, yaṃ disvā na nivāraye;",
  "atk-s0301a:301_0": "Adhimuttassa suciṇṇena, saccavādissa bhikkhuno;",
  "atk-s0301a:302_0": "Sabbeva abhayaṃ pattā, sotthiṃ gacchantu ñātayo”ti.",
  "atk-s0301a:303_0": "Evaṃ te corehi vissajjitā gantvā adhimuttaṃ āhaṃsu –",
  "atk-s0301a:304_0": "“Tava tāta suciṇṇena, saccavādissa bhikkhuno;",
  "atk-s0301a:305_0": "Sabbeva abhayaṃ pattā, sotthiṃ paccāgamamhase”ti.",
  "atk-s0301a:306_0": "Tepi pañcasatā corā pasādaṃ āpajjitvā adhimuttassa sāmaṇerassa santike pabbajiṃsu.",
  "atk-s0301a:306_1": "So te ādāya upajjhāyassa santikaṃ gantvā paṭhamaṃ attanā upasampanno pacchā te pañcasate attano antevāsike katvā upasampādesi.",
  "atk-s0301a:306_2": "Te adhimuttatherassa ovāde ṭhitā sabbe aggaphalaṃ arahattaṃ pāpuṇiṃsu.",
  "atk-s0301a:306_3": "Imamatthaṃ gahetvā devatā “sataṃ saddhammamaññāya ñātimajjhe virocatī”ti āha.",
  "atk-s0301a:307_0": "Sātatanti satataṃ sukhaṃ vā ciraṃ tiṭṭhantīti vadati.",
  "atk-s0301a:307_1": "Sabbāsaṃ voti sabbāsaṃ tumhākaṃ.",
  "atk-s0301a:307_2": "Pariyāyenāti kāraṇena.",
  "atk-s0301a:307_3": "Sabbadukkhā pamuccatīti,",
  "atk-s0301a:307_4": "na kevalaṃ seyyova hoti,",
  "atk-s0301a:307_5": "na ca kevalaṃ paññaṃ labhati,",
  "atk-s0301a:307_6": "sokamajjhe na socati,",
  "atk-s0301a:307_7": "ñātimajjhe virocati,",
  "atk-s0301a:307_8": "sugatiyaṃ nibbattati,",
  "atk-s0301a:307_9": "ciraṃ sukhaṃ tiṭṭhati,",
  "atk-s0301a:307_10": "sakalasmā pana vaṭṭadukkhāpi muccatīti. Paṭhamaṃ.",
  "atk-s0301a:308_0": "2. Maccharisuttavaṇṇanā",
  "atk-s0301a:309_0": "32.",
  "atk-s0301a:309_1": "Dutiye maccherā ca pamādā cāti attasampattinigūhanalakkhaṇena maccherena ceva sativippavāsalakkhaṇena pamādena ca.",
  "atk-s0301a:309_2": "Ekacco hi ‘idaṃ me dentassa parikkhayaṃ gamissati,",
  "atk-s0301a:309_3": "mayhaṃ vā gharamānusakānaṃ vā na bhavissatī”ti macchariyena dānaṃ na deti.",
  "atk-s0301a:309_4": "Ekacco khiḍḍādipasutattā ‘dānaṃ dātabba”nti cittampi na uppādeti.",
  "atk-s0301a:309_5": "Evaṃ dānaṃ na dīyatīti evametaṃ yasadāyakaṃ sirīdāyakaṃ sampattidāyakaṃ sukhadāyakaṃ dānaṃ nāma na dīyatītiādinā kāraṇaṃ kathesi.",
  "atk-s0301a:309_6": "Puññaṃ ākaṅkhamānenāti pubbacetanādibhedaṃ puññaṃ icchamānena.",
  "atk-s0301a:309_7": "Deyyaṃ hoti vijānatāti atthi dānassa phalanti jānantena dātabbamevāti vadati.",
  "atk-s0301a:310_0": "Tameva bālaṃ phusatīti taṃyeva bālaṃ idhalokaparalokesu jighacchā ca pipāsā ca phusati anubandhati na vijahati.",
  "atk-s0301a:310_1": "Tasmāti yasmā tameva phusati, tasmā.",
  "atk-s0301a:310_2": "Vineyya maccheranti maccheramalaṃ vinetvā.",
  "atk-s0301a:310_3": "Dajjā dānaṃ malābhibhūti malābhibhū hutvā taṃ maccheramalaṃ abhibhavitvā dānaṃ dadeyya.",
  "atk-s0301a:311_0": "Te matesu na mīyantīti adānasīlatāya maraṇena matesu na mīyanti.",
  "atk-s0301a:311_1": "Yathā hi mato samparivāretvā ṭhapite bahumhipi annapānādimhi “idaṃ imassa hotu,",
  "atk-s0301a:311_2": "idaṃ imassā”ti uṭṭhahitvā saṃvibhāgaṃ na karoti,",
  "atk-s0301a:311_3": "evaṃ adānasīlopīti matakassa ca adānasīlassa ca bhogā samasamā nāma honti.",
  "atk-s0301a:311_4": "Tena dānasīlā evarūpesu matesu na mīyantīti attho.",
  "atk-s0301a:311_5": "Panthānaṃva saha vajaṃ,",
  "atk-s0301a:311_6": "appasmiṃ ye pavecchantīti yathā addhānaṃ kantāramaggaṃ saha vajantā pathikā saha vajantānaṃ pathikānaṃ",
  "atk-s0301a:311_7": "appasmiṃ pātheyye saṃvibhāgaṃ katvā pavecchanti dadantiyeva,",
  "atk-s0301a:311_8": "evamevaṃ ye pana anamataggaṃ saṃsārakantāraṃ saha vajantā saha vajantānaṃ appasmimpi deyyadhamme saṃvibhāgaṃ katvā dadantiyeva,",
  "atk-s0301a:311_9": "te matesu na mīyanti.",
  "atk-s0301a:312_0": "Esa dhammo sanantanoti esa porāṇako dhammo,",
  "atk-s0301a:312_1": "sanantanānaṃ vā paṇḍitānaṃ esa dhammoti.",
  "atk-s0301a:312_2": "Appasmeketi appasmiṃ deyyadhamme eke.",
  "atk-s0301a:312_3": "Pavecchantīti dadanti.",
  "atk-s0301a:312_4": "Bahuneke na dicchareti bahunāpi bhogena samannāgatā ekacce na dadanti.",
  "atk-s0301a:312_5": "Sahassena samaṃ mitāti sahassena saddhiṃ mitā,",
  "atk-s0301a:312_6": "sahassa dānasadisā hoti.",
  "atk-s0301a:313_0": "Duranvayoti duranugamano,",
  "atk-s0301a:313_1": "duppūroti attho.",
  "atk-s0301a:313_2": "Dhammaṃ careti dasakusalakammapathadhammaṃ carati.",
  "atk-s0301a:313_3": "Yopi samuñjakañcareti yo api khalamaṇḍalādisodhanapalālapoṭhanādivasena samuñjakañcarati.",
  "atk-s0301a:313_4": "Dārañca posanti dārañca posanto.",
  "atk-s0301a:313_5": "Dadaṃ appakasminti appakasmiṃ paṇṇasākamattasmimpi saṃvibhāgaṃ katvā dadantova so dhammaṃ carati.",
  "atk-s0301a:313_6": "Sataṃ sahassānanti sahassaṃ sahassaṃ katvā gaṇitānaṃ purisānaṃ sataṃ,",
  "atk-s0301a:313_7": "satasahassanti attho.",
  "atk-s0301a:313_8": "Sahassayāginanti bhikkhusahassassa vā yāgo kahāpaṇasahassena vā nibbattito yāgopi sahassayāgo.",
  "atk-s0301a:313_9": "So etesaṃ atthīti sahassayāgino,",
  "atk-s0301a:313_10": "tesaṃ sahassayāginaṃ.",
  "atk-s0301a:313_11": "Etena dasannaṃ vā bhikkhukoṭīnaṃ dasannaṃ vā kahāpaṇakoṭīnaṃ piṇḍapāto dassito hoti.",
  "atk-s0301a:313_12": "Ye ettakaṃ dadanti,",
  "atk-s0301a:313_13": "te kalampi nagghanti tathāvidhassāti āha.",
  "atk-s0301a:313_14": "Yvāyaṃ samuñjakaṃ carantopi dhammaṃ carati,",
  "atk-s0301a:313_15": "dāraṃ posentopi,",
  "atk-s0301a:313_16": "appakasmiṃ dadantopi,",
  "atk-s0301a:313_17": "tathāvidhassa ete sahassayāgino kalampi nagghanti.",
  "atk-s0301a:313_18": "Yaṃ tena daliddena ekapaṭivīsakamattampi salākabhattamattampi vā dinnaṃ,",
  "atk-s0301a:313_19": "tassa dānassa sabbesampi tesaṃ dānaṃ kalaṃ nagghatīti.",
  "atk-s0301a:313_20": "Kalaṃ nāma soḷasabhāgopi satabhāgopi sahassabhāgopi.",
  "atk-s0301a:313_21": "Idha satabhāgo gahito.",
  "atk-s0301a:313_22": "Yaṃ tena dānaṃ dinnaṃ,",
  "atk-s0301a:313_23": "tasmiṃ satadhā vibhatte itaresaṃ dasakoṭisahassadānaṃ tato ekakoṭṭhāsampi nagghatīti āha.",
  "atk-s0301a:314_0": "Evaṃ tathāgate dānassa agghaṃ karonte samīpe ṭhitā devatā cintesi –",
  "atk-s0301a:314_1": "“evaṃ bhagavā mahantaṃ dānaṃ pādena pavaṭṭetvā ratanasatike viya narake pakkhipanto idaṃ evaṃ parittakaṃ dānaṃ candamaṇḍale paharanto viya ukkhipati,",
  "atk-s0301a:314_2": "kathaṃ nu kho etaṃ mahapphalatara”nti jānanatthaṃ gāthāya ajjhabhāsi.",
  "atk-s0301a:314_3": "Tattha kenāti kena kāraṇena.",
  "atk-s0301a:314_4": "Mahaggatoti mahattaṃ gato,",
  "atk-s0301a:314_5": "vipulassetaṃ vevacanaṃ.",
  "atk-s0301a:314_6": "Samena dinnassāti samena dinnassa dānassa.",
  "atk-s0301a:314_7": "Athassā bhagavā dānaṃ vibhajitvā dassento dadanti heketiādimāha.",
  "atk-s0301a:314_8": "Tattha visame niviṭṭhāti visame kāyavacīmanokamme patiṭṭhitā hutvā.",
  "atk-s0301a:314_9": "Chetvāti pothetvā.",
  "atk-s0301a:314_10": "Vadhitvāti māretvā.",
  "atk-s0301a:314_11": "Socayitvāti paraṃ sokasamappitaṃ katvā.",
  "atk-s0301a:314_12": "Assumukhāti assumukhasammissā.",
  "atk-s0301a:314_13": "Paraṃ rodāpetvā dinnadānañhi assumukhadānanti vuccati.",
  "atk-s0301a:314_14": "Sadaṇḍāti daṇḍena tajjetvā paharitvā dinnadakkhiṇā sadaṇḍāti vuccati.",
  "atk-s0301a:314_15": "Evanti nāhaṃ sammāsambuddhatāya mahādānaṃ gahetvā appaphalaṃ nāma kātuṃ sakkomi parittakadānaṃ vā mahapphalaṃ nāma.",
  "atk-s0301a:314_16": "Idaṃ pana mahādānaṃ attano uppattiyā aparisuddhatāya evaṃ appaphalaṃ nāma hoti,",
  "atk-s0301a:314_17": "itaraṃ parittadānaṃ attano uppattiyā parisuddhatāya evaṃ mahapphalaṃ nāmāti imamatthaṃ dassento evantiādimāhāti. Dutiyaṃ.",
  "atk-s0301a:315_0": "3. Sādhusuttavaṇṇanā",
  "atk-s0301a:316_0": "33.",
  "atk-s0301a:316_1": "Tatiye udānaṃ udānesīti udāhāraṃ udāhari.",
  "atk-s0301a:316_2": "Yathā hi yaṃ telaṃ mānaṃ gahetuṃ na sakkoti vissanditvā gacchati,",
  "atk-s0301a:316_3": "taṃ avasesakoti vuccati.",
  "atk-s0301a:316_4": "Yañca jalaṃ taḷākaṃ gahetuṃ na sakkoti,",
  "atk-s0301a:316_5": "ajjhottharitvā gacchati,",
  "atk-s0301a:316_6": "taṃ oghoti vuccati,",
  "atk-s0301a:316_7": "evamevaṃ yaṃ pītivacanaṃ hadayaṃ gahetuṃ na sakkoti,",
  "atk-s0301a:316_8": "adhikaṃ hutvā anto asaṇṭhahitvā bahi nikkhamati,",
  "atk-s0301a:316_9": "taṃ udānanti vuccati.",
  "atk-s0301a:316_10": "Evarūpaṃ pītimayaṃ vacanaṃ nicchāresīti attho.",
  "atk-s0301a:316_11": "Saddhāyapi sāhu dānanti kammañca kammaphalañca saddahitvāpi dinnadānaṃ sāhu laddhakaṃ bhaddakameva.",
  "atk-s0301a:316_12": "Āhūti kathenti.",
  "atk-s0301a:316_13": "Kathaṃ panetaṃ ubhayaṃ samaṃ nāma hotīti?",
  "atk-s0301a:316_14": "Jīvitabhīruko hi yujjhituṃ na sakkoti,",
  "atk-s0301a:316_15": "khayabhīruko dātuṃ na sakkoti.",
  "atk-s0301a:316_16": "“Jīvitañca rakkhissāmi yujjhissāmi cā”ti hi vadanto na yujjhati.",
  "atk-s0301a:316_17": "Jīvite pana ālayaṃ vissajjetvā,",
  "atk-s0301a:316_18": "“chejjaṃ vā hotu maraṇaṃ vā,",
  "atk-s0301a:316_19": "gaṇhissāmetaṃ issariya”nti ussahantova yujjhati.",
  "atk-s0301a:316_20": "“Bhoge ca rakkhissāmi,",
  "atk-s0301a:316_21": "dānañca dassāmī”ti vadanto na dadāti.",
  "atk-s0301a:316_22": "Bhogesu pana ālayaṃ vissajjetvā mahādānaṃ dassāmīti ussahantova deti.",
  "atk-s0301a:316_23": "Evaṃ dānañca yuddhañca samaṃ hoti.",
  "atk-s0301a:316_24": "Kiñca bhiyyo?",
  "atk-s0301a:316_25": "Appāpi santā bahuke jinantīti yathā ca yuddhe appakāpi vīrapurisā bahuke bhīrupurise jinanti,",
  "atk-s0301a:316_26": "evaṃ saddhādisampanno appakampi dānaṃ dadanto bahumaccheraṃ maddati,",
  "atk-s0301a:316_27": "bahuñca dānavipākaṃ adhigacchati.",
  "atk-s0301a:316_28": "Evampi dānañca yuddhañca samānaṃ.",
  "atk-s0301a:316_29": "Tenevāha –",
  "atk-s0301a:317_0": "“Appampi ce saddahāno dadāti,",
  "atk-s0301a:318_0": "Teneva so hoti sukhī paratthā”ti.",
  "atk-s0301a:319_0": "Imassa ca panatthassa pakāsanatthaṃ ekasāṭakabrāhmaṇavatthu ca aṅkuravatthu ca vitthāretabbaṃ.",
  "atk-s0301a:320_0": "Dhammaladdhassāti dhammena samena laddhassa bhogassa dhammaladdhassa ca puggalassa.",
  "atk-s0301a:320_1": "Ettha puggalo laddhadhammo nāma adhigatadhammo ariyapuggalo.",
  "atk-s0301a:320_2": "Iti yaṃ dhammaladdhassa bhogassa dānaṃ dhammaladdhassa ariyapuggalassa dīyati,",
  "atk-s0301a:320_3": "tampi sādhūti attho.",
  "atk-s0301a:320_4": "Yo dhammaladdhassāti imasmimpi gāthāpade ayameva attho.",
  "atk-s0301a:320_5": "Uṭṭhānavīriyādhigatassāti uṭṭhānena ca vīriyena ca adhigatassa bhogassa.",
  "atk-s0301a:320_6": "Vetaraṇinti desanāsīsamattametaṃ.",
  "atk-s0301a:320_7": "Yamassa pana vetaraṇimpi sañjīvakāḷasuttādayopi ekatiṃsamahānirayepi sabbasova atikkamitvāti attho.",
  "atk-s0301a:321_0": "Viceyya dānanti vicinitvā dinnadānaṃ.",
  "atk-s0301a:321_1": "Tattha dve vicinanā dakkhiṇāvicinanaṃ dakkhiṇeyyavicinanañca.",
  "atk-s0301a:321_2": "Tesu lāmakalāmake paccaye apanetvā paṇītapaṇīte vicinitvā tesaṃ dānaṃ dakkhiṇāvicinanaṃ nāma.",
  "atk-s0301a:321_3": "Vipannasīle ito bahiddhā pañcanavutipāsaṇḍabhede vā dakkhiṇeyye pahāya sīlādiguṇasampannānaṃ sāsane pabbajitānaṃ dānaṃ dakkhiṇeyyavicinanaṃ nāma.",
  "atk-s0301a:321_4": "Evaṃ dvīhākārehi viceyya dānaṃ.",
  "atk-s0301a:321_5": "Sugatappasatthanti sugatena vaṇṇitaṃ.",
  "atk-s0301a:321_6": "Tattha dakkhiṇeyyavicinanaṃ dassento ye dakkhiṇeyyātiādimāha.",
  "atk-s0301a:321_7": "Bījāni vuttāni yathāti iminā pana dakkhiṇāvicinanaṃ āha.",
  "atk-s0301a:321_8": "Avipannabījasadisā hi vicinitvā gahitā paṇītapaṇītā deyyadhammāti.",
  "atk-s0301a:322_0": "Pāṇesupi sādhu saṃyamoti pāṇesu saṃyatabhāvopi bhaddako.",
  "atk-s0301a:322_1": "Ayaṃ devatā itarāhi kathitaṃ dānānisaṃsaṃ atikkamitvā sīlānisaṃsaṃ kathetumāraddhā.",
  "atk-s0301a:322_2": "Aheṭhayaṃ caranti avihiṃsanto caramāno.",
  "atk-s0301a:322_3": "Parūpavādāti parassa upavādabhayena.",
  "atk-s0301a:322_4": "Bhayāti upavādabhayā.",
  "atk-s0301a:322_5": "Dānā ca kho dhammapadaṃva seyyoti dānato nibbānasaṅkhātaṃ dhammapadameva seyyo.",
  "atk-s0301a:322_6": "Pubbe ca hi pubbatare ca santoti pubbe ca kassapabuddhādikāle pubbatare ca koṇāgamanabuddhādikāle,",
  "atk-s0301a:322_7": "sabbepi vā ete pubbe ca pubbatare ca santo nāmāti. Tatiyaṃ.",
  "atk-s0301a:323_0": "4. Nasantisuttavaṇṇanā",
  "atk-s0301a:324_0": "34.",
  "atk-s0301a:324_1": "Catutthe kamanīyānīti rūpādīni iṭṭhārammaṇāni.",
  "atk-s0301a:324_2": "Apunāgamanaṃ anāgantā puriso maccudheyyāti tebhūmakavaṭṭasaṅkhātā maccudheyyā apunāgamanasaṅkhātaṃ nibbānaṃ anāgantā.",
  "atk-s0301a:324_3": "Nibbānañhi sattā na punāgacchanti,",
  "atk-s0301a:324_4": "tasmā taṃ apunāgamananti vuccati.",
  "atk-s0301a:324_5": "Taṃ kāmesu baddho ca pamatto ca anāgantā nāma hoti,",
  "atk-s0301a:324_6": "so taṃ pāpuṇituṃ na sakkoti,",
  "atk-s0301a:324_7": "tasmā evamāha.",
  "atk-s0301a:324_8": "Chandajanti taṇhāchandato jātaṃ.",
  "atk-s0301a:324_9": "Aghanti pañcakkhandhadukkhaṃ.",
  "atk-s0301a:324_10": "Dutiyapadaṃ tasseva vevacanaṃ.",
  "atk-s0301a:324_11": "Chandavinayā aghavinayoti taṇhāvinayena pañcakkhandhavinayo.",
  "atk-s0301a:324_12": "Aghavinayā dukkhavinayoti pañcakkhandhavinayena vaṭṭadukkhaṃ vinītameva hoti.",
  "atk-s0301a:324_13": "Citrānīti ārammaṇacittāni.",
  "atk-s0301a:324_14": "Saṅkapparāgoti saṅkappitarāgo.",
  "atk-s0301a:324_15": "Evamettha vatthukāmaṃ paṭikkhipitvā kilesakāmo kāmoti vutto.",
  "atk-s0301a:324_16": "Ayaṃ panattho pasūrasuttena vibhāvetabbo.",
  "atk-s0301a:324_17": "Pasūraparibbājako hi therena “saṅkapparāgo purisassa kāmo”ti vutte –",
  "atk-s0301a:325_0": "“Na te kāmā yāni citrāni loke,",
  "atk-s0301a:326_0": "Saṅkapparāgañca vadesi kāmaṃ;",
  "atk-s0301a:327_0": "Saṅkappayaṃ akusale vitakke,",
  "atk-s0301a:328_0": "Bhikkhūpi te hehinti kāmabhogī”ti. –",
  "atk-s0301a:329_0": "Āha. Atha naṃ thero avoca –",
  "atk-s0301a:330_0": "“Te ce kāmā yāni citrāni loke,",
  "atk-s0301a:331_0": "Saṅkapparāgaṃ na vadesi kāmaṃ;",
  "atk-s0301a:332_0": "Passanto rūpāni manoramāni,",
  "atk-s0301a:333_0": "Satthāpi te hehiti kāmabhogī.",
  "atk-s0301a:334_0": "Suṇanto saddāni, ghāyanto gandhāni;",
  "atk-s0301a:335_0": "Sāyanto rasāni, phusanto phassāni manoramāni;",
  "atk-s0301a:336_0": "Satthāpi te hehiti kāmabhogī”ti.",
  "atk-s0301a:337_0": "Athettha dhīrāti atha etesu ārammaṇesu paṇḍitā chandarāgaṃ vinayanti.",
  "atk-s0301a:337_1": "Saṃyojanaṃ sabbanti dasavidhampi saṃyojanaṃ.",
  "atk-s0301a:337_2": "Akiñcananti rāgakiñcanādivirahitaṃ.",
  "atk-s0301a:337_3": "Nānupatanti dukkhāti vaṭṭadukkhā pana tassa upari na patanti.",
  "atk-s0301a:337_4": "Iccāyasmā mogharājāti,",
  "atk-s0301a:337_5": "“pahāsi saṅkha”nti gāthaṃ sutvā tassaṃ parisati anusandhikusalo mogharājā nāma thero “imissā gāthāya",
  "atk-s0301a:337_6": "attho na yathānusandhiṃ gato”ti cintetvā yathānusandhiṃ ghaṭento evamāha.",
  "atk-s0301a:337_7": "Tattha idha vā huraṃ vāti idhaloke vā paraloke vā.",
  "atk-s0301a:337_8": "Naruttamaṃ atthacaraṃ narānanti kiñcāpi sabbe khīṇāsavā naruttamā ceva atthacarā ca narānaṃ,",
  "atk-s0301a:337_9": "thero pana dasabalaṃ sandhāyevamāha.",
  "atk-s0301a:337_10": "Ye taṃ namassanti pasaṃsiyā teti yadi tathāvimuttaṃ devamanussā namassanti,",
  "atk-s0301a:337_11": "atha ye taṃ bhagavantaṃ kāyena vā vācāya vā anupaṭipattiyā vā namassanti,",
  "atk-s0301a:337_12": "te kiṃ pasaṃsiyā,",
  "atk-s0301a:337_13": "udāhu apasaṃsiyāti.",
  "atk-s0301a:337_14": "Bhikkhūti mogharājattheraṃ ālapati.",
  "atk-s0301a:337_15": "Aññāya dhammanti catusaccadhammaṃ jānitvā.",
  "atk-s0301a:337_16": "Saṅgātigā tepi bhavantīti ye taṃ kāyena vā vācāya vā anupaṭipattiyā vā namassanti.",
  "atk-s0301a:337_17": "Te catusaccadhammaṃ aññāya vicikicchaṃ pahāya saṅgātigāpi honti,",
  "atk-s0301a:337_18": "pasaṃsiyāpi hontīti.",
  "atk-s0301a:337_19": "Catutthaṃ.",
  "atk-s0301a:338_0": "5. Ujjhānasaññisuttavaṇṇanā",
  "atk-s0301a:339_0": "35.",
  "atk-s0301a:339_1": "Pañcame ujjhānasaññikāti ujjhānasaññī devaloko nāma pāṭiyekko natthi,",
  "atk-s0301a:339_2": "imā pana devatā tathāgatassa catupaccayaparibhogaṃ nissāya ujjhāyamānā āgatā.",
  "atk-s0301a:339_3": "Tāsaṃ kira evaṃ ahosi –",
  "atk-s0301a:339_4": "“samaṇo gotamo bhikkhūnaṃ paṃsukūlacīvara-",
  "atk-s0301a:339_5": "piṇḍiyālopa-",
  "atk-s0301a:339_6": "rukkhamūlasenāsanapūtimuttabhesajjehi santosasseva pariyantakāritaṃ vaṇṇeti,",
  "atk-s0301a:339_7": "sayaṃ pana pattuṇṇadukūla khomādīni paṇītacīvarāni dhāreti,",
  "atk-s0301a:339_8": "rājārahaṃ uttamaṃ bhojanaṃ bhuñjati,",
  "atk-s0301a:339_9": "devavimānakappāya gandhakuṭiyā varasayane sayati,",
  "atk-s0301a:339_10": "sappinavanītādīni bhesajjāni paṭisevati,",
  "atk-s0301a:339_11": "divasaṃ mahājanassa dhammaṃ deseti,",
  "atk-s0301a:339_12": "vacanamassa aññato gacchati,",
  "atk-s0301a:339_13": "kiriyā aññato”ti ujjhāyamānā āgamiṃsu.",
  "atk-s0301a:339_14": "Tena tāsaṃ dhammasaṅgāhakattherehi “ujjhānasaññikā”ti nāmaṃ gahitaṃ.",
  "atk-s0301a:340_0": "Aññathā santanti aññenākārena bhūtaṃ.",
  "atk-s0301a:340_1": "Nikaccāti nikatiyā vañcanāya,",
  "atk-s0301a:340_2": "vañcetvāti attho.",
  "atk-s0301a:340_3": "Kitavassevāti kitavo vuccati sākuṇiko.",
  "atk-s0301a:340_4": "So hi agumbova samāno sākhapaṇṇādipaṭicchādanena gumbavaṇṇaṃ dassetvā upagate moratittirādayo sakuṇe māretvā dārabharaṇaṃ karoti.",
  "atk-s0301a:340_5": "Iti tassa kitavassa imāya vañcanāya evaṃ vañcetvā sakuṇamaṃsabhojanaṃ viya kuhakassāpi paṃsukūlena attānaṃ",
  "atk-s0301a:340_6": "paṭicchādetvā kathāchekatāya mahājanaṃ vañcetvā khādamānassa vicarato.",
  "atk-s0301a:340_7": "Bhuttaṃ theyyena tassa tanti sabbopi tassa catupaccayaparibhogo theyyena paribhutto nāma hotīti devatā bhagavantaṃ sandhāya vadati.",
  "atk-s0301a:340_8": "Parijānanti paṇḍitāti ayaṃ kārako vā akārako vāti paṇḍitā jānanti.",
  "atk-s0301a:340_9": "Iti tā devatā “tathāgatāpi mayameva paṇḍitā”ti maññamānā evamāhaṃsu.",
  "atk-s0301a:341_0": "Atha bhagavā nayidantiādimāha.",
  "atk-s0301a:341_1": "Tattha yāyaṃ paṭipadā daḷhāti ayaṃ dhammānudhammapaṭipadā daḷhā thirā.",
  "atk-s0301a:341_2": "Yāya paṭipadāya dhīrā paṇḍitā ārammaṇūpanijjhānena lakkhaṇūpanijjhānena cāti dvīhi jhānehi jhāyino mārabandhanā pamuccanti,",
  "atk-s0301a:341_3": "taṃ paṭipadaṃ bhāsitamattena vā savanamattena vā okkamituṃ paṭipajjituṃ na sakkāti attho.",
  "atk-s0301a:341_4": "Na ve dhīrā pakubbantīti dhīrā paṇḍitā viditvā lokapariyāyaṃ saṅkhāralokassa udayabbayaṃ ñatvā catusaccadhammañca",
  "atk-s0301a:341_5": "aññāya kilesanibbānena nibbutā loke visattikaṃ tiṇṇā evaṃ na kubbanti,",
  "atk-s0301a:341_6": "mayaṃ evarūpāni na kathemāti attho.",
  "atk-s0301a:342_0": "Pathaviyaṃ patiṭṭhahitvāti “ayuttaṃ amhehi kataṃ,",
  "atk-s0301a:342_1": "akārakameva mayaṃ kārakavādena samudācarimhā”ti lajjamānā mahābrahmani viya bhagavati gāravaṃ paccupaṭṭhapetvā",
  "atk-s0301a:342_2": "aggikkhandhaṃ viya bhagavantaṃ durāsadaṃ katvā passamānā ākāsato otaritvā bhūmiyaṃ ṭhatvāti attho.",
  "atk-s0301a:342_3": "Accayoti aparādho. No, bhante,",
  "atk-s0301a:342_4": "accāgamāti amhe atikkamma abhibhavitvā pavatto.",
  "atk-s0301a:342_5": "Āsādetabbanti ghaṭṭayitabbaṃ.",
  "atk-s0301a:342_6": "Tā kira devatā bhagavantaṃ kāyena vācāyāti dvīhipi ghaṭṭayiṃsu.",
  "atk-s0301a:342_7": "Tathāgataṃ avanditvā ākāse patiṭṭhamānā kāyena ghaṭṭayiṃsu,",
  "atk-s0301a:342_8": "kitavopamaṃ āharitvā nānappakārakaṃ asabbhivādaṃ vadamānā vācāya ghaṭṭayiṃsu.",
  "atk-s0301a:342_9": "Tasmā āsādetabbaṃ amaññimhāti āhaṃsu.",
  "atk-s0301a:342_10": "Paṭiggaṇhātūti khamatu.",
  "atk-s0301a:342_11": "Āyatiṃ saṃvarāyāti anāgate saṃvaraṇatthāya,",
  "atk-s0301a:342_12": "puna evarūpassa aparādhassa dosassa akaraṇatthāya.",
  "atk-s0301a:343_0": "Sitaṃ pātvākāsīti aggadante dassento pahaṭṭhākāraṃ dassesi. Kasmā?",
  "atk-s0301a:343_1": "Tā kira devatā na sabhāvena khamāpenti,",
  "atk-s0301a:343_2": "lokiyamahājanañca sadevake loke aggapuggalaṃ tathāgatañca ekasadisaṃ karonti.",
  "atk-s0301a:343_3": "Atha bhagavā “parato kathāya uppannāya buddhabalaṃ dīpetvā pacchā khamissāmī”ti sitaṃ pātvākāsi.",
  "atk-s0301a:343_4": "Bhiyyoso mattāyāti atirekappamāṇena.",
  "atk-s0301a:343_5": "Imaṃ gāthaṃ abhāsīti kupito esa amhākanti maññamānā abhāsi.",
  "atk-s0301a:344_0": "Na paṭigaṇhatīti na khamati nādhivāseti.",
  "atk-s0301a:344_1": "Kopantaroti abbhantare uppannakopo.",
  "atk-s0301a:344_2": "Dosagarūti dosaṃ garuṃ katvā ādāya viharanto.",
  "atk-s0301a:344_3": "Sa veraṃ paṭimuñcatīti so evarūpo gaṇṭhikaṃ paṭimuñcanto viya taṃ veraṃ attani paṭimuñcati ṭhapeti,",
  "atk-s0301a:344_4": "na paṭinissajjatīti attho.",
  "atk-s0301a:344_5": "Accayo ce na vijjethāti sace accāyikakammaṃ na bhaveyya.",
  "atk-s0301a:344_6": "No cidhāpagataṃ siyāti yadi aparādho nāma na bhāveyya.",
  "atk-s0301a:344_7": "Kenīdha kusalo siyāti yadi verāni na sammeyyuṃ,",
  "atk-s0301a:344_8": "kena kāraṇena kusalo bhaveyya.",
  "atk-s0301a:345_0": "Kassaccayāti gāthāya kassa atikkamo natthi?",
  "atk-s0301a:345_1": "Kassa aparādho natthi?",
  "atk-s0301a:345_2": "Ko sammohaṃ nāpajjati?",
  "atk-s0301a:345_3": "Ko niccameva paṇḍito nāmāti attho?",
  "atk-s0301a:345_4": "Imaṃ kira gāthaṃ bhaṇāpanatthaṃ bhagavato sitapātukammaṃ.",
  "atk-s0301a:345_5": "Tasmā idāni devatānaṃ buddhabalaṃ dīpetvā khamissāmīti tathāgatassa buddhassātiādimāha.",
  "atk-s0301a:345_6": "Tattha tathāgatassāti tathā āgatoti evamādīhi kāraṇehi tathāgatassa.",
  "atk-s0301a:345_7": "Buddhassāti catunnaṃ saccānaṃ buddhattādīhi kāraṇehi vimokkhantikapaṇṇattivasena evaṃ laddhanāmassa.",
  "atk-s0301a:345_8": "Accayaṃ desayantīnanti yaṃ vuttaṃ tumhehi “accayaṃ desayantīnaṃ…pe…",
  "atk-s0301a:345_9": "sa veraṃ paṭimuñcatī”ti,",
  "atk-s0301a:345_10": "taṃ sādhu vuttaṃ,",
  "atk-s0301a:345_11": "ahaṃ pana taṃ veraṃ nābhinandāmi na patthayāmīti attho.",
  "atk-s0301a:345_12": "Paṭiggaṇhāmi voccayanti tumhākaṃ aparādhaṃ khamāmīti. Pañcamaṃ.",
  "atk-s0301a:346_0": "6. Saddhāsuttavaṇṇanā",
  "atk-s0301a:347_0": "36.",
  "atk-s0301a:347_1": "Chaṭṭhe saddhā dutiyā purisassa hotīti purisassa devaloke manussaloke ceva nibbānañca gacchantassa saddhā dutiyā hoti,",
  "atk-s0301a:347_2": "sahāyakiccaṃ sādheti.",
  "atk-s0301a:347_3": "No ce assaddhiyaṃ avatiṭṭhatīti yadi assaddhiyaṃ na tiṭṭhati.",
  "atk-s0301a:347_4": "Yasoti parivāro.",
  "atk-s0301a:347_5": "Kittīti vaṇṇabhaṇanaṃ.",
  "atk-s0301a:347_6": "Tatvassa hotīti tato assa hoti.",
  "atk-s0301a:347_7": "Nānupatanti saṅgāti rāgasaṅgādayo pañca saṅgā na anupatanti.",
  "atk-s0301a:347_8": "Pamādamanuyuñjantīti ye pamādaṃ karonti nibbattenti,",
  "atk-s0301a:347_9": "te taṃ anuyuñjanti nāma.",
  "atk-s0301a:347_10": "Dhanaṃ seṭṭhaṃva rakkhatīti muttāmaṇisārādiuttamadhanaṃ viya rakkhati.",
  "atk-s0301a:347_11": "Jhāyantoti lakkhaṇūpanijjhānena ca ārammaṇūpanijjhānena ca jhāyanto.",
  "atk-s0301a:347_12": "Tattha lakkhaṇūpanijjhānaṃ nāma vipassanāmaggaphalāni.",
  "atk-s0301a:347_13": "Vipassanā hi tīṇi lakkhaṇāni upanijjhāyatīti lakkhaṇūpanijjhānaṃ.",
  "atk-s0301a:347_14": "Maggo vipassanāya āgatakiccaṃ sādhetīti lakkhaṇūpanijjhānaṃ.",
  "atk-s0301a:347_15": "Phalaṃ tathalakkhaṇaṃ nirodhasaccaṃ upanijjhāyatīti lakkhaṇūpanijjhānaṃ.",
  "atk-s0301a:347_16": "Aṭṭha samāpattiyo pana kasiṇārammaṇassa upanijjhāyanato ārammaṇūpanijjhānanti veditabbā.",
  "atk-s0301a:347_17": "Paramaṃ nāma arahattasukhaṃ adhippetanti. Chaṭṭhaṃ.",
  "atk-s0301a:348_0": "7. Samayasuttavaṇṇanā",
  "atk-s0301a:349_0": "37.",
  "atk-s0301a:349_1": "Sattame sakkesūti “sakyā vata,",
  "atk-s0301a:349_2": "bho kumārā”ti udānaṃ paṭicca sakkāti laddhanāmānaṃ rājakumārānaṃ nivāso ekopi janapado rūḷhīsaddena sakkāti vuccati.",
  "atk-s0301a:349_3": "Tasmiṃ sakkesu janapade.",
  "atk-s0301a:349_4": "Mahāvaneti sayaṃjāte aropime himavantena saddhiṃ ekābaddhe mahati vane.",
  "atk-s0301a:349_5": "Sabbeheva arahantehīti imaṃ suttaṃ kathitadivaseyeva pattaarahantehi.",
  "atk-s0301a:350_0": "Tatrāyaṃ anupubbikathā –",
  "atk-s0301a:350_1": "sākiyakoliyā hi kira kapilavatthunagarassa ca koliyanagarassa ca antare rohiṇiṃ nāma nadiṃ ekeneva āvaraṇena bandhāpetvā sassāni kārenti.",
  "atk-s0301a:350_2": "Atha jeṭṭhamūlamāse sassesu milāyantesu ubhayanagaravāsīnampi kammakārā sannipatiṃsu.",
  "atk-s0301a:350_3": "Tattha koliyanagaravāsino āhaṃsu –",
  "atk-s0301a:350_4": "“idaṃ udakaṃ ubhayato āhariyamānaṃ na tumhākaṃ,",
  "atk-s0301a:350_5": "na amhākaṃ pahossati,",
  "atk-s0301a:350_6": "amhākaṃ pana sassaṃ ekena udakeneva nipphajjissati,",
  "atk-s0301a:350_7": "idaṃ udakaṃ amhākaṃ dethā”ti.",
  "atk-s0301a:350_8": "Kapilavatthuvāsino āhaṃsu –",
  "atk-s0301a:350_9": "“tumhesu koṭṭhe pūretvā ṭhitesu mayaṃ rattasuvaṇṇanīlamaṇikāḷakahāpaṇe ca gahetvā pacchipasibbakādihatthā",
  "atk-s0301a:350_10": "na sakkhissāma tumhākaṃ gharadvāre vicarituṃ,",
  "atk-s0301a:350_11": "amhākampi sassaṃ ekeneva udakena nipphajjissati,",
  "atk-s0301a:350_12": "idaṃ udakaṃ amhākaṃ dethā”ti.",
  "atk-s0301a:350_13": "“Na mayaṃ dassāmā”ti.",
  "atk-s0301a:350_14": "“Mayampi na dassāmā”ti.",
  "atk-s0301a:350_15": "Evaṃ kathaṃ vaḍḍhetvā eko uṭṭhāya ekassa pahāraṃ adāsi,",
  "atk-s0301a:350_16": "sopi aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ vaḍḍhayiṃsu.",
  "atk-s0301a:351_0": "Koliyakammakārā vadanti –",
  "atk-s0301a:351_1": "“tumhe kapilavatthuvāsike gahetvā gajjatha,",
  "atk-s0301a:351_2": "ye soṇasiṅgālādayo viya attano bhaginīhi saddhiṃ saṃvasiṃsu,",
  "atk-s0301a:351_3": "etesaṃ hatthino ca assā ca phalakāvudhāni ca amhākaṃ kiṃ karissantī”ti?",
  "atk-s0301a:351_4": "Sākiyakammakārā vadanti –",
  "atk-s0301a:351_5": "“tumhe dāni kuṭṭhino dārake gahetvā gajjatha,",
  "atk-s0301a:351_6": "ye anāthā niggatikā tiracchānā viya kolarukkhe vasiṃsu,",
  "atk-s0301a:351_7": "etesaṃ hatthino ca assā ca phalakāvudhāni ca amhākaṃ kiṃ karissantī”ti?",
  "atk-s0301a:351_8": "Te gantvā tasmiṃ kamme niyuttaamaccānaṃ kathesuṃ,",
  "atk-s0301a:351_9": "amaccā rājakulānaṃ kathesuṃ.",
  "atk-s0301a:351_10": "Tato sākiyā –",
  "atk-s0301a:351_11": "“bhaginīhi saddhiṃ saṃvasitakānaṃ thāmañca balañca dassessāmā”ti yuddhasajjā nikkhamiṃsu.",
  "atk-s0301a:351_12": "Koliyāpi –",
  "atk-s0301a:351_13": "“kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0301a:352_0": "Bhagavāpi rattiyā paccūsasamayeva mahākaruṇāsamāpattito uṭṭhāya lokaṃ volokento ime evaṃ yuddhasajje nikkhamante addasa. Disvā –",
  "atk-s0301a:352_1": "“mayi gate ayaṃ kalaho vūpasammissati nu kho udāhu no”ti upadhārento –",
  "atk-s0301a:352_2": "“ahamettha gantvā kalahavūpasamanatthaṃ tīṇi jātakāni kathessāmi,",
  "atk-s0301a:352_3": "tato kalaho vūpasammissati.",
  "atk-s0301a:352_4": "Atha sāmaggidīpanatthāya dve jātakāni kathetvā attadaṇḍasuttaṃ desessāmi.",
  "atk-s0301a:352_5": "Desanaṃ sutvā ubhayanagaravāsinopi aḍḍhatiyāni aḍḍhatiyāni kumārasatāni dassanti,",
  "atk-s0301a:352_6": "ahaṃ te pabbājessāmi,",
  "atk-s0301a:352_7": "tadā mahāsamāgamo bhavissatī”ti sanniṭṭhānaṃ akāsi.",
  "atk-s0301a:352_8": "Tasmā imesu yuddhasajjesu nikkhamantesu kassaci anārocetvā sayameva pattacīvaramādāya gantvā dvinnaṃ",
  "atk-s0301a:352_9": "senānaṃ antare ākāse pallaṅkaṃ ābhujitvā chabbaṇṇarasmiyo vissajjetvā nisīdi.",
  "atk-s0301a:353_0": "Kapilavatthuvāsino bhagavantaṃ disvāva,",
  "atk-s0301a:353_1": "“amhākaṃ ñātiseṭṭho satthā āgato.",
  "atk-s0301a:353_2": "Diṭṭho nu kho tena amhākaṃ kalahakaraṇabhāvo”ti cintetvā,",
  "atk-s0301a:353_3": "“na kho pana sakkā bhagavati āgate amhehi parassa sarīre satthaṃ pātetuṃ.",
  "atk-s0301a:353_4": "Koliyanagaravāsino amhe hanantu vā bajjhantu vā”ti.",
  "atk-s0301a:353_5": "Āvudhāni chaḍḍetvā,",
  "atk-s0301a:353_6": "bhagavantaṃ vanditvā,",
  "atk-s0301a:353_7": "nisīdiṃsu.",
  "atk-s0301a:353_8": "Koliyanagaravāsinopi tatheva cintetvā āvudhāni chaḍḍetvā,",
  "atk-s0301a:353_9": "bhagavantaṃ vanditvā,",
  "atk-s0301a:353_10": "nisīdiṃsu.",
  "atk-s0301a:354_0": "Bhagavā jānantova,",
  "atk-s0301a:354_1": "“kasmā āgatattha,",
  "atk-s0301a:354_2": "mahārājā”ti pucchi? “Na, bhagavā,",
  "atk-s0301a:354_3": "titthakīḷāya na pabbatakīḷāya,",
  "atk-s0301a:354_4": "na nadīkīḷāya,",
  "atk-s0301a:354_5": "na giridassanatthaṃ,",
  "atk-s0301a:354_6": "imasmiṃ pana ṭhāne saṅgāmaṃ paccupaṭṭhapetvā āgatamhā”ti.",
  "atk-s0301a:354_7": "“Kiṃ nissāya vo kalaho,",
  "atk-s0301a:354_8": "mahārājāti? Udakaṃ, bhanteti.",
  "atk-s0301a:354_9": "Udakaṃ kiṃ agghati,",
  "atk-s0301a:354_10": "mahārājāti? Appaṃ, bhanteti.",
  "atk-s0301a:354_11": "Pathavī nāma kiṃ agghati,",
  "atk-s0301a:354_12": "mahārājāti? Anagghā, bhanteti.",
  "atk-s0301a:354_13": "Khattiyā kiṃ agghantīti?",
  "atk-s0301a:354_14": "Khattiyā nāma anagghā, bhanteti.",
  "atk-s0301a:354_15": "Appamūlaṃ udakaṃ nissāya kimatthaṃ anagghe khattiye nāsetha, mahārāja,",
  "atk-s0301a:354_16": "kalahe assādo nāma natthi,",
  "atk-s0301a:354_17": "kalahavasena, mahārāja,",
  "atk-s0301a:354_18": "aṭṭhāne veraṃ katvā ekāya rukkhadevatāya kāḷasīhena saddhiṃ baddhāghāto sakalampi imaṃ kappaṃ anuppattoyevāti vatvā phandanajātakaṃ kathesi”.",
  "atk-s0301a:354_19": "Tato “parapattiyena nāma, mahārāja,",
  "atk-s0301a:354_20": "na bhavitabbaṃ.",
  "atk-s0301a:354_21": "Parapattiyā hutvā hi ekassa sasakassa kathāya tiyojanasahassavitthate himavante catuppadagaṇā mahāsamuddaṃ pakkhandino ahesuṃ.",
  "atk-s0301a:354_22": "Tasmā parapattiyena na bhavitabba”nti vatvā,",
  "atk-s0301a:354_23": "pathavīundriyajātakaṃ kathesi.",
  "atk-s0301a:354_24": "Tato “kadāci, mahārāja,",
  "atk-s0301a:354_25": "dubbalopi mahābalassa randhaṃ vivaraṃ passati,",
  "atk-s0301a:354_26": "kadāci mahābalo dubbalassa.",
  "atk-s0301a:354_27": "Laṭukikāpi hi sakuṇikā hatthināgaṃ ghātesī”ti laṭukikajātakaṃ kathesi.",
  "atk-s0301a:354_28": "Evaṃ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni kathesi. Kathaṃ?",
  "atk-s0301a:354_29": "“Samaggānañhi, mahārāja,",
  "atk-s0301a:354_30": "koci otāraṃ nāma passituṃ na sakkotīti vatvā,",
  "atk-s0301a:354_31": "rukkhadhammajātakaṃ kathesi.",
  "atk-s0301a:354_32": "Tato “samaggānaṃ, mahārāja,",
  "atk-s0301a:354_33": "koci vivaraṃ dassituṃ na sakkhi.",
  "atk-s0301a:354_34": "Yadā pana aññamaññaṃ vivādamakaṃsu,",
  "atk-s0301a:354_35": "atha te nesādaputto jīvitā voropetvā ādāya gatoti vivāde assādo nāma natthī”ti vatvā,",
  "atk-s0301a:354_36": "vaṭṭakajātakaṃ kathesi.",
  "atk-s0301a:354_37": "Evaṃ imāni pañca jātakāni kathetvā avasāne attadaṇḍasuttaṃ kathesi.",
  "atk-s0301a:355_0": "Rājāno pasannā –",
  "atk-s0301a:355_1": "“sace satthā nāgamissa,",
  "atk-s0301a:355_2": "mayaṃ sahatthā aññamaññaṃ vadhitvā lohitanadiṃ pavattayissāma.",
  "atk-s0301a:355_3": "Amhākaṃ puttabhātaro ca gehadvāre na passeyyāma,",
  "atk-s0301a:355_4": "sāsanapaṭisāsanampi no āharaṇako nābhavissa.",
  "atk-s0301a:355_5": "Satthāraṃ nissāya no jīvitaṃ laddhaṃ.",
  "atk-s0301a:355_6": "Sace pana satthā āgāraṃ ajjhāvasissa dīpasahassadvayaparivāraṃ catumahādīparajjamassa hatthagataṃ abhavissa,",
  "atk-s0301a:355_7": "atirekasahassaṃ kho panassa puttā abhavissaṃsu,",
  "atk-s0301a:355_8": "tato khattiyaparivāro avicarissa.",
  "atk-s0301a:355_9": "Taṃ kho panesa sampattiṃ pahāya nikkhamitvā sambodhiṃ patto.",
  "atk-s0301a:355_10": "Idānipi khattiyaparivāroyeva vicaratū”ti ubhayanagaravāsino aḍḍhatiyāni aḍḍhatiyāni kumārasatāni adaṃsu.",
  "atk-s0301a:355_11": "Bhagavāpi te pabbājetvā mahāvanaṃ agamāsi.",
  "atk-s0301a:355_12": "Tesaṃ garugāravena na attano ruciyā pabbajitānaṃ anabhirati uppajji.",
  "atk-s0301a:355_13": "Purāṇadutiyikāyopi tesaṃ –",
  "atk-s0301a:355_14": "“ayyaputtā ukkaṇṭhantu,",
  "atk-s0301a:355_15": "gharāvāso na saṇṭhātī”tiādīni vatvā sāsanaṃ pesenti.",
  "atk-s0301a:355_16": "Te ca atirekataraṃ ukkaṇṭhiṃsu.",
  "atk-s0301a:356_0": "Bhagavā āvajjento tesaṃ anabhiratibhāvaṃ ñatvā –",
  "atk-s0301a:356_1": "“ime bhikkhū mādisena buddhena saddhiṃ ekato vasantā ukkaṇṭhanti,",
  "atk-s0301a:356_2": "handa nesaṃ kuṇāladahassa vaṇṇaṃ kathetvā tattha netvā anabhiratiṃ vinodemī”ti kuṇāladahassa vaṇṇaṃ kathesi.",
  "atk-s0301a:356_3": "Te taṃ daṭṭhukāmā ahesuṃ.",
  "atk-s0301a:356_4": "Daṭṭhukāmattha,",
  "atk-s0301a:356_5": "bhikkhave,",
  "atk-s0301a:356_6": "kuṇāladahanti?",
  "atk-s0301a:356_7": "Āma bhagavāti.",
  "atk-s0301a:356_8": "Yadi evaṃ etha gacchāmāti.",
  "atk-s0301a:356_9": "Iddhimantānaṃ bhagavā gamanaṭṭhānaṃ mayaṃ kathaṃ gamissāmāti.",
  "atk-s0301a:356_10": "Tumhe gantukāmā hotha,",
  "atk-s0301a:356_11": "ahaṃ mamānubhāvena gahetvā gamissāmīti. Sādhu, bhanteti.",
  "atk-s0301a:356_12": "Bhagavā pañca bhikkhusatāni gahetvā ākāse uppatitvā kuṇāladahe patiṭṭhāya te bhikkhū āha –",
  "atk-s0301a:356_13": "“bhikkhave,",
  "atk-s0301a:356_14": "imasmiṃ kuṇāladahe yesaṃ macchānaṃ nāmaṃ na jānātha mamaṃ pucchathā”ti.",
  "atk-s0301a:357_0": "Te pucchiṃsu.",
  "atk-s0301a:357_1": "Bhagavā pucchitaṃ pucchitaṃ kathesi.",
  "atk-s0301a:357_2": "Na kevalañca,",
  "atk-s0301a:357_3": "macchānaṃyeva,",
  "atk-s0301a:357_4": "tasmiṃ vanasaṇḍe rukkhānampi pabbatapāde dvipadacatuppadasakuṇānampi nāmāni pucchāpetvā kathesi.",
  "atk-s0301a:357_5": "Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno kuṇālasakuṇarājā purato pacchato ubhosu ca passesu sakuṇasaṅghaparivuto āgacchati.",
  "atk-s0301a:357_6": "Bhikkhū taṃ disvā – “esa, bhante,",
  "atk-s0301a:357_7": "imesaṃ sakuṇānaṃ rājā bhavissati,",
  "atk-s0301a:357_8": "parivārā ete etassā”ti maññāmāti. Evametaṃ,",
  "atk-s0301a:357_9": "bhikkhave,",
  "atk-s0301a:357_10": "ayampi mameva vaṃso mama paveṇīti.",
  "atk-s0301a:357_11": "Idāni tāva mayaṃ, bhante,",
  "atk-s0301a:357_12": "ete sakuṇe passāma.",
  "atk-s0301a:357_13": "Yaṃ pana bhagavā “ayampi mameva vaṃso mama paveṇī”ti āha,",
  "atk-s0301a:357_14": "taṃ sotukāmamhāti.",
  "atk-s0301a:357_15": "Sotukāmattha,",
  "atk-s0301a:357_16": "bhikkhaveti?",
  "atk-s0301a:357_17": "Āma bhagavāti.",
  "atk-s0301a:357_18": "Tena hi suṇāthāti tīhi gāthāsatehi maṇḍetvā kuṇālajātakaṃ kathento anabhiratiṃ vinodesi.",
  "atk-s0301a:357_19": "Desanāpariyosāne sabbepi sotāpattiphale patiṭṭhahiṃsu,",
  "atk-s0301a:357_20": "maggeneva ca nesaṃ iddhipi āgatā.",
  "atk-s0301a:357_21": "Bhagavā “hotu tāva ettakaṃ tesaṃ bhikkhūna”nti ākāse uppatitvā mahāvanameva agamāsi.",
  "atk-s0301a:357_22": "Tepi bhikkhū gamanakāle dasabalassa ānubhāvena gantvā āgamanakāle attano ānubhāvena bhagavantaṃ parivāretvā mahāvane otariṃsu.",
  "atk-s0301a:358_0": "Bhagavā paññattāsane nisīditvā te bhikkhū āmantetvā – “etha,",
  "atk-s0301a:358_1": "bhikkhave,",
  "atk-s0301a:358_2": "nisīdatha.",
  "atk-s0301a:358_3": "Uparimaggattayavajjhānaṃ vo kilesānaṃ kammaṭṭhānaṃ kathessāmī”ti kammaṭṭhānaṃ kathesi.",
  "atk-s0301a:358_4": "Bhikkhū cintayiṃsu –",
  "atk-s0301a:358_5": "“bhagavā amhākaṃ anabhiratabhāvaṃ ñatvā kuṇāladahaṃ netvā anabhiratiṃ vinodesi,",
  "atk-s0301a:358_6": "tattha sotāpattiphalaṃ pattānaṃ no idāni idha tiṇṇaṃ maggānaṃ kammaṭṭhānaṃ adāsi,",
  "atk-s0301a:358_7": "na kho pana amhehi ‘sotāpannā maya’nti vītināmetuṃ vaṭṭati,",
  "atk-s0301a:358_8": "purisapurisehi no bhavituṃ vaṭṭatī”ti te dasabalassa pāde vanditvā uṭṭhāya nisīdanaṃ papphoṭetvā visuṃ visuṃ pabbhārarukkhamūlesu nisīdiṃsu.",
  "atk-s0301a:359_0": "Bhagavā cintesi –",
  "atk-s0301a:359_1": "“ime bhikkhū pakatiyāpi avissaṭṭhakammaṭṭhānā,",
  "atk-s0301a:359_2": "laddhupāyassa pana bhikkhuno kilamanakāraṇaṃ nāma natthi.",
  "atk-s0301a:359_3": "Gacchantā gacchantā ca vipassanaṃ vaḍḍhetvā arahattaṃ patvā ‘attanā paṭividdhaguṇaṃ ārocessāmā’ti mama santikaṃ āgamissanti.",
  "atk-s0301a:359_4": "Etesu āgatesu dasasahassacakkavāḷadevatā ekacakkavāḷe sannipatissanti,",
  "atk-s0301a:359_5": "mahāsamayo bhavissati,",
  "atk-s0301a:359_6": "vivitte okāse mayā nisīdituṃ vaṭṭatī”ti tato vivitte okāse buddhāsanaṃ paññāpetvā nisīdi.",
  "atk-s0301a:360_0": "Sabbapaṭhamaṃ kammaṭṭhānaṃ gahetvā gatatthero saha paṭisambhidāhi arahattaṃ pāpuṇi.",
  "atk-s0301a:360_1": "Tato aparo tato aparoti pañcasatāpi paduminiyaṃ padumāni viya vikasiṃsu.",
  "atk-s0301a:360_2": "Sabbapaṭhamaṃ arahattaṃ pattabhikkhu “bhagavato ārocessāmī”ti pallaṅkaṃ vinibbhujitvā nisīdanaṃ papphoṭetvā uṭṭhāya dasabalābhimukho ahosi.",
  "atk-s0301a:360_3": "Evaṃ aparopi aparopīti pañcasatā bhattasālaṃ pavisantā viya paṭipāṭiyāva āgamiṃsu.",
  "atk-s0301a:360_4": "Paṭhamaṃ āgato vanditvā nisīdanaṃ paññāpetvā,",
  "atk-s0301a:360_5": "ekamantaṃ nisīditvā,",
  "atk-s0301a:360_6": "paṭividdhaguṇaṃ ārocetukāmo “atthi nu kho añño koci?",
  "atk-s0301a:360_7": "Natthī”ti nivattitvā āgatamaggaṃ olokento aparampi addasa aparampi addasayevāti sabbepi te āgantvā ekamantaṃ nisīditvā,",
  "atk-s0301a:360_8": "ayaṃ imassa harāyamāno na kathesi,",
  "atk-s0301a:360_9": "ayaṃ imassa harāyamāno na kathesi.",
  "atk-s0301a:360_10": "Khīṇāsavānaṃ kira dve ākārā honti –",
  "atk-s0301a:360_11": "“aho vata mayā paṭividdhaguṇaṃ sadevako loko khippameva paṭivijjheyyā”ti cittaṃ uppajjati.",
  "atk-s0301a:360_12": "Paṭividdhabhāvaṃ pana nidhiladdhapuriso viya na aññassa ārocetukāmā honti.",
  "atk-s0301a:361_0": "Evaṃ osaṭamatte pana tasmiṃ ariyamaṇḍale pācīnayugandharaparikkhepato abbhā mahikā dhūmo rajo rāhūti,",
  "atk-s0301a:361_1": "imehi upakkilesehi vippamuttaṃ buddhuppādapaṭimaṇḍitassa lokassa rāmaṇeyyakadassanatthaṃ pācīnadisāya ukkhittarajatamayamahāādāsamaṇḍalaṃ viya,",
  "atk-s0301a:361_2": "nemivaṭṭiyaṃ gahetvā,",
  "atk-s0301a:361_3": "parivattiyamānarajatacakkasassirikaṃ puṇṇacandamaṇḍalaṃ ullaṅghitvā,",
  "atk-s0301a:361_4": "anilapathaṃ paṭipajjittha.",
  "atk-s0301a:361_5": "Iti evarūpe khaṇe laye muhutte bhagavā sakkesu viharati kapilavatthusmiṃ mahāvane mahatā bhikkhusaṅghena",
  "atk-s0301a:361_6": "saddhiṃ pañcamattehi bhikkhusatehi sabbeheva arahantehi.",
  "atk-s0301a:362_0": "Tattha bhagavāpi mahāsammatassa vaṃse uppanno,",
  "atk-s0301a:362_1": "tepi pañcasatā bhikkhū mahāsammatassa kule uppannā.",
  "atk-s0301a:362_2": "Bhagavāpi khattiyagabbhe jāto,",
  "atk-s0301a:362_3": "tepi khattiyagabbhe jātā.",
  "atk-s0301a:362_4": "Bhagavāpi rājapabbajito,",
  "atk-s0301a:362_5": "tepi rājapabbajitā.",
  "atk-s0301a:362_6": "Bhagavāpi setacchattaṃ pahāya hatthagataṃ cakkavattirajjaṃ nissajjitvā pabbajito,",
  "atk-s0301a:362_7": "tepi setacchattaṃ pahāya hatthagatāni rajjāni vissajjitvā pabbajitā.",
  "atk-s0301a:362_8": "Iti bhagavā parisuddhe okāse,",
  "atk-s0301a:362_9": "parisuddhe rattibhāge,",
  "atk-s0301a:362_10": "sayaṃ parisuddho parisuddhaparivāro,",
  "atk-s0301a:362_11": "vītarāgo vītarāgaparivāro,",
  "atk-s0301a:362_12": "vītadoso vītadosaparivāro,",
  "atk-s0301a:362_13": "vītamoho vītamohaparivāro,",
  "atk-s0301a:362_14": "nittaṇho nittaṇhaparivāro,",
  "atk-s0301a:362_15": "nikkileso nikkilesaparivāro,",
  "atk-s0301a:362_16": "santo santaparivāro,",
  "atk-s0301a:362_17": "danto dantaparivāro,",
  "atk-s0301a:362_18": "mutto muttaparivāro,",
  "atk-s0301a:362_19": "ativiya virocatīti.",
  "atk-s0301a:362_20": "Vaṇṇabhūmi nāmesā,",
  "atk-s0301a:362_21": "yattakaṃ sakkoti,",
  "atk-s0301a:362_22": "tattakaṃ vattabbaṃ.",
  "atk-s0301a:362_23": "Iti ime bhikkhū sandhāya vuttaṃ,",
  "atk-s0301a:362_24": "“pañcamattehi bhikkhusatehi sabbeheva arahantehī”ti.",
  "atk-s0301a:363_0": "Yebhuyyenāti bahutarā sannipatitā,",
  "atk-s0301a:363_1": "mandā na sannipatitā asaññī arūpāvacaradevatā samāpannadevatāyo ca.",
  "atk-s0301a:363_2": "Tatrāyaṃ sannipātakkamo –",
  "atk-s0301a:363_3": "mahāvanassa kira sāmantā devatā caliṃsu,",
  "atk-s0301a:363_4": "“āyāma bho! Buddhadassanaṃ nāma bahūpakāraṃ,",
  "atk-s0301a:363_5": "dhammassavanaṃ bahūpakāraṃ,",
  "atk-s0301a:363_6": "bhikkhusaṅghadassanaṃ bahūpakāraṃ.",
  "atk-s0301a:363_7": "Āyāma āyāmā”ti! Mahāsaddaṃ kurumānā āgantvā bhagavantañca taṃmuhuttaṃ arahattappattakhīṇāsave ca vanditvā ekamantaṃ aṭṭhaṃsu.",
  "atk-s0301a:363_8": "Eteneva upāyena tāsaṃ tāsaṃ saddaṃ sutvā saddantaraaḍḍhagāvutagāvutaaḍḍhayojanayojanādivasena tiyojanasahassavitthate himavante,",
  "atk-s0301a:363_9": "tikkhattuṃ tesaṭṭhiyā nagarasahassesu,",
  "atk-s0301a:363_10": "navanavutiyā doṇamukhasatasahassesu,",
  "atk-s0301a:363_11": "chanavutiyā paṭṭanakoṭisatasahassesu,",
  "atk-s0301a:363_12": "chapaṇṇāsāya ratanākaresūti sakalajambudīpe,",
  "atk-s0301a:363_13": "pubbavidehe,",
  "atk-s0301a:363_14": "aparagoyāne,",
  "atk-s0301a:363_15": "uttarakurumhi,",
  "atk-s0301a:363_16": "dvīsu parittadīpasahassesūti sakalacakkavāḷe,",
  "atk-s0301a:363_17": "tato dutiyatatiyacakkavāḷeti evaṃ dasasahassacakkavāḷesu devatā sannipatitāti veditabbā.",
  "atk-s0301a:363_18": "Dasasahassacakkavāḷañhi idha dasalokadhātuyoti adhippetaṃ.",
  "atk-s0301a:363_19": "Tena vuttaṃ –",
  "atk-s0301a:363_20": "“dasahi ca lokadhātūhi devatā yebhuyyena sannipatitā hontī”ti.",
  "atk-s0301a:364_0": "Evaṃ sannipatitāhi devatāhi sakalacakkavāḷagabbhaṃ yāva brahmalokā sūcighare nirantaraṃ pakkhittasūcīhi viya paripuṇṇaṃ hoti.",
  "atk-s0301a:364_1": "Tattha brahmalokassa evaṃ uccattanaṃ veditabbaṃ –",
  "atk-s0301a:364_2": "lohapāsāde kira sattakūṭāgārasamo pāsāṇo brahmaloke ṭhatvā adho khitto catūhi māsehi pathaviṃ pāpuṇāti.",
  "atk-s0301a:364_3": "Evaṃ mahante okāse yathā heṭṭhā ṭhatvā khittāni pupphāni vā dhūmo vā upari gantuṃ,",
  "atk-s0301a:364_4": "upari vā ṭhatvā khittasāsapā heṭṭhā otarituṃ antaraṃ na labhanti,",
  "atk-s0301a:364_5": "evaṃ nirantarā devatā ahesuṃ.",
  "atk-s0301a:364_6": "Yathā kho pana cakkavattirañño nisinnaṭṭhānaṃ asambādhaṃ hoti,",
  "atk-s0301a:364_7": "āgatāgatā mahesakkhā khattiyā okāsaṃ labhantiyeva,",
  "atk-s0301a:364_8": "parato parato pana atisambādhaṃ hoti.",
  "atk-s0301a:364_9": "Evameva bhagavato nisinnaṭṭhānaṃ asambādhaṃ,",
  "atk-s0301a:364_10": "āgatāgatā mahesakkhā devā ca brahmāno ca okāsaṃ labhantiyeva.",
  "atk-s0301a:364_11": "Api sudaṃ bhagavato āsannāsannaṭṭhāne vālagganittudanamatte padese dasapi vīsatipi devā sukhume attabhāve māpetvā aṭṭhaṃsu.",
  "atk-s0301a:364_12": "Sabbaparato saṭṭhi saṭṭhi devatā aṭṭhaṃsu.",
  "atk-s0301a:365_0": "Suddhāvāsakāyikānanti suddhāvāsavāsīnaṃ.",
  "atk-s0301a:365_1": "Suddhāvāsā nāma suddhānaṃ anāgāmikhīṇāsavānaṃ āvāsā pañca brahmalokā.",
  "atk-s0301a:365_2": "Etadahosīti kasmā ahosi?",
  "atk-s0301a:365_3": "Te kira brahmāno samāpattiṃ samāpajjitvā yathā paricchedena vuṭṭhitā brahmabhavanaṃ olokentā pacchābhatte bhattagehaṃ viya suññataṃ addasaṃsu.",
  "atk-s0301a:365_4": "Tato “kuhiṃ brahmāno gatā”ti āvajjantā mahāsamāgamaṃ ñatvā –",
  "atk-s0301a:365_5": "“ayaṃ samāgamo mahā,",
  "atk-s0301a:365_6": "mayaṃ ohīnā,",
  "atk-s0301a:365_7": "ohīnakānaṃ pana okāso dullabho hoti,",
  "atk-s0301a:365_8": "tasmā gacchantā atucchahatthā hutvā ekekaṃ gāthaṃ abhisaṅkharitvā gacchāma.",
  "atk-s0301a:365_9": "Tāya mahāsamāgame ca attano āgatabhāvaṃ jānāpessāma,",
  "atk-s0301a:365_10": "dasabalassa ca vaṇṇaṃ bhāsissāmā”ti.",
  "atk-s0301a:365_11": "Iti tesaṃ samāpattito uṭṭhāya āvajjitattā etadahosi.",
  "atk-s0301a:366_0": "Bhagavato purato pāturahesunti pāḷiyaṃ bhagavato santike abhimukhaṭṭhāneyeva otiṇṇā viya katvā vuttā,",
  "atk-s0301a:366_1": "na kho panettha evaṃ attho veditabbo.",
  "atk-s0301a:366_2": "Te pana brahmaloke ṭhitāyeva gāthā abhisaṅkharitvā eko puratthimacakkavāḷamukhavaṭṭiyaṃ otari,",
  "atk-s0301a:366_3": "eko dakkhiṇacakkavāḷamukhavaṭṭiyaṃ,",
  "atk-s0301a:366_4": "eko pacchimacakkavāḷamukhavaṭṭiyaṃ,",
  "atk-s0301a:366_5": "eko uttaracakkavāḷamukhavaṭṭiyaṃ otari.",
  "atk-s0301a:366_6": "Tato puratthimacakkavāḷamukhavaṭṭiyaṃ otiṇṇabrahmā nīlakasiṇaṃ samāpajjitvā nīlarasmiyo vissajjetvā dasasahassacakkavāḷadevatānaṃ",
  "atk-s0301a:366_7": "maṇivammaṃ paṭimuñcanto viya attano āgatabhāvaṃ jānāpetvā buddhavīthi nāma kenaci uttarituṃ na sakkā,",
  "atk-s0301a:366_8": "tasmā mahatiyā buddhavīthiyāva āgantvā bhagavantaṃ abhivādetvā ekamantaṃ aṭṭhāsi.",
  "atk-s0301a:366_9": "Ekamantaṃ ṭhito kho attanā abhisaṅkhataṃ gāthaṃ abhāsi.",
  "atk-s0301a:367_0": "Dakkhiṇacakkavāḷamukhavaṭṭiyaṃ otiṇṇabrahmā pītakasiṇaṃ samāpajjitvā suvaṇṇapabhaṃ muñcitvā dasasahassacakkavāḷadevatānaṃ",
  "atk-s0301a:367_1": "suvaṇṇapaṭaṃ pārupanto viya attano āgatabhāvaṃ jānāpetvā tatheva akāsi.",
  "atk-s0301a:367_2": "Pacchimacakkavāḷamukhavaṭṭiyaṃ otiṇṇabrahmā lohitakasiṇaṃ samāpajjitvā lohitakarasmiyo muñcitvā dasasahassacakkavāḷadevatānaṃ",
  "atk-s0301a:367_3": "rattavarakambalena parikkhipanto viya attano āgatabhāvaṃ jānāpetvā tatheva akāsi.",
  "atk-s0301a:367_4": "Uttaracakkavāḷamukhavaṭṭiyaṃ otiṇṇabrahmā odātakasiṇaṃ samāpajjitvā odātarasmiyo vissajjetvā dasasahassacakkavāḷadevatānaṃ",
  "atk-s0301a:367_5": "sumanakusumapaṭaṃ pārupanto viya attano āgatabhāvaṃ jānāpetvā tatheva akāsi.",
  "atk-s0301a:368_0": "Pāḷiyaṃ pana bhagavato purato pāturahesuṃ.",
  "atk-s0301a:368_1": "Atha kho tā devatā bhagavantaṃ abhivādetvā ekamantaṃ aṭṭhaṃsūti evaṃ ekakkhaṇe viya purato pātubhāvo ca abhivādetvā ekamantaṃ ṭhitabhāvo ca vutto,",
  "atk-s0301a:368_2": "so iminā anukkamena ahosi,",
  "atk-s0301a:368_3": "ekato katvā pana dassito.",
  "atk-s0301a:368_4": "Gāthābhāsanaṃ pana pāḷiyampi visuṃ visuṃyeva vuttaṃ.",
  "atk-s0301a:369_0": "Tattha mahāsamayoti mahāsamūho.",
  "atk-s0301a:369_1": "Pavanaṃ vuccati vanasaṇḍo.",
  "atk-s0301a:369_2": "Ubhayenapi bhagavā “imasmiṃ pana vanasaṇḍe ajja mahāsamūho sannipāto”ti āha.",
  "atk-s0301a:369_3": "Tato yesaṃ so sannipāto,",
  "atk-s0301a:369_4": "te dassetuṃ devakāyā samāgatāti āha.",
  "atk-s0301a:369_5": "Tattha devakāyāti devaghaṭā.",
  "atk-s0301a:369_6": "Āgatamha imaṃ dhammasamayanti evaṃ samāgate devakāye disvā mayampi imaṃ dhammasamūhaṃ āgatā.",
  "atk-s0301a:369_7": "Kiṃ kāraṇā?",
  "atk-s0301a:369_8": "Dakkhitāye aparājitasaṅghanti kenaci aparājitaṃ ajjeva tayo māre madditvā vijitasaṅgāmaṃ imaṃ aparājitasaṅghaṃ dassanatthāya āgatamhāti attho. So pana, brahmā,",
  "atk-s0301a:369_9": "imaṃ gāthaṃ bhāsitvā,",
  "atk-s0301a:369_10": "bhagavantaṃ abhivādetvā,",
  "atk-s0301a:369_11": "puratthimacakkavāḷamukhavaṭṭiyaṃyeva aṭṭhāsi.",
  "atk-s0301a:370_0": "Atha dutiyo vuttanayeneva āgantvā abhāsi.",
  "atk-s0301a:370_1": "Tattha tatra bhikkhavoti tasmiṃ sannipātaṭṭhāne bhikkhū.",
  "atk-s0301a:370_2": "Samādahaṃsūti samādhinā yojesuṃ.",
  "atk-s0301a:370_3": "Cittamattano ujukaṃ akaṃsūti attano citte sabbe vaṅkakuṭilajimhabhāve haritvā ujukaṃ akariṃsu.",
  "atk-s0301a:370_4": "Sārathīva nettāni gahetvāti yathā samappavattesu sindhavesu odhastapatodo sārathī sabbayottāni gahetvā acodento avārento tiṭṭhati,",
  "atk-s0301a:370_5": "evaṃ chaḷaṅgupekkhāya samannāgatā guttadvārā sabbepete pañcasatā bhikkhū indriyāni rakkhanti paṇḍitā,",
  "atk-s0301a:370_6": "ete daṭṭhuṃ idhāgatamhā bhagavāti,",
  "atk-s0301a:370_7": "sopi gantvā yathāṭhāneyeva aṭṭhāsi.",
  "atk-s0301a:371_0": "Atha tatiyo vuttanayeneva āgantvā abhāsi.",
  "atk-s0301a:371_1": "Tattha chetvā khīlanti rāgadosamohakhīlaṃ chinditvā.",
  "atk-s0301a:371_2": "Palighanti rāgadosamohapalighameva.",
  "atk-s0301a:371_3": "Indakhīlanti rāgadosamohaindakhīlameva.",
  "atk-s0301a:371_4": "Ūhacca manejāti ete taṇhāejāya anejā bhikkhū indakhīlaṃ ūhacca samūhanitvā catūsu disāsu appaṭihatacārikaṃ caranti.",
  "atk-s0301a:371_5": "Suddhāti nirupakkilesā.",
  "atk-s0301a:371_6": "Vimalāti nimmalā.",
  "atk-s0301a:371_7": "Idaṃ tasseva vevacanaṃ.",
  "atk-s0301a:371_8": "Cakkhumatāti pañcahi cakkhūhi cakkhumantena.",
  "atk-s0301a:371_9": "Sudantāti cakkhutopi dantā sotatopi ghānatopi jivhātopi kāyatopi manatopi dantā.",
  "atk-s0301a:371_10": "Susunāgāti taruṇanāgā.",
  "atk-s0301a:371_11": "Tatrāyaṃ vacanattho –",
  "atk-s0301a:371_12": "chandādīhi na gacchantīti nāgā,",
  "atk-s0301a:371_13": "tena tena maggena pahīne kilese na āgacchantīti nāgā,",
  "atk-s0301a:371_14": "nānappakāraṃ āguṃ na karontīti nāgā.",
  "atk-s0301a:371_15": "Ayamettha saṅkhepo,",
  "atk-s0301a:371_16": "vitthāro pana mahāniddese vuttanayeneva veditabbo.",
  "atk-s0301a:372_0": "Apica –",
  "atk-s0301a:373_0": "“Āguṃ na karoti kiñci loke,",
  "atk-s0301a:374_0": "Sabbasaṃyoga visajja bandhanāni;",
  "atk-s0301a:375_0": "Sabbattha na sajjatī vimutto,",
  "atk-s0301a:376_0": "Nāgo tādi pavuccate tathattā”ti. –",
  "atk-s0301a:377_0": "Evamettha attho veditabbo.",
  "atk-s0301a:377_1": "Susunāgāti susū nāgā,",
  "atk-s0301a:377_2": "susunāgabhāvasampattiṃ pattāti attho.",
  "atk-s0301a:377_3": "Te evarūpe anuttarena yoggācariyena damite taruṇanāge dassanāya āgatamha bhagavāti.",
  "atk-s0301a:377_4": "Sopi gantvā yathāṭhāneyeva aṭṭhāsi.",
  "atk-s0301a:378_0": "Atha catuttho vuttanayeneva āgantvā abhāsi.",
  "atk-s0301a:378_1": "Tattha gatāseti nibbematikasaraṇagamanena gatā.",
  "atk-s0301a:378_2": "Sopi gantvā yathāṭhāneyeva aṭṭhāsīti. Sattamaṃ.",
  "atk-s0301a:379_0": "8. Sakalikasuttavaṇṇanā",
  "atk-s0301a:380_0": "38.",
  "atk-s0301a:380_1": "Aṭṭhame maddakucchisminti evaṃnāmake uyyāne.",
  "atk-s0301a:380_2": "Tañhi ajātasattumhi kucchigate tassa mātarā –",
  "atk-s0301a:380_3": "“ayaṃ mayhaṃ kucchigato gabbho rañño sattu bhavissati.",
  "atk-s0301a:380_4": "Kiṃ me iminā”ti?",
  "atk-s0301a:380_5": "Gabbhapātanatthaṃ kucchi maddāpitā.",
  "atk-s0301a:380_6": "Tasmā “maddakucchī”ti saṅkhaṃ gataṃ.",
  "atk-s0301a:380_7": "Migānaṃ pana abhayavāsatthāya dinnattā migadāyoti vuccati.",
  "atk-s0301a:381_0": "Tena kho pana samayenāti ettha ayaṃ anupubbikathā –",
  "atk-s0301a:381_1": "devadatto hi ajātasattuṃ nissāya dhanuggahe ca dhanapālakañca payojetvāpi tathāgatassa jīvitantarāyaṃ",
  "atk-s0301a:381_2": "kātuṃ asakkonto “sahattheneva māressāmī”ti gijjhakūṭapabbataṃ abhiruhitvā mahantaṃ kūṭāgārappamāṇaṃ silaṃ",
  "atk-s0301a:381_3": "ukkhipitvā,",
  "atk-s0301a:381_4": "“samaṇo gotamo cuṇṇavicuṇṇo hotū”ti pavijjhi.",
  "atk-s0301a:381_5": "Mahāthāmavā kiresa pañcannaṃ hatthīnaṃ balaṃ dhāreti.",
  "atk-s0301a:381_6": "Aṭṭhānaṃ kho panetaṃ,",
  "atk-s0301a:381_7": "yaṃ buddhānaṃ parūpakkamena jīvitantarāyo bhaveyyāti taṃ tathāgatassa sarīrābhimukhaṃ āgacchantaṃ ākāse aññā silā uṭṭhahitvā sampaṭicchi.",
  "atk-s0301a:381_8": "Dvinnaṃ silānaṃ sampahārena mahanto pāsāṇassa sakalikā uṭṭhahitvā bhagavato piṭṭhipādapariyantaṃ abhihani,",
  "atk-s0301a:381_9": "pādo mahāpharasunā pahato viya samuggatalohitena lākhārasamakkhito viya ahosi.",
  "atk-s0301a:381_10": "Bhagavā uddhaṃ ulloketvā devadattaṃ etadavoca –",
  "atk-s0301a:381_11": "“bahu tayā moghapurisa,",
  "atk-s0301a:381_12": "apuññaṃ pasutaṃ,",
  "atk-s0301a:381_13": "yo tvaṃ paduṭṭhacitto vadhakacitto tathāgatassa lohitaṃ uppādesī”ti.",
  "atk-s0301a:381_14": "Tato paṭṭhāya bhagavato aphāsu jātaṃ.",
  "atk-s0301a:381_15": "Bhikkhū cintayiṃsu –",
  "atk-s0301a:381_16": "“ayaṃ vihāro ujjaṅgalo visamo,",
  "atk-s0301a:381_17": "bahūnaṃ khattiyādīnañceva pabbajitānañca anokāso”ti.",
  "atk-s0301a:381_18": "Te tathāgataṃ mañcasivikāya ādāya maddakucchiṃ nayiṃsu.",
  "atk-s0301a:381_19": "Tena vuttaṃ –",
  "atk-s0301a:381_20": "“tena kho pana samayena bhagavato pādo sakalikāya khato hotī”ti.",
  "atk-s0301a:382_0": "Bhusāti balavatiyo.",
  "atk-s0301a:382_1": "Sudanti nipātamattaṃ.",
  "atk-s0301a:382_2": "Dukkhanti sukhapaṭikkhepo.",
  "atk-s0301a:382_3": "Tibbāti bahalā.",
  "atk-s0301a:382_4": "Kharāti pharusā.",
  "atk-s0301a:382_5": "Kaṭukāti tikhiṇā.",
  "atk-s0301a:382_6": "Asātāti amadhurā.",
  "atk-s0301a:382_7": "Na tāsu mano appeti,",
  "atk-s0301a:382_8": "na tā manaṃ appāyanti vaḍḍhentīti amanāpā.",
  "atk-s0301a:382_9": "Sato sampajānoti vedanādhivāsanasatisampajaññena samannāgato hutvā.",
  "atk-s0301a:382_10": "Avihaññamānoti apīḷiyamāno,",
  "atk-s0301a:382_11": "samparivattasāyitāya vedanānaṃ vasaṃ agacchanto.",
  "atk-s0301a:383_0": "Sīhaseyyanti ettha kāmabhogiseyyā,",
  "atk-s0301a:383_1": "petaseyyā,",
  "atk-s0301a:383_2": "sīhaseyyā,",
  "atk-s0301a:383_3": "tathāgataseyyāti catasso seyyā.",
  "atk-s0301a:383_4": "Tattha “yebhuyyena,",
  "atk-s0301a:383_5": "bhikkhave,",
  "atk-s0301a:383_6": "kāmabhogī sattā vāmena passena sentī”ti ayaṃ kāmabhogiseyyā.",
  "atk-s0301a:383_7": "Tesu hi yebhuyyena dakkhiṇapassena sayāno nāma natthi.",
  "atk-s0301a:383_8": "“Yebhuyyena,",
  "atk-s0301a:383_9": "bhikkhave,",
  "atk-s0301a:383_10": "petā uttānā sentī”ti ayaṃ petaseyyā.",
  "atk-s0301a:383_11": "Appamaṃsalohitattā hi aṭṭhisaṅghāṭajaṭitā ekena passena sayituṃ na sakkonti,",
  "atk-s0301a:383_12": "uttānāva senti.",
  "atk-s0301a:383_13": "“Yebhuyyena,",
  "atk-s0301a:383_14": "bhikkhave,",
  "atk-s0301a:383_15": "sīho migarājā naṅguṭṭhaṃ antarasatthimhi anupakkhipitvā dakkhiṇena passena setī”ti ayaṃ sīhaseyyā.",
  "atk-s0301a:383_16": "Tejussadattā hi sīho migarājā dve purimapāde ekasmiṃ,",
  "atk-s0301a:383_17": "‘pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0301a:383_18": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati,",
  "atk-s0301a:383_19": "divasampi sayitvā pabujjhamāno na utrasanto pabujjhati,",
  "atk-s0301a:383_20": "sīsaṃ pana ukkhipitvā purimapādādīnaṃ ṭhitokāsaṃ sallakkheti’.",
  "atk-s0301a:383_21": "Sace kiñci ṭhānaṃ vijahitvā ṭhitaṃ hoti,",
  "atk-s0301a:383_22": "“nayidaṃ tuyhaṃ jātiyā,",
  "atk-s0301a:383_23": "na sūrabhāvassa anurūpa”nti anattamano hutvā tattheva sayati,",
  "atk-s0301a:383_24": "na gocarāya pakkamati.",
  "atk-s0301a:383_25": "Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti haṭṭhatuṭṭho uṭṭhāya sīhavijambhitaṃ",
  "atk-s0301a:383_26": "vijambhitvā kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.",
  "atk-s0301a:383_27": "Catutthajjhānaseyyā pana “tathāgataseyyā”ti vuccati.",
  "atk-s0301a:383_28": "Tāsu idha sīhaseyyā āgatā.",
  "atk-s0301a:383_29": "Ayañhi tejussadairiyāpathattā uttamaseyyā nāma.",
  "atk-s0301a:384_0": "Pāde pādanti dakkhiṇapāde vāmapādaṃ.",
  "atk-s0301a:384_1": "Accādhāyāti atiādhāya,",
  "atk-s0301a:384_2": "īsakaṃ atikkamma ṭhapetvā.",
  "atk-s0301a:384_3": "Gopphakena hi gopphake jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0301a:384_4": "cittaṃ ekaggaṃ na hoti,",
  "atk-s0301a:384_5": "seyyā aphāsukā hoti.",
  "atk-s0301a:384_6": "Yathā na saṅghaṭṭeti,",
  "atk-s0301a:384_7": "evaṃ atikkamma ṭhapite vedanā nuppajjati,",
  "atk-s0301a:384_8": "cittaṃ ekaggaṃ hoti,",
  "atk-s0301a:384_9": "seyyā phāsu hoti.",
  "atk-s0301a:384_10": "Tasmā evaṃ nipajji.",
  "atk-s0301a:384_11": "Sato sampajānoti sayanapariggāhakasatisampajaññena samannāgato.",
  "atk-s0301a:384_12": "“Uṭṭhānasañña”nti panettha na vuttaṃ,",
  "atk-s0301a:384_13": "gilānaseyyā hesā tathāgatassa.",
  "atk-s0301a:385_0": "Sattasatāti imasmiṃ sutte sabbāpi tā devatā gilānaseyyaṭṭhānaṃ āgatā.",
  "atk-s0301a:385_1": "Udānaṃ udānesīti gilānaseyyaṃ āgatānaṃ domanassena bhavitabbaṃ siyā.",
  "atk-s0301a:385_2": "Imāsaṃ pana tathāgatassa vedanādhivāsanaṃ disvā,",
  "atk-s0301a:385_3": "“aho buddhānaṃ mahānubhāvatā! Evarūpāsu nāma vedanāsu vattamānāsu vikāramattampi natthi,",
  "atk-s0301a:385_4": "sirīsayane alaṅkaritvā ṭhapitasuvaṇṇarūpakaṃ viya aniñjamānena kāyena nipanno,",
  "atk-s0301a:385_5": "idānissa adhikataraṃ mukhavaṇṇo virocati,",
  "atk-s0301a:385_6": "ābhāsampanno puṇṇacando viya sampati vikasitaṃ viya ca aravindaṃ assa mukhaṃ sobhati,",
  "atk-s0301a:385_7": "kāyepi vaṇṇāyatanaṃ idāni susammaṭṭhakañcanaṃ viya vippasīdatī”ti udānaṃ udapādi.",
  "atk-s0301a:386_0": "Nāgo vata bhoti,",
  "atk-s0301a:386_1": "ettha bhoti dhammālapanaṃ.",
  "atk-s0301a:386_2": "Balavantaṭṭhena nāgo.",
  "atk-s0301a:386_3": "Nāgavatāti nāgabhāvena.",
  "atk-s0301a:386_4": "Sīho vatātiādīsu asantāsanaṭṭhena sīho.",
  "atk-s0301a:386_5": "Byattaparicayaṭṭhena kāraṇākāraṇajānanena vā ājānīyo.",
  "atk-s0301a:386_6": "Appaṭisamaṭṭhena nisabho.",
  "atk-s0301a:386_7": "Gavasatajeṭṭhako hi usabho,",
  "atk-s0301a:386_8": "gavasahassajeṭṭhako vasabho,",
  "atk-s0301a:386_9": "gavasatasahassajeṭṭhako nisabhoti vuccati.",
  "atk-s0301a:386_10": "Bhagavā pana appaṭisamaṭṭhena āsabhaṃ ṭhānaṃ paṭijānāti.",
  "atk-s0301a:386_11": "Tenevatthena idha “nisabho”ti vutto.",
  "atk-s0301a:386_12": "Dhuravāhaṭṭhena dhorayho.",
  "atk-s0301a:386_13": "Nibbisevanaṭṭhena danto.",
  "atk-s0301a:387_0": "Passāti aniyamitāṇatti.",
  "atk-s0301a:387_1": "Samādhinti arahattaphalasamādhiṃ.",
  "atk-s0301a:387_2": "Suvimuttanti phalavimuttiyā suvimuttaṃ.",
  "atk-s0301a:387_3": "Rāgānugataṃ pana cittaṃ abhinataṃ nāma hoti,",
  "atk-s0301a:387_4": "dosānugataṃ apanataṃ.",
  "atk-s0301a:387_5": "Tadubhayapaṭikkhepena na cābhinataṃ na cāpanatanti āha.",
  "atk-s0301a:387_6": "Na ca sasaṅkhāraniggayhavāritagatanti na sasaṅkhārena sappayogena kilese niggahetvā vāritavataṃ,",
  "atk-s0301a:387_7": "kilesānaṃ pana chinnattā vataṃ phalasamādhinā samāhitanti attho.",
  "atk-s0301a:387_8": "Atikkamitabbanti viheṭhetabbaṃ ghaṭṭetabbaṃ.",
  "atk-s0301a:387_9": "Adassanāti aññāṇā.",
  "atk-s0301a:387_10": "Aññāṇī hi andhabālova evarūpe satthari aparajjheyyāti devadattaṃ ghaṭṭayamānā vadanti.",
  "atk-s0301a:388_0": "Pañcavedāti itihāsapañcamānaṃ vedānaṃ dhārakā.",
  "atk-s0301a:388_1": "Sataṃ samanti vassasataṃ.",
  "atk-s0301a:388_2": "Tapassīti tapanissitakā hutvā.",
  "atk-s0301a:388_3": "Caranti carantā.",
  "atk-s0301a:388_4": "Na sammāvimuttanti sacepi evarūpā brāhmaṇā vassasataṃ caranti,",
  "atk-s0301a:388_5": "cittañca nesaṃ sammā vimuttaṃ na hoti.",
  "atk-s0301a:388_6": "Hīnattarūpā na pāraṃ gamā teti hīnattasabhāvā te nibbānaṅgamā na honti.",
  "atk-s0301a:388_7": "“Hīnattharūpā”tipi pāṭho,",
  "atk-s0301a:388_8": "hīnatthajātikā parihīnatthāti attho.",
  "atk-s0301a:388_9": "Taṇhādhipannāti taṇhāya ajjhotthaṭā.",
  "atk-s0301a:388_10": "Vatasīlabaddhāti ajavatakukkuravatādīhi ca vatehi tādiseheva ca sīlehi baddhā.",
  "atk-s0301a:388_11": "Lūkhaṃ tapanti pañcātapatāpanaṃ kaṇṭakaseyyādikaṃ tapaṃ.",
  "atk-s0301a:388_12": "Idāni sā devatā sāsanassa niyyānikabhāvaṃ kathentī na mānakāmassātiādimāha.",
  "atk-s0301a:388_13": "Taṃ vuttatthamevāti. Aṭṭhamaṃ.",
  "atk-s0301a:389_0": "9. Paṭhamapajjunnadhītusuttavaṇṇanā",
  "atk-s0301a:390_0": "39.",
  "atk-s0301a:390_1": "Navame pajjunnassa dhītāti pajjunnassa nāma vassavalāhakadevarañño cātumahārājikassa dhītā.",
  "atk-s0301a:390_2": "Abhivandeti bhagavā tumhākaṃ pāde vandāmi.",
  "atk-s0301a:390_3": "Cakkhumatāti pañcahi cakkhūhi cakkhumantena tathāgatena.",
  "atk-s0301a:390_4": "Dhammo anubuddhoti,",
  "atk-s0301a:390_5": "“idaṃ mayā pubbe paresaṃ santike kevalaṃ sutaṃyeva āsī”ti vadati.",
  "atk-s0301a:390_6": "Sāhaṃ dānīti,",
  "atk-s0301a:390_7": "sā ahaṃ idāni.",
  "atk-s0301a:390_8": "Sakkhi jānāmīti,",
  "atk-s0301a:390_9": "paṭivedhavasena paccakkhameva jānāmi.",
  "atk-s0301a:390_10": "Vigarahantāti,",
  "atk-s0301a:390_11": "“hīnakkharapadabyañjano”ti vā “aniyyāniko”ti vā evaṃ garahantā.",
  "atk-s0301a:390_12": "Roruvanti,",
  "atk-s0301a:390_13": "dve roruvā –",
  "atk-s0301a:390_14": "dhūmaroruvo ca jālaroruvo ca.",
  "atk-s0301a:390_15": "Tattha dhūmaroruvo visuṃ hoti,",
  "atk-s0301a:390_16": "jālaroruvoti pana avīcimahānirayassevetaṃ nāmaṃ.",
  "atk-s0301a:390_17": "Tattha hi sattā aggimhi jalante jalante punappunaṃ ravaṃ ravanti,",
  "atk-s0301a:390_18": "tasmā so “roruvo”ti vuccati.",
  "atk-s0301a:390_19": "Ghoranti dāruṇaṃ.",
  "atk-s0301a:390_20": "Khantiyā upasamena upetāti ruccitvā khamāpetvā gahaṇakhantiyā ca rāgādiupasamena ca upetāti. Navamaṃ.",
  "atk-s0301a:391_0": "10. Dutiyapajjunnadhītusuttavaṇṇanā",
  "atk-s0301a:392_0": "40.",
  "atk-s0301a:392_1": "Dasame dhammañcāti ca saddena saṅghañca,",
  "atk-s0301a:392_2": "iti tīṇi ratanāni namassamānā idhāgatāti vadati.",
  "atk-s0301a:392_3": "Atthavatīti,",
  "atk-s0301a:392_4": "atthavatiyo.",
  "atk-s0301a:392_5": "Bahunāpi kho tanti yaṃ dhammaṃ sā abhāsi,",
  "atk-s0301a:392_6": "taṃ dhammaṃ bahunāpi pariyāyena ahaṃ vibhajeyyaṃ.",
  "atk-s0301a:392_7": "Tādiso dhammoti,",
  "atk-s0301a:392_8": "tādiso hi ayaṃ bhagavā dhammo,",
  "atk-s0301a:392_9": "taṃsaṇṭhito tappaṭibhāgo bahūhi pariyāyehi vibhajitabbayuttakoti dasseti.",
  "atk-s0301a:392_10": "Lapayissāmīti,",
  "atk-s0301a:392_11": "kathayissāmi.",
  "atk-s0301a:392_12": "Yāvatā me manasā pariyattanti yattakaṃ mayā manasā pariyāpuṭaṃ,",
  "atk-s0301a:392_13": "tassatthaṃ divasaṃ avatvā madhupaṭalaṃ pīḷentī viya muhutteneva saṃkhittena kathessāmi.",
  "atk-s0301a:392_14": "Sesaṃ uttānamevāti. Dasamaṃ.",
  "atk-s0301a:393_0": "Satullapakāyikavaggo catuttho.",
  "atk-s0301a:394_0": "5. Ādittavaggo",
  "atk-s0301a:395_0": "1. Ādittasuttavaṇṇanā",
  "atk-s0301a:396_0": "41.",
  "atk-s0301a:396_1": "Ādittavaggassa paṭhame jarāya maraṇena cāti desanāsīsametaṃ,",
  "atk-s0301a:396_2": "rāgādīhi pana ekādasahi aggīhi loko ādittova.",
  "atk-s0301a:396_3": "Dānenāti dānacetanāya.",
  "atk-s0301a:396_4": "Dinnaṃ hoti sunīhatanti dānapuññacetanāhi dāyakasseva hoti gharasāmikassa viya nīhatabhaṇḍakaṃ,",
  "atk-s0301a:396_5": "tenetaṃ vuttaṃ.",
  "atk-s0301a:396_6": "Corā harantīti adinne bhoge corāpi haranti rājānopi,",
  "atk-s0301a:396_7": "aggipi ḍahati,",
  "atk-s0301a:396_8": "ṭhapitaṭṭhānepi nassanti.",
  "atk-s0301a:396_9": "Antenāti maraṇena.",
  "atk-s0301a:396_10": "Sarīraṃ sapariggahanti sarīrañceva corādīnaṃ vasena avinaṭṭhabhoge ca.",
  "atk-s0301a:396_11": "Saggamupetīti vessantaramahārājādayo viya sagge nibbattatīti. Paṭhamaṃ.",
  "atk-s0301a:397_0": "2. Kiṃdadasuttavaṇṇanā",
  "atk-s0301a:398_0": "42.",
  "atk-s0301a:398_1": "Dutiye annadoti yasmā atibalavāpi dve tīṇi bhattāni abhutvā uṭṭhātuṃ na sakkoti,",
  "atk-s0301a:398_2": "bhutvā pana dubbalopi hutvā balasampanno hoti,",
  "atk-s0301a:398_3": "tasmā “annado balado”ti āha.",
  "atk-s0301a:398_4": "Vatthadoti yasmā surūpopi duccoḷo vā acoḷo vā virūpo hoti ohīḷito duddasiko,",
  "atk-s0301a:398_5": "vatthacchanno devaputto viya sobhati,",
  "atk-s0301a:398_6": "tasmā “vatthado hoti vaṇṇado”ti āha.",
  "atk-s0301a:398_7": "Yānadoti hatthiyānādīnaṃ dāyako.",
  "atk-s0301a:398_8": "Tesu pana –",
  "atk-s0301a:399_0": "“Na hatthiyānaṃ samaṇassa kappati,",
  "atk-s0301a:400_0": "Na assayānaṃ, na rathena yātuṃ;",
  "atk-s0301a:401_0": "Idañca yānaṃ samaṇassa kappati,",
  "atk-s0301a:402_0": "Upāhanā rakkhato sīlakhandha”nti.",
  "atk-s0301a:403_0": "Tasmā chattupāhanakattarayaṭṭhimañcapīṭhānaṃ dāyako,",
  "atk-s0301a:403_1": "yo ca maggaṃ sodheti,",
  "atk-s0301a:403_2": "nisseṇiṃ karoti,",
  "atk-s0301a:403_3": "setuṃ karoti,",
  "atk-s0301a:403_4": "nāvaṃ paṭiyādeti,",
  "atk-s0301a:403_5": "sabbopi yānadova hoti.",
  "atk-s0301a:403_6": "Sukhado hotīti yānassa sukhāvahanato sukhado nāma hoti.",
  "atk-s0301a:403_7": "Cakkhudoti andhakāre cakkhumantānampi rūpadassanābhāvato dīpado cakkhudo nāma hoti,",
  "atk-s0301a:403_8": "anuruddhatthero viya dibbacakkhu sampadampi labhati.",
  "atk-s0301a:404_0": "Sabbadado hotīti sabbesaṃyeva balādīnaṃ dāyako hoti.",
  "atk-s0301a:404_1": "Dve tayo gāme piṇḍāya caritvā kiñci aladdhā āgatassāpi sītalāya pokkharaṇiyā nhāyitvā patissayaṃ pavisitvā",
  "atk-s0301a:404_2": "muhuttaṃ mañce nipajjitvā uṭṭhāya nisinnassa hi kāye balaṃ āharitvā pakkhittaṃ viya hoti.",
  "atk-s0301a:404_3": "Bahi vicarantassa ca kāye vaṇṇāyatanaṃ vātātapehi jhāyati,",
  "atk-s0301a:404_4": "patissayaṃ pavisitvā dvāraṃ pidhāya muhuttaṃ nipannassa ca visabhāgasantati vūpasammati,",
  "atk-s0301a:404_5": "sabhāgasantati okkamati,",
  "atk-s0301a:404_6": "vaṇṇāyatanaṃ āharitvā pakkhittaṃ viya hoti.",
  "atk-s0301a:404_7": "Bahi vicarantassa pāde kaṇṭako vijjhati,",
  "atk-s0301a:404_8": "khāṇu paharati,",
  "atk-s0301a:404_9": "sarīsapādiparissayo ceva corabhayañca uppajjati,",
  "atk-s0301a:404_10": "patissayaṃ pavisitvā dvāraṃ pidhāya nipannassa sabbete parissayā na honti,",
  "atk-s0301a:404_11": "dhammaṃ sajjhāyantassa dhammapītisukhaṃ,",
  "atk-s0301a:404_12": "kammaṭṭhānaṃ manasikarontassa upasamasukhaṃ uppajjati.",
  "atk-s0301a:404_13": "Tathā bahi vicarantassa ca sedā muccanti,",
  "atk-s0301a:404_14": "akkhīni phandanti,",
  "atk-s0301a:404_15": "senāsanaṃ pavisanakkhaṇe kūpe otiṇṇo viya hoti,",
  "atk-s0301a:404_16": "mañcapīṭhādīni na paññāyanti.",
  "atk-s0301a:404_17": "Muhuttaṃ nisinnassa pana akkhipasādo āharitvā pakkhitto viya hoti,",
  "atk-s0301a:404_18": "dvārakavāṭavātapānamañcapīṭhādīni paññāyanti.",
  "atk-s0301a:404_19": "Tena vuttaṃ –",
  "atk-s0301a:404_20": "“so ca sabbadado hoti,",
  "atk-s0301a:404_21": "yo dadāti upassaya”nti.",
  "atk-s0301a:405_0": "Amataṃdado ca so hotīti paṇītabhojanassa pattaṃ pūrento viya amaraṇadānaṃ nāma deti.",
  "atk-s0301a:405_1": "Yo dhammamanusāsatīti yo dhammaṃ anusāsati,",
  "atk-s0301a:405_2": "aṭṭhakathaṃ katheti,",
  "atk-s0301a:405_3": "pāḷiṃ vāceti,",
  "atk-s0301a:405_4": "pucchitapañhaṃ vissajjeti,",
  "atk-s0301a:405_5": "kammaṭṭhānaṃ ācikkhati,",
  "atk-s0301a:405_6": "dhammassavanaṃ karoti,",
  "atk-s0301a:405_7": "sabbopesa dhammaṃ anusāsati nāma.",
  "atk-s0301a:405_8": "Sabbadānānañca idaṃ dhammadānameva agganti veditabbaṃ.",
  "atk-s0301a:405_9": "Vuttampi cetaṃ –",
  "atk-s0301a:406_0": "“Sabbadānaṃ dhammadānaṃ jināti,",
  "atk-s0301a:407_0": "Sabbarasaṃ dhammaraso jināti;",
  "atk-s0301a:408_0": "Sabbaratiṃ dhammarati jināti,",
  "atk-s0301a:409_0": "Taṇhakkhayo sabbadukkhaṃ jinātī”ti. ; Dutiyaṃ;",
  "atk-s0301a:410_0": "3. Annasuttavaṇṇanā",
  "atk-s0301a:411_0": "43.",
  "atk-s0301a:411_1": "Tatiye abhinandantīti patthenti.",
  "atk-s0301a:411_2": "Bhajatīti upagacchati,",
  "atk-s0301a:411_3": "cittagahapatisīvalittherādike viya pacchato anubandhati.",
  "atk-s0301a:411_4": "Tasmāti yasmā idhaloke paraloke ca annadāyakameva anugacchati, tasmā.",
  "atk-s0301a:411_5": "Sesaṃ uttānamevāti. Tatiyaṃ.",
  "atk-s0301a:412_0": "4. Ekamūlasuttavaṇṇanā",
  "atk-s0301a:413_0": "44.",
  "atk-s0301a:413_1": "Catutthe ekamūlanti avijjā taṇhāya mūlaṃ,",
  "atk-s0301a:413_2": "taṇhā avijjāya.",
  "atk-s0301a:413_3": "Idha pana taṇhā adhippetā.",
  "atk-s0301a:413_4": "Dvīhi sassatucchedadiṭṭhīhi āvaṭṭatīti dvirāvaṭṭā.",
  "atk-s0301a:413_5": "Sā ca rāgādīhi tīhi malehi timalā.",
  "atk-s0301a:413_6": "Tatrāssā moho sahajātakoṭiyā malaṃ hoti,",
  "atk-s0301a:413_7": "rāgadosā upanissayakoṭiyā.",
  "atk-s0301a:413_8": "Pañca pana kāmaguṇā assā pattharaṇaṭṭhānā,",
  "atk-s0301a:413_9": "tesu sā pattharatīti pañcapattharā.",
  "atk-s0301a:413_10": "Sā ca apūraṇīyaṭṭhena samuddo.",
  "atk-s0301a:413_11": "Ajjhattikabāhiresu panesā dvādasāyatanesu āvaṭṭati parivaṭṭatīti dvādasāvaṭṭā.",
  "atk-s0301a:413_12": "Apatiṭṭhaṭṭhena pana pātāloti vuccatīti.",
  "atk-s0301a:413_13": "Ekamūlaṃ…pe… pātālaṃ,",
  "atk-s0301a:413_14": "atari isi,",
  "atk-s0301a:413_15": "uttari samatikkamīti attho.",
  "atk-s0301a:413_16": "Catutthaṃ.",
  "atk-s0301a:414_0": "5. Anomasuttavaṇṇanā",
  "atk-s0301a:415_0": "45.",
  "atk-s0301a:415_1": "Pañcame anomanāmanti sabbaguṇasamannāgatattā avekallanāmaṃ,",
  "atk-s0301a:415_2": "paripūranāmanti attho.",
  "atk-s0301a:415_3": "Nipuṇatthadassinti bhagavā saṇhasukhume khandhantarādayo atthe passatīti nipuṇatthadassī.",
  "atk-s0301a:415_4": "Paññādadanti anvayapaññādhigamāya paṭipadaṃ kathanavasena paññāya dāyakaṃ.",
  "atk-s0301a:415_5": "Kāmālaye asattanti pañcakāmaguṇālaye alaggaṃ.",
  "atk-s0301a:415_6": "Kamamānanti bhagavā mahābodhimaṇḍeyeva ariyamaggena gato,",
  "atk-s0301a:415_7": "na idāni gacchati,",
  "atk-s0301a:415_8": "atītaṃ pana upādāya idaṃ vuttaṃ.",
  "atk-s0301a:415_9": "Mahesinti mahantānaṃ sīlakkhandhādīnaṃ esitāraṃ pariyesitāranti. Pañcamaṃ.",
  "atk-s0301a:416_0": "6. Accharāsuttavaṇṇanā",
  "atk-s0301a:417_0": "46.",
  "atk-s0301a:417_1": "Chaṭṭhe accharāgaṇasaṅghuṭṭhanti ayaṃ kira devaputto satthusāsane pabbajitvā vattapaṭipattiṃ pūrayamāno",
  "atk-s0301a:417_2": "pañcavassakāle pavāretvā dvemātikaṃ paguṇaṃ katvā kammākammaṃ uggahetvā cittarucitaṃ kammaṭṭhānaṃ uggaṇhitvā",
  "atk-s0301a:417_3": "sallahukavuttiko araññaṃ pavisitvā yo bhagavatā majjhimayāmo sayanassa koṭṭhāsoti anuññāto.",
  "atk-s0301a:417_4": "Tasmimpi sampatte “pamādassa bhāyāmī”ti mañcakaṃ ukkhipitvā rattiñca divā ca nirāhāro kammaṭṭhānameva manasākāsi.",
  "atk-s0301a:418_0": "Athassa abbhantare satthakavātā uppajjitvā jīvitaṃ pariyādiyiṃsu.",
  "atk-s0301a:418_1": "So dhurasmiṃyeva kālamakāsi.",
  "atk-s0301a:418_2": "Yo hi koci bhikkhu caṅkame caṅkamamāno vā ālambanatthambhaṃ nissāya ṭhito vā caṅkamakoṭiyaṃ cīvaraṃ sīse",
  "atk-s0301a:418_3": "ṭhapetvā nisinno vā nipanno vā parisamajjhe alaṅkatadhammāsane dhammaṃ desento vā kālaṃ karoti,",
  "atk-s0301a:418_4": "sabbo so dhurasmiṃ kālaṃ karoti nāma.",
  "atk-s0301a:418_5": "Iti ayaṃ caṅkamane kālaṃ katvā upanissayamandatāya āsavakkhayaṃ appatto tāvatiṃsabhavane mahāvimānadvāre",
  "atk-s0301a:418_6": "niddāyitvā pabujjhanto viya paṭisandhiṃ aggahesi.",
  "atk-s0301a:418_7": "Tāvadevassa suvaṇṇatoraṇaṃ viya tigāvuto attabhāvo nibbatti.",
  "atk-s0301a:419_0": "Antovimāne sahassamattā accharā taṃ disvā,",
  "atk-s0301a:419_1": "“vimānasāmiko devaputto āgato,",
  "atk-s0301a:419_2": "ramayissāma na”nti tūriyāni gahetvā parivārayiṃsu.",
  "atk-s0301a:419_3": "Devaputto na tāva cutabhāvaṃ jānāti,",
  "atk-s0301a:419_4": "pabbajitasaññīyeva accharā oloketvā vihāracārikaṃ āgataṃ mātugāmaṃ disvā lajjī.",
  "atk-s0301a:419_5": "Paṃsukūliko viya upari ṭhitaṃ ghanadukūlaṃ ekaṃsaṃ karonto aṃsakūṭaṃ paṭicchādetvā indriyāni okkhipitvā adhomukho aṭṭhāsi.",
  "atk-s0301a:419_6": "Tassa kāyavikāreneva tā devatā “samaṇadevaputto aya”nti ñatvā evamāhaṃsu – “ayya,",
  "atk-s0301a:419_7": "devaputta,",
  "atk-s0301a:419_8": "devaloko nāmāyaṃ,",
  "atk-s0301a:419_9": "na samaṇadhammassa karaṇokāso,",
  "atk-s0301a:419_10": "sampattiṃ anubhavanokāso”ti.",
  "atk-s0301a:419_11": "So tatheva aṭṭhāsi.",
  "atk-s0301a:419_12": "Devatā “na tāvāyaṃ sallakkhetī”ti tūriyāni paggaṇhiṃsu.",
  "atk-s0301a:419_13": "So tathāpi anolokentova aṭṭhāsi.",
  "atk-s0301a:420_0": "Athassa sabbakāyikaṃ ādāsaṃ purato ṭhapayiṃsu.",
  "atk-s0301a:420_1": "So chāyaṃ disvā cutabhāvaṃ ñatvā,",
  "atk-s0301a:420_2": "“na mayā imaṃ ṭhānaṃ patthetvā samaṇadhammo kato,",
  "atk-s0301a:420_3": "uttamatthaṃ arahattaṃ patthetvā kato”ti sampattiyā vippaṭisārī ahosi,",
  "atk-s0301a:420_4": "“suvaṇṇapaṭaṃ paṭilabhissāmī”ti takkayitvā yuddhaṭṭhānaṃ otiṇṇamallo mūlakamuṭṭhiṃ labhitvā viya. So –",
  "atk-s0301a:420_5": "“ayaṃ saggasampatti nāma sulabhā,",
  "atk-s0301a:420_6": "buddhānaṃ pātubhāvo dullabho”ti cintetvā vimānaṃ apavisitvāva asambhinneneva sīlena accharāsaṅghaparivuto",
  "atk-s0301a:420_7": "dasabalassa santikaṃ āgamma abhivādetvā ekamantaṃ ṭhito imaṃ gāthaṃ abhāsi.",
  "atk-s0301a:421_0": "Tattha accharāgaṇasaṅghuṭṭhanti accharāgaṇena gītavāditasaddehi saṅghositaṃ.",
  "atk-s0301a:421_1": "Pisācagaṇasevitanti tameva accharāgaṇaṃ pisācagaṇaṃ katvā vadati.",
  "atk-s0301a:421_2": "Vananti nandanavanaṃ sandhāya vadati.",
  "atk-s0301a:421_3": "Ayañhi niyāmacittatāya attano garubhāvena devagaṇaṃ “devagaṇo”ti vattuṃ na roceti.",
  "atk-s0301a:421_4": "“Pisācagaṇo”ti vadati.",
  "atk-s0301a:421_5": "Nandanavanañca “nandana”nti avatvā “mohana”nti vadati.",
  "atk-s0301a:421_6": "Kathaṃ yātrā bhavissatīti kathaṃ niggamanaṃ bhavissati,",
  "atk-s0301a:421_7": "kathaṃ atikkamo bhavissati,",
  "atk-s0301a:421_8": "arahattassa me padaṭṭhānabhūtaṃ vipassanaṃ ācikkhatha bhagavāti vadati.",
  "atk-s0301a:422_0": "Atha bhagavā “atisallikhateva ayaṃ devaputto,",
  "atk-s0301a:422_1": "kiṃ nu kho ida”nti?",
  "atk-s0301a:422_2": "Āvajjento attano sāsane pabbajitabhāvaṃ ñatvā –",
  "atk-s0301a:422_3": "“ayaṃ accāraddhavīriyatāya kālaṃ katvā devaloke nibbatto,",
  "atk-s0301a:422_4": "ajjāpissa caṅkamanasmiṃyeva attabhāvo asambhinnena sīlena āgato”ti cintesi.",
  "atk-s0301a:422_5": "Buddhā ca akatābhinivesassa ādikammikassa akataparikammassa antevāsino cittakāro bhittiparikammaṃ viya –",
  "atk-s0301a:422_6": "“sīlaṃ tāva sodhehi,",
  "atk-s0301a:422_7": "samādhiṃ bhāvehi,",
  "atk-s0301a:422_8": "kammassakatapaññaṃ ujuṃ karohī”ti paṭhamaṃ pubbabhāgappaṭipadaṃ ācikkhanti,",
  "atk-s0301a:422_9": "kārakassa pana yuttapayuttassa arahattamaggapadaṭṭhānabhūtaṃ saṇhasukhumaṃ suññatāvipassanaṃyeva ācikkhanti,",
  "atk-s0301a:422_10": "ayañca devaputto kārako abhinnasīlo,",
  "atk-s0301a:422_11": "eko maggo assa anāgatoti suññatāvipassanaṃ ācikkhanto ujuko nāmātiādimāha.",
  "atk-s0301a:423_0": "Tattha ujukoti kāyavaṅkādīnaṃ abhāvato aṭṭhaṅgiko maggo ujuko nāma.",
  "atk-s0301a:423_1": "Abhayā nāma sā disāti nibbānaṃ sandhāyāha.",
  "atk-s0301a:423_2": "Tasmiṃ hi kiñci bhayaṃ natthi,",
  "atk-s0301a:423_3": "taṃ vā pattassa bhayaṃ natthīti “abhayā nāma sā disā”ti vuttaṃ.",
  "atk-s0301a:423_4": "Ratho akūjanoti aṭṭhaṅgiko maggova adhippeto.",
  "atk-s0301a:423_5": "Yathā hi pākatikaratho akkhe vā anabbhañjite atirekesu vā manussesu abhiruḷhesu kūjati viravati,",
  "atk-s0301a:423_6": "na evaṃ ariyamaggo.",
  "atk-s0301a:423_7": "So hi ekappahārena caturāsītiyāpi pāṇasahassesu abhiruhantesu na kūjati na viravati.",
  "atk-s0301a:423_8": "Tasmā “akūjano”ti vutto.",
  "atk-s0301a:423_9": "Dhammacakkehi saṃyutoti kāyikacetasikavīriyasaṅkhātehi dhammacakkehi saṃyutto.",
  "atk-s0301a:424_0": "Hirīti ettha hiriggahaṇena ottappampi gahitameva hoti.",
  "atk-s0301a:424_1": "Tassa apālamboti yathā bāhirakarathassa rathe ṭhitānaṃ yodhānaṃ apatanatthāya dārumayaṃ apālambanaṃ hoti,",
  "atk-s0301a:424_2": "evaṃ imassa maggarathassa ajjhattabahiddhāsamuṭṭhānaṃ hirottappaṃ apālambanaṃ.",
  "atk-s0301a:424_3": "Satyassa parivāraṇanti rathassa sīhacammādiparivāro viya imassāpi maggarathassa sampayuttā sati parivāraṇaṃ.",
  "atk-s0301a:424_4": "Dhammanti lokuttaramaggaṃ.",
  "atk-s0301a:424_5": "Sammādiṭṭhipurejavanti vipassanāsammādiṭṭhipurejavā assa pubbayāyikāti sammādiṭṭhipurejavo,",
  "atk-s0301a:424_6": "taṃ sammādiṭṭhipurejavaṃ.",
  "atk-s0301a:424_7": "Yathā hi paṭhamataraṃ rājapurisehi kāṇakuṇiādīnaṃnīharaṇena magge sodhite pacchā rājā nikkhamati,",
  "atk-s0301a:424_8": "evamevaṃ vipassanā sammādiṭṭhiyā aniccādivasena khandhādīsu sodhitesu pacchā bhūmiladdhavaṭṭaṃ parijānamānā maggasammādiṭṭhi uppajjati.",
  "atk-s0301a:424_9": "Tena vuttaṃ “dhammāhaṃ sārathiṃ brūmi,",
  "atk-s0301a:424_10": "sammādiṭṭhipurejava”nti.",
  "atk-s0301a:425_0": "Iti bhagavā desanaṃ niṭṭhāpetvā avasāne cattāri saccāni dīpesi.",
  "atk-s0301a:425_1": "Desanāpariyosāne devaputto sotāpattiphale patiṭṭhāsi.",
  "atk-s0301a:425_2": "Yathā hi rañño bhojanakāle attano mukhappamāṇe kabaḷe ukkhitte aṅke nisinno putto attano mukhappamāṇeneva tato kabaḷaṃ karoti,",
  "atk-s0301a:425_3": "evamevaṃ bhagavati arahattanikūṭena desanaṃ desentepi sattā attano upanissayānurūpena sotāpattiphalādīni pāpuṇanti.",
  "atk-s0301a:425_4": "Ayampi devaputto sotāpattiphalaṃ patvā bhagavantaṃ gandhādīhi pūjetvā pakkāmīti. Chaṭṭhaṃ.",
  "atk-s0301a:426_0": "7. Vanaropasuttavaṇṇanā",
  "atk-s0301a:427_0": "47.",
  "atk-s0301a:427_1": "Sattame dhammaṭṭhā sīlasampannāti ke dhammaṭṭhā,",
  "atk-s0301a:427_2": "ke sīlasampannāti pucchati.",
  "atk-s0301a:427_3": "Bhagavā imaṃ pañhaṃ thāvaravatthunā dīpento ārāmaropātiādimāha.",
  "atk-s0301a:427_4": "Tattha ārāmaropāti pupphārāmaphalārāmaropakā.",
  "atk-s0301a:427_5": "Vanaropāti sayaṃjāte aropimavane sīmaṃ parikkhipitvā cetiyabodhicaṅkamanamaṇḍapakuṭileṇarattiṭṭhānadivāṭṭhānānaṃ",
  "atk-s0301a:427_6": "kārakā chāyūpage rukkhe ropetvā dadamānāpi vanaropāyeva nāma.",
  "atk-s0301a:427_7": "Setukārakāti visame setuṃ karonti,",
  "atk-s0301a:427_8": "udake nāvaṃ paṭiyādenti.",
  "atk-s0301a:427_9": "Papanti pānīyadānasālaṃ.",
  "atk-s0301a:427_10": "Udapānanti yaṃkiñci pokkharaṇītaḷākādiṃ.",
  "atk-s0301a:427_11": "Upassayanti vāsāgāraṃ.",
  "atk-s0301a:427_12": "“Upāsaya”ntipi pāṭho.",
  "atk-s0301a:428_0": "Sadā puññaṃ pavaḍḍhatīti na akusalavitakkaṃ vā vitakkentassa niddāyantassa vā pavaḍḍhati.",
  "atk-s0301a:428_1": "Yadā yadā pana anussarati,",
  "atk-s0301a:428_2": "tadā tadā tassa vaḍḍhati.",
  "atk-s0301a:428_3": "Imamatthaṃ sandhāya “sadā puññaṃ pavaḍḍhatī”ti vuttaṃ.",
  "atk-s0301a:428_4": "Dhammaṭṭhā sīlasampannāti tasmiṃ dhamme ṭhitattā tenapi sīlena sampannattā dhammaṭṭhā sīlasampannā.",
  "atk-s0301a:428_5": "Atha vā evarūpāni puññāni karontānaṃ dasa kusalā dhammā pūrenti,",
  "atk-s0301a:428_6": "tesu ṭhitattā dhammaṭṭhā.",
  "atk-s0301a:428_7": "Teneva ca sīlena sampannattā sīlasampannāti. Sattamaṃ.",
  "atk-s0301a:429_0": "8. Jetavanasuttavaṇṇanā",
  "atk-s0301a:430_0": "48.",
  "atk-s0301a:430_1": "Aṭṭhame idaṃ hi taṃ jetavananti anāthapiṇḍiko devaputto jetavanassa ceva buddhādīnañca vaṇṇabhaṇanatthaṃ āgato evamāha.",
  "atk-s0301a:430_2": "Isisaṅghanisevitanti bhikkhusaṅghanisevitaṃ.",
  "atk-s0301a:431_0": "Evaṃ paṭhamagāthāya jetavanassa vaṇṇaṃ kathetvā idāni ariyamaggassa kathento kammaṃ vijjātiādimāha.",
  "atk-s0301a:431_1": "Tattha kammanti maggacetanā.",
  "atk-s0301a:431_2": "Vijjāti maggapaññā.",
  "atk-s0301a:431_3": "Dhammoti samādhipakkhikā dhammā.",
  "atk-s0301a:431_4": "Sīlaṃ jīvitamuttamanti sīle patiṭṭhitassa jīvitaṃ uttamanti dasseti.",
  "atk-s0301a:431_5": "Atha vā vijjāti diṭṭhisaṅkappā.",
  "atk-s0301a:431_6": "Dhammoti vāyāmasatisamādhayo.",
  "atk-s0301a:431_7": "Sīlanti vācākammantājīvā.",
  "atk-s0301a:431_8": "Jīvitamuttamanti etasmiṃ sīle ṭhitassa jīvitaṃ nāma uttamaṃ.",
  "atk-s0301a:431_9": "Etena maccā sujjhantīti etena aṭṭhaṅgikamaggena sattā visujjhanti.",
  "atk-s0301a:432_0": "Tasmāti yasmā maggena sujjhanti,",
  "atk-s0301a:432_1": "na gottadhanehi, tasmā.",
  "atk-s0301a:432_2": "Yoniso vicine dhammanti upāyena samādhipakkhiyadhammaṃ vicineyya.",
  "atk-s0301a:432_3": "Evaṃ tattha visujjhatīti evaṃ tasmiṃ ariyamagge visujjhati.",
  "atk-s0301a:432_4": "Atha vā yoniso vicine dhammanti upāyena pañcakkhandhadhammaṃ vicineyya.",
  "atk-s0301a:432_5": "Evaṃ tattha visujjhatīti evaṃ tesu catūsu saccesu visujjhati.",
  "atk-s0301a:433_0": "Idāni sāriputtattherassa vaṇṇaṃ kathento sāriputtovātiādimāha.",
  "atk-s0301a:433_1": "Tattha sāriputtovāti avadhāraṇavacanaṃ,",
  "atk-s0301a:433_2": "etehi paññādīhi sāriputtova seyyoti vadati.",
  "atk-s0301a:433_3": "Upasamenāti kilesaupasamena.",
  "atk-s0301a:433_4": "Pāraṃ gatoti nibbānaṃ gato.",
  "atk-s0301a:433_5": "Yo koci nibbānaṃ patto bhikkhu,",
  "atk-s0301a:433_6": "so etāvaparamo siyā,",
  "atk-s0301a:433_7": "na therena uttaritaro nāma atthīti vadati.",
  "atk-s0301a:433_8": "Sesaṃ uttānamevāti. Aṭṭhamaṃ.",
  "atk-s0301a:434_0": "9. Maccharisuttavaṇṇanā",
  "atk-s0301a:435_0": "49.",
  "atk-s0301a:435_1": "Navame maccharinoti maccherena samannāgatā.",
  "atk-s0301a:435_2": "Ekacco hi attano vasanaṭṭhāne bhikkhuṃ hatthaṃ pasāretvāpi na vandati,",
  "atk-s0301a:435_3": "aññattha gato vihāraṃ pavisitvā sakkaccaṃ vanditvā madhurapaṭisanthāraṃ karoti – “bhante,",
  "atk-s0301a:435_4": "amhākaṃ vasanaṭṭhānaṃ nāgacchatha,",
  "atk-s0301a:435_5": "sampanno padeso,",
  "atk-s0301a:435_6": "paṭibalā mayaṃ ayyānaṃ yāgubhattādīhi upaṭṭhānaṃ kātu”nti.",
  "atk-s0301a:435_7": "Bhikkhū “saddho ayaṃ upāsako”ti yāgubhattādīhi saṅgaṇhanti.",
  "atk-s0301a:435_8": "Atheko thero tassa gāmaṃ gantvā piṇḍāya carati.",
  "atk-s0301a:435_9": "So taṃ disvā aññena vā gacchati,",
  "atk-s0301a:435_10": "gharaṃ vā pavisati.",
  "atk-s0301a:435_11": "Sacepi sammukhībhāvaṃ āgacchati,",
  "atk-s0301a:435_12": "hatthena vanditvā –",
  "atk-s0301a:435_13": "“ayyassa bhikkhaṃ detha,",
  "atk-s0301a:435_14": "ahaṃ ekena kammena gacchāmī”ti pakkamati.",
  "atk-s0301a:435_15": "Thero sakalagāmaṃ caritvā tucchapattova nikkhamati.",
  "atk-s0301a:435_16": "Idaṃ tāva mudumacchariyaṃ nāma,",
  "atk-s0301a:435_17": "yena samannāgato adāyakopi dāyako viya paññāyati.",
  "atk-s0301a:435_18": "Idha pana thaddhamacchariyaṃ adhippetaṃ,",
  "atk-s0301a:435_19": "yena samannāgato bhikkhūsu piṇḍāya paviṭṭhesu,",
  "atk-s0301a:435_20": "“therā ṭhitā”ti vutte,",
  "atk-s0301a:435_21": "“kiṃ mayhaṃ pādā rujjantī”tiādīni vatvā silāthambho viya khāṇuko viya ca thaddho hutvā tiṭṭhati,",
  "atk-s0301a:435_22": "sāmīcimpi na karoti.",
  "atk-s0301a:435_23": "Kadariyāti idaṃ maccharinoti padasseva vevacanaṃ.",
  "atk-s0301a:435_24": "Mudukampi hi macchariyaṃ “macchariya”nteva vuccati,",
  "atk-s0301a:435_25": "thaddhaṃ pana kadariyaṃ nāma.",
  "atk-s0301a:435_26": "Paribhāsakāti bhikkhū gharadvāre ṭhite disvā,",
  "atk-s0301a:435_27": "“kiṃ tumhe kasitvā āgatā, vapitvā, lāyitvā?",
  "atk-s0301a:435_28": "Mayaṃ attanopi na labhāma,",
  "atk-s0301a:435_29": "kuto tumhākaṃ,",
  "atk-s0301a:435_30": "sīghaṃ nikkhamathā”tiādīhi saṃtajjakā.",
  "atk-s0301a:435_31": "Antarāyakarāti dāyakassa saggantarāyo,",
  "atk-s0301a:435_32": "paṭiggāhakānaṃ lābhantarāyo,",
  "atk-s0301a:435_33": "attano upaghātoti imesaṃ antarāyānaṃ kārakā.",
  "atk-s0301a:436_0": "Samparāyoti paraloko.",
  "atk-s0301a:436_1": "Ratīti pañcakāmaguṇarati.",
  "atk-s0301a:436_2": "Khiḍḍāti kāyikakhiḍḍādikā tividhā khiḍḍā.",
  "atk-s0301a:436_3": "Diṭṭhe dhammesa vipākoti tasmiṃ nibbattabhavane diṭṭhe dhamme esa vipāko.",
  "atk-s0301a:436_4": "Samparāye ca duggatīti “yamalokaṃ upapajjare”ti vutte samparāye ca duggati.",
  "atk-s0301a:437_0": "Vadaññūti bhikkhū gharadvāre ṭhitā kiñcāpi tuṇhīva honti,",
  "atk-s0301a:437_1": "atthato pana –",
  "atk-s0301a:437_2": "“bhikkhaṃ dethā”ti vadanti nāma.",
  "atk-s0301a:437_3": "Tatra ye “mayaṃ pacāma,",
  "atk-s0301a:437_4": "ime pana na pacanti,",
  "atk-s0301a:437_5": "pacamāne patvā alabhantā kuhiṃ labhissantī”ti?",
  "atk-s0301a:437_6": "Deyyadhammaṃ saṃvibhajanti,",
  "atk-s0301a:437_7": "te vadaññū nāma.",
  "atk-s0301a:437_8": "Pakāsantīti vimānappabhāya jotanti.",
  "atk-s0301a:437_9": "Parasambhatesūti parehi sampiṇḍitesu.",
  "atk-s0301a:437_10": "Samparāye ca suggatīti,",
  "atk-s0301a:437_11": "“ete saggā”ti evaṃ vuttasamparāye sugati.",
  "atk-s0301a:437_12": "Ubhinnampi vā etesaṃ tato cavitvā puna samparāyepi duggatisugatiyeva hotīti. Navamaṃ.",
  "atk-s0301a:438_0": "10. Ghaṭīkārasuttavaṇṇanā",
  "atk-s0301a:439_0": "50.",
  "atk-s0301a:439_1": "Dasame upapannāseti nibbattivasena upagatā.",
  "atk-s0301a:439_2": "Vimuttāti avihābrahmalokasmiṃ upapattisamanantarameva arahattaphalavimuttiyā vimuttā.",
  "atk-s0301a:439_3": "Mānusaṃ dehanti idha pañcorambhāgiyasaṃyojanāni eva vuttāni.",
  "atk-s0301a:439_4": "Dibbayoganti pañca uddhambhāgiyasaṃyojanāni.",
  "atk-s0301a:439_5": "Upaccagunti atikkamiṃsu.",
  "atk-s0301a:439_6": "Upakotiādīni tesaṃ therānaṃ nāmāni.",
  "atk-s0301a:439_7": "Kusalī bhāsasī tesanti,",
  "atk-s0301a:439_8": "“kusala”nti idaṃ vacanaṃ imassa atthīti kusalī,",
  "atk-s0301a:439_9": "tesaṃ therānaṃ tvaṃ kusalaṃ anavajjaṃ bhāsasi,",
  "atk-s0301a:439_10": "thomesi pasaṃsasi,",
  "atk-s0301a:439_11": "paṇḍitosi devaputtāti vadati.",
  "atk-s0301a:439_12": "Taṃ te dhammaṃ idhaññāyāti te therā taṃ dhammaṃ idha tumhākaṃ sāsane jānitvā.",
  "atk-s0301a:439_13": "Gambhīranti gambhīratthaṃ.",
  "atk-s0301a:439_14": "Brahmacārī nirāmisoti nirāmisabrahmacārī nāma anāgāmī,",
  "atk-s0301a:439_15": "anāgāmī ahosinti attho.",
  "atk-s0301a:439_16": "Ahuvāti ahosi.",
  "atk-s0301a:439_17": "Sagāmeyyoti ekagāmavāsī.",
  "atk-s0301a:439_18": "Pariyosānagāthā saṅgītikārehi ṭhapitāti. Dasamaṃ.",
  "atk-s0301a:440_0": "Ādittavaggo pañcamo.",
  "atk-s0301a:441_0": "6. Jarāvaggo",
  "atk-s0301a:442_0": "1. Jarāsuttavaṇṇanā",
  "atk-s0301a:443_0": "51.",
  "atk-s0301a:443_1": "Jarāvaggassa paṭhame sādhūti laddhakaṃ bhaddakaṃ.",
  "atk-s0301a:443_2": "Sīlaṃ yāva jarāti iminā idaṃ dasseti –",
  "atk-s0301a:443_3": "yathā muttāmaṇirattavatthādīni ābharaṇāni taruṇakāleyeva sobhanti,",
  "atk-s0301a:443_4": "jarājiṇṇakāle tāni dhārento “ayaṃ ajjāpi bālabhāvaṃ pattheti,",
  "atk-s0301a:443_5": "ummattako maññe”ti vattabbataṃ āpajjati,",
  "atk-s0301a:443_6": "na evaṃ sīlaṃ.",
  "atk-s0301a:443_7": "Sīlañhi niccakālaṃ sobhati.",
  "atk-s0301a:443_8": "Bālakālepi hi sīlaṃ rakkhantaṃ “kiṃ imassa sīlenā”ti?",
  "atk-s0301a:443_9": "Vattāro natthi.",
  "atk-s0301a:443_10": "Majjhimakālepi mahallakakālepīti.",
  "atk-s0301a:444_0": "Saddhā sādhu patiṭṭhitāti hatthāḷavakacittagahapatiādīnaṃ viya maggena āgatā patiṭṭhitasaddhā nāma sādhu.",
  "atk-s0301a:444_1": "Paññā narānaṃ ratananti ettha cittīkataṭṭhādīhi ratanaṃ veditabbaṃ.",
  "atk-s0301a:444_2": "Vuttañhetaṃ –",
  "atk-s0301a:445_0": "“Yadi cittīkatanti ratanaṃ,",
  "atk-s0301a:445_1": "nanu bhagavā cittīkato purisasīho,",
  "atk-s0301a:445_2": "ye ca loke cittīkatā,",
  "atk-s0301a:445_3": "tesaṃ cittīkato bhagavā.",
  "atk-s0301a:445_4": "Yadi ratikaranti ratanaṃ,",
  "atk-s0301a:445_5": "nanu bhagavā ratikaro purisasīho,",
  "atk-s0301a:445_6": "tassa vacanena carantā jhānaratisukhena abhiramanti.",
  "atk-s0301a:445_7": "Yadi atulyanti ratanaṃ,",
  "atk-s0301a:445_8": "nanu bhagavā atulo purisasīho.",
  "atk-s0301a:445_9": "Na hi sakkā tuletuṃ guṇehi guṇapāramiṃ gato.",
  "atk-s0301a:445_10": "Yadi dullabhanti ratanaṃ,",
  "atk-s0301a:445_11": "nanu bhagavā dullabho purisasīho.",
  "atk-s0301a:445_12": "Yadi anomasattaparibhoganti ratanaṃ,",
  "atk-s0301a:445_13": "nanu bhagavā anomo sīlena samādhinā paññāya vimuttiyā vimuttiñāṇadassanenā”ti.",
  "atk-s0301a:446_0": "Idha pana dullabhapātubhāvaṭṭhena paññā “ratana”nti vuttaṃ.",
  "atk-s0301a:446_1": "Puññanti puññacetanā,",
  "atk-s0301a:446_2": "sā hi arūpattā pariharituṃ na sakkāti. Paṭhamaṃ.",
  "atk-s0301a:447_0": "2. Ajarasāsuttavaṇṇanā",
  "atk-s0301a:448_0": "52.",
  "atk-s0301a:448_1": "Dutiye ajarasāti ajīraṇena,",
  "atk-s0301a:448_2": "avipattiyāti attho.",
  "atk-s0301a:448_3": "Sīlañhi avipannameva sādhu hoti,",
  "atk-s0301a:448_4": "vipannasīlaṃ ācariyupajjhāyādayopi na saṅgaṇhanti,",
  "atk-s0301a:448_5": "gatagataṭṭhāne niddhamitabbova hotīti. Dutiyaṃ.",
  "atk-s0301a:449_0": "3. Mittasuttavaṇṇanā",
  "atk-s0301a:450_0": "53.",
  "atk-s0301a:450_1": "Tatiye satthoti saddhiṃcaro,",
  "atk-s0301a:450_2": "jaṅghasattho vā sakaṭasattho vā.",
  "atk-s0301a:450_3": "Mittanti roge uppanne pāṭaṅkiyā vā aññena vā yānena haritvā khemantasampāpanena mittaṃ.",
  "atk-s0301a:450_4": "Sake ghareti attano gehe.",
  "atk-s0301a:450_5": "Tathārūpe roge jāte puttabhariyādayo jigucchanti,",
  "atk-s0301a:450_6": "mātā pana asucimpi candanaṃ viya maññati.",
  "atk-s0301a:450_7": "Tasmā sā sake ghare mittaṃ.",
  "atk-s0301a:450_8": "Sahāyo atthajātassāti uppannakiccassa yo taṃ kiccaṃ vahati nittharati,",
  "atk-s0301a:450_9": "so kiccesu saha ayanabhāvena sahāyo mittaṃ,",
  "atk-s0301a:450_10": "surāpānādisahāyā pana na mittā.",
  "atk-s0301a:450_11": "Samparāyikanti samparāyahitaṃ. Tatiyaṃ.",
  "atk-s0301a:451_0": "4. Vatthusuttavaṇṇanā",
  "atk-s0301a:452_0": "54.",
  "atk-s0301a:452_1": "Catutthe puttā vatthūti mahallakakāle paṭijagganaṭṭhena puttā patiṭṭhā.",
  "atk-s0301a:452_2": "Paramoti aññesaṃ akathetabbassapi guyhassa kathetabbayuttatāya bhariyā paramo sakhā nāma.",
  "atk-s0301a:452_3": "Catutthaṃ.",
  "atk-s0301a:453_0": "5-7. Paṭhamajanasuttādivaṇṇanā",
  "atk-s0301a:454_0": "55. Pañcame vidhāvatīti parasamuddādigamanavasena ito cito ca vidhāvati. Pañcamaṃ.",
  "atk-s0301a:455_0": "56. Chaṭṭhe dukkhāti vaṭṭadukkhato. Chaṭṭhaṃ.",
  "atk-s0301a:456_0": "57. Sattame parāyaṇanti nipphatti avassayo. Sattamaṃ.",
  "atk-s0301a:457_0": "8. Uppathasuttavaṇṇanā",
  "atk-s0301a:458_0": "58.",
  "atk-s0301a:458_1": "Aṭṭhame rāgo uppathoti sugatiñca nibbānañca gacchantassa amaggo.",
  "atk-s0301a:458_2": "Rattindivakkhayoti rattidivehi,",
  "atk-s0301a:458_3": "rattidivesu vā khīyati.",
  "atk-s0301a:458_4": "Itthī malanti sesaṃ bāhiramalaṃ bhasmakhārādīhi dhovitvā sakkā sodhetuṃ,",
  "atk-s0301a:458_5": "mātugāmamalena duṭṭho pana na sakkā suddho nāma kātunti itthī “mala”nti vuttā.",
  "atk-s0301a:458_6": "Etthāti ettha itthiyaṃ pajā sajjati.",
  "atk-s0301a:458_7": "Tapoti indriyasaṃvaradhutaṅgaguṇavīriyadukkarakārikānaṃ nāmaṃ,",
  "atk-s0301a:458_8": "idha pana ṭhapetvā dukkarakārikaṃ sabbāpi kilesasantāpikā paṭipadā vaṭṭati.",
  "atk-s0301a:458_9": "Brahmacariyanti methunavirati. Aṭṭhamaṃ.",
  "atk-s0301a:459_0": "9. Dutiyasuttavaṇṇanā",
  "atk-s0301a:460_0": "59.",
  "atk-s0301a:460_1": "Navame kissa cābhiratoti kismiṃ abhirato.",
  "atk-s0301a:460_2": "Dutiyāti sugatiñceva nibbānañca gacchantassa dutiyikā.",
  "atk-s0301a:460_3": "Paññā cenaṃ pasāsatīti paññā etaṃ purisaṃ “idaṃ karohi,",
  "atk-s0301a:460_4": "idaṃ mākarī”ti anusāsati. Navamaṃ.",
  "atk-s0301a:461_0": "10. Kavisuttavaṇṇanā",
  "atk-s0301a:462_0": "60.",
  "atk-s0301a:462_1": "Dasame chando nidānanti gāyattiādiko chando gāthānaṃ nidānaṃ.",
  "atk-s0301a:462_2": "Pubbapaṭṭhāpanagāthā ārabhanto hi “kataracchandena hotū”ti ārabhati.",
  "atk-s0301a:462_3": "Viyañjananti jananaṃ.",
  "atk-s0301a:462_4": "Akkharaṃ hi padaṃ janeti,",
  "atk-s0301a:462_5": "padaṃ gāthaṃ janeti,",
  "atk-s0301a:462_6": "gāthā atthaṃ pakāsetīti.",
  "atk-s0301a:462_7": "Nāmasannissitāti samuddādipaṇṇattinissitā.",
  "atk-s0301a:462_8": "Gāthā ārabhanto hi samuddaṃ vā pathaviṃ vā yaṃ kiñci nāmaṃ nissayitvāva ārabhati.",
  "atk-s0301a:462_9": "Āsayoti patiṭṭhā.",
  "atk-s0301a:462_10": "Kavito hi gāthā pavattanti.",
  "atk-s0301a:462_11": "So tāsaṃ patiṭṭhā hotīti. Dasamaṃ.",
  "atk-s0301a:463_0": "Jarāvaggo chaṭṭho.",
  "atk-s0301a:464_0": "7. Addhavaggo",
  "atk-s0301a:465_0": "1. Nāmasuttavaṇṇanā",
  "atk-s0301a:466_0": "61.",
  "atk-s0301a:466_1": "Addhavaggassa paṭhame nāmaṃ sabbaṃ addhabhavīti nāmaṃ sabbaṃ abhibhavati anupatati.",
  "atk-s0301a:466_2": "Opapātikena vā hi kittimena vā nāmena mutto satto vā saṅkhāro vā natthi.",
  "atk-s0301a:466_3": "Yassapi hi rukkhassa vā pāsāṇassa vā “idaṃ nāma nāma”nti na jānanti,",
  "atk-s0301a:466_4": "anāmakotveva tassa nāmaṃ hoti. Paṭhamaṃ.",
  "atk-s0301a:467_0": "2-3. Cittasuttādivaṇṇanā",
  "atk-s0301a:468_0": "62.",
  "atk-s0301a:468_1": "Dutiye sabbeva vasamanvagūti ye cittassa vasaṃ gacchanti,",
  "atk-s0301a:468_2": "tesaṃyeva anavasesapariyādānametaṃ. Dutiyaṃ.",
  "atk-s0301a:469_0": "63. Tatiyepi eseva nayo. Tatiyaṃ.",
  "atk-s0301a:470_0": "4-5. Saṃyojanasuttādivaṇṇanā",
  "atk-s0301a:471_0": "64.",
  "atk-s0301a:471_1": "Catutthe kiṃ su saṃyojanoti kiṃ saṃyojano kiṃ bandhano?",
  "atk-s0301a:471_2": "Vicāraṇanti vicaraṇā pādāni.",
  "atk-s0301a:471_3": "Bahuvacane ekavacanaṃ kataṃ.",
  "atk-s0301a:471_4": "Vitakkassa vicāraṇanti vitakko tassa pādā.",
  "atk-s0301a:471_5": "Catutthaṃ.",
  "atk-s0301a:472_0": "65. Pañcamepi eseva nayo. Pañcamaṃ.",
  "atk-s0301a:473_0": "6. Attahatasuttavaṇṇanā",
  "atk-s0301a:474_0": "66.",
  "atk-s0301a:474_1": "Chaṭṭhe kenassubbhāhatoti kena abbhāhato. Su-",
  "atk-s0301a:474_2": "kāro nipātamattaṃ.",
  "atk-s0301a:474_3": "Icchādhūpāyitoti icchāya āditto. Chaṭṭhaṃ.",
  "atk-s0301a:475_0": "7-9. Uḍḍitasuttādivaṇṇanā",
  "atk-s0301a:476_0": "67.",
  "atk-s0301a:476_1": "Sattame taṇhāya uḍḍitoti taṇhāya ullaṅghito.",
  "atk-s0301a:476_2": "Cakkhuñhi taṇhārajjunā āvunitvā rūpanāgadante uḍḍitaṃ,",
  "atk-s0301a:476_3": "sotādīni saddādīsūti taṇhāya uḍḍito loko.",
  "atk-s0301a:476_4": "Maccunā pihitoti anantare attabhāve kataṃ kammaṃ na dūraṃ ekacittantaraṃ,",
  "atk-s0301a:476_5": "balavatiyā pana māraṇantikavedanāya pabbatena viya otthaṭattā sattā taṃ na bujjhantīti “maccunā pihito loko”ti vuttaṃ. Sattamaṃ.",
  "atk-s0301a:477_0": "68. Aṭṭhame sveva pañho devatāya heṭṭhupariyāyavasena pucchito. Aṭṭhamaṃ.",
  "atk-s0301a:478_0": "69. Navame sabbaṃ uttānameva. Navamaṃ.",
  "atk-s0301a:479_0": "10. Lokasuttavaṇṇanā",
  "atk-s0301a:480_0": "70.",
  "atk-s0301a:480_1": "Dasame kismiṃ loko samuppannoti kismiṃ uppanne loko uppannoti pucchati.",
  "atk-s0301a:480_2": "Chasūti chasu ajjhattikesu āyatanesu uppannesu uppannoti vuccati.",
  "atk-s0301a:480_3": "Chasu kubbatīti tesuyeva chasu santhavaṃ karoti.",
  "atk-s0301a:480_4": "Upādāyāti tāniyeva ca upādāya āgamma paṭicca pavattati.",
  "atk-s0301a:480_5": "Vihaññatīti tesuyeva chasu vihaññati pīḷiyati.",
  "atk-s0301a:480_6": "Iti ajjhattikāyatanavasena ayaṃ pañho āgato,",
  "atk-s0301a:480_7": "ajjhattikabāhirānaṃ pana vasena āharituṃ vaṭṭati.",
  "atk-s0301a:480_8": "Chasu hi ajjhattikāyatanesu uppannesu ayaṃ uppanno nāma hoti,",
  "atk-s0301a:480_9": "chasu bāhiresu santhavaṃ karoti,",
  "atk-s0301a:480_10": "channaṃ ajjhattikānaṃ upādāya chasu bāhiresu vihaññatīti. Dasamaṃ.",
  "atk-s0301a:481_0": "Addhavaggo sattamo.",
  "atk-s0301a:482_0": "8. Chetvāvaggo",
  "atk-s0301a:483_0": "1. Chetvāsuttavaṇṇanā",
  "atk-s0301a:484_0": "71.",
  "atk-s0301a:484_1": "Chetvāvaggassa paṭhame chetvāti vadhitvā.",
  "atk-s0301a:484_2": "Sukhaṃ setīti kodhapariḷāhena aparidayhamānattā sukhaṃ sayati.",
  "atk-s0301a:484_3": "Na socatīti kodhavināsena vinaṭṭhadomanassattā na socati.",
  "atk-s0301a:484_4": "Visamūlassāti dukkhavipākassa.",
  "atk-s0301a:484_5": "Madhuraggassāti kuddhassa paṭikujjhitvā,",
  "atk-s0301a:484_6": "akkuṭṭhassa paccakkositvā,",
  "atk-s0301a:484_7": "pahaṭassa ca paṭipaharitvā sukhaṃ uppajjati,",
  "atk-s0301a:484_8": "taṃ sandhāya madhuraggoti vutto.",
  "atk-s0301a:484_9": "Imasmiṃ hi ṭhāne pariyosānaṃ agganti vuttaṃ.",
  "atk-s0301a:484_10": "Ariyāti buddhādayo. Paṭhamaṃ.",
  "atk-s0301a:485_0": "2. Rathasuttavaṇṇanā",
  "atk-s0301a:486_0": "72.",
  "atk-s0301a:486_1": "Dutiye paññāyati etenāti paññāṇaṃ.",
  "atk-s0301a:486_2": "Dhajo rathassāti mahantasmiṃ hi saṅgāmasīse dūratova dhajaṃ disvā “asukarañño nāma ayaṃ ratho”ti ratho pākaṭo hoti.",
  "atk-s0301a:486_3": "Tena vuttaṃ “dhajo rathassa paññāṇa”nti.",
  "atk-s0301a:486_4": "Aggipi dūratova dhūmena paññāyati.",
  "atk-s0301a:486_5": "Coḷaraṭṭhaṃ paṇḍuraṭṭhanti evaṃ raṭṭhampi raññā paññāyati.",
  "atk-s0301a:486_6": "Cakkavattirañño dhītāpi pana itthī “asukassa nāma bhariyā”ti bhattāraṃ patvāva paññāyati.",
  "atk-s0301a:486_7": "Tasmā dhūmo paññāṇamagginotiādi vuttaṃ. Dutiyaṃ.",
  "atk-s0301a:487_0": "3. Vittasuttavaṇṇanā",
  "atk-s0301a:488_0": "73.",
  "atk-s0301a:488_1": "Tatiye saddhīdha vittanti yasmā saddho saddhāya muttamaṇiādīnipi vittāni labhati,",
  "atk-s0301a:488_2": "tissopi kulasampadā,",
  "atk-s0301a:488_3": "cha kāmasaggāni,",
  "atk-s0301a:488_4": "nava brahmaloke patvā pariyosāne amatamahānibbānadassanampi labhati,",
  "atk-s0301a:488_5": "tasmā maṇimuttādīhi vittehi saddhāvittameva seṭṭhaṃ.",
  "atk-s0301a:488_6": "Dhammoti dasakusalakammapatho.",
  "atk-s0301a:488_7": "Sukhamāvahatīti sabbampi sāsavānāsavaṃ asaṃkiliṭṭhasukhaṃ āvahati.",
  "atk-s0301a:488_8": "Sādutaranti lokasmiṃ loṇambilādīnaṃ sabbarasānaṃ saccameva madhurataraṃ.",
  "atk-s0301a:488_9": "Saccasmiṃ hi ṭhitā sīghavegaṃ nadimpi nivattenti,",
  "atk-s0301a:488_10": "visampi nimmaddenti,",
  "atk-s0301a:488_11": "aggimpi paṭibāhanti,",
  "atk-s0301a:488_12": "devampi vassāpenti,",
  "atk-s0301a:488_13": "tasmā taṃ sabbarasānaṃ madhurataranti vuttaṃ.",
  "atk-s0301a:488_14": "Paññājīviṃ jīvitamāhu seṭṭhanti yo paññājīvī gahaṭṭho samāno pañcasu sīlesu patiṭṭhāya salākabhattādīni paṭṭhapetvā paññāya jīvati,",
  "atk-s0301a:488_15": "pabbajito vā pana dhammena uppanne paccaye “idamattha”nti paccavekkhitvā paribhuñjanto kammaṭṭhānaṃ ādāya",
  "atk-s0301a:488_16": "vipassanaṃ paṭṭhapetvā ariyaphalādhigamavasena paññāya jīvati,",
  "atk-s0301a:488_17": "taṃ paññājīviṃ puggalaṃ seṭṭhaṃ jīvitaṃ jīvatīti āhu. Tatiyaṃ.",
  "atk-s0301a:489_0": "4. Vuṭṭhisuttavaṇṇanā",
  "atk-s0301a:490_0": "74.",
  "atk-s0301a:490_1": "Catutthe bījanti uppatantānaṃ sattavidhaṃ dhaññabījaṃ seṭṭhaṃ.",
  "atk-s0301a:490_2": "Tasmiñhi uggate janapado khemo hoti subhikkho.",
  "atk-s0301a:490_3": "Nipatatanti nipatantānaṃ meghavuṭṭhi seṭṭhā.",
  "atk-s0301a:490_4": "Meghavuṭṭhiyañhi sati vividhāni sassāni uppajjanti,",
  "atk-s0301a:490_5": "janapadā phītā honti khemā subhikkhā.",
  "atk-s0301a:490_6": "Pavajamānānanti jaṅgamānaṃ padasā caramānānaṃ gāvo seṭṭhā.",
  "atk-s0301a:490_7": "Tā nissāya hi sattā pañca gorase paribhuñjamānā sukhaṃ viharanti.",
  "atk-s0301a:490_8": "Pavadatanti rājakulamajjhādīsu vadantānaṃ putto varo.",
  "atk-s0301a:490_9": "So hi mātāpitūnaṃ anatthāvahaṃ na vadati.",
  "atk-s0301a:491_0": "Vijjā uppatataṃ seṭṭhāti purimapañhe kira sutvā samīpe ṭhitā ekā devatā “devate,",
  "atk-s0301a:491_1": "kasmā tvaṃ etaṃ pañhaṃ dasabalaṃ pucchasi?",
  "atk-s0301a:491_2": "Ahaṃ te kathessāmī”ti attano khantiyā laddhiyā pañhaṃ kathesi.",
  "atk-s0301a:491_3": "Atha naṃ itarā devatā āha –",
  "atk-s0301a:491_4": "“yāva padhaṃsī vadesi devate yāva pagabbhā mukharā,",
  "atk-s0301a:491_5": "ahaṃ buddhaṃ bhagavantaṃ pucchāmi.",
  "atk-s0301a:491_6": "Tvaṃ mayhaṃ kasmā kathesī”ti?",
  "atk-s0301a:491_7": "Nivattetvā tadeva pañhaṃ dasabalaṃ pucchi.",
  "atk-s0301a:491_8": "Athassā satthā vissajjento vijjā uppatatantiādimāha.",
  "atk-s0301a:491_9": "Tattha vijjāti catumaggavijjā.",
  "atk-s0301a:491_10": "Sā hi uppatamānā sabbākusaladhamme samugghāteti.",
  "atk-s0301a:491_11": "Tasmā “uppatataṃ seṭṭhā”ti vuttā.",
  "atk-s0301a:491_12": "Avijjāti vaṭṭamūlakamahāavijjā.",
  "atk-s0301a:491_13": "Sā hi nipatantānaṃ osīdantānaṃ varā.",
  "atk-s0301a:491_14": "Pavajamānānanti padasā caramānānaṃ jaṅgamānaṃ anomapuññakkhettabhūto saṅgho varo.",
  "atk-s0301a:491_15": "Tañhi tattha tattha disvā pasannacittā sattā sotthiṃ pāpuṇanti.",
  "atk-s0301a:491_16": "Buddhoti yādiso putto vā hotu añño vā,",
  "atk-s0301a:491_17": "yesaṃ kesañci vadamānānaṃ buddho varo.",
  "atk-s0301a:491_18": "Tassa hi dhammadesanaṃ āgamma anekasatasahassānaṃ pāṇānaṃ bandhanamokkho hotīti.",
  "atk-s0301a:491_19": "Catutthaṃ.",
  "atk-s0301a:492_0": "5. Bhītāsuttavaṇṇanā",
  "atk-s0301a:493_0": "75.",
  "atk-s0301a:493_1": "Pañcame kiṃsūdha bhītāti kiṃ bhītā?",
  "atk-s0301a:493_2": "Maggo canekāyatanappavuttoti aṭṭhatiṃsārammaṇavasena anekehi kāraṇehi kathito.",
  "atk-s0301a:493_3": "Evaṃ sante kissa bhītā hutvā ayaṃ janatā dvāsaṭṭhi diṭṭhiyo aggahesīti vadati.",
  "atk-s0301a:493_4": "Bhūripaññāti bahupañña ussannapañña.",
  "atk-s0301a:493_5": "Paralokaṃ na bhāyeti imasmā lokā paraṃ lokaṃ gacchanto na bhāyeyya.",
  "atk-s0301a:493_6": "Paṇidhāyāti ṭhapetvā.",
  "atk-s0301a:493_7": "Bahvannapānaṃ gharamāvasantoti anāthapiṇḍikādayo viya bahvannapāne ghare vasanto.",
  "atk-s0301a:493_8": "Saṃvibhāgīti accharāya gahitampi nakhena phāletvā parassa datvāva bhuñjanasīlo.",
  "atk-s0301a:493_9": "Vadaññūti vuttatthameva.",
  "atk-s0301a:494_0": "Idāni gāthāya aṅgāni uddharitvā dassetabbāni –",
  "atk-s0301a:494_1": "“vāca”nti hi iminā cattāri vacīsucaritāni gahitāni,",
  "atk-s0301a:494_2": "“manenā”tipadena tīṇi manosucaritāni,",
  "atk-s0301a:494_3": "“kāyenā”ti padena tīṇi kāyasucaritāni.",
  "atk-s0301a:494_4": "Iti ime dasa kusalakammapathā pubbasuddhiaṅgaṃ nāma.",
  "atk-s0301a:494_5": "Bahvannapānaṃ gharamāvasantoti iminā yaññaupakkharo gahito.",
  "atk-s0301a:494_6": "Saddhoti ekamaṅgaṃ,",
  "atk-s0301a:494_7": "mudūti ekaṃ,",
  "atk-s0301a:494_8": "saṃvibhāgīti ekaṃ,",
  "atk-s0301a:494_9": "vadaññūti ekaṃ.",
  "atk-s0301a:494_10": "Iti imāni cattāri aṅgāni sandhāya “etesu dhammesu ṭhito catūsū”ti āha.",
  "atk-s0301a:495_0": "Aparopi pariyāyo –",
  "atk-s0301a:495_1": "vācantiādīni tīṇi aṅgāni,",
  "atk-s0301a:495_2": "bahvannapānanti iminā yaññaupakkharova gahito,",
  "atk-s0301a:495_3": "saddho mudū saṃvibhāgī vadaññūti ekaṃ aṅgaṃ.",
  "atk-s0301a:495_4": "Aparo dukanayo nāma hoti.",
  "atk-s0301a:495_5": "“Vācaṃ manañcā”ti idamekaṃ aṅgaṃ,",
  "atk-s0301a:495_6": "“kāyena pāpāni akubbamāno,",
  "atk-s0301a:495_7": "bahvannapānaṃ gharamāvasanto”ti ekaṃ,",
  "atk-s0301a:495_8": "“saddho mudū”ti ekaṃ,",
  "atk-s0301a:495_9": "“saṃvibhāgī vadaññū”ti ekaṃ.",
  "atk-s0301a:495_10": "Etesu catūsu dhammesu ṭhito dhamme ṭhito nāma hoti.",
  "atk-s0301a:495_11": "So ito paralokaṃ gacchanto na bhāyati. Pañcamaṃ.",
  "atk-s0301a:496_0": "6. Najīratisuttavaṇṇanā",
  "atk-s0301a:497_0": "76.",
  "atk-s0301a:497_1": "Chaṭṭhe nāmagottaṃ na jīratīti atītabuddhānaṃ yāvajjadivasā nāmagottaṃ kathiyati,",
  "atk-s0301a:497_2": "tasmā na jīratīti vuccati.",
  "atk-s0301a:497_3": "Porāṇā pana “addhāne gacchante na paññāyissati,",
  "atk-s0301a:497_4": "jīraṇasabhāvo pana na hotiyevā”ti vadanti.",
  "atk-s0301a:497_5": "Ālasyanti ālasiyaṃ,",
  "atk-s0301a:497_6": "yena ṭhitaṭṭhāne ṭhitova,",
  "atk-s0301a:497_7": "nisinnaṭṭhāne nisinnova hoti,",
  "atk-s0301a:497_8": "telepi uttarante ṭhitiṃ na karoti.",
  "atk-s0301a:497_9": "Pamādoti niddāya vā kilesavasena vā pamādo.",
  "atk-s0301a:497_10": "Anuṭṭhānanti kammasamaye kammakaraṇavīriyābhāvo.",
  "atk-s0301a:497_11": "Asaṃyamoti sīlasaññamābhāvo vissaṭṭhācāratā.",
  "atk-s0301a:497_12": "Niddāti soppabahulatā.",
  "atk-s0301a:497_13": "Tāya gacchantopi ṭhitopi nisinnopi niddāyati,",
  "atk-s0301a:497_14": "pageva nipanno.",
  "atk-s0301a:497_15": "Tandīti aticchātādivasena āgantukālasiyaṃ.",
  "atk-s0301a:497_16": "Te chiddeti tāni cha chiddāni vivarāni.",
  "atk-s0301a:497_17": "Sabbasoti sabbākārena.",
  "atk-s0301a:497_18": "Tanti nipātamattaṃ.",
  "atk-s0301a:497_19": "Vivajjayeti vajjeyya jaheyya. Chaṭṭhaṃ.",
  "atk-s0301a:498_0": "7. Issariyasuttavaṇṇanā",
  "atk-s0301a:499_0": "77.",
  "atk-s0301a:499_1": "Sattame satthamalanti malaggahitasatthaṃ.",
  "atk-s0301a:499_2": "Kiṃ su harantaṃ vārentīti kaṃ harantaṃ nisedhenti.",
  "atk-s0301a:499_3": "Vasoti āṇāpavattanaṃ.",
  "atk-s0301a:499_4": "Itthīti avissajjanīyabhaṇḍattā “itthī bhaṇḍānamuttamaṃ,",
  "atk-s0301a:499_5": "varabhaṇḍa”nti āha.",
  "atk-s0301a:499_6": "Atha vā sabbepi bodhisattā ca cakkavattino ca mātukucchiyaṃyeva nibbattantīti “itthī bhaṇḍānamuttama”nti āha.",
  "atk-s0301a:499_7": "Kodho satthamalanti kodho malaggahitasatthasadiso,",
  "atk-s0301a:499_8": "paññāsatthassa vā malanti satthamalaṃ.",
  "atk-s0301a:499_9": "Abbudanti vināsakāraṇaṃ,",
  "atk-s0301a:499_10": "corā lokasmiṃ vināsakāti attho.",
  "atk-s0301a:499_11": "Harantoti salākabhattādīni gahetvā gacchanto.",
  "atk-s0301a:499_12": "Salākabhattādīni hi paṭṭhapitakāleyeva manussehi pariccattāni.",
  "atk-s0301a:499_13": "Tesaṃ tāni haranto samaṇo piyo hoti,",
  "atk-s0301a:499_14": "anāharante puññahāniṃ nissāya vippaṭisārino honti. Sattamaṃ.",
  "atk-s0301a:500_0": "8. Kāmasuttavaṇṇanā",
  "atk-s0301a:501_0": "78.",
  "atk-s0301a:501_1": "Aṭṭhame attānaṃ na dadeti parassa dāsaṃ katvā attānaṃ na dadeyya ṭhapetvā sabbabodhisatteti vuttaṃ.",
  "atk-s0301a:501_2": "Na pariccajeti sīhabyagghādīnaṃ na pariccajeyya sabbabodhisatte ṭhapetvāyevāti vuttaṃ.",
  "atk-s0301a:501_3": "Kalyāṇanti saṇhaṃ mudukaṃ.",
  "atk-s0301a:501_4": "Pāpikanti pharusaṃ vācaṃ. Aṭṭhamaṃ.",
  "atk-s0301a:502_0": "9. Pātheyyasuttavaṇṇanā",
  "atk-s0301a:503_0": "79.",
  "atk-s0301a:503_1": "Navame saddhā bandhati pātheyyanti saddhaṃ uppādetvā dānaṃ deti,",
  "atk-s0301a:503_2": "sīlaṃ rakkhati,",
  "atk-s0301a:503_3": "uposathakammaṃ karoti,",
  "atk-s0301a:503_4": "tenetaṃ vuttaṃ.",
  "atk-s0301a:503_5": "Sirīti issariyaṃ.",
  "atk-s0301a:503_6": "Āsayoti vasanaṭṭhānaṃ.",
  "atk-s0301a:503_7": "Issariye hi abhimukhībhūte thalatopi jalatopi bhogā āgacchantiyeva.",
  "atk-s0301a:503_8": "Tenetaṃ vuttaṃ.",
  "atk-s0301a:503_9": "Parikassatīti parikaḍḍhati. Navamaṃ.",
  "atk-s0301a:504_0": "10. Pajjotasuttavaṇṇanā",
  "atk-s0301a:505_0": "80.",
  "atk-s0301a:505_1": "Dasame pajjototi padīpo viya hoti.",
  "atk-s0301a:505_2": "Jāgaroti jāgarabrāhmaṇo viya hoti.",
  "atk-s0301a:505_3": "Gāvo kamme sajīvānanti kammena saha jīvantānaṃ gāvova kamme kammasahāyā kammadutiyakā nāma honti.",
  "atk-s0301a:505_4": "Gomaṇḍalehi saddhiṃ kasikammādīni nipphajjanti.",
  "atk-s0301a:505_5": "Sītassa iriyāpathoti sītaṃ assa sattakāyassa iriyāpatho jīvitavutti.",
  "atk-s0301a:505_6": "Sītanti naṅgalaṃ.",
  "atk-s0301a:505_7": "Yassa hi naṅgalehi khettaṃ appamattakampi kaṭṭhaṃ na hoti,",
  "atk-s0301a:505_8": "so kathaṃ jīvissatīti vadati. Dasamaṃ.",
  "atk-s0301a:506_0": "11. Araṇasuttavaṇṇanā",
  "atk-s0301a:507_0": "81.",
  "atk-s0301a:507_1": "Ekādasame araṇāti nikkilesā.",
  "atk-s0301a:507_2": "Vusitanti vusitavāso.",
  "atk-s0301a:507_3": "Bhojissiyanti adāsabhāvo.",
  "atk-s0301a:507_4": "Samaṇāti khīṇāsavasamaṇā.",
  "atk-s0301a:507_5": "Te hi ekantena araṇā nāma.",
  "atk-s0301a:507_6": "Vusitaṃ na nassatīti tesaṃ ariyamaggavāso na nassati.",
  "atk-s0301a:507_7": "Parijānantīti puthujjanakalyāṇakato paṭṭhāya sekhā lokiyalokuttarāya pariññāya parijānanti.",
  "atk-s0301a:507_8": "Bhojissiyanti khīṇāsavasamaṇānaṃyeva niccaṃ bhujissabhāvo nāma.",
  "atk-s0301a:507_9": "Vandantīti pabbajitadivasato paṭṭhāya vandanti.",
  "atk-s0301a:507_10": "Patiṭṭhitanti sīle patiṭṭhitaṃ.",
  "atk-s0301a:507_11": "Samaṇīdhāti samaṇaṃ idha.",
  "atk-s0301a:507_12": "Jātihīnanti api caṇḍālakulā pabbajitaṃ.",
  "atk-s0301a:507_13": "Khattiyāti na kevalaṃ khattiyāva,",
  "atk-s0301a:507_14": "devāpi sīlasampannaṃ samaṇaṃ vandantiyevāti.",
  "atk-s0301a:507_15": "Ekādasamaṃ.",
  "atk-s0301a:508_0": "Chetvāvaggo aṭṭhamo.",
  "atk-s0301a:509_0": "Iti sāratthappakāsiniyā",
  "atk-s0301a:510_0": "Saṃyuttanikāya-aṭṭhakathāya",
  "atk-s0301a:511_0": "Devatāsaṃyuttavaṇṇanā niṭṭhitā.",
  "atk-s0301a:514_0": "2. Devaputtasaṃyuttaṃ",
  "atk-s0301a:515_0": "1. Paṭhamavaggo",
  "atk-s0301a:516_0": "1. Paṭhamakassapasuttavaṇṇanā",
  "atk-s0301a:517_0": "82.",
  "atk-s0301a:517_1": "Devaputtasaṃyuttassa paṭhame devaputtoti devānañhi aṅke nibbattā purisā devaputtā nāma,",
  "atk-s0301a:517_2": "itthiyo devadhītaro nāma honti.",
  "atk-s0301a:517_3": "Nāmavasena apākaṭāva “aññatarā devatā”ti vuccati,",
  "atk-s0301a:517_4": "pākaṭo “itthannāmo devaputto”ti.",
  "atk-s0301a:517_5": "Tasmā heṭṭhā “aññatarā devatā”ti vatvā idha “devaputto”ti vuttaṃ.",
  "atk-s0301a:517_6": "Anusāsanti anusiṭṭhiṃ.",
  "atk-s0301a:517_7": "Ayaṃ kira devaputto bhagavatā sambodhito sattame vasse yamakapāṭihāriyaṃ katvā tidasapure vassaṃ upagamma abhidhammaṃ desentena jhānavibhaṅge –",
  "atk-s0301a:517_8": "“bhikkhūti samaññāya bhikkhu,",
  "atk-s0301a:517_9": "paṭiññāya bhikkhū”ti.",
  "atk-s0301a:517_10": "Evaṃ bhikkhuniddesaṃ kathiyamānaṃ assosi.",
  "atk-s0301a:517_11": "“Evaṃ vitakketha,",
  "atk-s0301a:517_12": "mā evaṃ vitakkayittha,",
  "atk-s0301a:517_13": "evaṃ manasikarotha,",
  "atk-s0301a:517_14": "mā evaṃ manasākattha.",
  "atk-s0301a:517_15": "Idaṃ pajahatha,",
  "atk-s0301a:517_16": "idaṃ upasampajja viharathā”ti.",
  "atk-s0301a:517_17": "Evarūpaṃ pana bhikkhuovādaṃ bhikkhuanusāsanaṃ na assosi.",
  "atk-s0301a:517_18": "So taṃ sandhāya –",
  "atk-s0301a:517_19": "“bhikkhuṃ bhagavā pakāsesi,",
  "atk-s0301a:517_20": "no ca bhikkhuno anusāsa”nti āha.",
  "atk-s0301a:518_0": "Tena hīti yasmā mayā bhikkhuno anusiṭṭhi na pakāsitāti vadasi, tasmā.",
  "atk-s0301a:518_1": "Taññevettha paṭibhātūti tuyhevesā anusiṭṭhipakāsanā upaṭṭhātūti.",
  "atk-s0301a:518_2": "Yo hi pañhaṃ kathetukāmo hoti,",
  "atk-s0301a:518_3": "na ca sakkoti sabbaññutaññāṇena saddhiṃ saṃsanditvā kathetuṃ.",
  "atk-s0301a:518_4": "Yo vā na kathetukāmo hoti,",
  "atk-s0301a:518_5": "sakkoti pana kathetuṃ.",
  "atk-s0301a:518_6": "Yo vā neva kathetukāmo hoti,",
  "atk-s0301a:518_7": "kathetuṃ na ca sakkoti.",
  "atk-s0301a:518_8": "Sabbesampi tesaṃ bhagavā pañhaṃ bhāraṃ na karoti.",
  "atk-s0301a:518_9": "Ayaṃ pana devaputto kathetukāmo ceva,",
  "atk-s0301a:518_10": "sakkoti ca kathetuṃ.",
  "atk-s0301a:518_11": "Tasmā tasseva bhāraṃ karonto bhagavā evamāha.",
  "atk-s0301a:518_12": "Sopi pañhaṃ kathesi.",
  "atk-s0301a:519_0": "Tattha subhāsitassa sikkhethāti subhāsitaṃ sikkheyya,",
  "atk-s0301a:519_1": "catusaccanissitaṃ dasakathāvatthunissitaṃ sattatiṃsabodhipakkhiyanissitaṃ catubbidhaṃ vacīsucaritameva sikkheyya.",
  "atk-s0301a:519_2": "Samaṇūpāsanassa cāti samaṇehi upāsitabbaṃ samaṇūpāsanaṃ nāma aṭṭhatiṃsabhedaṃ kammaṭṭhānaṃ,",
  "atk-s0301a:519_3": "tampi sikkheyya bhāveyyāti attho.",
  "atk-s0301a:519_4": "Bahussutānaṃ vā bhikkhūnaṃ upāsanampi samaṇūpāsanaṃ.",
  "atk-s0301a:519_5": "Tampi ‘kiṃ, bhante,",
  "atk-s0301a:519_6": "kusala”ntiādinā pañhapucchanena paññāvuddhatthaṃ sikkheyya.",
  "atk-s0301a:519_7": "Cittavūpasamassa cāti aṭṭhasamāpattivasena cittavūpasamaṃ sikkheyya.",
  "atk-s0301a:519_8": "Iti devaputtena tisso sikkhā kathitā honti.",
  "atk-s0301a:519_9": "Purimapadena hi adhisīlasikkhā kathitā,",
  "atk-s0301a:519_10": "dutiyapadena adhipaññāsikkhā,",
  "atk-s0301a:519_11": "cittavūpasamena adhicittasikkhāti evaṃ imāya gāthāya sakalampi sāsanaṃ pakāsitameva hoti. Paṭhamaṃ.",
  "atk-s0301a:520_0": "2. Dutiyakassapasuttavaṇṇanā",
  "atk-s0301a:521_0": "83.",
  "atk-s0301a:521_1": "Dutiye jhāyīti dvīhi jhānehi jhāyī.",
  "atk-s0301a:521_2": "Vimuttacittoti kammaṭṭhānavimuttiyā vimuttacitto.",
  "atk-s0301a:521_3": "Hadayassānupattinti arahattaṃ.",
  "atk-s0301a:521_4": "Lokassāti saṅkhāralokassa.",
  "atk-s0301a:521_5": "Anissitoti taṇhādiṭṭhīhi anissito,",
  "atk-s0301a:521_6": "taṇhādiṭṭhiyo vā anissito.",
  "atk-s0301a:521_7": "Tadānisaṃsoti arahattānisaṃso.",
  "atk-s0301a:521_8": "Idaṃ vuttaṃ hoti –",
  "atk-s0301a:521_9": "arahattānisaṃso bhikkhu arahattaṃ patthento jhāyī bhaveyya,",
  "atk-s0301a:521_10": "suvimuttacitto bhaveyya,",
  "atk-s0301a:521_11": "lokassa udayabbayaṃ ñatvā anissito bhaveyya.",
  "atk-s0301a:521_12": "Tantidhammo pana imasmiṃ sāsane pubbabhāgoti. Dutiyaṃ.",
  "atk-s0301a:522_0": "3-4. Māghasuttādivaṇṇanā",
  "atk-s0301a:523_0": "84.",
  "atk-s0301a:523_1": "Tatiye māghoti sakkassetaṃ nāmaṃ.",
  "atk-s0301a:523_2": "Sveva vattena aññe abhibhavitvā devissariyaṃ pattoti vatrabhū,",
  "atk-s0301a:523_3": "vatranāmakaṃ vā asuraṃ abhibhavatīti vatrabhū. Tatiyaṃ.",
  "atk-s0301a:524_0": "85. Catutthaṃ vuttatthameva. Catutthaṃ.",
  "atk-s0301a:525_0": "5. Dāmalisuttavaṇṇanā",
  "atk-s0301a:526_0": "86.",
  "atk-s0301a:526_1": "Pañcame na tenāsīsate bhavanti tena kāraṇena yaṃ kiñci bhavaṃ na pattheti.",
  "atk-s0301a:526_2": "Āyatapaggaho nāmesa devaputto,",
  "atk-s0301a:526_3": "khīṇāsavassa kiccavosānaṃ natthi.",
  "atk-s0301a:526_4": "Khīṇāsavena hi ādito arahattappattiyā vīriyaṃ kataṃ,",
  "atk-s0301a:526_5": "aparabhāge mayā arahattaṃ pattanti mā tuṇhī bhavatu,",
  "atk-s0301a:526_6": "tatheva vīriyaṃ daḷhaṃ karotu parakkamatūti cintetvā evamāha.",
  "atk-s0301a:527_0": "Atha bhagavā “ayaṃ devaputto khīṇāsavassa kiccavosānaṃ akathento mama sāsanaṃ aniyyānikaṃ katheti,",
  "atk-s0301a:527_1": "kiccavosānamassa kathessāmī”ti cintetvā natthi kiccantiādimāha.",
  "atk-s0301a:527_2": "Tīsu kira piṭakesu ayaṃ gāthā asaṃkiṇṇā.",
  "atk-s0301a:527_3": "Bhagavatā hi aññattha vīriyassa doso nāma dassito natthi.",
  "atk-s0301a:527_4": "Idha pana imaṃ devaputtaṃ paṭibāhitvā “khīṇāsavena pubbabhāge āsavakkhayatthāya araññe vasantena kammaṭṭhānaṃ ādāya vīriyaṃ kataṃ,",
  "atk-s0301a:527_5": "aparabhāge sace icchati, karotu,",
  "atk-s0301a:527_6": "no ce icchati,",
  "atk-s0301a:527_7": "yathāsukhaṃ viharatū”ti khīṇāsavassa kiccavosānadassanatthaṃ evamāha.",
  "atk-s0301a:527_8": "Tattha gādhanti patiṭṭhaṃ. Pañcamaṃ.",
  "atk-s0301a:528_0": "6. Kāmadasuttavaṇṇanā",
  "atk-s0301a:529_0": "87.",
  "atk-s0301a:529_1": "Chaṭṭhe dukkaranti ayaṃ kira devaputto pubbayogāvacaro bahalakilesatāya sappayogena kilese vikkhambhento",
  "atk-s0301a:529_2": "samaṇadhammaṃ katvā pubbūpanissayamandatāya ariyabhūmiṃ appatvāva kālaṃ katvā devaloke nibbatto.",
  "atk-s0301a:529_3": "So “tathāgatassa santikaṃ gantvā dukkarabhāvaṃ ārocessāmī”ti āgantvā evamāha.",
  "atk-s0301a:529_4": "Tattha dukkaranti dasapi vassāni…pe…",
  "atk-s0301a:529_5": "saṭṭhipi yadetaṃ ekantaparisuddhassa samaṇadhammassa karaṇaṃ nāma,",
  "atk-s0301a:529_6": "taṃ dukkaraṃ.",
  "atk-s0301a:529_7": "Sekhāti satta sekhā.",
  "atk-s0301a:529_8": "Sīlasamāhitāti sīlena samāhitā samupetā.",
  "atk-s0301a:529_9": "Ṭhitattāti patiṭṭhitasabhāvā.",
  "atk-s0301a:529_10": "Evaṃ pucchitapañhaṃ vissajjetvā idāni uparipañhasamuṭṭhāpanatthaṃ anagāriyupetassātiādimāha.",
  "atk-s0301a:529_11": "Tattha anagāriyupetassāti anagāriyaṃ niggehabhāvaṃ upetassa.",
  "atk-s0301a:529_12": "Sattabhūmikepi hi pāsāde vasanto bhikkhu vuḍḍhatarena āgantvā “mayhaṃ idaṃ pāpuṇātī”ti vutte pattacīvaraṃ ādāya nikkhamateva.",
  "atk-s0301a:529_13": "Tasmā “anagāriyupeto”ti vuccati.",
  "atk-s0301a:529_14": "Tuṭṭhīti catupaccayasantoso.",
  "atk-s0301a:529_15": "Bhāvanāyāti cittavūpasamabhāvanāya.",
  "atk-s0301a:530_0": "Te chetvā maccuno jālanti ye rattindivaṃ indriyūpasame ratā,",
  "atk-s0301a:530_1": "te dussamādahaṃ cittaṃ samādahanti.",
  "atk-s0301a:530_2": "Ye ca samāhitacittā,",
  "atk-s0301a:530_3": "te catupaccayasantosaṃ pūrentā na kilamanti.",
  "atk-s0301a:530_4": "Ye santuṭṭhā,",
  "atk-s0301a:530_5": "te sīlaṃ pūrentā na kilamanti.",
  "atk-s0301a:530_6": "Ye sīle patiṭṭhitā satta sekhā,",
  "atk-s0301a:530_7": "te ariyā maccuno jālasaṅkhātaṃ kilesajālaṃ chinditvā gacchanti.",
  "atk-s0301a:530_8": "Duggamoti “saccametaṃ, bhante,",
  "atk-s0301a:530_9": "ye indriyūpasame ratā,",
  "atk-s0301a:530_10": "te dussamādahaṃ samādahanti…pe…",
  "atk-s0301a:530_11": "ye sīle patiṭṭhitā,",
  "atk-s0301a:530_12": "te maccuno jālaṃ chinditvā gacchanti”.",
  "atk-s0301a:530_13": "Kiṃ na gacchissanti?",
  "atk-s0301a:530_14": "Ayaṃ pana duggamo bhagavā visamo maggoti āha.",
  "atk-s0301a:530_15": "Tattha kiñcāpi ariyamaggo neva duggamo na visamo,",
  "atk-s0301a:530_16": "pubbabhāgapaṭipadāya panassa bahū parissayā honti.",
  "atk-s0301a:530_17": "Tasmā evaṃ vutto.",
  "atk-s0301a:530_18": "Avaṃsirāti ñāṇasirena adhosirā hutvā papatanti.",
  "atk-s0301a:530_19": "Ariyamaggaṃ ārohituṃ asamatthatāyeva ca te anariyamagge papatantīti ca vuccanti.",
  "atk-s0301a:530_20": "Ariyānaṃ samo maggoti sveva maggo ariyānaṃ samo hoti.",
  "atk-s0301a:530_21": "Visame samāti visamepi sattakāye samāyeva. Chaṭṭhaṃ.",
  "atk-s0301a:531_0": "7. Pañcālacaṇḍasuttavaṇṇanā",
  "atk-s0301a:532_0": "88.",
  "atk-s0301a:532_1": "Sattame sambādheti nīvaraṇasambādhaṃ kāmaguṇasambādhanti dve sambādhā.",
  "atk-s0301a:532_2": "Tesu idha nīvaraṇasambādhaṃ adhippetaṃ.",
  "atk-s0301a:532_3": "Okāsanti jhānassetaṃ nāmaṃ.",
  "atk-s0301a:532_4": "Paṭilīnanisabhoti paṭilīnaseṭṭho.",
  "atk-s0301a:532_5": "Paṭilīno nāma pahīnamāno vuccati. Yathāha –",
  "atk-s0301a:532_6": "“kathañca,",
  "atk-s0301a:532_7": "bhikkhave,",
  "atk-s0301a:532_8": "bhikkhu paṭilīno hoti. Idha,",
  "atk-s0301a:532_9": "bhikkhave,",
  "atk-s0301a:532_10": "bhikkhuno asmimāno pahīno hoti ucchinnamūlo tālāvatthukato anabhāvaṃkato āyatiṃ anuppādadhammo”ti.",
  "atk-s0301a:532_11": "Paccalatthaṃsūti paṭilabhiṃsu.",
  "atk-s0301a:532_12": "Sammā teti ye nibbānapattiyā satiṃ paṭilabhiṃsu,",
  "atk-s0301a:532_13": "te lokuttarasamādhināpi susamāhitāti missakajjhānaṃ kathitaṃ. Sattamaṃ.",
  "atk-s0301a:533_0": "8. Tāyanasuttavaṇṇanā",
  "atk-s0301a:534_0": "89.",
  "atk-s0301a:534_1": "Aṭṭhame purāṇatitthakaroti pubbe titthakaro.",
  "atk-s0301a:534_2": "Ettha ca titthaṃ nāma dvāsaṭṭhi diṭṭhiyo,",
  "atk-s0301a:534_3": "titthakaro nāma tāsaṃ uppādako satthā.",
  "atk-s0301a:534_4": "Seyyathidaṃ nando, vaccho, kiso, saṃkicco.",
  "atk-s0301a:534_5": "Purāṇādayo pana titthiyā nāma.",
  "atk-s0301a:534_6": "Ayaṃ pana diṭṭhiṃ uppādetvā kathaṃ sagge nibbattoti?",
  "atk-s0301a:534_7": "Kammavāditāya.",
  "atk-s0301a:534_8": "Esa kira uposathabhattādīni adāsi,",
  "atk-s0301a:534_9": "anāthānaṃ vattaṃ paṭṭhapesi,",
  "atk-s0301a:534_10": "patissaye akāsi,",
  "atk-s0301a:534_11": "pokkharaṇiyo khaṇāpesi,",
  "atk-s0301a:534_12": "aññampi bahuṃ kalyāṇaṃ akāsi.",
  "atk-s0301a:534_13": "So tassa nissandena sagge nibbatto,",
  "atk-s0301a:534_14": "sāsanassa pana niyyānikabhāvaṃ jānāti.",
  "atk-s0301a:534_15": "So tathāgatassa santikaṃ gantvā sāsanānucchavikā vīriyappaṭisaṃyuttā gāthā vakkhāmīti āgantvā chinda sotantiādimāha.",
  "atk-s0301a:535_0": "Tattha chindāti aniyamitaāṇatti.",
  "atk-s0301a:535_1": "Sotanti taṇhāsotaṃ.",
  "atk-s0301a:535_2": "Parakkammāti parakkamitvā vīriyaṃ katvā.",
  "atk-s0301a:535_3": "Kāmeti kilesakāmepi vatthukāmepi.",
  "atk-s0301a:535_4": "Panudāti nīhara.",
  "atk-s0301a:535_5": "Ekattanti jhānaṃ.",
  "atk-s0301a:535_6": "Idaṃ vuttaṃ hoti –",
  "atk-s0301a:535_7": "kāme ajahitvā muni jhānaṃ na upapajjati,",
  "atk-s0301a:535_8": "na paṭilabhatīti attho.",
  "atk-s0301a:535_9": "Kayirā ce kayirāthenanti yadi vīriyaṃ kareyya,",
  "atk-s0301a:535_10": "kareyyātha,",
  "atk-s0301a:535_11": "taṃ vīriyaṃ na osakkeyya.",
  "atk-s0301a:535_12": "Daḷhamenaṃ parakkameti daḷhaṃ enaṃ kareyya.",
  "atk-s0301a:535_13": "Sithilo hi paribbājoti sithilagahitā pabbajjā.",
  "atk-s0301a:535_14": "Bhiyyo ākirate rajanti atirekaṃ upari kilesarajaṃ ākirati.",
  "atk-s0301a:535_15": "Akataṃ dukkaṭaṃ seyyoti dukkaṭaṃ akatameva seyyo.",
  "atk-s0301a:535_16": "Yaṃ kiñcīti na kevalaṃ dukkaṭaṃ katvā katasāmaññameva,",
  "atk-s0301a:535_17": "aññampi yaṃ kiñci sithilaṃ kataṃ evarūpameva hoti.",
  "atk-s0301a:535_18": "Saṃkiliṭṭhanti dukkarakārikavataṃ.",
  "atk-s0301a:535_19": "Imasmiṃ hi sāsane paccayahetu samādinnadhutaṅgavataṃ saṃkiliṭṭhameva.",
  "atk-s0301a:535_20": "Saṅkassaranti saṅkāya saritaṃ,",
  "atk-s0301a:535_21": "“idampi iminā kataṃ bhavissati,",
  "atk-s0301a:535_22": "idampi iminā”ti evaṃ āsaṅkitaparisaṅkitaṃ.",
  "atk-s0301a:535_23": "Ādibrahmacariyikāti maggabrahmacariyassa ādibhūtā pubbapadhānabhūtā. Aṭṭhamaṃ.",
  "atk-s0301a:536_0": "9. Candimasuttavaṇṇanā",
  "atk-s0301a:537_0": "90.",
  "atk-s0301a:537_1": "Navame candimāti candavimānavāsī devaputto.",
  "atk-s0301a:537_2": "Sabbadhīti sabbesu khandhaāyatanādīsu.",
  "atk-s0301a:537_3": "Lokānukampakāti tuyhampi etassapi tādisā eva.",
  "atk-s0301a:537_4": "Santaramānovāti turito viya.",
  "atk-s0301a:537_5": "Pamuñcasīti atītatthe vattamānavacanaṃ. Navamaṃ.",
  "atk-s0301a:538_0": "10. Sūriyasuttavaṇṇanā",
  "atk-s0301a:539_0": "91.",
  "atk-s0301a:539_1": "Dasame sūriyoti sūriyavimānavāsī devaputto.",
  "atk-s0301a:539_2": "Andhakāreti cakkhuviññāṇuppattinivāraṇena andhabhāvakaraṇe.",
  "atk-s0301a:539_3": "Virocatīti verocano.",
  "atk-s0301a:539_4": "Maṇḍalīti maṇḍalasaṇṭhāno. Mā, rāhu,",
  "atk-s0301a:539_5": "gilī caramantalikkheti antalikkhe caraṃ sūriyaṃ, rāhu,",
  "atk-s0301a:539_6": "mā gilīti vadati.",
  "atk-s0301a:539_7": "Kiṃ panesa taṃ gilatīti? Āma, gilati.",
  "atk-s0301a:539_8": "Rāhussa hi attabhāvo mahā,",
  "atk-s0301a:539_9": "uccattanena aṭṭhayojanasatādhikāni cattāri yojanasahassāni,",
  "atk-s0301a:539_10": "bāhantaramassa dvādasayojanasatāni,",
  "atk-s0301a:539_11": "bahalattena cha yojanasatāni,",
  "atk-s0301a:539_12": "sīsaṃ nava yojanasataṃ,",
  "atk-s0301a:539_13": "nalāṭaṃ tiyojanasataṃ,",
  "atk-s0301a:539_14": "bhamukantaraṃ paṇṇāsayojanaṃ,",
  "atk-s0301a:539_15": "mukhaṃ dviyojanasataṃ,",
  "atk-s0301a:539_16": "ghānaṃ tiyojanasataṃ,",
  "atk-s0301a:539_17": "mukhādhānaṃ tiyojanasatagambhīraṃ hatthatalapādatalāni puthulato dviyojanasatāni.",
  "atk-s0301a:539_18": "Aṅgulipabbāni paṇṇāsa yojanāni.",
  "atk-s0301a:539_19": "So candimasūriye virocamāne disvā issāpakato tesaṃ gamanavīthiṃ otaritvā mukhaṃ vivaritvā tiṭṭhati.",
  "atk-s0301a:539_20": "Candavimānaṃ sūriyavimānaṃ vā tiyojanasatike mahānarake pakkhittaṃ viya hoti.",
  "atk-s0301a:539_21": "Vimāne adhivatthā devatā maraṇabhayatajjitā ekappahāreneva viravanti.",
  "atk-s0301a:539_22": "So pana vimānaṃ kadāci hatthena chādeti,",
  "atk-s0301a:539_23": "kadāci hanukassa heṭṭhā pakkhipati,",
  "atk-s0301a:539_24": "kadāci jivhāya parimajjati,",
  "atk-s0301a:539_25": "kadāci avagaṇḍakārakaṃ bhuñjanto viya kapolantare ṭhapeti.",
  "atk-s0301a:539_26": "Vegaṃ pana vāretuṃ na sakkoti.",
  "atk-s0301a:539_27": "Sace vāressāmīti gaṇḍakaṃ katvā tiṭṭheyya,",
  "atk-s0301a:539_28": "matthakaṃ tassa bhinditvā nikkhameyya,",
  "atk-s0301a:539_29": "ākaḍḍhitvā vā naṃ onameyya.",
  "atk-s0301a:539_30": "Tasmā vimānena saheva gacchati.",
  "atk-s0301a:539_31": "Pajaṃ mamanti candimasūriyā kira dvepi devaputtā mahāsamayasuttakathanadivase sotāpattiphalaṃ pattā.",
  "atk-s0301a:539_32": "Tena bhagavā “pajaṃ mama”nti āha,",
  "atk-s0301a:539_33": "putto mama esoti attho. Dasamaṃ.",
  "atk-s0301a:540_0": "Paṭhamo vaggo.",
  "atk-s0301a:541_0": "2. Anāthapiṇḍikavaggo",
  "atk-s0301a:542_0": "1. Candimasasuttavaṇṇanā",
  "atk-s0301a:543_0": "92.",
  "atk-s0301a:543_1": "Dutiyavaggassa paṭhame kacchevāti kacche viya.",
  "atk-s0301a:543_2": "Kaccheti pabbatakacchepi nadīkacchepi.",
  "atk-s0301a:543_3": "Ekodi nipakāti ekaggacittā ceva paññānepakkena ca samannāgatā.",
  "atk-s0301a:543_4": "Satāti satimanto.",
  "atk-s0301a:543_5": "Idaṃ vuttaṃ hoti –",
  "atk-s0301a:543_6": "ye jhānāni labhitvā ekodī nipakā satā viharanti,",
  "atk-s0301a:543_7": "te amakase pabbatakacche vā nadīkacche vā magā viya sotthiṃ gamissantīti.",
  "atk-s0301a:543_8": "Pāranti nibbānaṃ.",
  "atk-s0301a:543_9": "Ambujoti maccho.",
  "atk-s0301a:543_10": "Raṇañjahāti kilesañjahā.",
  "atk-s0301a:543_11": "Yepi jhānāni labhitvā appamattā kilese jahanti,",
  "atk-s0301a:543_12": "te suttajālaṃ bhinditvā macchā viya nibbānaṃ gamissantīti vuttaṃ hoti. Paṭhamaṃ.",
  "atk-s0301a:544_0": "2. Veṇḍusuttavaṇṇanā",
  "atk-s0301a:545_0": "93.",
  "atk-s0301a:545_1": "Dutiye veṇḍūti tassa devaputtassa nāmaṃ.",
  "atk-s0301a:545_2": "Payirupāsiyāti parirupāsitvā.",
  "atk-s0301a:545_3": "Anusikkhareti sikkhanti.",
  "atk-s0301a:545_4": "Siṭṭhipadeti anusiṭṭhipade.",
  "atk-s0301a:545_5": "Kāle te appamajjantāti kāle te appamādaṃ karontā. Dutiyaṃ.",
  "atk-s0301a:546_0": "3. Dīghalaṭṭhisuttavaṇṇanā",
  "atk-s0301a:547_0": "94.",
  "atk-s0301a:547_1": "Tatiye dīghalaṭṭhīti devaloke sabbe samappamāṇā tigāvutikāva honti,",
  "atk-s0301a:547_2": "manussaloke panassa dīghattabhāvatāya evaṃnāmaṃ ahosi.",
  "atk-s0301a:547_3": "So puññāni katvā devaloke nibbattopi tatheva paññāyi. Tatiyaṃ.",
  "atk-s0301a:548_0": "4. Nandanasuttavaṇṇanā",
  "atk-s0301a:549_0": "95.",
  "atk-s0301a:549_1": "Catutthe gotamāti bhagavantaṃ gottena ālapati.",
  "atk-s0301a:549_2": "Anāvaṭanti tathāgatassa hi sabbaññutaññāṇaṃ pesentassa rukkho vā pabbato vā āvarituṃ samattho nāma natthi.",
  "atk-s0301a:549_3": "Tenāha “anāvaṭa”nti.",
  "atk-s0301a:549_4": "Iti tathāgataṃ thometvā devaloke abhisaṅkhatapañhaṃ pucchanto kathaṃvidhantiādimāha.",
  "atk-s0301a:549_5": "Tattha dukkhamaticca iriyatīti dukkhaṃ atikkamitvā viharati.",
  "atk-s0301a:549_6": "Sīlavāti lokiyalokuttarena sīlena samannāgato khīṇāsavo.",
  "atk-s0301a:549_7": "Paññādayopi missakāyeva veditabbā.",
  "atk-s0301a:549_8": "Pūjayantīti gandhapupphādīhi pūjenti.",
  "atk-s0301a:549_9": "Catutthaṃ.",
  "atk-s0301a:550_0": "5-6. Candanasuttādivaṇṇanā",
  "atk-s0301a:551_0": "96.",
  "atk-s0301a:551_1": "Pañcame appatiṭṭhe anālambeti heṭṭhā apatiṭṭhe upari anālambane.",
  "atk-s0301a:551_2": "Susamāhitoti appanāyapi upacārenapi suṭṭhu samāhito.",
  "atk-s0301a:551_3": "Pahitattoti pesitatto.",
  "atk-s0301a:551_4": "Nandīrāgaparikkhīṇoti parikkhīṇanandīrāgo.",
  "atk-s0301a:551_5": "Nandīrāgo nāma tayo kammābhisaṅkhārā.",
  "atk-s0301a:551_6": "Iti imāya gāthāya kāmasaññāgahaṇena pañcorambhāgiyasaṃyojanāni,",
  "atk-s0301a:551_7": "rūpasaṃyojanagahaṇena pañca uddhambhāgiyasaṃyojanāni,",
  "atk-s0301a:551_8": "nandīrāgena tayo kammābhisaṅkhārā gahitā.",
  "atk-s0301a:551_9": "Evaṃ yassa dasa saṃyojanāni tayo ca kammābhisaṅkhārā pahīnā,",
  "atk-s0301a:551_10": "so gambhīre mahoghe na sīdatīti.",
  "atk-s0301a:551_11": "Kāmasaññāya vā kāmabhavo,",
  "atk-s0301a:551_12": "rūpasaṃyojanena rūpabhavo gahito,",
  "atk-s0301a:551_13": "tesaṃ gahaṇena arūpabhavo gahitova,",
  "atk-s0301a:551_14": "nandīrāgena tayo kammābhisaṅkhārā gahitāti evaṃ yassa tīsu bhavesu tayo saṅkhārā natthi,",
  "atk-s0301a:551_15": "so gambhīre na sīdatītipi dasseti. Pañcamaṃ.",
  "atk-s0301a:552_0": "97. Chaṭṭhaṃ vuttatthameva. Chaṭṭhaṃ.",
  "atk-s0301a:553_0": "7. Subrahmasuttavaṇṇanā",
  "atk-s0301a:554_0": "98.",
  "atk-s0301a:554_1": "Sattame subrahmāti so kira devaputto accharāsaṅghaparivuto nandanakīḷikaṃ gantvā pāricchattakamūle paññattāsane nisīdi.",
  "atk-s0301a:554_2": "Taṃ pañcasatā devadhītaro parivāretvā nisinnā,",
  "atk-s0301a:554_3": "pañcasatā rukkhaṃ abhiruḷhā.",
  "atk-s0301a:554_4": "Nanu ca devatānaṃ cittavasena yojanasatikopi rukkho onamitvā hatthaṃ āgacchati,",
  "atk-s0301a:554_5": "kasmā tā abhiruḷhāti.",
  "atk-s0301a:554_6": "Khiḍḍāpasutatāya.",
  "atk-s0301a:554_7": "Abhiruyha pana madhurassarena gāyitvā gāyitvā pupphāni pātenti,",
  "atk-s0301a:554_8": "tāni gahetvā itarā ekatovaṇṭikamālādivasena ganthenti.",
  "atk-s0301a:554_9": "Atha rukkhaṃ abhiruḷhā upacchedakakammavasena ekappahāreneva kālaṃ katvā avīcimhi nibbattā mahādukkhaṃ anubhavanti.",
  "atk-s0301a:555_0": "Atha kāle gacchante devaputto “imāsaṃ neva saddo suyyati,",
  "atk-s0301a:555_1": "na pupphāni pātenti.",
  "atk-s0301a:555_2": "Kahaṃ nu kho gatā”ti?",
  "atk-s0301a:555_3": "Āvajjento niraye nibbattabhāvaṃ disvā piyavatthukasokena ruppamāno cintesi –",
  "atk-s0301a:555_4": "“etā tāva yathākammena gatā,",
  "atk-s0301a:555_5": "mayhaṃ āyusaṅkhāro kittako”ti. So –",
  "atk-s0301a:555_6": "“sattame divase mayāpi avasesāhi pañcasatāhi saddhiṃ kālaṃ katvā tattheva nibbattitabba”nti disvā balavatarena sokena ruppi. So –",
  "atk-s0301a:555_7": "“imaṃ mayhaṃ sokaṃ sadevake loke aññatra tathāgatā niddhamituṃ samattho nāma natthī”ti cintetvā satthu santikaṃ gantvā niccaṃ utrastanti gāthamāha.",
  "atk-s0301a:556_0": "Tattha idanti attano cittaṃ dasseti.",
  "atk-s0301a:556_1": "Dutiyapadaṃ purimasseva vevacanaṃ.",
  "atk-s0301a:556_2": "Niccanti ca padassa devaloke nibbattakālato paṭṭhāyāti attho na gahetabbo,",
  "atk-s0301a:556_3": "sokuppattikālato pana paṭṭhāya niccanti veditabbaṃ.",
  "atk-s0301a:556_4": "Anuppannesu kicchesūti ito sattāhaccayena yāni dukkhāni uppajjissanti, tesu.",
  "atk-s0301a:556_5": "Atho uppatitesu cāti yāni pañcasatānaṃ accharānaṃ niraye nibbattānaṃ diṭṭhāni,",
  "atk-s0301a:556_6": "tesu cāti evaṃ imesu uppannānuppannesu dukkhesu niccaṃ mama utrastaṃ cittaṃ,",
  "atk-s0301a:556_7": "abbhantare ḍayhamāno viya homi bhagavāti dasseti.",
  "atk-s0301a:557_0": "Nāññatra bojjhā tapasāti bojjhaṅgabhāvanañca tapoguṇañca aññatra muñcitvā sotthiṃ na passāmīti attho.",
  "atk-s0301a:557_1": "Sabbanissaggāti nibbānato.",
  "atk-s0301a:557_2": "Ettha kiñcāpi bojjhaṅgabhāvanā paṭhamaṃ gahitā,",
  "atk-s0301a:557_3": "indriyasaṃvaro pacchā,",
  "atk-s0301a:557_4": "atthato pana indriyasaṃvarova paṭhamaṃ veditabbo.",
  "atk-s0301a:557_5": "Indiyasaṃvare hi gahite catupārisuddhisīlaṃ gahitaṃ hoti.",
  "atk-s0301a:557_6": "Tasmiṃ patiṭṭhito bhikkhu nissayamuttako dhutaṅgasaṅkhātaṃ tapoguṇaṃ samādāya araññaṃ pavisitvā kammaṭṭhānaṃ",
  "atk-s0301a:557_7": "bhāvento saha vipassanāya bojjhaṅge bhāveti.",
  "atk-s0301a:557_8": "Tassa ariyamaggo yaṃ nibbānaṃ ārammaṇaṃ katvā uppajjati,",
  "atk-s0301a:557_9": "so “sabbanissaggo”ti bhagavā catusaccavasena desanaṃ vinivattesi.",
  "atk-s0301a:557_10": "Devaputto desanāpariyosāne sotāpattiphale patiṭṭhahīti. Sattamaṃ.",
  "atk-s0301a:558_0": "8-10. Kakudhasuttādivaṇṇanā",
  "atk-s0301a:559_0": "99.",
  "atk-s0301a:559_1": "Aṭṭhame kakudho devaputtoti ayaṃ kira kolanagare mahāmoggallānattherassa upaṭṭhākaputto daharakāleyeva",
  "atk-s0301a:559_2": "therassa santike vasanto jhānaṃ nibbattetvā kālaṅkato,",
  "atk-s0301a:559_3": "brahmaloke uppajji.",
  "atk-s0301a:559_4": "Tatrāpi naṃ kakudho brahmātveva sañjānanti.",
  "atk-s0301a:559_5": "Nandasīti tussasi.",
  "atk-s0301a:559_6": "Kiṃ laddhāti tuṭṭhi nāma kiñci manāpaṃ labhitvā hoti,",
  "atk-s0301a:559_7": "tasmā evamāha.",
  "atk-s0301a:559_8": "Kiṃ jīyitthāti yassa hi kiñci manāpaṃ cīvarādivatthu jiṇṇaṃ hoti,",
  "atk-s0301a:559_9": "so socati,",
  "atk-s0301a:559_10": "tasmā evamāha.",
  "atk-s0301a:559_11": "Aratī nābhikīratīti ukkaṇṭhitā nābhibhavati.",
  "atk-s0301a:559_12": "Aghajātassāti dukkhajātassa,",
  "atk-s0301a:559_13": "vaṭṭadukkhe ṭhitassāti attho.",
  "atk-s0301a:559_14": "Nandījātassāti jātataṇhassa.",
  "atk-s0301a:559_15": "Aghanti evarūpassa hi vaṭṭadukkhaṃ āgatameva hoti.",
  "atk-s0301a:559_16": "“Dukkhī sukhaṃ patthayatī”ti hi vuttaṃ.",
  "atk-s0301a:559_17": "Iti aghajātassa nandī hoti,",
  "atk-s0301a:559_18": "sukhavipariṇāmena dukkhaṃ āgatamevāti nandījātassa aghaṃ hoti. Aṭṭhamaṃ.",
  "atk-s0301a:560_0": "100. Navamaṃ vuttatthameva. Navamaṃ.",
  "atk-s0301a:561_0": "101. Dasame ānandattherassa anumānabuddhiyā ānubhāvappakāsanatthaṃ aññataroti āha. Dasamaṃ.",
  "atk-s0301a:562_0": "Dutiyo vaggo.",
  "atk-s0301a:563_0": "3. Nānātitthiyavaggo",
  "atk-s0301a:564_0": "1-2. Sivasuttādivaṇṇanā",
  "atk-s0301a:565_0": "102. Tatiyavaggassa paṭhamaṃ vuttatthameva. Paṭhamaṃ.",
  "atk-s0301a:566_0": "103.",
  "atk-s0301a:566_1": "Dutiye paṭikaccevāti paṭhamaṃyeva.",
  "atk-s0301a:566_2": "Akkhacchinnovajhāyatīti akkhacchinno avajhāyati,",
  "atk-s0301a:566_3": "balavacintanaṃ cinteti.",
  "atk-s0301a:566_4": "Dutiyagāthāya akkhacchinnovāti akkhacchinno viya. Dutiyaṃ.",
  "atk-s0301a:567_0": "3-4. Serīsuttādivaṇṇanā",
  "atk-s0301a:568_0": "104.",
  "atk-s0301a:568_1": "Tatiye dāyakoti dānasīlo.",
  "atk-s0301a:568_2": "Dānapatīti yaṃ dānaṃ demi,",
  "atk-s0301a:568_3": "tassa pati hutvā demi,",
  "atk-s0301a:568_4": "na dāso na sahāyo.",
  "atk-s0301a:568_5": "Yo hi attanā madhuraṃ bhuñjati,",
  "atk-s0301a:568_6": "paresaṃ amadhuraṃ deti,",
  "atk-s0301a:568_7": "so dānasaṅkhātassa deyyadhammassa dāso hutvā deti.",
  "atk-s0301a:568_8": "Yo yaṃ attanā bhuñjati,",
  "atk-s0301a:568_9": "tadeva deti,",
  "atk-s0301a:568_10": "so sahāyo hutvā deti.",
  "atk-s0301a:568_11": "Yo pana attanā yena tena yāpeti,",
  "atk-s0301a:568_12": "paresaṃ madhuraṃ deti,",
  "atk-s0301a:568_13": "so pati jeṭṭhako sāmi hutvā deti.",
  "atk-s0301a:568_14": "Ahaṃ “tādiso ahosi”nti vadati.",
  "atk-s0301a:569_0": "Catūsu dvāresuti tassa kira rañño sindhavaraṭṭhaṃ sodhivākaraṭṭhanti dve raṭṭhāni ahesuṃ,",
  "atk-s0301a:569_1": "nagaraṃ roruvaṃ nāma.",
  "atk-s0301a:569_2": "Tassa ekekasmiṃ dvāre devasikaṃ satasahassaṃ uppajjati,",
  "atk-s0301a:569_3": "antonagare vinicchayaṭṭhāne satasahassaṃ.",
  "atk-s0301a:569_4": "So bahuhiraññasuvaṇṇaṃ rāsibhūtaṃ disvā kammassakatañāṇaṃ uppādetvā catūsu dvāresu dānasālāyo kāretvā",
  "atk-s0301a:569_5": "tasmiṃ tasmiṃ dvāre uṭṭhitaāyena dānaṃ dethāti amacce ṭhapesi. Tenāha –",
  "atk-s0301a:569_6": "“catūsu dvāresu dānaṃ dīyitthā”ti.",
  "atk-s0301a:570_0": "Samaṇabrāhmaṇakapaṇaddhikavanibbakayācakānanti ettha samaṇāti pabbajjūpagatā.",
  "atk-s0301a:570_1": "Brāhmaṇāti bhovādino.",
  "atk-s0301a:570_2": "Samitapāpabāhitapāpe pana samaṇabrāhmaṇe esa nālattha.",
  "atk-s0301a:570_3": "Kapaṇāti duggatā daliddamanussā kāṇakuṇiādayo.",
  "atk-s0301a:570_4": "Addhikāti pathāvino.",
  "atk-s0301a:570_5": "Vanibbakāti ye “iṭṭhaṃ, dinnaṃ, kantaṃ, manāpaṃ, kālena,",
  "atk-s0301a:570_6": "anavajjaṃ dinnaṃ,",
  "atk-s0301a:570_7": "dadaṃ cittaṃ pasādeyya,",
  "atk-s0301a:570_8": "gacchatu bhavaṃ brahmaloka”ntiādinā nayena dānassa vaṇṇaṃ thomayamānā vicaranti.",
  "atk-s0301a:570_9": "Yācakāti ye “pasatamattaṃ detha,",
  "atk-s0301a:570_10": "sarāvamattaṃ dethā”tiādīni ca vatvā yācamānā vicaranti.",
  "atk-s0301a:570_11": "Itthāgārassa dānaṃ dīyitthāti paṭhamadvārassa laddhattā tattha uppajjanakasatasahasse aññampi dhanaṃ",
  "atk-s0301a:570_12": "pakkhipitvā rañño amacce hāretvā attano amacce ṭhapetvā raññā dinnadānato rājitthiyo mahantataraṃ dānaṃ adaṃsu.",
  "atk-s0301a:570_13": "Taṃ sandhāyevamāha.",
  "atk-s0301a:570_14": "Mama dānaṃ paṭikkamīti yaṃ mama dānaṃ tattha dīyittha,",
  "atk-s0301a:570_15": "taṃ paṭinivatti.",
  "atk-s0301a:570_16": "Sesadvāresupi eseva nayo.",
  "atk-s0301a:570_17": "Kocīti katthaci.",
  "atk-s0301a:570_18": "Dīgharattanti asītivassasahassāni.",
  "atk-s0301a:570_19": "Ettakaṃ kira kālaṃ tassa rañño dānaṃ dīyittha. Tatiyaṃ.",
  "atk-s0301a:571_0": "105. Catutthaṃ vuttatthameva. Catutthaṃ.",
  "atk-s0301a:572_0": "5. Jantusuttavaṇṇanā",
  "atk-s0301a:573_0": "106.",
  "atk-s0301a:573_1": "Pañcame kosalesu viharantīti bhagavato santike kammaṭṭhānaṃ gahetvā tattha gantvā viharanti.",
  "atk-s0301a:573_2": "Uddhatāti akappiye kappiyasaññitāya ca kappiye akappiyasaññitāya ca anavajje sāvajjasaññitāya ca sāvajje anavajjasaññitāya ca uddhaccapakatikā hutvā.",
  "atk-s0301a:573_3": "Unnaḷāti uggatanaḷā,",
  "atk-s0301a:573_4": "uṭṭhitatucchamānāti vuttaṃ hoti.",
  "atk-s0301a:573_5": "Capalāti pattacīvaramaṇḍanādinā cāpallena yuttā.",
  "atk-s0301a:573_6": "Mukharāti mukhakharā,",
  "atk-s0301a:573_7": "kharavacanāti vuttaṃ hoti.",
  "atk-s0301a:573_8": "Vikiṇṇavācāti asaṃyatavacanā,",
  "atk-s0301a:573_9": "divasampi niratthakavacanapalāpino.",
  "atk-s0301a:573_10": "Muṭṭhassatinoti naṭṭhassatino sativirahitā,",
  "atk-s0301a:573_11": "idha kataṃ ettha pamussanti.",
  "atk-s0301a:573_12": "Asampajānāti nippaññā.",
  "atk-s0301a:573_13": "Asamāhitāti appanāupacārasamādhirahitā,",
  "atk-s0301a:573_14": "caṇḍasote baddhanāvāsadisā.",
  "atk-s0301a:573_15": "Vibbhantacittāti anavaṭṭhitacittā,",
  "atk-s0301a:573_16": "panthāruḷhabālamigasadisā.",
  "atk-s0301a:573_17": "Pākatindriyāti saṃvarābhāvena gihikāle viya vivaṭaindriyā.",
  "atk-s0301a:574_0": "Jantūti evaṃnāmako devaputto.",
  "atk-s0301a:574_1": "Tadahuposatheti tasmiṃ ahu uposathe,",
  "atk-s0301a:574_2": "uposathadivaseti attho.",
  "atk-s0301a:574_3": "Pannaraseti cātuddasikādipaṭikkhepo.",
  "atk-s0301a:574_4": "Upasaṅkamīti codanatthāya upagato.",
  "atk-s0301a:574_5": "So kira cintesi –",
  "atk-s0301a:574_6": "“ime bhikkhū satthu santike kammaṭṭhānaṃ gahetvā nikkhantā,",
  "atk-s0301a:574_7": "idāni pamattā viharanti,",
  "atk-s0301a:574_8": "na kho panete pāṭiyekkaṃ nisinnaṭṭhāne codiyamānā kathaṃ gaṇhissanti,",
  "atk-s0301a:574_9": "samāgamanakāle codissāmī”ti uposathadivase tesaṃ sannipatitabhāvaṃ ñatvā upasaṅkami.",
  "atk-s0301a:574_10": "Gāthāhi ajjhabhāsīti sabbesaṃ majjhe ṭhatvā gāthā abhāsi.",
  "atk-s0301a:575_0": "Tattha yasmā guṇakathāya saddhiṃ nigguṇassa aguṇo pākaṭo hoti,",
  "atk-s0301a:575_1": "tasmā guṇaṃ tāva kathento sukhajīvino pure āsuntiādimāha.",
  "atk-s0301a:575_2": "Tattha sukhajīvino pure āsunti pubbe bhikkhū supposā subharā ahesuṃ,",
  "atk-s0301a:575_3": "uccanīcakulesu sapadānaṃ caritvā laddhena missakapiṇḍena yāpesunti adhippāyena evamāha.",
  "atk-s0301a:575_4": "Anicchāti nittaṇhā hutvā.",
  "atk-s0301a:576_0": "Evaṃ porāṇakabhikkhūnaṃ vaṇṇaṃ kathetvā idāni tesaṃ avaṇṇaṃ kathento dupposantiādimāha.",
  "atk-s0301a:576_1": "Tattha gāme gāmaṇikā viyāti yathā gāme gāmakuṭā nānappakārena janaṃ pīḷetvā khīradadhitaṇḍulādīni āharāpetvā bhuñjanti,",
  "atk-s0301a:576_2": "evaṃ tumhepi anesanāya ṭhitā tumhākaṃ jīvikaṃ kappethāti adhippāyena vadati.",
  "atk-s0301a:576_3": "Nipajjantīti uddesaparipucchāmanasikārehi anatthikā hutvā sayanamhi hatthapāde vissajjetvā nipajjanti.",
  "atk-s0301a:576_4": "Parāgāresūti paragehesu,",
  "atk-s0301a:576_5": "kulasuṇhādīsūti attho.",
  "atk-s0301a:576_6": "Mucchitāti kilesamucchāya mucchitā.",
  "atk-s0301a:577_0": "Ekacceti vattabbayuttakeyeva.",
  "atk-s0301a:577_1": "Apaviddhāti chaḍḍitakā.",
  "atk-s0301a:577_2": "Anāthāti apatiṭṭhā.",
  "atk-s0301a:577_3": "Petāti susāne chaḍḍitā kālaṅkatamanussā.",
  "atk-s0301a:577_4": "Yathā hi susāne chaḍḍitā nānāsakuṇādīhi khajjanti,",
  "atk-s0301a:577_5": "ñātakāpi nesaṃ nāthakiccaṃ na karonti,",
  "atk-s0301a:577_6": "na rakkhanti,",
  "atk-s0301a:577_7": "na gopayanti,",
  "atk-s0301a:577_8": "evamevaṃ evarūpāpi ācariyupajjhāyādīnaṃ santikā ovādānusāsaniṃ na labhantīti apaviddhā anāthā,",
  "atk-s0301a:577_9": "yathā petā,",
  "atk-s0301a:577_10": "tatheva honti. Pañcamaṃ.",
  "atk-s0301a:578_0": "6. Rohitassasuttavaṇṇanā",
  "atk-s0301a:579_0": "107.",
  "atk-s0301a:579_1": "Chaṭṭhe yatthāti cakkavāḷalokassa ekokāse bhummaṃ.",
  "atk-s0301a:579_2": "Na cavati na upapajjatīti idaṃ aparāparaṃ cutipaṭisandhivasena gahitaṃ.",
  "atk-s0301a:579_3": "Gamanenāti padagamanena.",
  "atk-s0301a:579_4": "Nāhaṃ taṃ lokassa antanti satthā saṅkhāralokassa antaṃ sandhāya vadati.",
  "atk-s0301a:579_5": "Ñāteyyantiādīsu ñātabbaṃ,",
  "atk-s0301a:579_6": "daṭṭhabbaṃ,",
  "atk-s0301a:579_7": "pattabbanti attho.",
  "atk-s0301a:580_0": "Iti devaputtena cakkavāḷalokassa anto pucchito,",
  "atk-s0301a:580_1": "satthārā saṅkhāralokassa kathito.",
  "atk-s0301a:580_2": "So pana attano pañhena saddhiṃ satthu byākaraṇaṃ sametīti saññāya pasaṃsanto acchariyantiādimāha.",
  "atk-s0301a:581_0": "Daḷhadhammoti daḷhadhanu,",
  "atk-s0301a:581_1": "uttamappamāṇena dhanunā samannāgato.",
  "atk-s0301a:581_2": "Dhanuggahoti dhanuācariyo.",
  "atk-s0301a:581_3": "Susikkhitoti dasa dvādasa vassāni dhanusippaṃ sikkhito.",
  "atk-s0301a:581_4": "Katahatthoti usabhappamāṇepi vālaggaṃ vijjhituṃ samatthabhāvena katahattho.",
  "atk-s0301a:581_5": "Katūpāsanoti katasarakkhepo dassitasippo.",
  "atk-s0301a:581_6": "Asanenāti kaṇḍena.",
  "atk-s0301a:581_7": "Atipāteyyāti atikkameyya.",
  "atk-s0301a:581_8": "Yāvatā so tālacchāyaṃ atikkameyya,",
  "atk-s0301a:581_9": "tāvatā kālena ekacakkavāḷaṃ atikkamāmīti attano javasampattiṃ dasseti.",
  "atk-s0301a:582_0": "Puratthimā samuddā pacchimoti yathā puratthimasamuddā pacchimasamuddo dūre,",
  "atk-s0301a:582_1": "evaṃ me dūre padavītihāro ahosīti vadati.",
  "atk-s0301a:582_2": "So kira pācīnacakkavāḷamukhavaṭṭiyaṃ ṭhito pādaṃ pasāretvā pacchimacakkavāḷamukhavaṭṭiyaṃ akkamati,",
  "atk-s0301a:582_3": "puna dutiyaṃ pādaṃ pasāretvā paracakkavāḷamukhavaṭṭiyaṃ akkamati.",
  "atk-s0301a:582_4": "Icchāgatanti icchā eva.",
  "atk-s0301a:582_5": "Aññatrevāti nippapañcataṃ dasseti.",
  "atk-s0301a:582_6": "Bhikkhācārakāle kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi",
  "atk-s0301a:582_7": "piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti,",
  "atk-s0301a:582_8": "tattha muhuttaṃ vissamitvā puna javati.",
  "atk-s0301a:582_9": "Vassasatāyukoti tadā dīghāyukakālo hoti,",
  "atk-s0301a:582_10": "ayaṃ pana vassasatāvasiṭṭhe āyumhi gamanaṃ ārabhi.",
  "atk-s0301a:582_11": "Vassasatajīvīti taṃ vassasataṃ anantarāyena jīvanto.",
  "atk-s0301a:582_12": "Antarāva kālaṅkatoti cakkavāḷalokassa antaṃ appatvā antarāva mato.",
  "atk-s0301a:582_13": "So pana tattha kālaṃ katvāpi āgantvā imasmiṃyeva cakkavāḷe nibbatti.",
  "atk-s0301a:582_14": "Appatvāti saṅkhāralokassa antaṃ appatvā.",
  "atk-s0301a:582_15": "Dukkhassāti vaṭṭadukkhassa.",
  "atk-s0301a:582_16": "Antakiriyanti pariyantakaraṇaṃ.",
  "atk-s0301a:582_17": "Kaḷevareti attabhāve.",
  "atk-s0301a:582_18": "Sasaññimhi samanaketi sasaññe sacitte.",
  "atk-s0301a:582_19": "Lokanti dukkhasaccaṃ.",
  "atk-s0301a:582_20": "Lokasamudayanti samudayasaccaṃ.",
  "atk-s0301a:582_21": "Lokanirodhanti nirodhasaccaṃ.",
  "atk-s0301a:582_22": "Paṭipadanti maggasaccaṃ. Iti – “nāhaṃ, āvuso,",
  "atk-s0301a:582_23": "imāni cattāri saccāni tiṇakaṭṭhādīsu paññapemi,",
  "atk-s0301a:582_24": "imasmiṃ pana cātumahābhūtike kāyasmiṃ yeva paññapemī”ti dasseti.",
  "atk-s0301a:582_25": "Samitāvīti samitapāpo.",
  "atk-s0301a:582_26": "Nāsīsatīti na pattheti. Chaṭṭhaṃ.",
  "atk-s0301a:583_0": "108-109. Sattamaṭṭhamāni vuttatthāneva. Sattamaṃ, aṭṭhamaṃ.",
  "atk-s0301a:584_0": "9. Susimasuttavaṇṇanā",
  "atk-s0301a:585_0": "110.",
  "atk-s0301a:585_1": "Navame tuyhampi no, ānanda,",
  "atk-s0301a:585_2": "sāriputto ruccatīti satthā therassa vaṇṇaṃ kathetukāmo,",
  "atk-s0301a:585_3": "vaṇṇo ca nāmesa visabhāgapuggalassa santike kathetuṃ na vaṭṭati.",
  "atk-s0301a:585_4": "Tassa santike kathito hi matthakaṃ na pāpuṇāti.",
  "atk-s0301a:585_5": "So hi “asuko nāma bhikkhu sīlavā”ti vutte.",
  "atk-s0301a:585_6": "“Kiṃ tassa sīlaṃ?",
  "atk-s0301a:585_7": "Gorūpasīlo so.",
  "atk-s0301a:585_8": "Kiṃ tayā añño sīlavā na diṭṭhapubbo”ti vā?",
  "atk-s0301a:585_9": "“Paññavā”ti vutte,",
  "atk-s0301a:585_10": "“kiṃ pañño so?",
  "atk-s0301a:585_11": "Kiṃ tayā añño paññavā na diṭṭhapubbo”ti? Vā,",
  "atk-s0301a:585_12": "ādīni vatvā vaṇṇakathāya antarāyaṃ karoti.",
  "atk-s0301a:585_13": "Ānandatthero pana sāriputtattherassa sabhāgo,",
  "atk-s0301a:585_14": "paṇītāni labhitvā therassa deti,",
  "atk-s0301a:585_15": "attano upaṭṭhākadārake pabbājetvā therassa santike upajjhaṃ gaṇhāpeti,",
  "atk-s0301a:585_16": "upasampādeti.",
  "atk-s0301a:585_17": "Sāriputtattheropi ānandattherassa tatheva karoti.",
  "atk-s0301a:585_18": "Kiṃ kāraṇā?",
  "atk-s0301a:585_19": "Aññamaññassa guṇesu pasīditvā.",
  "atk-s0301a:585_20": "Ānandatthero hi –",
  "atk-s0301a:585_21": "“amhākaṃ jeṭṭhabhātiko ekaṃ asaṅkhyeyyaṃ satasahassañca kappe pāramiyo pūretvā soḷasavidhaṃ paññaṃ paṭivijjhitvā",
  "atk-s0301a:585_22": "dhammasenāpatiṭṭhāne ṭhito”ti therassa guṇesu pasīditvāva theraṃ mamāyati.",
  "atk-s0301a:585_23": "Sāriputtattheropi –",
  "atk-s0301a:585_24": "“sammāsambuddhassa mayā kattabbaṃ mukhodakadānādikiccaṃ sabbaṃ ānando karoti.",
  "atk-s0301a:585_25": "Ānandaṃ nissāya ahaṃ icchiticchitaṃ samāpattiṃ samāpajjituṃ labhāmī”ti āyasmato ānandassa guṇesu pasīditvāva taṃ mamāyati.",
  "atk-s0301a:585_26": "Tasmā bhagavā sāriputtattherassa vaṇṇaṃ kathetukāmo ānandattherassa santike kathetuṃ āraddho.",
  "atk-s0301a:586_0": "Tattha tuyhampīti sampiṇḍanattho pi- kāro.",
  "atk-s0301a:586_1": "Idaṃ vuttaṃ hoti – “ānanda,",
  "atk-s0301a:586_2": "sāriputtassa ācāro gocaro vihāro abhikkamo paṭikkamo ālokitavilokitaṃ samiñjitapasāraṇaṃ mayhaṃ ruccati,",
  "atk-s0301a:586_3": "asītimahātherānaṃ ruccati,",
  "atk-s0301a:586_4": "sadevakassa lokassa ruccati.",
  "atk-s0301a:586_5": "Tuyhampi ruccatī”ti?",
  "atk-s0301a:587_0": "Tato thero sāṭakantare laddhokāso balavamallo viya tuṭṭhamānaso hutvā –",
  "atk-s0301a:587_1": "“satthā mayhaṃ piyasahāyassa vaṇṇaṃ kathāpetukāmo.",
  "atk-s0301a:587_2": "Labhissāmi no ajja,",
  "atk-s0301a:587_3": "dīpadhajabhūtaṃ mahājambuṃ vidhunanto viya valāhakantarato candaṃ nīharitvā dassento viya sāriputtattherassa",
  "atk-s0301a:587_4": "vaṇṇaṃ kathetu”nti cintetvā paṭhamataraṃ tāva catūhi padehi puggalapalāpe haranto kassa hi nāma, bhante,",
  "atk-s0301a:587_5": "abālassātiādimāha.",
  "atk-s0301a:587_6": "Bālo hi bālatāya,",
  "atk-s0301a:587_7": "duṭṭho dosatāya,",
  "atk-s0301a:587_8": "mūḷho mohena,",
  "atk-s0301a:587_9": "vipallatthacitto ummattako cittavipallāsena vaṇṇaṃ “vaṇṇo”ti vā avaṇṇaṃ “avaṇṇe”ti vā,",
  "atk-s0301a:587_10": "“ayaṃ buddho,",
  "atk-s0301a:587_11": "ayaṃ sāvako”ti vā na jānāti.",
  "atk-s0301a:587_12": "Abālādayo pana jānanti,",
  "atk-s0301a:587_13": "tasmā abālassātiādimāha.",
  "atk-s0301a:587_14": "Na rucceyyāti bālādīnaṃyeva hi so na rucceyya,",
  "atk-s0301a:587_15": "na aññassa kassaci na rucceyya.",
  "atk-s0301a:588_0": "Evaṃ puggalapalāpe haritvā idāni soḷasahi padehi yathābhūtaṃ vaṇṇaṃ kathento paṇḍito,",
  "atk-s0301a:588_1": "bhantetiādimāha.",
  "atk-s0301a:588_2": "Tattha paṇḍitoti paṇḍiccena samannāgato,",
  "atk-s0301a:588_3": "catūsu kosallesu ṭhitassetaṃ nāmaṃ.",
  "atk-s0301a:588_4": "Vuttañhetaṃ –",
  "atk-s0301a:588_5": "“yato kho, ānanda,",
  "atk-s0301a:588_6": "bhikkhu dhātukusalo ca hoti āyatanakusalo ca paṭiccasamuppādakusalo ca ṭhānāṭṭhānakusalo ca,",
  "atk-s0301a:588_7": "ettāvatā kho, ānanda,",
  "atk-s0301a:588_8": "‘paṇḍito bhikkhū’ti alaṃ vacanāyā”ti.",
  "atk-s0301a:588_9": "Mahāpaññotiādīsu mahāpaññādīhi samannāgatoti attho.",
  "atk-s0301a:588_10": "Tatridaṃ mahāpaññādīnaṃ nānattaṃ –",
  "atk-s0301a:588_11": "katamā mahāpaññā?",
  "atk-s0301a:588_12": "Mahante sīlakkhandhe pariggaṇhātīti mahāpaññā,",
  "atk-s0301a:588_13": "mahante samādhikkhandhe,",
  "atk-s0301a:588_14": "paññākkhandhe,",
  "atk-s0301a:588_15": "vimuttikkhandhe,",
  "atk-s0301a:588_16": "vimuttiñāṇadassanakkhandhe pariggaṇhātīti mahāpaññā.",
  "atk-s0301a:588_17": "Mahantāni ṭhānāṭṭhānāni,",
  "atk-s0301a:588_18": "mahāvihārasamāpattiyo,",
  "atk-s0301a:588_19": "mahantāni ariyasaccāni,",
  "atk-s0301a:588_20": "mahante satipaṭṭhāne,",
  "atk-s0301a:588_21": "sammappadhāne,",
  "atk-s0301a:588_22": "iddhipāde,",
  "atk-s0301a:588_23": "mahantāni indriyāni, balāni,",
  "atk-s0301a:588_24": "bojjhaṅgāni,",
  "atk-s0301a:588_25": "mahante ariyamagge,",
  "atk-s0301a:588_26": "mahantāni sāmaññaphalāni,",
  "atk-s0301a:588_27": "mahāabhiññāyo,",
  "atk-s0301a:588_28": "mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0301a:589_0": "Sā pana therassa devorohanaṃ katvā saṅkassanagaradvāre ṭhitena satthārā puthujjanapañcake pañhe pucchite taṃ vissajjentassa pākaṭā jātā.",
  "atk-s0301a:590_0": "Katamā puthupaññā?",
  "atk-s0301a:590_1": "Puthu nānākhandhesu,",
  "atk-s0301a:590_2": "(ñāṇaṃ pavattatīti puthupaññā.) Puthu nānādhātūsu,",
  "atk-s0301a:590_3": "puthu nānāāyatanesu,",
  "atk-s0301a:590_4": "puthu nānāpaṭiccasamuppādesu,",
  "atk-s0301a:590_5": "puthu nānāsuññatamanupalabbhesu,",
  "atk-s0301a:590_6": "puthu nānāatthesu,",
  "atk-s0301a:590_7": "dhammesu niruttīsu paṭibhānesu,",
  "atk-s0301a:590_8": "puthu nānāsīlakkhandhesu,",
  "atk-s0301a:590_9": "puthu nānāsamādhi-",
  "atk-s0301a:590_10": "paññāvimutti-",
  "atk-s0301a:590_11": "vimuttiñāṇadassanakkhandhesu,",
  "atk-s0301a:590_12": "puthu nānāṭhānāṭṭhānesu,",
  "atk-s0301a:590_13": "puthu nānāvihārasamāpattīsu,",
  "atk-s0301a:590_14": "puthu nānāariyasaccesu,",
  "atk-s0301a:590_15": "puthu nānāsatipaṭṭhānesu,",
  "atk-s0301a:590_16": "sammappadhānesu,",
  "atk-s0301a:590_17": "iddhipādesu,",
  "atk-s0301a:590_18": "indriyesu, balesu,",
  "atk-s0301a:590_19": "bojjhaṅgesu,",
  "atk-s0301a:590_20": "puthu nānāariyamaggesu,",
  "atk-s0301a:590_21": "sāmaññaphalesu,",
  "atk-s0301a:590_22": "abhiññāsu,",
  "atk-s0301a:590_23": "puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0301a:591_0": "Katamā hāsapaññā?",
  "atk-s0301a:591_1": "Idhekacco hāsabahulo vedabahulo tuṭṭhibahulo pāmojjabahulo sīlaṃ paripūreti,",
  "atk-s0301a:591_2": "indriyasaṃvaraṃ paripūreti,",
  "atk-s0301a:591_3": "bhojane mattaññutaṃ,",
  "atk-s0301a:591_4": "jāgariyānuyogaṃ,",
  "atk-s0301a:591_5": "sīlakkhandhaṃ,",
  "atk-s0301a:591_6": "samādhikkhandhaṃ,",
  "atk-s0301a:591_7": "paññākkhandhaṃ,",
  "atk-s0301a:591_8": "vimuttikkhandhaṃ,",
  "atk-s0301a:591_9": "vimuttiñāṇadassanakkhandhaṃ paripūretīti,",
  "atk-s0301a:591_10": "hāsapaññā.",
  "atk-s0301a:591_11": "Hāsabahulo pāmojjabahulo ṭhānāṭṭhānaṃ paṭivijjhatīti hāsapaññā.",
  "atk-s0301a:591_12": "Hāsabahulo vihārasamāpattiyo paripūretīti hāsapaññā.",
  "atk-s0301a:591_13": "Hāsabahulo ariyasaccāni paṭivijjhati.",
  "atk-s0301a:591_14": "Satipaṭṭhāne,",
  "atk-s0301a:591_15": "sammappadhāne,",
  "atk-s0301a:591_16": "iddhipāde,",
  "atk-s0301a:591_17": "indriyāni, balāni,",
  "atk-s0301a:591_18": "bojjhaṅgāni,",
  "atk-s0301a:591_19": "ariyamaggaṃ bhāvetīti hāsapaññā.",
  "atk-s0301a:591_20": "Hāsabahulo sāmaññaphalāni sacchikaroti,",
  "atk-s0301a:591_21": "abhiññāyo paṭivijjhatīti hāsapaññā,",
  "atk-s0301a:591_22": "hāsabahulo vedatuṭṭhipāmojjabahulo paramatthaṃ nibbānaṃ sacchikarotīti hāsapaññā.",
  "atk-s0301a:592_0": "Thero ca sarado nāma tāpaso hutvā anomadassissa bhagavato pādamūle aggasāvakapatthanaṃ paṭṭhapesi.",
  "atk-s0301a:592_1": "Taṃkālato paṭṭhāya hāsabahulo sīlaparipūraṇādīni akāsīti hāsapañño.",
  "atk-s0301a:593_0": "Katamā javanapaññā?",
  "atk-s0301a:593_1": "Yaṃkiñci rūpaṃ atītānāgatapaccuppannaṃ…pe…",
  "atk-s0301a:593_2": "yaṃ dūre santike vā,",
  "atk-s0301a:593_3": "sabbaṃ rūpaṃ aniccato khippaṃ javatīti javanapaññā.",
  "atk-s0301a:593_4": "Dukkhato khippaṃ,",
  "atk-s0301a:593_5": "anattato khippaṃ javatīti javanapaññā.",
  "atk-s0301a:593_6": "Yā kāci vedanā…pe…",
  "atk-s0301a:593_7": "yā kāci saññā…",
  "atk-s0301a:593_8": "ye keci saṅkhārā…",
  "atk-s0301a:593_9": "yaṃkiñci viññāṇaṃ atītānāgatapaccuppannaṃ…pe…",
  "atk-s0301a:593_10": "sabbaṃ viññāṇaṃ aniccato, dukkhato,",
  "atk-s0301a:593_11": "anattato khippaṃ javatīti javanapaññā.",
  "atk-s0301a:593_12": "Cakkhu…pe…",
  "atk-s0301a:593_13": "jarāmaraṇaṃ atītānāgatapaccuppannaṃ aniccato, dukkhato,",
  "atk-s0301a:593_14": "anattato khippaṃ javatīti javanapaññā.",
  "atk-s0301a:593_15": "Rūpaṃ atītānāgatapaccuppannaṃ aniccaṃ khayaṭṭhena,",
  "atk-s0301a:593_16": "dukkhaṃ bhayaṭṭhena,",
  "atk-s0301a:593_17": "anattā asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā. Vedanā… saññā… saṅkhārā… viññāṇaṃ…",
  "atk-s0301a:593_18": "cakkhu…pe…",
  "atk-s0301a:593_19": "jarāmaraṇaṃ atītānāgatapaccuppannaṃ aniccaṃ khayaṭṭhena…pe…",
  "atk-s0301a:593_20": "vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0301a:593_21": "Rūpaṃ atītānāgatapaccuppannaṃ…pe… viññāṇaṃ.",
  "atk-s0301a:593_22": "Cakkhu…pe…",
  "atk-s0301a:593_23": "jarāmaraṇaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti",
  "atk-s0301a:593_24": "tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0301a:594_0": "Katamā tikkhapaññā?",
  "atk-s0301a:594_1": "Khippaṃ kilese chindatīti tikkhapaññā.",
  "atk-s0301a:594_2": "Uppannaṃ kāmavitakkaṃ nādhivāseti,",
  "atk-s0301a:594_3": "uppannaṃ byāpādavitakkaṃ…",
  "atk-s0301a:594_4": "uppannaṃ vihiṃsāvitakkaṃ…",
  "atk-s0301a:594_5": "uppannuppanne pāpake akusale dhamme…",
  "atk-s0301a:594_6": "uppannaṃ rāgaṃ… dosaṃ… mohaṃ… kodhaṃ… upanāhaṃ… makkhaṃ… paḷāsaṃ… issaṃ…",
  "atk-s0301a:594_7": "macchariyaṃ… māyaṃ…",
  "atk-s0301a:594_8": "sāṭheyyaṃ… thambhaṃ…",
  "atk-s0301a:594_9": "sārambhaṃ… mānaṃ… atimānaṃ… madaṃ… pamādaṃ…",
  "atk-s0301a:594_10": "sabbe kilese…",
  "atk-s0301a:594_11": "sabbe duccarite…",
  "atk-s0301a:594_12": "sabbe abhisaṅkhāre…",
  "atk-s0301a:594_13": "sabbe bhavagāmikamme nādhivāseti pajahati vinodeti,",
  "atk-s0301a:594_14": "byantīkaroti,",
  "atk-s0301a:594_15": "anabhāvaṃ gametīti tikkhapaññā.",
  "atk-s0301a:594_16": "Ekasmiṃ āsane cattāro ca ariyamaggā,",
  "atk-s0301a:594_17": "cattāri ca sāmaññaphalāni,",
  "atk-s0301a:594_18": "catasso ca paṭisambhidāyo,",
  "atk-s0301a:594_19": "cha ca abhiññāyo adhigatā honti sacchikatā phassitā paññāyāti tikkhapaññā.",
  "atk-s0301a:595_0": "Thero ca bhāgineyyassa dīghanakhaparibbājakassa vedanāpariggahasutte desiyamāne ṭhitakova sabbakilese",
  "atk-s0301a:595_1": "chinditvā sāvakapāramiñāṇaṃ paṭividdhakālato paṭṭhāya tikkhapañño nāma jāto. Tenāha –",
  "atk-s0301a:595_2": "“tikkhapañño, bhante,",
  "atk-s0301a:595_3": "āyasmā sāriputto”ti.",
  "atk-s0301a:596_0": "Katamā nibbedhikapaññā?",
  "atk-s0301a:596_1": "Idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0301a:596_2": "anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0301a:596_3": "Anibbiddhapubbaṃ appadālitapubbaṃ dosakkhandhaṃ…",
  "atk-s0301a:596_4": "mohakkhandhaṃ… kodhaṃ…",
  "atk-s0301a:596_5": "upanāhaṃ…pe…",
  "atk-s0301a:596_6": "sabbe bhavagāmikamme nibbijjhati padāletīti nibbedhikapaññā.",
  "atk-s0301a:597_0": "Appicchoti santaguṇaniguhanatā,",
  "atk-s0301a:597_1": "paccayapaṭiggahaṇe ca mattaññutā,",
  "atk-s0301a:597_2": "etaṃ appicchalakkhaṇanti iminā lakkhaṇena samannāgato.",
  "atk-s0301a:597_3": "Santuṭṭhoti catūsu paccayesu yathālābhasantoso yathābalasantoso yathāsāruppasantosoti,",
  "atk-s0301a:597_4": "imehi tīhi santosehi samannāgato.",
  "atk-s0301a:597_5": "Pavivittoti kāyaviveko ca vivekaṭṭhakāyānaṃ nekkhammābhiratānaṃ,",
  "atk-s0301a:597_6": "cittaviveko ca parisuddhacittānaṃ paramavodānappattānaṃ,",
  "atk-s0301a:597_7": "upadhiviveko ca nirupadhīnaṃ puggalānaṃ visaṅkhāragatānanti,",
  "atk-s0301a:597_8": "imesaṃ tiṇṇaṃ vivekānaṃ lābhī.",
  "atk-s0301a:597_9": "Asaṃsaṭṭhoti dassanasaṃsaggo savanasaṃsaggo samullapanasaṃsaggo paribhogasaṃsaggo kāyasaṃsaggoti,",
  "atk-s0301a:597_10": "imehi pañcahi saṃsaggehi virahito.",
  "atk-s0301a:597_11": "Ayañca pañcavidho saṃsaggo rājūhi rājamahāmattehi titthiyehi titthiyasāvakehi upāsakehi upasikāhi bhikkhūhi",
  "atk-s0301a:597_12": "bhikkhunīhīti aṭṭhahi puggalehi saddhiṃ jāyati,",
  "atk-s0301a:597_13": "so sabbopi therassa natthīti asaṃsaṭṭho.",
  "atk-s0301a:598_0": "Āraddhavīriyoti paggahitavīriyo paripuṇṇavīriyo.",
  "atk-s0301a:598_1": "Tattha āraddhavīriyo bhikkhu gamane uppannakilesassa ṭhānaṃ pāpuṇituṃ na deti,",
  "atk-s0301a:598_2": "ṭhāne uppannassa nisajjaṃ,",
  "atk-s0301a:598_3": "nisajjāya uppannassa seyyaṃ pāpuṇituṃ na deti,",
  "atk-s0301a:598_4": "tasmiṃ tasmiṃ iriyāpathe uppannaṃ tattha tattheva niggaṇhāti.",
  "atk-s0301a:598_5": "Thero pana catucattālīsa vassāni mañce piṭṭhiṃ na pasāreti.",
  "atk-s0301a:598_6": "Taṃ sandhāya “āraddhavīriyo”ti āha.",
  "atk-s0301a:598_7": "Vattāti odhunanavattā.",
  "atk-s0301a:598_8": "Bhikkhūnaṃ ajjhācāraṃ disvā “ajja kathessāmi,",
  "atk-s0301a:598_9": "sve kathessāmī”ti kathāvavatthānaṃ na karoti,",
  "atk-s0301a:598_10": "tasmiṃ tasmiṃ yeva ṭhāne ovadati anusāsatīti attho.",
  "atk-s0301a:599_0": "Vacanakkhamoti vacanaṃ khamati.",
  "atk-s0301a:599_1": "Eko hi parassa ovādaṃ deti,",
  "atk-s0301a:599_2": "sayaṃ pana aññena ovadiyamāno kujjhati.",
  "atk-s0301a:599_3": "Thero pana parassapi ovādaṃ deti,",
  "atk-s0301a:599_4": "sayaṃ ovadiyamānopi sirasā sampaṭicchati.",
  "atk-s0301a:599_5": "Ekadivasaṃ kira sāriputtattheraṃ sattavassiko sāmaṇero – “bhante,",
  "atk-s0301a:599_6": "sāriputta,",
  "atk-s0301a:599_7": "tumhākaṃ nivāsanakaṇṇo olambatī”ti āha.",
  "atk-s0301a:599_8": "Thero kiñci avatvāva ekamantaṃ gantvā parimaṇḍalaṃ nivāsetvā āgamma “ettakaṃ vaṭṭati ācariyā”ti añjaliṃ paggayha aṭṭhāsi.",
  "atk-s0301a:600_0": "“Tadahu pabbajito santo, jātiyā sattavassiko;",
  "atk-s0301a:601_0": "Sopi maṃ anusāseyya, sampaṭicchāmi matthake”ti. –",
  "atk-s0301a:602_0": "Āha.",
  "atk-s0301a:603_0": "Codakoti vatthusmiṃ otiṇṇe vā anotiṇṇe vā vītikkamaṃ disvā – “āvuso,",
  "atk-s0301a:603_1": "bhikkhunā nāma evaṃ nivāsetabbaṃ,",
  "atk-s0301a:603_2": "evaṃ pārupitabbaṃ,",
  "atk-s0301a:603_3": "evaṃ gantabbaṃ,",
  "atk-s0301a:603_4": "evaṃ ṭhātabbaṃ,",
  "atk-s0301a:603_5": "evaṃ nisīditabbaṃ,",
  "atk-s0301a:603_6": "evaṃ khāditabbaṃ,",
  "atk-s0301a:603_7": "evaṃ bhuñjitabba”nti tantivasena anusiṭṭhiṃ deti.",
  "atk-s0301a:604_0": "Pāpagarahīti pāpapuggale na passe, na tesaṃ vacanaṃ suṇe, tehi saddhiṃ ekacakkavāḷepi na vaseyyaṃ.",
  "atk-s0301a:605_0": "“Mā me kadāci pāpiccho, kusīto hīnavīriyo;",
  "atk-s0301a:606_0": "Appassuto anādaro, sameto ahu katthacī”ti. –",
  "atk-s0301a:607_0": "Evaṃ pāpapuggalepi garahati,",
  "atk-s0301a:607_1": "“samaṇena nāma rāgavasikena dosamohavasikena na hotabbaṃ,",
  "atk-s0301a:607_2": "uppanno rāgo doso moho pahātabbo”ti evaṃ pāpadhammepi garahatīti dvīhi kāraṇehi “pāpagarahī, bhante,",
  "atk-s0301a:607_3": "āyasmā sāriputto”ti vadati.",
  "atk-s0301a:608_0": "Evaṃ āyasmatā ānandena soḷasahi padehi therassa yathābhūtavaṇṇappakāsane kate –",
  "atk-s0301a:608_1": "“kiṃ ānando attano piyasahāyassa vaṇṇaṃ kathetuṃ na labhati,",
  "atk-s0301a:608_2": "kathetu kiṃ pana tena kathitaṃ tatheva hoti,",
  "atk-s0301a:608_3": "kiṃ so sabbaññū”ti?",
  "atk-s0301a:608_4": "Koci pāpapuggalo vattuṃ mā labhatūti satthā taṃ vaṇṇabhaṇanaṃ akuppaṃ sabbaññubhāsitaṃ karonto jinamuddikāya lañchanto evametantiādimāha.",
  "atk-s0301a:609_0": "Evaṃ tathāgatena ca ānandattherena ca mahātherassa vaṇṇe kathiyamāne bhumaṭṭhakā devatā uṭṭhahitvā eteheva soḷasahi padehi vaṇṇaṃ kathayiṃsu.",
  "atk-s0301a:609_1": "Tato ākāsaṭṭhakadevatā sītavalāhakā uṇhavalāhakā cātumahārājikāti yāva akaniṭṭhabrahmalokā devatā uṭṭhahitvā",
  "atk-s0301a:609_2": "eteheva soḷasahi padehi vaṇṇaṃ kathayiṃsu.",
  "atk-s0301a:609_3": "Etenupāyena ekacakkavāḷaṃ ādiṃ katvā dasasu cakkavāḷasahassesu devatā uṭṭhahitvā kathayiṃsu.",
  "atk-s0301a:609_4": "Athāyasmato sāriputtassa saddhivihāriko susīmo devaputto cintesi –",
  "atk-s0301a:609_5": "“imā devatā attano attano nakkhattakīḷaṃ pahāya tattha tattha gantvā mayhaṃ upajjhāyasseva vaṇṇaṃ kathenti,",
  "atk-s0301a:609_6": "gacchāmi tathāgatassa santikaṃ,",
  "atk-s0301a:609_7": "gantvā etadeva vaṇṇabhaṇanaṃ devatābhāsitaṃ karomī”ti,",
  "atk-s0301a:609_8": "so tathā akāsi.",
  "atk-s0301a:609_9": "Taṃ dassetuṃ atha kho susīmotiādi vuttaṃ.",
  "atk-s0301a:610_0": "Uccāvacāti aññesu ṭhānesu paṇītaṃ uccaṃ vuccati,",
  "atk-s0301a:610_1": "hīnaṃ avacaṃ.",
  "atk-s0301a:610_2": "Idha pana uccāvacāti nānāvidhā vaṇṇanibhā.",
  "atk-s0301a:610_3": "Tassā kira devaparisāya nīlaṭṭhānaṃ atinīlaṃ,",
  "atk-s0301a:610_4": "pītakaṭṭhānaṃ atipītakaṃ,",
  "atk-s0301a:610_5": "lohitaṭṭhānaṃ atilohitaṃ,",
  "atk-s0301a:610_6": "odātaṭṭhānaṃ accodātanti,",
  "atk-s0301a:610_7": "catubbidhā vaṇṇanibhā pātubhavi.",
  "atk-s0301a:610_8": "Teneva seyyathāpi nāmāti catasso upamā āgatā.",
  "atk-s0301a:610_9": "Tattha subhoti sundaro.",
  "atk-s0301a:610_10": "Jātimāti jātisampanno.",
  "atk-s0301a:610_11": "Suparikammakatoti dhovanādiparikammena suṭṭhu parikammakato.",
  "atk-s0301a:610_12": "Paṇḍukambale nikkhittoti rattakambale ṭhapito.",
  "atk-s0301a:610_13": "Evamevanti rattakambale nikkhittamaṇi viya sabbā ekappahāreneva virocituṃ āraddhā.",
  "atk-s0301a:610_14": "Nikkhanti atirekapañcasuvaṇṇena katapiḷandhanaṃ.",
  "atk-s0301a:610_15": "Tañhi ghaṭṭanamajjanakkhamaṃ hoti.",
  "atk-s0301a:610_16": "Jambonadanti mahājambusākhāya pavattanadiyaṃ nibbattaṃ,",
  "atk-s0301a:610_17": "mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti,",
  "atk-s0301a:610_18": "tena suvaṇṇena katapiḷandhanantipi attho.",
  "atk-s0301a:610_19": "Dakkhakammāraputtaukkāmukhasukusalasampahaṭṭhanti sukusalena kammāraputtena ukkāmukhe pacitvā sampahaṭṭhaṃ.",
  "atk-s0301a:610_20": "Dhātuvibhaṅge akatabhaṇḍaṃ gahitaṃ,",
  "atk-s0301a:610_21": "idha pana katabhaṇḍaṃ.",
  "atk-s0301a:611_0": "Viddheti dūrībhūte.",
  "atk-s0301a:611_1": "Deveti ākāse.",
  "atk-s0301a:611_2": "Nabhaṃ abbhussakkamānoti ākāsaṃ abhilaṅghanto.",
  "atk-s0301a:611_3": "Iminā taruṇasūriyabhāvo dassito.",
  "atk-s0301a:611_4": "Soratoti soraccena samannāgato.",
  "atk-s0301a:611_5": "Dantoti nibbisevano.",
  "atk-s0301a:611_6": "Satthuvaṇṇābhatoti satthārā ābhatavaṇṇo.",
  "atk-s0301a:611_7": "Satthā hi aṭṭhaparisamajjhe nisīditvā “sevatha,",
  "atk-s0301a:611_8": "bhikkhave,",
  "atk-s0301a:611_9": "sāriputtamoggallāne”tiādinā nayena therassa vaṇṇaṃ āharīti thero ābhatavaṇṇo nāma hoti.",
  "atk-s0301a:611_10": "Kālaṃ kaṅkhatīti parinibbānakālaṃ pattheti.",
  "atk-s0301a:611_11": "Khīṇāsavo hi neva maraṇaṃ abhinandati,",
  "atk-s0301a:611_12": "na jīvitaṃ pattheti,",
  "atk-s0301a:611_13": "divasasaṅkhepaṃ vetanaṃ gahetvā ṭhitapuriso viya kālaṃ pana pattheti,",
  "atk-s0301a:611_14": "olokento tiṭṭhatīti attho.",
  "atk-s0301a:611_15": "Tenevāha –",
  "atk-s0301a:612_0": "“Nābhinandāmi maraṇaṃ, nābhinandāmi jīvitaṃ;",
  "atk-s0301a:613_0": "Kālañca paṭikaṅkhāmi, nibbisaṃ bhatako yathā”ti. ; Navamaṃ;",
  "atk-s0301a:614_0": "10. Nānātitthiyasāvakasuttavaṇṇanā",
  "atk-s0301a:615_0": "111.",
  "atk-s0301a:615_1": "Dasame nānātitthiyasāvakāti te kira kammavādino ahesuṃ,",
  "atk-s0301a:615_2": "tasmā dānādīni puññāni katvā sagge nibbattā,",
  "atk-s0301a:615_3": "te “attano attano satthari pasādena nibbattamhā”ti saññino hutvā “gacchāma dasabalassa santike ṭhatvā",
  "atk-s0301a:615_4": "amhākaṃ satthārānaṃ vaṇṇaṃ kathessāmā”ti āgantvā paccekagāthāhi kathayiṃsu.",
  "atk-s0301a:615_5": "Tattha chinditamāriteti chindite ca mārite ca.",
  "atk-s0301a:615_6": "Hatajānīsūti pothane ca dhanajānīsu ca.",
  "atk-s0301a:615_7": "Puññaṃ vā panāti attano puññampi na samanupassati,",
  "atk-s0301a:615_8": "saṅkhepato puññāpuññānaṃ vipāko natthīti vadati.",
  "atk-s0301a:615_9": "Sa ve vissāsamācikkhīti so –",
  "atk-s0301a:615_10": "“evaṃ katapāpānampi katapuññānampi vipāko natthī”ti vadanto sattānaṃ vissāsaṃ avassayaṃ patiṭṭhaṃ ācikkhati,",
  "atk-s0301a:615_11": "tasmā mānanaṃ vandanaṃ pūjanaṃ arahatīti vadati.",
  "atk-s0301a:616_0": "Tapojigucchāyāti kāyakilamathatapena pāpajigucchanena.",
  "atk-s0301a:616_1": "Susaṃvutattoti samannāgato pihito vā.",
  "atk-s0301a:616_2": "Jegucchīti tapena pāpajigucchako.",
  "atk-s0301a:616_3": "Nipakoti paṇḍito.",
  "atk-s0301a:616_4": "Cātuyāmasusaṃvutoti cātuyāmena susaṃvuto.",
  "atk-s0301a:616_5": "Cātuyāmo nāma sabbavārivārito ca hoti sabbavāriyutto ca sabbavāridhuto ca sabbavāriphuṭo cāti ime cattāro koṭṭhāsā.",
  "atk-s0301a:616_6": "Tattha sabbavārivāritoti vāritasabbaudako,",
  "atk-s0301a:616_7": "paṭikkhittasabbasītodakoti attho.",
  "atk-s0301a:616_8": "So kira sītodake sattasaññī hoti,",
  "atk-s0301a:616_9": "tasmā taṃ na valañjeti.",
  "atk-s0301a:616_10": "Sabbavāriyuttoti sabbena pāpavāraṇena yuto.",
  "atk-s0301a:616_11": "Sabbavāridhutoti sabbena pāpavāraṇena dhutapāpo.",
  "atk-s0301a:616_12": "Sabbavāriphuṭoti sabbena pāpavāraṇena phuṭṭho.",
  "atk-s0301a:616_13": "Diṭṭhaṃ sutañca ācikkhanti diṭṭhaṃ “diṭṭhaṃ me”ti sutaṃ “sutaṃ me”ti ācikkhanto,",
  "atk-s0301a:616_14": "na niguhanto.",
  "atk-s0301a:616_15": "Na hi nūna kibbisīti evarūpo satthā kibbisakārako nāma na hoti.",
  "atk-s0301a:617_0": "Nānātitthiyeti so kira nānātitthiyānaṃyeva upaṭṭhāko,",
  "atk-s0301a:617_1": "tasmā te ārabbha vadati.",
  "atk-s0301a:617_2": "Pakudhako kātiyānoti pakudho kaccāyano.",
  "atk-s0301a:617_3": "Nigaṇṭhoti nāṭaputto.",
  "atk-s0301a:617_4": "Makkhalipūraṇāseti makkhali ca pūraṇo ca.",
  "atk-s0301a:617_5": "Sāmaññappattāti samaṇadhamme koṭippattā.",
  "atk-s0301a:617_6": "Na hi nūna teti sappurisehi na dūre,",
  "atk-s0301a:617_7": "teyeva loke sappurisāti vadati.",
  "atk-s0301a:617_8": "Paccabhāsīti “ayaṃ ākoṭako imesaṃ nagganissirikānaṃ dasabalassa santike ṭhatvā vaṇṇaṃ kathetīti tesaṃ avaṇṇaṃ kathessāmī”ti patiabhāsīti.",
  "atk-s0301a:618_0": "Tattha sahācaritenāti saha caritamattena.",
  "atk-s0301a:618_1": "Chavo sigāloti lāmako kālasigālo.",
  "atk-s0301a:618_2": "Kotthukoti tasseva vevacanaṃ.",
  "atk-s0301a:618_3": "Saṅkassarācāroti āsaṅkitasamācāro.",
  "atk-s0301a:618_4": "Na sataṃ sarikkhoti paṇḍitānaṃ sappurisānaṃ sadiso na hoti,",
  "atk-s0301a:618_5": "kiṃ tvaṃ kālasigālasadise titthiye sīhe karosīti?",
  "atk-s0301a:619_0": "Anvāvisitvāti “ayaṃ evarūpānaṃ satthārānaṃ avaṇṇaṃ katheti,",
  "atk-s0301a:619_1": "teneva naṃ mukhena vaṇṇaṃ kathāpessāmī”ti cintetvā tassa sarīre anuāvisi adhimucci,",
  "atk-s0301a:619_2": "evaṃ anvāvisitvā.",
  "atk-s0301a:619_3": "Āyuttāti tapojigucchane yuttapayuttā.",
  "atk-s0301a:619_4": "Pālayaṃ pavivekiyanti pavivekaṃ pālayantā.",
  "atk-s0301a:619_5": "Te kira “nhāpitapavivekaṃ pālessāmā”ti sayaṃ kese luñcanti.",
  "atk-s0301a:619_6": "“Cīvarapavivekaṃ pātessāmā”ti naggā vicaranti.",
  "atk-s0301a:619_7": "“Piṇḍapātapavivekaṃ pālessāmā”ti sunakhā viya bhūmiyaṃ vā bhuñjanti hatthesu vā.",
  "atk-s0301a:619_8": "“Senāsanapavivekaṃ pālessāmā”ti kaṇṭakaseyyādīni kappenti.",
  "atk-s0301a:619_9": "Rūpe niviṭṭhāti taṇhādiṭṭhīhi rūpe patiṭṭhitā.",
  "atk-s0301a:619_10": "Devalokābhinandinoti devalokapatthanakāmā.",
  "atk-s0301a:619_11": "Mātiyāti maccā,",
  "atk-s0301a:619_12": "te ve maccā paralokatthāya sammā anusāsantīti vadati.",
  "atk-s0301a:620_0": "Iti viditvāti “ayaṃ paṭhamaṃ etesaṃ avaṇṇaṃ kathetvā idāni vaṇṇaṃ katheti,",
  "atk-s0301a:620_1": "ko nu kho eso”ti āvajjento jānitvāva.",
  "atk-s0301a:620_2": "Ye cantalikkhasmiṃ pabhāsavaṇṇāti ye antalikkhe candobhāsasūriyobhāsasañjhārāgaindadhanutārakarūpānaṃ pabhāsavaṇṇā.",
  "atk-s0301a:620_3": "Sabbeva te teti sabbeva te tayā.",
  "atk-s0301a:620_4": "Namucīti māraṃ ālapati.",
  "atk-s0301a:620_5": "Āmisaṃva macchānaṃ vadhāya khittāti yathā macchānaṃ vadhatthāya baḷisalaggaṃ āmisaṃ khipati,",
  "atk-s0301a:620_6": "evaṃ tayā pasaṃsamānena ete rūpā sattānaṃ vadhāya khittāti vadati.",
  "atk-s0301a:621_0": "Māṇavagāmiyoti ayaṃ kira devaputto buddhupaṭṭhāko.",
  "atk-s0301a:621_1": "Rājagahīyānanti rājagahapabbatānaṃ.",
  "atk-s0301a:621_2": "Setoti kelāso.",
  "atk-s0301a:621_3": "Aghagāminanti ākāsagāmīnaṃ.",
  "atk-s0301a:621_4": "Udadhinanti udakanidhānānaṃ.",
  "atk-s0301a:621_5": "Idaṃ vuttaṃ hoti –",
  "atk-s0301a:621_6": "yathā rājagahīyānaṃ pabbatānaṃ vipulo seṭṭho,",
  "atk-s0301a:621_7": "himavantapabbatānaṃ kelāso,",
  "atk-s0301a:621_8": "ākāsagāmīnaṃ ādicco,",
  "atk-s0301a:621_9": "udakanidhānānaṃ samuddo,",
  "atk-s0301a:621_10": "nakkhattānaṃ cando,",
  "atk-s0301a:621_11": "evaṃ sadevakassa lokassa buddho seṭṭhoti. Dasamaṃ.",
  "atk-s0301a:622_0": "Nānātitthiyavaggo tatiyo.",
  "atk-s0301a:623_0": "Iti sāratthappakāsiniyā",
  "atk-s0301a:624_0": "Saṃyuttanikāya-aṭṭhakathāya",
  "atk-s0301a:625_0": "Devaputtasaṃyuttavaṇṇanā niṭṭhitā.",
  "atk-s0301a:628_0": "3. Kosalasaṃyuttaṃ",
  "atk-s0301a:629_0": "1. Paṭhamavaggo",
  "atk-s0301a:630_0": "1. Daharasuttavaṇṇanā",
  "atk-s0301a:631_0": "112.",
  "atk-s0301a:631_1": "Kosalasaṃyuttassa paṭhame bhagavatā saddhiṃ sammodīti yathā khamanīyādīni pucchanto bhagavā tena,",
  "atk-s0301a:631_2": "evaṃ sopi bhagavatā saddhiṃ samappavattamodo ahosi.",
  "atk-s0301a:631_3": "Sītodakaṃ viya uṇhodakena sammoditaṃ ekībhāvaṃ agamāsi. Yāya ca – “kacci,",
  "atk-s0301a:631_4": "bho gotama,",
  "atk-s0301a:631_5": "khamanīyaṃ,",
  "atk-s0301a:631_6": "kacci yāpanīyaṃ,",
  "atk-s0301a:631_7": "kacci bhoto ca gotamassa sāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya sammodi,",
  "atk-s0301a:631_8": "taṃ pītipāmojjasaṅkhātasammodajananato sammodituṃ yuttabhāvato ca sammodanīyaṃ,",
  "atk-s0301a:631_9": "atthabyañjanamadhuratāya cirampi kālaṃ sāretuṃ nirantaraṃ pavattetuṃ araharūpato saritabbabhāvato ca sāraṇīyaṃ.",
  "atk-s0301a:631_10": "Suyyamānasukhato ca sammodanīyaṃ,",
  "atk-s0301a:631_11": "anussariyamānasukhato sāraṇīyaṃ.",
  "atk-s0301a:631_12": "Tathā byañjanaparisuddhatāya sammodanīyaṃ,",
  "atk-s0301a:631_13": "atthaparisuddhatāya sāraṇīyanti evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā",
  "atk-s0301a:631_14": "niṭṭhapetvā ito pubbe tathāgatassa adiṭṭhattā guṇāguṇavasena gambhīrabhāvaṃ vā uttānabhāvaṃ vā ajānanto",
  "atk-s0301a:631_15": "ekamantaṃ nisīdi,",
  "atk-s0301a:631_16": "ekamantaṃ nisinno kho yaṃ ovaṭṭikasāraṃ katvā āgato lokanissaraṇabhavokkantipañhaṃ satthu sammāsambuddhataṃ pucchituṃ bhavampi notiādimāha.",
  "atk-s0301a:632_0": "Tattha bhavampīti pi-",
  "atk-s0301a:632_1": "kāro sampiṇḍanatthe nipāto,",
  "atk-s0301a:632_2": "tena ca cha satthāre sampiṇḍeti.",
  "atk-s0301a:632_3": "Yathā pūraṇādayo “sammāsambuddhamhā”ti paṭijānanti,",
  "atk-s0301a:632_4": "evaṃ bhavampi nu paṭijānātīti attho.",
  "atk-s0301a:632_5": "Idaṃ pana rājā na attano laddhiyā,",
  "atk-s0301a:632_6": "loke mahājanena gahitapaṭiññāvasena pucchati.",
  "atk-s0301a:632_7": "Atha bhagavā buddhasīhanādaṃ nadanto yaṃ hi taṃ mahārājātiādimāha.",
  "atk-s0301a:632_8": "Tattha ahaṃ hi mahārājāti anuttaraṃ sabbaseṭṭhaṃ sabbaññutaññāṇasaṅkhātaṃ sammāsambodhiṃ ahaṃ abhisambuddhoti attho.",
  "atk-s0301a:632_9": "Samaṇabrāhmaṇāti pabbajjūpagamanena samaṇā,",
  "atk-s0301a:632_10": "jātivasena brāhmaṇā.",
  "atk-s0301a:632_11": "Saṅghinotiādīsu pabbajitasamūhasaṅkhāto saṅgho etesaṃ atthīti saṅghino.",
  "atk-s0301a:632_12": "Sveva gaṇo etesaṃ atthīti gaṇino.",
  "atk-s0301a:632_13": "Ācārasikkhāpanavasena tassa gaṇassa ācariyāti gaṇācariyā.",
  "atk-s0301a:632_14": "Ñātāti paññātā pākaṭā.",
  "atk-s0301a:632_15": "“Appicchā santuṭṭhā appicchatāya vatthampi na nivāsentī”ti evaṃ samuggato yaso etesaṃ atthīti yasassino.",
  "atk-s0301a:632_16": "Titthakarāti laddhikarā.",
  "atk-s0301a:632_17": "Sādhusammatāti “santo sappurisā”ti evaṃ sammatā.",
  "atk-s0301a:632_18": "Bahujanassāti assutavato andhabālaputhujjanassa.",
  "atk-s0301a:632_19": "Pūraṇotiādīni tesaṃ nāmagottāni.",
  "atk-s0301a:632_20": "Pūraṇoti hi nāmameva. Tathā,",
  "atk-s0301a:632_21": "makkhalīti.",
  "atk-s0301a:632_22": "So pana gosālāya jātattā gosāloti vutto.",
  "atk-s0301a:632_23": "Nāṭaputtoti nāṭassa putto.",
  "atk-s0301a:632_24": "Belaṭṭhaputtoti belaṭṭhassa putto.",
  "atk-s0301a:632_25": "Kaccāyanoti pakudhassa gottaṃ.",
  "atk-s0301a:632_26": "Kesakambalassa dhāraṇato ajito kesakambaloti vutto.",
  "atk-s0301a:633_0": "Tepi mayāti kappakolāhalaṃ buddhakolāhalaṃ cakkavattikolāhalanti tīṇi kolāhalāni.",
  "atk-s0301a:633_1": "Tattha “vassasatasahassamatthake kappuṭṭhānaṃ bhavissatī”ti kappakolāhalaṃ nāma hoti –",
  "atk-s0301a:633_2": "“ito vassasatasahassamatthake loko vinassissati,",
  "atk-s0301a:633_3": "mettaṃ mārisā, bhāvetha,",
  "atk-s0301a:633_4": "karuṇaṃ muditaṃ upekkha”nti manussappathe devatā ghosentiyo vicaranti.",
  "atk-s0301a:633_5": "“Vassasahassamatthake pana buddho uppajjissatī”ti buddhakolāhalaṃ nāma hoti –",
  "atk-s0301a:633_6": "“ito vassasahassamatthake buddho uppajjitvā dhammānudhammapaṭipadaṃ paṭipannena saṅgharatanena parivārito",
  "atk-s0301a:633_7": "dhammaṃ desento vicarissatī”ti devatā ugghosenti.",
  "atk-s0301a:633_8": "“Vassasatamatthake pana cakkavattī uppajjissatī”ti cakkavattikolāhalaṃ nāma hoti –",
  "atk-s0301a:633_9": "“ito vassasatamatthake sattaratanasampanno catuddīpissaro sahassa puttaparivāro vehāsaṅgamo cakkavattirājā uppajjissatī”ti devatā ugghosenti.",
  "atk-s0301a:634_0": "Imesu tīsu kolāhalesu ime cha satthāro buddhakolāhalaṃ sutvā ācariye payirupāsitvā cintāmāṇivijjādīni uggaṇhitvā –",
  "atk-s0301a:634_1": "“mayaṃ buddhamhā”ti paṭiññaṃ katvā mahājanaparivutā janapadaṃ vicarantā anupubbena sāvatthiyaṃ pattā.",
  "atk-s0301a:634_2": "Tesaṃ upaṭṭhākā rājānaṃ upasaṅkamitvā,",
  "atk-s0301a:634_3": "“mahārāja,",
  "atk-s0301a:634_4": "pūraṇo kassapo…pe…",
  "atk-s0301a:634_5": "ajito kesakambalo buddho kira sabbaññū kirā”ti ārocesuṃ.",
  "atk-s0301a:634_6": "Rājā “tumheva ne nimantetvā ānethā”ti āha.",
  "atk-s0301a:634_7": "Te gantvā tehi,",
  "atk-s0301a:634_8": "“rājā vo nimanteti.",
  "atk-s0301a:634_9": "Rañño gehe bhikkhaṃ gaṇhathā”ti vuttā gantuṃ na ussahanti,",
  "atk-s0301a:634_10": "punappunaṃ vuccamānā upaṭṭhākānaṃ cittānurakkhaṇatthāya adhivāsetvā sabbe ekatova agamaṃsu.",
  "atk-s0301a:634_11": "Rājā āsanāni paññāpetvā “nisīdantū”ti āha.",
  "atk-s0301a:634_12": "Nigguṇānaṃ attabhāve rājusmā nāma pharati,",
  "atk-s0301a:634_13": "te mahārahesu āsanesu nisīdituṃ asakkontā phalakesu ceva bhūmiyaṃ ca nisīdiṃsu.",
  "atk-s0301a:635_0": "Rājā “ettakeneva natthi tesaṃ anto sukkadhammo”ti vatvā āhāraṃ adatvāva tālato patitaṃ muggarena pothento viya “tumhe buddhā,",
  "atk-s0301a:635_1": "na buddhā”ti pañhaṃ pucchi.",
  "atk-s0301a:635_2": "Te cintayiṃsu –",
  "atk-s0301a:635_3": "“sace ‘buddhamhā’ti vakkhāma,",
  "atk-s0301a:635_4": "rājā buddhavisaye pañhaṃ pucchitvā kathetuṃ asakkonte ‘tumhe mayaṃ buddhāti mahājanaṃ vañcetvā āhiṇḍathā’ti jivhampi chindāpeyya,",
  "atk-s0301a:635_5": "aññampi anatthaṃ kareyyā”ti sakapaṭiññāya eva ‘na mayaṃ buddhā’ti vadiṃsu.",
  "atk-s0301a:635_6": "Atha ne rājā gehato nikaḍḍhāpesi.",
  "atk-s0301a:635_7": "Te rājagharato nikkhante upaṭṭhākā pucchiṃsu –",
  "atk-s0301a:635_8": "“kiṃ ācariyā rājā tumhe pañhaṃ pucchitvā sakkārasammānaṃ akāsī”ti?",
  "atk-s0301a:635_9": "Rājā “buddhā tumhe”ti pucchi,",
  "atk-s0301a:635_10": "tato mayaṃ –",
  "atk-s0301a:635_11": "“sace ayaṃ rājā buddhavisaye pañhaṃ kathiyamānaṃ ajānanto amhesu manaṃ padosessati,",
  "atk-s0301a:635_12": "bahuṃ apuññaṃ pasavissatī”ti rañño anukampāya ‘na mayaṃ buddhā’ti vadimhā,",
  "atk-s0301a:635_13": "mayaṃ pana buddhā eva,",
  "atk-s0301a:635_14": "amhākaṃ buddhabhāvo,",
  "atk-s0301a:635_15": "udakena dhovitvāpi harituṃ na sakkāti.",
  "atk-s0301a:635_16": "Iti bahiddhā ‘buddhamhā’ti āhaṃsu –",
  "atk-s0301a:635_17": "rañño santike ‘na mayaṃ buddhā’ti vadiṃsūti,",
  "atk-s0301a:635_18": "idaṃ gahetvā rājā evamāha.",
  "atk-s0301a:635_19": "Tattha kiṃ pana bhavaṃ gotamo daharo ceva jātiyā,",
  "atk-s0301a:635_20": "navo ca pabbajjāyāti idaṃ attano paṭiññaṃ gahetvā vadati.",
  "atk-s0301a:635_21": "Tattha kinti paṭikkhepavacanaṃ.",
  "atk-s0301a:635_22": "Ete jātimahallakā ca cirapabbajitā ca “buddhamhā”ti na paṭijānanti,",
  "atk-s0301a:635_23": "bhavaṃ gotamo jātiyā ca daharo pabbajjāya ca navo kiṃ paṭijānāti?",
  "atk-s0301a:635_24": "Mā paṭijānāhīti attho.",
  "atk-s0301a:636_0": "Na uññātabbāti na avajānitabbā.",
  "atk-s0301a:636_1": "Na paribhotabbāti na paribhavitabbā.",
  "atk-s0301a:636_2": "Katame cattāroti kathetukamyatāpucchā.",
  "atk-s0301a:636_3": "Khattiyoti rājakumāro.",
  "atk-s0301a:636_4": "Uragoti āsīviso.",
  "atk-s0301a:636_5": "Aggīti aggiyeva.",
  "atk-s0301a:636_6": "Bhikkhūti imasmiṃ pana pade desanākusalatāya attānaṃ abbhantaraṃ katvā sīlavantaṃ pabbajitaṃ dasseti.",
  "atk-s0301a:636_7": "Ettha ca daharaṃ rājakumāraṃ disvā,",
  "atk-s0301a:636_8": "ukkamitvā maggaṃ adento,",
  "atk-s0301a:636_9": "pārupanaṃ anapanento,",
  "atk-s0301a:636_10": "nisinnāsanato anuṭṭhahanto,",
  "atk-s0301a:636_11": "hatthipiṭṭhādīhi anotaranto,",
  "atk-s0301a:636_12": "heṭṭhā katvā maññanavasena aññampi evarūpaṃ anācāraṃ karonto khattiyaṃ avajānāti nāma.",
  "atk-s0301a:636_13": "“Bhaddako vatāyaṃ rājakumāro,",
  "atk-s0301a:636_14": "mahākaṇḍo mahodaro –",
  "atk-s0301a:636_15": "kiṃ nāma yaṃkiñci corūpaddavaṃ vūpasametuṃ yattha katthaci ṭhāne rajjaṃ anusāsituṃ sakkhissatī”tiādīni vadanto paribhoti nāma.",
  "atk-s0301a:636_16": "Añjanisalākamattampi āsīvisapotakaṃ kaṇṇādīsu piḷandhanto aṅgulimpi jivhampi ḍaṃsāpento uragaṃ avajānāti nāma.",
  "atk-s0301a:636_17": "“Bhaddako vatāyaṃ āsīviso udakadeḍḍubho viya kiṃ nāma kiñcideva ḍaṃsituṃ kassacideva kāye visaṃ pharituṃ sakkhissatī”tiādīni vadanto paribhoti nāma.",
  "atk-s0301a:636_18": "Khajjopanakamattampi aggiṃ gahetvā hatthena kīḷanto bhaṇḍukkhalikāya khipanto cūḷāya vā sayanapiṭṭhasāṭakapasibbakādīsu",
  "atk-s0301a:636_19": "vā ṭhapento aggiṃ avajānāti nāma.",
  "atk-s0301a:636_20": "“Bhaddako vatāyaṃ aggi kataraṃ nu kho yāgubhattaṃ pacissati,",
  "atk-s0301a:636_21": "kataraṃ macchamaṃsaṃ,",
  "atk-s0301a:636_22": "kassa sītaṃ vinodessatī”tiādīni vadanto paribhoti nāma.",
  "atk-s0301a:636_23": "Daharasāmaṇerampi pana disvā ukkamitvā maggaṃ adentoti rājakumāre vuttaṃ anācāraṃ karonto bhikkhuṃ avajānāti nāma.",
  "atk-s0301a:636_24": "“Bhaddako vatāyaṃ sāmaṇero mahākaṇṭho mahodaro yaṃkiñci buddhavacanaṃ uggahetuṃ yaṃkiñci araññaṃ ajjhogāhetvā vasituṃ sakkhissati,",
  "atk-s0301a:636_25": "saṅghattherakāle manāpo bhavissatī”tiādīni vadanto paribhoti nāma.",
  "atk-s0301a:636_26": "Taṃ sabbampi na kātabbanti dassento na uññātabbo na paribhotabboti āha.",
  "atk-s0301a:637_0": "Etadavocāti etaṃ gāthābandhaṃ avoca.",
  "atk-s0301a:637_1": "Gāthā ca nāmetā tadatthadīpanāpi honti visesatthadīpanāpi,",
  "atk-s0301a:637_2": "tatrimā tadatthampi visesatthampi dīpentiyeva.",
  "atk-s0301a:637_3": "Tattha khattiyanti khettānaṃ adhipatiṃ.",
  "atk-s0301a:637_4": "Vuttañhetaṃ “khettānaṃ adhipatīti kho, vāseṭṭha,",
  "atk-s0301a:637_5": "‘khattiyo khattiyo’tveva dutiyaṃ akkharaṃ upanibbatta”nti.",
  "atk-s0301a:637_6": "Jātisampannanti tāyeva khattiyajātiyā jātisampannaṃ.",
  "atk-s0301a:637_7": "Abhijātanti tīṇi kulāni atikkamitvā jātaṃ.",
  "atk-s0301a:638_0": "Ṭhānaṃ hīti kāraṇaṃ vijjati.",
  "atk-s0301a:638_1": "Manujindoti manussajeṭṭhako.",
  "atk-s0301a:638_2": "Rājadaṇḍenāti rañño uddhaṭadaṇḍena,",
  "atk-s0301a:638_3": "so appako nāma na hoti,",
  "atk-s0301a:638_4": "dasasahassavīsatisahassappamāṇo hotiyeva.",
  "atk-s0301a:638_5": "Tasmiṃ pakkamate bhusanti tasmiṃ puggale balavaupakkamaṃ upakkamati.",
  "atk-s0301a:638_6": "Rakkhaṃ jīvitamattanoti attano jīvitaṃ rakkhamāno taṃ khattiyaṃ parivajjeyya na ghaṭṭeyya.",
  "atk-s0301a:639_0": "Uccāvacehīti nānāvidhehi.",
  "atk-s0301a:639_1": "Vaṇṇehīti saṇṭhānehi.",
  "atk-s0301a:639_2": "Yena yena hi vaṇṇena caranto gocaraṃ labhati,",
  "atk-s0301a:639_3": "yadi sappavaṇṇena,",
  "atk-s0301a:639_4": "yadi deḍḍubhavaṇṇena,",
  "atk-s0301a:639_5": "yadi dhamanivaṇṇena,",
  "atk-s0301a:639_6": "antamaso kalandakavaṇṇenapi caratiyeva.",
  "atk-s0301a:639_7": "Āsajjāti patvā.",
  "atk-s0301a:639_8": "Bālanti yena bālena ghaṭṭito,",
  "atk-s0301a:639_9": "taṃ bālaṃ naraṃ vā nāriṃ vā ḍaṃseyya.",
  "atk-s0301a:640_0": "Pahūtabhakkhanti bahubhakkhaṃ.",
  "atk-s0301a:640_1": "Aggissa hi abhakkhaṃ nāma natthi.",
  "atk-s0301a:640_2": "Jālinanti jālavantaṃ.",
  "atk-s0301a:640_3": "Pāvakanti aggiṃ.",
  "atk-s0301a:640_4": "Pāvagantipi pāṭho.",
  "atk-s0301a:640_5": "Kaṇhavattaninti vattanīti maggo,",
  "atk-s0301a:640_6": "agginā gatamaggo kaṇho hoti kāḷako,",
  "atk-s0301a:640_7": "tasmā “kaṇhavattanī”ti vuccati.",
  "atk-s0301a:641_0": "Mahā hutvānāti mahanto hutvā.",
  "atk-s0301a:641_1": "Aggi hi ekadā yāvabrahmalokappamāṇopi hoti.",
  "atk-s0301a:641_2": "Jāyanti tattha pārohāti tattha agginā daḍḍhavane pārohā jāyanti.",
  "atk-s0301a:641_3": "Pārohāti tiṇarukkhādayo vuccanti.",
  "atk-s0301a:641_4": "Te hi agginā daḍḍhaṭṭhāne mūlamattepi avasiṭṭhe pādato rohanti jāyanti vaḍḍhanti,",
  "atk-s0301a:641_5": "tasmā “pārohā”ti vuccanti.",
  "atk-s0301a:641_6": "Puna rohanatthena vā pārohā.",
  "atk-s0301a:641_7": "Ahorattānamaccayeti rattindivānaṃ atikkame.",
  "atk-s0301a:641_8": "Nidāghepi deve vuṭṭhamatte jāyanti.",
  "atk-s0301a:642_0": "Bhikkhu ḍahati tejasāti ettha akkosantaṃ paccakkosanto bhaṇḍantaṃ paṭibhaṇḍanto paharantaṃ paṭipaharanto",
  "atk-s0301a:642_1": "bhikkhu nāma kiñci bhikkhutejasā ḍahituṃ na sakkoti.",
  "atk-s0301a:642_2": "Yo pana akkosantaṃ na paccakkosati,",
  "atk-s0301a:642_3": "bhaṇḍantaṃ na paṭibhaṇḍati.",
  "atk-s0301a:642_4": "Paharantaṃ na paṭipaharati,",
  "atk-s0301a:642_5": "tasmiṃ vippaṭipanno tassa sīlatejena ḍayhati.",
  "atk-s0301a:642_6": "Tenevetaṃ vuttaṃ.",
  "atk-s0301a:642_7": "Na tassa puttā pasavoti tassa puttadhītaropi gomahiṃsakukkuṭasūkarādayo pasavopi na bhavanti,",
  "atk-s0301a:642_8": "vinassantīti attho.",
  "atk-s0301a:642_9": "Dāyādā vindare dhananti tassa dāyādāpi dhanaṃ na vindanti.",
  "atk-s0301a:642_10": "Tālāvatthū bhavanti teti te bhikkhutejasā daḍḍhā vatthumattāvasiṭṭho matthakacchinnatālo viya bhavanti,",
  "atk-s0301a:642_11": "puttadhītādivasena na vaḍḍhantīti attho.",
  "atk-s0301a:643_0": "Tasmāti yasmā samaṇatejena daḍḍhā matthakacchinnatālo viya aviruḷhidhammā bhavanti, tasmā.",
  "atk-s0301a:643_1": "Sammadeva samācareti sammā samācareyya.",
  "atk-s0301a:643_2": "Sammā samācarantena pana kiṃ kātabbanti?",
  "atk-s0301a:643_3": "Khattiyaṃ tāva nissāya laddhabbaṃ gāmanigamayānavāhanādiānisaṃsaṃ,",
  "atk-s0301a:643_4": "uragaṃ nissāya tassa kīḷāpanena laddhabbaṃ vatthahiraññasuvaṇṇādiānisaṃsaṃ aggiṃ nissāya tassānubhāvena",
  "atk-s0301a:643_5": "pattabbaṃ yāgubhattapacanasītavinodanādiānisaṃsaṃ,",
  "atk-s0301a:643_6": "bhikkhuṃ nissāya tassa vasena pattabbaṃ asutasavanasutapariyodapana-",
  "atk-s0301a:643_7": "saggamaggādhigamādiānisaṃsaṃ sampassamānena “ete nissāya pubbe vuttappakāro ādīnavo atthi.",
  "atk-s0301a:643_8": "Kiṃ imehī”ti?",
  "atk-s0301a:643_9": "Na sabbaso pahātabbā.",
  "atk-s0301a:643_10": "Issariyatthikena pana vuttappakāraṃ avajānanañca paribhavanañca akatvā pubbuṭṭhāyipacchānipātitādīhi upāyehi khattiyakumāro tosetabbo,",
  "atk-s0301a:643_11": "evaṃ tato issariyaṃ adhigamissati.",
  "atk-s0301a:643_12": "Ahituṇḍikena urage vissāsaṃ akatvā nāgavijjaṃ parivattetvā ajapadena daṇḍena gīvāya gahetvā visaharena",
  "atk-s0301a:643_13": "mūlena dāṭhā dhovitvā peḷāyaṃ pakkhipitvā kīḷāpentena caritabbaṃ.",
  "atk-s0301a:643_14": "Evaṃ taṃ nissāya ghāsacchādanādīni labhissati.",
  "atk-s0301a:643_15": "Yāgupacanādīni kattukāmena aggiṃ vissāsena bhaṇḍukkhalikādīsu apakkhipitvā hatthehi anāmasantena gomayacuṇṇādīhi jāletvā yāgupacanādīni kattabbāni,",
  "atk-s0301a:643_16": "evaṃ taṃ nissāya ānisaṃsaṃ labhissati.",
  "atk-s0301a:643_17": "Asutasavanādīni patthayantenapi bhikkhuṃ ativissāsena vejjakammanavakammādīsu ayojetvā catūhi paccayehi sakkaccaṃ upaṭṭhātabbo,",
  "atk-s0301a:643_18": "evaṃ taṃ nissāya asutapubbaṃ buddhavacanaṃ asutapubbaṃ pañhāvinicchayaṃ diṭṭhadhammikasamparāyikaṃ atthaṃ",
  "atk-s0301a:643_19": "tisso kulasampattiyo cha kāmasaggāni nava ca brahmaloke patvā amatamahānibbānadassanampi labhissatīti",
  "atk-s0301a:643_20": "imamatthaṃ sandhāya sammadeva samācareti āha.",
  "atk-s0301a:644_0": "Etadavocāti dhammadesanaṃ sutvā pasanno pasādaṃ āvikaronto etaṃ “abhikkanta”ntiādivacanaṃ avoca.",
  "atk-s0301a:644_1": "Tattha abhikkantanti abhikantaṃ atiiṭṭhaṃ atimanāpaṃ,",
  "atk-s0301a:644_2": "atisundaranti attho.",
  "atk-s0301a:644_3": "Ettha ekena abhikkantasaddena desanaṃ thometi “abhikkantaṃ, bhante,",
  "atk-s0301a:644_4": "yadidaṃ bhagavato dhammadesanā”ti.",
  "atk-s0301a:644_5": "Ekena attano pasādaṃ “abhikkantaṃ, bhante,",
  "atk-s0301a:644_6": "yadidaṃ bhagavato dhammadesanaṃ āgamma mama pasādo”ti.",
  "atk-s0301a:645_0": "Tato paraṃ catūhi upamāhi desanaṃyeva thometi.",
  "atk-s0301a:645_1": "Tattha nikkujjitanti adhomukhaṭhapitaṃ,",
  "atk-s0301a:645_2": "heṭṭhāmukhajātaṃ vā.",
  "atk-s0301a:645_3": "Ukkujjeyyāti uparimukhaṃ kareyya.",
  "atk-s0301a:645_4": "Paṭicchannanti tiṇapaṇṇādichāditaṃ.",
  "atk-s0301a:645_5": "Vivareyyāti ugghāṭeyya.",
  "atk-s0301a:645_6": "Mūḷhassāti disāmūḷhassa.",
  "atk-s0301a:645_7": "Maggaṃ ācikkheyyāti hatthe gahetvā “esa maggo”ti vadeyya.",
  "atk-s0301a:645_8": "Andhakāreti kāḷapakkhacātuddasī aḍḍharattaghanavanasaṇḍa meghapaṭalehi caturaṅge tame.",
  "atk-s0301a:645_9": "Idaṃ vuttaṃ hoti –",
  "atk-s0301a:645_10": "yathā koci nikkujjitaṃ ukkujjeyya,",
  "atk-s0301a:645_11": "evaṃ saddhammavimukhaṃ asaddhamme patitaṃ maṃ asaddhammā vuṭṭhāpentena,",
  "atk-s0301a:645_12": "yathā paṭicchannaṃ vivareyya,",
  "atk-s0301a:645_13": "evaṃ kassapassa bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ vivarantena,",
  "atk-s0301a:645_14": "yathā mūḷhassa maggaṃ ācikkheyya,",
  "atk-s0301a:645_15": "evaṃ kummaggamicchāmaggapaṭipannassa me saggamokkhamaggaṃ āvikarontena,",
  "atk-s0301a:645_16": "yathā andhakāre telapajjotaṃ dhāreyya,",
  "atk-s0301a:645_17": "evaṃ mohandhakāre nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotaṃ",
  "atk-s0301a:645_18": "dhārentena mayhaṃ bhagavatā etehi pariyāyehi pakāsitattā anekapariyāyena dhammo pakāsitoti.",
  "atk-s0301a:646_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto esāhantiādimāha.",
  "atk-s0301a:646_1": "Tattha esāhanti eso ahaṃ.",
  "atk-s0301a:646_2": "Bhagavantaṃ saraṇaṃ gacchāmi dhammañca bhikkhusaṅghañcāti bhagavantañca dhammañca bhikkhusaṅghañcāti imaṃ ratanattayaṃ saraṇaṃ gacchāmi.",
  "atk-s0301a:646_3": "Upāsakaṃ maṃ, bhante,",
  "atk-s0301a:646_4": "bhagavā dhāretūti maṃ bhagavā ‘upāsako aya’nti evaṃ dhāretu,",
  "atk-s0301a:646_5": "jānātūti attho.",
  "atk-s0301a:646_6": "Ajjataggeti ajjataṃ ādiṃ katvā.",
  "atk-s0301a:646_7": "Ajjadaggeti vā pāṭho, da-",
  "atk-s0301a:646_8": "kāro padasandhikaro,",
  "atk-s0301a:646_9": "ajja aggaṃ katvāti attho.",
  "atk-s0301a:646_10": "Pāṇupetanti pāṇehi upetaṃ yāva me jīvitaṃ pavattati,",
  "atk-s0301a:646_11": "tāva upetaṃ anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhagavā dhāretūti ayamettha saṅkhepo,",
  "atk-s0301a:646_12": "vitthāro pana sumaṅgalavilāsiniyā dīghanikāyaṭṭhakathāya sāmaññaphalasutte sabbākārena vuttoti. Paṭhamaṃ.",
  "atk-s0301a:647_0": "2. Purisasuttavaṇṇanā",
  "atk-s0301a:648_0": "113.",
  "atk-s0301a:648_1": "Dutiye abhivādetvāti purimasutte saraṇagatattā idha abhivādesi.",
  "atk-s0301a:648_2": "Ajjhattanti niyakajjhattaṃ,",
  "atk-s0301a:648_3": "attano santāne uppajjantīti attho.",
  "atk-s0301a:648_4": "Lobhādīsu lubbhanalakkhaṇo lobho,",
  "atk-s0301a:648_5": "dussanalakkhaṇo doso,",
  "atk-s0301a:648_6": "muyhanalakkhaṇo mohoti.",
  "atk-s0301a:648_7": "Hiṃsantīti viheṭhenti nāsenti vināsenti.",
  "atk-s0301a:648_8": "Attasambhūtāti attani sambhūtā.",
  "atk-s0301a:648_9": "Tacasāraṃva samphalanti yathā tacasāraṃ veḷuṃ vā naḷaṃ vā attano phalaṃ hiṃsati vināseti,",
  "atk-s0301a:648_10": "evaṃ hiṃsanti vināsentīti. Dutiyaṃ.",
  "atk-s0301a:649_0": "3. Jarāmaraṇasuttavaṇṇanā",
  "atk-s0301a:650_0": "114.",
  "atk-s0301a:650_1": "Tatiye aññatra jarāmaraṇāti jarāmaraṇato mutto nāma atthīti vuccati.",
  "atk-s0301a:650_2": "Khattiyamahāsālāti khattiyamahāsālā nāma mahāsārappattā khattiyā.",
  "atk-s0301a:650_3": "Yesaṃ hi khattiyānaṃ heṭṭhimantena koṭisataṃ nidhānagataṃ hoti,",
  "atk-s0301a:650_4": "tayo kahāpaṇakumbhā valañjanatthāya gehamajjhe rāsiṃ katvā ṭhapitā honti,",
  "atk-s0301a:650_5": "te khattiyamahāsālā nāma.",
  "atk-s0301a:650_6": "Yesaṃ brāhmaṇānaṃ asītikoṭidhanaṃ nihitaṃ hoti,",
  "atk-s0301a:650_7": "diyaḍḍho kahāpaṇakumbho valañjanatthāya gehamajjhe rāsiṃ katvā ṭhapito hoti,",
  "atk-s0301a:650_8": "te brāhmaṇamahāsālā nāma.",
  "atk-s0301a:650_9": "Yesaṃ gahapatīnaṃ cattālīsakoṭidhanaṃ nihitaṃ hoti,",
  "atk-s0301a:650_10": "kahāpaṇakumbho valañjanatthāya gehamajjhe rāsiṃ katvā ṭhapito hoti,",
  "atk-s0301a:650_11": "te gahapatimahāsālā nāma.",
  "atk-s0301a:651_0": "Aḍḍhāti issarā.",
  "atk-s0301a:651_1": "Nidhānagatadhanassa mahantatāya mahaddhanā.",
  "atk-s0301a:651_2": "Suvaṇṇarajatabhājanādīnaṃ upabhogabhaṇḍānaṃ mahantatāya mahābhogā.",
  "atk-s0301a:651_3": "Anidhānagatassa jātarūparajatassa pahūtatāya,",
  "atk-s0301a:651_4": "pahūtajātarūparajatā.",
  "atk-s0301a:651_5": "Vittūpakaraṇassa tuṭṭhikaraṇassa pahūtatāya pahūtavittūpakaraṇā.",
  "atk-s0301a:651_6": "Godhanādīnañca sattavidhadhaññānañca pahūtatāya pahūtadhanadhaññā.",
  "atk-s0301a:651_7": "Tesampi jātānaṃ natthi aññatra jarāmaraṇāti tesampi evaṃ issarānaṃ jātānaṃ nibbattānaṃ natthi aññatra jarāmaraṇā,",
  "atk-s0301a:651_8": "jātattāyeva jarāmaraṇato mokkho nāma natthi,",
  "atk-s0301a:651_9": "antojarāmaraṇeyeva hoti.",
  "atk-s0301a:652_0": "Arahantotiādīsu ārakā kilesehīti arahanto.",
  "atk-s0301a:652_1": "Khīṇā etesaṃ cattāro āsavāti khīṇāsavā.",
  "atk-s0301a:652_2": "Brahmacariyavāsaṃ vuṭṭhā pariniṭṭhitavāsāti vusitavanto.",
  "atk-s0301a:652_3": "Catūhi maggehi karaṇīyaṃ etesaṃ katanti katakaraṇīyā.",
  "atk-s0301a:652_4": "Khandhabhāro kilesabhāro abhisaṅkhārabhāro kāmaguṇabhāroti,",
  "atk-s0301a:652_5": "ime ohitā bhārā etesanti ohitabhārā.",
  "atk-s0301a:652_6": "Anuppatto arahattasaṅkhāto sako attho etesanti anuppattasadatthā.",
  "atk-s0301a:652_7": "Dasavidhampi parikkhīṇaṃ bhavasaṃyojanaṃ etesanti parikkhīṇabhavasaṃyojanā.",
  "atk-s0301a:652_8": "Sammā kāraṇehi jānitvā vimuttāti sammadaññāvimuttā.",
  "atk-s0301a:652_9": "Maggapaññāya catusaccadhammaṃ ñatvā phalavimuttiyā vimuttāti attho.",
  "atk-s0301a:652_10": "Bhedanadhammoti bhijjanasabhāvo.",
  "atk-s0301a:652_11": "Nikkhepanadhammoti nikkhipitabbasabhāvo.",
  "atk-s0301a:652_12": "Khīṇāsavassa hi ajīraṇadhammopi atthi,",
  "atk-s0301a:652_13": "ārammaṇato paṭividdhaṃ nibbānaṃ,",
  "atk-s0301a:652_14": "taṃ hi na jīrati.",
  "atk-s0301a:652_15": "Idha panassa jīraṇadhammaṃ dassento evamāha.",
  "atk-s0301a:652_16": "Atthuppattiko kirassa suttassa nikkhepo.",
  "atk-s0301a:652_17": "Sivikasālāya nisīditvā kathitanti vadanti.",
  "atk-s0301a:652_18": "Tattha bhagavā citrāni rathayānādīni disvā diṭṭhameva upamaṃ katvā,",
  "atk-s0301a:652_19": "“jīranti ve rājarathā”ti gāthamāha.",
  "atk-s0301a:653_0": "Tattha jīrantīti jaraṃ pāpuṇanti.",
  "atk-s0301a:653_1": "Rājarathāti rañño abhirūhanarathā.",
  "atk-s0301a:653_2": "Sucittāti suvaṇṇarajatādīhi suṭṭhu cittitā.",
  "atk-s0301a:653_3": "Atho sarīrampi jaraṃ upetīti evarūpesu anupādiṇṇakesu sāradārumayesu rathesu jīrantesu imasmiṃ ajjhattike",
  "atk-s0301a:653_4": "upādiṇṇake maṃsalohitādimaye sarīre kiṃ vattabbaṃ?",
  "atk-s0301a:653_5": "Sarīrampi jaraṃ upetiyevāti attho.",
  "atk-s0301a:653_6": "Santo have sabbhi pavedayantīti santo sabbhīhi saddhiṃ sataṃ dhammo na jaraṃ upetīti evaṃ pavedayanti.",
  "atk-s0301a:653_7": "“Sataṃ dhammo nāma nibbānaṃ,",
  "atk-s0301a:653_8": "taṃ na jīrati,",
  "atk-s0301a:653_9": "ajaraṃ amatanti evaṃ kathentī”ti attho.",
  "atk-s0301a:653_10": "Yasmā vā nibbānaṃ āgamma sīdanasabhāvā kilesā bhijjanti,",
  "atk-s0301a:653_11": "tasmā taṃ sabbhīti vuccati.",
  "atk-s0301a:653_12": "Iti purimapadassa kāraṇaṃ dassento “santo have sabbhi pavedayantī”ti āha.",
  "atk-s0301a:653_13": "Idaṃ hi vuttaṃ hoti –",
  "atk-s0301a:653_14": "sataṃ dhammo na jaraṃ upeti,",
  "atk-s0301a:653_15": "tasmā santo sabbhi pavedayanti.",
  "atk-s0301a:653_16": "Ajaraṃ nibbānaṃ sataṃ dhammoti ācikkhantīti attho.",
  "atk-s0301a:653_17": "Sundarādhivacanaṃ vā etaṃ sabbhīti.",
  "atk-s0301a:653_18": "Yaṃ sabbhidhammabhūtaṃ nibbānaṃ santo pavedayanti kathayanti,",
  "atk-s0301a:653_19": "so sataṃ dhammo na jaraṃ upetītipi attho. Tatiyaṃ.",
  "atk-s0301a:654_0": "4. Piyasuttavaṇṇanā",
  "atk-s0301a:655_0": "115.",
  "atk-s0301a:655_1": "Catutthe rahogatassāti rahasi gatassa.",
  "atk-s0301a:655_2": "Paṭisallīnassāti nilīnassa ekībhūtassa. Evametaṃ,",
  "atk-s0301a:655_3": "mahārājāti idha bhagavā imaṃ suttaṃ sabbaññubhāsitaṃ karonto āha.",
  "atk-s0301a:655_4": "Antakenādhipannassāti maraṇena ajjhotthaṭassa.",
  "atk-s0301a:655_5": "Catutthaṃ.",
  "atk-s0301a:656_0": "5. Attarakkhitasuttavaṇṇanā",
  "atk-s0301a:657_0": "116.",
  "atk-s0301a:657_1": "Pañcame hatthikāyoti hatthighaṭā.",
  "atk-s0301a:657_2": "Sesesupi eseva nayo.",
  "atk-s0301a:657_3": "Saṃvaroti pidahanaṃ.",
  "atk-s0301a:657_4": "Sādhu sabbattha saṃvaroti iminā kammapathabhedaṃ apattassa kammassa saṃvaraṃ dasseti.",
  "atk-s0301a:657_5": "Lajjīti hirimā.",
  "atk-s0301a:657_6": "Lajjīgahaṇena cettha ottappampi gahitameva hoti. Pañcamaṃ.",
  "atk-s0301a:658_0": "6. Appakasuttavaṇṇanā",
  "atk-s0301a:659_0": "117.",
  "atk-s0301a:659_1": "Chaṭṭhe uḷāre uḷāreti paṇīte ca bahuke ca.",
  "atk-s0301a:659_2": "Majjantīti mānamajjanena majjanti.",
  "atk-s0301a:659_3": "Atisāranti atikkamaṃ.",
  "atk-s0301a:659_4": "Kūṭanti pāsaṃ.",
  "atk-s0301a:659_5": "Pacchāsanti pacchā tesaṃ. Chaṭṭhaṃ.",
  "atk-s0301a:660_0": "7. Aḍḍakaraṇasuttavaṇṇanā",
  "atk-s0301a:661_0": "118.",
  "atk-s0301a:661_1": "Sattame kāmahetūti kāmamūlakaṃ.",
  "atk-s0301a:661_2": "Kāmanidānanti kāmapaccayā.",
  "atk-s0301a:661_3": "Kāmādhikaraṇanti kāmakāraṇā.",
  "atk-s0301a:661_4": "Sabbāni hetāni aññamaññavevacanāneva.",
  "atk-s0301a:661_5": "Bhadramukhoti sundaramukho.",
  "atk-s0301a:661_6": "Ekadivasaṃ kira rājā aḍḍakaraṇe nisīdi.",
  "atk-s0301a:661_7": "Tattha paṭhamataraṃ lañjaṃ gahetvā nisinnā amaccā assāmikepi sāmike kariṃsu.",
  "atk-s0301a:661_8": "Rājā taṃ ñatvā –",
  "atk-s0301a:661_9": "“mayhaṃ tāva pathavissarassa sammukhāpete evaṃ karonti,",
  "atk-s0301a:661_10": "parammukhā kiṃ nāma na karissanti?",
  "atk-s0301a:661_11": "Paññāyissati dāni viṭaṭūbho senāpati sakena rajjena,",
  "atk-s0301a:661_12": "kiṃ mayhaṃ evarūpehi lañjakhādakehi musāvādīhi saddhiṃ ekaṭṭhāne nisajjāyā”ti cintesi.",
  "atk-s0301a:661_13": "Tasmā evamāha.",
  "atk-s0301a:661_14": "Khippaṃva oḍḍitanti kuminaṃ viya oḍḍitaṃ.",
  "atk-s0301a:661_15": "Yathā macchā oḍḍitaṃ kuminaṃ pavisantā na jānanti,",
  "atk-s0301a:661_16": "evaṃ sattā kilesakāmena vatthukāmaṃ vītikkamantā na jānantīti attho. Sattamaṃ.",
  "atk-s0301a:662_0": "8. Mallikāsuttavaṇṇanā",
  "atk-s0301a:663_0": "119.",
  "atk-s0301a:663_1": "Aṭṭhame atthi nu kho te malliketi kasmā pucchati?",
  "atk-s0301a:663_2": "Ayaṃ kira mallikā duggatamālākārassa dhītā,",
  "atk-s0301a:663_3": "ekadivasaṃ āpaṇato pūvaṃ gahetvā “mālārāmaṃ gantvāva khādissāmī”ti gacchantī paṭipathe bhikkhusaṅghaparivāraṃ",
  "atk-s0301a:663_4": "bhagavantaṃ bhikkhācāraṃ pavisantaṃ disvā pasannacittā taṃ bhagavato adāsi.",
  "atk-s0301a:663_5": "Satthā nisīdanākāraṃ dassesi.",
  "atk-s0301a:663_6": "Ānandatthero cīvaraṃ paññāpetvā adāsi.",
  "atk-s0301a:663_7": "Bhagavā tattha nisīditvā taṃ pūvaṃ paribhuñjitvā mukhaṃ vikkhāletvā sitaṃ pātvākāsi.",
  "atk-s0301a:663_8": "Thero “imissā, bhante,",
  "atk-s0301a:663_9": "ko vipāko bhavissatī”ti pucchi. Ānanda,",
  "atk-s0301a:663_10": "ajjesā tathāgatassa paṭhamabhojanaṃ adāsi,",
  "atk-s0301a:663_11": "ajjeva kosalarañño aggamahesī bhavissatīti.",
  "atk-s0301a:663_12": "Taṃdivasameva ca rājā kāsigāme bhāgineyyena yuddhena parājito palāyitvā nagaraṃ āgacchanto mālārāmaṃ pavisitvā balakāyassa āgamanaṃ āgamesi.",
  "atk-s0301a:663_13": "Tassa sā vattaṃ akāsi.",
  "atk-s0301a:663_14": "So tāya vatte pasīditvā taṃ antepūraṃ atihārāpetvā taṃ aggamahesiṭṭhāne ṭhapesi.",
  "atk-s0301a:664_0": "Athekadivasaṃ cintesi –",
  "atk-s0301a:664_1": "“mayā imissā duggatakulassa dhītuyā mahantaṃ issariyaṃ dinnaṃ,",
  "atk-s0301a:664_2": "yaṃnūnāhaṃ imaṃ puccheyyaṃ ‘ko te piyo’ti?",
  "atk-s0301a:664_3": "Sā ‘tvaṃ me, mahārāja,",
  "atk-s0301a:664_4": "piyo’ti vatvā puna maṃ pucchissati.",
  "atk-s0301a:664_5": "Athassāhaṃ ‘mayhampi tvaṃyeva piyā’ti vakkhāmī”ti.",
  "atk-s0301a:664_6": "Iti so aññamaññaṃ vissāsajananatthaṃ sammodanīyaṃ kathaṃ kathento pucchati.",
  "atk-s0301a:664_7": "Sā pana devī paṇḍitā buddhupaṭṭhāyikā dhammupaṭṭhāyikā saṅghupaṭṭhāyikā mahāpaññā,",
  "atk-s0301a:664_8": "tasmā evaṃ cintesi –",
  "atk-s0301a:664_9": "“nāyaṃ pañho rañño mukhaṃ oloketvā kathetabbo”ti.",
  "atk-s0301a:664_10": "Sā saraseneva kathetvā rājānaṃ pucchi.",
  "atk-s0301a:664_11": "Rājā tāya sarasena kathitattā nivattituṃ alabhanto sayampi saraseneva kathetvā “sakāraṇaṃ idaṃ,",
  "atk-s0301a:664_12": "tathāgatassa naṃ ārocessāmī”ti gantvā bhagavato ārocesi.",
  "atk-s0301a:664_13": "Nevajjhagāti nādhigacchati.",
  "atk-s0301a:664_14": "Evaṃ piyo puthu attā paresanti yathā ekassa attā piyo,",
  "atk-s0301a:664_15": "evaṃ paresaṃ puthusattānampi attā piyoti attho. Aṭṭhamaṃ.",
  "atk-s0301a:665_0": "9. Yaññasuttavaṇṇanā",
  "atk-s0301a:666_0": "120.",
  "atk-s0301a:666_1": "Navame thūṇūpanītānīti thūṇaṃ upanītāni,",
  "atk-s0301a:666_2": "thūṇāya baddhāni honti.",
  "atk-s0301a:666_3": "Parikammāni karontīti ettāvatā tehi bhikkhūhi rañño āraddhayañño tathāgatassa ārocito.",
  "atk-s0301a:666_4": "Kasmā pana raññā ayaṃ yañño āraddho?",
  "atk-s0301a:666_5": "Dussupinapaṭighātāya.",
  "atk-s0301a:666_6": "Ekadivasaṃ kira rājā sabbālaṅkārappaṭimaṇḍito hatthikkhandhavaragato nagaraṃ anusañcaranto vātapānaṃ",
  "atk-s0301a:666_7": "vivaritvā olokayamānaṃ ekaṃ itthiṃ disvā tassā paṭibaddhacitto tatova paṭinivattitvā antepuraṃ pavisitvā",
  "atk-s0301a:666_8": "ekassa purisassa tamatthaṃ ārocetvā “gaccha tassā sassāmikabhāvaṃ vā assāmikabhāvaṃ vā jānāhī”ti pesesi.",
  "atk-s0301a:666_9": "So gantvā pucchi.",
  "atk-s0301a:666_10": "Sā “eso me sāmiko āpaṇe nisinno”ti dassesi.",
  "atk-s0301a:666_11": "Rājapuriso rañño tamatthaṃ ācikkhi.",
  "atk-s0301a:666_12": "Rājā taṃ purisaṃ pakkosāpetvā “maṃ upaṭṭhahā”ti āha. “Nāhaṃ, deva,",
  "atk-s0301a:666_13": "upaṭṭhahituṃ jānāmī”ti ca vutte “upaṭṭhānaṃ nāma na ācariyassa santike uggahetabba”nti balakkārena āvudhaphalakaṃ gāhāpetvā upaṭṭhākaṃ akāsi.",
  "atk-s0301a:666_14": "Upaṭṭhahitvā gehaṃ gatamattameva ca naṃ puna pakkosāpetvā “upaṭṭhākena nāma rañño vacanaṃ kattabbaṃ,",
  "atk-s0301a:666_15": "gaccha ito yojanamatte amhākaṃ sīsadhovanapokkharaṇī atthi,",
  "atk-s0301a:666_16": "tato aruṇamattikañca lohituppalamālañca gaṇhitvā ehi.",
  "atk-s0301a:666_17": "Sace ajjeva nāgacchasi,",
  "atk-s0301a:666_18": "rājadaṇḍaṃ karissāmī”ti vatvā pesesi.",
  "atk-s0301a:666_19": "So rājabhayena nikkhamitvā gato.",
  "atk-s0301a:667_0": "Rājāpi tasmiṃ gate dovārikaṃ pakkosāpetvā,",
  "atk-s0301a:667_1": "“ajja sāyanheyeva dvāraṃ pidahitvā ‘ahaṃ rājadūto’ti vā ‘uparājadūto’ti vā bhaṇantānampi mā vivarī”ti āha.",
  "atk-s0301a:667_2": "So puriso mattikañca uppalāni ca gahetvā dvāre pihitamatte āgantvā bahuṃ vadantopi dvāraṃ alabhitvā parissayabhayena jetavanaṃ gato.",
  "atk-s0301a:667_3": "Rājāpi rāgapariḷāhena abhibhūto kāle nisīdati,",
  "atk-s0301a:667_4": "kāle tiṭṭhati,",
  "atk-s0301a:667_5": "kāle nipajjati,",
  "atk-s0301a:667_6": "sanniṭṭhānaṃ alabhanto yattha katthaci nisinnakova makkaṭaniddāya niddāyati.",
  "atk-s0301a:668_0": "Pubbe ca tasmiṃyeva nagare cattāro seṭṭhiputtā paradārikakammaṃ katvā nandopanandāya nāma lohakumbhiyā nibbattiṃsu.",
  "atk-s0301a:668_1": "Te pheṇuddehakaṃ paccamānā tiṃsavassasahassāni heṭṭhā gacchantā kumbhiyā talaṃ pāpuṇanti,",
  "atk-s0301a:668_2": "tiṃsavassasahassāni upari gacchantā matthakaṃ pāpuṇanti.",
  "atk-s0301a:668_3": "Te taṃ divasaṃ ālokaṃ oloketvā attano dukkaṭabhayena ekekaṃ gāthaṃ vattukāmā vattuṃ asakkontā ekekaṃ akkharameva āhaṃsu. Eko sa- kāraṃ, eko so- kāraṃ, eko na- kāraṃ, eko du-",
  "atk-s0301a:668_4": "kāraṃ āha.",
  "atk-s0301a:668_5": "Rājā tesaṃ nerayikasattānaṃ saddaṃ sutakālato paṭṭhāya sukhaṃ avindamānova taṃrattāvasesaṃ vītināmesi.",
  "atk-s0301a:669_0": "Aruṇe uṭṭhite purohito āgantvā taṃ sukhaseyyaṃ pucchi.",
  "atk-s0301a:669_1": "So “kuto me, ācariya,",
  "atk-s0301a:669_2": "sukha”nti? Vatvā,",
  "atk-s0301a:669_3": "“supine evarūpe sadde assosi”nti ācikkhi.",
  "atk-s0301a:669_4": "Brāhmaṇo –",
  "atk-s0301a:669_5": "“imassa rañño iminā supinena vuḍḍhi vā hāni vā natthi,",
  "atk-s0301a:669_6": "apica kho pana yaṃ imassa gehe atthi,",
  "atk-s0301a:669_7": "taṃ samaṇassa gotamassa hoti,",
  "atk-s0301a:669_8": "gotamasāvakānaṃ hoti,",
  "atk-s0301a:669_9": "brāhmaṇā kiñci na labhanti,",
  "atk-s0301a:669_10": "brāhmaṇānaṃ bhikkhaṃ uppādessāmī”ti,",
  "atk-s0301a:669_11": "“bhāriyo ayaṃ, mahārāja,",
  "atk-s0301a:669_12": "supino tīsu jānīsu ekā paññāyati,",
  "atk-s0301a:669_13": "rajjantarāyo vā bhavissati jīvitantarāyo vā,",
  "atk-s0301a:669_14": "devo vā na vassissatī”ti āha.",
  "atk-s0301a:669_15": "Kathaṃ sotthi bhaveyya ācariyāti?",
  "atk-s0301a:669_16": "“Mantetvā ñātuṃ sakkā,",
  "atk-s0301a:669_17": "mahārājāti.",
  "atk-s0301a:669_18": "Gacchatha ācariyehi saddhiṃ mantetvā amhākaṃ sotthiṃ karothā”ti.",
  "atk-s0301a:670_0": "So sivikasālāyaṃ brāhmaṇe sannipātetvā tamatthaṃ ārocetvā,",
  "atk-s0301a:670_1": "“visuṃ visuṃ gantvā evaṃ vadathā”ti tayo vagge akāsi.",
  "atk-s0301a:670_2": "Brāhmaṇā pavisitvā rājānaṃ sukhaseyyaṃ pucchiṃsu.",
  "atk-s0301a:670_3": "Rājā purohitassa kathitaniyāmeneva kathetvā “kathaṃ sotthi bhaveyyā”ti pucchi.",
  "atk-s0301a:670_4": "Mahābrāhmaṇā –",
  "atk-s0301a:670_5": "“sabbapañcasataṃ yaññaṃ yajitvā etassa kammassa sotthi bhaveyya, evaṃ, mahārāja,",
  "atk-s0301a:670_6": "ācariyā kathentī”ti āhaṃsu.",
  "atk-s0301a:670_7": "Rājā tesaṃ sutvā anabhinanditvā appaṭikkositvā tuṇhī ahosi.",
  "atk-s0301a:670_8": "Atha dutiyavaggabrāhmaṇāpi āgantvā tattheva kathesuṃ.",
  "atk-s0301a:670_9": "Tathā tatiyavaggabrāhmaṇāpi.",
  "atk-s0301a:670_10": "Atha rājā “yaññaṃ karontū”ti āṇāpesi.",
  "atk-s0301a:670_11": "Tato paṭṭhāya brāhmaṇā usabhādayo pāṇe āharāpesuṃ.",
  "atk-s0301a:670_12": "Nagare mahāsaddo udapādi.",
  "atk-s0301a:670_13": "Taṃ pavattiṃ ñatvā mallikā rājānaṃ tathāgatassa santikaṃ pesesi.",
  "atk-s0301a:670_14": "So gantvā bhagavantaṃ vanditvā ekamantaṃ nisīdi.",
  "atk-s0301a:670_15": "Atha naṃ bhagavā –",
  "atk-s0301a:670_16": "“handa kuto nu tvaṃ, mahārāja,",
  "atk-s0301a:670_17": "āgacchasi divādivassā”ti āha. Rājā – “ajja me, bhante,",
  "atk-s0301a:670_18": "supinake cattāro saddā sutā,",
  "atk-s0301a:670_19": "sohaṃ brāhmaṇe pucchiṃ.",
  "atk-s0301a:670_20": "Brāhmaṇā ‘bhāriyo, mahārāja, supino,",
  "atk-s0301a:670_21": "sabbapañcasataṃ yaññaṃ yajitvā paṭikammaṃ karomāti āraddhā”’ti āha. Kinti te, mahārāja,",
  "atk-s0301a:670_22": "saddā sutāti.",
  "atk-s0301a:670_23": "So yathāsutaṃ ārocesi.",
  "atk-s0301a:670_24": "Atha naṃ bhagavā āha – pubbe, mahārāja,",
  "atk-s0301a:670_25": "imasmiṃyeva nagare cattāro seṭṭhiputtā paradārikā hutvā nandopanandāya lohakumbhiyā nibbattā saṭṭhivassasahassamatthake uggacchiṃsu.",
  "atk-s0301a:671_0": "Tattha eko –",
  "atk-s0301a:672_0": "“Saṭṭhivassasahassāni, paripuṇṇāni sabbaso;",
  "atk-s0301a:673_0": "Niraye paccamānānaṃ, kadā anto bhavissatī”ti. –",
  "atk-s0301a:674_0": "Imaṃ gāthaṃ vatthukāmo ahosi. Dutiyo –",
  "atk-s0301a:675_0": "“Sohaṃ nūna ito gantvā, yoniṃ laddhāna mānusiṃ;",
  "atk-s0301a:676_0": "Vadaññū sīlasampanno, kāhāmi kusalaṃ bahu”nti. –",
  "atk-s0301a:677_0": "Imaṃ gāthaṃ vatthukāmo ahosi. Tatiyo –",
  "atk-s0301a:678_0": "“Natthi anto kuto anto, na anto paṭidissati;",
  "atk-s0301a:679_0": "Tadā hi pakataṃ pāpaṃ, mama tuyhañca mārisā”ti. –",
  "atk-s0301a:680_0": "Imaṃ gāthaṃ vatthukāmo ahosi. Catuttho –",
  "atk-s0301a:681_0": "“Dujjīvitamajīvimhā, ye sante na dadamhase;",
  "atk-s0301a:682_0": "Vijjamānesu bhogesu, dīpaṃ nākamha attano”ti. –",
  "atk-s0301a:683_0": "Imaṃ.",
  "atk-s0301a:683_1": "Te imā gāthā vattuṃ asakkontā ekekaṃ akkharaṃ vatvā tattheva nimuggā. Iti, mahārāja,",
  "atk-s0301a:683_2": "te nerayikasattā yathākammena viraviṃsu.",
  "atk-s0301a:683_3": "Tassa saddassa sutapaccayā tuyhaṃ hāni vā vuḍḍhi vā natthi.",
  "atk-s0301a:683_4": "Ettakānaṃ pana pasūnaṃ ghātanakammaṃ nāma bhāriyanti nirayabhayena tajjetvā dhammakathaṃ kathesi.",
  "atk-s0301a:683_5": "Rājā dasabale pasīditvā, “muñcāmi,",
  "atk-s0301a:683_6": "nesaṃ jīvitaṃ dadāmi,",
  "atk-s0301a:683_7": "haritāni ceva tiṇāni khādantu,",
  "atk-s0301a:683_8": "sītalāni ca pānīyāni pivantu,",
  "atk-s0301a:683_9": "sīto ca nesaṃ vāto upavāyatū”ti vatvā,",
  "atk-s0301a:683_10": "“gacchatha hārethā”ti manusse āṇāpesi.",
  "atk-s0301a:683_11": "Te gantvā brāhmaṇe palāpetvā taṃ pāṇasaṅghaṃ bandhanato mocetvā nagare dhammabheriṃ carāpesuṃ.",
  "atk-s0301a:684_0": "Atha rājā dasabalassa santike nisinno āha – “bhante,",
  "atk-s0301a:684_1": "ekaratti nāma tiyāmā hoti,",
  "atk-s0301a:684_2": "mayhaṃ pana ajja dve rattiyo ekato ghaṭitā viya ahesu”nti.",
  "atk-s0301a:684_3": "Sopi puriso tattheva nisinno āha – “bhante,",
  "atk-s0301a:684_4": "yojanaṃ nāma catugāvutaṃ hoti,",
  "atk-s0301a:684_5": "mayhaṃ pana ajja dve yojanāni ekato katāni viya ahesu”nti.",
  "atk-s0301a:684_6": "Atha bhagavā –",
  "atk-s0301a:684_7": "“jāgarassa tāva rattiyā dīghabhāvo pākaṭo,",
  "atk-s0301a:684_8": "santassa yojanassa dīghabhāvo pākaṭo,",
  "atk-s0301a:684_9": "vaṭṭapatitassa pana bālaputhujjanassa anamataggasaṃsāravaṭṭaṃ ekantadīghamevā”ti rājānañca tañca purisaṃ",
  "atk-s0301a:684_10": "nerayikasatte ca ārabbha dhammapade imaṃ gāthaṃ abhāsi –",
  "atk-s0301a:685_0": "“Dīghā jāgarato ratti, dīghaṃ santassa yojanaṃ;",
  "atk-s0301a:686_0": "Dīgho bālānaṃ saṃsāro, saddhammaṃ avijānata”nti. ;",
  "atk-s0301a:687_0": "Gāthāpariyosāne so itthisāmiko puriso sotāpattiphale patiṭṭhahi.",
  "atk-s0301a:687_1": "Etamatthaṃ viditvāti etaṃ kāraṇaṃ jānitvā.",
  "atk-s0301a:688_0": "Assamedhantiādīsu –",
  "atk-s0301a:688_1": "porāṇarājakāle kira sassamedhaṃ purisamedhaṃ sammāpāsaṃ vācāpeyyanti cattāri saṅgahavatthūni ahesuṃ,",
  "atk-s0301a:688_2": "yehi rājāno lokaṃ saṅgaṇhiṃsu.",
  "atk-s0301a:688_3": "Tattha nipphannasassato dasamabhāgaggahaṇaṃ sassamedhaṃ nāma,",
  "atk-s0301a:688_4": "sassasampādane medhāvitāti attho.",
  "atk-s0301a:688_5": "Mahāyodhānaṃ chamāsikaṃ bhatta-",
  "atk-s0301a:688_6": "vetanānuppadānaṃ purisamedhaṃ nāma,",
  "atk-s0301a:688_7": "purisasaṅgaṇhane medhāvitāti attho.",
  "atk-s0301a:688_8": "Daliddamanussānaṃ hatthato lekhaṃ gahetvā tīṇi vassāni vināva vaḍḍhiyā sahassadvisahassamattadhanānuppadānaṃ sammāpāsaṃ nāma.",
  "atk-s0301a:688_9": "Tañhi sammā manusse pāseti,",
  "atk-s0301a:688_10": "hadaye bandhitvā viya ṭhapeti,",
  "atk-s0301a:688_11": "tasmā sammāpāsanti vuccati.",
  "atk-s0301a:688_12": "“Tāta mātulā”tiādinā nayena saṇhavācābhaṇanaṃ vācāpeyyaṃ nāma,",
  "atk-s0301a:688_13": "piyavācāti attho.",
  "atk-s0301a:688_14": "Evaṃ catūhi saṅgahavatthūhi saṅgahitaṃ raṭṭhaṃ iddhañceva hoti phītañca pahūtaannapānaṃ khemaṃ nirabbudaṃ.",
  "atk-s0301a:688_15": "Manussā mudā modamānā ure putte naccentā apārutagharadvārā viharanti.",
  "atk-s0301a:688_16": "Idaṃ gharadvāresu aggaḷānaṃ abhāvato niraggaḷanti vuccati.",
  "atk-s0301a:688_17": "Ayaṃ porāṇikā paveṇī.",
  "atk-s0301a:689_0": "Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ parivattetvā",
  "atk-s0301a:689_1": "uddhaṃmūlakaṃ katvā assamedhaṃ purisamedhanti ādike pañca yaññe nāma akaṃsu.",
  "atk-s0301a:689_2": "Tesu assamettha medhanti vadhantīti assamedho.",
  "atk-s0301a:689_3": "Dvīhi pariyaññehi yajitabbassa ekavīsatiyūpassa ekasmiṃ majjhimadivaseyeva sattanavutipañcapasusataghātabhiṃsanassa",
  "atk-s0301a:689_4": "ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.",
  "atk-s0301a:689_5": "Purisamettha medhantīti purisamedho.",
  "atk-s0301a:689_6": "Catūhi pariyaññehi yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ.",
  "atk-s0301a:689_7": "Sammamettha pāsentīti sammāpāso.",
  "atk-s0301a:689_8": "Divase divase sammaṃ khipitvā tassa patitokāse vediṃ katvā saṃhārimehi yūpādīhi sarassatinadiyā nimuggokāsato",
  "atk-s0301a:689_9": "pabhuti paṭilomaṃ gacchantena yajitabbassa satrayāgassetaṃ adhivacanaṃ.",
  "atk-s0301a:689_10": "Vājamettha pivantīti vājapeyyo.",
  "atk-s0301a:689_11": "Ekena pariyaññena sattarasahi pasūhi yajitabbassa beluvayūpassa sattarasakadakkhiṇassa yaññassetaṃ adhivacanaṃ.",
  "atk-s0301a:689_12": "Natthi ettha aggaḷāti niraggaḷo.",
  "atk-s0301a:689_13": "Navahi pariyaññehi yajitabbassa saddhiṃ bhūmiyā ca purisehi ca assamedhe vuttavibhavadakkhiṇassa sabbamedhapariyāyanāmassa",
  "atk-s0301a:689_14": "assamedhavikappassevetaṃ adhivacanaṃ.",
  "atk-s0301a:689_15": "Mahārambhāti mahākiccā mahākaraṇīyā.",
  "atk-s0301a:689_16": "Sammaggatāti sammā paṭipannā buddhādayo.",
  "atk-s0301a:689_17": "Nirārambhāti appatthā appakiccā.",
  "atk-s0301a:689_18": "Yajanti anukulanti anukulesu yajanti,",
  "atk-s0301a:689_19": "yaṃ niccabhattādi pubbapurisehi paṭṭhapitaṃ,",
  "atk-s0301a:689_20": "taṃ aparāparaṃ anupacchinnattā manussā dadantīti attho. Navamaṃ.",
  "atk-s0301a:690_0": "10. Bandhanasuttavaṇṇanā",
  "atk-s0301a:691_0": "121.",
  "atk-s0301a:691_1": "Dasame idha, bhante,",
  "atk-s0301a:691_2": "raññāti idaṃ te bhikkhū tesu manussesu ānandattherassa sukatakāraṇaṃ ārocentā ārocesuṃ.",
  "atk-s0301a:691_3": "Rañño kira sakkena kusarājassa dinno aṭṭhavaṅko maṇi paveṇiyā āgato.",
  "atk-s0301a:691_4": "Rājā alaṅkaraṇakāle taṃ maṇiṃ āharathāti āha.",
  "atk-s0301a:691_5": "Manussā “ṭhapitaṭṭhāne na passāmā”ti ārocesuṃ.",
  "atk-s0301a:691_6": "Rājā antogharacārino “maṇiṃ pariyesitvā dethā”ti bandhāpesi.",
  "atk-s0301a:691_7": "Ānandatthero te disvā maṇipaṭisāmakānaṃ ekaṃ upāyaṃ ācikkhi.",
  "atk-s0301a:691_8": "Te rañño ārocesuṃ.",
  "atk-s0301a:691_9": "Rājā “paṇḍito thero,",
  "atk-s0301a:691_10": "therassa vacanaṃ karothā”ti.",
  "atk-s0301a:691_11": "Paṭisāmakamanussā rājaṅgaṇe udakacāṭiṃ ṭhapetvā sāṇiyā parikkhipāpetvā te manusse āhaṃsu –",
  "atk-s0301a:691_12": "“sāṭakaṃ pārupitvā ettha gantvā hatthaṃ otārethā”ti.",
  "atk-s0301a:691_13": "Maṇicoro cintesi –",
  "atk-s0301a:691_14": "“rājabhaṇḍaṃ vissajjetuṃ vā valañjetuṃ vā na sakkā”ti.",
  "atk-s0301a:691_15": "So gehaṃ gantvā maṇiṃ upakacchake ṭhapetvā sāṭakaṃ pārupitvā āgamma udakacāṭiyaṃ pakkhipitvā pakkāmi.",
  "atk-s0301a:691_16": "Mahājane paṭikkante rājamanussā cāṭiyaṃ hatthaṃ otāretvā maṇiṃ disvā āharitvā rañño adaṃsu.",
  "atk-s0301a:691_17": "“Ānandattherena kira dassitanayena maṇi diṭṭho”ti mahājano kolāhalaṃ akāsi.",
  "atk-s0301a:691_18": "Te bhikkhū taṃ kāraṇaṃ tathāgatassa ārocentā imaṃ pavattiṃ ārocesuṃ. Satthā –",
  "atk-s0301a:691_19": "“anacchariyaṃ,",
  "atk-s0301a:691_20": "bhikkhave,",
  "atk-s0301a:691_21": "yaṃ ānando manussānaṃ hatthāruḷhamaṇiṃ āharāpeyya,",
  "atk-s0301a:691_22": "yattha pubbe paṇḍitā attano ñāṇe ṭhatvā ahetukapaṭisandhiyaṃ nibbattānaṃ tiracchānagatānampi hatthāruḷhaṃ bhaṇḍaṃ āharāpetvā rañño adaṃsū”ti vatvā –",
  "atk-s0301a:692_0": "“Ukkaṭṭhe sūramicchanti, mantīsu akutūhalaṃ;",
  "atk-s0301a:693_0": "Piyañca annapānamhi, atthe jāte ca paṇḍita”nti. –",
  "atk-s0301a:694_0": "Mahāsārajātakaṃ kathesi.",
  "atk-s0301a:695_0": "Na taṃ daḷhanti taṃ bandhanaṃ thiranti na kathenti.",
  "atk-s0301a:695_1": "Yadāyasanti yaṃ āyasā kataṃ.",
  "atk-s0301a:695_2": "Sārattarattāti suṭṭhu rattarattā,",
  "atk-s0301a:695_3": "sārattena vā rattā sārattarattā,",
  "atk-s0301a:695_4": "sāraṃ idanti maññanāya rattāti attho.",
  "atk-s0301a:695_5": "Apekkhāti ālayo nikanti.",
  "atk-s0301a:695_6": "Āhūti kathenti.",
  "atk-s0301a:695_7": "Ohārinanti catūsu apāyesu ākaḍḍhanakaṃ.",
  "atk-s0301a:695_8": "Sithilanti na āyasādibandhanaṃ viya iriyāpathaṃ nivāretvā ṭhitaṃ.",
  "atk-s0301a:695_9": "Tena hi bandhanena baddhā paradesampi gacchantiyeva.",
  "atk-s0301a:695_10": "Duppamuñcanti aññatra lokuttarañāṇena muñcituṃ asakkuṇeyyanti. Dasamaṃ.",
  "atk-s0301a:696_0": "Paṭhamo vaggo.",
  "atk-s0301a:697_0": "2. Dutiyavaggo",
  "atk-s0301a:698_0": "1. Sattajaṭilasuttavaṇṇanā",
  "atk-s0301a:699_0": "122.",
  "atk-s0301a:699_1": "Dutiyavaggassa paṭhame pubbārāme migāramātupāsādeti pubbārāmasaṅkhāte vihāre migāramātuyā pāsāde.",
  "atk-s0301a:699_2": "Tatrāyaṃ anupubbikathā –",
  "atk-s0301a:699_3": "atīte satasahassakappamatthake ekā upāsikā padumuttaraṃ bhagavantaṃ nimantetvā buddhappamukhassa bhikkhusaṅghassa",
  "atk-s0301a:699_4": "satasahassadānaṃ datvā bhagavato pādamūle nipajjitvā –",
  "atk-s0301a:699_5": "“anāgate tumhādisassa buddhassa aggupaṭṭhāyikā homī”ti patthanaṃ akāsi.",
  "atk-s0301a:699_6": "Sā kappasatasahassaṃ devesu ca manussesu ca saṃsaritvā amhākaṃ bhagavato kāle bhaddiyanagare meṇḍakaputtassa",
  "atk-s0301a:699_7": "dhanañcayaseṭṭhino gehe sumanadeviyā kucchismiṃ paṭisandhiṃ gaṇhi.",
  "atk-s0301a:699_8": "Jātakāle cassā visākhāti nāmaṃ akaṃsu.",
  "atk-s0301a:699_9": "Sā yadā bhagavā bhaddiyanagaraṃ agamāsi,",
  "atk-s0301a:699_10": "tadā pañcahi dārikāsatehi saddhiṃ bhagavato paccuggamanaṃ gatā paṭhamadassanamhiyeva sotāpannā ahosi.",
  "atk-s0301a:699_11": "Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā.",
  "atk-s0301a:699_12": "Tattha naṃ migāraseṭṭhi mātiṭṭhāne ṭhapesi,",
  "atk-s0301a:699_13": "tasmā migāramātāti vuccati.",
  "atk-s0301a:699_14": "Tāya kārite pāsāde.",
  "atk-s0301a:700_0": "Bahi dvārakoṭṭhaketi pāsādadvārakoṭṭhakassa bahi,",
  "atk-s0301a:700_1": "na vihāradvārakoṭṭhakassa.",
  "atk-s0301a:700_2": "So kira pāsādo lohapāsādo viya samantā catudvārakoṭṭhakayuttena pākārena parikkhitto.",
  "atk-s0301a:700_3": "Tesu pācīnadvārakoṭṭhakassa bahi pāsādacchāyāyaṃ pācīnalokadhātuṃ olokento paññatte varabuddhāsane nisinno hoti.",
  "atk-s0301a:701_0": "Parūḷhakacchanakhalomāti parūḷhakacchā parūḷhanakhā parūḷhalomā,",
  "atk-s0301a:701_1": "kacchādīsu dīghalomā dīghanakhā cāti attho.",
  "atk-s0301a:701_2": "Khārivividhanti vividhakhāriṃ nānappakārakaṃ pabbajitaparikkhārabhaṇḍakaṃ.",
  "atk-s0301a:701_3": "Avidūre atikkamantīti avidūramaggena nagaraṃ pavisanti. Rājāhaṃ,",
  "atk-s0301a:701_4": "bhanteti ahaṃ, bhante,",
  "atk-s0301a:701_5": "rājā pasenadi kosalo,",
  "atk-s0301a:701_6": "mayhaṃ nāmaṃ tumhe jānāthāti.",
  "atk-s0301a:701_7": "Kasmā pana rājā loke aggapuggalassa santike nisinno evarūpānaṃ naggabhogganissirikānaṃ añjaliṃ paggaṇhātīti.",
  "atk-s0301a:701_8": "Saṅgaṇhanatthāya.",
  "atk-s0301a:701_9": "Evaṃ hissa ahosi –",
  "atk-s0301a:701_10": "“sacāhaṃ ettakampi etesaṃ na karissāmi,",
  "atk-s0301a:701_11": "‘mayaṃ puttadāraṃ pahāya etassatthāya dubbhojanadukkhaseyyādīni anubhoma,",
  "atk-s0301a:701_12": "ayaṃ amhākaṃ añjalimattampi na karotī’ti attanā diṭṭhaṃ sutaṃ paṭicchādetvā na katheyyuṃ.",
  "atk-s0301a:701_13": "Evaṃ kate pana anigūhitvā kathessantī”ti.",
  "atk-s0301a:701_14": "Tasmā evamakāsi.",
  "atk-s0301a:701_15": "Apica satthu ajjhāsayajānanatthaṃ evamakāsi.",
  "atk-s0301a:702_0": "Kāsikacandananti saṇhacandanaṃ.",
  "atk-s0301a:702_1": "Mālāgandhavilepananti vaṇṇagandhatthāya mālaṃ,",
  "atk-s0301a:702_2": "sugandhabhāvatthāya gandhaṃ,",
  "atk-s0301a:702_3": "vaṇṇagandhatthāya vilepanañca dhārentena.",
  "atk-s0301a:703_0": "Saṃvāsenāti sahavāsena.",
  "atk-s0301a:703_1": "Sīlaṃ veditabbanti ayaṃ susīlo vā dussīlo vāti saṃvasantena upasaṅkamantena jānitabbo.",
  "atk-s0301a:703_2": "Tañca kho dīghena addhunā na ittaranti tañca sīlaṃ dīghena kālena veditabbaṃ,",
  "atk-s0301a:703_3": "na ittarena.",
  "atk-s0301a:703_4": "Dvīhatīhañhi saṃyatākāro ca saṃvutindriyākāro ca na sakkā dassetuṃ.",
  "atk-s0301a:703_5": "Manasikarotāti sīlamassa pariggahessāmīti manasikarontena paccavekkhanteneva sakkā jānituṃ,",
  "atk-s0301a:703_6": "na itarena.",
  "atk-s0301a:703_7": "Paññavatāti tampi sappaññeneva paṇḍitena.",
  "atk-s0301a:703_8": "Bālo hi manasikarontopi jānituṃ na sakkoti.",
  "atk-s0301a:704_0": "Saṃvohārenāti kathanena.",
  "atk-s0301a:705_0": "“Yo hi koci manussesu, vohāraṃ upajīvati;",
  "atk-s0301a:706_0": "Evaṃ vāseṭṭha jānāhi, vāṇijo so na brāhmaṇo”ti. –",
  "atk-s0301a:707_0": "Ettha hi byavahāro vohāro nāma.",
  "atk-s0301a:707_1": "“Cattāro ariyavohārā cattāro anariyavohārā”ti ettha cetanā.",
  "atk-s0301a:707_2": "“Saṅkhā samaññā paññatti vohāro”ti ettha paññatti.",
  "atk-s0301a:707_3": "“Vohāramattena so vohareyyā”ti ettha kathā vohāro.",
  "atk-s0301a:707_4": "Idhāpi esova adhippeto.",
  "atk-s0301a:707_5": "Ekaccassa hi sammukhā kathā parammukhāya kathāya na sameti,",
  "atk-s0301a:707_6": "parammukhā kathā ca sammukhāya kathāya,",
  "atk-s0301a:707_7": "tathā purimakathā ca pacchimakathāya,",
  "atk-s0301a:707_8": "pacchimakathā ca purimakathāya.",
  "atk-s0301a:707_9": "So kathenteneva sakkā jānituṃ “asuci eso puggalo”ti.",
  "atk-s0301a:707_10": "Sucisīlassa pana purimaṃ pacchimena,",
  "atk-s0301a:707_11": "pacchimañca purimena sameti,",
  "atk-s0301a:707_12": "sammukhākathitaṃ parammukhākathitena,",
  "atk-s0301a:707_13": "parammukhākathitañca sammukhākathitena,",
  "atk-s0301a:707_14": "tasmā kathentena sakkā sucibhāvo jānitunti pakāsento evamāha.",
  "atk-s0301a:708_0": "Thāmoti ñāṇathāmo.",
  "atk-s0301a:708_1": "Yassa hi ñāṇathāmo natthi,",
  "atk-s0301a:708_2": "so uppannesu upaddavesu gahetabbaggahaṇaṃ katabbakiccaṃ apassanto advāragharaṃ paviṭṭho viya carati.",
  "atk-s0301a:708_3": "Tenāha āpadāsu kho, mahārāja,",
  "atk-s0301a:708_4": "thāmo veditabboti.",
  "atk-s0301a:708_5": "Sākacchāyāti saṃkathāya.",
  "atk-s0301a:708_6": "Duppaññassa hi kathā udake geṇḍu viya uppalavati,",
  "atk-s0301a:708_7": "paññavato kathentassa paṭibhānaṃ anantaraṃ hoti.",
  "atk-s0301a:708_8": "Udakavipphanditeneva hi maccho khuddako vā mahanto vāti ñāyati.",
  "atk-s0301a:708_9": "Ocarakāti heṭṭhācarakā.",
  "atk-s0301a:708_10": "Carā hi pabbatamatthakena carantāpi heṭṭhā –",
  "atk-s0301a:708_11": "carakāva honti.",
  "atk-s0301a:708_12": "Ocaritvāti avacaritvā vīmaṃsitvā,",
  "atk-s0301a:708_13": "taṃ taṃ pavattiṃ ñatvāti attho.",
  "atk-s0301a:708_14": "Rajojallanti rajañca jallañca.",
  "atk-s0301a:708_15": "Vaṇṇarūpenāti vaṇṇasaṇṭhānena.",
  "atk-s0301a:708_16": "Ittaradassanenāti lahukadassanena.",
  "atk-s0301a:708_17": "Viyañjanenāti parikkhārabhaṇḍakena.",
  "atk-s0301a:708_18": "Patirūpako mattikākuṇḍalovāti suvaṇṇakuṇḍalapatirūpako mattikākuṇḍalova.",
  "atk-s0301a:708_19": "Lohaḍḍhamāsoti lohaḍḍhamāsako. Paṭhamaṃ.",
  "atk-s0301a:709_0": "2. Pañcarājasuttavaṇṇanā",
  "atk-s0301a:710_0": "123.",
  "atk-s0301a:710_1": "Dutiye rūpāti nīlapītādibhedaṃ rūpārammaṇaṃ.",
  "atk-s0301a:710_2": "Kāmānaṃ agganti etaṃ kāmānaṃ uttamaṃ seṭṭhanti rūpagaruko āha.",
  "atk-s0301a:710_3": "Sesesupi eseva nayo.",
  "atk-s0301a:710_4": "Yatoti yadā.",
  "atk-s0301a:710_5": "Manāpapariyantanti manāpanipphattikaṃ manāpakoṭikaṃ.",
  "atk-s0301a:710_6": "Tattha dve manāpāni puggalamanāpaṃ sammutimanāpañca.",
  "atk-s0301a:710_7": "Puggalamanāpaṃ nāma yaṃ ekassa puggalassa iṭṭhaṃ kantaṃ hoti,",
  "atk-s0301a:710_8": "tadeva aññassa aniṭṭhaṃ akantaṃ.",
  "atk-s0301a:710_9": "Paccantavāsīnañhi gaṇḍuppādāpi iṭṭhā honti kantā manāpā,",
  "atk-s0301a:710_10": "majjhimadesavāsīnaṃ atijegucchā.",
  "atk-s0301a:710_11": "Tesañca moramaṃsādīni iṭṭhāni honti,",
  "atk-s0301a:710_12": "itaresaṃ tāni atijegucchāni.",
  "atk-s0301a:710_13": "Idaṃ puggalamanāpaṃ.",
  "atk-s0301a:710_14": "Itaraṃ sammutimanāpaṃ.",
  "atk-s0301a:711_0": "Iṭṭhāniṭṭhārammaṇaṃ nāma loke paṭivibhattaṃ natthi,",
  "atk-s0301a:711_1": "vibhajitvā pana dassetabbaṃ.",
  "atk-s0301a:711_2": "Vibhajantena ca na atiissarānaṃ mahāsammatamahāsudassanadhammāsokādīnaṃ vasena vibhajitabbaṃ.",
  "atk-s0301a:711_3": "Tesañhi dippakappampi ārammaṇaṃ amanāpaṃ upaṭṭhāti.",
  "atk-s0301a:711_4": "Atiduggatānaṃ dullabhannapānānaṃ vasenapi na vibhajitabbaṃ.",
  "atk-s0301a:711_5": "Tesañhi kaṇājakabhattasitthānipi pūtimaṃsassa rasopi atimadhuro amatasadiso hoti.",
  "atk-s0301a:711_6": "Majjhimānaṃ pana gaṇakamahāmattaseṭṭhi kuṭumbikavāṇijādīnaṃ kālena iṭṭhaṃ kālena aniṭṭhaṃ labhamānānaṃ vasena vibhajitabbaṃ.",
  "atk-s0301a:711_7": "Tañca panetaṃ ārammaṇaṃ javanaṃ paricchindituṃ na sakkoti.",
  "atk-s0301a:711_8": "Javanañhi iṭṭhepi rajjati aniṭṭhepi,",
  "atk-s0301a:711_9": "iṭṭhepi dussati aniṭṭhepi.",
  "atk-s0301a:711_10": "Ekantato pana vipākacittaṃ iṭṭhāniṭṭhaṃ paricchindati.",
  "atk-s0301a:711_11": "Kiñcāpi hi micchādiṭṭhikā buddhaṃ vā saṅghaṃ vā mahācetiyādīni vā uḷārāni ārammaṇāni disvā akkhīni pidahanti domanassaṃ āpajjanti,",
  "atk-s0301a:711_12": "dhammasaddaṃ sutvā kaṇṇe thakenti,",
  "atk-s0301a:711_13": "cakkhuviññāṇasotaviññāṇāni pana tesaṃ kusalavipākāneva honti.",
  "atk-s0301a:711_14": "Kiñcāpi gūthasūkarādayo gūthagandhaṃ ghāyitvā khādituṃ labhissāmāti somanassajātā honti,",
  "atk-s0301a:711_15": "gūthadassane pana nesaṃ cakkhuviññāṇaṃ,",
  "atk-s0301a:711_16": "tassa gandhaghāyane ghānaviññāṇaṃ,",
  "atk-s0301a:711_17": "rasasāyane jivhāviññāṇañca akusalavipākameva hoti.",
  "atk-s0301a:711_18": "Bhagavā pana puggalamanāpataṃ sandhāya te ca, mahārāja,",
  "atk-s0301a:711_19": "rūpātiādimāha.",
  "atk-s0301a:712_0": "Candanaṅgalikoti idaṃ tassa upāsakassa nāmaṃ.",
  "atk-s0301a:712_1": "Paṭibhāti maṃ bhagavāti bhagavā mayhaṃ ekaṃ kāraṇaṃ upaṭṭhāti paññāyati.",
  "atk-s0301a:712_2": "Tassa te pañca rājāno āmuttamaṇikuṇḍale sajjitāya āpānabhūmiyā nisinnavaseneva mahatā rājānubhāvena paramena",
  "atk-s0301a:712_3": "issariyavibhavena āgantvāpi dasabalassa santike ṭhitakālato paṭṭhāya divā padīpe viya udakābhisitte aṅgāre",
  "atk-s0301a:712_4": "viya sūriyuṭṭhāne khajjopanake viya ca hatappabhe hatasobhe taṃ tathāgatañca tehi sataguṇena sahassaguṇena",
  "atk-s0301a:712_5": "virocamānaṃ disvā,",
  "atk-s0301a:712_6": "“mahantā vata bho buddhā nāmā”ti paṭibhānaṃ udapādi.",
  "atk-s0301a:712_7": "Tasmā evamāha.",
  "atk-s0301a:713_0": "Kokanadanti padumassevetaṃ vevacanaṃ.",
  "atk-s0301a:713_1": "Pātoti kālasseva.",
  "atk-s0301a:713_2": "Siyāti bhaveyya.",
  "atk-s0301a:713_3": "Avītagandhanti avigatagandhaṃ.",
  "atk-s0301a:713_4": "Aṅgīrasanti sammāsambuddhaṃ.",
  "atk-s0301a:713_5": "Bhagavato hi aṅgato rasmiyo nikkhamanti,",
  "atk-s0301a:713_6": "tasmā aṅgīrasoti vuccati.",
  "atk-s0301a:713_7": "Yathā kokanadasaṅkhātaṃ padumaṃ pātova phullaṃ avītagandhaṃ siyā,",
  "atk-s0301a:713_8": "evameva bhagavantaṃ aṅgīrasaṃ tapantaṃ ādiccamiva antalikkhe virocamānaṃ passāti ayamettha saṅkhepattho.",
  "atk-s0301a:713_9": "Bhagavantaṃ acchādesīti bhagavato adāsīti attho.",
  "atk-s0301a:713_10": "Lokavohārato panettha īdisaṃ vacanaṃ hoti.",
  "atk-s0301a:713_11": "So kira upāsako –",
  "atk-s0301a:713_12": "“ete tathāgatassa guṇesu pasīditvā mayhaṃ pañca uttarāsaṅge denti,",
  "atk-s0301a:713_13": "ahampi te bhagavatova dassāmī”ti cintetvā adāsi. Dutiyaṃ.",
  "atk-s0301a:714_0": "3. Doṇapākasuttavaṇṇanā",
  "atk-s0301a:715_0": "124.",
  "atk-s0301a:715_1": "Tatiye doṇapākakuranti doṇapākaṃ kuraṃ,",
  "atk-s0301a:715_2": "doṇassa taṇḍulānaṃ pakkabhattaṃ tadūpiyañca sūpabyañjanaṃ bhuñjatīti attho.",
  "atk-s0301a:715_3": "Bhuttāvīti pubbe bhattasammadaṃ vinodetvā muhuttaṃ vissamitvā buddhupaṭṭhānaṃ gacchati,",
  "atk-s0301a:715_4": "taṃdivasaṃ pana bhuñjantova dasabalaṃ saritvā hatthe dhovitvā agamāsi.",
  "atk-s0301a:715_5": "Mahassāsīti tassa gacchato balavā bhattaparīḷāho udapādi,",
  "atk-s0301a:715_6": "tasmā mahantehi assāsehi assasati,",
  "atk-s0301a:715_7": "gattatopissa sedabindūni muccanti,",
  "atk-s0301a:715_8": "tamenaṃ ubhosu passesu ṭhatvā yamakatālavaṇṭehi bījanti,",
  "atk-s0301a:715_9": "buddhagāravena pana nipajjituṃ na ussahatīti idaṃ sandhāya “mahassāsī”ti vuttaṃ.",
  "atk-s0301a:715_10": "Imaṃ gāthaṃ abhāsīti,",
  "atk-s0301a:715_11": "rājā bhojane amattaññutāya kilamati,",
  "atk-s0301a:715_12": "phāsu vihāraṃ dānissa karissāmīti cintetvā abhāsi.",
  "atk-s0301a:715_13": "Manujassāti sattassa.",
  "atk-s0301a:715_14": "Kahāpaṇasatanti pātarāse paṇṇāsaṃ sāyamāse paṇṇāsanti evaṃ kahāpaṇasataṃ.",
  "atk-s0301a:715_15": "Pariyāpuṇitvāti raññā saddhiṃ thokaṃ gantvā “imaṃ maṅgalaasiṃ kassa dammi,",
  "atk-s0301a:715_16": "mahārājā”ti?",
  "atk-s0301a:715_17": "Asukassa nāma dehīti so taṃ asiṃ datvā dasabalassa santikaṃ āgamma vanditvā ṭhitakova “gāthaṃ vadatha,",
  "atk-s0301a:715_18": "bho gotamā”ti vatvā bhagavatā vuttaṃ pariyāpuṇitvāti attho.",
  "atk-s0301a:716_0": "Bhattābhihāre sudaṃ bhāsatīti kathaṃ bhāsati?",
  "atk-s0301a:716_1": "Bhagavatā anusiṭṭhiniyāmena.",
  "atk-s0301a:716_2": "Bhagavā hi naṃ evaṃ anusāsi – “māṇava,",
  "atk-s0301a:716_3": "imaṃ gāthaṃ naṭo viya pattapattaṭṭhāne mā avaca,",
  "atk-s0301a:716_4": "rañño bhuñjanaṭṭhāne ṭhatvā paṭhamapiṇḍādīsupi avatvā vosānapiṇḍe gahite vadeyyāsi,",
  "atk-s0301a:716_5": "rājā sutvāva bhattapiṇḍaṃ chaḍḍessati.",
  "atk-s0301a:716_6": "Atha rañño hatthesu dhotesu pātiṃ apanetvā sitthāni gaṇetvā tadupiyaṃ byañjanaṃ ñatvā punadivase tāvatake taṇḍule hāreyyāsi,",
  "atk-s0301a:716_7": "pātarāse ca vatvā sāyamāse mā vadeyyāsī”ti.",
  "atk-s0301a:716_8": "So sādhūti paṭissuṇitvā taṃdivasaṃ rañño pātarāsaṃ bhutvā gatattā sāyamāse bhagavato anusiṭṭhiniyāmena gāthaṃ abhāsi.",
  "atk-s0301a:716_9": "Rājā dasabalassa vacanaṃ saritvā bhattapiṇḍaṃ pātiyaṃyeva chaḍḍesi.",
  "atk-s0301a:716_10": "Rañño hatthesu dhotesu pātiṃ apanetvā sitthāni gaṇetvā tadupiyaṃ byañjanaṃ ñatvā punadivase tattake taṇḍule hariṃsu.",
  "atk-s0301a:717_0": "Nāḷikodanaparamatāya saṇṭhāsīti so kira māṇavo divase divase tathāgatassa santikaṃ gacchati,",
  "atk-s0301a:717_1": "dasabalassa vissāsiko ahosi.",
  "atk-s0301a:717_2": "Atha naṃ ekadivasaṃ pucchi “rājā kittakaṃ bhuñjatī”ti?",
  "atk-s0301a:717_3": "So “nāḷikodana”nti āha.",
  "atk-s0301a:717_4": "Vaṭṭissati ettāvatā purisabhāgo esa,",
  "atk-s0301a:717_5": "ito paṭṭhāya gāthaṃ mā vadīti.",
  "atk-s0301a:717_6": "Iti rājā tattheva saṇṭhāsi.",
  "atk-s0301a:717_7": "Diṭṭhadhammikena ceva atthena samparāyikena cāti ettha sallikhitasarīratā diṭṭhadhammikattho nāma,",
  "atk-s0301a:717_8": "sīlaṃ samparāyikattho.",
  "atk-s0301a:717_9": "Bhojane mattaññutā hi sīlaṅgaṃ nāma hotīti. Tatiyaṃ.",
  "atk-s0301a:718_0": "4. Paṭhamasaṅgāmasuttavaṇṇanā",
  "atk-s0301a:719_0": "125.",
  "atk-s0301a:719_1": "Catutthe vedehiputtoti vedehīti paṇḍitādhivacanametaṃ,",
  "atk-s0301a:719_2": "paṇḍititthiyā puttoti attho.",
  "atk-s0301a:719_3": "Caturaṅgininti hatthiassarathapattisaṅkhātehi catūhi aṅgehi samannāgataṃ.",
  "atk-s0301a:719_4": "Sannayhitvāti cammapaṭimuñcanādīhi sannāhaṃ kāretvā.",
  "atk-s0301a:719_5": "Saṅgāmesunti yujjhiṃsu.",
  "atk-s0301a:719_6": "Kena kāraṇena?",
  "atk-s0301a:719_7": "Mahākosalaraññā kira bimbisārassa dhītaraṃ dentena dvinnaṃ rajjānaṃ antare satasahassuṭṭhāno kāsigāmo nāma dhītu dinno.",
  "atk-s0301a:719_8": "Ajātasattunā ca pitari mārite mātāpissa rañño viyogasokena nacirasseva matā.",
  "atk-s0301a:719_9": "Tato rājā pasenadi kosalo –",
  "atk-s0301a:719_10": "“ajātasattunā mātāpitaro māritā,",
  "atk-s0301a:719_11": "mayhaṃ pitu santako gāmo”ti tassatthāya aḍḍaṃ karoti.",
  "atk-s0301a:719_12": "Ajātasattupi “mayhaṃ mātu santako”ti tassa gāmassatthāya dvepi mātulabhāgineyyā yujjhiṃsu.",
  "atk-s0301a:720_0": "Pāpā devadattādayo mittā assāti pāpamitto.",
  "atk-s0301a:720_1": "Teyevassa sahāyāti pāpasahāyo.",
  "atk-s0301a:720_2": "Tesvevassa cittaṃ ninnaṃ sampavaṅkanti pāpasampavaṅko.",
  "atk-s0301a:720_3": "Pasenadissa sāriputtattherādīnaṃ vasena kalyāṇamittāditā veditabbā.",
  "atk-s0301a:720_4": "Dukkhaṃ setīti jitāni hatthiādīni anusocanto dukkhaṃ sayissati.",
  "atk-s0301a:720_5": "Idaṃ bhagavā puna tassa jayakāraṇaṃ disvā āha.",
  "atk-s0301a:720_6": "Jayaṃ veraṃ pasavatīti jinanto veraṃ pasavati,",
  "atk-s0301a:720_7": "veripuggalaṃ labhati.",
  "atk-s0301a:720_8": "Catutthaṃ.",
  "atk-s0301a:721_0": "5. Dutiyasaṅgāmasuttavaṇṇanā",
  "atk-s0301a:722_0": "126.",
  "atk-s0301a:722_1": "Pañcame abbhuyyāsīti parājaye garahappatto “ārāmaṃ gantvā bhikkhūnaṃ kathāsallāpaṃ suṇāthā”ti rattibhāge",
  "atk-s0301a:722_2": "buddharakkhitena nāma vuḍḍhapabbajitena dhammarakkhitassa vuḍḍhapabbajitassa “sace rājā imañca upāyaṃ",
  "atk-s0301a:722_3": "katvā gaccheyya,",
  "atk-s0301a:722_4": "puna jineyyā”ti vuttajayakāraṇaṃ sutvā abhiuyyāsi.",
  "atk-s0301a:723_0": "Yāvassa upakappatīti yāva tassa upakappati sayhaṃ hoti.",
  "atk-s0301a:723_1": "Yadā caññeti yadā aññe.",
  "atk-s0301a:723_2": "Vilumpantīti taṃ vilumpitvā ṭhitapuggalaṃ vilumpanti.",
  "atk-s0301a:723_3": "Vilumpatīti vilumpiyati.",
  "atk-s0301a:723_4": "Ṭhānaṃ hi maññatīti “kāraṇa”nti hi maññati.",
  "atk-s0301a:723_5": "Yadāti yasmiṃ kāle.",
  "atk-s0301a:723_6": "Jetāraṃ labhate jayanti jayanto puggalo pacchā jetārampi labhati.",
  "atk-s0301a:723_7": "Rosetāranti ghaṭṭetāraṃ.",
  "atk-s0301a:723_8": "Rosakoti ghaṭṭako.",
  "atk-s0301a:723_9": "Kammavivaṭṭenāti kammapariṇāmena,",
  "atk-s0301a:723_10": "tassa vilumpanakammassa vipākadānena.",
  "atk-s0301a:723_11": "So vilutto viluppatīti so vilumpako vilumpiyati. Pañcamaṃ.",
  "atk-s0301a:724_0": "6. Mallikāsuttavaṇṇanā",
  "atk-s0301a:725_0": "127.",
  "atk-s0301a:725_1": "Chaṭṭhe upasaṅkamīti mallikāya deviyā gabbhavuṭṭhānakāle sūtigharaṃ paṭijaggāpetvā ārakkhaṃ datvā upasaṅkami.",
  "atk-s0301a:725_2": "Anattamano ahosīti,",
  "atk-s0301a:725_3": "“duggatakulassa me dhītu mahantaṃ issariyaṃ dinnaṃ,",
  "atk-s0301a:725_4": "sace puttaṃ alabhissa,",
  "atk-s0301a:725_5": "mahantaṃ sakkāraṃ adhigamissa,",
  "atk-s0301a:725_6": "tato dāni parihīnā”ti anattamano ahosi.",
  "atk-s0301a:725_7": "Seyyāti dandhapaññasmā elamūgaputtato ekaccā itthīyeva seyyā.",
  "atk-s0301a:725_8": "Posāti posehi.",
  "atk-s0301a:725_9": "Janādhipāti janādhibhuṃ rājānaṃ ālapati.",
  "atk-s0301a:725_10": "Sassudevāti sassusasuradevatā.",
  "atk-s0301a:725_11": "Disampatīti disājeṭṭhakā.",
  "atk-s0301a:725_12": "Tādisā subhagiyāti tādisāya subhariyāya. Chaṭṭhaṃ.",
  "atk-s0301a:726_0": "7. Appamādasuttavaṇṇanā",
  "atk-s0301a:727_0": "128.",
  "atk-s0301a:727_1": "Sattame samadhiggayhāti samadhiggaṇhitvā,",
  "atk-s0301a:727_2": "ādiyitvāti attho.",
  "atk-s0301a:727_3": "Appamādoti kārāpakaappamādo.",
  "atk-s0301a:727_4": "Samodhānanti samavadhānaṃ upakkhepaṃ.",
  "atk-s0301a:727_5": "Evameva khoti hatthipadaṃ viya hi kārāpakaappamādo,",
  "atk-s0301a:727_6": "sesapadajātāni viya avasesā catubhūmakā kusaladhammā.",
  "atk-s0301a:727_7": "Te hatthipade sesapadāni viya appamāde samodhānaṃ gacchanti,",
  "atk-s0301a:727_8": "appamādassa anto parivattanti.",
  "atk-s0301a:727_9": "Yathā ca hatthipadaṃ sesapadānaṃ aggaṃ seṭṭhaṃ,",
  "atk-s0301a:727_10": "evaṃ appamādo sesadhammānanti dasseti.",
  "atk-s0301a:727_11": "Mahaggatalokuttaradhammānampi hesa paṭilābhakaṭṭhena lokiyopi samāno aggova hoti.",
  "atk-s0301a:728_0": "Appamādaṃ pasaṃsantīti “etāni āyuādīni patthayantena appamādova kātabbo”ti appamādameva pasaṃsanti.",
  "atk-s0301a:728_1": "Yasmā vā puññakiriyāsu paṇḍitā appamādaṃ pasaṃsanti,",
  "atk-s0301a:728_2": "tasmā āyuādīni patthayantena appamādova kātabboti attho.",
  "atk-s0301a:728_3": "Atthābhisamayāti atthapaṭilābhā. Sattamaṃ.",
  "atk-s0301a:729_0": "8. Kalyāṇamittasuttavaṇṇanā",
  "atk-s0301a:730_0": "129.",
  "atk-s0301a:730_1": "Aṭṭhame so ca kho kalyāṇamittassāti so cāyaṃ dhammo kalyāṇamittasseva svākkhāto nāma hoti,",
  "atk-s0301a:730_2": "na pāpamittassāti.",
  "atk-s0301a:730_3": "Kiñcāpi hi dhammo sabbesampi svākkhātova,",
  "atk-s0301a:730_4": "kalyāṇamittassa pana sussūsantassa saddahantassa atthaṃ pūreti bhesajjaṃ viya vaḷañjantassa na itarassāti.",
  "atk-s0301a:730_5": "Tenetaṃ vuttaṃ.",
  "atk-s0301a:730_6": "Dhammoti cettha desanādhammo veditabbo.",
  "atk-s0301a:731_0": "Upaḍḍhamidanti thero kira rahogato cintesi –",
  "atk-s0301a:731_1": "“ayaṃ samaṇadhammo nāma ovādake anusāsake kalyāṇamitte sati paccattapurisakāre ṭhitassa sampajjati,",
  "atk-s0301a:731_2": "upaḍḍhaṃ kalyāṇamittato hoti,",
  "atk-s0301a:731_3": "upaḍḍhaṃ paccattapurisakārato”ti.",
  "atk-s0301a:731_4": "Athassa etadahosi –",
  "atk-s0301a:731_5": "“ahaṃ padesañāṇe ṭhito nippadesaṃ cintetuṃ na sakkomi,",
  "atk-s0301a:731_6": "satthāraṃ pucchitvā nikkaṅkho bhavissāmī”ti.",
  "atk-s0301a:731_7": "Tasmā satthāraṃ upasaṅkamitvā evamāha.",
  "atk-s0301a:731_8": "Brahmacariyassāti ariyamaggassa.",
  "atk-s0301a:731_9": "Yadidaṃ kalyāṇamittatāti yā esā kalyāṇamittatā nāma,",
  "atk-s0301a:731_10": "sā upaḍḍhaṃ,",
  "atk-s0301a:731_11": "tato upaḍḍhaṃ āgacchatīti attho.",
  "atk-s0301a:731_12": "Iti therena “upaḍḍhupaḍḍhā sammādiṭṭhiādayo kalyāṇamittato āgacchanti,",
  "atk-s0301a:731_13": "upaḍḍhupaḍḍhā paccattapurisakārato”ti vuttaṃ.",
  "atk-s0301a:731_14": "Kiñcāpi therassa ayaṃ manoratho,",
  "atk-s0301a:731_15": "yathā pana bahūhi silāthambhe ussāpite,",
  "atk-s0301a:731_16": "“ettakaṃ ṭhānaṃ asukena ussāpitaṃ,",
  "atk-s0301a:731_17": "ettakaṃ asukenā”ti vinibbhogo natthi,",
  "atk-s0301a:731_18": "yathā ca mātāpitaro nissāya uppannesu puttesu “ettakaṃ mātito nibbattaṃ,",
  "atk-s0301a:731_19": "ettakaṃ pitito”ti vinibbhogo natthi,",
  "atk-s0301a:731_20": "evaṃ idhāpi avinibbhogadhammo hesa,",
  "atk-s0301a:731_21": "“ettakaṃ sammādiṭṭhiādīnaṃ kalyāṇamittato nibbattaṃ,",
  "atk-s0301a:731_22": "ettakaṃ paccattapurisakārato”ti na sakkā laddhuṃ,",
  "atk-s0301a:731_23": "kalyāṇamittatāya pana upaḍḍhaguṇo labbhatīti therassa ajjhāsayena upaḍḍhaṃ nāma jātaṃ,",
  "atk-s0301a:731_24": "sakalaguṇo paṭilabbhatīti bhagavato ajjhāsayena sakalaṃ nāma jātaṃ.",
  "atk-s0301a:731_25": "Kalyāṇamittatāti cetaṃ pubbabhāgapaṭilābhaṅgaṃ nāmāti gahitaṃ.",
  "atk-s0301a:731_26": "Atthato kalyāṇamittaṃ nissāya laddhā sīlasamādhivipassanāvasena cattāro khandhā.",
  "atk-s0301a:731_27": "Saṅkhārakkhandhotipi vadantiyeva.",
  "atk-s0301a:732_0": "Mā hevaṃ, ānandāti, ānanda,",
  "atk-s0301a:732_1": "mā evaṃ abhaṇi,",
  "atk-s0301a:732_2": "bahussuto tvaṃ sekhapaṭisambhidappatto aṭṭha vare gahetvā maṃ upaṭṭhahasi,",
  "atk-s0301a:732_3": "catūhi acchariyabbhutadhammehi samannāgato,",
  "atk-s0301a:732_4": "tādisassa evaṃ kathetuṃ na vaṭṭati.",
  "atk-s0301a:732_5": "Sakalameva hidaṃ, ānanda,",
  "atk-s0301a:732_6": "brahmacariyaṃ,",
  "atk-s0301a:732_7": "yadidaṃ kalyāṇamittatāti idaṃ bhagavā –",
  "atk-s0301a:732_8": "“cattāro maggā cattāri phalāni tisso vijjā cha abhiññā sabbaṃ kalyāṇamittamūlakameva hotī”ti sandhāyāha.",
  "atk-s0301a:732_9": "Idāni vacībhedeneva kāraṇaṃ dassento kalyāṇamittassetantiādimāha.",
  "atk-s0301a:732_10": "Tattha pāṭikaṅkhanti pāṭikaṅkhitabbaṃ icchitabbaṃ,",
  "atk-s0301a:732_11": "avassaṃbhāvīti attho.",
  "atk-s0301a:733_0": "Idhāti imasmiṃ sāsane.",
  "atk-s0301a:733_1": "Sammādiṭṭhiṃ bhāvetītiādīsu aṭṭhannaṃ ādipadānaṃyeva tāva ayaṃ saṅkhepavaṇṇanā –",
  "atk-s0301a:733_2": "sammā dassanalakkhaṇā sammādiṭṭhi.",
  "atk-s0301a:733_3": "Sammā abhiniropanalakkhaṇo sammāsaṅkappo.",
  "atk-s0301a:733_4": "Sammā pariggahaṇalakkhaṇā sammāvācā.",
  "atk-s0301a:733_5": "Sammā samuṭṭhāpanalakkhaṇo sammākammanto.",
  "atk-s0301a:733_6": "Sammā vodāpanalakkhaṇā sammāājīvo.",
  "atk-s0301a:733_7": "Sammā paggahalakkhaṇo sammāvāyāmo.",
  "atk-s0301a:733_8": "Sammā upaṭṭhānalakkhaṇā sammāsati.",
  "atk-s0301a:733_9": "Sammā samādhānalakkhaṇo sammāsamādhi.",
  "atk-s0301a:734_0": "Tesu ekekassa tīṇi kiccāni honti.",
  "atk-s0301a:734_1": "Seyyāthidaṃ –",
  "atk-s0301a:734_2": "sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "atk-s0301a:734_3": "nirodhaṃ ārammaṇaṃ karoti,",
  "atk-s0301a:734_4": "sampayuttadhamme ca passati tappaṭicchādakamohavidhamanavasena asammohato.",
  "atk-s0301a:734_5": "Sammāsaṅkappādayopi tatheva micchāsaṅkappādīni ca pajahanti,",
  "atk-s0301a:734_6": "nirodhañca ārammaṇaṃ karonti.",
  "atk-s0301a:734_7": "Visesato panettha sammādiṭṭhi sahajātadhamme sammā dasseti.",
  "atk-s0301a:734_8": "Sammāsaṅkappo sahajātadhamme abhiniropeti,",
  "atk-s0301a:734_9": "sammāvācā sammā pariggaṇhāti,",
  "atk-s0301a:734_10": "sammākammanto sammā samuṭṭhāpeti,",
  "atk-s0301a:734_11": "sammāājīvo sammā vodāpeti,",
  "atk-s0301a:734_12": "sammāvāyāmo sammā paggaṇhāti,",
  "atk-s0301a:734_13": "sammāsati sammā upaṭṭhāpeti,",
  "atk-s0301a:734_14": "sammāsamādhi sammā dahati.",
  "atk-s0301a:735_0": "Apicesā sammādiṭṭhi nāma pubbabhāge nānākhaṇā nānārammaṇā hoti,",
  "atk-s0301a:735_1": "maggakāle ekakkhaṇā ekārammaṇā.",
  "atk-s0301a:735_2": "Kiccato pana sammādiṭṭhi dukkhe ñāṇantiādīni cattāri nāmāni labhati.",
  "atk-s0301a:735_3": "Sammāsaṅkappādayopi pubbabhāge nānākhaṇā nānārammaṇā honti,",
  "atk-s0301a:735_4": "maggakāle ekakkhaṇā ekārammaṇā.",
  "atk-s0301a:735_5": "Tesu sammāsaṅkappo kiccato nekkhammasaṅkappotiādīni tīṇi nāmāni labhati.",
  "atk-s0301a:735_6": "Sammāvācādayo tayo viratiyopi honti cetanāyopi,",
  "atk-s0301a:735_7": "maggakkhaṇe pana viratiyova.",
  "atk-s0301a:735_8": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri nāmāni labhati.",
  "atk-s0301a:735_9": "Sammāsamādhi pana pubbabhāgepi maggakkhaṇepi sammāsamādhiyeva.",
  "atk-s0301a:736_0": "Evaṃ tāva “sammādiṭṭhi”ntiādinā nayena vuttānaṃ aṭṭhannaṃ ādipadānaṃyeva atthavaṇṇanaṃ ñatvā idāni bhāveti vivekanissitantiādīsu evaṃ ñātabbo.",
  "atk-s0301a:736_1": "Bhāvetīti vaḍḍheti,",
  "atk-s0301a:736_2": "attano cittasantāne punappunaṃ janeti,",
  "atk-s0301a:736_3": "abhinibbattetīti attho.",
  "atk-s0301a:736_4": "Vivekanissitanti vivekaṃ nissitaṃ,",
  "atk-s0301a:736_5": "viveke vā nissitanti vivekanissitaṃ.",
  "atk-s0301a:736_6": "Vivekoti vivittatā.",
  "atk-s0301a:736_7": "Vivittatā cāyaṃ tadaṅgaviveko,",
  "atk-s0301a:736_8": "vikkhambhana-",
  "atk-s0301a:736_9": "samuccheda-",
  "atk-s0301a:736_10": "paṭippassaddhi-",
  "atk-s0301a:736_11": "nissaraṇavivekoti pañcavidho.",
  "atk-s0301a:736_12": "Evametasmiṃ pañcavidhe viveke.",
  "atk-s0301a:736_13": "Vivekanissitanti tadaṅgavivekanissitaṃ samucchedavivekanissitaṃ nissaraṇavivekanissitañca sammādiṭṭhiṃ bhāvetīti ayamattho veditabbo.",
  "atk-s0301a:736_14": "Tathā hi ayaṃ ariyamaggabhāvanānuyutto yogī vipassanākkhaṇe kiccato tadaṅgavivekanissitaṃ,",
  "atk-s0301a:736_15": "ajjhāsayato nissaraṇavivekanissitaṃ,",
  "atk-s0301a:736_16": "maggakāle pana kiccato samucchedavivekanissitaṃ,",
  "atk-s0301a:736_17": "ārammaṇato nissaraṇavivekanissitaṃ sammādiṭṭhiṃ bhāveti.",
  "atk-s0301a:736_18": "Esa nayo virāganissitādīsu.",
  "atk-s0301a:736_19": "Vivekatthā eva hi virāgādayo.",
  "atk-s0301a:737_0": "Kevalañcettha vossaggo duvidho pariccāgavossaggo ca pakkhandanavossaggo cāti.",
  "atk-s0301a:737_1": "Tattha pariccāgavossaggoti vipassanākkhaṇe ca tadaṅgavasena,",
  "atk-s0301a:737_2": "maggakkhaṇe ca samucchedavasena kilesappahānaṃ.",
  "atk-s0301a:737_3": "Pakkhandanavossaggoti vipassanākkhaṇe tanninnabhāvena,",
  "atk-s0301a:737_4": "maggakkhaṇe pana ārammaṇakaraṇena nibbānapakkhandanaṃ,",
  "atk-s0301a:737_5": "tadubhayampi imasmiṃ lokiyalokuttaramissake atthavaṇṇanānaye vaṭṭati.",
  "atk-s0301a:737_6": "Tathā hi ayaṃ sammādiṭṭhi yathāvuttena pakārena kilese ca pariccajati,",
  "atk-s0301a:737_7": "nibbānañca pakkhandati.",
  "atk-s0301a:738_0": "Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,",
  "atk-s0301a:738_1": "paripaccantaṃ paripakkañcāti idaṃ vuttaṃ hoti.",
  "atk-s0301a:738_2": "Ayañhi ariyamaggabhāvanānuyutto bhikkhu yathā sammādiṭṭhi kilesapariccāgavossaggatthaṃ nibbānapakkhandanavossaggatthañca paripaccati,",
  "atk-s0301a:738_3": "yathā ca paripakkā hoti,",
  "atk-s0301a:738_4": "tathā naṃ bhāvetīti.",
  "atk-s0301a:738_5": "Esa nayo sesamaggaṅgesu.",
  "atk-s0301a:739_0": "Āgammāti ārabbha sandhāya paṭicca.",
  "atk-s0301a:739_1": "Jātidhammāti jātisabhāvā jātipakatikā.",
  "atk-s0301a:739_2": "Tasmāti yasmā sakalo ariyamaggopi kalyāṇamittaṃ nissāya labbhati, tasmā.",
  "atk-s0301a:739_3": "Handāti vavassaggatthe nipāto.",
  "atk-s0301a:739_4": "Appamādaṃ pasaṃsantīti appamādaṃ vaṇṇayanti,",
  "atk-s0301a:739_5": "tasmā appamādo kātabbo.",
  "atk-s0301a:739_6": "Atthābhisamayāti atthapaṭilābhā. Aṭṭhamaṃ.",
  "atk-s0301a:740_0": "9. Paṭhamaaputtakasuttavaṇṇanā",
  "atk-s0301a:741_0": "130.",
  "atk-s0301a:741_1": "Navame divā divassāti divasassa divā,",
  "atk-s0301a:741_2": "majjhanhikasamayeti attho.",
  "atk-s0301a:741_3": "Sāpateyyanti dhanaṃ.",
  "atk-s0301a:741_4": "Ko pana vādo rūpiyassāti suvaṇṇarajatatambalohakāḷalohaphālakacchapakādibhedassa ghanakatassa ceva paribhogabhājanādibhedassa",
  "atk-s0301a:741_5": "ca rūpiyabhaṇḍassa pana ko vādo?",
  "atk-s0301a:741_6": "“Ettakaṃ nāmā”ti kā paricchedakathāti attho.",
  "atk-s0301a:741_7": "Kaṇājakanti sakuṇḍakabhattaṃ.",
  "atk-s0301a:741_8": "Bilaṅgadutiyanti kañjikadutiyaṃ.",
  "atk-s0301a:741_9": "Sāṇanti sāṇavākamayaṃ.",
  "atk-s0301a:741_10": "Tipakkhavasananti tīṇi khaṇḍāni dvīsu ṭhānesu sibbitvā katanivāsanaṃ.",
  "atk-s0301a:742_0": "Asappurisoti lāmakapuriso.",
  "atk-s0301a:742_1": "Uddhaggikantiādīsu uparūparibhūmīsu phaladānavasena uddhaṃ aggamassāti uddhaggikā.",
  "atk-s0301a:742_2": "Saggassa hitā tatrupapattijananatoti sovaggikā.",
  "atk-s0301a:742_3": "Nibbattaṭṭhānesu sukho vipāko assāti sukhavipākā.",
  "atk-s0301a:742_4": "Suṭṭhu aggānaṃ dibbavaṇṇādīnaṃ visesānaṃ nibbattanato saggasaṃvattanikā.",
  "atk-s0301a:742_5": "Evarūpaṃ dakkhiṇadānaṃ na patiṭṭhāpetīti.",
  "atk-s0301a:743_0": "Sātodakāti madhurodakā.",
  "atk-s0301a:743_1": "Settodakāti vīcīnaṃ bhinnaṭṭhāne udakassa setatāya setodakā.",
  "atk-s0301a:743_2": "Supatitthāti sundaratitthā.",
  "atk-s0301a:743_3": "Taṃ janoti yena udakena sātodakā,",
  "atk-s0301a:743_4": "taṃ udakaṃ jano bhājanāni pūretvā neva hareyya.",
  "atk-s0301a:743_5": "Na yathāpaccayaṃ vā kareyyāti,",
  "atk-s0301a:743_6": "yaṃ yaṃ udakena udakakiccaṃ kātabbaṃ,",
  "atk-s0301a:743_7": "taṃ taṃ na kareyya.",
  "atk-s0301a:743_8": "Tadapeyyamānanti taṃ apeyyamānaṃ.",
  "atk-s0301a:743_9": "Kiccakaro ca hotīti attanā kattabbakiccakaro ceva kusalakiccakaro ca,",
  "atk-s0301a:743_10": "bhuñjati ca,",
  "atk-s0301a:743_11": "kammante ca payojeti,",
  "atk-s0301a:743_12": "dānañca detīti attho. Navamaṃ.",
  "atk-s0301a:744_0": "10. Dutiyaaputtakasuttavaṇṇanā",
  "atk-s0301a:745_0": "131.",
  "atk-s0301a:745_1": "Dasame piṇḍapātena paṭipādesīti piṇḍapātena saddhiṃ saṃyojesi,",
  "atk-s0301a:745_2": "piṇḍapātaṃ adāsīti attho.",
  "atk-s0301a:745_3": "Pakkāmīti kenacideva rājupaṭṭhānādinā kiccena gato.",
  "atk-s0301a:745_4": "Pacchā vippaṭisārī ahosīti so kira aññesupi divasesu taṃ paccekasambuddhaṃ passati,",
  "atk-s0301a:745_5": "dātuṃ panassa cittaṃ na uppajjati.",
  "atk-s0301a:745_6": "Tasmiṃ pana divase ayaṃ padumavatideviyā tatiyaputto taggarasikhī paccekabuddho gandhamādanapabbate phalasamāpattisukhena",
  "atk-s0301a:745_7": "vītināmetvā pubbaṇhasamaye vuṭṭhāya anotattadahe mukhaṃ dhovitvā manosilātale nivāsetvā kāyabandhanaṃ",
  "atk-s0301a:745_8": "bandhitvā pattacīvaramādāya abhiññāpādakaṃ catutthajjhānaṃ samāpajjitvā iddhiyā vehāsaṃ abbhuggantvā",
  "atk-s0301a:745_9": "nagaradvāre oruyha cīvaraṃ pārupitvā pattamādāya nagaravāsīnaṃ gharadvāresu sahassabhaṇḍikaṃ ṭhapento",
  "atk-s0301a:745_10": "viya pāsādikehi abhikkantādīhi anupubbena seṭṭhino gharadvāraṃ sampatto.",
  "atk-s0301a:745_11": "Taṃdivasañca seṭṭhi pātova uṭṭhāya paṇītabhojanaṃ bhuñjitvā,",
  "atk-s0301a:745_12": "gharadvārakoṭṭhake āsanaṃ paññāpetvā,",
  "atk-s0301a:745_13": "dantantarāni sodhento nisinno hoti.",
  "atk-s0301a:745_14": "So paccekabuddhaṃ disvā,",
  "atk-s0301a:745_15": "taṃdivasaṃ pāto bhutvā nisinnattā dānacittaṃ uppādetvā,",
  "atk-s0301a:745_16": "bhariyaṃ pakkosāpetvā,",
  "atk-s0301a:745_17": "“imassa samaṇassa piṇḍapātaṃ dehī”ti vatvā pakkāmi.",
  "atk-s0301a:746_0": "Seṭṭhibhariyā cintesi –",
  "atk-s0301a:746_1": "“mayā ettakena kālena imassa ‘dethā’ti vacanaṃ na sutapubbaṃ,",
  "atk-s0301a:746_2": "dāpentopi ca ajja na yassa vā tassa vā dāpeti,",
  "atk-s0301a:746_3": "vītarāgadosamohassa vantakilesassa ohitabhārassa paccekabuddhassa dāpeti,",
  "atk-s0301a:746_4": "yaṃ vā taṃ vā adatvā paṇītaṃ piṇḍapātaṃ dassāmī”ti,",
  "atk-s0301a:746_5": "gharā nikkhamma paccekabuddhaṃ pañcapatiṭṭhitena vanditvā pattaṃ ādāya antonivesane paññattāsane nisīdāpetvā",
  "atk-s0301a:746_6": "suparisuddhehi sālitaṇḍulehi bhattaṃ sampādetvā tadanurūpaṃ khādanīyaṃ byañjanaṃ supeyyañca sallakkhetvā",
  "atk-s0301a:746_7": "pattaṃ pūretvā bahi gandhehi samalaṅkaritvā paccekabuddhassa hatthesu patiṭṭhapetvā vandi.",
  "atk-s0301a:746_8": "Paccekabuddho –",
  "atk-s0301a:746_9": "“aññesampi paccekabuddhānaṃ saṅgahaṃ karissāmī”ti aparibhuñjitvāva anumodanaṃ katvā pakkāmi.",
  "atk-s0301a:746_10": "Sopi kho seṭṭhi bāhirato āgacchanto paccekabuddhaṃ disvā mayaṃ “tumhākaṃ piṇḍapātaṃ dethā”ti vatvā pakkantā,",
  "atk-s0301a:746_11": "api vo laddhoti? Āma,",
  "atk-s0301a:746_12": "seṭṭhi laddhoti.",
  "atk-s0301a:746_13": "“Passāmī”ti gīvaṃ ukkhipitvā olokesi.",
  "atk-s0301a:746_14": "Athassa piṇḍapātagandho uṭṭhahitvā nāsāpuṭaṃ pahari.",
  "atk-s0301a:746_15": "So cittaṃ saṃyametuṃ asakkonto pacchā vippaṭisārī āhosīti.",
  "atk-s0301a:747_0": "Varametantiādi vippaṭisārassa uppannākāradassanaṃ.",
  "atk-s0301a:747_1": "Bhātu ca pana ekaputtakaṃ sāpateyyassa kāraṇā jīvitā voropesīti tadā kirassa avibhatteyeva kuṭumbe mātāpitaro ca jeṭṭhabhātā ca kālamakaṃsu.",
  "atk-s0301a:747_2": "So bhātujāyāya saddhiṃyeva saṃvāsaṃ kappesi.",
  "atk-s0301a:747_3": "Bhātu panassa eko putto hoti,",
  "atk-s0301a:747_4": "taṃ vīthiyā kīḷantaṃ manussā vadanti –",
  "atk-s0301a:747_5": "“ayaṃ dāso ayaṃ dāsī idaṃ yānaṃ idaṃ dhanaṃ tava santaka”nti.",
  "atk-s0301a:747_6": "So tesaṃ kathaṃ gahetvā –",
  "atk-s0301a:747_7": "“ayaṃ dāso mayhaṃ santaka”ntiādīni katheti.",
  "atk-s0301a:748_0": "Athassa cūḷapitā cintesi –",
  "atk-s0301a:748_1": "“ayaṃ dārako idāneva evaṃ kathesi,",
  "atk-s0301a:748_2": "mahallakakāle kuṭumbaṃ majjhe bhindāpeyya,",
  "atk-s0301a:748_3": "idānevassa kattabbaṃ karissāmī”ti ekadivasaṃ vāsiṃ ādāya –",
  "atk-s0301a:748_4": "“ehi putta,",
  "atk-s0301a:748_5": "araññaṃ gacchāmā”ti taṃ araññaṃ netvā viravantaṃ viravantaṃ māretvā āvāṭe pakkhipitvā paṃsunā paṭicchādesi.",
  "atk-s0301a:748_6": "Idaṃ sandhāyetaṃ vuttaṃ.",
  "atk-s0301a:748_7": "Sattakkhattunti sattavāre.",
  "atk-s0301a:748_8": "Pubbapacchimacetanāvasena cettha attho veditabbo.",
  "atk-s0301a:748_9": "Ekapiṇḍapātadānasmiñhi ekāva cetanā dve paṭisandhiyo na deti,",
  "atk-s0301a:748_10": "pubbapacchimacetanāhi panesa sattakkhattuṃ sagge,",
  "atk-s0301a:748_11": "sattakkhattuṃ seṭṭhikule nibbatto.",
  "atk-s0301a:748_12": "Purāṇanti paccekasambuddhassa dinnapiṇḍapātacetanākammaṃ.",
  "atk-s0301a:749_0": "Pariggahanti pariggahitavatthu.",
  "atk-s0301a:749_1": "Anujīvinoti ekaṃ mahākulaṃ nissāya paṇṇāsampi saṭṭhipi kulāni jīvanti,",
  "atk-s0301a:749_2": "te manusse sandhāyetaṃ vuttaṃ.",
  "atk-s0301a:749_3": "Sabbaṃ nādāya gantabbanti sabbametaṃ na ādiyitvā gantabbaṃ.",
  "atk-s0301a:749_4": "Sabbaṃ nikkhippagāminanti sabbametaṃ nikkhippasabhāvaṃ,",
  "atk-s0301a:749_5": "pariccajitabbasabhāvamevāti attho. Dasamaṃ.",
  "atk-s0301a:750_0": "Dutiyo vaggo.",
  "atk-s0301a:751_0": "3. Tatiyavaggo",
  "atk-s0301a:752_0": "1. Puggalasuttavaṇṇanā",
  "atk-s0301a:753_0": "132.",
  "atk-s0301a:753_1": "Tatiyavaggassa paṭhame “nīce kule paccājāto”tiādikena tamena yuttoti tamo.",
  "atk-s0301a:753_2": "Kāyaduccaritādīhi puna nirayatamūpagamanato tamaparāyaṇo.",
  "atk-s0301a:753_3": "Iti ubhayenapi khandhatamova kathito hoti.",
  "atk-s0301a:753_4": "“Ucce kule paccājāto”tiādikena jotinā yuttato joti,",
  "atk-s0301a:753_5": "ālokībhūtoti vuttaṃ hoti.",
  "atk-s0301a:753_6": "Kāyasucaritādīhi puna saggūpapattijotibhāvūpagamanato jotiparāyaṇo.",
  "atk-s0301a:753_7": "Iminā nayena itarepi dve veditabbā.",
  "atk-s0301a:754_0": "Venakuleti vilīvakārakule.",
  "atk-s0301a:754_1": "Nesādakuleti migaluddakādīnaṃ kule.",
  "atk-s0301a:754_2": "Rathakārakuleti cammakārakule.",
  "atk-s0301a:754_3": "Pukkusakuleti pupphachaḍḍakakule.",
  "atk-s0301a:754_4": "Kasiravuttiketi dukkhavuttike.",
  "atk-s0301a:754_5": "Dubbaṇṇoti paṃsupisācako viya jhāmakhāṇuvaṇṇo.",
  "atk-s0301a:754_6": "Duddasikoti vijātamātuyāpi amanāpadassano.",
  "atk-s0301a:754_7": "Okoṭimakoti lakuṇḍako.",
  "atk-s0301a:754_8": "Kāṇoti ekakkhikāṇo vā ubhayakkhikāṇo vā.",
  "atk-s0301a:754_9": "Kuṇīti ekahatthakuṇī vā ubhayahatthakuṇī vā.",
  "atk-s0301a:754_10": "Khañjoti ekapādakhañjo vā ubhayapādakhañjo vā.",
  "atk-s0301a:754_11": "Pakkhahatoti hatapakkho pīṭhasappī.",
  "atk-s0301a:754_12": "Padīpeyyassāti telakapallakādino padīpaupakaraṇassa. Evaṃ kho,",
  "atk-s0301a:754_13": "mahārājāti ettha eko puggalo bahiddhā ālokaṃ adisvā mātukucchismiṃyeva kālaṃ katvā apāyesu nibbattanto sakalaṃ kappampi saṃsarati,",
  "atk-s0301a:754_14": "sopi tamotamaparāyaṇova.",
  "atk-s0301a:754_15": "So pana kuhakapuggalo bhaveyya.",
  "atk-s0301a:754_16": "Kuhakassa hi evarūpā nibbatti hotīti vuttaṃ.",
  "atk-s0301a:755_0": "Ettha ca “nīce kule paccājāto hoti caṇḍālakule vā”tiādīhi āgamanavipatti ceva pubbuppannapaccayavipatti ca dassitā.",
  "atk-s0301a:755_1": "Daliddetiādīhi pavattapaccayavipatti.",
  "atk-s0301a:755_2": "Kasiravuttiketiādīhi ājīvupāyavipatti.",
  "atk-s0301a:755_3": "Dubbaṇṇotiādīhi attabhāvavipatti.",
  "atk-s0301a:755_4": "Bavhābādhotiādīhi dukkhakāraṇasamāyogo.",
  "atk-s0301a:755_5": "Na lābhītiādīhi sukhakāraṇavipatti ceva upabhogavipatti ca.",
  "atk-s0301a:755_6": "Kāyena duccaritantiādīhi tamaparāyaṇabhāvassa kāraṇasamāyogo.",
  "atk-s0301a:755_7": "Kāyassa bhedātiādīhi samparāyikatamūpagamo.",
  "atk-s0301a:755_8": "Sukkapakkho vuttapaṭipakkhanayena veditabbo.",
  "atk-s0301a:756_0": "Akkosatīti dasahi akkosavatthūhi akkosati.",
  "atk-s0301a:756_1": "Paribhāsatīti,",
  "atk-s0301a:756_2": "“kasmā tiṭṭhatha?",
  "atk-s0301a:756_3": "Kiṃ tumhehi amhākaṃ kasikammādīni katānī”tiādīhi?",
  "atk-s0301a:756_4": "Paribhavavacanehi paribhāsati.",
  "atk-s0301a:756_5": "Rosakoti ghaṭṭako.",
  "atk-s0301a:756_6": "Abyaggamanasoti ekaggacitto. Paṭhamaṃ.",
  "atk-s0301a:757_0": "2. Ayyikāsuttavaṇṇanā",
  "atk-s0301a:758_0": "133.",
  "atk-s0301a:758_1": "Dutiye jiṇṇāti jarājiṇṇā.",
  "atk-s0301a:758_2": "Vuḍḍhāti vayovuḍḍhā.",
  "atk-s0301a:758_3": "Mahallikāti jātimahallikā.",
  "atk-s0301a:758_4": "Addhagatāti addhaṃ cirakālaṃ atikkantā.",
  "atk-s0301a:758_5": "Vayoanuppattāti pacchimavayaṃ sampattā.",
  "atk-s0301a:758_6": "Piyā manāpāti rañño kira mātari matāya ayyikā mātuṭṭhāne ṭhatvā paṭijaggi,",
  "atk-s0301a:758_7": "tenassa ayyikāya balavapemaṃ uppajji.",
  "atk-s0301a:758_8": "Tasmā evamāha.",
  "atk-s0301a:758_9": "Hatthiratanenāti satasahassagghanako hatthī satasahassagghanakena alaṅkārena alaṅkato hatthiratanaṃ nāma.",
  "atk-s0301a:758_10": "Assaratanepi eseva nayo.",
  "atk-s0301a:758_11": "Gāmavaropi satasahassuṭṭhānakagāmova.",
  "atk-s0301a:758_12": "Sabbāni tāni bhedanadhammānīti tesu hi kiñci kariyamānameva bhijjati,",
  "atk-s0301a:758_13": "kiñci katapariyositaṃ cakkato anapanītameva,",
  "atk-s0301a:758_14": "kiñci apanetvā bhūmiyaṃ ṭhapitamattaṃ,",
  "atk-s0301a:758_15": "kiñci tato paraṃ,",
  "atk-s0301a:758_16": "evameva sattesupi koci paṭisandhiṃ gahetvā marati,",
  "atk-s0301a:758_17": "koci mūḷhagabbhāya mātari mātukucchito anikkhantova,",
  "atk-s0301a:758_18": "koci nikkhantamatto,",
  "atk-s0301a:758_19": "koci tato paranti.",
  "atk-s0301a:758_20": "Tasmā evamāha. Dutiyaṃ.",
  "atk-s0301a:759_0": "134. Tatiye sabbaṃ uttānameva. Tatiyaṃ.",
  "atk-s0301a:760_0": "4. Issattasuttavaṇṇanā",
  "atk-s0301a:761_0": "135.",
  "atk-s0301a:761_1": "Catutthassa aṭṭhuppattiko nikkhepo.",
  "atk-s0301a:761_2": "Bhagavato kira paṭhamabodhiyaṃ mahālābhasakkāro udapādi bhikkhusaṅghassa ca.",
  "atk-s0301a:761_3": "Titthiyā hatalābhasakkārā hutvā kulesu evaṃ kanthentā vicaranti –",
  "atk-s0301a:761_4": "“samaṇo gotamo evamāha,",
  "atk-s0301a:761_5": "‘mayhameva dānaṃ dātabbaṃ,",
  "atk-s0301a:761_6": "na aññesaṃ dānaṃ dātabbaṃ.",
  "atk-s0301a:761_7": "Mayhameva sāvakānaṃ dānaṃ dātabbaṃ,",
  "atk-s0301a:761_8": "na aññesaṃ sāvakānaṃ dānaṃ dātabbaṃ.",
  "atk-s0301a:761_9": "Mayhameva dinnaṃ mahapphalaṃ,",
  "atk-s0301a:761_10": "na aññesaṃ dinnaṃ mahapphalaṃ.",
  "atk-s0301a:761_11": "Mayhameva sāvakānaṃ dinnaṃ mahapphalaṃ,",
  "atk-s0301a:761_12": "na aññesaṃ sāvakānaṃ dinnaṃ mahapphala’nti.",
  "atk-s0301a:761_13": "Yuttaṃ nu kho sayampi bhikkhācāranissitena paresaṃ bhikkhācāranissitānaṃ catunnaṃ paccayānaṃ antarāyaṃ kātuṃ,",
  "atk-s0301a:761_14": "ayuttaṃ karoti ananucchavika”nti.",
  "atk-s0301a:761_15": "Sā kathā pattharamānā rājakulaṃ sampattā.",
  "atk-s0301a:761_16": "Rājā sutvā cintesi –",
  "atk-s0301a:761_17": "“aṭṭhānametaṃ yaṃ tathāgato paresaṃ lābhantarāyaṃ kareyya.",
  "atk-s0301a:761_18": "Ete tathāgatassa alābhāya ayasāya parisakkanti.",
  "atk-s0301a:761_19": "Sacāhaṃ idheva ṭhatvā ‘mā evaṃ avocuttha,",
  "atk-s0301a:761_20": "na satthā evaṃ kathetī’ti vadeyyaṃ,",
  "atk-s0301a:761_21": "evaṃ sā kathā nijjhattiṃ na gaccheyya,",
  "atk-s0301a:761_22": "imassa mahājanassa sannipatitakāleyeva naṃ nijjhāpessāmī”ti ekaṃ chaṇadivasaṃ āgamento tuṇhī ahosi.",
  "atk-s0301a:762_0": "Aparena samayena mahāchaṇe sampatte “ayaṃ imassa kālo”ti nagare bheriṃ carāpesi –",
  "atk-s0301a:762_1": "“saddhā vā assaddhā vā sammādiṭṭhikā vā micchādiṭṭhikā vā geharakkhake dārake vā mātugāme vā ṭhapetvā avasesā ye vihāraṃ nāgacchanti,",
  "atk-s0301a:762_2": "paññāsaṃ daṇḍo”ti.",
  "atk-s0301a:762_3": "Sayampi pātova nhatvā katapātarāso sabbābharaṇapaṭimaṇḍito mahatā balakāyena saddhiṃ vihāraṃ agamāsi.",
  "atk-s0301a:762_4": "Gacchanto ca cintesi –",
  "atk-s0301a:762_5": "“bhagavā tumhe kira evaṃ vadatha ‘mayhameva dānaṃ dātabbaṃ…pe…",
  "atk-s0301a:762_6": "na aññesaṃ sāvakānaṃ dinnaṃ mahapphala’nti evaṃ pucchituṃ ayuttaṃ,",
  "atk-s0301a:762_7": "pañhameva pucchissāmi,",
  "atk-s0301a:762_8": "pañhaṃ kathento ca me bhagavā avasāne titthiyānaṃ vādaṃ bhañjissatī”ti.",
  "atk-s0301a:762_9": "So pañhaṃ pucchanto kattha nu kho, bhante,",
  "atk-s0301a:762_10": "dānaṃ dātabbanti āha.",
  "atk-s0301a:762_11": "Yatthāti yasmiṃ puggale cittaṃ pasīdati,",
  "atk-s0301a:762_12": "tasmiṃ dātabbaṃ,",
  "atk-s0301a:762_13": "tassa vā dātabbanti attho.",
  "atk-s0301a:763_0": "Evaṃ vutte rājā yehi manussehi titthiyānaṃ vacanaṃ ārocitaṃ,",
  "atk-s0301a:763_1": "te olokesi.",
  "atk-s0301a:763_2": "Te raññā olokitamattāva maṅkubhūtā adhomukhā pādaṅguṭṭhakena bhūmiṃ lekhamānā aṭṭhaṃsu. Rājā –",
  "atk-s0301a:763_3": "“ekapadeneva, bhante,",
  "atk-s0301a:763_4": "hatā titthiyā”ti mahājanaṃ sāvento mahāsaddena abhāsi.",
  "atk-s0301a:763_5": "Evañca pana bhāsitvā –",
  "atk-s0301a:763_6": "“bhagavā cittaṃ nāma nigaṇṭhācelakaparibbājakādīsu yattha katthaci pasīdati,",
  "atk-s0301a:763_7": "kattha pana, bhante,",
  "atk-s0301a:763_8": "dinnaṃ mahapphala”nti pucchi.",
  "atk-s0301a:763_9": "Aññaṃ kho etanti,",
  "atk-s0301a:763_10": "“mahārāja,",
  "atk-s0301a:763_11": "aññaṃ tayā paṭhamaṃ pucchitaṃ,",
  "atk-s0301a:763_12": "aññaṃ pacchā,",
  "atk-s0301a:763_13": "sallakkhehi etaṃ,",
  "atk-s0301a:763_14": "pañhākathanaṃ pana mayhaṃ bhāro”ti vatvā sīlavato khotiādimāha.",
  "atk-s0301a:763_15": "Tattha idha tyassāti idha te assa.",
  "atk-s0301a:763_16": "Samupabyūḷhoti rāsibhūto.",
  "atk-s0301a:763_17": "Asikkhitoti dhanusippe asikkhito.",
  "atk-s0301a:763_18": "Akatahatthoti muṭṭhibandhādivasena asampāditahattho.",
  "atk-s0301a:763_19": "Akatayoggoti tiṇapuñjamattikāpuñjādīsu akataparicayo.",
  "atk-s0301a:763_20": "Akatūpāsanoti rājarājamahāmattānaṃ adassitasarakkhepo.",
  "atk-s0301a:763_21": "Chambhīti pavedhitakāyo.",
  "atk-s0301a:764_0": "Kāmacchando pahīnotiādīsu arahattamaggena kāmacchando pahīno hoti,",
  "atk-s0301a:764_1": "anāgāmimaggena byāpādo,",
  "atk-s0301a:764_2": "arahattamaggeneva thinamiddhaṃ,",
  "atk-s0301a:764_3": "tathā uddhaccaṃ,",
  "atk-s0301a:764_4": "tatiyeneva kukkuccaṃ,",
  "atk-s0301a:764_5": "paṭhamamaggena vicikicchā pahīnā hoti.",
  "atk-s0301a:764_6": "Asekkhena sīlakkhandhenāti asekkhassa sīlakkhandho asekkho sīlakkhandho nāma.",
  "atk-s0301a:764_7": "Esa nayo sabbattha.",
  "atk-s0301a:764_8": "Ettha ca purimehi catūhi padehi lokiyalokuttarasīlasamādhipaññāvimuttiyo kathitā.",
  "atk-s0301a:764_9": "Vimuttiñāṇadassanaṃ paccavekkhaṇañāṇaṃ hoti,",
  "atk-s0301a:764_10": "taṃ lokiyameva.",
  "atk-s0301a:765_0": "Issattanti ususippaṃ.",
  "atk-s0301a:765_1": "Balavīriyanti ettha balaṃ nāma vāyodhātu,",
  "atk-s0301a:765_2": "vīriyaṃ kāyikacetasikavīriyameva.",
  "atk-s0301a:765_3": "Bhareti bhareyya.",
  "atk-s0301a:765_4": "Nāsūraṃ jātipaccayāti,",
  "atk-s0301a:765_5": "“ayaṃ jātisampanno”ti evaṃ jātikāraṇā asūraṃ na bhareyya.",
  "atk-s0301a:766_0": "Khantisoraccanti ettha khantīti adhivāsanakhanti,",
  "atk-s0301a:766_1": "soraccanti arahattaṃ.",
  "atk-s0301a:766_2": "Dhammāti ete dve dhammā.",
  "atk-s0301a:766_3": "Assameti āvasathe.",
  "atk-s0301a:766_4": "Vivaneti araññaṭṭhāne,",
  "atk-s0301a:766_5": "nirudake araññe caturassapokkharaṇiādīni kārayeti attho.",
  "atk-s0301a:766_6": "Duggeti visamaṭṭhāne.",
  "atk-s0301a:766_7": "Saṅkamanānīti paṇṇāsahatthasaṭṭhihatthāni samokiṇṇaparisuddhavālikāni saṅkamanāni kareyya.",
  "atk-s0301a:767_0": "Idāni etesu araññasenāsanesu vasantānaṃ bhikkhūnaṃ bhikkhācāravattaṃ ācikkhanto annaṃ pānantiādimāha.",
  "atk-s0301a:767_1": "Tattha senāsanānīti mañcapīṭhādīni.",
  "atk-s0301a:767_2": "Vippasannenāti khīṇāsavassa dentopi sakaṅkhena kilesamalinena cittena adatvā vippasanneneva cittena dadeyya.",
  "atk-s0301a:767_3": "Thanayanti gajjanto.",
  "atk-s0301a:767_4": "Satakkakūti satasikharo,",
  "atk-s0301a:767_5": "anekakūṭoti attho.",
  "atk-s0301a:767_6": "Abhisaṅkhaccāti abhisaṅkharitvā samodhānetvā rāsiṃ katvā.",
  "atk-s0301a:768_0": "Āmodamānoti tuṭṭhamānaso hutvā.",
  "atk-s0301a:768_1": "Pakiretīti dānagge vicirati,",
  "atk-s0301a:768_2": "pakiranto viya vā dānaṃ deti.",
  "atk-s0301a:768_3": "Puññadhārāti anekadānacetanāmayā puññadhārā.",
  "atk-s0301a:768_4": "Dātāraṃ abhivassatīti yathā ākāse samuṭṭhitameghato nikkhantā udakadhārā pathaviṃ sinehayantī tementī kiledayantī abhivassati,",
  "atk-s0301a:768_5": "evameva ayampi dāyakassa abbhantare uppannā puññadhārā tameva dātāraṃ anto sineheti pūreti abhisandeti.",
  "atk-s0301a:768_6": "Tena vuttaṃ “dātāraṃ abhivassatī”ti.",
  "atk-s0301a:768_7": "Catutthaṃ.",
  "atk-s0301a:769_0": "5. Pabbatūpamasuttavaṇṇanā",
  "atk-s0301a:770_0": "136.",
  "atk-s0301a:770_1": "Pañcame muddhāvasittānanti khattiyābhisekena muddhani avasittānaṃ katābhisekānaṃ.",
  "atk-s0301a:770_2": "Kāmagedhapariyuṭṭhitānanti kāmesu gedhena pariyuṭṭhitānaṃ abhibhūtānaṃ.",
  "atk-s0301a:770_3": "Janapadatthāvariyappattānanti janapade thirabhāvappattānaṃ.",
  "atk-s0301a:770_4": "Rājakaraṇīyānīti rājakammāni rājūhi kattabbakiccāni.",
  "atk-s0301a:770_5": "Tesu khvāhanti tesu ahaṃ.",
  "atk-s0301a:770_6": "Usukkamāpannoti byāpāraṃ āpanno.",
  "atk-s0301a:770_7": "Esa kira rājā divasassa tikkhattuṃ bhagavato upaṭṭhānaṃ gacchati,",
  "atk-s0301a:770_8": "antarāgamanāni bahūnipi honti.",
  "atk-s0301a:770_9": "Tassa nibaddhaṃ gacchato balakāyo mahāpi hoti appopi.",
  "atk-s0301a:770_10": "Athekadivasaṃ pañcasatā corā cintayiṃsu –",
  "atk-s0301a:770_11": "“ayaṃ rājā avelāya appena balena samaṇassa gotamassa upaṭṭhānaṃ gacchati,",
  "atk-s0301a:770_12": "antarāmagge naṃ gahetvā rajjaṃ gaṇhissāmā”ti.",
  "atk-s0301a:770_13": "Te andhavane nilīyiṃsu.",
  "atk-s0301a:770_14": "Rājāno ca nāma mahāpuññā honti.",
  "atk-s0301a:770_15": "Atha tesaṃyeva abbhantarato eko puriso nikkhamitvā rañño ārocesi.",
  "atk-s0301a:770_16": "Rājā mahantaṃ balakāyaṃ ādāya andhavanaṃ parivāretvā te sabbe gahetvā andhavanato yāva nagaradvārā maggassa",
  "atk-s0301a:770_17": "ubhosu passesu yathā aññamaññaṃ cakkhunā cakkhuṃ upanibandhitvā olokenti,",
  "atk-s0301a:770_18": "evaṃ āsannāni sūlāni ropāpetvā sūlesu uttāsesi.",
  "atk-s0301a:770_19": "Idaṃ sandhāya evamāha.",
  "atk-s0301a:771_0": "Atha satthā cintesi –",
  "atk-s0301a:771_1": "“sacāhaṃ vakkhāmi,",
  "atk-s0301a:771_2": "‘mahārāja,",
  "atk-s0301a:771_3": "mādise nāma sammāsambuddhe dhuravihāre vasante tayā evarūpaṃ dāruṇaṃ kammaṃ kataṃ,",
  "atk-s0301a:771_4": "ayuttaṃ te kata’nti,",
  "atk-s0301a:771_5": "athāyaṃ rājā maṅku hutvā santhambhituṃ na sakkuṇeyya,",
  "atk-s0301a:771_6": "pariyāyena dhammaṃ kathentasseva me sallakkhessatī”ti dhammadesanaṃ ārabhanto taṃ kiṃ maññasītiādimāha.",
  "atk-s0301a:771_7": "Tattha saddhāyikoti saddhātabbo,",
  "atk-s0301a:771_8": "yassa tvaṃ vacanaṃ saddahasīti attho.",
  "atk-s0301a:771_9": "Paccayikoti tasseva vevacanaṃ,",
  "atk-s0301a:771_10": "yassa vacanaṃ pattiyāyasīti attho.",
  "atk-s0301a:771_11": "Abbhasamanti ākāsasamaṃ.",
  "atk-s0301a:771_12": "Nippothento āgacchatīti pathavitalato yāva akaniṭṭhabrahmalokā sabbe satte saṇhakaraṇīyaṃ tiṇacuṇṇaṃ viya karonto pisanto āgacchati.",
  "atk-s0301a:772_0": "Aññatra dhammacariyāyāti ṭhapetvā dhammacariyaṃ aññaṃ kātabbaṃ natthi,",
  "atk-s0301a:772_1": "dasakusalakammapathasaṅkhātā dhammacariyāva kattabbā,",
  "atk-s0301a:772_2": "bhanteti –",
  "atk-s0301a:772_3": "samacariyādīni tasseva vevacanāni.",
  "atk-s0301a:772_4": "Ārocemīti ācikkhāmi.",
  "atk-s0301a:772_5": "Paṭivedayāmīti jānāpemi.",
  "atk-s0301a:772_6": "Adhivattatīti ajjhottharati.",
  "atk-s0301a:772_7": "Hatthiyuddhānīti nāḷāgirisadise hemakappane nāge abhiruyha yujjhitabbayuddhāni.",
  "atk-s0301a:772_8": "Gatīti nipphatti.",
  "atk-s0301a:772_9": "Visayoti okāso,",
  "atk-s0301a:772_10": "samatthabhāvo vā.",
  "atk-s0301a:772_11": "Na hi sakkā tehi jarāmaraṇaṃ paṭibāhituṃ.",
  "atk-s0301a:772_12": "Mantino mahāmattāti mantasampannā mahosadhavidhurapaṇḍitādisadisā mahāamaccā.",
  "atk-s0301a:772_13": "Bhūmigatanti mahālohakumbhiyo pūretvā bhūmiyaṃ ṭhapitaṃ.",
  "atk-s0301a:772_14": "Vehāsaṭṭhanti cammapasibbake pūretvā tulāsaṅghāṭādīsu laggetvā ceva niyyuhādīsu ca pūretvā ṭhapitaṃ.",
  "atk-s0301a:772_15": "Upalāpetunti aññamaññaṃ bhindituṃ.",
  "atk-s0301a:772_16": "Yathā dve janā ekena maggena na gacchanti evaṃ kātuṃ.",
  "atk-s0301a:773_0": "Nabhaṃ āhaccāti ākāsaṃ pūretvā.",
  "atk-s0301a:773_1": "Evaṃ jarā ca maccu cāti idha dveyeva pabbatā gahitā,",
  "atk-s0301a:773_2": "rājovāde pana “jarā āgacchati sabbayobbanaṃ vilumpamānā”ti evaṃ jarā maraṇaṃ byādhi vipattīti cattāropete āgatāva.",
  "atk-s0301a:773_3": "Tasmāti yasmā hatthiyuddhādīhi jarāmaraṇaṃ jinituṃ na sakkā, tasmā.",
  "atk-s0301a:773_4": "Saddhaṃ nivesayeti saddhaṃ niveseyya,",
  "atk-s0301a:773_5": "patiṭṭhāpeyyāti. Pañcamaṃ.",
  "atk-s0301a:774_0": "Tatiyo vaggo.",
  "atk-s0301a:775_0": "Iti sāratthappakāsiniyā",
  "atk-s0301a:776_0": "Saṃyuttanikāya-aṭṭhakathāya",
  "atk-s0301a:777_0": "Kosalasaṃyuttavaṇṇanā niṭṭhitā.",
  "atk-s0301a:780_0": "4. Mārasaṃyuttaṃ",
  "atk-s0301a:781_0": "1. Paṭhamavaggo",
  "atk-s0301a:782_0": "1. Tapokammasuttavaṇṇanā",
  "atk-s0301a:783_0": "137.",
  "atk-s0301a:783_1": "Mārasaṃyuttassa paṭhame uruvelāyaṃ viharatīti paṭividdhasabbaññutaññāṇo uruvelagāmaṃ upanissāya viharati.",
  "atk-s0301a:783_2": "Paṭhamābhisambuddhoti abhisambuddho hutvā paṭhamaṃ antosattāhasmiṃyeva.",
  "atk-s0301a:783_3": "Dukkarakārikāyāti chabbassāni katāya dukkarakārikāya.",
  "atk-s0301a:783_4": "Māro pāpimāti attano visayaṃ atikkamituṃ paṭipanne satte māretīti māro.",
  "atk-s0301a:783_5": "Pāpe niyojeti,",
  "atk-s0301a:783_6": "sayaṃ vā pāpe niyuttoti pāpimā.",
  "atk-s0301a:783_7": "Aññānipissa kaṇho, adhipati,",
  "atk-s0301a:783_8": "vasavattī, antako, namuci,",
  "atk-s0301a:783_9": "pamattabandhūtiādīni bahūni nāmāni,",
  "atk-s0301a:783_10": "idha pana nāmadvayameva gahitaṃ.",
  "atk-s0301a:783_11": "Upasaṅkamīti –",
  "atk-s0301a:783_12": "“ayaṃ samaṇo gotamo ‘muttosmī’ti maññati,",
  "atk-s0301a:783_13": "amuttabhāvamassa kathessāmī”ti cintetvā upasaṅkami.",
  "atk-s0301a:784_0": "Tapokammā apakkammāti tapokammato apakkamitvā.",
  "atk-s0301a:784_1": "Aparaddhoti “dūre tvaṃ suddhimaggā”ti vadati.",
  "atk-s0301a:784_2": "Amaraṃ tapanti amaratapaṃ amarabhāvatthāya kataṃ lūkhatapaṃ,",
  "atk-s0301a:784_3": "attakilamathānuyogo.",
  "atk-s0301a:784_4": "Sabbānatthāvahaṃ hotīti,",
  "atk-s0301a:784_5": "“sabbaṃ tapaṃ mayhaṃ atthāvahaṃ na bhavatī”ti ñatvā.",
  "atk-s0301a:784_6": "Phiyārittaṃva dhammanīti araññe thale phiyārittaṃ viya.",
  "atk-s0301a:784_7": "Idaṃ vuttaṃ hoti –",
  "atk-s0301a:784_8": "yathā araññe thale nāvaṃ ṭhapetvā bhaṇḍassa pūretvā mahājanā abhirūhitvā phiyārittaṃ gahetvā saṃkaḍḍheyyuṃ ceva uppīleyyuṃ ca,",
  "atk-s0301a:784_9": "so mahājanassa vāyāmo ekaṅguladvaṅgulamattampi nāvāya gamanaṃ asādhento niratthako bhaveyya na anatthāvaho,",
  "atk-s0301a:784_10": "evameva ahaṃ ‘sabbaṃ amaraṃ tapaṃ anatthāvahaṃ hotī’ti ñatvā vissajjesinti.",
  "atk-s0301a:785_0": "Idāni taṃ amaraṃ tapaṃ pahāya yena maggena buddho jāto,",
  "atk-s0301a:785_1": "taṃ dassento sīlantiādimāha.",
  "atk-s0301a:785_2": "Tattha sīlanti vacanena sammāvācākammantājīvā gahitā,",
  "atk-s0301a:785_3": "samādhinā sammāvāyāmasatisamādhayo,",
  "atk-s0301a:785_4": "paññāya sammādiṭṭhisaṅkappā.",
  "atk-s0301a:785_5": "Maggaṃ bodhāya bhāvayanti imaṃ aṭṭhaṅgikameva ariyamaggaṃ bodhatthāya bhāvayanto.",
  "atk-s0301a:785_6": "Ettha ca bodhāyāti maggatthāya.",
  "atk-s0301a:785_7": "Yathā hi yāgutthāya yāgumeva pacanti,",
  "atk-s0301a:785_8": "pūvatthāya pūvameva pacanti,",
  "atk-s0301a:785_9": "na aññaṃ kiñci karonti,",
  "atk-s0301a:785_10": "evaṃ maggameva maggatthāya bhāveti.",
  "atk-s0301a:785_11": "Tenāha “maggaṃ bodhāya bhāvaya”nti.",
  "atk-s0301a:785_12": "Paramaṃ suddhinti arahattaṃ.",
  "atk-s0301a:785_13": "Nihatoti tvaṃ mayā nihato parājito. Paṭhamaṃ.",
  "atk-s0301a:786_0": "2. Hatthirājavaṇṇasuttavaṇṇanā",
  "atk-s0301a:787_0": "138.",
  "atk-s0301a:787_1": "Dutiye rattandhakāratimisāyanti rattiṃ andhabhāvakārake mahātame caturaṅge tamasi.",
  "atk-s0301a:787_2": "Abbhokāse nisinno hotīti gandhakuṭito nikkhamitvā caṅkamanakoṭiyaṃ pāsāṇaphalake mahācīvaraṃ sīse ṭhapetvā padhānaṃ pariggaṇhamāno nisinno hoti.",
  "atk-s0301a:788_0": "Nanu ca tathāgatassa abhāvito vā maggo,",
  "atk-s0301a:788_1": "appahīnā vā kilesā,",
  "atk-s0301a:788_2": "appaṭividdhaṃ vā akuppaṃ,",
  "atk-s0301a:788_3": "asacchikato vā nirodho natthi,",
  "atk-s0301a:788_4": "kasmā evamakāsīti?",
  "atk-s0301a:788_5": "Anāgate kulaputtānaṃ aṅkusatthaṃ.",
  "atk-s0301a:788_6": "“Anāgate hi kulaputtā mayā gatamaggaṃ āvajjitvā abbhokāsavāsaṃ vasitabbaṃ maññamānā padhānakammaṃ karissantī”ti sampassamāno satthā evamakāsi.",
  "atk-s0301a:788_7": "Mahāti mahanto.",
  "atk-s0301a:788_8": "Ariṭṭhakoti kāḷako.",
  "atk-s0301a:788_9": "Maṇīti pāsāṇo.",
  "atk-s0301a:788_10": "Evamassa sīsaṃ hotīti evarūpaṃ tassa kāḷavaṇṇaṃ kūṭāgārappamāṇaṃ mahāpāsāṇasadisaṃ sīsaṃ hoti.",
  "atk-s0301a:789_0": "Subhāsubhanti dīghamaddhānaṃ saṃsaranto sundarāsundaraṃ vaṇṇaṃ katvā āgatosīti vadati.",
  "atk-s0301a:789_1": "Atha vā saṃsaranti saṃsaranto āgacchanto.",
  "atk-s0301a:789_2": "Dīghamaddhānanti vasavattiṭṭhānato yāva uruvelāya dīghamaggaṃ,",
  "atk-s0301a:789_3": "pure bodhāya vā chabbassāni dukkarakārikasamayasaṅkhātaṃ dīghakālaṃ.",
  "atk-s0301a:789_4": "Vaṇṇaṃ katvā subhāsubhanti sundarañca asundarañca nānappakāraṃ vaṇṇaṃ katvā anekavāraṃ mama santikaṃ āgatosīti attho.",
  "atk-s0301a:789_5": "So kira vaṇṇo nāma natthi,",
  "atk-s0301a:789_6": "yena vaṇṇena māro vibhiṃsakatthāya bhagavato santikaṃ na āgatapubbo.",
  "atk-s0301a:789_7": "Tena taṃ bhagavā evamāha.",
  "atk-s0301a:789_8": "Alaṃ te tenāti alaṃ tuyhaṃ etena māravibhiṃsākāradassanabyāpārena. Dutiyaṃ.",
  "atk-s0301a:790_0": "3. Subhasuttavaṇṇanā",
  "atk-s0301a:791_0": "139.",
  "atk-s0301a:791_1": "Tatiye susaṃvutāti supihitā.",
  "atk-s0301a:791_2": "Na te māravasānugāti, māra,",
  "atk-s0301a:791_3": "te tuyhaṃ vasānugā na honti.",
  "atk-s0301a:791_4": "Na te mārassa baddhagūti te tuyhaṃ mārassa baddhacarā sissā antevāsikā na honti. Tatiyaṃ.",
  "atk-s0301a:792_0": "4. Paṭhamamārapāsasuttavaṇṇanā",
  "atk-s0301a:793_0": "140.",
  "atk-s0301a:793_1": "Catutthe yoniso manasikārāti upāyamanasikārena.",
  "atk-s0301a:793_2": "Yoniso sammappadhānāti upāyavīriyena kāraṇavīriyena.",
  "atk-s0301a:793_3": "Vimuttīti arahattaphalavimutti.",
  "atk-s0301a:793_4": "Ajjhabhāsīti “ayaṃ attanā vīriyaṃ katvā arahattaṃ patvāpi na tussati,",
  "atk-s0301a:793_5": "idāni aññesampi ‘pāpuṇāthā’ti ussāhaṃ karoti,",
  "atk-s0301a:793_6": "paṭibāhessāmi na”nti cintetvā abhāsi.",
  "atk-s0301a:794_0": "Mārapāsenāti kilesapāsena.",
  "atk-s0301a:794_1": "Ye dibbā ye ca mānusāti ye dibbā kāmaguṇasaṅkhātā mānusā kāmaguṇasaṅkhātā ca mārapāsā nāma atthi,",
  "atk-s0301a:794_2": "sabbehi tehi tvaṃ baddhoti vadati.",
  "atk-s0301a:794_3": "Mārabandhanabaddhoti mārabandhanena baddho,",
  "atk-s0301a:794_4": "mārabandhane vā baddho.",
  "atk-s0301a:794_5": "Na me samaṇa mokkhasīti samaṇa tvaṃ mama visayato na muccissasi.",
  "atk-s0301a:794_6": "Catutthaṃ.",
  "atk-s0301a:795_0": "5. Dutiyamārapāsasuttavaṇṇanā",
  "atk-s0301a:796_0": "141.",
  "atk-s0301a:796_1": "Pañcame muttāhanti mutto ahaṃ.",
  "atk-s0301a:796_2": "Purimaṃ suttaṃ antovasse vuttaṃ,",
  "atk-s0301a:796_3": "idaṃ pana pavāretvā vuṭṭhavassakāle.",
  "atk-s0301a:796_4": "Cārikanti anupubbagamanacārikaṃ.",
  "atk-s0301a:796_5": "(Pavāretvā) divase divase yojanaparamaṃ gacchantā carathāti vadati.",
  "atk-s0301a:796_6": "Mā ekena dveti ekamaggena dve janā mā agamittha.",
  "atk-s0301a:796_7": "Evañhi gatesu ekasmiṃ dhammaṃ desente,",
  "atk-s0301a:796_8": "ekena tuṇhībhūtena ṭhātabbaṃ hoti.",
  "atk-s0301a:796_9": "Tasmā evamāha.",
  "atk-s0301a:797_0": "Ādikalyāṇanti ādimhi kalyāṇaṃ sundaraṃ bhaddakaṃ.",
  "atk-s0301a:797_1": "Tathā majjhapariyosānesu.",
  "atk-s0301a:797_2": "Ādimajjhapariyosānañca nāmetaṃ sāsanassa ca desanāya ca vasena duvidhaṃ.",
  "atk-s0301a:797_3": "Tattha sāsanassa sīlaṃ ādi,",
  "atk-s0301a:797_4": "samathavipassanāmaggā majjhaṃ,",
  "atk-s0301a:797_5": "phalanibbānāni pariyosānaṃ.",
  "atk-s0301a:797_6": "Sīlasamādhayo vā ādi,",
  "atk-s0301a:797_7": "vipassanāmaggā majjhaṃ,",
  "atk-s0301a:797_8": "phalanibbānāni pariyosānaṃ.",
  "atk-s0301a:797_9": "Sīlasamādhivipassanā vā ādi,",
  "atk-s0301a:797_10": "maggo majjhaṃ,",
  "atk-s0301a:797_11": "phalanibbānāni pariyosānaṃ.",
  "atk-s0301a:797_12": "Desanāya pana catuppadikāya gāthāya tāva paṭhamapādo ādi,",
  "atk-s0301a:797_13": "dutiyatatiyā majjhaṃ,",
  "atk-s0301a:797_14": "catuttho pariyosānaṃ.",
  "atk-s0301a:797_15": "Pañcapadachappadānaṃ paṭhamapādo ādi,",
  "atk-s0301a:797_16": "avasānapādo pariyosānaṃ,",
  "atk-s0301a:797_17": "avasesā majjhaṃ.",
  "atk-s0301a:797_18": "Ekānusandhikasuttassa nidānaṃ ādi,",
  "atk-s0301a:797_19": "“idamavocā”ti pariyosānaṃ,",
  "atk-s0301a:797_20": "sesaṃ majjhaṃ.",
  "atk-s0301a:797_21": "Anekānusandhikassa majjhe bahūpi anusandhi majjhameva,",
  "atk-s0301a:797_22": "nidānaṃ ādi,",
  "atk-s0301a:797_23": "“idamavocā”ti pariyosānaṃ.",
  "atk-s0301a:798_0": "Sātthanti sātthakaṃ katvā desetha.",
  "atk-s0301a:798_1": "Sabyañjananti byañjanehi ceva padehi ca paripūraṃ katvā desetha.",
  "atk-s0301a:798_2": "Kevalaparipuṇṇanti sakalaparipuṇṇaṃ.",
  "atk-s0301a:798_3": "Parisuddhanti nirupakkilesaṃ.",
  "atk-s0301a:798_4": "Brahmacariyanti sikkhattayasaṅgahaṃ sāsanabrahmacariyaṃ.",
  "atk-s0301a:798_5": "Pakāsethāti āvikarotha.",
  "atk-s0301a:799_0": "Apparajakkhajātikāti paññācakkhumhi appakilesarajasabhāvā,",
  "atk-s0301a:799_1": "dukūlasāṇiyā paṭicchannā viya catuppadikagāthāpariyosāne arahattaṃ pattuṃ samatthā santīti attho.",
  "atk-s0301a:799_2": "Assavanatāti assavanatāya.",
  "atk-s0301a:799_3": "Parihāyantīti alābhaparihāniyā dhammato parihāyanti.",
  "atk-s0301a:799_4": "Senānigamoti paṭhamakappikānaṃ senāya niviṭṭhokāse patiṭṭhitagāmo,",
  "atk-s0301a:799_5": "sujātāya vā pitu senānī nāma nigamo.",
  "atk-s0301a:799_6": "Tenupasaṅkamissāmīti nāhaṃ tumhe uyyojetvā pariveṇādīni kāretvā upaṭṭhākādīhi paricariyamāno viharissāmi,",
  "atk-s0301a:799_7": "tiṇṇaṃ pana jaṭilānaṃ aḍḍhuḍḍhāni pāṭihāriyasahassāni dassetvā dhammameva desetuṃ upasaṅkamissāmīti.",
  "atk-s0301a:799_8": "Tenupasaṅkamīti,",
  "atk-s0301a:799_9": "“ayaṃ samaṇo gotamo mahāyuddhaṃ vicārento viya,",
  "atk-s0301a:799_10": "‘mā ekena dve agamittha,",
  "atk-s0301a:799_11": "dhammaṃ desethā’ti saṭṭhi jane uyyojeti,",
  "atk-s0301a:799_12": "imasmiṃ pana ekasmimpi dhammaṃ desente mayhaṃ cittassādaṃ natthi,",
  "atk-s0301a:799_13": "evaṃ bahūsu desentesu kuto bhavissati,",
  "atk-s0301a:799_14": "paṭibāhāmi na”nti cintetvā upasaṅkami. Pañcamaṃ.",
  "atk-s0301a:800_0": "6. Sappasuttavaṇṇanā",
  "atk-s0301a:801_0": "142.",
  "atk-s0301a:801_1": "Chaṭṭhe soṇḍikākilañjanti surākārakānaṃ piṭṭhapattharaṇakakilañjaṃ.",
  "atk-s0301a:801_2": "Kosalikā kaṃsapātīti kosalarañño rathacakkappamāṇā paribhogapāti.",
  "atk-s0301a:801_3": "Gaḷagaḷāyanteti gajjante.",
  "atk-s0301a:801_4": "Kammāragaggariyāti kammāruddhanapaṇāḷiyā.",
  "atk-s0301a:801_5": "Dhamamānāyāti bhastavātena pūriyamānāya.",
  "atk-s0301a:801_6": "Iti viditvāti –",
  "atk-s0301a:801_7": "“samaṇo gotamo padhānamanuyutto sukhena nisinno,",
  "atk-s0301a:801_8": "ghaṭṭayissāmi na”nti vuttappakāraṃ attabhāvaṃ māpetvā niyāmabhūmiyaṃ ito cito ca sañcarantaṃ vijjulatālokena disvā,",
  "atk-s0301a:801_9": "“ko nu kho eso satto”ti?",
  "atk-s0301a:801_10": "Āvajjento,",
  "atk-s0301a:801_11": "“māro aya”nti evaṃ viditvā.",
  "atk-s0301a:802_0": "Suññagehānīti suññāgārāni.",
  "atk-s0301a:802_1": "Seyyāti seyyatthāya.",
  "atk-s0301a:802_2": "Ṭhassāmi caṅkamissāmi nisīdissāmi nipajjissāmīti etadatthāya yo suññāgārāni sevatīti attho.",
  "atk-s0301a:802_3": "So muni attasaññatoti so buddhamuni hatthapādakukkuccābhāvena saṃyatattabhāvo.",
  "atk-s0301a:802_4": "Vossajja careyya tattha soti so tasmiṃ attabhāve ālayaṃ nikantiṃ vossajjitvā pahāya careyya.",
  "atk-s0301a:802_5": "Patirūpaṃ hi tathāvidhassa tanti tādisassa taṃsaṇṭhitassa buddhamunino taṃ attabhāve nikantiṃ vossajjitvā caraṇaṃ nāma patirūpaṃ yuttaṃ anucchavikaṃ.",
  "atk-s0301a:803_0": "Carakāti sīhabyagghādikā sañcaraṇasattā.",
  "atk-s0301a:803_1": "Bheravāti saviññāṇakaaviññāṇakabheravā.",
  "atk-s0301a:803_2": "Tattha saviññāṇakā sīhabyagghādayo,",
  "atk-s0301a:803_3": "aviññāṇakā rattibhāge khāṇuvammikādayo.",
  "atk-s0301a:803_4": "Tepi hi tasmiṃ kāle yakkhā viya upaṭṭhahanti,",
  "atk-s0301a:803_5": "rajjuvalliyādīni sabbāni sappā viya upaṭṭhahanti.",
  "atk-s0301a:803_6": "Tatthāti tesu bheravesu suññāgāragato buddhamuni lomacalanamattakampi na karoti.",
  "atk-s0301a:804_0": "Idāni aṭṭhānaparikappaṃ dassento nabhaṃ phaleyyātiādimāha.",
  "atk-s0301a:804_1": "Tattha phaleyyāti kākapadaṃ viya hīrahīraso phaleyya.",
  "atk-s0301a:804_2": "Caleyyāti pokkharapatte vātāhato udakabindu viya caleyya.",
  "atk-s0301a:804_3": "Sallampi ce urasi pakappayeyyunti tikhiṇasattisallaṃ cepi urasmiṃ cāreyeyyuṃ.",
  "atk-s0301a:804_4": "Upadhīsūti khandhūpadhīsu.",
  "atk-s0301a:804_5": "Tāṇaṃ na karontīti tikhiṇe salle urasmiṃ cāriyamāne bhayena gumbantarakandarādīni pavisantā tāṇaṃ karonti nāma.",
  "atk-s0301a:804_6": "Buddhā pana samucchinnasabbabhayā evarūpaṃ tāṇaṃ nāma na karonti. Chaṭṭhaṃ.",
  "atk-s0301a:805_0": "7. Supatisuttavaṇṇanā",
  "atk-s0301a:806_0": "143.",
  "atk-s0301a:806_1": "Sattame pāde pakkhāletvāti utugāhāpanatthaṃ dhovitvā.",
  "atk-s0301a:806_2": "Buddhānaṃ pana sarīre rajojallaṃ na upalimpati,",
  "atk-s0301a:806_3": "udakampi pokkharapatte pakkhittaṃ viya vivaṭṭitvā gacchati.",
  "atk-s0301a:806_4": "Apica kho dhotapādake gehe pāde dhovitvā pavisanaṃ pabbajitānaṃ vattaṃ.",
  "atk-s0301a:806_5": "Tattha buddhānaṃ vattabhedo nāma natthi,",
  "atk-s0301a:806_6": "vattasīse pana ṭhatvā dhovanti.",
  "atk-s0301a:806_7": "Sace hi tathāgato neva nhāyeyya,",
  "atk-s0301a:806_8": "na pāde dhoveyya,",
  "atk-s0301a:806_9": "“nāyaṃ manusso”ti vadeyyuṃ.",
  "atk-s0301a:806_10": "Tasmā manussakiriyaṃ amuñcanto dhovati.",
  "atk-s0301a:806_11": "Sato sampajānoti soppapariggāhakena satisampajaññena samannāgato.",
  "atk-s0301a:806_12": "Upasaṅkamīti samaṇo gotamo sabbarattiṃ abbhokāse caṅkamitvā gandhakuṭiṃ pavisitvā niddāyati,",
  "atk-s0301a:806_13": "ativiya sukhasayito bhavissati,",
  "atk-s0301a:806_14": "ghaṭṭayissāmi nanti cintetvā upasaṅkami.",
  "atk-s0301a:807_0": "Kiṃ soppasīti kiṃ supasi,",
  "atk-s0301a:807_1": "kiṃ soppaṃ nāmidaṃ tavāti vadati.",
  "atk-s0301a:807_2": "Kiṃ nu soppasīti kasmā nu supasi?",
  "atk-s0301a:807_3": "Dubbhago viyāti mato viya,",
  "atk-s0301a:807_4": "visaññī viya ca.",
  "atk-s0301a:807_5": "Suññamagāranti suññaṃ me gharaṃ laddhanti soppasīti vadati.",
  "atk-s0301a:807_6": "Sūriye uggateti sūriyamhi uṭṭhite.",
  "atk-s0301a:807_7": "Idāni hi aññe bhikkhū sammajjanti,",
  "atk-s0301a:807_8": "pānīyaṃ upaṭṭhapenti,",
  "atk-s0301a:807_9": "bhikkhācāragamanasajjā bhavanti,",
  "atk-s0301a:807_10": "tvaṃ kasmā soppasiyeva.",
  "atk-s0301a:808_0": "Jālinīti tayo bhave ajjhottharitvā ṭhitena “ajjhattikassupādāya aṭṭhārasataṇhāvicaritānī”tiādinā tena tena attano koṭṭhāsabhūtena jālena jālinī.",
  "atk-s0301a:808_1": "Visattikāti rūpādīsu tattha tattha visattatāya visamūlatāya visaparibhogatāya ca visattikā.",
  "atk-s0301a:808_2": "Kuhiñci netaveti katthaci netuṃ.",
  "atk-s0301a:808_3": "Sabbūpadhi parikkhayāti sabbesaṃ khandhakilesābhisaṅkhārakāmaguṇabhedānaṃ upadhīnaṃ parikkhayā.",
  "atk-s0301a:808_4": "Kiṃ tavettha, mārāti, māra,",
  "atk-s0301a:808_5": "tuyhaṃ kiṃ ettha?",
  "atk-s0301a:808_6": "Kasmā tvaṃ uṇhayāguyaṃ nilīyituṃ asakkontī khuddakamakkhikā viya antanteneva ujjhāyanto āhiṇḍasīti. Sattamaṃ.",
  "atk-s0301a:809_0": "8. Nandatisuttavaṇṇanā",
  "atk-s0301a:810_0": "144. Aṭṭhamaṃ devatāsaṃyutte vuttatthameva. Aṭṭhamaṃ.",
  "atk-s0301a:811_0": "9. Paṭhamaāyusuttavaṇṇanā",
  "atk-s0301a:812_0": "145.",
  "atk-s0301a:812_1": "Navame appaṃ vā bhiyyoti bhiyyo jīvanto aparaṃ vassasataṃ jīvituṃ na sakkoti,",
  "atk-s0301a:812_2": "paṇṇāsaṃ vā saṭṭhi vā vassāni jīvati.",
  "atk-s0301a:812_3": "Ajjhabhāsīti samaṇo gotamo “manussānaṃ appamāyū”ti katheti,",
  "atk-s0301a:812_4": "dīghabhāvamassa kathessāmīti paccanīkasātatāya abhibhavitvā abhāsi.",
  "atk-s0301a:813_0": "Na naṃ hīḷeti taṃ āyuṃ “appakamida”nti na hīḷeyya.",
  "atk-s0301a:813_1": "Khīramatto vāti yathā daharo kumāro uttānaseyyako khīraṃ pivitvā dukūlacumbaṭake nipanno asaññī viya niddāyati,",
  "atk-s0301a:813_2": "kassaci āyuṃ appaṃ vā dīghaṃ vāti na cinteti,",
  "atk-s0301a:813_3": "evaṃ sappuriso.",
  "atk-s0301a:813_4": "Careyyādittasīso vāti āyuṃ parittanti ñatvā pajjalitasīso viya careyya. Navamaṃ.",
  "atk-s0301a:814_0": "10. Dutiyaāyusuttavaṇṇanā",
  "atk-s0301a:815_0": "146.",
  "atk-s0301a:815_1": "Dasame nemīva rathakubbaranti yathā divasaṃ gacchantassa rathassa cakkanemi kubbaraṃ anupariyāyati na vijahati,",
  "atk-s0301a:815_2": "evaṃ āyu anupariyāyatīti. Dasamaṃ.",
  "atk-s0301a:816_0": "Paṭhamo vaggo.",
  "atk-s0301a:817_0": "2. Dutiyavaggo",
  "atk-s0301a:818_0": "1. Pāsāṇasuttavaṇṇanā",
  "atk-s0301a:819_0": "147.",
  "atk-s0301a:819_1": "Dutiyavaggassa paṭhame nisinnoti pubbe vuttanayeneva padhānaṃ pariggaṇhanto nisinno.",
  "atk-s0301a:819_2": "Māropissa sukhanisinnabhāvaṃ ñatvā ghaṭṭayissāmīti upasaṅkamanto.",
  "atk-s0301a:819_3": "Padālesīti pabbatapiṭṭhe ṭhatvā pavijjhi.",
  "atk-s0301a:819_4": "Pāsāṇā nirantarā aññamaññaṃ abhihanantā patanti.",
  "atk-s0301a:819_5": "Kevalanti sakalaṃ.",
  "atk-s0301a:819_6": "Sabbanti tasseva vevacanaṃ. Paṭhamaṃ.",
  "atk-s0301a:820_0": "2. Kinnusīhasuttavaṇṇanā",
  "atk-s0301a:821_0": "148.",
  "atk-s0301a:821_1": "Dutiye vicakkhukammāyāti parisāya paññācakkhuṃ vināsetukamyatāya.",
  "atk-s0301a:821_2": "Buddhānaṃ panesa paññācakkhuṃ vināsetuṃ na sakkoti,",
  "atk-s0301a:821_3": "parisāya bheravārammaṇaṃ sāvento vā dassento vā sakkoti.",
  "atk-s0301a:821_4": "Vijitāvī nu maññasīti kiṃ nu tvaṃ “vijitavijayo aha”nti maññasi?",
  "atk-s0301a:821_5": "Mā evaṃ maññi,",
  "atk-s0301a:821_6": "natthi te jayo.",
  "atk-s0301a:821_7": "Parisāsūti,",
  "atk-s0301a:821_8": "aṭṭhasu parisāsu.",
  "atk-s0301a:821_9": "Balappattāti dasabalappattā. Dutiyaṃ.",
  "atk-s0301a:822_0": "3. Sakalikasuttavaṇṇanā",
  "atk-s0301a:823_0": "149.",
  "atk-s0301a:823_1": "Tatiye mandiyā nūti mandabhāvena momūhabhāvena.",
  "atk-s0301a:823_2": "Udāhu kāveyyamattoti udāhu yathā kavi kabbaṃ cintento tena kabbakaraṇena matto sayati,",
  "atk-s0301a:823_3": "evaṃ sayasi.",
  "atk-s0301a:823_4": "Sampacurāti bahavo.",
  "atk-s0301a:823_5": "Kimidaṃ soppase vāti kasmā idaṃ soppaṃ soppasiyeva?",
  "atk-s0301a:823_6": "Atthaṃ sameccāti atthaṃ samāgantvā pāpuṇitvā.",
  "atk-s0301a:823_7": "Mayhaṃ hi asaṅgaho nāma saṅgahavipanno vā attho natthi.",
  "atk-s0301a:823_8": "Sallanti tikhiṇaṃ sattisallaṃ.",
  "atk-s0301a:823_9": "Jaggaṃ na saṅketi yathā ekacco sīhapathādīsu jagganto saṅkati,",
  "atk-s0301a:823_10": "tathā ahaṃ jaggantopi na saṅkāmi.",
  "atk-s0301a:823_11": "Napi bhemi sottunti yathā ekacco sīhapathādīsuyeva supituṃ bhāyati,",
  "atk-s0301a:823_12": "evaṃ ahaṃ supitumpi na bhāyāmi.",
  "atk-s0301a:823_13": "Nānutapanti māmanti yathā ācariyassa vā antevāsikassa vā aphāsuke jāte uddesaparipucchāya ṭhitattā antevāsiṃ rattindivā atikkamantā anutapanti,",
  "atk-s0301a:823_14": "evaṃ maṃ nānutapanti.",
  "atk-s0301a:823_15": "Na hi mayhaṃ kiñci apariniṭṭhitakammaṃ nāma atthi.",
  "atk-s0301a:823_16": "Tenevāha hāniṃ na passāmi kuhiñci loketi. Tatiyaṃ.",
  "atk-s0301a:824_0": "4. Patirūpasuttavaṇṇanā",
  "atk-s0301a:825_0": "150.",
  "atk-s0301a:825_1": "Catutthe anurodhavirodhesūti rāgapaṭighesu.",
  "atk-s0301a:825_2": "Mā sajjittho tadācaranti evaṃ dhammakathaṃ ācaranto mā laggi.",
  "atk-s0301a:825_3": "Dhammakathaṃ kathentassa hi ekacce sādhukāraṃ dadanti,",
  "atk-s0301a:825_4": "tesu rāgo uppajjati.",
  "atk-s0301a:825_5": "Ekacce asakkaccaṃ suṇanti,",
  "atk-s0301a:825_6": "tesu paṭigho uppajjati.",
  "atk-s0301a:825_7": "Iti dhammakathiko anurodhavirodhesu sajjati nāma.",
  "atk-s0301a:825_8": "Tvaṃ evaṃ mā sajjitthoti vadati.",
  "atk-s0301a:825_9": "Yadaññamanusāsatīti yaṃ aññaṃ anusāsati, taṃ.",
  "atk-s0301a:825_10": "Sambuddho hitānukampī hitena anupakampati.",
  "atk-s0301a:825_11": "Yasmā ca hitānukampī,",
  "atk-s0301a:825_12": "tasmā anurodhavirodhehi vippamutto tathāgatoti.",
  "atk-s0301a:825_13": "Catutthaṃ.",
  "atk-s0301a:826_0": "5. Mānasasuttavaṇṇanā",
  "atk-s0301a:827_0": "151.",
  "atk-s0301a:827_1": "Pañcame ākāse carantepi bandhatīti antalikkhacaro.",
  "atk-s0301a:827_2": "Pāsoti rāgapāso.",
  "atk-s0301a:827_3": "Mānasoti manasampayutto. Pañcamaṃ.",
  "atk-s0301a:828_0": "6. Pattasuttavaṇṇanā",
  "atk-s0301a:829_0": "152.",
  "atk-s0301a:829_1": "Chaṭṭhe pañcannaṃ upādānakkhandhānaṃ upādāyāti pañca upādānakkhandhe ādiyitvā,",
  "atk-s0301a:829_2": "sabhāvasāmaññalakkhaṇavasena nānappakārato vibhajitvā dassento.",
  "atk-s0301a:829_3": "Sandassetīti khandhānaṃ sabhāvalakkhaṇādīni dasseti.",
  "atk-s0301a:829_4": "Samādapetīti gaṇhāpeti.",
  "atk-s0301a:829_5": "Samuttejetīti samādānamhi ussāhaṃ janeti.",
  "atk-s0301a:829_6": "Sampahaṃsetīti paṭividdhaguṇena vodāpeti jotāpeti.",
  "atk-s0301a:829_7": "Aṭṭhiṃ katvāti atthikaṃ katvā,",
  "atk-s0301a:829_8": "“ayaṃ no adhigantabbo attho”ti evaṃ sallakkhetvā tāya desanāya atthikā hutvā.",
  "atk-s0301a:829_9": "Manasi katvāti citte ṭhapetvā.",
  "atk-s0301a:829_10": "Sabbacetaso samannāharitvāti sabbena tena kammakārakacittena samannāharitvā.",
  "atk-s0301a:829_11": "Ohitasotāti ṭhapitāsotā.",
  "atk-s0301a:829_12": "Abbhokāse nikkhittāti otāpanatthāya ṭhapitā.",
  "atk-s0301a:830_0": "Rūpaṃ vedayitaṃ saññānti,",
  "atk-s0301a:830_1": "ete rūpādayo tayo khandhā.",
  "atk-s0301a:830_2": "Yañca saṅkhatanti iminā saṅkhārakkhandho gahito.",
  "atk-s0301a:830_3": "Evaṃ tattha virajjatīti “eso ahaṃ na homi,",
  "atk-s0301a:830_4": "etaṃ mayhaṃ na hotī”ti passanto evaṃ tesu khandhesu virajjati.",
  "atk-s0301a:830_5": "Khemattanti khemībhūtaṃ attabhāvaṃ.",
  "atk-s0301a:830_6": "Iminā phalakkhaṇaṃ dasseti.",
  "atk-s0301a:830_7": "Anvesanti bhavayonigatiṭhitisattāvāsasaṅkhātesu sabbaṭṭhānesu pariyesamānā.",
  "atk-s0301a:830_8": "Nājjhagāti na passīti. Chaṭṭhaṃ.",
  "atk-s0301a:831_0": "7. Chaphassāyatanasuttavaṇṇanā",
  "atk-s0301a:832_0": "153.",
  "atk-s0301a:832_1": "Sattame phassāyatanānanti sañjātisamosaraṇaṭṭhena chadvārikassa phassassa āyatanānaṃ.",
  "atk-s0301a:832_2": "Bhayabheravaṃ saddanti meghadundubhiasanipātasaddasadisaṃ bhayajanakaṃ saddaṃ.",
  "atk-s0301a:832_3": "Pathavī maññe undrīyatīti ayaṃ mahāpathavī paṭapaṭasaddaṃ kurumānā viya ahosi.",
  "atk-s0301a:832_4": "Ettha loko vimucchitoti etesu chasu ārammaṇesu loko adhimucchito.",
  "atk-s0301a:832_5": "Māradheyyanti mārassa ṭhānabhūtaṃ tebhūmakavaṭṭaṃ. Sattamaṃ.",
  "atk-s0301a:833_0": "8. Piṇḍasuttavaṇṇanā",
  "atk-s0301a:834_0": "154.",
  "atk-s0301a:834_1": "Aṭṭhame pāhunakāni bhavantīti tathārūpe nakkhatte tattha tattha pesetabbāni pāhunakāni bhavanti,",
  "atk-s0301a:834_2": "āgantukapaṇṇākāradānāni vā.",
  "atk-s0301a:834_3": "Sayaṃcaraṇadivase samavayajātigottā kumārakā tato tato sannipatanti.",
  "atk-s0301a:834_4": "Kumārikāyopi attano attano vibhavānurūpena alaṅkatā tahaṃ tahaṃ vicaranti.",
  "atk-s0301a:834_5": "Tatra kumārikāyopi yathārucikānaṃ kumārakānaṃ paṇṇākāraṃ pesenti,",
  "atk-s0301a:834_6": "kumārakāpi kumārikānaṃ aññasmiṃ asati antamaso mālāguḷenapi parikkhipanti.",
  "atk-s0301a:834_7": "Anvāviṭṭhāti anu āviṭṭhā.",
  "atk-s0301a:834_8": "Taṃdivasaṃ kira pañcasatā kumārikāyo uyyānakīḷaṃ gacchantiyo paṭipathe satthāraṃ disvā chaṇapūvaṃ dadeyyuṃ.",
  "atk-s0301a:834_9": "Satthā tāsaṃ dānānumodanatthaṃ pakiṇṇakadhammadesanaṃ deseyya,",
  "atk-s0301a:834_10": "desanāpariyosāne sabbāpi sotāpattiphale patiṭṭhaheyyuṃ.",
  "atk-s0301a:834_11": "Māro tāsaṃ sampattiyā antarāyaṃ karissāmīti anvāvisi.",
  "atk-s0301a:834_12": "Pāḷiyaṃ pana mā samaṇo gotamo piṇḍamalatthāti ettakaṃyeva vuttanti.",
  "atk-s0301a:835_0": "Kiṃ pana satthā mārāvaṭṭanaṃ ajānitvā paviṭṭhoti?",
  "atk-s0301a:835_1": "Āma ajānitvā. Kasmā?",
  "atk-s0301a:835_2": "Anāvajjanatāya.",
  "atk-s0301a:835_3": "Buddhānañhi –",
  "atk-s0301a:835_4": "“asukaṭṭhāne bhattaṃ labhissāma,",
  "atk-s0301a:835_5": "na labhissāmā”ti āvajjanaṃ na ananucchavikaṃ.",
  "atk-s0301a:835_6": "Paviṭṭho pana manussānaṃ upacārabhedaṃ disvā,",
  "atk-s0301a:835_7": "“kiṃ ida”nti?",
  "atk-s0301a:835_8": "Āvajjento ñatvā,",
  "atk-s0301a:835_9": "“āmisatthaṃ mārāvaṭṭanaṃ bhindituṃ ananucchavika”nti abhinditvāva nikkhanto.",
  "atk-s0301a:836_0": "Upasaṅkamīti amittavijayena viya tuṭṭho sakalagāme kaṭacchumattampi bhattaṃ alabhitvā gāmato nikkhamantaṃ bhagavantaṃ gāmiyamanussavesena upasaṅkami.",
  "atk-s0301a:836_1": "Tathāhaṃ karissāmīti idaṃ so musā bhāsati.",
  "atk-s0301a:836_2": "Evaṃ kirassa ahosi –",
  "atk-s0301a:836_3": "“mayā evaṃ vutte puna pavisissati,",
  "atk-s0301a:836_4": "atha naṃ gāmadārakā ‘sakalagāme caritvā kaṭacchubhikkhampi alabhitvā gāmato nikkhamma puna paviṭṭhosī’tiādīni vatvā uppaṇḍessantī”ti.",
  "atk-s0301a:836_5": "Bhagavā pana –",
  "atk-s0301a:836_6": "“sacāyaṃ maṃ evaṃ viheṭhessati muddhamasseva sattadhā phalissatī”ti tasmiṃ anukampāya apavisitvā gāthādvayamāha.",
  "atk-s0301a:837_0": "Tattha pasavīti janesi nipphādesi.",
  "atk-s0301a:837_1": "Āsajjāti āsādetvā ghaṭṭetvā.",
  "atk-s0301a:837_2": "Na me pāpaṃ vipaccatīti mama pāpaṃ na paccati.",
  "atk-s0301a:837_3": "Nipphalaṃ etanti kiṃ nu tvaṃ evaṃ maññasi?",
  "atk-s0301a:837_4": "Mā evaṃ maññi,",
  "atk-s0301a:837_5": "atthi tayā katassa pāpassa phalanti dīpeti.",
  "atk-s0301a:837_6": "Kiñcananti maddituṃ samatthaṃ rāgakiñcanādi kilesajātaṃ.",
  "atk-s0301a:837_7": "Ābhassarā yathāti yathā ābhassarā devā sappītikajjhānena yāpentā pītibhakkhā nāma honti,",
  "atk-s0301a:837_8": "evaṃ bhavissāmāti. Aṭṭhamaṃ.",
  "atk-s0301a:838_0": "9. Kassakasuttavaṇṇanā",
  "atk-s0301a:839_0": "155.",
  "atk-s0301a:839_1": "Navame nibbānapaṭisaṃyuttāyāti nibbānaṃ apadisitvā pavattāya.",
  "atk-s0301a:839_2": "Haṭahaṭakesoti purimakese pacchato,",
  "atk-s0301a:839_3": "pacchimakese purato vāmapassakese dakkhiṇato,",
  "atk-s0301a:839_4": "dakkhiṇapassakese vāmato pharitvā pharitvā vippakiṇṇakeso.",
  "atk-s0301a:839_5": "Mama cakkhusamphassaviññāṇāyatananti cakkhuviññāṇena sampayutto cakkhusamphassopi viññāṇāyatanampi mamevāti.",
  "atk-s0301a:839_6": "Ettha ca cakkhusamphassena viññāṇasampayuttakā dhammā gahitā,",
  "atk-s0301a:839_7": "viññāṇāyatanena sabbānipi cakkhudvāre uppannāni āvajjanādiviññāṇāni.",
  "atk-s0301a:839_8": "Sotadvārādīsupi eseva nayo.",
  "atk-s0301a:839_9": "Manodvāre pana manoti sāvajjanakaṃ bhavaṅgacittaṃ.",
  "atk-s0301a:839_10": "Dhammāti ārammaṇadhammā.",
  "atk-s0301a:839_11": "Manosamphassoti sāvajjanena bhavaṅgena sampayuttaphasso.",
  "atk-s0301a:839_12": "Viññāṇāyatananti javanacittaṃ tadārammaṇampi vaṭṭati.",
  "atk-s0301a:840_0": "Taveva pāpima,",
  "atk-s0301a:840_1": "cakkhūti yaṃ loke timirakācādīhi upaddutaṃ anekarogāyatanaṃ upakkavipakkaṃ antamaso kāṇacakkhupi,",
  "atk-s0301a:840_2": "sabbaṃ taṃ taveva bhavatu.",
  "atk-s0301a:840_3": "Rūpādīsupi eseva nayo.",
  "atk-s0301a:841_0": "Yaṃ vadantīti yaṃ bhaṇḍakaṃ “mama ida”nti vadanti.",
  "atk-s0301a:841_1": "Ye vadanti mamanti cāti ye ca puggalā “mama”nti vadanti.",
  "atk-s0301a:841_2": "Ettha ce te mano atthīti etesu ca ṭhānesu yadi cittaṃ atthi.",
  "atk-s0301a:841_3": "Na me samaṇa mokkhasīti samaṇa mayhaṃ visayato na muccissasi.",
  "atk-s0301a:841_4": "Yaṃ vadantīti yaṃ bhaṇḍakaṃ vadanti,",
  "atk-s0301a:841_5": "na taṃ mayhaṃ.",
  "atk-s0301a:841_6": "Ye vadantīti yepi puggalā evaṃ vadanti,",
  "atk-s0301a:841_7": "na te ahaṃ.",
  "atk-s0301a:841_8": "Na me maggampi dakkhasīti bhavayonigatiādīsu mayhaṃ gatamaggampi na passasi. Navamaṃ.",
  "atk-s0301a:842_0": "10. Rajjasuttavaṇṇanā",
  "atk-s0301a:843_0": "156.",
  "atk-s0301a:843_1": "Dasame ahanaṃ aghātayanti ahanantena aghātayantena.",
  "atk-s0301a:843_2": "Ajinaṃ ajāpayanti parassa dhanajāniṃ akarontena akārāpentena.",
  "atk-s0301a:843_3": "Asocaṃ asocāpayanti asocantena asocāpayantena.",
  "atk-s0301a:843_4": "Iti bhagavā adhammikarājūnaṃ rajje vijite daṇḍakarapīḷite manusse disvā kāruññavasena evaṃ cintesi.",
  "atk-s0301a:843_5": "Upasaṅkamīti “samaṇo gotamo ‘sakkā nu kho rajjaṃ kāretu’nti cintesi,",
  "atk-s0301a:843_6": "rajjaṃ kāretukāmo bhavissati,",
  "atk-s0301a:843_7": "rajjañca nāmetaṃ pamādaṭṭhānaṃ,",
  "atk-s0301a:843_8": "rajjaṃ kārente sakkā otāraṃ labhituṃ,",
  "atk-s0301a:843_9": "gacchāmi ussāhamassa janessāmī”ti cintetvā upasaṅkami.",
  "atk-s0301a:843_10": "Iddhipādāti ijjhanakakoṭṭhāsā.",
  "atk-s0301a:843_11": "Bhāvitāti vaḍḍhitā.",
  "atk-s0301a:843_12": "Bahulīkatāti punappunaṃ katā.",
  "atk-s0301a:843_13": "Yānīkatāti yuttayānaṃ viya katā.",
  "atk-s0301a:843_14": "Vatthukatāti patiṭṭhaṭṭhenavatthukatā.",
  "atk-s0301a:843_15": "Anuṭṭhitāti avijahitā niccānubaddhā.",
  "atk-s0301a:843_16": "Paricitāti sātaccakiriyāya suparicitā katā issāsassa avirādhitavedhihattho viya.",
  "atk-s0301a:843_17": "Susamāraddhāti suṭṭhu samāraddhā paripuṇṇabhāvanā.",
  "atk-s0301a:843_18": "Adhimucceyyāti cinteyya.",
  "atk-s0301a:844_0": "Pabbatassāti pabbato bhaveyya.",
  "atk-s0301a:844_1": "Dvittāvāti tiṭṭhatu eko pabbato,",
  "atk-s0301a:844_2": "dvikkhattumpi tāva mahanto suvaṇṇapabbato ekassa nālaṃ,",
  "atk-s0301a:844_3": "na pariyattoti attho.",
  "atk-s0301a:844_4": "Iti vidvā samañcareti evaṃ jānanto samaṃ careyya.",
  "atk-s0301a:844_5": "Yatonidānanti dukkhaṃ nāma pañcakāmaguṇanidānaṃ,",
  "atk-s0301a:844_6": "taṃ yatonidānaṃ hoti,",
  "atk-s0301a:844_7": "evaṃ yo adakkhi.",
  "atk-s0301a:844_8": "Kathaṃ nameyyāti so jantu tesu dukkhassa nidānabhūtesu kāmesu kena kāraṇena nameyya.",
  "atk-s0301a:844_9": "Upadhiṃ viditvāti kāmaguṇaupadhiṃ “saṅgo eso,",
  "atk-s0301a:844_10": "lagganameta”nti evaṃ viditvā.",
  "atk-s0301a:844_11": "Tasseva jantu vinayāya sikkheti tasseva upadhissa vinayāya sikkheyya. Dasamaṃ.",
  "atk-s0301a:845_0": "Dutiyo vaggo.",
  "atk-s0301a:846_0": "3. Tatiyavaggo",
  "atk-s0301a:847_0": "1. Sambahulasuttavaṇṇanā",
  "atk-s0301a:848_0": "157.",
  "atk-s0301a:848_1": "Tatiyavaggassa paṭhame jaṭaṇḍuvenāti jaṭācumbaṭakena.",
  "atk-s0301a:848_2": "Ajinakkhipanivatthoti sakhuraṃ ajinacammaṃ ekaṃ nivattho ekaṃ pāruto.",
  "atk-s0301a:848_3": "Udumbaradaṇḍanti appicchabhāvappakāsanatthaṃ īsakaṃ vaṅkaṃ udumbaradaṇḍaṃ gahetvā.",
  "atk-s0301a:848_4": "Etadavocāti loke brāhmaṇassa vacanaṃ nāma sussūsanti,",
  "atk-s0301a:848_5": "brāhmaṇesupi pabbajitassa,",
  "atk-s0301a:848_6": "pabbajitesupi mahallakassāti mahallakabrāhmaṇassa pabbajitavesaṃ gahetvā padhānabhūmiyaṃ kammaṃ karonte",
  "atk-s0301a:848_7": "te bhikkhū upasaṅkamitvā hatthaṃ ukkhipitvā etaṃ “daharā bhavanto”tiādivacanaṃ avoca.",
  "atk-s0301a:848_8": "Okampetvāti hanukena uraṃ paharanto adhonataṃ katvā.",
  "atk-s0301a:848_9": "Jivhaṃ nillāletvāti kabaramahājivhaṃ nīharitvā uddhamadho ubhayapassesu ca lāletvā.",
  "atk-s0301a:848_10": "Tivisākhanti tisākhaṃ.",
  "atk-s0301a:848_11": "Nalāṭikanti bhakuṭiṃ,",
  "atk-s0301a:848_12": "nalāṭe uṭṭhitaṃ valittayanti attho.",
  "atk-s0301a:848_13": "Pakkāmīti tumhe jānantānaṃ vacanaṃ akatvā attanova tele paccissathāti vatvā ekaṃ maggaṃ gahetvā gato. Paṭhamaṃ.",
  "atk-s0301a:849_0": "2. Samiddhisuttavaṇṇanā",
  "atk-s0301a:850_0": "158.",
  "atk-s0301a:850_1": "Dutiye lābhā vata me,",
  "atk-s0301a:850_2": "suladdhaṃ vata meti evarūpassa satthu ceva dhammassa ca sabrahmacārīnañca laddhattā mayhaṃ lābhā mayhaṃ suladdhanti.",
  "atk-s0301a:850_3": "So kirāyasmā pacchā mūlakammaṭṭhānaṃ sammasitvā “arahattaṃ gahessāmī”ti pāsādikaṃ tāva kammaṭṭhānaṃ gahetvā",
  "atk-s0301a:850_4": "buddhadhammasaṅghaguṇe āvajjetvā cittakallataṃ uppādetvā cittaṃ hāsetvā tosetvā nisinno.",
  "atk-s0301a:850_5": "Tenassa evamahosi.",
  "atk-s0301a:850_6": "Upasaṅkamīti “ayaṃ samiddhi bhikkhu pāsādikaṃ kammaṭṭhānaṃ gahetvā nisinnasadiso,",
  "atk-s0301a:850_7": "yāva mūlakammaṭṭhānaṃ gahetvā arahattaṃ na gaṇhāti,",
  "atk-s0301a:850_8": "tāvassa antarāyaṃ karissāmī”ti upasaṅkami.",
  "atk-s0301a:850_9": "Gaccha tvanti satthā sakalajambudīpaṃ olokento “tasmiṃyeva ṭhāne tassa kammaṭṭhānaṃ sappāyaṃ bhavissatī”ti addasa,",
  "atk-s0301a:850_10": "tasmā evamāha.",
  "atk-s0301a:850_11": "Satipaññā ca me buddhāti mayā sati ca paññā ca ñātā.",
  "atk-s0301a:850_12": "Karassu rūpānīti bahūnipi vibhiṃsakārahāni rūpāni karassu.",
  "atk-s0301a:850_13": "Neva maṃ byādhayissasīti maṃ neva vedhayissasi na kampassesi. Dutiyaṃ.",
  "atk-s0301a:851_0": "3. Godhikasuttavaṇṇanā",
  "atk-s0301a:852_0": "159.",
  "atk-s0301a:852_1": "Tatiye isigilipasseti isigilissa nāma pabbatassa passe.",
  "atk-s0301a:852_2": "Kāḷasilāyanti kāḷavaṇṇāya silāyaṃ.",
  "atk-s0301a:852_3": "Sāmayikaṃ cetovimuttinti appitappitakkhaṇe paccanīkadhammehi vimuccati,",
  "atk-s0301a:852_4": "ārammaṇe ca adhimuccatīti lokiyasamāpatti sāmayikā cetovimutti nāma.",
  "atk-s0301a:852_5": "Phusīti paṭilabhi.",
  "atk-s0301a:852_6": "Parihāyīti kasmā yāva chaṭṭhaṃ parihāyi?",
  "atk-s0301a:852_7": "Sābādhattā.",
  "atk-s0301a:852_8": "Therassa kira vātapittasemhavasena anusāyiko ābādho atthi,",
  "atk-s0301a:852_9": "tena samādhissa sappāye upakārakadhamme pūretuṃ na sakkoti,",
  "atk-s0301a:852_10": "appitappitāya samāpattiyā parihāyati.",
  "atk-s0301a:853_0": "Yaṃnūnāhaṃ satthaṃ āhareyyanti so kira cintesi,",
  "atk-s0301a:853_1": "yasmā parihīnajjhānassa kālaṅkaroto anibaddhā gati hoti,",
  "atk-s0301a:853_2": "aparihīnajjhānassa nibaddhā gati hoti,",
  "atk-s0301a:853_3": "brahmaloke nibbattati,",
  "atk-s0301a:853_4": "tasmā satthaṃ āharitukāmo ahosi.",
  "atk-s0301a:853_5": "Upasaṅkamīti –",
  "atk-s0301a:853_6": "“ayaṃ samaṇo satthaṃ āharitukāmo,",
  "atk-s0301a:853_7": "satthāharaṇañca nāmetaṃ kāye ca jīvite ca anapekkhassa hoti.",
  "atk-s0301a:853_8": "Yo evaṃ kāye ca jīvite ca anapekkho hoti,",
  "atk-s0301a:853_9": "so mūlakammaṭṭhānaṃ sammasitvā arahattampi gahetuṃ samattho hoti,",
  "atk-s0301a:853_10": "mayā pana paṭibāhitopi esa na oramissati,",
  "atk-s0301a:853_11": "satthārā paṭibāhito oramissatī”ti therassa atthakāmo viya hutvā yena bhagavā tenupasaṅkami.",
  "atk-s0301a:854_0": "Jalāti jalamānā.",
  "atk-s0301a:854_1": "Pāde vandāmi cakkhumāti pañcahi cakkhūhi cakkhumā tava pāde vandāmi.",
  "atk-s0301a:854_2": "Jutindharāti ānubhāvadharā.",
  "atk-s0301a:854_3": "Appattamānasoti appattaarahatto.",
  "atk-s0301a:854_4": "Sekhoti sīlādīni sikkhamāno sakaraṇīyo.",
  "atk-s0301a:854_5": "Jane sutāti jane vissutā.",
  "atk-s0301a:854_6": "Satthaṃ āharitaṃ hotīti thero kira “kiṃ mayhaṃ iminā jīvitenā”ti?",
  "atk-s0301a:854_7": "Uttāno nipajjitvā satthena galanāḷiṃ chindi,",
  "atk-s0301a:854_8": "dukkhā vedanā uppajjiṃsu.",
  "atk-s0301a:854_9": "Thero vedanaṃ vikkhambhetvā taṃyeva vedanaṃ pariggahetvā satiṃ upaṭṭhapetvā mūlakammaṭṭhānaṃ sammasanto arahattaṃ patvā samasīsī hutvā parinibbāyi.",
  "atk-s0301a:854_10": "Samasīsī nāma tividho hoti iriyāpathasamasīsī,",
  "atk-s0301a:854_11": "rogasamasīsī,",
  "atk-s0301a:854_12": "jīvitasamasīsīti.",
  "atk-s0301a:855_0": "Tattha yo ṭhānādīsu iriyāpathesu aññataraṃ adhiṭṭhāya –",
  "atk-s0301a:855_1": "“imaṃ akopetvāva arahattaṃ pāpuṇissāmī”ti vipassanaṃ paṭṭhapeti,",
  "atk-s0301a:855_2": "athassa arahattappatti ca iriyāpathakopanañca ekappahāreneva hoti.",
  "atk-s0301a:855_3": "Ayaṃ iriyāpathasamasīsī nāma.",
  "atk-s0301a:855_4": "Yo pana cakkhurogādīsu aññatarasmiṃ sati –",
  "atk-s0301a:855_5": "“ito anuṭṭhitova arahattaṃ pāpuṇissāmī”ti vipassanaṃ paṭṭhapeti,",
  "atk-s0301a:855_6": "athassa arahattappatti ca rogato vuṭṭhānañca ekappahāreneva hoti.",
  "atk-s0301a:855_7": "Ayaṃ rogasamasīsī nāma.",
  "atk-s0301a:855_8": "Keci pana tasmiṃyeva iriyāpathe tasmiñca roge parinibbānavasenettha samasīsitaṃ paññāpenti.",
  "atk-s0301a:855_9": "Yassa pana āsavakkhayo ca jīvitakkhayo ca ekappahāreneva hoti.",
  "atk-s0301a:855_10": "Ayaṃ jīvitasamasīsī nāma.",
  "atk-s0301a:855_11": "Vuttampi cetaṃ –",
  "atk-s0301a:855_12": "“yassa puggalassa apubbaṃ acarimaṃ āsavapariyādānañca hoti jīvitapariyādānañca,",
  "atk-s0301a:855_13": "ayaṃ vuccati puggalo samasīsī”ti.",
  "atk-s0301a:856_0": "Ettha ca pavattisīsaṃ kilesasīsanti dve sīsāni.",
  "atk-s0301a:856_1": "Tattha pavattisīsaṃ nāma jīvitindriyaṃ,",
  "atk-s0301a:856_2": "kilesasīsaṃ nāma avijjā.",
  "atk-s0301a:856_3": "Tesu jīvitindriyaṃ cuticittaṃ khepeti,",
  "atk-s0301a:856_4": "avijjā maggacittaṃ.",
  "atk-s0301a:856_5": "Dvinnaṃ cittānaṃ ekato uppādo natthi.",
  "atk-s0301a:856_6": "Maggānantaraṃ pana phalaṃ,",
  "atk-s0301a:856_7": "phalānantaraṃ bhavaṅgaṃ,",
  "atk-s0301a:856_8": "bhavaṅgato vuṭṭhāya paccavekkhaṇaṃ,",
  "atk-s0301a:856_9": "taṃ paripuṇṇaṃ vā hoti aparipuṇṇaṃ vā.",
  "atk-s0301a:856_10": "Tikhiṇena asinā sīse chijjantepi hi eko vā dve vā paccavekkhaṇavārā avassaṃ uppajjantiyeva,",
  "atk-s0301a:856_11": "cittānaṃ pana lahuparivattitāya āsavakkhayo ca jīvitapariyādānañca ekakkhaṇe viya paññāyati.",
  "atk-s0301a:857_0": "Samūlaṃ taṇhamabbuyhāti avijjāmūlena samūlakaṃ taṇhaṃ arahattamaggena uppāṭetvā.",
  "atk-s0301a:857_1": "Parinibbutoti anupādisesanibbānena parinibbuto.",
  "atk-s0301a:858_0": "Vivattakkhandhanti parivattakkhandhaṃ.",
  "atk-s0301a:858_1": "Semānanti uttānaṃ hutvā sayitaṃ hoti.",
  "atk-s0301a:858_2": "Thero pana kiñcāpi uttānako sayito,",
  "atk-s0301a:858_3": "tathāpissa dakkhiṇena passena paricitasayanattā sīsaṃ dakkhiṇatova parivattitvā ṭhitaṃ.",
  "atk-s0301a:858_4": "Dhūmāyitattanti dhūmāyitabhāvaṃ.",
  "atk-s0301a:858_5": "Tasmiṃ hi khaṇe dhūmavalāhakā viya timiravalāhakā viya ca uṭṭhahiṃsu.",
  "atk-s0301a:858_6": "Viññāṇaṃ samanvesatīti paṭisandhicittaṃ pariyesati.",
  "atk-s0301a:858_7": "Appatiṭṭhitenāti paṭisandhiviññāṇena appatiṭṭhitena,",
  "atk-s0301a:858_8": "appatiṭṭhitakāraṇāti attho.",
  "atk-s0301a:858_9": "Beluvapaṇḍuvīṇanti beluvapakkaṃ viya paṇḍuvaṇṇaṃ suvaṇṇamahāvīṇaṃ.",
  "atk-s0301a:858_10": "Ādāyāti kacche ṭhapetvā.",
  "atk-s0301a:858_11": "Upasaṅkamīti “godhikattherassa nibbattaṭṭhānaṃ na jānāmi,",
  "atk-s0301a:858_12": "samaṇaṃ gotamaṃ pucchitvā nikkaṅkho bhavissāmī”ti khuddakadārakavaṇṇī hutvā upasaṅkami.",
  "atk-s0301a:858_13": "Nādhigacchāmīti na passāmi.",
  "atk-s0301a:858_14": "Sokaparetassāti sokena phuṭṭhassa.",
  "atk-s0301a:858_15": "Abhassathāti pādapiṭṭhiyaṃ patitā. Tatiyaṃ.",
  "atk-s0301a:859_0": "4. Sattavassānubandhasuttavaṇṇanā",
  "atk-s0301a:860_0": "160.",
  "atk-s0301a:860_1": "Catutthe satta vassānīti pure bodhiyā chabbassāni,",
  "atk-s0301a:860_2": "bodhito pacchā ekaṃ vassaṃ.",
  "atk-s0301a:860_3": "Otārāpekkhoti “sace samaṇassa gotamassa kāyadvārādīsu kiñcideva ananucchavikaṃ passāmi,",
  "atk-s0301a:860_4": "codessāmi na”nti evaṃ vivaraṃ apekkhamāno.",
  "atk-s0301a:860_5": "Alabhamānoti rathareṇumattampi avakkhalitaṃ apassanto. Tenāha –",
  "atk-s0301a:861_0": "“Satta vassāni bhagavantaṃ, anubandhiṃ padāpadaṃ;",
  "atk-s0301a:862_0": "Otāraṃ nādhigacchissaṃ, sambuddhassa satīmato”ti. ;",
  "atk-s0301a:863_0": "Upasaṅkamīti “ajja samaṇaṃ gotamaṃ atigahetvā gamissāmī”ti upasaṅkami.",
  "atk-s0301a:864_0": "Jhāyasīti jhāyanto avajjhāyanto nisinnosīti vadati.",
  "atk-s0301a:864_1": "Vittaṃ nu jīnoti sataṃ vā sahassaṃ vā jitosi nu.",
  "atk-s0301a:864_2": "Āguṃ nu gāmasminti,",
  "atk-s0301a:864_3": "kiṃ nu antogāme pamāṇātikkantaṃ pāpakammaṃ akāsi,",
  "atk-s0301a:864_4": "yena aññesaṃ mukhaṃ oloketuṃ avisahanto araññe vicarasi?",
  "atk-s0301a:864_5": "Sakkhinti mittabhāvaṃ.",
  "atk-s0301a:865_0": "Palikhāyāti khaṇitvā.",
  "atk-s0301a:865_1": "Bhavalobhajappanti bhavalobhasaṅkhātaṃ taṇhaṃ.",
  "atk-s0301a:865_2": "Anāsavo jhāyāmīti nittaṇho hutvā dvīhi jhānehi jhāyāmi.",
  "atk-s0301a:865_3": "Pamattabandhūti māraṃ ālapati.",
  "atk-s0301a:865_4": "So hi yekeci loke pamattā,",
  "atk-s0301a:865_5": "tesaṃ bandhu.",
  "atk-s0301a:866_0": "Sace maggaṃ anubuddhanti yadi tayā maggo anubuddho.",
  "atk-s0301a:866_1": "Apehīti apayāhi.",
  "atk-s0301a:866_2": "Amaccudheyyanti maccuno anokāsabhūtaṃ nibbānaṃ.",
  "atk-s0301a:866_3": "Pāragāminoti yepi pāraṃ gatā,",
  "atk-s0301a:866_4": "tepi pāragāmino.",
  "atk-s0301a:866_5": "Yepi pāraṃ gacchissanti,",
  "atk-s0301a:866_6": "yepi pāraṃ gantukāmā,",
  "atk-s0301a:866_7": "tepi pāragāmino.",
  "atk-s0301a:867_0": "Visūkāyikānīti māravisūkāni.",
  "atk-s0301a:867_1": "Visevitānīti viruddhasevitāni,",
  "atk-s0301a:867_2": "“appamāyu manussānaṃ,",
  "atk-s0301a:867_3": "accayanti ahorattā”ti vutte.",
  "atk-s0301a:867_4": "“Dīghamāyu manussānaṃ,",
  "atk-s0301a:867_5": "nāccayanti ahorattā”tiādīni paṭilomakāraṇāni.",
  "atk-s0301a:867_6": "Vipphanditānīti,",
  "atk-s0301a:867_7": "tamhi tamhi kāle hatthirājavaṇṇasappavaṇṇādidassanāni.",
  "atk-s0301a:867_8": "Nibbejanīyāti ukkaṇṭhanīyā.",
  "atk-s0301a:868_0": "Anupariyagātiādīsu kiñcāpi atītavacanaṃ kataṃ,",
  "atk-s0301a:868_1": "attho pana vikappavasena veditabbo.",
  "atk-s0301a:868_2": "Idaṃ vuttaṃ hoti –",
  "atk-s0301a:868_3": "yathā medavaṇṇaṃ pāsāṇaṃ vāyaso disvā –",
  "atk-s0301a:868_4": "“api nāmettha muduṃ vindeyyāma,",
  "atk-s0301a:868_5": "api assādo siyā”ti anuparigaccheyya,",
  "atk-s0301a:868_6": "atha so tattha assādaṃ alabhitvāva vāyaso etto apakkameyya,",
  "atk-s0301a:868_7": "tato pāsāṇā apagaccheyya,",
  "atk-s0301a:868_8": "evaṃ mayampi so kāko viya selaṃ gotamaṃ āsajja assādaṃ vā santhavaṃ vā alabhantā gotamā nibbinditvā apagacchāma.",
  "atk-s0301a:868_9": "Catutthaṃ.",
  "atk-s0301a:869_0": "5. Māradhītusuttavaṇṇanā",
  "atk-s0301a:870_0": "161.",
  "atk-s0301a:870_1": "Pañcame abhāsitvāti ettha a-",
  "atk-s0301a:870_2": "kāro nipātamattaṃ,",
  "atk-s0301a:870_3": "bhāsitvāti attho.",
  "atk-s0301a:870_4": "Abhāsayitvātipi pāṭho.",
  "atk-s0301a:870_5": "Upasaṅkamiṃsūti “gopālakadārakaṃ viya daṇḍakena bhūmiṃ lekhaṃ datvā ativiya dummano hutvā nisinno.",
  "atk-s0301a:870_6": "‘Kinnu kho kāraṇa’nti?",
  "atk-s0301a:870_7": "Pucchitvā,",
  "atk-s0301a:870_8": "jānissāmā”ti upasaṅkamiṃsu.",
  "atk-s0301a:871_0": "Socasīti cintesi.",
  "atk-s0301a:871_1": "Āraññamiva kuñjaranti yathā araññato pesitagaṇikārahatthiniyo āraññakaṃ kuñjaraṃ itthikuttadassanena palobhetvā bandhitvā ānayanti,",
  "atk-s0301a:871_2": "evaṃ ānayissāma.",
  "atk-s0301a:871_3": "Māradheyyanti tebhūmakavaṭṭaṃ.",
  "atk-s0301a:872_0": "Upasaṅkamiṃsūti –",
  "atk-s0301a:872_1": "“tumhe thokaṃ adhivāsetha,",
  "atk-s0301a:872_2": "mayaṃ taṃ ānessāmā”ti pitaraṃ samassāsetvā upasaṅkamiṃsu.",
  "atk-s0301a:872_3": "Uccāvacāti nānāvidhā.",
  "atk-s0301a:872_4": "Ekasataṃ ekasatanti ekekaṃ sataṃ sataṃ katvā.",
  "atk-s0301a:872_5": "Kumārivaṇṇasatanti iminā nayena kumāriattabhāvānaṃ sataṃ.",
  "atk-s0301a:873_0": "Atthassa pattiṃ hadayassa santinti,",
  "atk-s0301a:873_1": "dvīhipi padehi arahattameva kathesi.",
  "atk-s0301a:873_2": "Senanti kilesasenaṃ.",
  "atk-s0301a:873_3": "Sā hi piyarūpasātarūpā nāma.",
  "atk-s0301a:873_4": "Ekāhaṃ jhāyanti eko ahaṃ jhāyanto.",
  "atk-s0301a:873_5": "Sukhamanubodhinti arahattasukhaṃ anubujjhiṃ.",
  "atk-s0301a:873_6": "Idaṃ vuttaṃ hoti –",
  "atk-s0301a:873_7": "piyarūpaṃ sātarūpaṃ senaṃ jinitvā ahaṃ eko jhāyanto “atthassa pattiṃ hadayassa santi”nti saṅkhaṃ gataṃ arahattasukhaṃ anubujjhiṃ.",
  "atk-s0301a:873_8": "Tasmā janena mittasanthavaṃ na karomi,",
  "atk-s0301a:873_9": "teneva ca me kāraṇena kenaci saddhiṃ sakkhī na sampajjatīti.",
  "atk-s0301a:874_0": "Kathaṃvihārībahuloti katamena vihārena bahulaṃ viharanto.",
  "atk-s0301a:874_1": "Aladdhāti alabhitvā.",
  "atk-s0301a:874_2": "Yoti nipātamattaṃ.",
  "atk-s0301a:874_3": "Idaṃ vuttaṃ hoti –",
  "atk-s0301a:874_4": "katamena jhānena bahulaṃ jhāyantaṃ taṃ puggalaṃ kāmasaññā alabhitvāva paribāhirā hontīti.",
  "atk-s0301a:875_0": "Passaddhakāyoti catutthajjhānena assāsapassāsakāyassa passaddhattā passaddhakāyo.",
  "atk-s0301a:875_1": "Suvimuttacittoti arahattaphalavimuttiyā suṭṭhu vimuttacitto.",
  "atk-s0301a:875_2": "Asaṅkharānoti tayo kammābhisaṅkhāre anabhisaṅkharonto.",
  "atk-s0301a:875_3": "Anokoti anālayo.",
  "atk-s0301a:875_4": "Aññāya dhammanti catusaccadhammaṃ jānitvā.",
  "atk-s0301a:875_5": "Avitakkajhāyīti avitakkena catutthajjhānena jhāyanto.",
  "atk-s0301a:875_6": "Na kuppatītiādīsu dosena na kuppati,",
  "atk-s0301a:875_7": "rāgena na sarati,",
  "atk-s0301a:875_8": "mohena na thīno.",
  "atk-s0301a:875_9": "Imesu tīsu mūlakilesesu gahitesu diyaḍḍhakilesasahassaṃ gahitameva hoti.",
  "atk-s0301a:875_10": "Paṭhamapadena vā byāpādanīvaraṇaṃ gahitaṃ,",
  "atk-s0301a:875_11": "dutiyena kāmacchandanīvaraṇaṃ,",
  "atk-s0301a:875_12": "tatiyena thinaṃ ādiṃ katvā sesanīvaraṇāni.",
  "atk-s0301a:875_13": "Iti iminā nīvaraṇappahānena khīṇāsavaṃ dasseti.",
  "atk-s0301a:876_0": "Pañcoghatiṇṇoti pañcadvārikaṃ kilesoghaṃ tiṇṇo.",
  "atk-s0301a:876_1": "Chaṭṭhanti manodvārikampi chaṭṭhaṃ kilesoghaṃ atari.",
  "atk-s0301a:876_2": "Pañcoghaggahaṇena vā pañcorambhāgiyāni saṃyojanāni,",
  "atk-s0301a:876_3": "chaṭṭhaggahaṇena pañcuddhambhāgiyāni veditabbāni.",
  "atk-s0301a:876_4": "Gaṇasaṅghacārīti gaṇe ca saṅghe ca caratīti satthā gaṇasaṅghacārī nāma.",
  "atk-s0301a:876_5": "Addhā carissantīti aññepi saddhā bahujanā ekaṃsena carissanti.",
  "atk-s0301a:876_6": "Ayanti ayaṃ satthā.",
  "atk-s0301a:876_7": "Anokoti anālayo.",
  "atk-s0301a:877_0": "Acchejja nessatīti acchinditvā nayissati,",
  "atk-s0301a:877_1": "maccurājassa hatthato acchinditvā nibbānapāraṃ nayissatīti vuttaṃ hoti.",
  "atk-s0301a:877_2": "Nayamānānanti nayamānesu.",
  "atk-s0301a:878_0": "Selaṃva sirasūhacca,",
  "atk-s0301a:878_1": "pātāle gādhamesathāti mahantaṃ kūṭāgārappamāṇaṃ silaṃ sīse ṭhapetvā pātāle patiṭṭhagavesanaṃ viya.",
  "atk-s0301a:878_2": "Khāṇuṃva urasāsajjāti urasi khāṇuṃ paharitvā viya.",
  "atk-s0301a:878_3": "Apethāti apagacchatha.",
  "atk-s0301a:878_4": "Imasmiṃ ṭhāne saṅgītikārā “idamavocā”ti desanaṃ niṭṭhapetvā daddallamānāti gāthaṃ āhaṃsu.",
  "atk-s0301a:878_5": "Tattha daddallamānāti ativiya jalamānā sobhamānā.",
  "atk-s0301a:878_6": "Āgañchunti āgatā.",
  "atk-s0301a:878_7": "Panudīti nīhari.",
  "atk-s0301a:878_8": "Tūlaṃ bhaṭṭhaṃva mālutoti yathā phalato bhaṭṭhaṃ simbalitūlaṃ vā poṭakitūlaṃ vā vāto panudati nīharati,",
  "atk-s0301a:878_9": "evaṃ panudīti. Pañcamaṃ.",
  "atk-s0301a:879_0": "Tatiyo vaggo.",
  "atk-s0301a:880_0": "Iti sāratthappakāsiniyā",
  "atk-s0301a:881_0": "Saṃyuttanikāya-aṭṭhakathāya",
  "atk-s0301a:882_0": "Mārasaṃyuttavaṇṇanā niṭṭhitā.",
  "atk-s0301a:885_0": "5. Bhikkhunīsaṃyuttaṃ",
  "atk-s0301a:886_0": "1. Āḷavikāsuttavaṇṇanā",
  "atk-s0301a:887_0": "162.",
  "atk-s0301a:887_1": "Bhikkhunīsaṃyuttassa paṭhame āḷavikāti āḷaviyaṃ jātā āḷavinagaratoyeva ca nikkhamma pabbajitā.",
  "atk-s0301a:887_2": "Andhavananti kassapasammāsambuddhassa cetiye navakammatthāya dhanaṃ samādapetvā āgacchantassa yasodharassa",
  "atk-s0301a:887_3": "nāma dhammabhāṇakassa ariyapuggalassa akkhīni uppāṭetvā tattheva akkhibhedappattehi pañcahi corasatehi",
  "atk-s0301a:887_4": "nivutthattā tato paṭṭhāya “andhavana”nti saṅkhaṃ gataṃ vanaṃ.",
  "atk-s0301a:887_5": "Taṃ kira sāvatthito dakkhiṇapasse gāvutamatte hoti rājārakkhāya guttaṃ.",
  "atk-s0301a:887_6": "Tattha pavivekakāmā bhikkhū ca bhikkhuniyo ca gacchanti.",
  "atk-s0301a:887_7": "Tasmā ayampi kāyavivekatthinī yena taṃ vanaṃ,",
  "atk-s0301a:887_8": "tenupasaṅkami.",
  "atk-s0301a:887_9": "Nissaraṇanti nibbānaṃ.",
  "atk-s0301a:887_10": "Paññāyāti paccavekkhaṇañāṇena.",
  "atk-s0301a:887_11": "Na tvaṃ jānāsi taṃ padanti tvaṃ etaṃ nibbānapadaṃ vā nibbānagāmimaggapadaṃ vā na jānāsi.",
  "atk-s0301a:887_12": "Sattisūlūpamāti vinivijjhanatthena sattisūlasadisā.",
  "atk-s0301a:887_13": "Khandhāsaṃ adhikuṭṭanāti khandhā tesaṃ adhikuṭṭanabhaṇḍikā. Paṭhamaṃ.",
  "atk-s0301a:888_0": "2. Somāsuttavaṇṇanā",
  "atk-s0301a:889_0": "163.",
  "atk-s0301a:889_1": "Dutiye ṭhānanti arahattaṃ.",
  "atk-s0301a:889_2": "Durabhisambhavanti duppasahaṃ.",
  "atk-s0301a:889_3": "Dvaṅgulapaññāyāti parittapaññāya.",
  "atk-s0301a:889_4": "Yasmā vā dvīhi aṅgulehi kappāsavaṭṭiṃ gahetvā suttaṃ kantanti,",
  "atk-s0301a:889_5": "tasmā itthī “dvaṅgulapaññā”ti vuccati.",
  "atk-s0301a:889_6": "Ñāṇamhi vattamānamhīti phalasamāpattiñāṇe pavattamāne.",
  "atk-s0301a:889_7": "Dhammaṃ vipassatoti catusaccadhammaṃ vipassantassa,",
  "atk-s0301a:889_8": "pubbabhāge vā vipassanāya ārammaṇabhūtaṃ khandhapañcakameva.",
  "atk-s0301a:889_9": "Kiñci vā pana aññasmīti aññaṃ vā kiñci “ahaṃ asmī”ti taṇhāmānadiṭṭhivasena yassa siyā. Dutiyaṃ.",
  "atk-s0301a:890_0": "3. Kisāgotamīsuttavaṇṇanā",
  "atk-s0301a:891_0": "164.",
  "atk-s0301a:891_1": "Tatiye kisāgotamīti appamaṃsalohitatāya kisā,",
  "atk-s0301a:891_2": "gotamīti panassā nāmaṃ.",
  "atk-s0301a:891_3": "Pubbe kira sāvatthiyaṃ ekasmiṃ kule asītikoṭidhanaṃ sabbaṃ aṅgārāva jātaṃ.",
  "atk-s0301a:891_4": "Kuṭumbiko aṅgārajātāni anīharitvā –",
  "atk-s0301a:891_5": "“avassaṃ koci puññavā bhavissati,",
  "atk-s0301a:891_6": "tassa puññena puna pākatikaṃ bhavissatī”ti suvaṇṇahiraññassa cāṭiyo pūretvā āpaṇe ṭhapetvā samīpe nisīdi.",
  "atk-s0301a:891_7": "Athekā duggatakulassa dhītā –",
  "atk-s0301a:891_8": "“aḍḍhamāsakaṃ gahetvā dārusākaṃ āharissāmī”ti vīthiṃ gatā taṃ disvā kuṭumbikaṃ āha –",
  "atk-s0301a:891_9": "“āpaṇe tāva dhanaṃ ettakaṃ,",
  "atk-s0301a:891_10": "gehe kittakaṃ bhavissatī”ti.",
  "atk-s0301a:891_11": "Kiṃ disvā amma evaṃ kathesīti?",
  "atk-s0301a:891_12": "Imaṃ hiraññasuvaṇṇanti.",
  "atk-s0301a:891_13": "So “puññavatī esā bhavissatī”ti tassā vasanaṭṭhānaṃ pucchitvā āpaṇe bhaṇḍaṃ paṭisāmetvā tassā mātāpitaro upasaṅkamitvā evamāha –",
  "atk-s0301a:891_14": "“amhākaṃ gehe vayappatto dārako atthi,",
  "atk-s0301a:891_15": "tassetaṃ dārikaṃ dethā”ti.",
  "atk-s0301a:891_16": "Kiṃ sāmi duggatehi saddhiṃ keḷiṃ karosīti?",
  "atk-s0301a:891_17": "Mittasanthavo nāma duggatehipi saddhiṃ hoti,",
  "atk-s0301a:891_18": "detha naṃ,",
  "atk-s0301a:891_19": "kuṭumbasāminī bhavissatīti naṃ gahetvā gharaṃ ānesi.",
  "atk-s0301a:891_20": "Sā saṃvāsamanvāya puttaṃ vijātā.",
  "atk-s0301a:891_21": "Putto padasā āhiṇḍanakāle kālamakāsi.",
  "atk-s0301a:891_22": "Sā duggatakule uppajjitvā mahākulaṃ gantvāpi “puttavināsaṃ pattāmhī”ti uppannabalavasokā puttassa sarīrakiccaṃ",
  "atk-s0301a:891_23": "vāretvā taṃ matakaḷevaraṃ ādāya nagare vippalapantī carati.",
  "atk-s0301a:892_0": "Ekadivasaṃ mahatiyā buddhavīthiyā dasabalassa santikaṃ gantvā –",
  "atk-s0301a:892_1": "“puttassa me arogabhāvatthāya bhesajjaṃ detha bhagavā”ti āha.",
  "atk-s0301a:892_2": "Gaccha sāvatthiṃ āhiṇḍitvā yasmiṃ gehe matapubbo natthi,",
  "atk-s0301a:892_3": "tato siddhatthakaṃ āhara,",
  "atk-s0301a:892_4": "puttassa te bhesajjaṃ bhavissatīti.",
  "atk-s0301a:892_5": "Sā nagaraṃ pavisitvā dhuragehato paṭṭhāya bhagavatā vuttanayena gantvā siddhatthakaṃ yācantī ghare ghare,",
  "atk-s0301a:892_6": "“kuto tvaṃ evarūpaṃ gharaṃ passissasī”ti vuttā katipayāni gehāni āhiṇḍitvā –",
  "atk-s0301a:892_7": "“sabbesampi kirāyaṃ dhammatā,",
  "atk-s0301a:892_8": "na mayhaṃ puttassevā”ti sālāyaṃ chavaṃ chaḍḍetvā pabbajjaṃ yāci.",
  "atk-s0301a:892_9": "Satthā “imaṃ pabbājetū”ti bhikkhuniupassayaṃ pesesi.",
  "atk-s0301a:892_10": "Sā khuraggeyeva arahattaṃ pāpuṇi.",
  "atk-s0301a:892_11": "Imaṃ theriṃ sandhāya “atha kho kisāgotamī”ti vuttaṃ.",
  "atk-s0301a:893_0": "Ekamāsīti ekā āsi.",
  "atk-s0301a:893_1": "Rudammukhīti rudamānamukhī viya.",
  "atk-s0301a:893_2": "Accantaṃ mataputtāmhīti ettha antaṃ atītaṃ accantaṃ,",
  "atk-s0301a:893_3": "bhāvanapuṃsakametaṃ.",
  "atk-s0301a:893_4": "Idaṃ vuttaṃ hoti –",
  "atk-s0301a:893_5": "yathā puttamaraṇaṃ antaṃ atītaṃ hoti,",
  "atk-s0301a:893_6": "evaṃ mataputtā ahaṃ,",
  "atk-s0301a:893_7": "idāni mama puna puttamaraṇaṃ nāma natthi.",
  "atk-s0301a:893_8": "Purisā etadantikāti purisāpi me etadantikāva.",
  "atk-s0301a:893_9": "Yo me puttamaraṇassa anto,",
  "atk-s0301a:893_10": "purisānampi me esevanto,",
  "atk-s0301a:893_11": "abhabbā ahaṃ idāni purisaṃ gavesitunti.",
  "atk-s0301a:893_12": "Sabbattha vihatā nandīti sabbesu khandhāyatanadhātubhavayonigatiṭhitinivāsesu mama taṇhānandī vihatā.",
  "atk-s0301a:893_13": "Tamokkhandhoti avijjākkhandho.",
  "atk-s0301a:893_14": "Padālitoti ñāṇena bhinno. Tatiyaṃ.",
  "atk-s0301a:894_0": "4. Vijayāsuttavaṇṇanā",
  "atk-s0301a:895_0": "165.",
  "atk-s0301a:895_1": "Catutthe pañcaṅgikenāti ātataṃ vitataṃ ātatavitataṃ ghanaṃ susiranti evaṃ pañcaṅgasamannāgatena.",
  "atk-s0301a:895_2": "Niyyātayāmi tuyhevāti sabbe tuyhaṃyeva demi.",
  "atk-s0301a:895_3": "Nāhaṃ tenatthikāti nāhaṃ tena atthikā.",
  "atk-s0301a:895_4": "Pūtikāyenāti suvaṇṇavaṇṇopi kāyo niccaṃ uggharitapaggharitaṭṭhena pūtikāyova,",
  "atk-s0301a:895_5": "tasmā evamāha.",
  "atk-s0301a:895_6": "Bhindanenāti bhijjanasabhāvena.",
  "atk-s0301a:895_7": "Pabhaṅgunāti cuṇṇavicuṇṇaṃ āpajjanadhammena.",
  "atk-s0301a:895_8": "Aṭṭīyāmīti aṭṭā pīḷitā homi.",
  "atk-s0301a:895_9": "Harāyāmīti lajjāmi.",
  "atk-s0301a:895_10": "Santā samāpattīti aṭṭhavidhā lokiyasamāpatti ārammaṇasantatāya aṅgasantatāya ca santāti vuttā.",
  "atk-s0301a:895_11": "Sabbatthāti sabbesu rūpārūpabhavesu,",
  "atk-s0301a:895_12": "tesaṃ dvinnaṃ bhavānaṃ gahitattā gahite kāmabhave aṭṭhasu ca samāpattīsūti etesu sabbesu ṭhānesu mayhaṃ avijjātamo vihatoti vadati.",
  "atk-s0301a:895_13": "Catutthaṃ.",
  "atk-s0301a:896_0": "5. Uppalavaṇṇāsuttavaṇṇanā",
  "atk-s0301a:897_0": "166.",
  "atk-s0301a:897_1": "Pañcame supupphitagganti aggato paṭṭhāya suṭṭhu pupphitaṃ sālarukkhaṃ.",
  "atk-s0301a:897_2": "Na catthi te dutiyā vaṇṇadhātūti tava vaṇṇadhātusadisā dutiyā vaṇṇadhātu natthi,",
  "atk-s0301a:897_3": "tayā sadisā aññā bhikkhunī natthīti vadati.",
  "atk-s0301a:897_4": "Idhāgatā tādisikā bhaveyyunti yathā tvaṃ idhāgatā kiñci santhavaṃ vā sinehaṃ vā na labhasi,",
  "atk-s0301a:897_5": "evamevaṃ tepi tayāva sadisā bhaveyyuṃ.",
  "atk-s0301a:897_6": "Pakhumantarikāyanti dvinnaṃ akkhīnaṃ majjhe nāsavaṃsepi tiṭṭhantiṃ maṃ na passasi.",
  "atk-s0301a:897_7": "Vasībhūtamhīti vasībhūtā asmi. Pañcamaṃ.",
  "atk-s0301a:898_0": "6. Cālāsuttavaṇṇanā",
  "atk-s0301a:899_0": "167.",
  "atk-s0301a:899_1": "Chaṭṭhe ko nu taṃ idamādapayīti ko nu mandabuddhi bālo taṃ evaṃ gāhāpesi?",
  "atk-s0301a:899_2": "Pariklesanti aññampi nānappakāraṃ upaddavaṃ.",
  "atk-s0301a:899_3": "Idāni yaṃ māro āha –",
  "atk-s0301a:899_4": "“ko nu taṃ idamādapayī”ti,",
  "atk-s0301a:899_5": "taṃ maddantī –",
  "atk-s0301a:899_6": "“na maṃ andhabālo ādapesi,",
  "atk-s0301a:899_7": "loke pana aggapuggalo satthā dhammaṃ desesī”ti dassetuṃ,",
  "atk-s0301a:899_8": "buddhotiādimāha.",
  "atk-s0301a:899_9": "Tattha sacce nivesayīti paramatthasacce nibbāne nivesesi.",
  "atk-s0301a:899_10": "Nirodhaṃ appajānantāti nirodhasaccaṃ ajānantā. Chaṭṭhaṃ.",
  "atk-s0301a:900_0": "7. Upacālāsuttavaṇṇanā",
  "atk-s0301a:901_0": "168.",
  "atk-s0301a:901_1": "Sattame enti māravasaṃ punāti punappunaṃ maraṇamārakilesamāradevaputtamārānaṃ vasaṃ āgacchanti.",
  "atk-s0301a:901_2": "Padhūpitoti santāpito.",
  "atk-s0301a:901_3": "Agati yattha mārassāti yattha tuyhaṃ mārassa agati.",
  "atk-s0301a:901_4": "Tatthāti tasmiṃ nibbāne. Sattamaṃ.",
  "atk-s0301a:902_0": "8. Sīsupacālāsuttavaṇṇanā",
  "atk-s0301a:903_0": "169.",
  "atk-s0301a:903_1": "Aṭṭhame samaṇī viya dissasīti samaṇisadisā dissasi.",
  "atk-s0301a:903_2": "Kimiva carasi momūhāti kiṃ kāraṇā momūhā viya carasi?",
  "atk-s0301a:903_3": "Ito bahiddhāti imamhā sāsanā bahi.",
  "atk-s0301a:903_4": "Pāsaṃ ḍentīti pāsaṇḍā,",
  "atk-s0301a:903_5": "sattānaṃ cittesu diṭṭhipāsaṃ khipantīti attho.",
  "atk-s0301a:903_6": "Sāsanaṃ pana pāse moceti,",
  "atk-s0301a:903_7": "tasmā pāsaṇḍoti na vuccati,",
  "atk-s0301a:903_8": "ito bahiddhāyeva pāsaṇḍā honti.",
  "atk-s0301a:903_9": "Pasīdantīti saṃsīdanti lagganti.",
  "atk-s0301a:904_0": "Idāni “kaṃ nu uddissa muṇḍāsī”ti pañhaṃ kathentī atthi sakyakule jātotiādimāha.",
  "atk-s0301a:904_1": "Tattha sabbābhibhūti sabbāni khandhāyatanadhātubhavayonigatiādīni abhibhavitvā ṭhito.",
  "atk-s0301a:904_2": "Maraṇamārādayo nudi nīharīti māranudo.",
  "atk-s0301a:904_3": "Sabbatthamaparājitoti sabbesu rāgādīsu vā mārayuddhe vā ajito.",
  "atk-s0301a:904_4": "Sabbattha muttoti sabbesu khandhādīsu mutto.",
  "atk-s0301a:904_5": "Asitoti taṇhādiṭṭhinissayena anissito.",
  "atk-s0301a:904_6": "Sabbakammakkhayaṃ pattoti sabbakammakkhayasaṅkhātaṃ arahattaṃ patto.",
  "atk-s0301a:904_7": "Upadhisaṅkhayeti upadhisaṅkhayasaṅkhāte nibbāne ārammaṇato vimutto. Aṭṭhamaṃ.",
  "atk-s0301a:905_0": "9. Selāsuttavaṇṇanā",
  "atk-s0301a:906_0": "170.",
  "atk-s0301a:906_1": "Navame kenidaṃ pakatanti kena idaṃ kataṃ.",
  "atk-s0301a:906_2": "Bimbanti attabhāvaṃ sandhāya vadati.",
  "atk-s0301a:906_3": "Aghanti dukkhapatiṭṭhānattā attabhāvameva vadati.",
  "atk-s0301a:906_4": "Hetubhaṅgāti hetunirodhena paccayavekallena. Navamaṃ.",
  "atk-s0301a:907_0": "10. Vajirāsuttavaṇṇanā",
  "atk-s0301a:908_0": "171.",
  "atk-s0301a:908_1": "Dasame nayidha sattupalabbhatīti imasmiṃ suddhasaṅkhārapuñje paramatthato satto nāma na upalabbhati.",
  "atk-s0301a:908_2": "Khandhesu santesūti pañcasu khandhesu vijjamānesu tena tenākārena vavatthitesu.",
  "atk-s0301a:908_3": "Sammutīti sattoti samaññāmattameva hoti.",
  "atk-s0301a:908_4": "Dukkhanti pañcakkhandhadukkhaṃ.",
  "atk-s0301a:908_5": "Nāññatra dukkhāti ṭhapetvā dukkhaṃ añño neva sambhoti na nirujjhatīti. Dasamaṃ.",
  "atk-s0301a:909_0": "Iti sāratthappakāsiniyā",
  "atk-s0301a:910_0": "Saṃyuttanikāya-aṭṭhakathāya",
  "atk-s0301a:911_0": "Bhikkhunīsaṃyuttavaṇṇanā niṭṭhitā.",
  "atk-s0301a:914_0": "6. Brahmasaṃyuttaṃ",
  "atk-s0301a:915_0": "1. Paṭhamavaggo",
  "atk-s0301a:916_0": "1. Brahmāyācanasuttavaṇṇanā",
  "atk-s0301a:917_0": "172.",
  "atk-s0301a:917_1": "Brahmasaṃyuttassa paṭhame parivitakko udapādīti sabbabuddhānaṃ āciṇṇasamāciṇṇo ayaṃ cetaso vitakko udapādi.",
  "atk-s0301a:917_2": "Kadā udapādīti?",
  "atk-s0301a:917_3": "Buddhabhūtassa aṭṭhame sattāhe rājāyatanamūle sakkena devānamindena ābhataṃ dantakaṭṭhañca osadhaharītakañca",
  "atk-s0301a:917_4": "khāditvā mukhaṃ dhovitvā catūhi lokapālehi upanīte paccagghe selamayapatte tapussabhallikānaṃ piṇḍapātaṃ",
  "atk-s0301a:917_5": "paribhuñjitvā puna paccāgantvā ajapālanigrodhe nisinnamattassa.",
  "atk-s0301a:918_0": "Adhigatoti paṭividdho.",
  "atk-s0301a:918_1": "Dhammoti catusaccadhammo.",
  "atk-s0301a:918_2": "Gambhīroti uttānapaṭikkhepavacanametaṃ.",
  "atk-s0301a:918_3": "Duddasoti gambhīrattāva duddaso dukkhena daṭṭhabbo,",
  "atk-s0301a:918_4": "na sakkā sukhena daṭṭhuṃ.",
  "atk-s0301a:918_5": "Duddasattāva duranubodho dukkhena avabujjhitabbo,",
  "atk-s0301a:918_6": "na sakkā sukhena avabujjhituṃ.",
  "atk-s0301a:918_7": "Santoti nibbuto.",
  "atk-s0301a:918_8": "Paṇītoti atappako.",
  "atk-s0301a:918_9": "Idaṃ dvayaṃ lokuttarameva sandhāya vuttaṃ.",
  "atk-s0301a:918_10": "Atakkāvacaroti takkena avacaritabbo ogāhitabbo na hoti,",
  "atk-s0301a:918_11": "ñāṇeneva avacaritabbo.",
  "atk-s0301a:918_12": "Nipuṇoti saṇho.",
  "atk-s0301a:918_13": "Paṇḍitavedanīyoti sammāpaṭipadaṃ paṭipannehi paṇḍitehi veditabbo.",
  "atk-s0301a:918_14": "Ālayarāmāti sattā pañcasu kāmaguṇesu allīyanti,",
  "atk-s0301a:918_15": "tasmā te ālayāti vuccanti.",
  "atk-s0301a:918_16": "Aṭṭhasatataṇhāvicaritāni vā allīyanti,",
  "atk-s0301a:918_17": "tasmāpi ālayāti vuccanti.",
  "atk-s0301a:918_18": "Tehi ālayehi ramantīti ālayarāmā.",
  "atk-s0301a:918_19": "Ālayesu ratāti ālayaratā.",
  "atk-s0301a:918_20": "Ālayesu suṭṭhu muditāti ālayasammuditā.",
  "atk-s0301a:918_21": "Yatheva hi susajjitaṃ pupphaphalabharitarukkhādisampannaṃ uyyānaṃ paviṭṭho rājā tāya tāya sampattiyā ramati,",
  "atk-s0301a:918_22": "sammudito āmoditapamodito hoti,",
  "atk-s0301a:918_23": "na ukkaṇṭhati,",
  "atk-s0301a:918_24": "sāyampi nikkhamituṃ na icchati,",
  "atk-s0301a:918_25": "evamimehipi kāmālayataṇhālayehi sattā ramanti,",
  "atk-s0301a:918_26": "saṃsāravaṭṭe sammuditā anukkaṇṭhitā vasanti.",
  "atk-s0301a:918_27": "Tena tesaṃ bhagavā duvidhaṃ ālayaṃ uyyānabhūmiṃ viya dassento “ālayarāmā”tiādimāha.",
  "atk-s0301a:919_0": "Tattha yadidanti nipāto,",
  "atk-s0301a:919_1": "tassa ṭhānaṃ sandhāya “yaṃ ida”nti,",
  "atk-s0301a:919_2": "paṭiccasamuppādaṃ sandhāya “yo aya”nti evamattho daṭṭhabbo.",
  "atk-s0301a:919_3": "Idappaccayatāpaṭiccasamuppādoti imesaṃ paccayā idappaccayā,",
  "atk-s0301a:919_4": "idappaccayā eva idappaccayatā,",
  "atk-s0301a:919_5": "idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-s0301a:919_6": "Saṅkhārādipaccayānaṃ etaṃ adhivacanaṃ.",
  "atk-s0301a:919_7": "Sabbasaṅkhārasamathotiādi sabbaṃ nibbānameva.",
  "atk-s0301a:919_8": "Yasmā hi taṃ āgamma sabbasaṅkhāravipphanditāni samanti,",
  "atk-s0301a:919_9": "vūpasammanti,",
  "atk-s0301a:919_10": "tasmā sabbasaṅkhārasamathoti vuccati.",
  "atk-s0301a:919_11": "Yasmā ca taṃ āgamma sabbe upadhayo paṭinissaṭṭhā honti,",
  "atk-s0301a:919_12": "sabbā taṇhā khīyanti,",
  "atk-s0301a:919_13": "sabbe kilesarāgā virajjanti,",
  "atk-s0301a:919_14": "sabbaṃ dukkhaṃ nirujjhati,",
  "atk-s0301a:919_15": "tasmā sabbūpadhipaṭinissaggo taṇhākkhayo virāgo nirodhoti vuccati.",
  "atk-s0301a:919_16": "Yā panesā taṇhā bhavena bhavaṃ,",
  "atk-s0301a:919_17": "phalena vā saddhiṃ kammaṃ vinati saṃsibbatīti katvā vānanti vuccati,",
  "atk-s0301a:919_18": "tato nikkhantaṃ vānatoti nibbānaṃ.",
  "atk-s0301a:919_19": "So mamassa kilamathoti yā ajānantānaṃ desanā nāma,",
  "atk-s0301a:919_20": "so mama kilamatho assa,",
  "atk-s0301a:919_21": "sā mama vihesā assāti attho.",
  "atk-s0301a:919_22": "Kāyakilamatho ceva kāyavihesā ca assāti vuttaṃ hoti.",
  "atk-s0301a:919_23": "Citte pana ubhayampetaṃ buddhānaṃ natthi.",
  "atk-s0301a:919_24": "Apissūti anubrūhanatthe nipāto.",
  "atk-s0301a:919_25": "So “na kevalaṃ ayaṃ parivitakko udapādi,",
  "atk-s0301a:919_26": "imāpi gāthā paṭibhaṃsū”ti dīpeti.",
  "atk-s0301a:919_27": "Anacchariyāti anuacchariyā.",
  "atk-s0301a:919_28": "Paṭibhaṃsūti paṭibhānasaṅkhātassa ñāṇassa gocarā ahesuṃ,",
  "atk-s0301a:919_29": "parivitakkayitabbataṃ pāpuṇiṃsu.",
  "atk-s0301a:920_0": "Kicchenāti dukkhena,",
  "atk-s0301a:920_1": "na dukkhāya paṭipadāya.",
  "atk-s0301a:920_2": "Buddhānaṃ hi cattāropi maggā sukhapaṭipadāva honti.",
  "atk-s0301a:920_3": "Pāramīpūraṇakāle pana sarāgasadosasamohasseva sato āgatāgatānaṃ yācakānaṃ alaṅkatapaṭiyattaṃ sīsaṃ kantitvā",
  "atk-s0301a:920_4": "galalohitaṃ nīharitvā suañjitāni akkhīni uppāṭetvā kulavaṃsappadīpaṃ puttaṃ manāpacāriniṃ bhariyanti",
  "atk-s0301a:920_5": "evamādīni dentassa aññāni ca khantivādisadisesu attabhāvesu chejjabhejjādīni pāpuṇantassa āgamanīyapaṭipadaṃ",
  "atk-s0301a:920_6": "sandhāyetaṃ vuttaṃ.",
  "atk-s0301a:920_7": "Halanti ettha ha-",
  "atk-s0301a:920_8": "kāro nipātamatto,",
  "atk-s0301a:920_9": "alanti attho.",
  "atk-s0301a:920_10": "Pakāsitunti desituṃ,",
  "atk-s0301a:920_11": "evaṃ kicchena adhigatassa alaṃ desituṃ pariyattaṃ desituṃ.",
  "atk-s0301a:920_12": "Ko attho desitenāti vuttaṃ hoti?",
  "atk-s0301a:920_13": "Rāgadosaparetehīti rāgadosaphuṭṭhehi rāgadosānugatehi vā.",
  "atk-s0301a:921_0": "Paṭisotagāminti niccādīnaṃ paṭisotaṃ,",
  "atk-s0301a:921_1": "“aniccaṃ dukkhamanattā asubha”nti evaṃ gataṃ catusaccadhammaṃ.",
  "atk-s0301a:921_2": "Rāgarattāti kāmarāgena bhavarāgena diṭṭhirāgena ca rattā.",
  "atk-s0301a:921_3": "Na dakkhantīti aniccaṃ dukkhamanattā asubhanti iminā sabhāvena na passissanti,",
  "atk-s0301a:921_4": "te apassante ko sakkhissati evaṃ gāhāpetuṃ.",
  "atk-s0301a:921_5": "Tamokhandhena āvuṭāti avijjārāsinā ajjhotthaṭā.",
  "atk-s0301a:922_0": "Appossukkatāyāti nirussukkabhāvena,",
  "atk-s0301a:922_1": "adesetukāmatāyāti attho.",
  "atk-s0301a:922_2": "Kasmā panassa evaṃ cittaṃ nami?",
  "atk-s0301a:922_3": "Nanu esa mutto mocessāmi,",
  "atk-s0301a:922_4": "tiṇṇo tāressāmi –",
  "atk-s0301a:923_0": "“Kiṃ me aññātavesena, dhammaṃ sacchikatenidha;",
  "atk-s0301a:924_0": "Sabbaññutaṃ pāpuṇitvā, tārayissaṃ sadevaka”nti. –",
  "atk-s0301a:925_0": "Patthanaṃ katvā pāramiyo pūretvā sabbaññutaṃ pattoti?",
  "atk-s0301a:925_1": "Saccametaṃ,",
  "atk-s0301a:925_2": "tadevaṃ paccavekkhaṇānubhāvena panassa evaṃ cittaṃ nami.",
  "atk-s0301a:925_3": "Tassa hi sabbaññutaṃ patvā sattānaṃ kilesagahanataṃ,",
  "atk-s0301a:925_4": "dhammassa ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena pākaṭā jātā. Athassa –",
  "atk-s0301a:925_5": "“ime sattā kañjiyapuṇṇā lābu viya,",
  "atk-s0301a:925_6": "takkabharitā cāṭi viya,",
  "atk-s0301a:925_7": "vasātelapītapilotikā viya,",
  "atk-s0301a:925_8": "añjanamakkhitahattho viya ca kilesabharitā atisaṃkiliṭṭhā rāgarattā dosaduṭṭhā mohamūḷhā,",
  "atk-s0301a:925_9": "te kiṃ nāma paṭivijjhissantī”ti?",
  "atk-s0301a:925_10": "Cintayato kilesagahanapaccavekkhaṇānubhāvenāpi evaṃ cittaṃ nami.",
  "atk-s0301a:926_0": "“Ayañca dhammo pathavīsandhārakaudakakkhandho viya gambhīro,",
  "atk-s0301a:926_1": "pabbatena paṭicchādetvā ṭhapito sāsapo viya duddaso,",
  "atk-s0301a:926_2": "satadhā bhinnassa vālassa koṭiyā koṭipaṭipādanaṃ viya duranubodho.",
  "atk-s0301a:926_3": "Nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma natthi,",
  "atk-s0301a:926_4": "arakkhitaṃ sīlaṃ nāma natthi,",
  "atk-s0301a:926_5": "aparipūritā kāci pāramī nāma natthi,",
  "atk-s0301a:926_6": "tassa me nirussāhaṃ viya mārabalaṃ vidhamantassāpi pathavī na kampittha,",
  "atk-s0301a:926_7": "paṭhamayāme pubbenivāsaṃ anussarantassāpi na kampittha,",
  "atk-s0301a:926_8": "majjhimayāme dibbacakkhuṃ visodhentassāpi na kampittha,",
  "atk-s0301a:926_9": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "atk-s0301a:926_10": "Iti mādisenāpi tikkhañāṇena kicchenevāyaṃ dhammo paṭividdho.",
  "atk-s0301a:926_11": "Taṃ lokiyamahājanā kathaṃ paṭivijjhissantī”ti?",
  "atk-s0301a:926_12": "Dhammagambhīrapaccavekkhaṇānubhāvenāpi evaṃ cittaṃ namīti veditabbaṃ.",
  "atk-s0301a:927_0": "Apica brahmunā yācite desetukāmatāyapissa evaṃ cittaṃ nami.",
  "atk-s0301a:927_1": "Jānāti hi bhagavā –",
  "atk-s0301a:927_2": "“mama appossukkatāya citte namamāne maṃ mahābrahmā dhammadesanaṃ yācissati,",
  "atk-s0301a:927_3": "ime ca sattā brahmagarukā.",
  "atk-s0301a:927_4": "Te ‘satthā kira dhammaṃ na desetukāmo ahosi.",
  "atk-s0301a:927_5": "Atha naṃ mahābrahmā yācitvā desāpesi.",
  "atk-s0301a:927_6": "Santo vata bho dhammo,",
  "atk-s0301a:927_7": "paṇīto vata bho dhammo’ti maññamānā sussūsissantī”ti.",
  "atk-s0301a:927_8": "Idampissa kāraṇaṃ paṭicca appossukkatāya cittaṃ nami,",
  "atk-s0301a:927_9": "no dhammadesanāyāti veditabbaṃ.",
  "atk-s0301a:928_0": "Sahampatissāti so kira kassapassa bhagavato sāsane sahako nāma thero paṭhamajjhānaṃ nibbattetvā paṭhamajjhānabhūmiyaṃ kappāyukabrahmā hutvā nibbatto.",
  "atk-s0301a:928_1": "Tatra naṃ “sahampatibrahmā”ti paṭisañjānanti.",
  "atk-s0301a:928_2": "Taṃ sandhāyāha “brahmuno sahampatissā”ti.",
  "atk-s0301a:928_3": "Nassati vata bhoti so kira imaṃ saddaṃ tathā nicchāresi,",
  "atk-s0301a:928_4": "yathā dasasahassilokadhātubrahmāno sutvā sabbe sannipatiṃsu.",
  "atk-s0301a:928_5": "Yatra hi nāmāti yasmiṃ nāma loke.",
  "atk-s0301a:928_6": "Purato pāturahosīti tehi dasahi brahmasahassehi saddhiṃ pāturahosi.",
  "atk-s0301a:928_7": "Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ evaṃsabhāvāti apparajakkhajātikā.",
  "atk-s0301a:928_8": "Assavanatāti assavanatāya.",
  "atk-s0301a:928_9": "Bhavissantīti purimabuddhesu dasapuññakiriyavasena katādhikārā paripākagatā padumāni viya sūriyarasmisamphassaṃ,",
  "atk-s0301a:928_10": "dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na eko, na dve,",
  "atk-s0301a:928_11": "anekasatasahassā dhammassa aññātāro bhavissantīti dasseti.",
  "atk-s0301a:929_0": "Pāturahosīti pātubhavi.",
  "atk-s0301a:929_1": "Samalehi cintitoti samalehi chahi satthārehi cintito.",
  "atk-s0301a:929_2": "Te hi puretaraṃ uppajjitvā sakalajambudīpe kaṇṭake pattharamānā viya,",
  "atk-s0301a:929_3": "visaṃ siñcamānā viya ca samalaṃ micchādiṭṭhidhammaṃ desayiṃsu.",
  "atk-s0301a:929_4": "Apāpuretanti vivaraṃ etaṃ.",
  "atk-s0301a:929_5": "Amatassa dvāranti amatassa nibbānassa dvārabhūtaṃ ariyamaggaṃ.",
  "atk-s0301a:929_6": "Suṇantu dhammaṃ vimalenānubuddhanti ime sattā rāgādimalānaṃ abhāvato vimalena sammāsambuddhena anubuddhaṃ",
  "atk-s0301a:929_7": "catusaccadhammaṃ suṇantu tāva bhagavāti yācati.",
  "atk-s0301a:930_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova.",
  "atk-s0301a:930_1": "Na hi tassa ṭhitassa dassanatthaṃ gīvukkhipanapasāraṇādikiccaṃ atthi.",
  "atk-s0301a:930_2": "Tathūpamanti tappaṭibhāgaṃ selapabbatūpamaṃ.",
  "atk-s0301a:930_3": "Ayaṃ panettha saṅkhepattho –",
  "atk-s0301a:930_4": "yathā selapabbatamuddhani ṭhitova cakkhumā puriso samantato janataṃ passeyya,",
  "atk-s0301a:930_5": "tathā tvampi sumedha sundarapañña sabbaññutañāṇena samantacakkhu bhagavā dhammamayaṃ pāsādamāruyha sayaṃ",
  "atk-s0301a:930_6": "apetasoko sokāvatiṇṇaṃ jātijarābhibhūtaṃ janataṃ avekkhassu upadhāraya upaparikkha.",
  "atk-s0301a:930_7": "Ayaṃ panettha adhippāyo –",
  "atk-s0301a:930_8": "yathā hi pabbatapāde samantā mahantaṃ khettaṃ katvā,",
  "atk-s0301a:930_9": "tattha kedārapāḷīsu kuṭikāyo katvā rattiṃ aggiṃ jāleyyuṃ,",
  "atk-s0301a:930_10": "caturaṅgasamannāgatañca andhakāraṃ assa,",
  "atk-s0301a:930_11": "atha tassa pabbatassa matthake ṭhatvā cakkhumato purisassa bhūmiṃ olokayato neva khettaṃ na kedārapāḷiyo",
  "atk-s0301a:930_12": "na kuṭiyo na tattha sayitamanussā paññāyeyyuṃ.",
  "atk-s0301a:930_13": "Kuṭikāsu pana aggijālāmattakameva paññāyeyya,",
  "atk-s0301a:930_14": "evaṃ dhammapāsādaṃ āruyha sattanikāyaṃ olokayato tathāgatassa ye te akatakalyāṇā sattā,",
  "atk-s0301a:930_15": "te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti,",
  "atk-s0301a:930_16": "rattiṃ khittā sarā viya honti.",
  "atk-s0301a:930_17": "Ye pana katakalyāṇā veneyyapuggalā,",
  "atk-s0301a:930_18": "te evassa dūrepi ṭhitā āpāthaṃ āgacchanti so aggi viya himavantapabbato viya ca.",
  "atk-s0301a:930_19": "Vuttampi cetaṃ –",
  "atk-s0301a:931_0": "“Dūre santo pakāsenti, himavantova pabbato;",
  "atk-s0301a:932_0": "Asantettha na dissanti, rattiṃ khittā yathā sarā”ti. ;",
  "atk-s0301a:933_0": "Ajjhesananti yācanaṃ.",
  "atk-s0301a:933_1": "Buddhacakkhunāti indriyaparopariyattañāṇena ca āsayānusayañāṇena ca.",
  "atk-s0301a:933_2": "Imesaṃ hi dvinnaṃ ñāṇānaṃ “buddhacakkhū”ti nāmaṃ,",
  "atk-s0301a:933_3": "sabbaññutaññāṇassa “samantacakkhū”ti,",
  "atk-s0301a:933_4": "tiṇṇaṃ maggañāṇānaṃ “dhammacakkhū”ti.",
  "atk-s0301a:933_5": "Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ,",
  "atk-s0301a:933_6": "te apparajakkhā.",
  "atk-s0301a:933_7": "Yesaṃ taṃ mahantaṃ,",
  "atk-s0301a:933_8": "te mahārajakkhā.",
  "atk-s0301a:933_9": "Yesaṃ saddhādīni indriyāni tikkhāni,",
  "atk-s0301a:933_10": "te tikkhindriyā.",
  "atk-s0301a:933_11": "Yesaṃ tāni mudūni,",
  "atk-s0301a:933_12": "te mudindriyā.",
  "atk-s0301a:933_13": "Yesaṃ teyeva saddhādayo ākārā sundarā,",
  "atk-s0301a:933_14": "te svākārā.",
  "atk-s0301a:933_15": "Ye kathitakāraṇaṃ sallakkhenti,",
  "atk-s0301a:933_16": "sukhena sakkā honti viññāpetuṃ,",
  "atk-s0301a:933_17": "te suviññāpayā.",
  "atk-s0301a:933_18": "Ye paralokañceva vajjañca bhayato passanti,",
  "atk-s0301a:933_19": "te paralokavajjabhayadassāvino nāma.",
  "atk-s0301a:934_0": "Ayaṃ panettha pāḷi –",
  "atk-s0301a:934_1": "“saddho puggalo apparajakkho,",
  "atk-s0301a:934_2": "assaddho puggalo mahārajakkho.",
  "atk-s0301a:934_3": "Āraddhavīriyo, kusīto.",
  "atk-s0301a:934_4": "Upaṭṭhitassati,",
  "atk-s0301a:934_5": "muṭṭhassati. Samāhito,",
  "atk-s0301a:934_6": "asamāhito. Paññavā,",
  "atk-s0301a:934_7": "duppañño puggalo mahārajakkho.",
  "atk-s0301a:934_8": "Tathā saddho puggalo tikkhindriyo…pe…",
  "atk-s0301a:934_9": "paññavā puggalo paralokavajjabhayadassāvī,",
  "atk-s0301a:934_10": "duppañño puggalo na paralokavajjabhayadassāvī.",
  "atk-s0301a:934_11": "Lokoti khandhaloko,",
  "atk-s0301a:934_12": "āyatanaloko,",
  "atk-s0301a:934_13": "dhātuloko,",
  "atk-s0301a:934_14": "sampattibhavaloko,",
  "atk-s0301a:934_15": "sampattisambhavaloko,",
  "atk-s0301a:934_16": "vipattibhavaloko,",
  "atk-s0301a:934_17": "vipattisambhavaloko.",
  "atk-s0301a:934_18": "Eko loko sabbe sattā āhāraṭṭhitikā.",
  "atk-s0301a:934_19": "Dve lokā nāmañca rūpañca.",
  "atk-s0301a:934_20": "Tayo lokā tisso vedanā.",
  "atk-s0301a:934_21": "Cattāro lokā cattāro āhārā.",
  "atk-s0301a:934_22": "Pañca lokā pañcupādānakkhandhā.",
  "atk-s0301a:934_23": "Cha lokā cha ajjhattikāni āyatanāni.",
  "atk-s0301a:934_24": "Satta lokā satta viññāṇaṭṭhitiyo.",
  "atk-s0301a:934_25": "Aṭṭha lokā aṭṭha lokadhammā.",
  "atk-s0301a:934_26": "Nava lokā nava sattāvāsā.",
  "atk-s0301a:934_27": "Dasa lokā dasāyatanāni.",
  "atk-s0301a:934_28": "Dvādasa lokā dvādasāyatanāni.",
  "atk-s0301a:934_29": "Aṭṭhārasa lokā aṭṭhārasa dhātuyo.",
  "atk-s0301a:934_30": "Vajjanti sabbe kilesā vajjā,",
  "atk-s0301a:934_31": "sabbe duccaritā vajjā,",
  "atk-s0301a:934_32": "sabbe abhisaṅkhārā vajjā,",
  "atk-s0301a:934_33": "sabbe bhavagāmikammā vajjā,",
  "atk-s0301a:934_34": "iti imasmiñca loke imasmiñca vajje tibbā bhayasaññā paccupaṭṭhitā hoti,",
  "atk-s0301a:934_35": "seyyathāpi ukkhittāsike vadhake.",
  "atk-s0301a:934_36": "Imehi paññāsāya ākārehi imāni pañcindriyāni jānāti passati aññāsi paṭivijjhi.",
  "atk-s0301a:934_37": "Idaṃ tathāgatassa indriyaparopariyatte ñāṇa”nti.",
  "atk-s0301a:935_0": "Uppaliniyanti uppalavane.",
  "atk-s0301a:935_1": "Itaresupi eseva nayo.",
  "atk-s0301a:935_2": "Antonimuggaposīnīti yāni anto nimuggāneva posiyanti.",
  "atk-s0301a:935_3": "Udakaṃ accuggamma ṭhitānī ti udakaṃ atikkamitvā ṭhitāni.",
  "atk-s0301a:935_4": "Tattha yāni accuggamma ṭhitāni,",
  "atk-s0301a:935_5": "tāni sūriyarasmisamphassaṃ āgamayamānāni ṭhitāni ajja pupphanakāni.",
  "atk-s0301a:935_6": "Yāni pana samodakaṃ ṭhitāni,",
  "atk-s0301a:935_7": "tāni sve pupphanakāni.",
  "atk-s0301a:935_8": "Yāni udakānuggatāni antonimuggaposīni,",
  "atk-s0301a:935_9": "tāni tatiyadivase pupphanakāni.",
  "atk-s0301a:935_10": "Udakā pana anuggatāni aññānipi sarogauppalādīni nāma atthi,",
  "atk-s0301a:935_11": "yāni neva pupphissanti,",
  "atk-s0301a:935_12": "macchakacchapabhakkhāneva bhavissanti,",
  "atk-s0301a:935_13": "tāni pāḷiṃ nāruḷhāni.",
  "atk-s0301a:935_14": "Āharitvā pana dīpetabbānīti dīpitāni.",
  "atk-s0301a:935_15": "Yatheva hi tāni catubbidhāni pupphāni,",
  "atk-s0301a:935_16": "evamevaṃ ugghaṭitaññū vipañcitaññū neyyo padaparamoti cattāro puggalā.",
  "atk-s0301a:936_0": "Tattha “yassa puggalassa saha udāhaṭavelāya dhammābhisamayo hoti,",
  "atk-s0301a:936_1": "ayaṃ vuccati puggalo ugghaṭitaññū.",
  "atk-s0301a:936_2": "Yassa puggalassa saṃkhittena bhāsitassa vitthārena atthe vibhajiyamāne dhammābhisamayo hoti,",
  "atk-s0301a:936_3": "ayaṃ vuccati puggalo vipañcitaññū.",
  "atk-s0301a:936_4": "Yassa puggalassa uddesato paripucchato yoniso manasikaroto kalyāṇamitte sevato bhajato payirupāsato anupubbena dhammābhisamayo hoti,",
  "atk-s0301a:936_5": "ayaṃ vuccati puggalo neyyo.",
  "atk-s0301a:936_6": "Yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti,",
  "atk-s0301a:936_7": "ayaṃ vuccati puggalo padaparamo.",
  "atk-s0301a:936_8": "Tattha bhagavā uppalavanādisadisaṃ dasasahassilokadhātuṃ olokento –",
  "atk-s0301a:936_9": "“ajja pupphanakāni viya ugghaṭitaññū,",
  "atk-s0301a:936_10": "sve pupphanakāni viya vipañcitaññū,",
  "atk-s0301a:936_11": "tatiyadivase pupphanakāni viya neyyo,",
  "atk-s0301a:936_12": "macchakacchapabhakkhāni pupphāni viya padaparamo”ti addassa.",
  "atk-s0301a:936_13": "Passanto ca “ettakā apparajakkhā,",
  "atk-s0301a:936_14": "ettakā mahārajakkhā,",
  "atk-s0301a:936_15": "tatrāpi ettakā ugghaṭitaññū”ti evaṃ sabbākāratova addasa.",
  "atk-s0301a:937_0": "Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti.",
  "atk-s0301a:937_1": "Padaparamānaṃ anāgatatthāya vāsanā hoti.",
  "atk-s0301a:937_2": "Atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā desetukamyataṃ uppādetvā puna",
  "atk-s0301a:937_3": "sabbepi tīsu bhavesu satte bhabbābhabbavasena dve koṭṭhāse akāsi.",
  "atk-s0301a:937_4": "Ye sandhāya vuttaṃ –",
  "atk-s0301a:937_5": "“katame sattā abhabbā?",
  "atk-s0301a:937_6": "Ye te sattā kammāvaraṇena samannāgatā kilesāvaraṇena samannāgatā vipākāvaraṇena samannāgatā assaddhā",
  "atk-s0301a:937_7": "acchandikā duppaññā abhabbā niyāmaṃ okkamituṃ kusalesu dhammesu sammattaṃ,",
  "atk-s0301a:937_8": "ime te sattā abhabbā.",
  "atk-s0301a:937_9": "Katame sattā bhabbā?",
  "atk-s0301a:937_10": "Ye te sattā na kammāvaraṇena…pe…",
  "atk-s0301a:937_11": "ime te sattā bhabbā”ti.",
  "atk-s0301a:937_12": "Tattha sabbepi abhabbapuggale pahāya bhabbapuggaleyeva ñāṇena pariggahetvā,",
  "atk-s0301a:937_13": "“ettakā rāgacaritā ettakā dosa-",
  "atk-s0301a:937_14": "mohacaritā vitakka- saddhā-",
  "atk-s0301a:937_15": "buddhicaritā”ti cha koṭṭhāse akāsi.",
  "atk-s0301a:937_16": "Evaṃ katvā dhammaṃ desessāmīti cintesi.",
  "atk-s0301a:938_0": "Paccabhāsīti patiabhāsi.",
  "atk-s0301a:938_1": "Apārutāti vivaṭā.",
  "atk-s0301a:938_2": "Amatassa dvārāti ariyamaggo.",
  "atk-s0301a:938_3": "So hi amatasaṅkhātassa nibbānassa dvāraṃ,",
  "atk-s0301a:938_4": "so mayā vivaritvā ṭhapitoti dasseti.",
  "atk-s0301a:938_5": "Pamuñcantu saddhanti sabbe attano saddhaṃ pamuñcantu vissajjentu.",
  "atk-s0301a:938_6": "Pacchimapadadvaye ayamattho –",
  "atk-s0301a:938_7": "ahañhi attano paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā na bhāsiṃ.",
  "atk-s0301a:938_8": "Idāni pana sabbo jano saddhābhājanaṃ upanetu,",
  "atk-s0301a:938_9": "pūressāmi tesaṃ saṅkappanti.",
  "atk-s0301a:939_0": "Antaradhāyīti satthāraṃ gandhamālādīhi pūjetvā antarahito,",
  "atk-s0301a:939_1": "sakaṭṭhānameva gatoti attho.",
  "atk-s0301a:939_2": "Gate ca pana tasmiṃ bhagavā “kassa nu kho ahaṃ paṭhamaṃ dhammaṃ deseyya”nti?",
  "atk-s0301a:939_3": "Āḷārudakānaṃ kālaṅkatabhāvaṃ,",
  "atk-s0301a:939_4": "pañcavaggiyānañca bahūpakārabhāvaṃ ñatvā tesaṃ dhammaṃ desetukāmo bārāṇasiyaṃ isipatanaṃ gantvā dhammacakkaṃ pavattesīti. Paṭhamaṃ.",
  "atk-s0301a:940_0": "2. Gāravasuttavaṇṇanā",
  "atk-s0301a:941_0": "173.",
  "atk-s0301a:941_1": "Dutiye udapādīti ayaṃ vitakko pañcame sattāhe udapādi.",
  "atk-s0301a:941_2": "Agāravoti aññasmiṃ gāravarahito,",
  "atk-s0301a:941_3": "kañci garuṭṭhāne aṭṭhapetvāti attho.",
  "atk-s0301a:941_4": "Appatissoti patissayarahito,",
  "atk-s0301a:941_5": "kañci jeṭṭhakaṭṭhāne aṭṭhapetvāti attho.",
  "atk-s0301a:942_0": "Sadevaketiādīsu saddhiṃ devehi sadevake.",
  "atk-s0301a:942_1": "Devaggahaṇena cettha mārabrahmesu gahitesupi māro nāma vasavattī sabbesaṃ upari vasaṃ vatteti,",
  "atk-s0301a:942_2": "brahmā nāma mahānubhāvo ekaṅguliyā ekasmiṃ cakkavāḷasahasse ālokaṃ pharati.",
  "atk-s0301a:942_3": "Dvīhi dvīsu…pe…",
  "atk-s0301a:942_4": "dasahi aṅgulīhi dasasupi cakkavāḷasahassesu ālokaṃ pharati,",
  "atk-s0301a:942_5": "so iminā sīlasampannataroti vattuṃ mā labhatūti samārake sabrahmaketi visuṃ vuttaṃ.",
  "atk-s0301a:942_6": "Tathā samaṇā nāma ekanikāyādivasena bahussutā sīlavanto paṇḍitā,",
  "atk-s0301a:942_7": "brāhmaṇāpi vatthuvijjādivasena bahussutā paṇḍitā,",
  "atk-s0301a:942_8": "te iminā sīlasampannatarāti vattuṃ mā labhantūti sassamaṇabrāhmaṇiyā pajāyāti vuttaṃ.",
  "atk-s0301a:942_9": "Sadevamanussāyāti idaṃ pana nippadesato dassanatthaṃ gahitameva gahetvā vuttaṃ.",
  "atk-s0301a:942_10": "Apicettha purimāni tīṇi padāni lokavasena vuttāni,",
  "atk-s0301a:942_11": "pacchimāni dve pajāvasena.",
  "atk-s0301a:942_12": "Sīlasampannataranti sīlena sampannataraṃ,",
  "atk-s0301a:942_13": "adhikataranti attho.",
  "atk-s0301a:942_14": "Sesesupi eseva nayo.",
  "atk-s0301a:942_15": "Ettha ca sīlādayo cattāro dhammā lokiyalokuttarā kathitā,",
  "atk-s0301a:942_16": "vimuttiñāṇadassanaṃ lokiyameva.",
  "atk-s0301a:942_17": "Paccavekkhaṇañāṇaṃ hetaṃ.",
  "atk-s0301a:943_0": "Pāturahosīti –",
  "atk-s0301a:943_1": "“ayaṃ satthā avīcito yāva bhavaggā sīlādīhi attanā adhikataraṃ apassanto ‘mayā paṭividdhaṃ navalokuttaradhammameva",
  "atk-s0301a:943_2": "sakkatvā garuṃ katvā upanissāya viharissāmī’ti cinteti,",
  "atk-s0301a:943_3": "kāraṇaṃ bhagavā cinteti,",
  "atk-s0301a:943_4": "atthaṃ vuḍḍhivisesaṃ cinteti,",
  "atk-s0301a:943_5": "gacchāmissa ussāhaṃ janessāmī”ti cintetvā purato pākaṭo ahosi,",
  "atk-s0301a:943_6": "abhimukhe aṭṭhāsīti attho.",
  "atk-s0301a:944_0": "Viharanti cāti ettha yo vadeyya “viharantīti vacanato paccuppannepi bahū buddhā”ti,",
  "atk-s0301a:944_1": "so “bhagavāpi, bhante,",
  "atk-s0301a:944_2": "etarahi arahaṃ sammāsambuddho”ti iminā vacanena paṭibāhitabbo.",
  "atk-s0301a:945_0": "“Na me ācariyo atthi, sadiso me na vijjati;",
  "atk-s0301a:946_0": "Sadevakasmiṃ lokasmiṃ, natthi me paṭipuggalo”ti. –",
  "atk-s0301a:947_0": "Ādīhi cassa suttehi aññesaṃ buddhānaṃ abhāvo dīpetabbo.",
  "atk-s0301a:947_1": "Tasmāti yasmā sabbepi buddhā saddhammagaruno, tasmā.",
  "atk-s0301a:947_2": "Mahattamabhikaṅkhatāti mahantabhāvaṃ patthayamānena.",
  "atk-s0301a:947_3": "Saraṃ buddhāna-",
  "atk-s0301a:947_4": "sāsananti buddhānaṃ sāsanaṃ sarantena. Dutiyaṃ.",
  "atk-s0301a:948_0": "3. Brahmadevasuttavaṇṇanā",
  "atk-s0301a:949_0": "174.",
  "atk-s0301a:949_1": "Tatiye ekoti ṭhānādīsu iriyāpathesu ekako,",
  "atk-s0301a:949_2": "ekavihārīti attho.",
  "atk-s0301a:949_3": "Vūpakaṭṭhoti kāyena vūpakaṭṭho nissaṭo.",
  "atk-s0301a:949_4": "Appamattoti satiyā avippavāse ṭhito.",
  "atk-s0301a:949_5": "Ātāpīti vīriyātāpena samannāgato.",
  "atk-s0301a:949_6": "Pahitattoti pesitatto.",
  "atk-s0301a:949_7": "Kulaputtāti ācārakulaputtā.",
  "atk-s0301a:949_8": "Sammadevāti na iṇaṭṭā na bhayaṭṭā na jīvitapakatā hutvā,",
  "atk-s0301a:949_9": "yathā vā tathā vā pabbajitāpi ye anulomapaṭipadaṃ pūrenti,",
  "atk-s0301a:949_10": "te sammadeva agārasmā anagāriyaṃ pabbajanti nāma.",
  "atk-s0301a:949_11": "Brahmacariyapariyosānanti maggabrahmacariyassa pariyosānabhūtaṃ ariyaphalaṃ.",
  "atk-s0301a:949_12": "Diṭṭheva dhammeti imasmiṃyeva attabhāve.",
  "atk-s0301a:949_13": "Sayaṃ abhiññā sacchikatvāti sāmaṃ jānitvā paccakkhaṃ katvā.",
  "atk-s0301a:949_14": "Upasampajjāti paṭilabhitvā sampādetvā vihāsi.",
  "atk-s0301a:949_15": "Evaṃ viharanto ca khīṇā jāti…pe…",
  "atk-s0301a:949_16": "abbhaññāsīti.",
  "atk-s0301a:949_17": "Etenassa paccavekkhaṇabhūmi dassitā.",
  "atk-s0301a:950_0": "Katamā panassa jāti khīṇā,",
  "atk-s0301a:950_1": "kathañca naṃ abbhaññāsīti? Vuccate,",
  "atk-s0301a:950_2": "na tāvassa atītā jāti khīṇā pubbeva khīṇattā,",
  "atk-s0301a:950_3": "na anāgatā tattha vāyāmābhāvato,",
  "atk-s0301a:950_4": "na paccuppannā vijjamānattā.",
  "atk-s0301a:950_5": "Maggassa pana abhāvitattā yā uppajjeyya ekacatupañcavokārabhavesu ekacatupañcakkhandhappabhedā jāti.",
  "atk-s0301a:950_6": "Sā maggassa bhāvitattā anuppādadhammataṃ āpajjanena khīṇā.",
  "atk-s0301a:950_7": "Taṃ so maggabhāvanāya pahīnakilese paccavekkhitvā –",
  "atk-s0301a:950_8": "“kilesābhāve vijjamānampi kammaṃ āyatiṃ appaṭisandhikaṃ hotī”ti jānanto jānāti.",
  "atk-s0301a:951_0": "Vusitanti vutthaṃ parivutthaṃ,",
  "atk-s0301a:951_1": "kataṃ caritaṃ niṭṭhāpitanti attho.",
  "atk-s0301a:951_2": "Brahmacariyanti maggabrahmacariyaṃ.",
  "atk-s0301a:951_3": "Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena soḷasavidhampi kiccaṃ niṭṭhāpitanti attho.",
  "atk-s0301a:951_4": "Nāparaṃ itthattāyāti idāni puna itthabhāvāya,",
  "atk-s0301a:951_5": "evaṃ soḷasakiccabhāvāya,",
  "atk-s0301a:951_6": "kilesakkhayāya vā katamaggabhāvanā natthīti.",
  "atk-s0301a:951_7": "Atha vā itthattāyāti itthattabhāvato,",
  "atk-s0301a:951_8": "imasmā evaṃpakārā idāni vattamānakkhandhasantānā aparaṃ khandhasantānaṃ natthi,",
  "atk-s0301a:951_9": "ime pana pañcakkhandhā pariññātā tiṭṭhanti chinnamūlako rukkho viyāti abbhaññāsi.",
  "atk-s0301a:951_10": "Aññataroti eko.",
  "atk-s0301a:951_11": "Arahatanti arahantānaṃ,",
  "atk-s0301a:951_12": "bhagavato sāvakānaṃ arahataṃ abbhantaro ahosi.",
  "atk-s0301a:952_0": "Sapadānanti sapadānacāraṃ,",
  "atk-s0301a:952_1": "sampattagharaṃ anukkamma paṭipāṭiyā caranto.",
  "atk-s0301a:952_2": "Upasaṅkamīti upasaṅkamanto.",
  "atk-s0301a:952_3": "Mātā panassa puttaṃ disvāva gharā nikkhamma pattaṃ gahetvā antonivesanaṃ pavesetvā paññattāsane nisīdāpesi.",
  "atk-s0301a:953_0": "Āhutiṃ niccaṃ paggaṇhātīti niccakāle āhutipiṇḍaṃ paggaṇhāti.",
  "atk-s0301a:953_1": "Taṃ divasaṃ pana tasmiṃ ghare bhūtabalikammaṃ hoti.",
  "atk-s0301a:953_2": "Sabbagehaṃ haritupalittaṃ vippakiṇṇalājaṃ vanamālaparikkhittaṃ ussitaddhajapaṭākaṃ tattha tattha puṇṇaghare",
  "atk-s0301a:953_3": "ṭhapetvā daṇḍadīpikā jāletvā gandhacuṇṇamālādīhi alaṅkataṃ,",
  "atk-s0301a:953_4": "samantato sañchādiyamānā dhūmakaṭacchu ahosi.",
  "atk-s0301a:953_5": "Sāpi brāhmaṇī kālasseva vuṭṭhāya soḷasahi gandhodakaghaṭehi nhāyitvā sabbālaṅkārena attabhāvaṃ alaṅkari.",
  "atk-s0301a:953_6": "Sā tasmiṃ samaye mahākhīṇāsavaṃ nisīdāpetvā,",
  "atk-s0301a:953_7": "yāguuḷuṅkamattampi adatvā,",
  "atk-s0301a:953_8": "“mahābrahmaṃ bhojessāmī”ti suvaṇṇapātiyaṃ pāyāsaṃ pūretvā sappimadhusakkharādīhi yojetvā nivesanassa",
  "atk-s0301a:953_9": "pacchābhāge haritupalittabhāvādīhi alaṅkatā bhūtapīṭhikā atthi.",
  "atk-s0301a:953_10": "Sā taṃ pātiṃ ādāya,",
  "atk-s0301a:953_11": "tattha gantvā,",
  "atk-s0301a:953_12": "catūsu koṇesu majjhe ca ekekaṃ pāyāsapiṇḍaṃ ṭhapetvā,",
  "atk-s0301a:953_13": "ekaṃ piṇḍaṃ hatthena gahetvā,",
  "atk-s0301a:953_14": "yāva kapparā sappinā paggharantena pathaviyaṃ jāṇumaṇḍalaṃ patiṭṭhāpetvā “bhuñjatu bhavaṃ mahābrahmā,",
  "atk-s0301a:953_15": "sāyatu bhavaṃ mahābrahmā,",
  "atk-s0301a:953_16": "tappetu bhavaṃ mahābrahmā”ti vadamānā brahmānaṃ bhojeti.",
  "atk-s0301a:954_0": "Etadahosīti mahākhīṇāsavassa sīlagandhaṃ chadevaloke ajjhottharitvā brahmalokaṃ upagataṃ ghāyamānassa etaṃ ahosi.",
  "atk-s0301a:954_1": "Saṃvejeyyanti codeyyaṃ,",
  "atk-s0301a:954_2": "sammāpaṭipattiyaṃ yojeyyaṃ.",
  "atk-s0301a:954_3": "‘Ayaṃ hi evarūpaṃ aggadakkhiṇeyyaṃ mahākhīṇāsavaṃ nisīdāpetvā yāguuḷuṅkamattampi adatvā,",
  "atk-s0301a:954_4": "“mahābrahmaṃ bhojessāmī”ti tulaṃ pahāya hatthena tulayantī viya,",
  "atk-s0301a:954_5": "bheriṃ pahāya kucchiṃ vādentī viya,",
  "atk-s0301a:954_6": "aggiṃ pahāya khajjopanakaṃ dhamamānā viya bhūtabaliṃ kurumānā āhiṇḍati.",
  "atk-s0301a:954_7": "Gacchāmissā micchādassanaṃ bhinditvā apāyamaggato uddharitvā yathā asītikoṭidhanaṃ buddhasāsane vippakiritvā saggamaggaṃ ārohati,",
  "atk-s0301a:954_8": "tathā karomīti vuttaṃ hoti.",
  "atk-s0301a:955_0": "Dūre itoti imamhā ṭhānā dūre brahmaloko.",
  "atk-s0301a:955_1": "Tato hi kūṭāgāramattā silā pātitā ekena ahorattena aṭṭhacattālīsayojanasahassāni khepayamānā catūhi māsehi pathaviyaṃ patiṭṭhaheyya,",
  "atk-s0301a:955_2": "sabbaheṭṭhimopi brahmaloko evaṃ dūre.",
  "atk-s0301a:955_3": "Yassāhutinti yassa brahmuno āhutiṃ paggaṇhāsi,",
  "atk-s0301a:955_4": "tassa brahmaloko dūreti attho.",
  "atk-s0301a:955_5": "Brahmapathanti ettha brahmapatho nāma cattāri kusalajjhānāni,",
  "atk-s0301a:955_6": "vipākajjhānāni pana nesaṃ jīvitapatho nāma,",
  "atk-s0301a:955_7": "taṃ brahmapathaṃ ajānantī tvaṃ kiṃ jappasi vippalapasi?",
  "atk-s0301a:955_8": "Brahmāno hi sappītikajjhānena yāpenti,",
  "atk-s0301a:955_9": "na etaṃ tiṇabījāni pakkhipitvā randhaṃ goyūsaṃ khādanti,",
  "atk-s0301a:955_10": "mā akāraṇā kilamasīti.",
  "atk-s0301a:956_0": "Evaṃ vatvā puna so mahābrahmā añjaliṃ paggayha avakujjo hutvā theraṃ upadisanto eso hi te brāhmaṇi brahmadevotiādimāha.",
  "atk-s0301a:956_1": "Tattha nirūpadhikoti kilesābhisaṅkhārakāmaguṇopadhīhi virahito.",
  "atk-s0301a:956_2": "Atidevapattoti devānaṃ atidevabhāvaṃ brahmānaṃ atibrahmabhāvaṃ patto.",
  "atk-s0301a:956_3": "Anaññaposīti ṭhapetvā imaṃ attabhāvaṃ aññassa attabhāvassa vā puttadārassa vā aposanatāya anaññaposī.",
  "atk-s0301a:957_0": "Āhuneyyoti āhunapiṇḍaṃ paṭiggahetuṃ yutto.",
  "atk-s0301a:957_1": "Vedagūti catumaggasaṅkhātehi vedehi dukkhassantaṃ gato.",
  "atk-s0301a:957_2": "Bhāvitattoti attānaṃ bhāvetvā vaḍḍhetvā ṭhito.",
  "atk-s0301a:957_3": "Anūpalittoti taṇhādīhi lepehi ālitto.",
  "atk-s0301a:957_4": "Ghāsesanaṃ iriyatīti āhārapariyesanaṃ carati.",
  "atk-s0301a:958_0": "Na tassa pacchā na puratthamatthīti pacchā vuccati atītaṃ,",
  "atk-s0301a:958_1": "puratthaṃ vuccati anāgataṃ,",
  "atk-s0301a:958_2": "atītānāgatesu khandhesu chandarāgavirahitassa pacchā vā puratthaṃ vā natthīti vadati.",
  "atk-s0301a:958_3": "Santotiādīsu rāgādisantatāya santo.",
  "atk-s0301a:958_4": "Kodhadhūmavigamā vidhūmo,",
  "atk-s0301a:958_5": "dukkhābhāvā anīgho,",
  "atk-s0301a:958_6": "kattaradaṇḍādīni gahetvā vicarantopi vadhakacetanāya abhāvā nikkhittadaṇḍo.",
  "atk-s0301a:958_7": "Tasathāvaresūti ettha pana puthujjanā tasā nāma,",
  "atk-s0301a:958_8": "khīṇāsavā thāvarā nāma.",
  "atk-s0301a:958_9": "Satta pana sekhā tasāti vattuṃ na sakkā,",
  "atk-s0301a:958_10": "thāvarā na honti,",
  "atk-s0301a:958_11": "bhajamānā pana thāvarapakkhameva bhajanti.",
  "atk-s0301a:958_12": "So tyāhutinti so te āhutiṃ.",
  "atk-s0301a:959_0": "Visenibhūtoti kilesasenāya viseno jāto.",
  "atk-s0301a:959_1": "Anejoti nittaṇho.",
  "atk-s0301a:959_2": "Susīloti khīṇāsavasīlena susīlo.",
  "atk-s0301a:959_3": "Suvimuttacittoti phalavimuttiyā suṭṭhu vimuttacitto.",
  "atk-s0301a:959_4": "Oghatiṇṇanti cattāro oghe tiṇṇaṃ.",
  "atk-s0301a:959_5": "Ettakena kathāmaggena brahmā therassa vaṇṇaṃ kathento āyatane brāhmaṇiṃ niyojesi.",
  "atk-s0301a:959_6": "Avasānagāthā pana saṅgītikārehi ṭhapitā.",
  "atk-s0301a:959_7": "Patiṭṭhapesi dakkhiṇanti catupaccayadakkhiṇaṃ patiṭṭhapesi.",
  "atk-s0301a:959_8": "Sukhamāyatikanti sukhāyatikaṃ āyatiṃ sukhavipākaṃ,",
  "atk-s0301a:959_9": "sukhāvahanti attho. Tatiyaṃ.",
  "atk-s0301a:960_0": "4. Bakabrahmasuttavaṇṇanā",
  "atk-s0301a:961_0": "175.",
  "atk-s0301a:961_1": "Catutthe pāpakaṃ diṭṭhigatanti lāmikā sassatadiṭṭhi.",
  "atk-s0301a:961_2": "Idaṃ niccanti idaṃ saha kāyena brahmaṭṭhānaṃ aniccaṃ “nicca”nti vadati.",
  "atk-s0301a:961_3": "Dhuvādīni tasseva vevacanāni.",
  "atk-s0301a:961_4": "Tattha dhuvanti thiraṃ.",
  "atk-s0301a:961_5": "Sassatanti sadā vijjamānaṃ.",
  "atk-s0301a:961_6": "Kevalanti akhaṇḍaṃ sakalaṃ.",
  "atk-s0301a:961_7": "Acavanadhammanti acavanasabhāvaṃ.",
  "atk-s0301a:961_8": "Idaṃ hi na jāyatītiādīsu imasmiṃ ṭhāne koci jāyanako vā jīyanako vā mīyanako vā cavanako vā upapajjanako vā natthi,",
  "atk-s0301a:961_9": "taṃ sandhāya vadati.",
  "atk-s0301a:961_10": "Ito ca panaññanti ito sahakāyā brahmaṭṭhānā uttari aññaṃ nissaraṇaṃ nāma natthīti.",
  "atk-s0301a:961_11": "Evamassa thāmagatā sassatadiṭṭhi uppannā hoti.",
  "atk-s0301a:961_12": "Evaṃvādī ca pana so upari tisso jhānabhūmiyo cattāro magge cattāri phalāni nibbānanti sabbaṃ paṭibāhati.",
  "atk-s0301a:961_13": "Kadā panassa sā diṭṭhi uppannāti?",
  "atk-s0301a:961_14": "Paṭhamajjhānabhūmiyaṃ nibbattakāle.",
  "atk-s0301a:961_15": "Dutiyajjhānabhūmiyanti eke.",
  "atk-s0301a:962_0": "Tatrāyaṃ anupubbikathā –",
  "atk-s0301a:962_1": "heṭṭhupapattiko kiresa brahmā anuppanne buddhuppāde isipabbajjaṃ pabbajitvā kasiṇaparikammaṃ katvā samāpattiyo",
  "atk-s0301a:962_2": "nibbattetvā aparihīnajjhāno kālaṃ katvā catutthajjhānabhūmiyaṃ vehapphalabrahmaloke pañcakappasatikaṃ",
  "atk-s0301a:962_3": "āyuṃ gahetvā nibbatti.",
  "atk-s0301a:962_4": "Tattha yāvatāyukaṃ ṭhatvā heṭṭhupapattikaṃ katvā tatiyajjhānaṃ paṇītaṃ bhāvetvā subhakiṇhabrahmaloke catusaṭṭhikappaṃ āyuṃ gahetvā nibbatti.",
  "atk-s0301a:962_5": "Tattha dutiyajjhānaṃ bhāvetvā ābhassare aṭṭha kappe āyuṃ gahetvā nibbatti.",
  "atk-s0301a:962_6": "Tattha paṭhamajjhānaṃ bhāvetvā,",
  "atk-s0301a:962_7": "paṭhamajjhānabhūmiyaṃ kappāyuko hutvā nibbatti.",
  "atk-s0301a:962_8": "So paṭhamakāle attanā katakammañca nibbattaṭṭhānañca aññāsi,",
  "atk-s0301a:962_9": "kāle pana gacchante gacchante ubhayaṃ pamussitvā sassatadiṭṭhiṃ uppādesi.",
  "atk-s0301a:963_0": "Avijjāgatoti avijjāya gato samannāgato aññāṇī andhībhūto.",
  "atk-s0301a:963_1": "Yatra hi nāmāti yo nāma.",
  "atk-s0301a:963_2": "Vakkhatīti bhaṇati.",
  "atk-s0301a:963_3": "“Yatrā”ti nipātayogena pana anāgatavacanaṃ kataṃ.",
  "atk-s0301a:964_0": "Evaṃ vutte so brahmā yathā nāma maggacoro dve tayo pahāre adhivāsento sahāye anācikkhitvāpi uttariṃ pahāraṃ",
  "atk-s0301a:964_1": "pahariyamāno “asuko ca asuko ca mayhaṃ sahāyo”ti ācikkhati,",
  "atk-s0301a:964_2": "evameva bhagavatā santajjiyamāno satiṃ labhitvā,",
  "atk-s0301a:964_3": "“bhagavā mayhaṃ padānupadaṃ pekkhanto maṃ nippīḷitukāmo”ti bhīto attano sahāye ācikkhanto dvāsattatītiādimāha.",
  "atk-s0301a:964_4": "Tassattho –",
  "atk-s0301a:964_5": "bho gotama,",
  "atk-s0301a:964_6": "mayaṃ dvāsattati janā puññakammā tena puññakammena idha nibbattā.",
  "atk-s0301a:964_7": "Vasavattino sayaṃ aññesaṃ vase avattitvā pare attano vase vattema,",
  "atk-s0301a:964_8": "jātiñca jarañca atītā,",
  "atk-s0301a:964_9": "ayaṃ no vedehi gatattā “vedagū”ti saṅkhaṃ gatā bhagavā antimā brahmupapatti.",
  "atk-s0301a:964_10": "Asmābhijappanti janā anekāti anekajanā amhe abhijappanti.",
  "atk-s0301a:964_11": "“Ayaṃ kho bhavaṃ brahmā,",
  "atk-s0301a:964_12": "mahābrahmā, abhibhū,",
  "atk-s0301a:964_13": "anabhibhūto,",
  "atk-s0301a:964_14": "aññadatthudaso,",
  "atk-s0301a:964_15": "vasavattī, issaro, kattā, nimmātā, seṭṭho, sajitā, vasī,",
  "atk-s0301a:964_16": "pitā bhūtabhabyāna”nti evaṃ patthenti pihentīti.",
  "atk-s0301a:965_0": "Atha naṃ bhagavā appaṃ hi etantiādimāha.",
  "atk-s0301a:965_1": "Tattha etanti yaṃ tvaṃ idha tava āyuṃ “dīgha”nti maññasi,",
  "atk-s0301a:965_2": "etaṃ appaṃ parittakaṃ.",
  "atk-s0301a:965_3": "Sataṃ sahassānaṃ nirabbudānanti nirabbudagaṇanāya satasahassanirabbudānaṃ.",
  "atk-s0301a:965_4": "Āyuṃ pajānāmīti,",
  "atk-s0301a:965_5": "“idāni tava avasiṭṭhaṃ ettakaṃ āyū”ti ahaṃ jānāmi.",
  "atk-s0301a:965_6": "Anantadassī bhagavā hamasmīti, bhagavā,",
  "atk-s0301a:965_7": "tumhe “ahaṃ anantadassī jātiādīni upātivatto”ti vadatha.",
  "atk-s0301a:965_8": "Kiṃ me purāṇanti,",
  "atk-s0301a:965_9": "yadi tvaṃ anantadassī,",
  "atk-s0301a:965_10": "evaṃ sante idaṃ me ācikkha,",
  "atk-s0301a:965_11": "kiṃ mayhaṃ purāṇaṃ?",
  "atk-s0301a:965_12": "Vatasīlavattanti sīlameva vuccati.",
  "atk-s0301a:965_13": "Yamahaṃ vijaññāti yaṃ ahaṃ tayā kathitaṃ jāneyyaṃ,",
  "atk-s0301a:965_14": "taṃ me ācikkhāti vadati.",
  "atk-s0301a:966_0": "Idānissa ācikkhanto bhagavā yaṃ tvaṃ apāyesītiādimāha.",
  "atk-s0301a:966_1": "Tatrāyaṃ adhippāyo –",
  "atk-s0301a:966_2": "pubbe kiresa kulaghare nibbattitvā kāmesu ādīnavaṃ disvā –",
  "atk-s0301a:966_3": "“jātijarāmaraṇassa antaṃ karissāmī”ti nikkhamma isipabbajjaṃ pabbajitvā samāpattiyo nibbattetvā abhiññāpādakajjhānassa",
  "atk-s0301a:966_4": "lābhī hutvā gaṅgātīre paṇṇasālaṃ kāretvā jhānaratiyā vītināmeti.",
  "atk-s0301a:966_5": "Tadā ca kālenakālaṃ satthavāhā pañcahi sakaṭasatehi marukantāraṃ paṭipajjanti.",
  "atk-s0301a:966_6": "Marukantāre pana divā na sakkā gantuṃ,",
  "atk-s0301a:966_7": "rattiṃ gamanaṃ hoti.",
  "atk-s0301a:966_8": "Atha purimasakaṭassa aggayuge yuttabalibaddā gacchantā gacchantā nivattitvā āgatamaggābhimukhā ahesuṃ,",
  "atk-s0301a:966_9": "sabbasakaṭāni tatheva nivattitvā aruṇe uggate nivattitabhāvaṃ jāniṃsu.",
  "atk-s0301a:966_10": "Tesañca tadā kantāraṃ atikkamanadivaso ahosi.",
  "atk-s0301a:966_11": "Sabbaṃ dārudakaṃ parikkhīṇaṃ –",
  "atk-s0301a:966_12": "tasmā “natthi dāni amhākaṃ jīvita”nti cintetvā,",
  "atk-s0301a:966_13": "goṇe cakkesu bandhitvā,",
  "atk-s0301a:966_14": "manussā sakaṭacchāyaṃ pavisitvā nipajjiṃsu.",
  "atk-s0301a:967_0": "Tāpasopi kālasseva paṇṇasālato nikkhamitvā paṇṇasāladvāre nisinno gaṅgaṃ olokayamāno addasa gaṅgaṃ mahatā",
  "atk-s0301a:967_1": "udakoghena pūriyamānaṃ pavattitamaṇikkhandhaṃ viya āgacchantaṃ,",
  "atk-s0301a:967_2": "disvā cintesi –",
  "atk-s0301a:967_3": "“atthi nu kho imasmiṃ loke evarūpassa madhurodakassa alābhena kilissamānā sattā”ti?",
  "atk-s0301a:967_4": "So evaṃ āvajjento marukantāre taṃ satthaṃ disvā ‘ime sattā mā nassantū’ti “ito cito ca mahāudakakkhandho",
  "atk-s0301a:967_5": "chijjitvā marukantāre satthābhimukho gacchatū”ti abhiññācittena adhiṭṭhāsi.",
  "atk-s0301a:967_6": "Saha cittuppādena mātikāruḷhaṃ viya udakaṃ tattha agamāsi.",
  "atk-s0301a:967_7": "Manussā udakasaddena vuṭṭhāya udakaṃ disvā haṭṭhatuṭṭhā nhāyitvā pivitvā goṇepi pāyetvā sotthinā icchitaṭṭhānaṃ agamaṃsu.",
  "atk-s0301a:967_8": "Satthā taṃ brahmuno pubbakammaṃ dassento paṭhamaṃ gāthamāha.",
  "atk-s0301a:967_9": "Tattha apāyesīti pāyesi. A-",
  "atk-s0301a:967_10": "kāro nipātamattaṃ.",
  "atk-s0301a:967_11": "Gammanīti gimhe.",
  "atk-s0301a:967_12": "Sampareteti gimhātapena phuṭṭhe anugate.",
  "atk-s0301a:968_0": "Aparasmimpi samaye tāpaso gaṅgātīre paṇṇasālaṃ māpetvā araññagāmakaṃ nissāya vasati.",
  "atk-s0301a:968_1": "Tena ca samayena corā taṃ gāmaṃ paharitvā hatthasāraṃ gahetvā gāviyo ca karamare ca gahetvā gacchanti.",
  "atk-s0301a:968_2": "Gāvopi sunakhāpi manussāpi mahāviravaṃ viravanti.",
  "atk-s0301a:968_3": "Tāpaso taṃ saddaṃ sutvā “kinnu kho eta”nti?",
  "atk-s0301a:968_4": "Āvajjento “manussānaṃ bhayaṃ uppanna”nti ñatvā “mayi passante ime sattā mā nassantū”ti abhiññāpādakajjhānaṃ",
  "atk-s0301a:968_5": "samāpajjitvā vuṭṭhāya abhiññācittena corānaṃ paṭipathe caturaṅginiṃ senaṃ māpesi.",
  "atk-s0301a:968_6": "Kammasajjā āgacchantā corā disvā,",
  "atk-s0301a:968_7": "“rājā maññe āgato”ti vilopaṃ chaḍḍetvā pakkamiṃsu.",
  "atk-s0301a:968_8": "Tāpaso “yaṃ yassa santakaṃ,",
  "atk-s0301a:968_9": "taṃ tasseva hotū”ti adhiṭṭhāsi,",
  "atk-s0301a:968_10": "taṃ tatheva ahosi.",
  "atk-s0301a:968_11": "Mahājano sotthibhāvaṃ pāpuṇi.",
  "atk-s0301a:968_12": "Satthā idampi tassa pubbakammaṃ dassento dutiyaṃ gāthamāha.",
  "atk-s0301a:968_13": "Tattha eṇikūlasminti gaṅgātīre.",
  "atk-s0301a:968_14": "Gayhakaṃ nīyamānanti gahetvā nīyamānaṃ,",
  "atk-s0301a:968_15": "karamaraṃ nīyamānantipi attho.",
  "atk-s0301a:969_0": "Puna ekasmiṃ samaye uparigaṅgāvāsikaṃ ekaṃ kulaṃ heṭṭhāgaṅgāvāsikena kulena saddhiṃ mittasanthavaṃ katvā,",
  "atk-s0301a:969_1": "nāvāsaṅghāṭaṃ bandhitvā,",
  "atk-s0301a:969_2": "bahuṃ khādanīyañceva bhojanīyañca gandhamālādīni ca āropetvā gaṅgāsotena āgacchati.",
  "atk-s0301a:969_3": "Manussā khādamānā bhuñjamānā naccantā gāyantā devavimānena gacchantā viya balavasomanassā ahesuṃ.",
  "atk-s0301a:969_4": "Gaṅgeyyako nāgo disvā kupito “ime mayi saññampi na karonti.",
  "atk-s0301a:969_5": "Idāni ne samuddameva pāpessāmī”ti mahantaṃ attabhāvaṃ māpetvā udakaṃ dvidhā bhinditvā uṭṭhāya phaṇaṃ katvā,",
  "atk-s0301a:969_6": "susukāraṃ karonto aṭṭhāsi.",
  "atk-s0301a:969_7": "Mahājano disvā bhīto vissaramakāsi.",
  "atk-s0301a:969_8": "Tāpaso paṇṇasālāyaṃ nisinno sutvā,",
  "atk-s0301a:969_9": "“ime gāyantā naccantā somanassajātā āgacchanti.",
  "atk-s0301a:969_10": "Idāni pana bhayaravaṃ raviṃsu,",
  "atk-s0301a:969_11": "kinnu kho”ti?",
  "atk-s0301a:969_12": "Āvajjento nāgarājaṃ disvā,",
  "atk-s0301a:969_13": "“mayi passante sattā mā nassantū”ti abhiññāpādakajjhānaṃ samāpajjitvā attabhāvaṃ pajahitvā supaṇṇavaṇṇaṃ māpetvā nāgarājassa dassesi.",
  "atk-s0301a:969_14": "Nāgarājā bhīto phaṇaṃ saṃharitvā udakaṃ paviṭṭho,",
  "atk-s0301a:969_15": "mahājano sotthibhāvaṃ pāpuṇi.",
  "atk-s0301a:969_16": "Satthā idampi tassa pubbakammaṃ dassento tatiyaṃ gāthamāha.",
  "atk-s0301a:969_17": "Tattha luddenāti dāruṇena.",
  "atk-s0301a:969_18": "Manussakamyāti manussakāmatāya,",
  "atk-s0301a:969_19": "manusse viheṭhetukāmatāyāti attho.",
  "atk-s0301a:970_0": "Aparasmimpi samaye esa isipabbajjaṃ pabbajitvā kesavo nāma tāpaso ahosi.",
  "atk-s0301a:970_1": "Tena samayena amhākaṃ bodhisatto kappo nāma māṇavo kesavassa baddhacaro antevāsiko hutvā ācariyassa kiṃkārapaṭissāvī",
  "atk-s0301a:970_2": "manāpacārī buddhisampanno atthacaro ahosi.",
  "atk-s0301a:970_3": "Kesavo tena vinā vasituṃ na sakkoti,",
  "atk-s0301a:970_4": "taṃ nissāyeva jīvikaṃ kappesi.",
  "atk-s0301a:970_5": "Satthā idampi tassa pubbakammaṃ dassento catutthaṃ gāthamāha.",
  "atk-s0301a:971_0": "Tattha baddhacaroti antevāsiko,",
  "atk-s0301a:971_1": "so pana jeṭṭhantevāsiko ahosi.",
  "atk-s0301a:971_2": "Sambuddhimantaṃ vatinaṃ amaññīti,",
  "atk-s0301a:971_3": "“sammā buddhimā vatasampanno aya”nti evaṃ maññamāno kappo tava antevāsiko ahosiṃ ahaṃ so tena samayenāti dasseti.",
  "atk-s0301a:971_4": "Aññepi jānāsīti na kevalaṃ mayhaṃ āyumeva,",
  "atk-s0301a:971_5": "aññepi tvaṃ jānāsiyeva.",
  "atk-s0301a:971_6": "Tathā hi buddhoti tathā hi tvaṃ buddho,",
  "atk-s0301a:971_7": "yasmā buddho,",
  "atk-s0301a:971_8": "tasmā jānāsīti attho.",
  "atk-s0301a:971_9": "Tathā hi tyāyaṃ jalitānubhāvoti yasmā ca tvaṃ buddho,",
  "atk-s0301a:971_10": "tasmā te ayaṃ jalito ānubhāvo.",
  "atk-s0301a:971_11": "Obhāsayaṃ tiṭṭhatīti sabbaṃ brahmalokaṃ obhāsayanto tiṭṭhati.",
  "atk-s0301a:971_12": "Catutthaṃ.",
  "atk-s0301a:972_0": "5. Aññatarabrahmasuttavaṇṇanā",
  "atk-s0301a:973_0": "176.",
  "atk-s0301a:973_1": "Pañcame tejodhātuṃ samāpajjitvāti tejokasiṇaparikammaṃ katvā pādakajjhānato vuṭṭhāya,",
  "atk-s0301a:973_2": "“sarīrato jālā nikkhamantū”ti adhiṭṭhahanto adhiṭṭhānacittānubhāvena sakalasarīrato jālā nikkhamanti,",
  "atk-s0301a:973_3": "evaṃ tejodhātuṃ samāpanno nāma hoti,",
  "atk-s0301a:973_4": "tathā samāpajjitvā.",
  "atk-s0301a:973_5": "Tasmiṃ brahmaloketi kasmā thero tattha agamāsi?",
  "atk-s0301a:973_6": "Therassa kira tejodhātuṃ samāpajjitvā tassa brahmuno upari nisinnaṃ tathāgataṃ disvā “aṭṭhivedhī ayaṃ puggalo,",
  "atk-s0301a:973_7": "mayāpettha gantabba”nti ahosi,",
  "atk-s0301a:973_8": "tasmā agamāsi.",
  "atk-s0301a:973_9": "Sesānaṃ gamanepi eseva nayo.",
  "atk-s0301a:973_10": "So hi brahmā tathāgatassa ceva tathāgatasāvakānañca ānubhāvaṃ adisvā abhabbo vinayaṃ upagantuṃ,",
  "atk-s0301a:973_11": "tena so sannipāto ahosi.",
  "atk-s0301a:973_12": "Tattha tathāgatassa sarīrato uggatajālā sakalabrahmalokaṃ atikkamitvā ajaṭākāse pakkhandā,",
  "atk-s0301a:973_13": "tā ca pana chabbaṇṇā ahesuṃ,",
  "atk-s0301a:973_14": "tathāgatassa sāvakānaṃ ābhā pakativaṇṇāva.",
  "atk-s0301a:974_0": "Passasi vītivattantanti imasmiṃ brahmaloke aññabrahmasarīravimānālaṅkārādīnaṃ pabhā atikkamamānaṃ buddhassa",
  "atk-s0301a:974_1": "bhagavato pabhassaraṃ pabhaṃ passasīti pucchati. Na me, mārisa,",
  "atk-s0301a:974_2": "sā diṭṭhīti yā mesā,",
  "atk-s0301a:974_3": "“idhāgantuṃ samattho añño samaṇo vā brāhmaṇo vā natthī”ti pure diṭṭhi,",
  "atk-s0301a:974_4": "natthi me sā.",
  "atk-s0301a:974_5": "Kathaṃ vajjanti kena kāraṇena vadeyyaṃ.",
  "atk-s0301a:974_6": "Niccomhi sassatoti imassa kira brahmuno laddhidiṭṭhi sassatadiṭṭhi cāti dve diṭṭhiyo.",
  "atk-s0301a:974_7": "Tatrāssa tathāgatañceva tathāgatasāvake ca passato laddhidiṭṭhi pahīnā.",
  "atk-s0301a:974_8": "Bhagavā panettha mahantaṃ dhammadesanaṃ desesi.",
  "atk-s0301a:974_9": "Brahmā desanāpariyosāne sotāpattiphale patiṭṭhahi.",
  "atk-s0301a:974_10": "Itissa maggena sassatadiṭṭhi pahīnā,",
  "atk-s0301a:974_11": "tasmā evamāha.",
  "atk-s0301a:975_0": "Brahmapārisajjanti brahmapāricārikaṃ.",
  "atk-s0301a:975_1": "Therānañhi bhaṇḍagāhakadaharā viya brahmānampi pārisajjā brahmāno nāma honti.",
  "atk-s0301a:975_2": "Tenupasaṅkamāti kasmā therasseva santikaṃ pesesi?",
  "atk-s0301a:975_3": "There kirassa tattakeneva kathāsallāpena vissāso udapādi,",
  "atk-s0301a:975_4": "tasmā tasseva santikaṃ pesesi aññepīti yathā tumhe cattāro janā,",
  "atk-s0301a:975_5": "kinnu kho evarūpā aññepi atthi,",
  "atk-s0301a:975_6": "udāhu tumhe cattāro eva mahiddhikāti?",
  "atk-s0301a:975_7": "Tevijjāti pubbenivāsadibbacakkhuāsavakkhayasaṅkhātāhi tīhi vijjāhi samannāgatā.",
  "atk-s0301a:975_8": "Iddhipattāti iddhividhañāṇaṃ pattā.",
  "atk-s0301a:975_9": "Cetopariyāyakovidāti paresaṃ cittācāre kusalā.",
  "atk-s0301a:975_10": "Evamettha pañca abhiññāpi sarūpena vuttā.",
  "atk-s0301a:975_11": "Dibbasotaṃ pana tāsaṃ vasena āgatameva hoti.",
  "atk-s0301a:975_12": "Bahūti evarūpā chaḷabhiññā buddhasāvakā bahū gaṇanapathaṃ atikkantā,",
  "atk-s0301a:975_13": "sakalaṃ jambudīpaṃ kāsāvapajjotaṃ katvā vicarantīti. Pañcamaṃ.",
  "atk-s0301a:976_0": "6. Brahmalokasuttavaṇṇanā",
  "atk-s0301a:977_0": "177.",
  "atk-s0301a:977_1": "Chaṭṭhe paccekaṃ dvārabāhanti ekeko ekekaṃ dvārabāhaṃ nissāya dvārapālā viya aṭṭhaṃsu.",
  "atk-s0301a:977_2": "Iddhoti jhānasukhena samiddho.",
  "atk-s0301a:977_3": "Phītoti abhiññāpupphehi supupphito.",
  "atk-s0301a:977_4": "Anadhivāsentoti asahanto.",
  "atk-s0301a:977_5": "Etadavocāti etesaṃ nimmitabrahmānaṃ majjhe nisinno etaṃ “passasi me”tiādivacanaṃ avoca.",
  "atk-s0301a:978_0": "Tayo supaṇṇāti gāthāya pañcasatāti satapadaṃ rūpavasena vā pantivasena vā yojetabbaṃ.",
  "atk-s0301a:978_1": "Rūpavasena tāva tayo supaṇṇāti tīṇi supaṇṇarūpasatāni.",
  "atk-s0301a:978_2": "Caturo ca haṃsāti cattārihaṃsarūpasatāni.",
  "atk-s0301a:978_3": "Bugghīnisā pañcasatāti byagghasadisā ekacce migā byagghīnisā nāma,",
  "atk-s0301a:978_4": "tesaṃ byagghīnisārūpakānaṃ pañcasatāni,",
  "atk-s0301a:978_5": "pantivasena tayo supaṇṇāti tīṇi supaṇṇapantisatāni,",
  "atk-s0301a:978_6": "caturo haṃsāti cattāri haṃsapantisatāni.",
  "atk-s0301a:978_7": "Byagghīnisā pañcasatāti pañca byagghīnisā pantisatāni.",
  "atk-s0301a:978_8": "Jhāyinoti jhāyissa mayhaṃ vimāne ayaṃ vibhūtīti dasseti.",
  "atk-s0301a:978_9": "Obhāsayanti obhāsayamānaṃ.",
  "atk-s0301a:978_10": "Uttarassaṃ disāyanti taṃ kira kanakavimānaṃ tesaṃ mahābrahmānaṃ ṭhitaṭṭhānato uttaradisāyaṃ hoti.",
  "atk-s0301a:978_11": "Tasmā evamāha.",
  "atk-s0301a:978_12": "Ayaṃ panassa adhippāyo –",
  "atk-s0301a:978_13": "evarūpe kanakavimāne vasanto ahaṃ kassa aññassa upaṭṭhānaṃ gamissāmīti.",
  "atk-s0301a:978_14": "Rūpe raṇaṃ disvāti rūpamhi jātijarābhaṅgasaṅkhātaṃ dosaṃ disvā.",
  "atk-s0301a:978_15": "Sadā pavedhitanti sītādīhi ca niccaṃ pavedhitaṃ calitaṃ ghaṭṭitaṃ rūpaṃ disvā.",
  "atk-s0301a:978_16": "Tasmā na rūpe ramati sumedhoti yasmā rūpe raṇaṃ passati,",
  "atk-s0301a:978_17": "sadā pavedhitañca rūpaṃ passati,",
  "atk-s0301a:978_18": "tasmā sumedho sundarapañño so satthā rūpe na ramatīti. Chaṭṭhaṃ.",
  "atk-s0301a:979_0": "7. Kokālikasuttavaṇṇanā",
  "atk-s0301a:980_0": "178.",
  "atk-s0301a:980_1": "Sattame appameyyaṃ paminantoti appameyyaṃ khīṇāsavapuggalaṃ “ettakaṃ sīlaṃ,",
  "atk-s0301a:980_2": "ettako samādhi,",
  "atk-s0301a:980_3": "ettakā paññā”ti evaṃ minanto.",
  "atk-s0301a:980_4": "Kodhavidvā vikappayeti ko idha vidvā medhāvī vikappeyya,",
  "atk-s0301a:980_5": "khīṇāsavova khīṇāsavaṃ minanto kappeyyāti dīpeti.",
  "atk-s0301a:980_6": "Nivutaṃ taṃ maññeti yo pana puthujjano taṃ pametuṃ ārabhati,",
  "atk-s0301a:980_7": "taṃ nivutaṃ avakujjapaññaṃ maññāmīti. Sattamaṃ.",
  "atk-s0301a:981_0": "8. Katamodakatissasuttavaṇṇanā",
  "atk-s0301a:982_0": "179. Aṭṭhame akissavanti kissavā vuccati paññā, nippaññoti attho. Aṭṭhamaṃ.",
  "atk-s0301a:983_0": "9. Turūbrahmasuttavaṇṇanā",
  "atk-s0301a:984_0": "180.",
  "atk-s0301a:984_1": "Navame ābādhikoti “sāsapamattīhi pīḷakāhī”tiādinā nayena anantarasutte āgatena ābādhena ābādhiko.",
  "atk-s0301a:984_2": "Bāḷhagilānoti adhimattagilāno.",
  "atk-s0301a:984_3": "Turūti kokālikassa upajjhāyo turutthero nāma anāgāmiphalaṃ patvā brahmaloke nibbatto.",
  "atk-s0301a:984_4": "So bhūmaṭṭhakadevatā ādiṃ katvā,",
  "atk-s0301a:984_5": "“ayuttaṃ kokālikena kataṃ aggasāvake antimavatthunā abbhācikkhantenā”ti paramparāya brahmalokasampattaṃ kokālikassa pāpakammaṃ sutvā –",
  "atk-s0301a:984_6": "“mā mayhaṃ passantasseva varāko nassi,",
  "atk-s0301a:984_7": "ovadissāmi naṃ theresu cittapasādatthāyā”ti āgantvā tassa purato aṭṭhāsi.",
  "atk-s0301a:984_8": "Taṃ sandhāya vuttaṃ “turū paccekabrahmā”ti.",
  "atk-s0301a:984_9": "Pesalāti piyasīlā.",
  "atk-s0301a:984_10": "Kosi tvaṃ,",
  "atk-s0301a:984_11": "āvusoti nipannakova kabarakkhīni ummīletvā evamāha.",
  "atk-s0301a:984_12": "Passa yāvañca teti passa yattakaṃ tayā aparaddhaṃ,",
  "atk-s0301a:984_13": "attano nalāṭe mahāgaṇḍaṃ apassanto sāsapamattāya pīḷakāya maṃ codetabbaṃ maññasīti āha.",
  "atk-s0301a:985_0": "Atha naṃ “adiṭṭhippatto ayaṃ varāko,",
  "atk-s0301a:985_1": "gilaviso viya kassaci vacanaṃ na karissatī”ti ñatvā purisassa hītiādimāha.",
  "atk-s0301a:985_2": "Tattha kuṭhārīti kuṭhārisadisā pharusā vācā.",
  "atk-s0301a:985_3": "Chindatīti kusalamūlasaṅkhāte mūleyeva nikantati.",
  "atk-s0301a:985_4": "Nindiyanti ninditabbaṃ dussīlapuggalaṃ.",
  "atk-s0301a:985_5": "Pasaṃsatīti uttamatthe sambhāvetvā khīṇāsavoti vadati.",
  "atk-s0301a:985_6": "Taṃ vā nindati yo pasaṃsiyoti,",
  "atk-s0301a:985_7": "yo vā pasaṃsitabbo khīṇāsavo,",
  "atk-s0301a:985_8": "taṃ antimavatthunā codento “dussīlo aya”nti vadati.",
  "atk-s0301a:985_9": "Vacināti mukhena so kalinti,",
  "atk-s0301a:985_10": "so taṃ aparādhaṃ mukhena vicināti nāma.",
  "atk-s0301a:985_11": "Kalinā tenāti tena aparādhena sukhaṃ na vindati.",
  "atk-s0301a:985_12": "Nindiyapasaṃsāya hi pasaṃsiyanindāya ca samakova vipāko.",
  "atk-s0301a:986_0": "Sabbassāpi sahāpi attanāti sabbena sakenapi attanāpi saddhiṃ yo akkhesu dhanaparājayo nāma,",
  "atk-s0301a:986_1": "ayaṃ appamattako aparādho.",
  "atk-s0301a:986_2": "Yo sugatesūti yo pana sammaggatesu puggalesu cittaṃ padusseyya,",
  "atk-s0301a:986_3": "ayaṃ cittapadosova tato kalito mahantataro kali.",
  "atk-s0301a:987_0": "Idāni tassa mahantatarabhāvaṃ dassento sataṃ sahassānantiādimāha.",
  "atk-s0301a:987_1": "Tattha sataṃ sahassānanti nirabbudagaṇanāya satasahassaṃ.",
  "atk-s0301a:987_2": "Chattiṃsatīti aparāni chattiṃsati nirabbudāni.",
  "atk-s0301a:987_3": "Pañca cāti abbudagaṇanāya pañca abbudāni.",
  "atk-s0301a:987_4": "Yamariyagarahīti yaṃ ariye garahanto nirayaṃ upapajjati,",
  "atk-s0301a:987_5": "tattha ettakaṃ āyuppamāṇanti. Navamaṃ.",
  "atk-s0301a:988_0": "10. Kokālikasuttavaṇṇanā",
  "atk-s0301a:989_0": "181.",
  "atk-s0301a:989_1": "Dasame kokāliko bhikkhu yena bhagavā tenupasaṅkamīti,",
  "atk-s0301a:989_2": "ko ayaṃ kokāliko,",
  "atk-s0301a:989_3": "kasmā ca upasaṅkami?",
  "atk-s0301a:989_4": "Ayaṃ kira kokālikaraṭṭhe kokālikanagare kokālikaseṭṭhissa putto pabbajitvā pitarā kārāpite vihāre paṭivasati cūḷakokālikoti nāmena,",
  "atk-s0301a:989_5": "na devadattassa sisso.",
  "atk-s0301a:989_6": "So hi brāhmaṇaputto mahākokāliko nāma.",
  "atk-s0301a:989_7": "Bhagavati pana sāvatthiyaṃ viharante dve aggasāvakā pañcamattehi bhikkhusatehi saddhiṃ janapadacārikaṃ",
  "atk-s0301a:989_8": "caramānā upakaṭṭhāya vassūpanāyikāya vivekāvāsaṃ vasitukāmā te bhikkhū uyyojetvā attano pattacīvaramādāya",
  "atk-s0301a:989_9": "tasmiṃ janapade taṃ nagaraṃ patvā taṃ vihāraṃ agamaṃsu.",
  "atk-s0301a:989_10": "Tattha nesaṃ kokāliko vattaṃ dassesi.",
  "atk-s0301a:989_11": "Te tena saddhiṃ sammoditvā, “āvuso,",
  "atk-s0301a:989_12": "mayaṃ idha temāsaṃ vasissāma,",
  "atk-s0301a:989_13": "mā kassaci ārocehī”ti paṭiññaṃ gahetvā vasiṃsu.",
  "atk-s0301a:989_14": "Vasitvā pavāraṇādivase pavāretvā,",
  "atk-s0301a:989_15": "“gacchāma mayaṃ,",
  "atk-s0301a:989_16": "āvuso”ti kokālikaṃ āpucchiṃsu.",
  "atk-s0301a:989_17": "Kokāliko “ajjekadivasaṃ, āvuso,",
  "atk-s0301a:989_18": "vasitvā sve gamissathā”ti vatvā dutiyadivase nagaraṃ pavisitvā manusse āmantesi – “āvuso,",
  "atk-s0301a:989_19": "tumhe aggasāvake idhāgantvā vasamānepi na jānātha,",
  "atk-s0301a:989_20": "na ne koci paccayenāpi nimantetī”ti.",
  "atk-s0301a:989_21": "Nagaravāsino, “kahaṃ, bhante, therā,",
  "atk-s0301a:989_22": "kasmā no na ārocayitthā”ti?",
  "atk-s0301a:989_23": "Kiṃ āvuso ārocitena,",
  "atk-s0301a:989_24": "kiṃ na passatha dve bhikkhū therāsane nisīdante,",
  "atk-s0301a:989_25": "ete aggasāvakāti.",
  "atk-s0301a:989_26": "Te khippaṃ sannipatitvā sappiphāṇitādīni ceva cīvaradussāni ca saṃhariṃsu.",
  "atk-s0301a:990_0": "Kokāliko cintesi –",
  "atk-s0301a:990_1": "“paramappicchā aggasāvakā payuttavācāya uppannaṃ lābhaṃ na sādiyissanti,",
  "atk-s0301a:990_2": "asādiyantā ‘āvāsikassa dethā’ti vakkhantī”ti.",
  "atk-s0301a:990_3": "Taṃ taṃ lābhaṃ gāhāpetvā therānaṃ santikaṃ agamāsi.",
  "atk-s0301a:990_4": "Therā disvāva “ime paccayā neva amhākaṃ,",
  "atk-s0301a:990_5": "na kokālikassa kappantī”ti paṭikkhipitvā pakkamiṃsu.",
  "atk-s0301a:990_6": "Kokāliko “kathaṃ hi nāma attanā agaṇhantā mayhampi adāpetvā pakkamissantī”ti?",
  "atk-s0301a:990_7": "Āghātaṃ uppādesi.",
  "atk-s0301a:990_8": "Tepi bhagavato santikaṃ gantvā bhagavantaṃ vanditvā puna attano parisaṃ ādāya janapadacārikaṃ carantā",
  "atk-s0301a:990_9": "anupubbena tasmiṃ raṭṭhe tameva nagaraṃ paccāgamiṃsu.",
  "atk-s0301a:990_10": "Nāgarā there sañjānitvā saha parikkhārehi dānaṃ sajjitvā nagaramajjhe maṇḍapaṃ katvā dānaṃ adaṃsu,",
  "atk-s0301a:990_11": "therānañca parikkhāre upanāmesuṃ.",
  "atk-s0301a:990_12": "Therā bhikkhusaṅghassa niyyādayiṃsu.",
  "atk-s0301a:990_13": "Taṃ disvā kokāliko cintesi –",
  "atk-s0301a:990_14": "“ime pubbe appicchā ahesuṃ,",
  "atk-s0301a:990_15": "idāni pāpicchā jātā,",
  "atk-s0301a:990_16": "pubbepi appicchasantuṭṭhapavivittasadisā maññe”ti there upasaṅkamitvā, “āvuso,",
  "atk-s0301a:990_17": "tumhe pubbe appicchā viya,",
  "atk-s0301a:990_18": "idāni pana pāpabhikkhū jātā”ti vatvā “mūlaṭṭhāneyeva nesaṃ patiṭṭhaṃ bhindissāmī”ti taramānarūpo nikkhamitvā",
  "atk-s0301a:990_19": "sāvatthiṃ gantvā yena bhagavā tenupasaṅkami.",
  "atk-s0301a:990_20": "Ayameva kokāliko iminā ca kāraṇena upasaṅkamīti veditabbo.",
  "atk-s0301a:991_0": "Bhagavā taṃ turitaturitaṃ āgacchantaṃ disvāva āvajjento aññāsi –",
  "atk-s0301a:991_1": "“ayaṃ aggasāvake akkositukāmo āgato”ti.",
  "atk-s0301a:991_2": "“Sakkā nu kho paṭisedhetu”nti ca āvajjento,",
  "atk-s0301a:991_3": "“na sakkā paṭisedhetuṃ,",
  "atk-s0301a:991_4": "theresu aparajjhitvā kālaṅkato ekaṃsena padumaniraye nibbattissatī”ti disvā,",
  "atk-s0301a:991_5": "“sāriputtamoggallānepi nāma garahantaṃ sutvā na nisedhetī”ti vādamocanatthaṃ ariyūpavādassa ca mahāsāvajjabhāvadassanatthaṃ",
  "atk-s0301a:991_6": "mā hevanti tikkhattuṃ paṭisedhesi.",
  "atk-s0301a:991_7": "Tattha mā hevanti mā evaṃ abhaṇi.",
  "atk-s0301a:991_8": "Saddhāyikoti saddhāya ākaro pasādāvaho saddhātabbavacano vā.",
  "atk-s0301a:991_9": "Paccayikoti pattiyāyitabbavacano.",
  "atk-s0301a:992_0": "Pakkāmīti kammānubhāvena codiyamāno pakkāmi.",
  "atk-s0301a:992_1": "Okāsakataṃ hi kammaṃ na sakkā paṭibāhituṃ,",
  "atk-s0301a:992_2": "taṃ tassa tattha ṭhātuṃ na adāsi.",
  "atk-s0301a:992_3": "Acirapakkantassāti pakkantassa sato na cireneva.",
  "atk-s0301a:992_4": "Sabbo kāyo phuṭo ahosīti kesaggamattampi okāsaṃ āvajjetvā sakalasarīraṃ aṭṭhīni bhinditvā uggatāhi pīḷakāhi ajjhotthaṭaṃ ahosi.",
  "atk-s0301a:992_5": "Yasmā pana buddhānubhāvena tathārūpaṃ kammaṃ buddhānaṃ sammukhībhāve vipākaṃ na deti,",
  "atk-s0301a:992_6": "dassanūpacāre vijahitamatte deti,",
  "atk-s0301a:992_7": "tasmā tassa acirapakkantassa pīḷakā uṭṭhahiṃsu.",
  "atk-s0301a:992_8": "Kalāyamattiyoti caṇakamattiyo.",
  "atk-s0301a:992_9": "Beluvasalāṭukamattiyoti taruṇabeluvamattiyo.",
  "atk-s0301a:992_10": "(Billamattiyoti mahābeluvamattiyo.) Pabhijjiṃsūti bhijjiṃsu.",
  "atk-s0301a:992_11": "Tāsu bhinnāsu sakalasarīraṃ panasapakkaṃ viya ahosi.",
  "atk-s0301a:992_12": "So pakkena gattena jetavanadvārakoṭṭhake visagilito maccho viya kadalipattesu sayi.",
  "atk-s0301a:992_13": "Atha dhammasavanatthaṃ āgatāgatā manussā –",
  "atk-s0301a:992_14": "“dhi kokālika,",
  "atk-s0301a:992_15": "dhi kokālika,",
  "atk-s0301a:992_16": "ayuttamakāsi,",
  "atk-s0301a:992_17": "attanoyeva mukhaṃ nissāya anayabyasanaṃ patto”ti āhaṃsu.",
  "atk-s0301a:992_18": "Tesaṃ sutvā ārakkhadevatā dhi-",
  "atk-s0301a:992_19": "kāraṃ akaṃsu.",
  "atk-s0301a:992_20": "Ārakkhakadevatānaṃ ākāsadevatāti iminā upāyena yāva akaniṭṭhabhavanā ekadhikāro udapādi.",
  "atk-s0301a:992_21": "Athassa upajjhāyo āgantvā ovādaṃ agaṇhantaṃ ñatvā garahitvā pakkāmi.",
  "atk-s0301a:993_0": "Kālamakāsīti upajjhāye pakkante kālamakāsi.",
  "atk-s0301a:993_1": "Padumaṃ nirayanti pāṭiyekko padumanirayo nāma natthi,",
  "atk-s0301a:993_2": "avīcimahānirayamhiyeva pana padumagaṇanāya paccitabbe ekasmiṃ ṭhāne nibbatti.",
  "atk-s0301a:994_0": "Vīsatikhārikoti māgadhakena patthena cattāro patthā kosalaraṭṭhe ekapattho hoti,",
  "atk-s0301a:994_1": "tena patthena cattāro patthā āḷhakaṃ,",
  "atk-s0301a:994_2": "cattāri āḷhakāni doṇaṃ,",
  "atk-s0301a:994_3": "catudoṇā mānikā,",
  "atk-s0301a:994_4": "catumānikā khārī,",
  "atk-s0301a:994_5": "tāya khāriyā vīsatikhāriko.",
  "atk-s0301a:994_6": "Tilavāhoti māgadhakānaṃ sukhumatilānaṃ tilasakaṭaṃ.",
  "atk-s0301a:994_7": "Abbudo nirayoti abbudo nāma pāṭiyekko nirayo natthi.",
  "atk-s0301a:994_8": "Avīcimhiyeva pana abbudagaṇanāya paccitabbaṭṭhānassetaṃ nāmaṃ.",
  "atk-s0301a:994_9": "Nirabbudādīsupi eseva nayo.",
  "atk-s0301a:995_0": "Vassagaṇanāpi panettha evaṃ veditabbā –",
  "atk-s0301a:995_1": "yatheva hi sataṃ satasahassāni koṭi hoti,",
  "atk-s0301a:995_2": "evaṃ sataṃ satasahassakoṭiyo pakoṭi nāma hoti,",
  "atk-s0301a:995_3": "sataṃ satasahassapakoṭiyo koṭipakoṭi nāma,",
  "atk-s0301a:995_4": "sataṃ satasahassakoṭipakoṭiyo nahutaṃ,",
  "atk-s0301a:995_5": "sataṃ satasahassanahutāni ninnahutaṃ,",
  "atk-s0301a:995_6": "sataṃ satasahassaninnahutāni ekaṃ abbudaṃ,",
  "atk-s0301a:995_7": "tato vīsatiguṇaṃ nirabbudaṃ.",
  "atk-s0301a:995_8": "Eseva nayo sabbatthāti. Dasamaṃ.",
  "atk-s0301a:996_0": "Paṭhamo vaggo.",
  "atk-s0301a:997_0": "2. Dutiyavaggo",
  "atk-s0301a:998_0": "1. Sanaṅkumārasuttavaṇṇanā",
  "atk-s0301a:999_0": "182.",
  "atk-s0301a:999_1": "Dutiyavaggassa paṭhame sappinītīreti sappinīnāmikāya nadiyā tīre.",
  "atk-s0301a:999_2": "Sanaṅkumāroti so kira pañcasikhakumārakakāle jhānaṃ bhāvetvā brahmaloke nibbatto kumārakavaṇṇeneva vicarati.",
  "atk-s0301a:999_3": "Tena naṃ “kumāro”ti sañjānanti,",
  "atk-s0301a:999_4": "porāṇakattā pana “sanaṅkumāro”ti vuccati.",
  "atk-s0301a:999_5": "Janetasminti janitasmiṃ,",
  "atk-s0301a:999_6": "pajāyāti attho.",
  "atk-s0301a:999_7": "Ye gottapaṭisārinoti ye janetasmiṃ gottaṃ paṭisaranti tesu loke gottapaṭisārīsu khattiyo seṭṭho.",
  "atk-s0301a:999_8": "Vijjācaraṇasampannoti bhayabheravasuttapariyāyena pubbenivāsādīhi vā tīhi,",
  "atk-s0301a:999_9": "ambaṭṭhasuttapariyāyena vipassanāñāṇaṃ manomayiddhi cha abhiññāyoti imāhi vā aṭṭhahi vijjāhi,",
  "atk-s0301a:999_10": "sīlesu paripūrakāritā indriyesu guttadvāratā bhojane mattaññutā jāgariyānuyogo satta saddhammā cattāri",
  "atk-s0301a:999_11": "rūpāvacarajjhānānīti evaṃ pannarasadhammabhedena caraṇena ca samannāgato.",
  "atk-s0301a:999_12": "So seṭṭho devamānuseti so khīṇāsavabrāhmaṇo devesu ca manussesu ca seṭṭho uttamoti. Paṭhamaṃ.",
  "atk-s0301a:1000_0": "2. Devadattasuttavaṇṇanā",
  "atk-s0301a:1001_0": "183.",
  "atk-s0301a:1001_1": "Dutiye acirapakkanteti saṅghaṃ bhinditvā nacirasseva veḷuvanato gayāsīsaṃ gate.",
  "atk-s0301a:1001_2": "Assatarinti gadrabhassa vaḷavāya jātaṃ. Dutiyaṃ.",
  "atk-s0301a:1002_0": "3. Andhakavindasuttavaṇṇanā",
  "atk-s0301a:1003_0": "184.",
  "atk-s0301a:1003_1": "Tatiye andhakavindanti evaṃnāmakaṃ gāmaṃ.",
  "atk-s0301a:1003_2": "Upasaṅkamīti “satthā idānipi vīriyaṃ karoti padhānamanuyuñjati,",
  "atk-s0301a:1003_3": "gacchāmissa santike ṭhatvā sāsanānucchavikaṃ vīriyapaṭisaṃyuttaṃ gāthaṃ vakkhāmī”ti upasaṅkami.",
  "atk-s0301a:1004_0": "Pantānīti janataṃ atikkamitvā manussānaṃ anupacāre ṭhitāni.",
  "atk-s0301a:1004_1": "Saṃyojanavippamokkhāti tāni ca senāsanāni sevamāno na cīvarādīnaṃ atthāya seveyya,",
  "atk-s0301a:1004_2": "atha kho dasasaṃyojanavippamokkhatthāya careyya.",
  "atk-s0301a:1004_3": "Saṅghe vaseti tesu senāsanesu ratiṃ alabhanto upaṭṭhākādīnaṃ cittānurakkhaṇatthaṃ gadrabhapiṭṭhe rajaṃ",
  "atk-s0301a:1004_4": "viya uppatanto araññe acaritvā saṅghamajjhe vaseyya.",
  "atk-s0301a:1004_5": "Rakkhitatto satīmāti tattha ca vasanto sagavacaṇḍo goṇo viya sabrahmacārino avijjhanto aghaṭṭento rakkhitatto satipaṭṭhānaparāyaṇo hutvā vaseyya.",
  "atk-s0301a:1005_0": "Idāni saṅghe vasamānassa bhikkhuno bhikkhācāravattaṃ ācikkhanto kulākulantiādimāha.",
  "atk-s0301a:1005_1": "Tattha piṇḍikāya carantoti piṇḍatthāya caramāno.",
  "atk-s0301a:1005_2": "Sevetha pantāni senāsanānīti saṅghamajjhaṃ otaritvā vasamānopi dhurapariveṇe tālanāḷikeraādīni ropetvā upaṭṭhākādisaṃsaṭṭho na vaseyya,",
  "atk-s0301a:1005_3": "cittakallataṃ pana janetvā cittaṃ hāsetvā tosetvā puna pantasenāsane vaseyyāti araññasseva vaṇṇaṃ katheti.",
  "atk-s0301a:1005_4": "Bhayāti vaṭṭabhayato.",
  "atk-s0301a:1005_5": "Abhayeti nibbāne.",
  "atk-s0301a:1005_6": "Vimuttoti adhimutto hutvā vaseyya.",
  "atk-s0301a:1006_0": "Yattha bheravāti yasmiṃ ṭhāne bhayajanakā saviññāṇakā sīhabyagghādayo,",
  "atk-s0301a:1006_1": "aviññāṇakā rattibhāge khāṇuvalliādayo bahū atthi.",
  "atk-s0301a:1006_2": "Sarīsapāti dīghajātikādisarīsapā.",
  "atk-s0301a:1006_3": "Nisīdi tattha bhikkhūti tādise ṭhāne bhikkhu nisinno.",
  "atk-s0301a:1006_4": "Iminā idaṃ dīpeti –",
  "atk-s0301a:1006_5": "bhagavā yathā tumhe etarahi tatraṭṭhakabheravārammaṇāni ceva sarīsape ca vijjunicchāraṇādīni ca amanasikatvā nisinnā,",
  "atk-s0301a:1006_6": "evamevaṃ padhānamanuyuttā bhikkhū nisīdantīti.",
  "atk-s0301a:1007_0": "Jātu me diṭṭhanti ekaṃsena mayā diṭṭhaṃ.",
  "atk-s0301a:1007_1": "Na yidaṃ itihītihanti idaṃ itiha itihāti na takkahetu vā nayahetu vā piṭakasampadānena vā ahaṃ vadāmi.",
  "atk-s0301a:1007_2": "Ekasmiṃ brahmacariyasminti ekāya dhammadesanāya.",
  "atk-s0301a:1007_3": "Dhammadesanā hi idha brahmacariyanti adhippetā.",
  "atk-s0301a:1007_4": "Maccuhāyinanti maraṇapariccāginaṃ khīṇāsavānaṃ.",
  "atk-s0301a:1008_0": "Dasā ca dasadhā dasāti ettha dasāti daseva,",
  "atk-s0301a:1008_1": "dasadhā dasāti sataṃ,",
  "atk-s0301a:1008_2": "aññe ca dasuttaraṃ sekhasataṃ passāmīti vadati.",
  "atk-s0301a:1008_3": "Sotasamāpannāti maggasotaṃ samāpannā.",
  "atk-s0301a:1008_4": "Atiracchānagāminoti desanāmattametaṃ,",
  "atk-s0301a:1008_5": "avinipātadhammāti attho.",
  "atk-s0301a:1008_6": "Saṅkhātuṃ nopi sakkomīti musāvādabhayena ettakā nāma puññabhāgino sattāti gaṇetuṃ na sakkomīti bahuṃ brahmadhammadesanaṃ sandhāya evamāha. Tatiyaṃ.",
  "atk-s0301a:1009_0": "4. Aruṇavatīsuttavaṇṇanā",
  "atk-s0301a:1010_0": "185.",
  "atk-s0301a:1010_1": "Catutthe abhibhūsambhavanti abhibhū ca sambhavo ca.",
  "atk-s0301a:1010_2": "Tesu abhibhūthero sāriputtatthero viya paññāya aggo,",
  "atk-s0301a:1010_3": "sambhavatthero mahāmoggallāno viya samādhinā aggo.",
  "atk-s0301a:1010_4": "Ujjhāyantīti avajjhāyanti,",
  "atk-s0301a:1010_5": "lāmakato vā cintenti.",
  "atk-s0301a:1010_6": "Khiyyantīti,",
  "atk-s0301a:1010_7": "kinnāmetaṃ kinnāmetanti?",
  "atk-s0301a:1010_8": "Aññamaññaṃ kathenti.",
  "atk-s0301a:1010_9": "Vipācentīti vitthārayantā punappunaṃ kathenti.",
  "atk-s0301a:1010_10": "Heṭṭhimena upaḍḍhakāyenāti nābhito paṭṭhāya heṭṭhimakāyena.",
  "atk-s0301a:1010_11": "Pāḷiyaṃ ettakameva āgataṃ.",
  "atk-s0301a:1010_12": "Thero pana “pakativaṇṇaṃ vijahitvā nāgavaṇṇaṃ gahetvā dasseti,",
  "atk-s0301a:1010_13": "supaṇṇavaṇṇaṃ gahetvā vā dassetī”tiādinā nayena āgataṃ anekappakāraṃ iddhivikubbanaṃ dassesi.",
  "atk-s0301a:1010_14": "Imā gāthāyo abhāsīti thero kira cintesi –",
  "atk-s0301a:1010_15": "“kathaṃ desitā nu kho dhammadesanā sabbesaṃ piyā assa manāpā”ti.",
  "atk-s0301a:1010_16": "Tato āvajjento –",
  "atk-s0301a:1010_17": "“sabbepi pāsaṇḍā sabbe devamanussā attano attano samaye purisakāraṃ vaṇṇayanti,",
  "atk-s0301a:1010_18": "vīriyassa avaṇṇavādī nāma natthi,",
  "atk-s0301a:1010_19": "vīriyapaṭisaṃyuttaṃ katvā desessāmi,",
  "atk-s0301a:1010_20": "evaṃ ayaṃ dhammadesanā sabbesaṃ piyā bhavissati manāpā”ti ñatvā tīsu piṭakesu vicinitvā imā gāthā abhāsi.",
  "atk-s0301a:1011_0": "Tattha ārambhathāti ārambhavīriyaṃ karotha.",
  "atk-s0301a:1011_1": "Nikkamathāti nikkamavīriyaṃ karotha.",
  "atk-s0301a:1011_2": "Yuñjathāti payogaṃ karotha parakkamatha.",
  "atk-s0301a:1011_3": "Maccuno senanti maccuno senā nāma kilesasenā,",
  "atk-s0301a:1011_4": "taṃ dhunātha.",
  "atk-s0301a:1011_5": "Jātisaṃsāranti jātiñca saṃsārañca,",
  "atk-s0301a:1011_6": "jātisaṅkhātaṃ vā saṃsāraṃ.",
  "atk-s0301a:1011_7": "Dukkhassantaṃ karissatīti vaṭṭadukkhassa paricchedaṃ karissati.",
  "atk-s0301a:1011_8": "Kiṃ pana katvā thero sahassilokadhātuṃ viññāpesīti?",
  "atk-s0301a:1011_9": "Nīlakasiṇaṃ tāva samāpajjitvā sabbattha ālokaṭṭhāne andhakāraṃ phari,",
  "atk-s0301a:1011_10": "odātakasiṇaṃ samāpajjitvā andhakāraṭṭhāne obhāsaṃ.",
  "atk-s0301a:1011_11": "Tato “kimidaṃ andhakāra”nti?",
  "atk-s0301a:1011_12": "Sattānaṃ ābhoge uppanne ālokaṃ dassesi.",
  "atk-s0301a:1011_13": "Ālokaṭṭhāne ālokakiccaṃ natthi,",
  "atk-s0301a:1011_14": "“kiṃ āloko aya”nti?",
  "atk-s0301a:1011_15": "Vicinantānaṃ attānaṃ dassesi.",
  "atk-s0301a:1011_16": "Atha tesaṃ theroti vadantānaṃ imā gāthāyo abhāsi,",
  "atk-s0301a:1011_17": "sabbe osaṭāya parisāya majjhe nisīditvā dhammaṃ desentassa viya saddaṃ suṇiṃsu.",
  "atk-s0301a:1011_18": "Atthopi nesaṃ pākaṭo ahosi.",
  "atk-s0301a:1011_19": "Catutthaṃ.",
  "atk-s0301a:1012_0": "5. Parinibbānasuttavaṇṇanā",
  "atk-s0301a:1013_0": "186.",
  "atk-s0301a:1013_1": "Pañcame upavattane mallānaṃ sālavaneti yatheva hi kadambanadītīrato rājamātuvihāradvārena thūpārāmaṃ gantabbaṃ hoti,",
  "atk-s0301a:1013_2": "evaṃ hiraññavatikāya nāma nadiyā pārimatīrato sālavanaṃ uyyānaṃ.",
  "atk-s0301a:1013_3": "Yathā anurādhapurassa thūpārāmo,",
  "atk-s0301a:1013_4": "evaṃ taṃ kusinārāya hoti.",
  "atk-s0301a:1013_5": "Yathā thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati,",
  "atk-s0301a:1013_6": "evaṃ uyyānato sālapanti pācīnamukhā gantvā uttarena nivattā.",
  "atk-s0301a:1013_7": "Tasmā taṃ “upavattana”nti vuccati.",
  "atk-s0301a:1013_8": "Tasmiṃ upavattane mallānaṃ sālavane.",
  "atk-s0301a:1013_9": "Antarena yamakasālānanti mūlakkhandhaviṭapapattehi aññamaññaṃ saṃsibbitvā ṭhitasālānaṃ antarikāya.",
  "atk-s0301a:1013_10": "Appamādena sampādethāti satiavippavāsena kattabbakiccāni sampādayatha.",
  "atk-s0301a:1013_11": "Iti bhagavā yathā nāma maraṇamañce nipanno mahaddhano kuṭumbiko puttānaṃ dhanasāraṃ ācikkheyya,",
  "atk-s0301a:1013_12": "evamevaṃ parinibbānamañce nipanno pañcacattālīsa vassāni dinnaṃ ovādaṃ sabbaṃ ekasmiṃ appamādapadeyeva pakkhipitvā abhāsi.",
  "atk-s0301a:1013_13": "Ayaṃ tathāgatassa pacchimā vācāti idaṃ pana saṅgītikārānaṃ vacanaṃ.",
  "atk-s0301a:1014_0": "Ito paraṃ yaṃ parinibbānaparikammaṃ katvā bhagavā parinibbuto,",
  "atk-s0301a:1014_1": "taṃ dassetuṃ,",
  "atk-s0301a:1014_2": "atha kho bhagavā paṭhamaṃ jhānantiādi vuttaṃ.",
  "atk-s0301a:1014_3": "Tattha saññāvedayitanirodhaṃ samāpanne bhagavati assāsapassāsānaṃ appavattiṃ disvā,",
  "atk-s0301a:1014_4": "“parinibbuto satthā”ti saññāya devamanussā ekappahārena viraviṃsu,",
  "atk-s0301a:1014_5": "ānandattheropi –",
  "atk-s0301a:1014_6": "“parinibbuto nu kho, bhante,",
  "atk-s0301a:1014_7": "anuruddha bhagavā”ti theraṃ pucchi.",
  "atk-s0301a:1014_8": "Thero “na kho,",
  "atk-s0301a:1014_9": "āvuso ānanda,",
  "atk-s0301a:1014_10": "tathāgato parinibbuto,",
  "atk-s0301a:1014_11": "apica saññāvedayitanirodhaṃ samāpanno”ti āha.",
  "atk-s0301a:1014_12": "Kathaṃ pana so aññāsi?",
  "atk-s0301a:1014_13": "Thero kira satthārā saddhiṃyeva taṃ taṃ samāpattiṃ samāpajjanto yāva nevasaññānāsaññāyatanavuṭṭhānaṃ,",
  "atk-s0301a:1014_14": "tāva gantvā,",
  "atk-s0301a:1014_15": "“idāni bhagavā nirodhaṃ samāpanno,",
  "atk-s0301a:1014_16": "antonirodhe ca kālaṃkiriyā nāma natthī”ti aññāsi.",
  "atk-s0301a:1015_0": "Atha kho bhagavā saññāvedayitanirodhasamāpattito vuṭṭhahitvā nevasaññānāsaññāyatanaṃ samāpajji…pe…",
  "atk-s0301a:1015_1": "tatiyajjhānā vuṭṭhahitvā catutthaṃ jhānaṃ samāpajjīti ettha pana bhagavā catuvīsatiyā ṭhānesu paṭhamaṃ jhānaṃ samāpajji,",
  "atk-s0301a:1015_2": "terasasu ṭhānesu dutiyaṃ jhānaṃ…",
  "atk-s0301a:1015_3": "tathā tatiyaṃ…",
  "atk-s0301a:1015_4": "pannarasasu ṭhānesu catutthaṃ jhānaṃ samāpajji. Kathaṃ?",
  "atk-s0301a:1015_5": "Dasasu asubhesu dvattiṃsākāre aṭṭhasu kasiṇesu mettākaruṇāmuditesu ānāpāne paricchedākāseti imesu tāva catuvīsatiyā ṭhānesu paṭhamaṃ jhānaṃ samāpajji.",
  "atk-s0301a:1015_6": "Ṭhapetvā pana dvattiṃsākārañca dasa ca asubhāni sesesu terasasu dutiyaṃ jhānaṃ…",
  "atk-s0301a:1015_7": "tesuyeva tatiyaṃ jhānaṃ samāpajji.",
  "atk-s0301a:1015_8": "Aṭṭhasu pana kasiṇesu upekkhābrahmavihāre ānāpāne paricchedākāse catūsu arūpesūti imesu pannarasasu ṭhānesu catutthaṃ jhānaṃ samāpajji.",
  "atk-s0301a:1015_9": "Ayampi ca saṅkhepakathāva.",
  "atk-s0301a:1015_10": "Nibbānapuraṃ pavisanto pana bhagavā dhammassāmi sabbāpi catuvīsatikoṭisatasahassasaṅkhā samāpattiyo pavisitvā",
  "atk-s0301a:1015_11": "videsaṃ gacchanto ñātijanaṃ āliṅgetvā viya sabbasamāpattisukhaṃ anubhavitvā paviṭṭho.",
  "atk-s0301a:1016_0": "Catutthajjhānā vuṭṭhahitvā samanantarā bhagavā parinibbāyīti ettha ca jhānasamanantaraṃ paccavekkhaṇasamanantaranti,",
  "atk-s0301a:1016_1": "dve samanantarāni.",
  "atk-s0301a:1016_2": "Catutthajjhānā vuṭṭhāya bhavaṅgaṃ otiṇṇassa tattheva parinibbānaṃ jhānasamanantaraṃ nāma,",
  "atk-s0301a:1016_3": "catutthajjhānā vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ paccavekkhaṇasamanantaraṃ nāma.",
  "atk-s0301a:1016_4": "Imāni dvepi samanantarāneva.",
  "atk-s0301a:1016_5": "Bhagavā pana jhānaṃ samāpajjitvā jhānā vuṭṭhāya jhānaṅgāni paccavekkhitvā bhavaṅgacittena abyākatena dukkhasaccena parinibbāyi.",
  "atk-s0301a:1016_6": "Ye hi keci buddhā vā paccekabuddhā vā ariyasāvakā vā antamaso kunthakipillikaṃ upādāya sabbe bhavaṅgacitteneva abyākatena dukkhasaccena kālaṃ karonti.",
  "atk-s0301a:1017_0": "Bhūtāti sattā.",
  "atk-s0301a:1017_1": "Appaṭipuggaloti paṭibhāgapuggalavirahito.",
  "atk-s0301a:1017_2": "Balappattoti dasavidhaṃ ñāṇabalaṃ patto.",
  "atk-s0301a:1017_3": "Uppādavayadhamminoti uppādavayasabhāvā.",
  "atk-s0301a:1017_4": "Tesaṃ vūpasamoti tesaṃ saṅkhārānaṃ vūpasamo.",
  "atk-s0301a:1017_5": "Sukhoti asaṅkhataṃ nibbānameva sukhanti attho.",
  "atk-s0301a:1017_6": "Tadāsīti “saha parinibbānā mahābhūmicālo ahosī”ti evaṃ mahāparinibbāne vuttaṃ bhūmicālaṃ sandhāyāha.",
  "atk-s0301a:1017_7": "So hi lomahaṃsanako ca bhiṃsanako ca āsi.",
  "atk-s0301a:1017_8": "Sabbākāravarūpeteti sabbākāravaraguṇūpete.",
  "atk-s0301a:1017_9": "Nāhu assāsapassāsoti na jāto assāsapassāso.",
  "atk-s0301a:1017_10": "Anejoti taṇhāsaṅkhātāya ejāya abhāvena anejo.",
  "atk-s0301a:1017_11": "Santimārabbhāti anupādisesaṃ nibbānaṃ ārabbha paṭicca sandhāya.",
  "atk-s0301a:1017_12": "Cakkhumāti pañcahi cakkhūhi cakkhumā.",
  "atk-s0301a:1017_13": "Parinibbutoti khandhaparinibbānena parinibbuto.",
  "atk-s0301a:1017_14": "Asallīnenāti anallīnena asaṅkuṭitena suvikasiteneva cittena.",
  "atk-s0301a:1017_15": "Vedanaṃ ajjhavāsayīti vedanaṃ adhivāsesi,",
  "atk-s0301a:1017_16": "na vedanānuvattī hutvā ito cito samparivatti.",
  "atk-s0301a:1017_17": "Vimokkhoti kenaci dhammena anāvaraṇavimokkho sabbaso apaññattibhāvūpagamo pajjotanibbānasadiso jātoti. Pañcamaṃ.",
  "atk-s0301a:1018_0": "Dutiyo vaggo.",
  "atk-s0301a:1019_0": "Iti sāratthappakāsiniyā",
  "atk-s0301a:1020_0": "Saṃyuttanikāya-aṭṭhakathāya",
  "atk-s0301a:1021_0": "Brahmasaṃyuttavaṇṇanā niṭṭhitā.",
  "atk-s0301a:1024_0": "7. Brāhmaṇasaṃyuttaṃ",
  "atk-s0301a:1025_0": "1. Arahantavaggo",
  "atk-s0301a:1026_0": "1. Dhanañjānīsuttavaṇṇanā",
  "atk-s0301a:1027_0": "187.",
  "atk-s0301a:1027_1": "Brāhmaṇasaṃyuttassa paṭhame dhanañjānīti dhanañjānigottā.",
  "atk-s0301a:1027_2": "Ukkaṭṭhagottā kiresā.",
  "atk-s0301a:1027_3": "Sesabrāhmaṇā kira brahmuno mukhato jātā,",
  "atk-s0301a:1027_4": "dhanañjānigottā matthakaṃ bhinditvā nikkhantāti tesaṃ laddhi.",
  "atk-s0301a:1027_5": "Udānaṃ udānesīti kasmā udānesi?",
  "atk-s0301a:1027_6": "So kira brāhmaṇo micchādiṭṭhiko “buddho dhammo saṅgho”ti vutte kaṇṇe pidahati,",
  "atk-s0301a:1027_7": "thaddho khadirakhāṇusadiso.",
  "atk-s0301a:1027_8": "Brāhmaṇī pana sotāpannā ariyasāvikā.",
  "atk-s0301a:1027_9": "Brāhmaṇo dānaṃ dento pañcasatānaṃ brāhmaṇānaṃ appodakaṃ pāyāsaṃ deti,",
  "atk-s0301a:1027_10": "brāhmaṇī buddhappamukhassa saṅghassa nānārasabhojanaṃ.",
  "atk-s0301a:1027_11": "Brāhmaṇassa dānadivase brāhmaṇī tassa vasavattitāya pahīnamaccheratāya ca sahatthā parivisati.",
  "atk-s0301a:1027_12": "Brāhmaṇiyā pana dānadivase brāhmaṇo pātova gharā nikkhamitvā palāyati.",
  "atk-s0301a:1027_13": "Athekadivasaṃ brāhmaṇo brāhmaṇiyā saddhiṃ asammantetvā pañcasate brāhmaṇe nimantetvā brāhmaṇiṃ āha –",
  "atk-s0301a:1027_14": "“sve bhoti amhākaṃ ghare pañcasatā brāhmaṇā bhuñjissantī”ti.",
  "atk-s0301a:1027_15": "Mayā kiṃ kātabbaṃ brāhmaṇāti?",
  "atk-s0301a:1027_16": "Tayā aññaṃ kiñci kātabbaṃ natthi,",
  "atk-s0301a:1027_17": "sabbaṃ pacanaparivesanaṃ aññe karissanti.",
  "atk-s0301a:1027_18": "Yaṃ pana tvaṃ ṭhitāpi nisinnāpi khipitvāpi ukkāsitvāpi “namo buddhassā”ti tassa muṇḍakassa samaṇakassa namakkāraṃ karosi,",
  "atk-s0301a:1027_19": "taṃ sve ekadivasamattaṃ mā akāsi.",
  "atk-s0301a:1027_20": "Taṃ hi sutvā brāhmaṇā anattamanā honti,",
  "atk-s0301a:1027_21": "mā maṃ brāhmaṇehi bhindasīti.",
  "atk-s0301a:1027_22": "Tvaṃ brāhmaṇehi vā bhijja devehi vā,",
  "atk-s0301a:1027_23": "ahaṃ pana satthāraṃ anussaritvā na sakkomi anamassamānā saṇṭhātunti.",
  "atk-s0301a:1027_24": "Bhoti kulasatike gāme gāmadvārampi tāva pidahituṃ vāyamanti,",
  "atk-s0301a:1027_25": "tvaṃ dvīhaṅgulehi pidahitabbaṃ mukhaṃ brāhmaṇānaṃ bhojanakālamattaṃ pidahituṃ na sakkosīti.",
  "atk-s0301a:1027_26": "Evaṃ punappunaṃ kathetvāpi so nivāretuṃ asakkonto ussīsake ṭhapitaṃ maṇḍalaggakhaggaṃ gahetvā –",
  "atk-s0301a:1027_27": "“bhoti sace sve brāhmaṇesu nisinnesu taṃ muṇḍasamaṇakaṃ namassasi,",
  "atk-s0301a:1027_28": "iminā taṃ khaggena pādatalato paṭṭhāya yāva kesamatthakā kaḷīraṃ viya koṭṭetvā rāsiṃ karissāmī”ti imaṃ gāthaṃ abhāsi –",
  "atk-s0301a:1028_0": "“Iminā maṇḍalaggena, pādato yāva matthakā;",
  "atk-s0301a:1029_0": "Kaḷīramiva chejjāmi, yadi micchaṃ na kāhasi.",
  "atk-s0301a:1030_0": "“Sace buddhoti bhaṇasi, sace dhammoti bhāsasi;",
  "atk-s0301a:1031_0": "Sace saṅghoti kittesi, jīvantī me nivesane”ti.",
  "atk-s0301a:1032_0": "Ariyasāvikā pana pathavī viya duppakampā, sineru viya dupparivattiyā. Sā tena naṃ evamāha –",
  "atk-s0301a:1033_0": "“Sace me aṅgamaṅgāni, kāmaṃ chejjasi brāhmaṇa;",
  "atk-s0301a:1034_0": "Nevāhaṃ viramissāmi, buddhaseṭṭhassa sāsanā.",
  "atk-s0301a:1035_0": "“Nāhaṃ okkā varadharā, sakkā rodhayituṃ jinā;",
  "atk-s0301a:1036_0": "Dhītāhaṃ buddhaseṭṭhassa, chinda vā maṃ vadhassu vā”ti.",
  "atk-s0301a:1037_0": "Evaṃ dhanañjānigajjitaṃ nāma gajjantī pañca gāthāsatāni abhāsi.",
  "atk-s0301a:1037_1": "Brāhmaṇo brāhmaṇiṃ parāmasituṃ vā paharituṃ vā asakkonto “bhoti yaṃ te ruccati,",
  "atk-s0301a:1037_2": "taṃ karohī”ti vatvā khaggaṃ sayane khipi.",
  "atk-s0301a:1037_3": "Punadivase gehaṃ haritupalittaṃ kārāpetvā lājāpuṇṇaghaṭamālāgandhādīhi tattha tattha alaṅkārāpetvā pañcannaṃ",
  "atk-s0301a:1037_4": "brāhmaṇasatānaṃ navasappisakkharamadhuyuttaṃ appodakapāyāsaṃ paṭiyādāpetvā kālaṃ ārocāpesi.",
  "atk-s0301a:1038_0": "Brāhmaṇīpi pātova gandhodakena sayaṃ nhāyitvā sahassagghanakaṃ ahatavatthaṃ nivāsetvā pañcasatagghanakaṃ",
  "atk-s0301a:1038_1": "ekaṃsaṃ katvā sabbālaṅkārapaṭimaṇḍitā suvaṇṇakaṭacchuṃ gahetvā bhattagge brāhmaṇe parivisamānā tehi saddhiṃ",
  "atk-s0301a:1038_2": "ekapantiyaṃ nisinnassa tassa brāhmaṇassa bhattaṃ upasaṃharantī dunnikkhitte dārubhaṇḍe pakkhali.",
  "atk-s0301a:1038_3": "Pakkhalanaghaṭṭanāya dukkhā vedanā uppajji.",
  "atk-s0301a:1038_4": "Tasmiṃ samaye dasabalaṃ sari.",
  "atk-s0301a:1038_5": "Satisampannatāya pana pāyāsapātiṃ achaḍḍetvā saṇikaṃ otāretvā bhūmiyaṃ saṇṭhapetvā pañcannaṃ brāhmaṇasatānaṃ",
  "atk-s0301a:1038_6": "majjhe sirasi añjaliṃ ṭhapetvā yena veḷuvanaṃ,",
  "atk-s0301a:1038_7": "tenañjaliṃ paṇāmetvā imaṃ udānaṃ udānesi.",
  "atk-s0301a:1039_0": "Tasmiñca samaye tesu brāhmaṇesu keci bhuttā honti,",
  "atk-s0301a:1039_1": "keci bhuñjamānā,",
  "atk-s0301a:1039_2": "keci hatthe otāritamattā,",
  "atk-s0301a:1039_3": "kesañci bhojanaṃ purato ṭhapitamattaṃ hoti.",
  "atk-s0301a:1039_4": "Te taṃ saddaṃ sutvāva sinerumattena muggarena sīse pahaṭā viya kaṇṇesu sūlena viddhā viya dukkhadomanassaṃ",
  "atk-s0301a:1039_5": "paṭisaṃvediyamānā “iminā aññaladdhikena mayaṃ gharaṃ pavesitā”ti kujjhitvā hatthe piṇḍaṃ chaḍḍetvā mukhena",
  "atk-s0301a:1039_6": "gahitaṃ niṭṭhubhitvā dhanuṃ disvā kākā viya brāhmaṇaṃ akkosamānā disāvidisā pakkamiṃsu.",
  "atk-s0301a:1039_7": "Brāhmaṇo evaṃ bhijjitvā gacchante brāhmaṇe disvā brāhmaṇiṃ sīsato paṭṭhāya oloketvā,",
  "atk-s0301a:1039_8": "“idameva bhayaṃ sampassamānā mayaṃ hiyyo paṭṭhāya bhotiṃ yācantā na labhimhā”ti nānappakārehi brāhmaṇiṃ akkositvā,",
  "atk-s0301a:1039_9": "etaṃ “evamevaṃ panā”tiādivacanaṃ avoca.",
  "atk-s0301a:1040_0": "Upasaṅkamīti “samaṇo gotamo gāmanigamaraṭṭhapūjito,",
  "atk-s0301a:1040_1": "na sakkā gantvā yaṃ vā taṃ vā vatvā santajjetuṃ,",
  "atk-s0301a:1040_2": "ekameva naṃ pañhaṃ pucchissāmī”ti gacchantova “kiṃsu chetvā”ti gāthaṃ abhisaṅkharitvā –",
  "atk-s0301a:1040_3": "“sace ‘asukassa nāma vadhaṃ rocemī’ti vakkhati,",
  "atk-s0301a:1040_4": "atha naṃ ‘ye tuyhaṃ na ruccanti,",
  "atk-s0301a:1040_5": "te māretukāmosi,",
  "atk-s0301a:1040_6": "lokavadhāya uppanno,",
  "atk-s0301a:1040_7": "kiṃ tuyhaṃ samaṇabhāvenā’ti?",
  "atk-s0301a:1040_8": "Niggahessāmi.",
  "atk-s0301a:1040_9": "Sace ‘na kassaci vadhaṃ rocemī’ti vakkhati,",
  "atk-s0301a:1040_10": "atha naṃ ‘tvaṃ rāgādīnampi vadhaṃ na icchasi.",
  "atk-s0301a:1040_11": "Kasmā samaṇo hutvā āhiṇḍasī’ti?",
  "atk-s0301a:1040_12": "Niggahessāmī.",
  "atk-s0301a:1040_13": "Iti imaṃ ubhatokoṭikaṃ pañhaṃ samaṇo gotamo neva gilituṃ na uggilituṃ sakkhissatī”ti cintetvā upasaṅkami.",
  "atk-s0301a:1040_14": "Sammodīti attano paṇḍitatāya kuddhabhāvaṃ adassetvā madhurakathaṃ kathento sammodi.",
  "atk-s0301a:1040_15": "Pañho devatāsaṃyutte kathito.",
  "atk-s0301a:1040_16": "Sesampi heṭṭhā vitthāritamevāti. Paṭhamaṃ.",
  "atk-s0301a:1041_0": "2. Akkosasuttavaṇṇanā",
  "atk-s0301a:1042_0": "188.",
  "atk-s0301a:1042_1": "Dutiye akkosakabhāradvājoti bhāradvājova so,",
  "atk-s0301a:1042_2": "pañcamattehi pana gāthā satehi tathāgataṃ akkosanto āgatoti.",
  "atk-s0301a:1042_3": "“Akkosakabhāradvājo”ti tassa saṅgītikārehi nāmaṃ gahitaṃ.",
  "atk-s0301a:1042_4": "Kupito anattamanoti “samaṇena gotamena mayhaṃ jeṭṭhakabhātaraṃ pabbājentena jāni katā,",
  "atk-s0301a:1042_5": "pakkho bhinno”ti kodhena kupito domanassena ca anattamano hutvāti attho.",
  "atk-s0301a:1042_6": "Akkosatīti “corosi, bālosi, mūḷhosi, thenosi, oṭṭhosi, meṇḍosi, goṇosi,",
  "atk-s0301a:1042_7": "gadrabhosi,",
  "atk-s0301a:1042_8": "tiracchānagatosi,",
  "atk-s0301a:1042_9": "nerayikosī”ti dasahi akkosavatthūhi akkosati.",
  "atk-s0301a:1042_10": "Paribhāsatīti “hotu muṇḍakasamaṇaka,",
  "atk-s0301a:1042_11": "‘adaṇḍo aha’nti karosi,",
  "atk-s0301a:1042_12": "idāni te rājakulaṃ gantvā daṇḍaṃ āropessāmī”tiādīni vadanto paribhāsati nāma.",
  "atk-s0301a:1043_0": "Sambhuñjatīti ekato bhuñjati.",
  "atk-s0301a:1043_1": "Vītiharatīti katassa paṭikāraṃ karoti.",
  "atk-s0301a:1043_2": "Bhagavantaṃ kho,",
  "atk-s0301a:1043_3": "gotamanti kasmā evamāha?",
  "atk-s0301a:1043_4": "“Tavevetaṃ, brāhmaṇa,",
  "atk-s0301a:1043_5": "tavevetaṃ,",
  "atk-s0301a:1043_6": "brāhmaṇā”ti kirassa sutvā.",
  "atk-s0301a:1043_7": "“Isayo nāma kupitā sapanaṃ denti kisavacchādayo viyā”ti anussavavasena “sapati maṃ maññe samaṇo gotamo”ti bhayaṃ uppajji.",
  "atk-s0301a:1043_8": "Tasmā evamāha.",
  "atk-s0301a:1044_0": "Dantassāti nibbisevanassa.",
  "atk-s0301a:1044_1": "Tādinoti tādilakkhaṇaṃ pattassa.",
  "atk-s0301a:1044_2": "Tasseva tena pāpiyoti tasseva puggalassa tena kodhena pāpaṃ hoti.",
  "atk-s0301a:1044_3": "Sato upasammatīti satiyā samannāgato hutvā adhivāseti.",
  "atk-s0301a:1044_4": "Ubhinnaṃ tikicchantānanti ubhinnaṃ tikicchantaṃ.",
  "atk-s0301a:1044_5": "Ayameva vā pāṭho.",
  "atk-s0301a:1044_6": "Yo puggalo sato upasammati,",
  "atk-s0301a:1044_7": "ubhinnamatthaṃ carati tikicchati sādheti,",
  "atk-s0301a:1044_8": "taṃ puggalaṃ janā bāloti maññanti.",
  "atk-s0301a:1044_9": "Kīdisā janā?",
  "atk-s0301a:1044_10": "Ye dhammassa akovidā.",
  "atk-s0301a:1044_11": "Dhammassāti pañcakkhandhadhammassa vā catusaccadhammassa vā.",
  "atk-s0301a:1044_12": "Akovidāti tasmiṃ dhamme akusalā andhabālaputhujjanā. Dutiyaṃ.",
  "atk-s0301a:1045_0": "3. Asurindakasuttavaṇṇanā",
  "atk-s0301a:1046_0": "189.",
  "atk-s0301a:1046_1": "Tatiye asurindakabhāradvājoti akkosakabhāradvājassa kaniṭṭho.",
  "atk-s0301a:1046_2": "Kupitoti teneva kāraṇena kuddho.",
  "atk-s0301a:1046_3": "Jayañcevassa taṃ hotīti asseva taṃ jayaṃ hoti,",
  "atk-s0301a:1046_4": "so jayo hotīti attho.",
  "atk-s0301a:1046_5": "Katamassāti?",
  "atk-s0301a:1046_6": "Yā titikkhā vijānato adhivāsanāya guṇaṃ vijānantassa titikkhā adhivāsanā,",
  "atk-s0301a:1046_7": "ayaṃ tassa vijānatova jayo.",
  "atk-s0301a:1046_8": "Bālo pana pharusaṃ bhaṇanto “mayhaṃ jayo”ti kevalaṃ jayaṃ maññati. Tatiyaṃ.",
  "atk-s0301a:1047_0": "4. Bilaṅgīkasuttavaṇṇanā",
  "atk-s0301a:1048_0": "190.",
  "atk-s0301a:1048_1": "Catutthe bilaṅgikabhāradvājoti bhāradvājova so,",
  "atk-s0301a:1048_2": "nānappakāraṃ pana suddhañca sambhārayuttañca kañjikaṃ kāretvā vikkiṇāpento bahudhanaṃ saṅkharīti “bilaṅgikabhāradvājo”ti",
  "atk-s0301a:1048_3": "tassa saṅgītikārehi nāmaṃ gahitaṃ.",
  "atk-s0301a:1048_4": "Tuṇhībhūtoti “tayo me jeṭṭhakabhātaro iminā pabbājitā”ti ativiya kuddho kiñci vattuṃ asakkonto tuṇhībhūto aṭṭhāsi.",
  "atk-s0301a:1048_5": "Gāthā pana devatāsaṃyutte kathitāva.",
  "atk-s0301a:1048_6": "Catutthaṃ.",
  "atk-s0301a:1049_0": "5. Ahiṃsakasuttavaṇṇanā",
  "atk-s0301a:1050_0": "191.",
  "atk-s0301a:1050_1": "Pañcame ahiṃsakabhāradvājoti bhāradvājovesa,",
  "atk-s0301a:1050_2": "ahiṃsakapañhaṃ pana pucchi,",
  "atk-s0301a:1050_3": "tenassetaṃ saṅgītikārehi nāmaṃ gahitaṃ.",
  "atk-s0301a:1050_4": "Nāmena vā esa ahiṃsako,",
  "atk-s0301a:1050_5": "gottena bhāradvājo.",
  "atk-s0301a:1050_6": "Ahiṃsakāhanti ahiṃsako ahaṃ,",
  "atk-s0301a:1050_7": "iti me bhavaṃ gotamo jānātūti āha.",
  "atk-s0301a:1050_8": "Tathā cassāti tathā ce assa,",
  "atk-s0301a:1050_9": "bhaveyyāsīti attho.",
  "atk-s0301a:1050_10": "Na hiṃsatīti na viheṭheti na dukkhāpeti. Pañcamaṃ.",
  "atk-s0301a:1051_0": "6. Jaṭāsuttavaṇṇanā",
  "atk-s0301a:1052_0": "192.",
  "atk-s0301a:1052_1": "Chaṭṭhe jaṭābhāradvājoti bhāradvājovesa,",
  "atk-s0301a:1052_2": "jaṭāpañhassa pana pucchitattā saṅgītikārehi evaṃ vutto.",
  "atk-s0301a:1052_3": "Sesaṃ devatāsaṃyutte kathitameva. Chaṭṭhaṃ.",
  "atk-s0301a:1053_0": "7. Suddhikasuttavaṇṇanā",
  "atk-s0301a:1054_0": "193.",
  "atk-s0301a:1054_1": "Sattame suddhikabhāradvājoti ayampi bhāradvājova,",
  "atk-s0301a:1054_2": "suddhikapañhassa pana pucchitattā saṅgītikārehi evaṃ vutto.",
  "atk-s0301a:1054_3": "Sīlavāpi tapokaranti sīlasampannopi tapokammaṃ karonto.",
  "atk-s0301a:1054_4": "Vijjācaraṇasampannoti ettha vijjāti tayo vedā.",
  "atk-s0301a:1054_5": "Caraṇanti gottacaraṇaṃ.",
  "atk-s0301a:1054_6": "So sujjhati na aññā itarā pajāti so tevijjo brāhmaṇo sujjhati,",
  "atk-s0301a:1054_7": "ayaṃ pana aññā nāmikā pajā na sujjhatīti vadati.",
  "atk-s0301a:1054_8": "Bahumpi palapaṃ jappanti bahumpi palapaṃ jappanto,",
  "atk-s0301a:1054_9": "“brāhmaṇova sujjhatī”ti evaṃ vacanasahassampi bhaṇantoti attho.",
  "atk-s0301a:1054_10": "Antokasambūti anto kilesapūtisabhāvena pūtiko.",
  "atk-s0301a:1054_11": "Saṃkiliṭṭhoti kiliṭṭhehi kāyakammādīhi samannāgato. Sattamaṃ.",
  "atk-s0301a:1055_0": "8. Aggikasuttavaṇṇanā",
  "atk-s0301a:1056_0": "194.",
  "atk-s0301a:1056_1": "Aṭṭhame aggikabhāradvājoti ayampi bhāradvājova,",
  "atk-s0301a:1056_2": "aggi paricaraṇavasena panassa saṅgītikārehi etaṃ nāmaṃ gahitaṃ.",
  "atk-s0301a:1056_3": "Sannihito hotīti saṃyojito hoti.",
  "atk-s0301a:1056_4": "Aṭṭhāsīti kasmā tattha aṭṭhāsi?",
  "atk-s0301a:1056_5": "Bhagavā kira paccūsasamaye lokaṃ olokento imaṃ brāhmaṇaṃ disvā cintesi –",
  "atk-s0301a:1056_6": "“ayaṃ brāhmaṇo evarūpaṃ aggapāyāsaṃ gahetvā ‘mahābrahmānaṃ bhojemī’ti aggimhi jhāpento aphalaṃ karoti apāyamaggaṃ okkamati,",
  "atk-s0301a:1056_7": "imaṃ laddhiṃ avissajjanto apāyapūrakova bhavissati,",
  "atk-s0301a:1056_8": "gacchāmissa dhammadesanāya,",
  "atk-s0301a:1056_9": "micchādiṭṭhiṃ bhinditvā pabbājetvā cattāro magge ceva cattāri ca phalāni demī”ti,",
  "atk-s0301a:1056_10": "tasmā pubbaṇhasamaye rājagahaṃ pavisitvā tattha aṭṭhāsi.",
  "atk-s0301a:1057_0": "Tīhi vijjāhīti tīhi vedehi.",
  "atk-s0301a:1057_1": "Jātimāti yāva sattamā pitāmahayugā parisuddhāya jātiyā samannāgato.",
  "atk-s0301a:1057_2": "Sutavā bahūti bahu nānappakāre ganthe sutavā.",
  "atk-s0301a:1057_3": "Somaṃ bhuñjeyyāti so tevijjo brāhmaṇo imaṃ pāyāsaṃ bhuñjituṃ yutto,",
  "atk-s0301a:1057_4": "tumhākaṃ panesa pāyāso ayuttoti vadati.",
  "atk-s0301a:1058_0": "Vedīti pubbenivāsañāṇena jāni paṭivijjhi.",
  "atk-s0301a:1058_1": "Saggāpāyanti dibbena cakkhunā saggampi apāyampi passati.",
  "atk-s0301a:1058_2": "Jātikkhayanti arahattaṃ.",
  "atk-s0301a:1058_3": "Abhiññāvositoti jānitvā vositavosāno.",
  "atk-s0301a:1058_4": "Brāhmaṇo bhavanti avīcito yāva bhavaggā bhotā gotamena sadiso jātisampanno khīṇāsavabrāhmaṇo natthi,",
  "atk-s0301a:1058_5": "bhavaṃyeva brāhmaṇoti.",
  "atk-s0301a:1059_0": "Evañca pana vatvā suvaṇṇapātiṃ pūretvā dasabalassa pāyāsaṃ upanāmesi.",
  "atk-s0301a:1059_1": "Satthā uppattiṃ dīpetvā bhojanaṃ paṭikkhipanto gāthābhigītaṃ metiādimāha.",
  "atk-s0301a:1059_2": "Tattha gāthābhigītanti gāthāhi abhigītaṃ.",
  "atk-s0301a:1059_3": "Abhojaneyyanti abhuñjitabbaṃ.",
  "atk-s0301a:1059_4": "Idaṃ vuttaṃ hoti – tvaṃ, brāhmaṇa,",
  "atk-s0301a:1059_5": "mayhaṃ ettakaṃ kālaṃ bhikkhācāravattena ṭhitassa kaṭacchumattampi dātuṃ nāsakkhi,",
  "atk-s0301a:1059_6": "idāni pana mayā tuyhaṃ kilañjamhi tile vitthārentena viya sabbe buddhaguṇā pakāsitā,",
  "atk-s0301a:1059_7": "iti gāyanena gāyitvā laddhaṃ viya idaṃ bhojanaṃ hoti,",
  "atk-s0301a:1059_8": "tasmā idaṃ gāthābhigītaṃ me abhojaneyyanti.",
  "atk-s0301a:1059_9": "Sampassataṃ, brāhmaṇa,",
  "atk-s0301a:1059_10": "nesa dhammoti, brāhmaṇa,",
  "atk-s0301a:1059_11": "atthañca dhammañca sampassantānaṃ “evarūpaṃ bhojanaṃ bhuñjitabba”nti esa dhammo na hoti.",
  "atk-s0301a:1059_12": "Sudhābhojanampi gāthābhigītaṃ panudanti buddhā,",
  "atk-s0301a:1059_13": "gāthāhi gāyitvā laddhaṃ buddhā nīharantiyeva.",
  "atk-s0301a:1059_14": "Dhamme sati, brāhmaṇa,",
  "atk-s0301a:1059_15": "vuttiresāti, brāhmaṇa,",
  "atk-s0301a:1059_16": "dhamme sati dhammaṃ apekkhitvā dhamme patiṭṭhāya jīvitaṃ kappentānaṃ esā vutti ayaṃ ājīvo –",
  "atk-s0301a:1059_17": "evarūpaṃ nīharitvā dhammaladdhameva bhuñjitabbanti.",
  "atk-s0301a:1060_0": "Atha brāhmaṇo cintesi –",
  "atk-s0301a:1060_1": "ahaṃ pubbe samaṇassa gotamassa guṇe vā aguṇe vā na jānāmi.",
  "atk-s0301a:1060_2": "Idāni panassāhaṃ guṇe ñatvā mama gehe asītikoṭimattaṃ dhanaṃ sāsane vippakiritukāmo jāto,",
  "atk-s0301a:1060_3": "ayañca “mayā dinnapaccayā akappiyā”ti vadati.",
  "atk-s0301a:1060_4": "Appaṭiggayho ahaṃ samaṇena gotamenāti.",
  "atk-s0301a:1060_5": "Atha bhagavā sabbaññutaññāṇaṃ pesetvā tassa cittācāraṃ vīmaṃsanto,",
  "atk-s0301a:1060_6": "“ayaṃ sabbepi attanā dinnapaccaye ‘akappiyā’ti sallakkheti.",
  "atk-s0301a:1060_7": "Yaṃ hi bhojanaṃ ārabbha kathā uppannā,",
  "atk-s0301a:1060_8": "etadeva na vaṭṭati,",
  "atk-s0301a:1060_9": "sesā niddosā”ti brāhmaṇassa catunnaṃ paccayānaṃ dānadvāraṃ dassento aññena cātiādimāha.",
  "atk-s0301a:1060_10": "Tattha kukkuccavūpasantanti hatthakukkuccādīnaṃ vasena vūpasantakukkuccaṃ.",
  "atk-s0301a:1060_11": "Annena pānenāti desanāmattametaṃ.",
  "atk-s0301a:1060_12": "Ayaṃ panattho –",
  "atk-s0301a:1060_13": "aññehi tayā “pariccajissāmī”ti sallakkhitehi cīvarādīhi paccayehi upaṭṭhahassu.",
  "atk-s0301a:1060_14": "Khettaṃ hi taṃ puññapekkhassa hotīti etaṃ tathāgatasāsanaṃ nāma puññapekkhassa puññatthikassa tuyhaṃ",
  "atk-s0301a:1060_15": "appepi bīje bahusassaphaladāyakaṃ sukhettaṃ viya paṭiyattaṃ hoti. Aṭṭhamaṃ.",
  "atk-s0301a:1061_0": "9. Sundarikasuttavaṇṇanā",
  "atk-s0301a:1062_0": "195.",
  "atk-s0301a:1062_1": "Navame sundarikabhāradvājoti sundarikāya nadiyā tīre aggijuhaṇena evaṃladdhanāmo.",
  "atk-s0301a:1062_2": "Sundarikāyāti evaṃnāmikāya nadiyā.",
  "atk-s0301a:1062_3": "Aggiṃ juhatīti āhutiṃ pakkhipanena jāleti.",
  "atk-s0301a:1062_4": "Aggihuttaṃ paricaratīti agyāyatanaṃ sammajjanupalepanabalikammādinā payirupāsati.",
  "atk-s0301a:1062_5": "Ko nu kho imaṃ habyasesaṃ bhuñjeyyāti so kira brāhmaṇo aggimhi hutāvasesaṃ pāyāsaṃ disvā cintesi –",
  "atk-s0301a:1062_6": "“aggimhi tāva pakkhittapāyāso mahābrahmunā bhutto,",
  "atk-s0301a:1062_7": "ayaṃ pana avaseso atthi,",
  "atk-s0301a:1062_8": "taṃ yadi brahmuno mukhato jātassa brāhmaṇassa dadeyyaṃ,",
  "atk-s0301a:1062_9": "evaṃ me pitarā saha puttopi santappito bhaveyya,",
  "atk-s0301a:1062_10": "suvisodhito cassa brahmalokagāmimaggo”ti.",
  "atk-s0301a:1062_11": "So brāhmaṇassa dassanatthaṃ uṭṭhāyāsanā catuddisā anuvilokesi,",
  "atk-s0301a:1062_12": "“ko nu kho imaṃ habyasesaṃ bhuñjeyyā”ti?",
  "atk-s0301a:1063_0": "Rukkhamūleti tasmiṃ vanasaṇḍe jeṭṭhakarukkhassa mūle.",
  "atk-s0301a:1063_1": "Sasīsaṃ pārutaṃ nisinnanti saha sīsena pārutakāyaṃ nisinnaṃ.",
  "atk-s0301a:1063_2": "Kasmā pana bhagavā tattha nisīdi?",
  "atk-s0301a:1063_3": "Bhagavā kira paccūsasamaye lokaṃ olokento imaṃ brāhmaṇaṃ disvā cintesi –",
  "atk-s0301a:1063_4": "ayaṃ brāhmaṇo evarūpaṃ aggapāyāsaṃ gahetvā “mahābrahmānaṃ bhojemī”ti aggimhi jhāpento aphalaṃ karoti…pe…",
  "atk-s0301a:1063_5": "cattāro magge ceva cattāri ca phalāni demīti.",
  "atk-s0301a:1063_6": "Tasmā kālasseva vuṭṭhāya sarīrapaṭijagganaṃ katvā pattacīvaraṃ ādāya gantvā vuttanayena tasmiṃ rukkhamūle nisīdi.",
  "atk-s0301a:1063_7": "Atha kasmā sasīsaṃ pārupīti?",
  "atk-s0301a:1063_8": "Himapātassa ca sītavātassa ca paṭibāhaṇatthaṃ,",
  "atk-s0301a:1063_9": "paṭibalova etaṃ tathāgato adhivāsetuṃ.",
  "atk-s0301a:1063_10": "Sace pana apārupitvā nisīdeyya,",
  "atk-s0301a:1063_11": "brāhmaṇo dūratova sañjānitvā nivatteyya,",
  "atk-s0301a:1063_12": "evaṃ sati kathā nappavatteyya.",
  "atk-s0301a:1063_13": "Iti bhagavā –",
  "atk-s0301a:1063_14": "“brāhmaṇe āgate sīsaṃ vivarissāmi,",
  "atk-s0301a:1063_15": "atha maṃ so disvā kathaṃ pavattessati,",
  "atk-s0301a:1063_16": "tassāhaṃ kathānusārena dhammaṃ desessāmī”ti kathāpavattanatthaṃ evamakāsi.",
  "atk-s0301a:1064_0": "Upasaṅkamīti brāhmaṇo –",
  "atk-s0301a:1064_1": "“ayaṃ sasīsaṃ pārupitvā sabbarattiṃ padhānamanuyutto.",
  "atk-s0301a:1064_2": "Imassa dakkhiṇodakaṃ datvā imaṃ habyasesaṃ dassāmī”ti,",
  "atk-s0301a:1064_3": "brāhmaṇasaññī hutvā upasaṅkami.",
  "atk-s0301a:1064_4": "Muṇḍo ayaṃ bhavaṃ,",
  "atk-s0301a:1064_5": "muṇḍako ayaṃ bhavanti sīse vivaritamatte nīcakesantaṃ disvā “muṇḍo”ti āha.",
  "atk-s0301a:1064_6": "Tato suṭṭhutaraṃ olokento pavattamattampi sikhaṃ adisvā hīḷento “muṇḍako”ti āha.",
  "atk-s0301a:1064_7": "Tatovāti yattha ṭhito addasa,",
  "atk-s0301a:1064_8": "tamhāva padesā.",
  "atk-s0301a:1064_9": "Muṇḍāpi hīti kenaci kāraṇena muṇḍitasīsāpi honti.",
  "atk-s0301a:1065_0": "Mā jātiṃ pucchāti yadi dānassa mahapphalataṃ paccāsīsasi,",
  "atk-s0301a:1065_1": "jātiṃ mā puccha.",
  "atk-s0301a:1065_2": "Akāraṇaṃ hi dakkhiṇeyyabhāvassa jāti.",
  "atk-s0301a:1065_3": "Caraṇañca pucchāti apica kho sīlādiguṇabhedaṃ caraṇaṃ puccha.",
  "atk-s0301a:1065_4": "Etaṃ hi dakkhiṇeyyabhāvassa kāraṇaṃ.",
  "atk-s0301a:1065_5": "Idānissa tamatthaṃ vibhāvento kaṭṭhā have jāyati jātavedotiādimāha.",
  "atk-s0301a:1065_6": "Tatrāyaṃ adhippāyo –",
  "atk-s0301a:1065_7": "idha kaṭṭhā aggi jāyati,",
  "atk-s0301a:1065_8": "na ca so sālādikaṭṭhā jātova aggikiccaṃ karoti, sāpāna-",
  "atk-s0301a:1065_9": "doṇiādikaṭṭhā jāto na karoti,",
  "atk-s0301a:1065_10": "attano pana acciyādiguṇasampattiyā yato vā tato vā jāto karotiyeva.",
  "atk-s0301a:1065_11": "Evaṃ na brāhmaṇakulādīsu jātova dakkhiṇeyyo hoti,",
  "atk-s0301a:1065_12": "caṇḍālakulādīsu jāto na hoti,",
  "atk-s0301a:1065_13": "apica kho nīcakulinopi uccakulinopi khīṇāsava-",
  "atk-s0301a:1065_14": "muni dhitimā hirīnisedho ājānīyo hoti.",
  "atk-s0301a:1065_15": "Imāya dhitihiripamokkhāya guṇasampattiyā jātimā uttamadakkhiṇeyyo hoti.",
  "atk-s0301a:1065_16": "So hi dhitiyā guṇe dhāreti,",
  "atk-s0301a:1065_17": "hiriyā dose nisedhetīti.",
  "atk-s0301a:1065_18": "Apicettha munīti monadhammena samannāgato.",
  "atk-s0301a:1065_19": "Dhitimāti vīriyavā.",
  "atk-s0301a:1065_20": "Ājānīyoti kāraṇākāraṇajānanako.",
  "atk-s0301a:1065_21": "Hirīnisedhoti hiriyā pāpāni nisedhetvā ṭhito.",
  "atk-s0301a:1066_0": "Saccena dantoti paramatthasaccena danto.",
  "atk-s0301a:1066_1": "Damasā upetoti indriyadamena upeto.",
  "atk-s0301a:1066_2": "Vedantagūti catunnaṃ maggavedānaṃ antaṃ,",
  "atk-s0301a:1066_3": "catūhi vā maggavedehi kilesānaṃ antaṃ gato.",
  "atk-s0301a:1066_4": "Vusitabrahmacariyoti maggabrahmacariyavāsaṃ vuttho.",
  "atk-s0301a:1066_5": "Yaññopanītoti upanītayañño paṭiyāditayañño ca.",
  "atk-s0301a:1066_6": "Tamupavhayethāti yena yañño paṭiyādito,",
  "atk-s0301a:1066_7": "so taṃ paramatthabrāhmaṇaṃ avhayeyya.",
  "atk-s0301a:1066_8": "“Indamavhayāma,",
  "atk-s0301a:1066_9": "somamavhayāma,",
  "atk-s0301a:1066_10": "varuṇamavhayāma,",
  "atk-s0301a:1066_11": "īsānamavhayāma,",
  "atk-s0301a:1066_12": "yāmamavhayāmā”ti idaṃ pana avhānaṃ niratthakaṃ.",
  "atk-s0301a:1066_13": "Kālenāti avhayanto ca “kālo, bhante,",
  "atk-s0301a:1066_14": "niṭṭhitaṃ bhatta”nti antomajjhanhikakāleyeva taṃ upavhayeyya.",
  "atk-s0301a:1066_15": "So juhati dakkhiṇeyyeti yo evaṃ kāle khīṇāsavaṃ āmantetvā tattha catupaccayadakkhiṇaṃ patiṭṭhapeti,",
  "atk-s0301a:1066_16": "so dakkhiṇeyye juhati nāma,",
  "atk-s0301a:1066_17": "na acetane aggimhi pakkhipanto.",
  "atk-s0301a:1067_0": "Iti brāhmaṇo bhagavato kathaṃ suṇanto pasīditvā idāni attano pasādaṃ āvikaronto addhā suyiṭṭhantiādimāha.",
  "atk-s0301a:1067_1": "Tassattho –",
  "atk-s0301a:1067_2": "addhā mama yidaṃ idāni suyiṭṭhañca suhutañca bhavissati,",
  "atk-s0301a:1067_3": "pubbe pana aggimhi jhāpitaṃ niratthakaṃ ahosīti.",
  "atk-s0301a:1067_4": "Añño janoti “ahaṃ brāhmaṇo,",
  "atk-s0301a:1067_5": "ahaṃ brāhmaṇo”ti vadanto andhabālaputhujjano.",
  "atk-s0301a:1067_6": "Habyasesanti hutasesaṃ.",
  "atk-s0301a:1067_7": "Bhuñjatu bhavantiādi purimasutte vuttanayeneva veditabbaṃ.",
  "atk-s0301a:1068_0": "Na khvāhanti na kho ahaṃ.",
  "atk-s0301a:1068_1": "Kasmā panevamāhāti?",
  "atk-s0301a:1068_2": "Tasmiṃ kira bhojane upahaṭamatteva “satthā bhuñjissatī”ti saññāya catūsu mahādīpesu dvīsu parittadīpasahassesu",
  "atk-s0301a:1068_3": "devatā pupphaphalādīni ceva sappinavanītatelamadhuphāṇitādīni ca ādāya madhupaṭalaṃ pīḷetvā madhuṃ gaṇhantiyo",
  "atk-s0301a:1068_4": "viya dibbānubhāvena nibbattitojameva gahetvā pakkhipiṃsu.",
  "atk-s0301a:1068_5": "Tena taṃ sukhumattaṃ gataṃ,",
  "atk-s0301a:1068_6": "manussānañca oḷārikaṃ vatthūti tesaṃ tāva oḷārikavatthutāya sammā pariṇāmaṃ na gacchati.",
  "atk-s0301a:1068_7": "Goyūse pana tilabījāni pakkhipitvā pakkattā oḷārikamissakaṃ jātaṃ,",
  "atk-s0301a:1068_8": "devānañca sukhumaṃ vatthūti tesaṃ sukhumavatthutāya sammā pariṇāmaṃ na gacchati.",
  "atk-s0301a:1068_9": "Sukkhavipassakakhīṇāsavassāpi kucchiyaṃ na pariṇamati.",
  "atk-s0301a:1068_10": "Aṭṭhasamāpattilābhīkhīṇāsavassa pana samāpattibalena pariṇāmeyya.",
  "atk-s0301a:1068_11": "Bhagavato pana pākatikeneva kammajatejena pariṇāmeyya.",
  "atk-s0301a:1069_0": "Appahariteti aharite.",
  "atk-s0301a:1069_1": "Sace hi haritesu tiṇesu pakkhipeyya,",
  "atk-s0301a:1069_2": "siniddhapāyāsena tiṇāni pūtīni bhaveyyuṃ.",
  "atk-s0301a:1069_3": "Buddhā ca bhūtagāmasikkhāpadaṃ na vītikkamanti,",
  "atk-s0301a:1069_4": "tasmā evamāha.",
  "atk-s0301a:1069_5": "Yattha pana galappamāṇāni mahātiṇāni,",
  "atk-s0301a:1069_6": "tādise ṭhāne pakkhipituṃ vaṭṭati.",
  "atk-s0301a:1069_7": "Appāṇaketi sappāṇakasmiṃ hi parittake udake pakkhitte pāṇakā maranti,",
  "atk-s0301a:1069_8": "tasmā evamāha.",
  "atk-s0301a:1069_9": "Yaṃ pana gambhīraṃ mahāudakaṃ hoti,",
  "atk-s0301a:1069_10": "pātisatepi pātisahassepi pakkhitte na āluḷati,",
  "atk-s0301a:1069_11": "tathārūpe udake vaṭṭati.",
  "atk-s0301a:1069_12": "Opilāpesīti suvaṇṇapātiyā saddhiṃyeva nimujjāpesi.",
  "atk-s0301a:1069_13": "Cicciṭāyati ciṭiciṭāyatīti evarūpaṃ saddaṃ karoti.",
  "atk-s0301a:1069_14": "Kiṃ panesa pāyāsassa ānubhāvo,",
  "atk-s0301a:1069_15": "udāhu tathāgatassāti?",
  "atk-s0301a:1069_16": "Tathāgatassa.",
  "atk-s0301a:1069_17": "Ayaṃ hi brāhmaṇo taṃ pāyāsaṃ opilāpetvā ummaggaṃ āruyha satthu santikaṃ anāgantvāva gaccheyya,",
  "atk-s0301a:1069_18": "atha bhagavā –",
  "atk-s0301a:1069_19": "“ettakaṃ acchariyaṃ disvā mama santikaṃ āgamissati.",
  "atk-s0301a:1069_20": "Athassāhaṃ dhammadesanāya micchādiṭṭhigahaṇaṃ bhinditvā sāsane otāretvā amatapānaṃ pāyessāmī”ti adhiṭṭhānabalena evamakāsi.",
  "atk-s0301a:1070_0": "Dāru samādahānoti dāruṃ jhāpayamāno.",
  "atk-s0301a:1070_1": "Bahiddhā hi etanti etaṃ dārujjhāpanaṃ nāma ariyadhammato bahiddhā.",
  "atk-s0301a:1070_2": "Yadi etena suddhi bhaveyya,",
  "atk-s0301a:1070_3": "ye davaḍāhakādayo bahūni dārūni jhāpenti,",
  "atk-s0301a:1070_4": "te paṭhamataraṃ sujjheyyuṃ.",
  "atk-s0301a:1070_5": "Kusalāti khandhādīsu kusalā.",
  "atk-s0301a:1070_6": "Ajjhattamevujjalayāmi jotinti niyakajjhatte attano santānasmiṃyeva ñāṇajotiṃ jālemi.",
  "atk-s0301a:1070_7": "Niccagginīti āvajjanapaṭibaddhena sabbaññutaññāṇena niccaṃ pajjalitaggi.",
  "atk-s0301a:1070_8": "Niccasamāhitattoti niccaṃ sammā ṭhapitacitto.",
  "atk-s0301a:1070_9": "Brahmacariyaṃ carāmīti bodhimaṇḍe caritaṃ brahmacariyaṃ gahetvā evaṃ vadati.",
  "atk-s0301a:1071_0": "Māno hi te, brāhmaṇa,",
  "atk-s0301a:1071_1": "khāribhāroti yathā khāribhāro khandhena vayhamāno upari ṭhitopi akkantakkantaṭṭhāne pathaviyā saddhiṃ phuseti,",
  "atk-s0301a:1071_2": "evameva jātigottakulādīni mānavatthūni nissāya ussāpito mānopi tattha tattha issaṃ uppādento catūsu apāyesu saṃsīdāpeti.",
  "atk-s0301a:1071_3": "Tenāha “māno hi te, brāhmaṇa,",
  "atk-s0301a:1071_4": "khāribhāro”ti.",
  "atk-s0301a:1071_5": "Kodho dhūmoti tava ñāṇaggissa upakkilesaṭṭhena kodho dhumo.",
  "atk-s0301a:1071_6": "Tena hi te upakkiliṭṭho ñāṇaggi na virocati.",
  "atk-s0301a:1071_7": "Bhasmani mosavajjanti nirojaṭṭhena musāvādo chārikā nāma.",
  "atk-s0301a:1071_8": "Yathā hi chārikāya paṭicchanno aggi na joteti,",
  "atk-s0301a:1071_9": "evaṃ te musāvādena paṭicchannaṃ ñāṇanti dasseti.",
  "atk-s0301a:1071_10": "Jivhā sujāti yathā tuyhaṃ suvaṇṇarajatalohakaṭṭhamattikāsu aññataramayā yāgayajanatthāya sujā hoti,",
  "atk-s0301a:1071_11": "evaṃ mayhaṃ dhammayāgaṃ yajanatthāya pahūtajivhā sujāti vadati.",
  "atk-s0301a:1071_12": "Hadayaṃ jotiṭṭhānanti yathā tuyhaṃ nadītīre jotiṭṭhānaṃ,",
  "atk-s0301a:1071_13": "evaṃ mayhaṃ dhammayāgassa yajanaṭṭhānatthena sattānaṃ hadayaṃ jotiṭṭhānaṃ.",
  "atk-s0301a:1071_14": "Attāti cittaṃ.",
  "atk-s0301a:1072_0": "Dhammo rahadoti yathā tvaṃ aggiṃ paricaritvā dhūmachārikasedakiliṭṭhasarīro sundarikaṃ nadiṃ otaritvā nhāyasi,",
  "atk-s0301a:1072_1": "evaṃ mayhaṃ sundarikāsadisena bāhirena rahadena attho natthi,",
  "atk-s0301a:1072_2": "aṭṭhaṅgikamaggadhammo pana mayhaṃ rahado,",
  "atk-s0301a:1072_3": "tatrāhaṃ pāṇasatampi pāṇasahassampi caturāsītipāṇasahassānipi ekappahārena nhāpemi.",
  "atk-s0301a:1072_4": "Sīlatitthoti tassa pana me dhammarahadassa catupārisuddhisīlaṃ titthanti dasseti.",
  "atk-s0301a:1072_5": "Anāviloti yathā tuyhaṃ sundarikā nadī catūhi pañcahi ekato nhāyantehi heṭṭhupariyavālikā āluḷā hoti,",
  "atk-s0301a:1072_6": "na evaṃ mayhaṃ rahado,",
  "atk-s0301a:1072_7": "anekasatasahassesupi pāṇesu otaritvā nhāyantesu so anāvilo vippasannova hoti.",
  "atk-s0301a:1072_8": "Sabbhi sataṃ pasatthoti paṇḍitehi paṇḍitānaṃ pasaṭṭho.",
  "atk-s0301a:1072_9": "Uttamatthena vā so sabbhīti vuccati,",
  "atk-s0301a:1072_10": "paṇḍitehi pasatthattā sataṃ pasattho.",
  "atk-s0301a:1072_11": "Taranti pāranti nibbānapāraṃ gacchanti.",
  "atk-s0301a:1073_0": "Idāni ariyamaggarahadassa aṅgāni uddharitvā dassento saccaṃ dhammotiādimāha.",
  "atk-s0301a:1073_1": "Tattha saccanti vacīsaccaṃ.",
  "atk-s0301a:1073_2": "Dhammoti iminā diṭṭhisaṅkappavāyāmasatisamādhayo dasseti.",
  "atk-s0301a:1073_3": "Saṃyamoti iminā kammantājīvā gahitā.",
  "atk-s0301a:1073_4": "Saccanti vā iminā maggasaccaṃ gahitaṃ.",
  "atk-s0301a:1073_5": "Sā atthato sammādiṭṭhi.",
  "atk-s0301a:1073_6": "Vuttañhetaṃ –",
  "atk-s0301a:1073_7": "“sammādiṭṭhi maggo ceva hetu cā”ti.",
  "atk-s0301a:1073_8": "Sammādiṭṭhiyā pana gahitāya taggatikattā sammāsaṅkappo gahitova hoti.",
  "atk-s0301a:1073_9": "Dhammoti iminā vāyāmasatisamādhayo.",
  "atk-s0301a:1073_10": "Saṃyamoti iminā vācākammantājīvā.",
  "atk-s0301a:1073_11": "Evampi aṭṭhaṅgiko maggo dassito hoti.",
  "atk-s0301a:1073_12": "Atha vā saccanti paramatthasaccaṃ,",
  "atk-s0301a:1073_13": "taṃ atthato nibbānaṃ.",
  "atk-s0301a:1073_14": "Dhammotipadena diṭṭhi saṅkappo vāyāmo sati samādhīti pañcaṅgāni gahitāni.",
  "atk-s0301a:1073_15": "Saṃyamoti vācā kammanto ājīvoti tīṇi.",
  "atk-s0301a:1073_16": "Evampi aṭṭhaṅgiko maggo dassito hoti.",
  "atk-s0301a:1073_17": "Brahmacariyanti etaṃ brahmacariyaṃ nāma.",
  "atk-s0301a:1073_18": "Majjhe sitāti sassatucchede vajjetvā majjhe nissitā.",
  "atk-s0301a:1073_19": "Brahmapattīti seṭṭhapatti.",
  "atk-s0301a:1073_20": "Sa tujjubhūtesu namo karohīti ettha ta-",
  "atk-s0301a:1073_21": "kāro padasandhikaro,",
  "atk-s0301a:1073_22": "sa tvaṃ ujubhūtesu khīṇāsavesu namo karohīti attho.",
  "atk-s0301a:1073_23": "Tamahaṃ naraṃ dhammasārīti brūmīti yo evaṃ paṭipajjati,",
  "atk-s0301a:1073_24": "tamahaṃ puggalaṃ “dhammasārī eso dhammasāriyā paṭicchanno”ti ca “kusaladhammehi akusaladhamme sāretvā ṭhito”ti vāti vadāmīti. Navamaṃ.",
  "atk-s0301a:1074_0": "10. Bahudhītarasuttavaṇṇanā",
  "atk-s0301a:1075_0": "196.",
  "atk-s0301a:1075_1": "Dasame aññatarasmiṃ vanasaṇḍeti paccūsasamaye lokaṃ olokento tassa brāhmaṇassa arahattassa upanissayaṃ",
  "atk-s0301a:1075_2": "disvā “gacchāmissa saṅgahaṃ karissāmī”ti gantvā tasmiṃ vanasaṇḍe viharati.",
  "atk-s0301a:1075_3": "Naṭṭhā hontīti kasitvā vissaṭṭhā aṭavimukhā caramānā brāhmaṇe bhuñjituṃ gate palātā honti.",
  "atk-s0301a:1075_4": "Pallaṅkanti samantato ūrubaddhāsanaṃ.",
  "atk-s0301a:1075_5": "Ābhujitvāti bandhitvā.",
  "atk-s0301a:1075_6": "Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā,",
  "atk-s0301a:1075_7": "aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0301a:1075_8": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā,",
  "atk-s0301a:1075_9": "mukhasamīpe vā katvāti attho.",
  "atk-s0301a:1075_10": "Teneva vibhaṅge vuttaṃ –",
  "atk-s0301a:1075_11": "“ayaṃ sati upaṭṭhitā hoti sūpaṭṭhitā nāsikagge vā mukhanimitte vā,",
  "atk-s0301a:1075_12": "tena vuccati parimukhaṃ satiṃ upaṭṭhapetvā”ti.",
  "atk-s0301a:1075_13": "Atha vā “parīti pariggahaṭṭho.",
  "atk-s0301a:1075_14": "Mukhanti niyyānaṭṭho.",
  "atk-s0301a:1075_15": "Satīti upaṭṭhānaṭṭho.",
  "atk-s0301a:1075_16": "Tena vuccati parimukhaṃ satiṃ upaṭṭhapetvā”ti evaṃ paṭisambhidāyaṃ vuttanayenapettha attho daṭṭhabbo.",
  "atk-s0301a:1075_17": "Tatrāyaṃ saṅkhepo –",
  "atk-s0301a:1075_18": "“pariggahitaniyyānaṃ satiṃ katvā”ti.",
  "atk-s0301a:1075_19": "Evaṃ nisīdanto ca pana chabbaṇṇā ghanabuddharasmiyo vissajjetvā nisīdi.",
  "atk-s0301a:1075_20": "Upasaṅkamīti domanassābhibhūto āhiṇḍanto,",
  "atk-s0301a:1075_21": "“sukhena vatāyaṃ samaṇo nisinno”ti cintetvā upasaṅkami.",
  "atk-s0301a:1076_0": "Ajjasaṭṭhiṃ na dissantīti ajja chadivasamattakā paṭṭhāya na dissanti.",
  "atk-s0301a:1076_1": "Pāpakāti lāmakā tilakhāṇukā.",
  "atk-s0301a:1076_2": "Tena kira tilakhette vapite tadaheva devo vassitvā tile paṃsumhi osīdāpesi,",
  "atk-s0301a:1076_3": "pupphaṃ vā phalaṃ vā gahetuṃ nāsakkhiṃsu.",
  "atk-s0301a:1076_4": "Yepi vaḍḍhiṃsu,",
  "atk-s0301a:1076_5": "tesaṃ upari pāṇakā patitvā paṇṇāni khādiṃsu,",
  "atk-s0301a:1076_6": "ekapaṇṇadupaṇṇā khāṇukā avasissiṃsu.",
  "atk-s0301a:1076_7": "Brāhmaṇo khettaṃ oloketuṃ gato te disvā –",
  "atk-s0301a:1076_8": "“vaḍḍhiyā me tilā gahitā,",
  "atk-s0301a:1076_9": "tepi naṭṭhā”ti domanassajāto ahosi,",
  "atk-s0301a:1076_10": "taṃ gahetvā imaṃ gāthamāha.",
  "atk-s0301a:1077_0": "Ussoḷhikāyāti ussāhena kaṇṇanaṅguṭṭhādīni ukkhipitvā vicarantā uppatanti.",
  "atk-s0301a:1077_1": "Tassa kira anupubbena bhogesu parikkhīṇesu pakkhipitabbassa abhāvena tucchakoṭṭhā ahesuṃ.",
  "atk-s0301a:1077_2": "Tassa ito cito ca sattahi gharehi āgatā mūsikā te tucchakoṭṭhe pavisitvā uyyānakīḷaṃ kīḷantā viya naccanti,",
  "atk-s0301a:1077_3": "taṃ gahetvā evamāha.",
  "atk-s0301a:1078_0": "Uppāṭakehi sañchannoti uppāṭakapāṇakehi sañchanno.",
  "atk-s0301a:1078_1": "Tassa kira brāhmaṇassa sayanatthāya santhataṃ tiṇapaṇṇasanthāraṃ koci antarantarā paṭijagganto natthi.",
  "atk-s0301a:1078_2": "So divasaṃ araññe kammaṃ katvā sāyaṃ āgantvā tasmiṃ nipajjati.",
  "atk-s0301a:1078_3": "Athassa uppāṭakapāṇakā sarīraṃ ekacchannaṃ karontā khādanti,",
  "atk-s0301a:1078_4": "taṃ gahetvā evamāha.",
  "atk-s0301a:1079_0": "Vidhavāti matapatikā.",
  "atk-s0301a:1079_1": "Yāva kira tassa brāhmaṇassa gehe vibhavamattā ahosi,",
  "atk-s0301a:1079_2": "tāva tā vidhavāpi hutvā patikulesu vasituṃ labhiṃsu.",
  "atk-s0301a:1079_3": "Yadā pana so niddhano jāto,",
  "atk-s0301a:1079_4": "tadā tā “pitugharaṃ gacchathā”ti sassusasurādīhi nikkaḍḍhitā tato tasseva gharaṃ āgantvā vasantiyo brāhmaṇassa",
  "atk-s0301a:1079_5": "bhojanakāle “gacchatha ayyakena saddhiṃ bhuñjathā”ti putte pesenti,",
  "atk-s0301a:1079_6": "tehi pātiyaṃ hatthesu otāritesu brāhmaṇo hatthassa okāsaṃ na labhati.",
  "atk-s0301a:1079_7": "Taṃ gahetvā imaṃ gāthamāha.",
  "atk-s0301a:1080_0": "Piṅgalāti kaḷārapiṅgalā.",
  "atk-s0301a:1080_1": "Tilakāhatāti kāḷasetādivaṇṇehi tilakehi āhatagattā.",
  "atk-s0301a:1080_2": "Sottaṃ pādena bodhetīti niddaṃ okkantaṃ pādena paharitvā pabodheti.",
  "atk-s0301a:1080_3": "Ayaṃ kira brāhmaṇo mūsikasaddena ubbāḷho uppāṭakehi ca khajjamāno sabbarattiṃ niddaṃ alabhitvā paccūsakāle niddāyati.",
  "atk-s0301a:1080_4": "Atha naṃ akkhīsu nimmilitamattesveva –",
  "atk-s0301a:1080_5": "“kiṃ karosi, brāhmaṇa,",
  "atk-s0301a:1080_6": "pacchā ca pubbe ca gahitassa iṇassa?",
  "atk-s0301a:1080_7": "Vaḍḍhi matthakaṃ pattā,",
  "atk-s0301a:1080_8": "satta dhītaro posetabbā.",
  "atk-s0301a:1080_9": "Idāni iṇāyikā āgantvā gehaṃ parivāressanti,",
  "atk-s0301a:1080_10": "gaccha kammaṃ karohī”ti pādena paharitvā pabodheti.",
  "atk-s0301a:1080_11": "Taṃ gahetvā imaṃ gāthamāha.",
  "atk-s0301a:1081_0": "Iṇāyikāti yesaṃ anena hatthato iṇaṃ gahitaṃ.",
  "atk-s0301a:1081_1": "So kira kassaci hatthato ekaṃ kahāpaṇaṃ kassaci dve kassaci dasa…pe…",
  "atk-s0301a:1081_2": "kassaci satanti evaṃ bahūnaṃ hatthato iṇaṃ aggahesi.",
  "atk-s0301a:1081_3": "Te divā brāhmaṇaṃ apassantā “gehato taṃ nikkhantameva gaṇhissāmā”ti balavapaccūse gantvā codenti.",
  "atk-s0301a:1081_4": "Taṃ gahetvā imaṃ gāthamāha.",
  "atk-s0301a:1082_0": "Bhagavā tena brāhmaṇena imāhi sattahi gāthāhi dukkhe kathite “yaṃ yaṃ, brāhmaṇa,",
  "atk-s0301a:1082_1": "tayā dukkhaṃ kathitaṃ,",
  "atk-s0301a:1082_2": "sabbametaṃ mayhaṃ natthī”ti dassento paṭigāthāhi brāhmaṇassa dhammadesanaṃ vaḍḍhesi.",
  "atk-s0301a:1082_3": "Brāhmaṇo tā gāthā sutvā bhagavati pasanno saraṇesu patiṭṭhāya pabbajitvā arahattaṃ pāpuṇi.",
  "atk-s0301a:1082_4": "Taṃ dassetuṃ evaṃ vutte bhāradvājagottotiādi vuttaṃ.",
  "atk-s0301a:1082_5": "Tattha alatthāti labhi.",
  "atk-s0301a:1083_0": "Tañca pana brāhmaṇaṃ bhagavā pabbājetvā ādāya jetavanaṃ gantvā punadivase tena therena pacchāsamaṇena kosalarañño gehadvāraṃ agamāsi.",
  "atk-s0301a:1083_1": "Rājā “satthā āgato”ti sutvā pāsādā oruyha vanditvā hatthato pattaṃ gahetvā tathāgataṃ uparipāsādaṃ āropetvā",
  "atk-s0301a:1083_2": "varāsane nisīdāpetvā gandhodakena pāde dhovitvā satapākatelena makkhetvā yāguṃ āharāpetvā rajatadaṇḍaṃ",
  "atk-s0301a:1083_3": "suvaṇṇakaṭacchuṃ gahetvā satthu upanāmesi.",
  "atk-s0301a:1083_4": "Satthā pattaṃ pidahi.",
  "atk-s0301a:1083_5": "Rājā tathāgatassa pādesu patitvā, “sace me, bhante,",
  "atk-s0301a:1083_6": "doso atthi,",
  "atk-s0301a:1083_7": "khamathā”ti āha. Natthi,",
  "atk-s0301a:1083_8": "mahārājāti.",
  "atk-s0301a:1083_9": "Atha kasmā yāguṃ na gaṇhathāti?",
  "atk-s0301a:1083_10": "Palibodho atthi,",
  "atk-s0301a:1083_11": "mahārājāti. Kiṃ pana, bhante,",
  "atk-s0301a:1083_12": "yāguṃ agaṇhanteheva labhitabbo esa palibodho,",
  "atk-s0301a:1083_13": "paṭibalo ahaṃ palibodhaṃ dātuṃ, gaṇhatha, bhanteti.",
  "atk-s0301a:1083_14": "Satthā aggahesi.",
  "atk-s0301a:1083_15": "Mahallakattheropi dīgharattaṃ chāto yāvadatthaṃ yāguṃ pivi.",
  "atk-s0301a:1083_16": "Rājā khādanīyabhojanīyaṃ datvā bhattakiccāvasāne bhagavantaṃ vanditvā āha –",
  "atk-s0301a:1083_17": "“bhagavā tumhe paveṇiyā āgate okkākavaṃse uppajjitvā cakkavattisiriṃ pahāya pabbajitvā loke aggataṃ patto, ko nāma, bhante,",
  "atk-s0301a:1083_18": "tumhākaṃ palibodho”ti? Mahārāja,",
  "atk-s0301a:1083_19": "etassa mahallakattherassa palibodho amhākaṃ palibodhasadisovāti.",
  "atk-s0301a:1084_0": "Rājā theraṃ vanditvā – “ko, bhante,",
  "atk-s0301a:1084_1": "tumhākaṃ palibodho”ti pucchi?",
  "atk-s0301a:1084_2": "Iṇapalibodho,",
  "atk-s0301a:1084_3": "mahārājāti. Kittako, bhanteti? Gaṇehi,",
  "atk-s0301a:1084_4": "mahārājāti.",
  "atk-s0301a:1084_5": "Rañño “ekaṃ dve sataṃ sahassa”nti gaṇentassa aṅguliyo nappahonti.",
  "atk-s0301a:1084_6": "Athekaṃ purisaṃ pakkositvā, “gaccha, bhaṇe,",
  "atk-s0301a:1084_7": "nagare bheriṃ carāpehi ‘sabbe bahudhītikabrāhmaṇassa iṇāyikā rājaṅgaṇe sannipatantū”ti.",
  "atk-s0301a:1084_8": "Manussā bheriṃ sutvā sannipatiṃsu.",
  "atk-s0301a:1084_9": "Rājā tesaṃ hatthato paṇṇāni āharāpetvā sabbesaṃ anūnaṃ dhanamadāsi.",
  "atk-s0301a:1084_10": "Tattha suvaṇṇameva satasahassagghanakaṃ ahosi.",
  "atk-s0301a:1084_11": "Puna rājā pucchi –",
  "atk-s0301a:1084_12": "“aññopi atthi, bhante,",
  "atk-s0301a:1084_13": "palibodho”ti.",
  "atk-s0301a:1084_14": "Iṇaṃ nāma, mahārāja,",
  "atk-s0301a:1084_15": "datvā muccituṃ sakkā,",
  "atk-s0301a:1084_16": "etā pana satta dārikā mahāpalibodhā mayhanti.",
  "atk-s0301a:1084_17": "Rājā yānāni pesetvā tassa dhītaro āharāpetvā attano dhītaro katvā taṃ taṃ kulagharaṃ pesetvā, “aññopi, bhante,",
  "atk-s0301a:1084_18": "atthi palibodho”ti pucchi? Brāhmaṇī,",
  "atk-s0301a:1084_19": "mahārājāti.",
  "atk-s0301a:1084_20": "Rājā yānaṃ pesetvā,",
  "atk-s0301a:1084_21": "tassa brāhmaṇiṃ āharāpetvā,",
  "atk-s0301a:1084_22": "ayyikaṭṭhāne ṭhapetvā puna pucchi – “aññopi, bhante,",
  "atk-s0301a:1084_23": "atthi palibodho”ti? Natthi,",
  "atk-s0301a:1084_24": "mahārājāti vutte rājāpi cīvaradussāni dāpetvā, “bhante,",
  "atk-s0301a:1084_25": "mama santakaṃ tumhākaṃ bhikkhubhāvaṃ jānāthā”ti āha. Āma,",
  "atk-s0301a:1084_26": "mahārājāti.",
  "atk-s0301a:1084_27": "Atha naṃ rājā āha – “bhante,",
  "atk-s0301a:1084_28": "cīvarapiṇḍapātādayopi sabbe paccayā amhākaṃ santakā bhavissanti.",
  "atk-s0301a:1084_29": "Tumhe tathāgatassa manaṃ gahetvā samaṇadhammaṃ karothā”ti.",
  "atk-s0301a:1084_30": "Thero tatheva appamatto samaṇadhammaṃ karonto nacirasseva āsavakkhayaṃ pattoti. Dasamaṃ.",
  "atk-s0301a:1085_0": "Paṭhamo vaggo.",
  "atk-s0301a:1086_0": "2. Upāsakavaggo",
  "atk-s0301a:1087_0": "1. Kasibhāradvājasuttavaṇṇanā",
  "atk-s0301a:1088_0": "197.",
  "atk-s0301a:1088_1": "Dutiyavaggassa paṭhame magadhesūti evaṃnāmake janapade.",
  "atk-s0301a:1088_2": "Dakkhiṇāgirisminti rājagahaṃ parivāretvā ṭhitassa girino dakkhiṇabhāge janapado atthi,",
  "atk-s0301a:1088_3": "tasmiṃ janapade,",
  "atk-s0301a:1088_4": "tattha vihārassāpi tadeva nāmaṃ.",
  "atk-s0301a:1088_5": "Ekanāḷāyaṃ brāhmaṇagāmeti ekanāḷāti tassa gāmassa nāmaṃ.",
  "atk-s0301a:1088_6": "Brāhmaṇā panettha sambahulā paṭivasanti,",
  "atk-s0301a:1088_7": "brāhmaṇabhogo eva vā so.",
  "atk-s0301a:1088_8": "Tasmā “brāhmaṇagāmo”ti vuccati.",
  "atk-s0301a:1089_0": "Tena kho pana samayenāti yaṃ samayaṃ bhagavā magadharaṭṭhe ekanāḷaṃ brāhmaṇagāmaṃ upanissāya dakkhiṇagirimahāvihāre",
  "atk-s0301a:1089_1": "brāhmaṇassa indriyaparipākaṃ āgamayamāno viharati,",
  "atk-s0301a:1089_2": "tena samayena.",
  "atk-s0301a:1089_3": "Kasibhāradvājassāti so brāhmaṇo kasiṃ nissāya jīvati,",
  "atk-s0301a:1089_4": "bhāradvājoti cassa gottaṃ.",
  "atk-s0301a:1089_5": "Pañcamattānīti pañca pamāṇāni,",
  "atk-s0301a:1089_6": "anūnāni anadhikāni pañcanaṅgalasatānīti vuttaṃ hoti.",
  "atk-s0301a:1089_7": "Payuttānīti yojitāni,",
  "atk-s0301a:1089_8": "balībaddānaṃ khandhesu ṭhapetvā yuge yottehi yojitānīti attho.",
  "atk-s0301a:1090_0": "Vappakāleti vappanakāle bījanikkhepasamaye.",
  "atk-s0301a:1090_1": "Tattha dve vappāni kalalavappañca paṃsuvappañca.",
  "atk-s0301a:1090_2": "Paṃsuvappaṃ idha adhippetaṃ,",
  "atk-s0301a:1090_3": "tañca kho paṭhamadivase maṅgalavappaṃ.",
  "atk-s0301a:1090_4": "Tatthāyaṃ upakaraṇasampadā –",
  "atk-s0301a:1090_5": "tīṇi balibaddasahassāni upaṭṭhāpitāni honti,",
  "atk-s0301a:1090_6": "sabbesaṃ suvaṇṇamayāni siṅgāni paṭimukkāni,",
  "atk-s0301a:1090_7": "rajatamayā khurā,",
  "atk-s0301a:1090_8": "sabbe setamālāhi ceva gandhapañcaṅgulīhi ca alaṅkatā paripuṇṇapañcaṅgā sabbalakkhaṇasampannā,",
  "atk-s0301a:1090_9": "ekacce kāḷā añjanavaṇṇā,",
  "atk-s0301a:1090_10": "ekacce setā phalikavaṇṇā,",
  "atk-s0301a:1090_11": "ekacce rattā pavāḷavaṇṇā,",
  "atk-s0301a:1090_12": "ekacce kammāsā masāragallavaṇṇā.",
  "atk-s0301a:1090_13": "Evaṃ pañcasatā kassakā sabbe ahatasetavatthā gandhamālālaṅkatā dakkhiṇaaṃsakūṭesu patiṭṭhitapupphacumbaṭakā",
  "atk-s0301a:1090_14": "haritālamanosilālañjanujjalagattā dasa dasa naṅgalā ekekagumbā hutvā gacchanti.",
  "atk-s0301a:1090_15": "Naṅgalānaṃ sīsañca yugañca patodā ca suvaṇṇakhacitā.",
  "atk-s0301a:1090_16": "Paṭhamanaṅgale aṭṭha balībaddā yuttā,",
  "atk-s0301a:1090_17": "sesesu cattāro cattāro,",
  "atk-s0301a:1090_18": "avasesā kilantaparivattanatthaṃ ānītā.",
  "atk-s0301a:1090_19": "Ekekagumbe ekekabījasakaṭaṃ ekeko kasati,",
  "atk-s0301a:1090_20": "ekeko vappati.",
  "atk-s0301a:1091_0": "Brāhmaṇo pana pageva massukammaṃ kārāpetvā nhāyitvā sugandhagandhehi vilitto pañcasatagghanakaṃ vatthaṃ",
  "atk-s0301a:1091_1": "nivāsetvā sahassagghanakaṃ ekaṃsaṃ karitvā ekekissā aṅguliyā dve dveti vīsati aṅgulimuddikāyo kaṇṇesu",
  "atk-s0301a:1091_2": "sīhakuṇḍalāni sīse brahmaveṭhanaṃ paṭimuñcitvā suvaṇṇamālaṃ kaṇṭhe katvā brāhmaṇagaṇaparivuto kammantaṃ vosāsati.",
  "atk-s0301a:1091_3": "Athassa brāhmaṇī anekasatabhājanesu pāyāsaṃ pacāpetvā mahāsakaṭesu āropetvā gandhodakena nhāyitvā sabbālaṅkāravibhūsitā",
  "atk-s0301a:1091_4": "brāhmaṇīgaṇaparivutā kammantaṃ agamāsi.",
  "atk-s0301a:1091_5": "Gehampissa haritupalittaṃ vippakiṇṇalājaṃ puṇṇaghaṭakadalidhajapaṭākāhi alaṅkataṃ gandhapupphādīhi sukatabalikammaṃ,",
  "atk-s0301a:1091_6": "khettañca tesu tesu ṭhānesu samussitaddhajapaṭākaṃ ahosi.",
  "atk-s0301a:1091_7": "Parijanakammakārehi saddhiṃ osaṭaparisā aḍḍhateyyasahassā ahosi,",
  "atk-s0301a:1091_8": "sabbe ahatavatthā,",
  "atk-s0301a:1091_9": "sabbesaṃ pāyāsabhojanameva paṭiyattaṃ.",
  "atk-s0301a:1092_0": "Atha brāhmaṇo suvaṇṇapātiṃ dhovāpetvā pāyāsassa pūretvā sappimadhuphāṇitehi abhisaṅkharitvā naṅgalabalikammaṃ kārāpesi.",
  "atk-s0301a:1092_1": "Brāhmaṇī pañcannaṃ kassakasatānaṃ suvaṇṇarajatakaṃsatambalohamayāni bhājanāni dāpetvā suvaṇṇakaṭacchuṃ gahetvā pāyāsena parivisantī gacchati.",
  "atk-s0301a:1092_2": "Brāhmaṇo pana balikammaṃ kāretvā rattabandhikāyo upāhanāyo ārohitvā rattasuvaṇṇadaṇḍakaṃ gahetvā,",
  "atk-s0301a:1092_3": "“idha pāyāsaṃ detha,",
  "atk-s0301a:1092_4": "idha sappiṃ detha,",
  "atk-s0301a:1092_5": "idha sakkharaṃ dethā”ti vosāsamāno vicarati.",
  "atk-s0301a:1092_6": "Ayaṃ tāva kammante pavatti.",
  "atk-s0301a:1093_0": "Vihāre pana yattha yattha buddhā vasanti,",
  "atk-s0301a:1093_1": "tattha tattha nesaṃ devasikaṃ pañca kiccāni bhavanti,",
  "atk-s0301a:1093_2": "seyyathidaṃ –",
  "atk-s0301a:1093_3": "purebhattakiccaṃ pacchābhattakiccaṃ purimayāmakiccaṃ majjhimayāmakiccaṃ pacchimayāmakiccanti.",
  "atk-s0301a:1094_0": "Tatridaṃ purebhattakiccaṃ –",
  "atk-s0301a:1094_1": "bhagavā hi pātova uṭṭhāya upaṭṭhākānuggahatthaṃ sarīraphāsukatthañca mukhadhovanādiparikammaṃ katvā yāva bhikkhācāravelā,",
  "atk-s0301a:1094_2": "tāva vivittāsane vītināmetvā bhikkhācāravelāya nivāsetvā kāyabandhanaṃ bandhitvā cīvaraṃ pārupitvā pattamādāya",
  "atk-s0301a:1094_3": "kadāci ekako kadāci bhikkhusaṅghaparivuto gāmaṃ vā nigamaṃ vā piṇḍāya pavisati kadāci pakatiyā,",
  "atk-s0301a:1094_4": "kadāci anekehi pāṭihāriyehi vattamānehi.",
  "atk-s0301a:1094_5": "Seyyathidaṃ –",
  "atk-s0301a:1094_6": "piṇḍāya pavisato lokanāthassa purato purato gantvā mudugatiyo vātā pathaviṃ sodhenti,",
  "atk-s0301a:1094_7": "valāhakā udakaphusitāni muñcantā magge reṇuṃ vūpasametvā upari vitānaṃ hutvā tiṭṭhanti,",
  "atk-s0301a:1094_8": "apare vātā pupphāni upaharitvā magge okiranti.",
  "atk-s0301a:1094_9": "Unnatā bhūmippadesā onamanti,",
  "atk-s0301a:1094_10": "onatā unnamanti.",
  "atk-s0301a:1094_11": "Pādanikkhepasamaye samāva bhūmi hoti,",
  "atk-s0301a:1094_12": "sukhasamphassāni padumapupphāni vā pāde sampaṭicchanti.",
  "atk-s0301a:1094_13": "Indakhīlassa anto ṭhapitamatte dakkhiṇapāde sarīrā chabbaṇṇarasmiyo nikkhamitvā suvaṇṇarasasiñcanāni",
  "atk-s0301a:1094_14": "viya citrapaṭaparikkhittāni viya ca pāsādakūṭāgārādīni karontiyo ito cito ca vidhāvanti.",
  "atk-s0301a:1094_15": "Hatthiassavihaṅgādayo sakasakaṭṭhānesu ṭhitāyeva madhurenākārena saddaṃ karonti,",
  "atk-s0301a:1094_16": "tathā bherivīṇādīni tūriyāni manussānañca kāyūpagāni ābharaṇāni.",
  "atk-s0301a:1094_17": "Tena saññāṇena manussā jānanti “ajja bhagavā idha piṇḍāya paviṭṭho”ti.",
  "atk-s0301a:1094_18": "Te sunivatthā supārutā gandhapupphādīni ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā vanditvā – “amhākaṃ, bhante,",
  "atk-s0301a:1094_19": "dasa bhikkhū,",
  "atk-s0301a:1094_20": "amhākaṃ vīsati,",
  "atk-s0301a:1094_21": "amhākaṃ bhikkhusataṃ dethā”ti yācitvā bhagavatopi pattaṃ gahetvā āsanaṃ paññāpetvā sakkaccaṃ piṇḍapātena paṭimānenti.",
  "atk-s0301a:1095_0": "Bhagavā katabhattakicco tesaṃ santānāni oloketvā tathā dhammaṃ deseti,",
  "atk-s0301a:1095_1": "yathā keci saraṇagamane patiṭṭhahanti,",
  "atk-s0301a:1095_2": "keci pañcasu sīlesu,",
  "atk-s0301a:1095_3": "keci sotāpattisakadāgāmianāgāmiphalānaṃ aññatarasmiṃ,",
  "atk-s0301a:1095_4": "keci pabbajitvā aggaphale arahatteti.",
  "atk-s0301a:1095_5": "Evaṃ mahājanaṃ anuggahetvā uṭṭhāyāsanā vihāraṃ gacchati.",
  "atk-s0301a:1095_6": "Tattha gandhamaṇḍalamāḷe paññattavarabuddhāsane nisīdati bhikkhūnaṃ bhattakiccapariyosānaṃ āgamayamāno.",
  "atk-s0301a:1095_7": "Tato bhikkhūnaṃ bhattakiccapariyosāne upaṭṭhāko bhagavato nivedeti.",
  "atk-s0301a:1095_8": "Atha bhagavā gandhakuṭiṃ pavisati.",
  "atk-s0301a:1095_9": "Idaṃ tāva purebhattakiccaṃ.",
  "atk-s0301a:1096_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā pādapīṭhe ṭhatvā bhikkhusaṅghaṃ ovadati –",
  "atk-s0301a:1096_1": "“bhikkhave,",
  "atk-s0301a:1096_2": "appamādena sampādetha,",
  "atk-s0301a:1096_3": "dullabho buddhuppādo lokasmiṃ,",
  "atk-s0301a:1096_4": "dullabho manussattapaṭilābho,",
  "atk-s0301a:1096_5": "dullabhā saddhāsampatti,",
  "atk-s0301a:1096_6": "dullabhā pabbajjā,",
  "atk-s0301a:1096_7": "dullabhaṃ saddhammassavana”nti.",
  "atk-s0301a:1096_8": "Tattha keci bhagavantaṃ kammaṭṭhānaṃ pucchanti.",
  "atk-s0301a:1096_9": "Bhagavā tesaṃ attano cariyānurūpaṃ kammaṭṭhānaṃ deti.",
  "atk-s0301a:1096_10": "Tato sabbepi bhagavantaṃ vanditvā attano attano rattiṭṭhānadivāṭṭhānāni gacchanti,",
  "atk-s0301a:1096_11": "keci araññaṃ,",
  "atk-s0301a:1096_12": "keci rukkhamūlaṃ,",
  "atk-s0301a:1096_13": "keci pabbatādīnaṃ aññataraṃ,",
  "atk-s0301a:1096_14": "keci cātumahārājikabhavanaṃ…pe…",
  "atk-s0301a:1096_15": "keci vasavattibhavananti.",
  "atk-s0301a:1096_16": "Tato bhagavā gandhakuṭiṃ pavisitvā sace ākaṅkhati,",
  "atk-s0301a:1096_17": "dakkhiṇena passena sato sampajāno muhuttaṃ sīhaseyyaṃ kappeti.",
  "atk-s0301a:1096_18": "Atha samassāsitakāyo uṭṭhahitvā dutiyabhāge lokaṃ voloketi.",
  "atk-s0301a:1096_19": "Tatiyabhāge yaṃ gāmaṃ vā nigamaṃ vā upanissāya viharati,",
  "atk-s0301a:1096_20": "tattha mahājano purebhattaṃ dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.",
  "atk-s0301a:1096_21": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane nisajja dhammaṃ deseti kālayuttaṃ samayayuttaṃ.",
  "atk-s0301a:1096_22": "Atha kālaṃ viditvā parisaṃ uyyojeti,",
  "atk-s0301a:1096_23": "manussā bhagavantaṃ vanditvā pakkamanti.",
  "atk-s0301a:1096_24": "Idaṃ pacchābhattakiccaṃ.",
  "atk-s0301a:1097_0": "So evaṃ niṭṭhitapacchābhattakicco sace gattāni osiñcitukāmo hoti,",
  "atk-s0301a:1097_1": "buddhāsanā vuṭṭhāya nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gāhāpeti.",
  "atk-s0301a:1097_2": "Upaṭṭhākopi buddhāsanaṃ ānetvā papphoṭetvā gandhakuṭipariveṇe paññāpeti.",
  "atk-s0301a:1097_3": "Bhagavā surattadupaṭṭaṃ nivāsetvā kāyabandhanaṃ bandhitvā uttarāsaṅgaṃ katvā tattha āgantvā nisīdati ekakova muhuttaṃ paṭisallīno.",
  "atk-s0301a:1097_4": "Atha bhikkhū tato tato āgamma bhagavato upaṭṭhānaṃ gacchanti.",
  "atk-s0301a:1097_5": "Tattha ekacce pañhaṃ pucchanti,",
  "atk-s0301a:1097_6": "ekacce kammaṭṭhānaṃ,",
  "atk-s0301a:1097_7": "ekacce dhammassavanaṃ yācanti.",
  "atk-s0301a:1097_8": "Bhagavā tesaṃ adhippāyaṃ sampādento purimayāmaṃ vītināmeti.",
  "atk-s0301a:1097_9": "Idaṃ purimayāmakiccaṃ.",
  "atk-s0301a:1098_0": "Purimayāmakiccapariyosāne pana bhikkhūsu bhagavantaṃ vanditvā pakkamantesu sakaladasasahassilokadhātudevatāyo",
  "atk-s0301a:1098_1": "okāsaṃ labhamānā bhagavantaṃ upasaṅkamitvā pañhaṃ pucchanti yathābhisaṅkhataṃ antamaso caturakkharampi.",
  "atk-s0301a:1098_2": "Bhagavā tāsaṃ tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0301a:1098_3": "Idaṃ majjhimayāmakiccaṃ.",
  "atk-s0301a:1099_0": "Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti.",
  "atk-s0301a:1099_1": "Dutiyakoṭṭhāse gandhakuṭiṃ pavisitvā dakkhiṇena passena sato sampajāno sīhaseyyaṃ kappeti.",
  "atk-s0301a:1099_2": "Tatiyakoṭṭhāse paccuṭṭhāya nisīditvā purimabuddhānaṃ santike dānasīlādivasena katādhikārapuggaladassanatthaṃ buddhacakkhunā lokaṃ oloketi.",
  "atk-s0301a:1099_3": "Idaṃ pacchimayāmakiccaṃ.",
  "atk-s0301a:1100_0": "Tadāpi evaṃ olokento kasibhāradvājaṃ brāhmaṇaṃ arahattassa upanissayasampannaṃ disvā –",
  "atk-s0301a:1100_1": "“tattha mayi gate kathā pavattissati,",
  "atk-s0301a:1100_2": "kathāvasāne dhammadesanaṃ sutvā eso brāhmaṇo saputtadāro tīsu saraṇesu patiṭṭhāya asītikoṭidhanaṃ mama",
  "atk-s0301a:1100_3": "sāsane vippakiritvā aparabhāge nikkhamma pabbajitvā arahattaṃ pāpuṇissatī”ti ñatvā tattha gantvā kathaṃ",
  "atk-s0301a:1100_4": "samuṭṭhāpetvā dhammaṃ desesi.",
  "atk-s0301a:1100_5": "Etamatthaṃ dassetuṃ atha kho bhagavātiādi vuttaṃ.",
  "atk-s0301a:1101_0": "Tattha pubbaṇhasamayanti bhummatthe upayogavacanaṃ,",
  "atk-s0301a:1101_1": "pubbaṇhasamayeti attho.",
  "atk-s0301a:1101_2": "Nivāsetvāti paridahitvā.",
  "atk-s0301a:1101_3": "Vihāracīvaraparivattanavasenetaṃ vuttaṃ.",
  "atk-s0301a:1101_4": "Pattacīvaramādāyāti pattaṃ hatthehi,",
  "atk-s0301a:1101_5": "cīvaraṃ kāyena ādiyitvā,",
  "atk-s0301a:1101_6": "sampaṭicchitvā dhāretvāti attho.",
  "atk-s0301a:1101_7": "Bhagavato kira piṇḍāya pavisitukāmassa bhamaro viya vikasitapadumadvayamajjhaṃ,",
  "atk-s0301a:1101_8": "indanīlamaṇivaṇṇaselamayapatto hatthadvayamajjhaṃ āgacchati.",
  "atk-s0301a:1101_9": "Taṃ evamāgataṃ pattaṃ hatthehi sampaṭicchitvā cīvarañca parimaṇḍalaṃ pārutaṃ kāyena dhāretvāti vuttaṃ hoti.",
  "atk-s0301a:1101_10": "Tenupasaṅkamīti yena maggena kammanto gantabbo,",
  "atk-s0301a:1101_11": "tena ekakova upasaṅkami.",
  "atk-s0301a:1101_12": "Kasmā pana naṃ bhikkhū nānubandhiṃsūti?",
  "atk-s0301a:1101_13": "Yadā hi bhagavā ekakova katthaci gantukāmo hoti,",
  "atk-s0301a:1101_14": "yāva bhikkhācāravelā dvāraṃ pidahitvā antogandhakuṭiyaṃ nisīdati.",
  "atk-s0301a:1101_15": "Bhikkhū tāya saññāya jānanti “ajja bhagavā ekakova piṇḍāya caritukāmo,",
  "atk-s0301a:1101_16": "addhā kañci eva vinetabbapuggalaṃ addasā”ti.",
  "atk-s0301a:1101_17": "Te attano pattacīvaraṃ gahetvā gandhakuṭiṃ padakkhiṇaṃ katvā vanditvā bhikkhācāraṃ gacchanti.",
  "atk-s0301a:1101_18": "Tadā ca bhagavā evamakāsi,",
  "atk-s0301a:1101_19": "tasmā bhikkhū nānubandhiṃsūti.",
  "atk-s0301a:1102_0": "Parivesanā vattatīti tesaṃ suvaṇṇabhājanādīni gahetvā nisinnānaṃ pañcasatānaṃ kassakānaṃ parivisanā vippakatā hoti.",
  "atk-s0301a:1102_1": "Ekamantaṃ aṭṭhāsīti yattha ṭhitaṃ brāhmaṇo passati,",
  "atk-s0301a:1102_2": "tathārūpe dassanūpacāre kathāsavanaphāsuke uccaṭṭhāne aṭṭhāsi.",
  "atk-s0301a:1102_3": "Ṭhatvā ca rajatasuvaṇṇarasapiñjaraṃ candimasūriyānaṃ pabhaṃ atirocamānaṃ samantato sarīrappabhaṃ muñci,",
  "atk-s0301a:1102_4": "yāya ajjhotthaṭattā brāhmaṇassa kammantasālābhittirukkhakasitamattikapiṇḍādayo suvaṇṇamayā viya ahesuṃ.",
  "atk-s0301a:1102_5": "Atha manussā bhuñjantā ca kasantā ca sabbakiccāni pahāya asītianubyañjanaparivāraṃ dvattiṃsamahāpurisalakkhaṇapaṭimaṇḍitaṃ",
  "atk-s0301a:1102_6": "sarīraṃ byāmappabhāparikkhepavibhūsitaṃ bāhuyugalaṃ jaṅgamaṃ viya padumasaraṃ,",
  "atk-s0301a:1102_7": "rasmijālasamujjalitatārāgaṇamiva gaganatalaṃ,",
  "atk-s0301a:1102_8": "vijjulatāvinaddhamiva ca kanakasikharaṃ siriyā jalamānaṃ sammāsambuddhaṃ ekamantaṃ ṭhitaṃ disvā hatthapāde",
  "atk-s0301a:1102_9": "dhovitvā añjaliṃ paggayha samparivāretvā aṭṭhaṃsu.",
  "atk-s0301a:1102_10": "Evaṃ tehi samparivāritaṃ addasā kho kasibhāradvājo brāhmaṇo bhagavantaṃ piṇḍāya ṭhitaṃ,",
  "atk-s0301a:1102_11": "disvāna bhagavantaṃ etadavoca – ahaṃ kho, samaṇa,",
  "atk-s0301a:1102_12": "kasāmi ca vapāmi cāti.",
  "atk-s0301a:1103_0": "Kasmā panāyaṃ evamāha,",
  "atk-s0301a:1103_1": "kiṃ samantapāsādike pasādanīye uttamadamathasamathamanuppattepi tathāgate appasādena,",
  "atk-s0301a:1103_2": "udāhu aḍḍhatiyānaṃ janasahassānaṃ pāyāsaṃ paṭiyādetvāpi kaṭacchubhikkhāya maccherenāti?",
  "atk-s0301a:1103_3": "Ubhayathāpi no,",
  "atk-s0301a:1103_4": "bhagavato panassa dassanena atittaṃ nikkhittakammantaṃ janaṃ disvā “kammabhaṅgaṃ me kātuṃ āgato”ti anattamanatā ahosi,",
  "atk-s0301a:1103_5": "tasmā evamāha.",
  "atk-s0301a:1103_6": "Bhagavato ca lakkhaṇasampattiṃ disvā –",
  "atk-s0301a:1103_7": "“sacāyaṃ kammante appayojayissa,",
  "atk-s0301a:1103_8": "sakalajambudīpe manussānaṃ sīse cūḷāmaṇi viya abhavissa,",
  "atk-s0301a:1103_9": "ko nāmassa attho na sampajjissati,",
  "atk-s0301a:1103_10": "evamevaṃ alasatāya kammante appayojetvā vappamaṅgalādīsu piṇḍāya caratī”tipissa anattamanatā ahosi. Tenāha –",
  "atk-s0301a:1103_11": "“ahaṃ kho, samaṇa,",
  "atk-s0301a:1103_12": "kasāmi ca vapāmi ca,",
  "atk-s0301a:1103_13": "kasitvā ca vapitvā ca bhuñjāmī”ti.",
  "atk-s0301a:1104_0": "Ayaṃ kirassa adhippāyo –",
  "atk-s0301a:1104_1": "mayhampi tāva kammantā na byāpajjanti,",
  "atk-s0301a:1104_2": "na camhi yathā tvaṃ evaṃ lakkhaṇasampanno,",
  "atk-s0301a:1104_3": "tvampi kasitvā ca vapitvā ca bhuñjassu,",
  "atk-s0301a:1104_4": "ko te attho na sampajjeyya evaṃ lakkhaṇasampannassāti.",
  "atk-s0301a:1104_5": "Apicāyaṃ assosi –",
  "atk-s0301a:1104_6": "“sakyarājakule kira kumāro uppanno,",
  "atk-s0301a:1104_7": "so cakkavattirajjaṃ pahāya pabbajito”ti.",
  "atk-s0301a:1104_8": "Tasmā idāni “ayaṃ so”ti ñatvā “cakkavattirajjaṃ pahāya kilantosī”ti upārambhaṃ āropento evamāha.",
  "atk-s0301a:1104_9": "Apica tikkhapañño esa brāhmaṇo,",
  "atk-s0301a:1104_10": "na bhagavantaṃ apasādento bhaṇati,",
  "atk-s0301a:1104_11": "bhagavato pana rūpasampattiṃ disvā puññasampattiṃ sambhāvayamāno kathāpavattanatthampi evamāha.",
  "atk-s0301a:1104_12": "Atha bhagavā veneyyavasena sadevake loke aggakassakavappakabhāvaṃ attano dassento ahampi kho brāhmaṇotiādimāha.",
  "atk-s0301a:1105_0": "Atha brāhmaṇo cintesi –",
  "atk-s0301a:1105_1": "“ayaṃ samaṇo” ‘ahampi kasāmi ca vapāmi cā’ti bhaṇati.",
  "atk-s0301a:1105_2": "Na cassa oḷārikāni yuganaṅgalādīni kasibhaṇḍāni passāmi,",
  "atk-s0301a:1105_3": "kiṃ nu kho musā bhaṇatī”ti?",
  "atk-s0301a:1105_4": "Bhagavantaṃ pādatalato paṭṭhāya yāva kesaggā olokayamāno,",
  "atk-s0301a:1105_5": "aṅgavijjāya katādhikārattā dvattiṃsavaralakkhaṇasampattimassa ñatvā,",
  "atk-s0301a:1105_6": "“aṭṭhānametaṃ yaṃ evarūpo musā bhaṇeyyā”ti sañjātabahumāno bhagavati samaṇavādaṃ pahāya gottena bhagavantaṃ",
  "atk-s0301a:1105_7": "samudācaramāno na kho pana mayaṃ passāma bhoto gotamassātiādimāha.",
  "atk-s0301a:1105_8": "Bhagavā pana yasmā pubbadhammasabhāgatāya kathanaṃ nāma buddhānaṃ ānubhāvo,",
  "atk-s0301a:1105_9": "tasmā buddhānubhāvaṃ dīpento saddhā bījantiādimāha.",
  "atk-s0301a:1106_0": "Kā panettha pubbadhammasabhāgatā?",
  "atk-s0301a:1106_1": "Nanu brāhmaṇena bhagavā naṅgalādikasisambhārasamāyogaṃ puṭṭho apucchitassa bījassa sabhāgatāya āha “saddhā bīja”nti,",
  "atk-s0301a:1106_2": "evañca sati kathāpi ananusandhikā hoti?",
  "atk-s0301a:1106_3": "Na hi buddhānaṃ ananusandhikakathā nāma atthi,",
  "atk-s0301a:1106_4": "napi pubbadhammassa asabhāgatāya kathenti.",
  "atk-s0301a:1106_5": "Evaṃ panettha anusandhi veditabbā –",
  "atk-s0301a:1106_6": "brāhmaṇena hi bhagavā yuganaṅgalādikasisambhāravasena kasiṃ pucchito.",
  "atk-s0301a:1106_7": "So tassa anukampāya “idaṃ apucchita”nti aparihāpetvā samūlaṃ saupakāraṃ sasambhāraṃ saphalaṃ kasiṃ paññāpetuṃ",
  "atk-s0301a:1106_8": "mūlato paṭṭhāya dassento “saddhā bīja”ntiādimāha.",
  "atk-s0301a:1106_9": "Tattha bījaṃ kasiyā mūlaṃ,",
  "atk-s0301a:1106_10": "tasmiṃ sati kattabbato,",
  "atk-s0301a:1106_11": "asati akattabbato,",
  "atk-s0301a:1106_12": "tappamāṇena ca kattabbato.",
  "atk-s0301a:1106_13": "Bīje hi sati kasiṃ karonti, na asati.",
  "atk-s0301a:1106_14": "Bījappamāṇena ca kusalā kassakā khettaṃ kasanti,",
  "atk-s0301a:1106_15": "na ūnaṃ “mā no sassaṃ parihāyī”ti,",
  "atk-s0301a:1106_16": "na adhikaṃ “mā no mogho vāyāmo ahosī”ti.",
  "atk-s0301a:1106_17": "Yasmā ca bījameva mūlaṃ,",
  "atk-s0301a:1106_18": "tasmā bhagavā mūlato paṭṭhāya kasisambhāraṃ dassento tassa brāhmaṇassa kasiyā pubbadhammassa bījassa",
  "atk-s0301a:1106_19": "sabhāgatāya attano kasiyā pubbadhammaṃ dassento āha “saddhā bīja”nti.",
  "atk-s0301a:1106_20": "Evamettha pubbadhammasabhāgatāpi veditabbā.",
  "atk-s0301a:1107_0": "Pucchitaṃyeva vatvā apucchitaṃ pacchā kiṃ na vuttanti ce?",
  "atk-s0301a:1107_1": "Tassa upakārabhāvato ca dhammasambandhasamatthabhāvato ca.",
  "atk-s0301a:1107_2": "Ayaṃ hi brāhmaṇo paññavā,",
  "atk-s0301a:1107_3": "micchādiṭṭhikule pana jātattā saddhārahito,",
  "atk-s0301a:1107_4": "saddhārahito ca paññavā paresaṃ saddhāya attano avisaye apaṭipajjamāno visesaṃ nādhigacchati,",
  "atk-s0301a:1107_5": "kilesakālussiyaparāmaṭṭhāpi cassa dubbalā saddhā balavatiyā paññāya sahasā vattamānā atthasiddhiṃ na karoti hatthinā saddhiṃ ekadhure yutto goṇo viya.",
  "atk-s0301a:1107_6": "Itissa saddhā upakārikāti taṃ brāhmaṇaṃ saddhāya patiṭṭhāpentena pacchāpi vattabbo ayamattho desanākusalatāya pubbe vutto.",
  "atk-s0301a:1107_7": "Bījassa ca upakārikā vuṭṭhi,",
  "atk-s0301a:1107_8": "sā tadanantaraṃyeva vuccamānā samatthā hoti.",
  "atk-s0301a:1107_9": "Evaṃ dhammasambandhasamatthabhāvato pacchāpi vattabbo ayamattho,",
  "atk-s0301a:1107_10": "añño ca evarūpo īsāyottādi pubbe vuttoti veditabbo.",
  "atk-s0301a:1108_0": "Tattha sampasādalakkhaṇā saddhā,",
  "atk-s0301a:1108_1": "okappanalakkhaṇā vā.",
  "atk-s0301a:1108_2": "Bījanti pañcavidhaṃ bījaṃ mūlabījaṃ khandhabījaṃ phalubījaṃ aggabījaṃ bījabījameva pañcamanti.",
  "atk-s0301a:1108_3": "Taṃ sabbampi viruhaṇaṭṭhena bījanteva saṅkhaṃ gacchati.",
  "atk-s0301a:1109_0": "Tattha yathā brāhmaṇassa kasiyā mūlabhūtaṃ bījaṃ dve kiccāni karoti,",
  "atk-s0301a:1109_1": "heṭṭhā mūlena patiṭṭhāti,",
  "atk-s0301a:1109_2": "upari aṅkuraṃ uṭṭhāpeti,",
  "atk-s0301a:1109_3": "evaṃ bhagavato kasiyā mūlabhūtā saddhā heṭṭhā sīlamūlena patiṭṭhāti,",
  "atk-s0301a:1109_4": "upari samathavipassanaṅkuraṃ uṭṭhāpeti.",
  "atk-s0301a:1109_5": "Yathā ca taṃ mūlena pathavirasaṃ āporasaṃ gahetvā nāḷena dhaññaparipākagahaṇatthaṃ vaḍḍhati,",
  "atk-s0301a:1109_6": "evamayaṃ sīlamūlena samathavipassanārasaṃ gahetvā ariyamagganāḷena ariyaphaladhaññaparipākagahaṇatthaṃ vaḍḍhati.",
  "atk-s0301a:1109_7": "Yathā ca taṃ subhūmiyaṃ patiṭṭhahitvā mūlaṅkurapaṇṇanāḷakaṇḍapasavehi vuddhiṃ virūḷhiṃ vepullaṃ patvā",
  "atk-s0301a:1109_8": "khīraṃ janetvā anekasāliphalabharitaṃ sālisīsaṃ nipphādeti,",
  "atk-s0301a:1109_9": "evamesā cittasantāne patiṭṭhahitvā chahi visuddhīhi vuddhiṃ virūḷhiṃ vepullaṃ patvā ñāṇadassanavisuddhikhīraṃ",
  "atk-s0301a:1109_10": "janetvā anekapaṭisambhidābhiññābharitaṃ arahattaphalaṃ nipphādeti.",
  "atk-s0301a:1109_11": "Tena vuttaṃ “saddhā bīja”nti.",
  "atk-s0301a:1110_0": "Kasmā pana aññesu paropaññāsāya kusaladhammesu ekato uppajjamānesu saddhāva “bīja”nti vuttāti ce?",
  "atk-s0301a:1110_1": "Bījakiccakaraṇato.",
  "atk-s0301a:1110_2": "Yathā hi tesu viññāṇaṃyeva vijānanakiccaṃ karoti,",
  "atk-s0301a:1110_3": "evaṃ saddhā bījakiccaṃ.",
  "atk-s0301a:1110_4": "Sā ca sabbakusalānaṃ mūlabhūtā. Yathāha –",
  "atk-s0301a:1110_5": "“saddhājāto upasaṅkamati,",
  "atk-s0301a:1110_6": "upasaṅkamanto payirupāsati…pe…",
  "atk-s0301a:1110_7": "paññāya ca naṃ ativijjha passatī”ti.",
  "atk-s0301a:1111_0": "Akusaladhamme ceva kāyañca tapatīti tapo.",
  "atk-s0301a:1111_1": "Indriyasaṃvaravīriyadhutaṅgadukkarakārikānaṃ etaṃ adhivacanaṃ,",
  "atk-s0301a:1111_2": "idha pana indriyasaṃvaro adhippeto.",
  "atk-s0301a:1111_3": "Vuṭṭhīti vassavuṭṭhi vātavuṭṭhītiādi anekavidhā,",
  "atk-s0301a:1111_4": "idha vassavuṭṭhi adhippetā.",
  "atk-s0301a:1111_5": "Yathā hi brāhmaṇassa vassavuṭṭhisamanuggahitaṃ bījaṃ bījamūlakañca sassaṃ viruhati na milāyati nipphattiṃ gacchati,",
  "atk-s0301a:1111_6": "evaṃ bhagavato indriyasaṃvarasamanuggahitā saddhā,",
  "atk-s0301a:1111_7": "saddhāmūlā ca sīlādayo dhammā viruhanti,",
  "atk-s0301a:1111_8": "na milāyanti nipphattiṃ gacchanti.",
  "atk-s0301a:1111_9": "Tenāha “tapo vuṭṭhī”ti.",
  "atk-s0301a:1112_0": "Paññā meti ettha vutto me-",
  "atk-s0301a:1112_1": "saddo purimapadesupi yojetabbo “saddhā me bījaṃ,",
  "atk-s0301a:1112_2": "tapo me vuṭṭhī”ti tena kiṃ dīpeti? Yathā, brāhmaṇa,",
  "atk-s0301a:1112_3": "tayā vapite khette sace vuṭṭhi atthi,",
  "atk-s0301a:1112_4": "iccetaṃ kusalaṃ.",
  "atk-s0301a:1112_5": "No ce atthi,",
  "atk-s0301a:1112_6": "udakampi tāva dātabbaṃ hoti.",
  "atk-s0301a:1112_7": "Tathā mayā hiriīse paññāyuganaṅgale manoyottena ekābaddhe kate vīriyabalībadde yojetvā satipācanena vijjhitvā",
  "atk-s0301a:1112_8": "attano cittasantānakhettamhi saddhābīje vapite vuṭṭhiyā abhāvo nāma natthi,",
  "atk-s0301a:1112_9": "ayaṃ pana me niccakālaṃ indriyasaṃvaratapo vuṭṭhīti.",
  "atk-s0301a:1113_0": "Paññāti kāmāvacarādibhedato anekavidhā.",
  "atk-s0301a:1113_1": "Idha pana saha vipassanāya maggapaññā adhippetā.",
  "atk-s0301a:1113_2": "Yuganaṅgalanti yugañca naṅgalañca yuganaṅgalaṃ.",
  "atk-s0301a:1113_3": "Yathā hi brāhmaṇassa yuganaṅgalaṃ,",
  "atk-s0301a:1113_4": "evaṃ bhagavato duvidhāpi vipassanā paññā ca.",
  "atk-s0301a:1113_5": "Tattha yathā yugaṃ īsāya upanissayaṃ hoti,",
  "atk-s0301a:1113_6": "purato ca īsābaddhaṃ hoti,",
  "atk-s0301a:1113_7": "yottānaṃ nissayaṃ hoti,",
  "atk-s0301a:1113_8": "balībaddānaṃ ekato gamanaṃ dhāreti,",
  "atk-s0301a:1113_9": "evaṃ paññā hirippamukhānaṃ dhammānaṃ upanissayā hoti. Yathāha –",
  "atk-s0301a:1113_10": "“paññuttarā sabbe kusalā dhammā”ti ca,",
  "atk-s0301a:1113_11": "“paññā hi seṭṭhā kusalā vadanti,",
  "atk-s0301a:1113_12": "nakkhattarājāriva tārakāna”nti ca.",
  "atk-s0301a:1113_13": "Kusalānaṃ dhammānaṃ pubbaṅgamaṭṭhena purato ca hoti. Yathāha –",
  "atk-s0301a:1113_14": "“sīlaṃ sirī cāpi satañca dhammo,",
  "atk-s0301a:1113_15": "anvāyikā paññavato bhavantī”ti hirivippayogena anuppattito pana īsābaddho hoti.",
  "atk-s0301a:1113_16": "Manosaṅkhātassa samādhiyottassa nissayapaccayato yottānaṃ nissayo hoti.",
  "atk-s0301a:1113_17": "Accāraddhātilīnabhāvapaṭisedhanato vīriyabalībaddānaṃ ekato gamanaṃ dhāreti,",
  "atk-s0301a:1113_18": "yathā ca naṅgalaṃ phālayuttaṃ kasanakāle pathavighanaṃ bhindati,",
  "atk-s0301a:1113_19": "mūlasantānakāni padāleti,",
  "atk-s0301a:1113_20": "evaṃ satiyuttā paññā vipassanākāle dhammānaṃ santatisamūhakiccārammaṇaghanaṃ bhindati,",
  "atk-s0301a:1113_21": "sabbakilesamūlasantānakāni padāleti.",
  "atk-s0301a:1113_22": "Sā ca kho lokuttarāva,",
  "atk-s0301a:1113_23": "itarā pana lokikāpi siyā.",
  "atk-s0301a:1113_24": "Tenāha “paññā me yuganaṅgala”nti.",
  "atk-s0301a:1114_0": "Hirīyati pāpakehi dhammehīti hirī.",
  "atk-s0301a:1114_1": "Taggahaṇena tāya avippayuttaṃ ottappampi gahitameva hoti.",
  "atk-s0301a:1114_2": "Īsāti yuganaṅgalasandhārikā rukkhalaṭṭhi.",
  "atk-s0301a:1114_3": "Yathā hi brāhmaṇassa īsā yuganaṅgalaṃ dhāreti,",
  "atk-s0301a:1114_4": "evaṃ bhagavatopi hirī lokiyalokuttarapaññāsaṅkhātaṃ yuganaṅgalaṃ dhāreti hiriabhāve paññāya abhāvato.",
  "atk-s0301a:1114_5": "Yathā ca īsāpaṭibaddhayuganaṅgalaṃ kiccakaraṃ hoti acalaṃ asithilaṃ,",
  "atk-s0301a:1114_6": "evaṃ hiripaṭibaddhā ca paññā kiccakārī hoti acalā asithilā abbokiṇṇā ahirikena.",
  "atk-s0301a:1114_7": "Tenāha “hirī īsā”ti.",
  "atk-s0301a:1114_8": "Munātīti mano,",
  "atk-s0301a:1114_9": "cittassetaṃ nāmaṃ.",
  "atk-s0301a:1114_10": "Idha pana manosīsena taṃsampayutto samādhi adhippeto.",
  "atk-s0301a:1114_11": "Yottanti rajjubandhanaṃ.",
  "atk-s0301a:1114_12": "Taṃ tividhaṃ īsāya saha yugassa bandhanaṃ,",
  "atk-s0301a:1114_13": "yugena saha balībaddānaṃ bandhanaṃ,",
  "atk-s0301a:1114_14": "sārathinā saha balībaddānaṃ ekābandhananti.",
  "atk-s0301a:1114_15": "Tattha yathā brāhmaṇassa yottaṃ īsāyugabalībadde ekābaddhe katvā sakakicce paṭipādeti,",
  "atk-s0301a:1114_16": "evaṃ bhagavato samādhi sabbeva te hiripaññāvīriyadhamme ekārammaṇe avikkhepasabhāvena bandhitvā sakakicce paṭipādeti.",
  "atk-s0301a:1114_17": "Tenāha “mano yotta”nti.",
  "atk-s0301a:1115_0": "Cirakatādimatthaṃ saratīti sati.",
  "atk-s0301a:1115_1": "Phāletīti phālo.",
  "atk-s0301a:1115_2": "Pājenti etenāti pājanaṃ.",
  "atk-s0301a:1115_3": "Taṃ idha “pācana”nti vuttaṃ.",
  "atk-s0301a:1115_4": "Patodassetaṃ nāmaṃ.",
  "atk-s0301a:1115_5": "Phālo ca pācanañca phālapācanaṃ.",
  "atk-s0301a:1115_6": "Yathā hi brāhmaṇassa phālapācanaṃ,",
  "atk-s0301a:1115_7": "evaṃ bhagavato vipassanāsampayuttā maggasampayuttā ca sati.",
  "atk-s0301a:1115_8": "Tattha yathā phālo naṅgalaṃ anurakkhati,",
  "atk-s0301a:1115_9": "purato cassa gacchati,",
  "atk-s0301a:1115_10": "evaṃ sati kusalākusalānaṃ dhammānaṃ gatiyo samanvesamānā ārammaṇe vā upaṭṭhāpayamānā paññānaṅgalaṃ rakkhati.",
  "atk-s0301a:1115_11": "Tenevesā “satārakkhena cetasā viharatī”tiādīsu viya ārakkhāti vuttā.",
  "atk-s0301a:1115_12": "Appamussanavasena cassā purato hoti.",
  "atk-s0301a:1115_13": "Satiparicite hi dhamme paññā pajānāti,",
  "atk-s0301a:1115_14": "no pamuṭṭhe.",
  "atk-s0301a:1115_15": "Yathā ca pācanaṃ balībaddānaṃ vijjhanabhayaṃ dassentaṃ saṃsīdituṃ na deti,",
  "atk-s0301a:1115_16": "uppathagamanaṃ vāreti,",
  "atk-s0301a:1115_17": "evaṃ sati vīriyabalībaddānaṃ apāyabhayaṃ dassentī kosajjasaṃsīdanaṃ na deti,",
  "atk-s0301a:1115_18": "kāmaguṇasaṅkhāte agocare cāraṃ nivāretvā kammaṭṭhāne niyojentī uppathagamanaṃ vāreti.",
  "atk-s0301a:1115_19": "Tenāha “sati me phālapācana”nti.",
  "atk-s0301a:1116_0": "Kāyaguttoti tividhena kāyasucaritena gutto.",
  "atk-s0301a:1116_1": "Vacīguttoti catubbidhena vacīsucaritena gutto.",
  "atk-s0301a:1116_2": "Ettāvatā pātimokkhasaṃvarasīlaṃ vuttaṃ.",
  "atk-s0301a:1116_3": "Āhāre udare yatoti ettha āhāramukhena sabbapaccayānaṃ gahitattā catubbidhepi paccaye yato saṃyato nirupakkilesoti attho.",
  "atk-s0301a:1116_4": "Iminā ājīvapārisuddhisīlaṃ vuttaṃ.",
  "atk-s0301a:1116_5": "Udare yatoti udare yato saṃyato mitabhojī,",
  "atk-s0301a:1116_6": "āhāre mattaññūti vuttaṃ hoti.",
  "atk-s0301a:1116_7": "Iminā bhojane mattaññutāmukhena paccayapaṭisevanasīlaṃ vuttaṃ.",
  "atk-s0301a:1116_8": "Tena kiṃ dīpeti?",
  "atk-s0301a:1116_9": "Yathā tvaṃ, brāhmaṇa,",
  "atk-s0301a:1116_10": "bījaṃ vapitvā sassaparipālanatthaṃ kaṇṭakavatiṃ vā rukkhavatiṃ vā pākāraparikkhepaṃ vā karosi,",
  "atk-s0301a:1116_11": "tena te gomahiṃsamigagaṇā pavesaṃ alabhantā sassaṃ na vilumpanti,",
  "atk-s0301a:1116_12": "evamahampi taṃ saddhābījaṃ vapitvā nānappakārakusalasassaparipālanatthaṃ kāyavacīāhāraguttimayaṃ tividhaṃ parikkhepaṃ karomi,",
  "atk-s0301a:1116_13": "tena me rāgādiakusaladhammagomahiṃsamigagaṇā pavesaṃ alabhantā nānappakārakaṃ kusalasassaṃ na vilumpantīti.",
  "atk-s0301a:1117_0": "Saccaṃ karomi niddānanti ettha dvīhākārehi avisaṃvādanaṃ saccaṃ.",
  "atk-s0301a:1117_1": "Niddānanti chedanaṃ lunanaṃ uppāṭanaṃ.",
  "atk-s0301a:1117_2": "Karaṇatthe cetaṃ upayogavacanaṃ veditabbaṃ.",
  "atk-s0301a:1117_3": "Ayaṃ hettha attho “saccena karomi niddāna”nti.",
  "atk-s0301a:1117_4": "Kiṃ vuttaṃ hoti –",
  "atk-s0301a:1117_5": "“yathā tvaṃ bāhiraṃ kasiṃ katvā sassadūsakānaṃ tiṇānaṃ hatthena vā asitena vā niddānaṃ karosi,",
  "atk-s0301a:1117_6": "evaṃ ahampi ajjhattikaṃ kasiṃ katvā kusalasassadūsakānaṃ visaṃvādanatiṇānaṃ saccena niddānaṃ karomī”ti.",
  "atk-s0301a:1117_7": "Yathābhūtañāṇaṃ vā ettha saccanti veditabbaṃ.",
  "atk-s0301a:1117_8": "Tena attasaññādīnaṃ tiṇānaṃ niddānaṃ karomīti dasseti.",
  "atk-s0301a:1117_9": "Atha vā niddānanti chedakaṃ lāvakaṃ uppāṭakanti attho.",
  "atk-s0301a:1117_10": "Yathā tvaṃ dāsaṃ vā kammakaraṃ vā niddānaṃ karosi,",
  "atk-s0301a:1117_11": "“niddehi tiṇānī”ti tiṇānaṃ chedakaṃ lāvakaṃ uppāṭakaṃ karosi,",
  "atk-s0301a:1117_12": "evamahaṃ saccaṃ karomīti dasseti,",
  "atk-s0301a:1117_13": "atha vā saccanti diṭṭhisaccaṃ.",
  "atk-s0301a:1117_14": "Tamahaṃ niddānaṃ karomi,",
  "atk-s0301a:1117_15": "chinditabbaṃ lunitabbaṃ uppāṭetabbaṃ karomīti.",
  "atk-s0301a:1117_16": "Iti imesu dvīsu vikappesu upayogenevattho yujjati.",
  "atk-s0301a:1118_0": "Soraccaṃ me pamocananti ettha yaṃ taṃ “kāyiko avītikkamo vācasiko avītikkamo”ti sīlameva “soracca”nti vuttaṃ,",
  "atk-s0301a:1118_1": "na taṃ adhippetaṃ.",
  "atk-s0301a:1118_2": "“Kāyagutto”tiādinā hi taṃ vuttameva.",
  "atk-s0301a:1118_3": "Arahattaphalaṃ pana adhippetaṃ.",
  "atk-s0301a:1118_4": "Taṃ hi sundare nibbāne ratattā “soracca”nti vuccati.",
  "atk-s0301a:1118_5": "Pamocananti yogavissajjanaṃ.",
  "atk-s0301a:1118_6": "Idaṃ vuttaṃ hoti –",
  "atk-s0301a:1118_7": "yathā tava pamocanaṃ punapi sāyanhe vā dutiyadivase vā anāgatasaṃvacchare vā yojetabbato appamocanameva hoti,",
  "atk-s0301a:1118_8": "na mama evaṃ.",
  "atk-s0301a:1118_9": "Na hi mama antarā mocanaṃ nāma atthi.",
  "atk-s0301a:1118_10": "Ahaṃ hi dīpaṅkaradasabalakālato paṭṭhāya paññānaṅgale vīriyabalībadde yojetvā kappasatasahassādhikāni",
  "atk-s0301a:1118_11": "cattāri asaṅkhyeyyāni mahākasiṃ kasanto tāva na muñciṃ,",
  "atk-s0301a:1118_12": "yāva na sammāsambodhiṃ abhisambujjhiṃ.",
  "atk-s0301a:1118_13": "Yadā ca me sabbaṃ taṃ kālaṃ khepetvā bodhimūle aparājitapallaṅke nisinnassa sabbaguṇaparivāraṃ arahattaphalaṃ udapādi,",
  "atk-s0301a:1118_14": "tadā mayā taṃ sabbussukkapaṭippassaddhiyā pamuttaṃ,",
  "atk-s0301a:1118_15": "na dāni puna yojetabbaṃ bhavissatīti.",
  "atk-s0301a:1118_16": "Etamatthaṃ sandhāyāha “soraccaṃ me pamocana”nti.",
  "atk-s0301a:1119_0": "Vīriyaṃ me dhuradhorayhanti ettha vīriyanti kāyikacetasiko vīriyārambho.",
  "atk-s0301a:1119_1": "Dhuradhorayhanti dhurāyaṃ dhorayhaṃ,",
  "atk-s0301a:1119_2": "dhurāvahanti attho.",
  "atk-s0301a:1119_3": "Yathā hi brāhmaṇassa dhurāyaṃ dhorayhākaḍḍhitaṃ naṅgalaṃ bhūmighanaṃ bhindati,",
  "atk-s0301a:1119_4": "mūlasantānakāni ca padāleti,",
  "atk-s0301a:1119_5": "evaṃ bhagavato vīriyākaḍḍhitaṃ paññānaṅgalaṃ yathā vuttaṃ ghanaṃ bhindati,",
  "atk-s0301a:1119_6": "kilesasantānakāni ca padāleti.",
  "atk-s0301a:1119_7": "Tenāha “vīriyaṃ me dhuradhorayha”nti.",
  "atk-s0301a:1119_8": "Atha vā purimadhurāvahattā dhurā,",
  "atk-s0301a:1119_9": "mūladhurāvahattā dhorayhā,",
  "atk-s0301a:1119_10": "dhurā ca dhorayhā ca dhuradhorayhā.",
  "atk-s0301a:1119_11": "Iti yathā brāhmaṇassa ekekasmiṃ naṅgale catubalībaddapabhedaṃ dhuradhorayhaṃ vahantaṃ uppannuppannaṃ tiṇamūlaghātañceva sassasampattiñca sādheti,",
  "atk-s0301a:1119_12": "evaṃ bhagavato catusammappadhānavīriyabhedaṃ dhuradhorayhaṃ vahantaṃ uppannuppannaṃ akusalaghātañceva kusalasampattiñca sādheti.",
  "atk-s0301a:1119_13": "Tenāha “vīriyaṃ me dhuradhorayha”nti.",
  "atk-s0301a:1120_0": "Yogakkhemādhivāhananti ettha yogehi khemattā nibbānaṃ yogakkhemaṃ nāma,",
  "atk-s0301a:1120_1": "taṃ adhikicca vāhīyati,",
  "atk-s0301a:1120_2": "abhimukhaṃ vā vāhīyatīti adhivāhanaṃ,",
  "atk-s0301a:1120_3": "yogakkhemassa adhivāhanaṃ yogakkhemādhivāhananti.",
  "atk-s0301a:1120_4": "Idaṃ vuttaṃ hoti –",
  "atk-s0301a:1120_5": "yathā tava dhuradhorayhaṃ puratthimādīsu aññataradisābhimukhaṃ vāhīyati,",
  "atk-s0301a:1120_6": "tathā mama dhuradhorayhaṃ nibbānābhimukhaṃ vāhīyatīti.",
  "atk-s0301a:1120_7": "Evaṃ vāhīyamānaṃva gacchati anivattantaṃ.",
  "atk-s0301a:1120_8": "Yathā tava naṅgalaṃ vahantaṃ dhuradhorayhaṃ khettakoṭiṃ patvā puna nivattati,",
  "atk-s0301a:1120_9": "evaṃ anivattantaṃ dīpaṅkarakālato paṭṭhāya gacchateva.",
  "atk-s0301a:1120_10": "Yasmā vā tena tena maggena pahīnā kilesā na punappunaṃ pahātabbā honti,",
  "atk-s0301a:1120_11": "yathā tava naṅgalena chinnāni tiṇāni puna aparasmiṃ samaye chinditabbāni honti,",
  "atk-s0301a:1120_12": "tasmāpi evaṃ paṭhamamaggavasena diṭṭhekaṭṭhe kilese,",
  "atk-s0301a:1120_13": "dutiyavasena oḷārike,",
  "atk-s0301a:1120_14": "tatiyavasena aṇusahagate,",
  "atk-s0301a:1120_15": "catutthavasena sabbakilese pajahantaṃ gacchati anivattantaṃ.",
  "atk-s0301a:1120_16": "Atha vā gacchati anivattanti nivattanarahitaṃ hutvā gacchatīti attho.",
  "atk-s0301a:1120_17": "Tanti taṃ dhuradhorayhaṃ.",
  "atk-s0301a:1120_18": "Evamettha attho veditabbo.",
  "atk-s0301a:1120_19": "Evaṃ gacchantañca yathā tava dhuradhorayhaṃ na taṃ ṭhānaṃ gacchati,",
  "atk-s0301a:1120_20": "yattha gantvā kassako asoko virajo hutvā na socati.",
  "atk-s0301a:1120_21": "Etaṃ pana taṃ ṭhānaṃ gacchati yattha gantvā na socati.",
  "atk-s0301a:1120_22": "Yattha satipācanena etaṃ vīriyadhuradhorayhaṃ codento gantvā mādiso kassako asoko virajo hutvā na socati,",
  "atk-s0301a:1120_23": "taṃ sabbasokasallasamugghātabhūtaṃ nibbānaṃ nāma asaṅkhataṃ ṭhānaṃ gacchatīti.",
  "atk-s0301a:1121_0": "Idāni nigamanaṃ karonto evamesā kasīti gāthamāha.",
  "atk-s0301a:1121_1": "Tassāyaṃ saṅkhepattho – yassa, brāhmaṇa,",
  "atk-s0301a:1121_2": "esā saddhābījā tapovuṭṭhiyā anuggahitā kasī paññāmayaṃ yuganaṅgalaṃ hirimayañca īsaṃ manomayena yottena",
  "atk-s0301a:1121_3": "ekābaddhaṃ katvā paññānaṅgalena satiphālaṃ ākoṭetvā satipācanaṃ gahetvā kāyavacīāhāraguttiyā gopetvā",
  "atk-s0301a:1121_4": "saccaṃ niddānaṃ katvā soraccapamocanaṃ vīriyadhuradhorayhaṃ yogakkhemābhimukhaṃ anivattantaṃ vāhantena",
  "atk-s0301a:1121_5": "kaṭṭhā kasī kammapariyosānaṃ catubbidhaṃ sāmaññaphalaṃ pāpitā,",
  "atk-s0301a:1121_6": "sā hoti amatapphalā,",
  "atk-s0301a:1121_7": "sā esā kasī amatapphalā hoti.",
  "atk-s0301a:1121_8": "Amataṃ vuccati nibbānaṃ,",
  "atk-s0301a:1121_9": "nibbānānisaṃsā hotīti attho.",
  "atk-s0301a:1121_10": "Sā kho panesā kasī na mamevekassa amatapphalā hoti,",
  "atk-s0301a:1121_11": "atha kho yo koci khattiyo vā brāhmaṇo vā vesso vā suddo vā gahaṭṭho vā pabbajito vā etaṃ kasiṃ kasati,",
  "atk-s0301a:1121_12": "so sabbopi etaṃ kasitvāna sabbadukkhā pamuccatīti.",
  "atk-s0301a:1122_0": "Evaṃ bhagavā brāhmaṇassa arahattanikūṭena nibbānapariyosānaṃ katvā desanaṃ niṭṭhāpesi.",
  "atk-s0301a:1122_1": "Tato brāhmaṇo gambhīratthaṃ desanaṃ sutvā –",
  "atk-s0301a:1122_2": "“mama kasiphalaṃ bhuñjitvā punapi divaseyeva chāto hoti,",
  "atk-s0301a:1122_3": "imassa pana kasī amatapphalā,",
  "atk-s0301a:1122_4": "tassa phalaṃ bhuñjitvā sabbadukkhā pamuccatī”ti ñatvā pasanno pasannākāraṃ karonto bhuñjatu bhavaṃ gotamotiādimāha.",
  "atk-s0301a:1122_5": "Taṃ sabbaṃ tato parañca vuttatthamevāti. Paṭhamaṃ.",
  "atk-s0301a:1123_0": "2. Udayasuttavaṇṇanā",
  "atk-s0301a:1124_0": "198.",
  "atk-s0301a:1124_1": "Dutiye odanena pūresīti attano atthāya sampāditena sūpabyañjanena odanena pūretvā adāsi.",
  "atk-s0301a:1124_2": "Bhagavā kira paccūsasamaye lokaṃ olokentova taṃ brāhmaṇaṃ disvā,",
  "atk-s0301a:1124_3": "pātova sarīrapaṭijagganaṃ katvā,",
  "atk-s0301a:1124_4": "gandhakuṭiṃ pavisitvā,",
  "atk-s0301a:1124_5": "dvāraṃ pidhāya,",
  "atk-s0301a:1124_6": "nisinno tassa bhojanaṃ upasaṃhariyamānaṃ disvā,",
  "atk-s0301a:1124_7": "ekakova pattaṃ aṃsakūṭe laggetvā,",
  "atk-s0301a:1124_8": "gandhakuṭito nikkhamma,",
  "atk-s0301a:1124_9": "nagaradvāre pattaṃ nīharitvā,",
  "atk-s0301a:1124_10": "antonagaraṃ pavisitvā,",
  "atk-s0301a:1124_11": "paṭipāṭiyā gacchanto brāhmaṇassa dvārakoṭṭhake aṭṭhāsi.",
  "atk-s0301a:1124_12": "Brāhmaṇo bhagavantaṃ disvā,",
  "atk-s0301a:1124_13": "attano sajjitaṃ bhojanaṃ adāsi.",
  "atk-s0301a:1124_14": "Taṃ sandhāyetaṃ vuttaṃ.",
  "atk-s0301a:1124_15": "Dutiyampīti dutiyadivasepi.",
  "atk-s0301a:1124_16": "Tatiyampīti tatiyadivasepi.",
  "atk-s0301a:1124_17": "Tāni kira tīṇi divasāni nirantaraṃ brāhmaṇassa gharadvāraṃ gacchantassa bhagavato antarā añño koci uṭṭhāya pattaṃ gahetuṃ samattho nāma nāhosi,",
  "atk-s0301a:1124_18": "mahājano olokentova aṭṭhāsi.",
  "atk-s0301a:1125_0": "Etadavocāti brāhmaṇo tīṇi divasāni pattaṃ pūretvā dentopi na saddhāya adāsi,",
  "atk-s0301a:1125_1": "“gharadvāraṃ āgantvā ṭhitassa pabbajitassa bhikkhāmattampi adatvā bhuñjatī”ti upārambhabhayena adāsi.",
  "atk-s0301a:1125_2": "Dadanto ca dve divasāni datvā kiñci avatvāva nivatto.",
  "atk-s0301a:1125_3": "Bhagavāpi kiñci avatvāva pakkanto.",
  "atk-s0301a:1125_4": "Tatiyadivase pana adhivāsetuṃ asakkonto etaṃ “pakaṭṭhako”tiādivacanaṃ avoca.",
  "atk-s0301a:1125_5": "Bhagavāpi etaṃ vacanaṃ nicchārāpanatthameva yāva tatiyamagamāsi.",
  "atk-s0301a:1125_6": "Tattha pakaṭṭhakoti rasagiddho.",
  "atk-s0301a:1126_0": "Punappunaṃ ceva vapanti bījanti satthā brāhmaṇassa vacanaṃ sutvā,",
  "atk-s0301a:1126_1": "“brāhmaṇa,",
  "atk-s0301a:1126_2": "tvaṃ tīṇi divasāni piṇḍapātaṃ datvā osakkasi,",
  "atk-s0301a:1126_3": "punappunaṃ kātabbā nāma lokasmiṃ soḷasa dhammā”ti vatvā te dhamme dassetuṃ imaṃ desanaṃ ārabhi.",
  "atk-s0301a:1126_4": "Tattha punappunaṃ ceva vapantīti ekasmiṃ sassavāre vuttaṃ “alamettāvatā”ti anosakkitvā aparāparesupi sassavāresu ca vapantiyeva.",
  "atk-s0301a:1126_5": "Punappunaṃ vassatīti na ekadivasaṃ vassitvā tiṭṭhati,",
  "atk-s0301a:1126_6": "punappunadivasesupi punappunasaṃvaccharesupi vassatiyeva,",
  "atk-s0301a:1126_7": "evaṃ janapadā iddhā honti.",
  "atk-s0301a:1126_8": "Etenupāyena sabbattha nayo veditabbo.",
  "atk-s0301a:1127_0": "Yācakāti imasmiṃ pade satthā desanākusalatāya attānampi pakkhipitvā dasseti.",
  "atk-s0301a:1127_1": "Khīranikāti khīrakārakā godohakā.",
  "atk-s0301a:1127_2": "Na hi te ekavārameva thanaṃ añchanti,",
  "atk-s0301a:1127_3": "punappunaṃ añchantā dhenuṃ duhantīti attho.",
  "atk-s0301a:1127_4": "Kilamati phandati cāti ayaṃ satto tena iriyāpathena kilamati ceva phandati ca.",
  "atk-s0301a:1127_5": "Gabbhanti soṇasiṅgālādīnampi tiracchānagatānaṃ kucchiṃ.",
  "atk-s0301a:1127_6": "Sivathikanti susānaṃ,",
  "atk-s0301a:1127_7": "mataṃ mataṃ sattaṃ tattha punappunaṃ harantīti attho.",
  "atk-s0301a:1127_8": "Maggañca laddhā apunabbhavāyāti apunabbhavāya maggo nāma nibbānaṃ,",
  "atk-s0301a:1127_9": "taṃ labhitvāti attho.",
  "atk-s0301a:1128_0": "Evaṃ vutteti evaṃ bhagavatā antaravīthiyaṃ ṭhatvāva soḷasa punappunadhamme desentena vutte.",
  "atk-s0301a:1128_1": "Etadavocāti desanāpariyosāne pasanno saddhiṃ puttadāramittañātivaggena bhagavato pāde vanditvā etaṃ “abhikkantaṃ bho”tiādivacanaṃ avoca. Dutiyaṃ.",
  "atk-s0301a:1129_0": "3. Devahitasuttavaṇṇanā",
  "atk-s0301a:1130_0": "199.",
  "atk-s0301a:1130_1": "Tatiye vātehīti udaravātehi.",
  "atk-s0301a:1130_2": "Bhagavato kira chabbassāni dukkarakārikaṃ karontassa pasatamuggayūsādīni āhārayato dubbhojanena ceva dukkhaseyyāya ca udaravāto kuppi.",
  "atk-s0301a:1130_3": "Aparabhāge sambodhiṃ patvā paṇītabhojanaṃ bhuñjantassāpi antarantarā so ābādho attānaṃ dassetiyeva.",
  "atk-s0301a:1130_4": "Taṃ sandhāyetaṃ vuttaṃ.",
  "atk-s0301a:1130_5": "Upaṭṭhāko hotīti paṭhamabodhiyaṃ anibaddhupaṭṭhākakāle upaṭṭhāko hoti.",
  "atk-s0301a:1130_6": "Tasmiṃ kira kāle satthuasītimahātheresu upaṭṭhāko abhūtapubbo nāma natthi.",
  "atk-s0301a:1130_7": "Nāgasamālo upavāno sunakkhatto cundo samaṇuddeso sāgato bodhi meghiyoti ime pana pāḷiyaṃ āgatupaṭṭhākā.",
  "atk-s0301a:1130_8": "Imasmiṃ pana kāle upavānatthero pātova uṭṭhāya pariveṇasammajjanaṃ dantakaṭṭhadānaṃ nhānodakapariyādanaṃ",
  "atk-s0301a:1130_9": "pattacīvaraṃ gahetvā anugamananti sabbaṃ bhagavato upaṭṭhānamakāsi.",
  "atk-s0301a:1130_10": "Upasaṅkamīti paṭhamabodhiyaṃ kira vīsati vassāni niddhūmaṃ araññameva hoti,",
  "atk-s0301a:1130_11": "bhikkhusaṅghassa udakatāpanampi na bhagavatā anuññātaṃ.",
  "atk-s0301a:1130_12": "So ca brāhmaṇo uddhanapāḷiṃ bandhāpetvā mahācāṭiyo uddhanamāropetvā uṇhodakaṃ kāretvā,",
  "atk-s0301a:1130_13": "nhānīyacuṇṇādīhi saddhiṃ taṃ vikkiṇanto jīvikaṃ kappeti.",
  "atk-s0301a:1130_14": "Nhāyitukāmā tattha gantvā mūlaṃ datvā nhāyitvā gandhe vilimpitvā mālaṃ piḷandhitvā pakkamanti.",
  "atk-s0301a:1130_15": "Tasmā thero tattha upasaṅkami.",
  "atk-s0301a:1131_0": "Kiṃ patthayānoti kiṃ icchanto.",
  "atk-s0301a:1131_1": "Kiṃ esanti kiṃ gavesanto.",
  "atk-s0301a:1131_2": "Pūjito pūjaneyyānanti idaṃ thero dasabalassa vaṇṇaṃ kathetumārabhi.",
  "atk-s0301a:1131_3": "Gilānabhesajjatthaṃ gatena kira gilānassa vaṇṇo kathetabboti vattametaṃ.",
  "atk-s0301a:1131_4": "Vaṇṇaṃ hi sutvā manussā sakkaccaṃ bhesajjaṃ dātabbaṃ maññanti.",
  "atk-s0301a:1131_5": "Sappāyabhesajjaṃ laddhā gilāno khippameva vuṭṭhāti.",
  "atk-s0301a:1131_6": "Kathentena ca jhānavimokkhasamāpattimaggaphalāni ārabbha kathetuṃ na vaṭṭati.",
  "atk-s0301a:1131_7": "“Sīlavā lajjī kukkuccako bahussuto āgamadharo vaṃsānurakkhako”ti evaṃ pana āgamanīyapaṭipadaṃyeva kathetuṃ vaṭṭati.",
  "atk-s0301a:1131_8": "Pūjaneyyānanti asītimahātherā sadevakena lokena pūjetabbāti pūjaneyyā.",
  "atk-s0301a:1131_9": "Teyeva sakkātabbāti sakkareyyā.",
  "atk-s0301a:1131_10": "Tesaṃyeva apaciti kattabbāti apaceyyā.",
  "atk-s0301a:1131_11": "Bhagavā tesaṃ pūjito sakkato apacito ca,",
  "atk-s0301a:1131_12": "iccassa taṃ guṇaṃ pakāsento thero evamāha.",
  "atk-s0301a:1131_13": "Hātaveti harituṃ.",
  "atk-s0301a:1132_0": "Phāṇitassa ca puṭanti mahantaṃ nicchārikaṃ guḷapiṇḍaṃ.",
  "atk-s0301a:1132_1": "So kira “kiṃ samaṇassa gotamassa aphāsuka”nti?",
  "atk-s0301a:1132_2": "Pucchitvā,",
  "atk-s0301a:1132_3": "“udaravāto”ti sutvā,",
  "atk-s0301a:1132_4": "“tena hi mayamettha bhesajjaṃ jānāma,",
  "atk-s0301a:1132_5": "ito thokena udakena idaṃ phāṇitaṃ āloḷetvā nhānapariyosāne pātuṃ detha,",
  "atk-s0301a:1132_6": "iti uṇhodakena bahi parisedo bhavissati,",
  "atk-s0301a:1132_7": "iminā antoti evaṃ samaṇassa gotamassa phāsukaṃ bhavissatī”ti vatvā therassa patte pakkhipitvā adāsi.",
  "atk-s0301a:1133_0": "Upasaṅkamīti tasmiṃ kira ābādhe paṭippassaddhe “devahitena tathāgatassa bhesajjaṃ dinnaṃ,",
  "atk-s0301a:1133_1": "teneva rogo vūpasanto,",
  "atk-s0301a:1133_2": "aho dānaṃ paramadānaṃ brāhmaṇassā”ti kathā vitthāritā jātā.",
  "atk-s0301a:1133_3": "Taṃ sutvā kittikāmo brāhmaṇo “ettakenapi tāva me ayaṃ kittisaddo abbhuggato”ti somanassajāto attanā katabhāvaṃ",
  "atk-s0301a:1133_4": "jānāpetukāmo tāvatakeneva dasabale vissāsaṃ āpajjitvā upasaṅkami.",
  "atk-s0301a:1134_0": "Dajjāti dadeyya.",
  "atk-s0301a:1134_1": "Kathaṃ hi yajamānassāti kena kāraṇena yajantassa.",
  "atk-s0301a:1134_2": "Ijjhatīti samijjhati mahapphalo hoti.",
  "atk-s0301a:1134_3": "Yovedīti yo avedi aññāsi,",
  "atk-s0301a:1134_4": "viditaṃ pākaṭamakāsi “yovetī”tipi pāṭho,",
  "atk-s0301a:1134_5": "yo aveti jānātīti attho.",
  "atk-s0301a:1134_6": "Passatīti dibbacakkhunā passati.",
  "atk-s0301a:1134_7": "Jātikkhayanti arahattaṃ.",
  "atk-s0301a:1134_8": "Abhiññāvositoti jānitvā vosito vosānaṃ katakiccataṃ patto.",
  "atk-s0301a:1134_9": "Evaṃ hi yajamānassāti iminā khīṇāsave yajanākārena yajantassa. Tatiyaṃ.",
  "atk-s0301a:1135_0": "4. Mahāsālasuttavaṇṇanā",
  "atk-s0301a:1136_0": "200.",
  "atk-s0301a:1136_1": "Catutthe lūkho lūkhapāvuraṇoti jiṇṇo jiṇṇapāvuraṇo.",
  "atk-s0301a:1136_2": "Upasaṅkamīti kasmā upasaṅkami?",
  "atk-s0301a:1136_3": "Tassa kira ghare aṭṭhasatasahassadhanaṃ ahosi.",
  "atk-s0301a:1136_4": "So catunnaṃ puttānaṃ āvāhaṃ katvā cattāri satasahassāni adāsi.",
  "atk-s0301a:1136_5": "Athassa brāhmaṇiyā kālaṅkatāya puttā sammantayiṃsu –",
  "atk-s0301a:1136_6": "“sace aññaṃ brāhmaṇiṃ ānessati,",
  "atk-s0301a:1136_7": "tassā kucchiyaṃ nibbattavasena kulaṃ bhijjissati.",
  "atk-s0301a:1136_8": "Handa naṃ mayaṃ saṅgaṇhāmā”ti.",
  "atk-s0301a:1136_9": "Te cattāropi paṇītehi ghāsacchādanādīhi upaṭṭhahantā hatthapādasambāhanādīni karontā saṅgaṇhitvā ekadivasaṃ",
  "atk-s0301a:1136_10": "divā niddāyitvā vuṭṭhitassa hatthapāde sambāhamānā pāṭiyekkaṃ gharāvāse ādīnavaṃ vatvā –",
  "atk-s0301a:1136_11": "“mayaṃ tumhe iminā nīhārena yāvajīvaṃ upaṭṭhahissāma,",
  "atk-s0301a:1136_12": "sesadhanampi no dethā”ti yāciṃsu.",
  "atk-s0301a:1136_13": "Brāhmaṇo puna ekekassa satasahassaṃ satasahassaṃ datvā attano nivatthapārupanamattaṃ ṭhapetvā sabbaṃ",
  "atk-s0301a:1136_14": "upabhogaparibhogaṃ cattāro koṭṭhāse katvā niyyādesi.",
  "atk-s0301a:1136_15": "Taṃ jeṭṭhaputto katipāhaṃ upaṭṭhahi.",
  "atk-s0301a:1137_0": "Atha naṃ ekadivasaṃ nhatvā āgacchantaṃ dvārakoṭṭhake ṭhatvā suṇhā evamāha –",
  "atk-s0301a:1137_1": "“kiṃ tayā jeṭṭhaputtassa sataṃ vā sahassaṃ vā atirekaṃ dinnamatthi?",
  "atk-s0301a:1137_2": "Nanu sabbesaṃ dve dve satasahassāni dinnāni,",
  "atk-s0301a:1137_3": "kiṃ sesaputtānaṃ gharassa maggaṃ na jānāsī”ti?",
  "atk-s0301a:1137_4": "So “nassa vasalī”ti kujjhitvā aññassa gharaṃ agamāsi,",
  "atk-s0301a:1137_5": "tatopi katipāhaccayena imināva upāyena palāpito aññassāti evaṃ ekagharepi pavesanaṃ alabhamāno paṇḍaraṅgapabbajjaṃ",
  "atk-s0301a:1137_6": "pabbajitvā bhikkhāya caranto kālānamaccayena jarājiṇṇo dubbhojanadukkhaseyyāhi milātasarīro bhikkhācārato āgamma,",
  "atk-s0301a:1137_7": "pīṭhakāya nipanno niddaṃ okkamitvā vuṭṭhāya nisinno attānaṃ oloketvā puttesu patiṭṭhaṃ apassanto cintesi –",
  "atk-s0301a:1137_8": "“samaṇo kira gotamo abbhākuṭiko uttānamukho sukhasambhāso paṭisanthārakusalo,",
  "atk-s0301a:1137_9": "sakkā samaṇaṃ gotamaṃ upasaṅkamitvā paṭisanthāraṃ labhitu”nti nivāsanapāvuraṇaṃ saṇṭhapetvā bhikkhābhājanamādāya yena bhagavā tenupasaṅkami.",
  "atk-s0301a:1138_0": "Dārehi saṃpuccha gharā nikkhāmentīti sabbaṃ mama santakaṃ gahetvā mayhaṃ niddhanabhāvaṃ ñatvā attano",
  "atk-s0301a:1138_1": "bhariyāhi saddhiṃ mantayitvā maṃ gharā nikkaḍḍhāpenti.",
  "atk-s0301a:1139_0": "Nandissanti nandijāto tuṭṭho pamudito ahosiṃ.",
  "atk-s0301a:1139_1": "Bhavamicchisanti vuḍḍhiṃ patthayiṃ.",
  "atk-s0301a:1139_2": "Sāva vārenti sūkaranti yathā sunakhā vaggavaggā hutvā bhussantā bhussantā sūkaraṃ vārenti,",
  "atk-s0301a:1139_3": "punappunaṃ mahāravaṃ ravāpenti,",
  "atk-s0301a:1139_4": "evaṃ dārehi saddhiṃ maṃ bahuṃ vatvā viravantaṃ palāpentīti attho.",
  "atk-s0301a:1140_0": "Asantāti asappurisā.",
  "atk-s0301a:1140_1": "Jammāti lāmakā.",
  "atk-s0301a:1140_2": "Bhāsareti bhāsanti.",
  "atk-s0301a:1140_3": "Puttarūpenāti puttavesena.",
  "atk-s0301a:1140_4": "Vayogatanti tayo vaye gataṃ atikkantaṃ pacchimavaye ṭhitaṃ maṃ.",
  "atk-s0301a:1140_5": "Jahantīti pariccajanti.",
  "atk-s0301a:1141_0": "Nibbhogoti nipparibhogo.",
  "atk-s0301a:1141_1": "Khādanā apanīyatīti asso hi yāvadeva taruṇo hoti javasampanno,",
  "atk-s0301a:1141_2": "tāvassa nānārasaṃ khādanaṃ dadanti,",
  "atk-s0301a:1141_3": "jiṇṇaṃ nibbhogaṃ tato apanenti,",
  "atk-s0301a:1141_4": "antimavaye taṃ vattaṃ na labhati,",
  "atk-s0301a:1141_5": "gāvīhi saddhiṃ aṭaviyaṃ sukkhatiṇāni khādanto carati.",
  "atk-s0301a:1141_6": "Yathā so asso,",
  "atk-s0301a:1141_7": "evaṃ jiṇṇakāle viluttasabbadhanattā nibbhogo mādisopi bālakānaṃ pitā thero paragharesu bhikkhati.",
  "atk-s0301a:1142_0": "Yañceti nipāto.",
  "atk-s0301a:1142_1": "Idaṃ vuttaṃ hoti –",
  "atk-s0301a:1142_2": "ye mama puttā anassavā appatissā avasavattino,",
  "atk-s0301a:1142_3": "tehi daṇḍova kira seyyo sundarataroti.",
  "atk-s0301a:1142_4": "Idānissa seyyabhāvaṃ dassetuṃ caṇḍampi goṇantiādi vuttaṃ.",
  "atk-s0301a:1143_0": "Pure hotīti aggato hoti,",
  "atk-s0301a:1143_1": "taṃ purato katvā gantuṃ sukhaṃ hotīti attho.",
  "atk-s0301a:1143_2": "Gādhamedhatīti udakaṃ otaraṇakāle gambhīre udake patiṭṭhaṃ labhati.",
  "atk-s0301a:1144_0": "Pariyāpuṇitvāti uggaṇhitvā vā vācuggatā katvā.",
  "atk-s0301a:1144_1": "Sannisinnesūti tathārūpe brāhmaṇānaṃ samāgamadivase sabbālaṅkārapaṭimaṇḍitesu puttesu taṃ sabhaṃ ogāhetvā brāhmaṇānaṃ majjhe mahārahe āsane nisinnesu.",
  "atk-s0301a:1144_2": "Abhāsīti ‘ayaṃ me kālo’ti sabhāya majjhe pavisitvā hatthaṃ ukkhipitvā,",
  "atk-s0301a:1144_3": "“bho ahaṃ tumhākaṃ gāthā bhāsitukāmo,",
  "atk-s0301a:1144_4": "bhāsite suṇissathā”ti vatvā – “bhāsa, brāhmaṇa,",
  "atk-s0301a:1144_5": "suṇomā”ti vutto ṭhitakova abhāsi.",
  "atk-s0301a:1144_6": "“Tena ca samayena manussānaṃ vattaṃ hoti yo mātāpitūnaṃ santakaṃ khādanto mātāpitaro na poseti,",
  "atk-s0301a:1144_7": "so māretabbo”ti.",
  "atk-s0301a:1144_8": "Tasmā te brāhmaṇaputtā pitupādesu nipatitvā “jīvitaṃ no tāta,",
  "atk-s0301a:1144_9": "dehī”ti yāciṃsu.",
  "atk-s0301a:1144_10": "So pituhadayassa puttānaṃ muduttā “mā me, bho,",
  "atk-s0301a:1144_11": "bālake vināsayittha,",
  "atk-s0301a:1144_12": "posissanti ma”nti āha.",
  "atk-s0301a:1145_0": "Athassa putte manussā āhaṃsu – “sace, bho,",
  "atk-s0301a:1145_1": "ajja paṭṭhāya pitaraṃ na sammā paṭijaggissatha,",
  "atk-s0301a:1145_2": "ghātessāma vo”ti.",
  "atk-s0301a:1145_3": "Te bhītā gharaṃ netvā paṭijaggiṃsu.",
  "atk-s0301a:1145_4": "Taṃ dassetuṃ atha kho naṃ brāhmaṇamahāsālantiādi vuttaṃ.",
  "atk-s0301a:1145_5": "Tattha netvāti pīṭhe nisīdāpetvā sayaṃ ukkhipitvā nayiṃsu.",
  "atk-s0301a:1145_6": "Nhāpetvāti sarīraṃ telena abbhañjitvā ubbaṭṭetvā gandhacuṇṇādīhi nhāpesuṃ.",
  "atk-s0301a:1145_7": "Brāhmaṇiyopi pakkosāpetvā,",
  "atk-s0301a:1145_8": "“ajja paṭṭhāya amhākaṃ pitaraṃ sammā paṭijaggatha.",
  "atk-s0301a:1145_9": "Sace pamādaṃ āpajjissatha,",
  "atk-s0301a:1145_10": "gharato vo nikkaḍḍhissāmā”ti vatvā,",
  "atk-s0301a:1145_11": "paṇītabhojanaṃ bhojesuṃ.",
  "atk-s0301a:1146_0": "Brāhmaṇo subhojanañca sukhaseyyañca āgamma katipāhaccayena sañjātabalo pīṇitindriyo attabhāvaṃ oloketvā,",
  "atk-s0301a:1146_1": "“ayaṃ me sampatti samaṇaṃ gotamaṃ nissāya laddhā”ti paṇṇākāraṃ ādāya bhagavato santikaṃ agamāsi.",
  "atk-s0301a:1146_2": "Taṃ dassetuṃ atha kho sotiādi vuttaṃ.",
  "atk-s0301a:1146_3": "Tattha etadavocāti dussayugaṃ pādamūle ṭhapetvā etaṃ avoca.",
  "atk-s0301a:1146_4": "Saraṇagamanāvasāne cāpi bhagavantaṃ evamāha –",
  "atk-s0301a:1146_5": "“bho gotama,",
  "atk-s0301a:1146_6": "mayhaṃ puttehi cattāri dhurabhattāni dinnāni,",
  "atk-s0301a:1146_7": "tato ahaṃ dve tumhākaṃ dammi,",
  "atk-s0301a:1146_8": "dve sayaṃ paribhuñjissāmī”ti. Kalyāṇaṃ, brāhmaṇa,",
  "atk-s0301a:1146_9": "pāṭiyekkaṃ pana mā niyyādehi,",
  "atk-s0301a:1146_10": "amhākaṃ ruccanaṭṭhānameva gamissāmāti. “Evaṃ,",
  "atk-s0301a:1146_11": "bho”ti kho brāhmaṇo bhagavantaṃ vanditvā gharaṃ gantvā putte āmantesi “tātā,",
  "atk-s0301a:1146_12": "samaṇo gotamo mayhaṃ sahāyo,",
  "atk-s0301a:1146_13": "tassa dve dhurabhattāni dinnāni,",
  "atk-s0301a:1146_14": "tumhe tasmiṃ sampatte mā pamajjathā”ti. Sādhu, tātāti.",
  "atk-s0301a:1146_15": "Punadivase bhagavā pubbaṇhasamaye pattacīvaraṃ ādāya jeṭṭhaputtassa nivesanadvāraṃ gato.",
  "atk-s0301a:1146_16": "So satthāraṃ disvāva hatthato pattaṃ gahetvā gharaṃ pavesetvā mahārahe pallaṅke nisīdāpetvā paṇītabhojanamadāsi.",
  "atk-s0301a:1146_17": "Satthā punadivase itarassa,",
  "atk-s0301a:1146_18": "punadivase itarassāti paṭipāṭiyā sabbesaṃ gharāni agamāsi.",
  "atk-s0301a:1146_19": "Sabbe tatheva sakkāraṃ akaṃsu.",
  "atk-s0301a:1147_0": "Athekadivasaṃ jeṭṭhaputtassa ghare maṅgalaṃ paccupaṭṭhitaṃ.",
  "atk-s0301a:1147_1": "So pitaraṃ āha – “tāta,",
  "atk-s0301a:1147_2": "kassa maṅgalaṃ demā”ti.",
  "atk-s0301a:1147_3": "Amhe aññaṃ na jānāma?",
  "atk-s0301a:1147_4": "Nanu samaṇo gotamo mayhaṃ sahāyoti?",
  "atk-s0301a:1147_5": "Tena hi tumhe pañcahi bhikkhusatehi saddhiṃ svātanāya samaṇaṃ gotamaṃ nimantethāti.",
  "atk-s0301a:1147_6": "Brāhmaṇo tathā akāsi.",
  "atk-s0301a:1147_7": "Bhagavā adhivāsetvā punadivase bhikkhusaṅghaparivuto tassa gehadvāraṃ agamāsi.",
  "atk-s0301a:1147_8": "So haritupalittaṃ sabbālaṅkārapaṭimaṇḍitaṃ gehaṃ satthāraṃ pavesetvā buddhappamukhaṃ bhikkhusaṅghaṃ paññattāsanesu",
  "atk-s0301a:1147_9": "nisīdāpetvā appodakapāyāsañceva khajjakavikatiñca adāsi.",
  "atk-s0301a:1147_10": "Antarabhattasmiṃyeva brāhmaṇassa cattāropi puttā satthu santike nisīditvā āhaṃsu –",
  "atk-s0301a:1147_11": "“bho gotama,",
  "atk-s0301a:1147_12": "mayaṃ amhākaṃ pitaraṃ paṭijaggāma nappamajjāma,",
  "atk-s0301a:1147_13": "passathassa attabhāva”nti.",
  "atk-s0301a:1147_14": "Satthā “kalyāṇaṃ vo kataṃ,",
  "atk-s0301a:1147_15": "mātāpituposakaṃ nāma porāṇakapaṇḍitānaṃ āciṇṇamevā”ti vatvā mahānāgajātakaṃ nāma kathetvā,",
  "atk-s0301a:1147_16": "cattāri saccāni dīpetvā dhammaṃ desesi.",
  "atk-s0301a:1147_17": "Desanāpariyosāne brāhmaṇo saddhiṃ catūhi puttehi catūhi ca suṇhāhi desanānusārena ñāṇaṃ pesetvā sotāpattiphale patiṭṭhito.",
  "atk-s0301a:1147_18": "Tato paṭṭhāya satthā na sabbakālaṃ tesaṃ gehaṃ agamāsīti.",
  "atk-s0301a:1147_19": "Catutthaṃ.",
  "atk-s0301a:1148_0": "5. Mānatthaddhasuttavaṇṇanā",
  "atk-s0301a:1149_0": "201.",
  "atk-s0301a:1149_1": "Pañcame mānatthaddhoti vātabharitabhastā viya mānena thaddho.",
  "atk-s0301a:1149_2": "Ācariyanti sippuggahaṇakāle ācariyo anabhivādentassa sippaṃ na deti,",
  "atk-s0301a:1149_3": "aññasmiṃ pana kāle taṃ na abhivādeti,",
  "atk-s0301a:1149_4": "atthibhāvampissa na jānāti.",
  "atk-s0301a:1149_5": "Nāyaṃ samaṇoti evaṃ kirassa ahosi –",
  "atk-s0301a:1149_6": "“yasmā ayaṃ samaṇo mādise jātisampannabrāhmaṇe sampatte paṭisanthāramattampi na karoti,",
  "atk-s0301a:1149_7": "tasmā na kiñci jānātī”ti.",
  "atk-s0301a:1150_0": "Abbhutavittajātāti abhūtapubbāya tuṭṭhiyā samannāgatā.",
  "atk-s0301a:1150_1": "Kesu cassāti kesu bhaveyya.",
  "atk-s0301a:1150_2": "Kyassāti ke assa puggalassa.",
  "atk-s0301a:1150_3": "Apacitā assūti apacitiṃ dassetuṃ yuttā bhaveyyuṃ.",
  "atk-s0301a:1150_4": "Arahanteti imāya gāthāya desanākusalattā attānaṃ antokatvā pūjaneyyaṃ dasseti. Pañcamaṃ.",
  "atk-s0301a:1151_0": "6. Paccanīkasuttavaṇṇanā",
  "atk-s0301a:1152_0": "202.",
  "atk-s0301a:1152_1": "Chaṭṭhe “sabbaṃ seta”nti vutte “sabbaṃ kaṇha”ntiādinā nayena paccanīkaṃ karontassevassa sātaṃ sukhaṃ hotīti paccanīkasāto.",
  "atk-s0301a:1152_2": "Yo ca vineyya sārambhanti yo karaṇuttariyalakkhaṇaṃ sārambhaṃ vinetvā suṇātīti attho. Chaṭṭhaṃ.",
  "atk-s0301a:1153_0": "7. Navakammikasuttavaṇṇanā",
  "atk-s0301a:1154_0": "203.",
  "atk-s0301a:1154_1": "Sattame navakammikabhāradvājoti so kira araññe rukkhaṃ chindāpetvā tattheva pāsādakūṭāgārādīni yojetvā nagaraṃ āharitvā vikkiṇāti,",
  "atk-s0301a:1154_2": "iti navakammaṃ nissāya jīvatīti navakammiko,",
  "atk-s0301a:1154_3": "gottena bhāradvājoti navakammikabhāradvājo.",
  "atk-s0301a:1154_4": "Disvānassa etadahosīti chabbaṇṇarasmiyo vissajjetvā nisinnaṃ bhagavantaṃ disvāna assa etaṃ ahosi.",
  "atk-s0301a:1154_5": "Vanasminti imasmiṃ vanasaṇḍe.",
  "atk-s0301a:1154_6": "Ucchinnamūlaṃ me vananti mayhaṃ kilesavanaṃ ucchinnamūlaṃ.",
  "atk-s0301a:1154_7": "Nibbanathoti nikkilesavano.",
  "atk-s0301a:1154_8": "Eko rameti ekako abhiramāmi.",
  "atk-s0301a:1154_9": "Aratiṃ vippahāyāti pantasenāsanesu ceva bhāvanāya ca ukkaṇṭhitaṃ jahitvā. Sattamaṃ.",
  "atk-s0301a:1155_0": "8. Kaṭṭhahārasuttavaṇṇanā",
  "atk-s0301a:1156_0": "204.",
  "atk-s0301a:1156_1": "Aṭṭhame antevāsikāti veyyāvaccaṃ katvā sippuggaṇhanakā dhammantevāsikā.",
  "atk-s0301a:1156_2": "Nisinnanti chabbaṇṇarasmiyo vissajjetvā nisinnaṃ.",
  "atk-s0301a:1156_3": "Gambhīrarūpeti gambhīrasabhāve.",
  "atk-s0301a:1157_0": "Bahubheraveti tatraṭṭhakasaviññāṇakaaviññāṇakabheravehi bahubherave.",
  "atk-s0301a:1157_1": "Vigāhiyāti anupavisitvā.",
  "atk-s0301a:1157_2": "Aniñjamānenātiādīni kāyavisesanāni,",
  "atk-s0301a:1157_3": "evarūpena kāyenāti attho.",
  "atk-s0301a:1157_4": "Sucārurūpaṃ vatāti atisundaraṃ vata jhānaṃ jhāyasīti vadati.",
  "atk-s0301a:1158_0": "Vanavassito munīti vanaṃ avassito buddhamuni.",
  "atk-s0301a:1158_1": "Idanti idaṃ tumhākaṃ evaṃ vane nisinnakāraṇaṃ mayhaṃ accherarūpaṃ paṭibhāti.",
  "atk-s0301a:1158_2": "Pītimanoti tuṭṭhacitto.",
  "atk-s0301a:1158_3": "Vane vaseti vanamhi vasi.",
  "atk-s0301a:1159_0": "Maññāmahanti maññāmi ahaṃ.",
  "atk-s0301a:1159_1": "Lokādhipatisahabyatanti lokādhipatimahābrahmunā sahabhāvaṃ.",
  "atk-s0301a:1159_2": "Ākaṅkhamānoti icchamāno.",
  "atk-s0301a:1159_3": "Tidivaṃ anuttaranti idaṃ brahmalokameva sandhāyāha.",
  "atk-s0301a:1159_4": "Kasmā bhavaṃ vijanamaraññamassitoti ahaṃ tāva brahmalokaṃ ākaṅkhamānoti maññāmi.",
  "atk-s0301a:1159_5": "Yadi evaṃ na hoti,",
  "atk-s0301a:1159_6": "atha me ācikkha,",
  "atk-s0301a:1159_7": "kasmā bhavanti? Pucchati.",
  "atk-s0301a:1159_8": "Brahmapattiyāti seṭṭhapattiyā.",
  "atk-s0301a:1159_9": "Idha idaṃ tapo kasmā karosīti aparenapi ākārena pucchati.",
  "atk-s0301a:1160_0": "Kaṅkhāti taṇhā.",
  "atk-s0301a:1160_1": "Abhinandanāti abhinandanavasena taṇhāva vuttā.",
  "atk-s0301a:1160_2": "Anekadhātūsūti anekasabhāvesu ārammaṇesu.",
  "atk-s0301a:1160_3": "Puthūti nānappakārā taṇhā sesakilesā vā.",
  "atk-s0301a:1160_4": "Sadāsitāti niccakālaṃ avassitā.",
  "atk-s0301a:1160_5": "Aññāṇamūlappabhavāti avijjāmūlā hutvā jātā.",
  "atk-s0301a:1160_6": "Pajappitāti taṇhāva “idampi mayhaṃ,",
  "atk-s0301a:1160_7": "idampi mayha”nti pajappāpanavasena pajappitā nāmāti vuttā.",
  "atk-s0301a:1160_8": "Sabbā mayā byantikatāti sabbā taṇhā mayā aggamaggena vigatantā nirantā katā.",
  "atk-s0301a:1160_9": "Samūlikāti saddhiṃ aññāṇamūlena.",
  "atk-s0301a:1161_0": "Anūpayoti anupagamano.",
  "atk-s0301a:1161_1": "Sabbesu dhammesu visuddhadassanoti iminā sabbaññutaññāṇaṃ dīpeti.",
  "atk-s0301a:1161_2": "Sambodhimanuttaranti arahattaṃ sandhāyāha.",
  "atk-s0301a:1161_3": "Sivanti seṭṭhaṃ.",
  "atk-s0301a:1161_4": "Jhāyāmīti dvīhi jhānehi jhāyāmi.",
  "atk-s0301a:1161_5": "Visāradoti vigatasārajjo. Aṭṭhamaṃ.",
  "atk-s0301a:1162_0": "9. Mātuposakasuttavaṇṇanā",
  "atk-s0301a:1163_0": "205. Navame peccāti ito paṭigantvā. Navamaṃ.",
  "atk-s0301a:1164_0": "10. Bhikkhakasuttavaṇṇanā",
  "atk-s0301a:1165_0": "206.",
  "atk-s0301a:1165_1": "Dasame idhāti imasmiṃ bhikkhubhāve.",
  "atk-s0301a:1165_2": "Vissaṃ dhammanti duggandhaṃ akusaladhammaṃ.",
  "atk-s0301a:1165_3": "Bāhitvāti aggamaggena jahitvā.",
  "atk-s0301a:1165_4": "Saṅkhāyāti ñāṇena.",
  "atk-s0301a:1165_5": "Sa ve bhikkhūti vuccatīti so ve bhinnakilesattā bhikkhu nāma vuccati. Dasamaṃ.",
  "atk-s0301a:1166_0": "11. Saṅgāravasuttavaṇṇanā",
  "atk-s0301a:1167_0": "207.",
  "atk-s0301a:1167_1": "Ekādasame paccetīti icchati pattheti. Sādhu,",
  "atk-s0301a:1167_2": "bhanteti āyācamāno āha.",
  "atk-s0301a:1167_3": "Therassa kiresa gihisahāyo,",
  "atk-s0301a:1167_4": "tasmā thero “ayaṃ varāko maṃ sahāyaṃ labhitvāpi micchādiṭṭhiṃ gahetvā mā apāyapūrako ahosī”ti āyācati.",
  "atk-s0301a:1167_5": "Apicesa mahāparivāro,",
  "atk-s0301a:1167_6": "tasmiṃ pasanne pañcakulasatāni anuvattissantīti maññamānopi āyācati.",
  "atk-s0301a:1167_7": "Atthavasanti atthānisaṃsaṃ atthakāraṇaṃ.",
  "atk-s0301a:1167_8": "Pāpanti pāṇātipātādiakusalaṃ.",
  "atk-s0301a:1167_9": "Pavāhemīti galappamāṇaṃ udakaṃ otaritvā pavāhemi palāpemi.",
  "atk-s0301a:1167_10": "Dhammoti gāthā vuttatthāva.",
  "atk-s0301a:1167_11": "Ekādasamaṃ.",
  "atk-s0301a:1168_0": "12. Khomadussasuttavaṇṇanā",
  "atk-s0301a:1169_0": "208.",
  "atk-s0301a:1169_1": "Dvādasame khomadussaṃ nāmāti khomadussānaṃ ussannattā evaṃladdhanāmaṃ.",
  "atk-s0301a:1169_2": "Sabhāyanti sālāyaṃ.",
  "atk-s0301a:1169_3": "Phusāyatīti phusitāni muñcati vassati.",
  "atk-s0301a:1169_4": "Satthā kira taṃ sabhaṃ upasaṅkamitukāmo –",
  "atk-s0301a:1169_5": "“mayi evamevaṃ upasaṅkamante aphāsukadhātukaṃ hoti,",
  "atk-s0301a:1169_6": "ekaṃ kāraṇaṃ paṭicca upasaṅkamissāmī”ti adhiṭṭhānavasena vuṭṭhiṃ uppādesi.",
  "atk-s0301a:1169_7": "Sabhādhammanti sukhanisinne kira asañcāletvā ekapassena pavisanaṃ tesaṃ sabhādhammo nāma,",
  "atk-s0301a:1169_8": "na mahājanaṃ cāletvā ujukameva pavisanaṃ.",
  "atk-s0301a:1169_9": "Bhagavā ca ujukameva āgacchati,",
  "atk-s0301a:1169_10": "tena te kupitā bhagavantaṃ hīḷentā “ke ca muṇḍakā samaṇakā,",
  "atk-s0301a:1169_11": "ke ca sabhādhammaṃ jānissantī”ti āhaṃsu.",
  "atk-s0301a:1169_12": "Santoti paṇḍitā sappurisā.",
  "atk-s0301a:1169_13": "Pahāyāti ete rāgādayo jahitvā rāgādivinayāya dhammaṃ bhaṇanti,",
  "atk-s0301a:1169_14": "tasmā te santo nāmāti.",
  "atk-s0301a:1169_15": "Dvādasamaṃ.",
  "atk-s0301a:1170_0": "Upāsakavaggo dutiyo.",
  "atk-s0301a:1171_0": "Iti sāratthappakāsiniyā",
  "atk-s0301a:1172_0": "Saṃyuttanikāya-aṭṭhakathāya",
  "atk-s0301a:1173_0": "Brāhmaṇasaṃyuttavaṇṇanā niṭṭhitā.",
  "atk-s0301a:1176_0": "8. Vaṅgīsasaṃyuttaṃ",
  "atk-s0301a:1177_0": "1. Nikkhantasuttavaṇṇanā",
  "atk-s0301a:1178_0": "209.",
  "atk-s0301a:1178_1": "Vaṅgīsasaṃyuttassa paṭhame aggāḷave cetiyeti āḷaviyaṃ aggacetiye.",
  "atk-s0301a:1178_2": "Anuppanne buddhe aggāḷavagotamakādīni yakkhanāgādīnaṃ bhavanāni,",
  "atk-s0301a:1178_3": "cetiyāni ahesuṃ.",
  "atk-s0301a:1178_4": "Uppanne buddhe tāni apanetvā manussā vihāre kariṃsu.",
  "atk-s0301a:1178_5": "Tesaṃ tāneva nāmāni jātāni.",
  "atk-s0301a:1178_6": "Nigrodhakappenāti nigrodharukkhamūlavāsinā kappattherena.",
  "atk-s0301a:1178_7": "Ohiyyakoti ohīnako.",
  "atk-s0301a:1178_8": "Vihārapāloti so kira tadā avassiko hoti pattacīvaraggahaṇe akovido.",
  "atk-s0301a:1178_9": "Atha naṃ therā bhikkhū – “āvuso,",
  "atk-s0301a:1178_10": "imāni chattupāhanakattarayaṭṭhiādīni olokento nisīdā”ti vihārarakkhakaṃ katvā piṇḍāya pavisiṃsu.",
  "atk-s0301a:1178_11": "Tena vuttaṃ “vihārapālo”ti.",
  "atk-s0301a:1178_12": "Samalaṅkaritvāti attano vibhavānurūpena alaṅkārena alaṅkaritvā.",
  "atk-s0301a:1178_13": "Cittaṃ anuddhaṃsetīti kusalacittaṃ viddhaṃseti vināseti.",
  "atk-s0301a:1178_14": "Taṃ kutettha labbhāti etasmiṃ rāge uppanne taṃ kāraṇaṃ kuto labbhā.",
  "atk-s0301a:1178_15": "Yaṃ me paroti yena me kāraṇena añño puggalo vā dhammo vā anabhiratiṃ vinodetvā idāneva abhiratiṃ uppādeyya ācariyupajjhāyāpi maṃ vihāre ohāya gatā.",
  "atk-s0301a:1179_0": "Agārasmāti agārato nikkhantaṃ.",
  "atk-s0301a:1179_1": "Anagāriyanti pabbajjaṃ upagatanti attho.",
  "atk-s0301a:1179_2": "Kaṇhatoti kaṇhapakkhato mārapakkhato ādhāvanti.",
  "atk-s0301a:1179_3": "Uggaputtāti uggatānaṃ puttā mahesakkhā rājaññabhūtā.",
  "atk-s0301a:1179_4": "Daḷhadhamminoti daḷhadhanuno,",
  "atk-s0301a:1179_5": "uttamappamāṇaṃ ācariyadhanuṃ dhārayamānā.",
  "atk-s0301a:1179_6": "Sahassaṃ apalāyinanti ye te samantā sarehi parikireyyuṃ,",
  "atk-s0301a:1179_7": "tesaṃ apalāyīnaṃ saṅkhaṃ dassento “sahassa”nti āha.",
  "atk-s0301a:1179_8": "Etato bhiyyoti etasmā sahassā atirekatarā.",
  "atk-s0301a:1179_9": "Neva maṃ byādhayissantīti maṃ cāletuṃ na sakkhissanti.",
  "atk-s0301a:1179_10": "Dhamme samhi patiṭṭhitanti anabhiratiṃ vinodetvā abhiratiṃ uppādanasamatthe sake sāsanadhamme patiṭṭhitaṃ.",
  "atk-s0301a:1179_11": "Idaṃ vuttaṃ hoti –",
  "atk-s0301a:1179_12": "issāsasahasse tāva samantā sarehi parikirante sikkhito puriso daṇḍakaṃ gahetvā sabbe sare sarīre apatamāne antarāva paharitvā pādamūle pāteti.",
  "atk-s0301a:1179_13": "Tattha ekopi issāso dve sare ekato na khipati,",
  "atk-s0301a:1179_14": "imā pana itthiyo rūpārammaṇādivasena pañca pañca sare ekato khipanti.",
  "atk-s0301a:1179_15": "Evaṃ khipantiyo etā sacepi atirekasahassā honti,",
  "atk-s0301a:1179_16": "neva maṃ cāletuṃ sakkhissantīti.",
  "atk-s0301a:1180_0": "Sakkhī hi me sutaṃ etanti mayā hi sammukhā etaṃ sutaṃ.",
  "atk-s0301a:1180_1": "Nibbānagamanaṃ magganti vipassanaṃ sandhāyāha.",
  "atk-s0301a:1180_2": "So hi nibbānassa pubbabhāgamaggo,",
  "atk-s0301a:1180_3": "liṅgavipallāsena pana “magga”nti āha.",
  "atk-s0301a:1180_4": "Tattha meti tasmiṃ me attano taruṇavipassanāsaṅkhāte nibbānagamanamagge mano nirato.",
  "atk-s0301a:1180_5": "Pāpimāti kilesaṃ ālapati.",
  "atk-s0301a:1180_6": "Maccūtipi tameva ālapati.",
  "atk-s0301a:1180_7": "Na me maggampi dakkhasīti yathā me bhavayoniādīsu gatamaggampi na passasi,",
  "atk-s0301a:1180_8": "tathā karissāmīti. Paṭhamaṃ.",
  "atk-s0301a:1181_0": "2. Aratīsuttavaṇṇanā",
  "atk-s0301a:1182_0": "210.",
  "atk-s0301a:1182_1": "Dutiye nikkhamatīti vihārā nikkhamati.",
  "atk-s0301a:1182_2": "Aparajju vā kāleti dutiyadivase vā bhikkhācārakāle.",
  "atk-s0301a:1182_3": "Vihāragaruko kiresa thero.",
  "atk-s0301a:1182_4": "Aratiñca ratiñcāti sāsane aratiṃ kāmaguṇesu ca ratiṃ.",
  "atk-s0301a:1182_5": "Sabbaso gehasitañca vitakkanti pañcakāmaguṇagehanissitaṃ pāpavitakkañca sabbākārena pahāya.",
  "atk-s0301a:1182_6": "Vanathanti kilesamahāvanaṃ.",
  "atk-s0301a:1182_7": "Kuhiñcīti kismiñci ārammaṇe.",
  "atk-s0301a:1182_8": "Nibbanathoti nikkilesavano.",
  "atk-s0301a:1182_9": "Aratoti taṇhāratirahito.",
  "atk-s0301a:1183_0": "Pathaviñca vehāsanti pathaviṭṭhitañca itthipurisavatthālaṅkārādivaṇṇaṃ,",
  "atk-s0301a:1183_1": "vehāsaṭṭhakañca candasūriyobhāsādi.",
  "atk-s0301a:1183_2": "Rūpagatanti rūpameva.",
  "atk-s0301a:1183_3": "Jagatogadhanti jagatiyā ogadhaṃ,",
  "atk-s0301a:1183_4": "antopathaviyaṃ nāgabhavanagatanti attho.",
  "atk-s0301a:1183_5": "Parijīyatīti parijīrati.",
  "atk-s0301a:1183_6": "Sabbamaniccanti sabbaṃ taṃ aniccaṃ.",
  "atk-s0301a:1183_7": "Ayaṃ therassa mahāvipassanāti vadanti.",
  "atk-s0301a:1183_8": "Evaṃ samaccāti evaṃ samāgantvā.",
  "atk-s0301a:1183_9": "Caranti mutattāti viññātattabhāvā viharanti.",
  "atk-s0301a:1184_0": "Upadhīsūti khandhakilesābhisaṅkhāresu.",
  "atk-s0301a:1184_1": "Gadhitāti giddhā.",
  "atk-s0301a:1184_2": "Diṭṭhasuteti cakkhunā diṭṭhe rūpe,",
  "atk-s0301a:1184_3": "sotena sute sadde.",
  "atk-s0301a:1184_4": "Paṭighe ca mute cāti ettha paṭighapadena gandharasā gahitā,",
  "atk-s0301a:1184_5": "mutapadena phoṭṭhabbārammaṇaṃ.",
  "atk-s0301a:1184_6": "Yo ettha na limpatīti yo etesu pañcakāmaguṇesu taṇhādiṭṭhilepehi na limpati.",
  "atk-s0301a:1185_0": "Atha saṭṭhinissitā savitakkā,",
  "atk-s0301a:1185_1": "puthū janatāya adhammā niviṭṭhāti atha cha ārammaṇanissitā puthū adhammavitakkā janatāya niviṭṭhāti attho.",
  "atk-s0301a:1185_2": "Na ca vaggagatassa kuhiñcīti tesaṃ vasena na katthaci kilesavaggagato bhaveyya.",
  "atk-s0301a:1185_3": "No pana duṭṭhullabhāṇīti duṭṭhullavacanabhāṇīpi na siyā.",
  "atk-s0301a:1185_4": "Sa bhikkhūti so evaṃvidho bhikkhu nāma hoti.",
  "atk-s0301a:1186_0": "Dabboti dabbajātiko paṇḍito.",
  "atk-s0301a:1186_1": "Cirarattasamāhitoti dīgharattaṃ samāhitacitto.",
  "atk-s0301a:1186_2": "Nipakoti nepakkena samannāgato pariṇatapañño.",
  "atk-s0301a:1186_3": "Apihālūti nittaṇho.",
  "atk-s0301a:1186_4": "Santaṃ padanti nibbānaṃ.",
  "atk-s0301a:1186_5": "Ajjhagamā munīti adhigato muni.",
  "atk-s0301a:1186_6": "Paṭicca parinibbuto kaṅkhati kālanti nibbānaṃ paṭicca kilesaparinibbānena parinibbuto parinibbānakālaṃ āgameti. Dutiyaṃ.",
  "atk-s0301a:1187_0": "3. Pesalasuttavaṇṇanā",
  "atk-s0301a:1188_0": "211.",
  "atk-s0301a:1188_1": "Tatiye atimaññatīti “kiṃ ime mahallakā?",
  "atk-s0301a:1188_2": "Na etesaṃ pāḷi,",
  "atk-s0301a:1188_3": "na aṭṭhakathā,",
  "atk-s0301a:1188_4": "na padabyañjanamadhuratā,",
  "atk-s0301a:1188_5": "amhākaṃ pana pāḷipi aṭṭhakathāpi nayasatena nayasahassena upaṭṭhātī”ti atikkamitvā maññati.",
  "atk-s0301a:1188_6": "Gotamāti gotamabuddhasāvakattā attānaṃ ālapati.",
  "atk-s0301a:1188_7": "Mānapathanti mānārammaṇañceva mānasahabhuno ca dhamme.",
  "atk-s0301a:1188_8": "Vippaṭisārīhuvāti vippaṭisārī ahuvā,",
  "atk-s0301a:1188_9": "ahosīti attho.",
  "atk-s0301a:1188_10": "Maggajinoti maggena jitakileso.",
  "atk-s0301a:1188_11": "Kittiñca sukhañcāti vaṇṇabhaṇanañca kāyikacetasikasukhañca.",
  "atk-s0301a:1188_12": "Akhilodha padhānavāti akhilo idha padhānavā vīriyasampanno.",
  "atk-s0301a:1188_13": "Visuddhoti visuddho bhaveyya.",
  "atk-s0301a:1188_14": "Asesanti nissesaṃ navavidhaṃ.",
  "atk-s0301a:1188_15": "Vijjāyantakaroti vijjāya kilesānaṃ antakaro.",
  "atk-s0301a:1188_16": "Samitāvīti rāgādīnaṃ samitatāya samitāvī. Tatiyaṃ.",
  "atk-s0301a:1189_0": "4. Ānandasuttavaṇṇanā",
  "atk-s0301a:1190_0": "212.",
  "atk-s0301a:1190_1": "Catutthe rāgoti āyasmā ānando mahāpuñño sambhāvito,",
  "atk-s0301a:1190_2": "taṃ rājarājamahāmattādayo nimantetvā antonivesane nisīdāpenti.",
  "atk-s0301a:1190_3": "Sabbālaṅkārapaṭimaṇḍitāpi itthiyo theraṃ upasaṅkamitvā vanditvā tālavaṇṭena bījenti,",
  "atk-s0301a:1190_4": "upanisīditvā pañhaṃ pucchanti dhammaṃ suṇanti.",
  "atk-s0301a:1190_5": "Tattha āyasmato vaṅgīsassa navapabbajitassa ārammaṇaṃ pariggahetuṃ asakkontassa itthirūpārammaṇe rāgo cittaṃ anuddhaṃseti.",
  "atk-s0301a:1190_6": "So saddhāpabbajitattā ujujātiko kulaputto “ayaṃ me rāgo vaḍḍhitvā diṭṭhadhammikasamparāyikaṃ atthaṃ nāseyyā”ti",
  "atk-s0301a:1190_7": "cintetvā anantaraṃ nisinnova therassa attānaṃ āvikaronto kāmarāgenātiādimāha.",
  "atk-s0301a:1191_0": "Tattha nibbāpananti rāganibbānakāraṇaṃ.",
  "atk-s0301a:1191_1": "Vipariyesāti vipallāsena.",
  "atk-s0301a:1191_2": "Subhaṃ rāgūpasañhitanti rāgaṭṭhāniyaṃ iṭṭhārammaṇaṃ.",
  "atk-s0301a:1191_3": "Parato passāti aniccato passa.",
  "atk-s0301a:1191_4": "Mā ca attatoti attato mā passa.",
  "atk-s0301a:1191_5": "Kāyagatā tyatthūti kāyagatā te atthu.",
  "atk-s0301a:1191_6": "Animittañca bhāvehīti niccādīnaṃ nimittānaṃ ugghāṭitattā vipassanā animittā nāma,",
  "atk-s0301a:1191_7": "taṃ bhāvehīti vadati.",
  "atk-s0301a:1191_8": "Mānābhisamayāti mānassa dassanābhisamayā ceva pahānābhisamayā ca.",
  "atk-s0301a:1191_9": "Upasantoti rāgādisantatāya upasanto.",
  "atk-s0301a:1191_10": "Catutthaṃ.",
  "atk-s0301a:1192_0": "5. Subhāsitasuttavaṇṇanā",
  "atk-s0301a:1193_0": "213.",
  "atk-s0301a:1193_1": "Pañcame aṅgehīti kāraṇehi,",
  "atk-s0301a:1193_2": "avayavehi vā.",
  "atk-s0301a:1193_3": "Musāvādāveramaṇiādīni hi cattāri subhāsitavācāya kāraṇāni,",
  "atk-s0301a:1193_4": "saccavacanādayo cattāro avayavā.",
  "atk-s0301a:1193_5": "Kāraṇatthe ca aṅgasadde “catūhī”ti nissakkavacanaṃ hoti,",
  "atk-s0301a:1193_6": "avayavatthe karaṇavacanaṃ.",
  "atk-s0301a:1193_7": "Samannāgatāti samanuāgatā pavattā yuttā ca.",
  "atk-s0301a:1193_8": "Vācāti samullapanavācā,",
  "atk-s0301a:1193_9": "yā “vācā girā byappatho”ti ca,",
  "atk-s0301a:1193_10": "“nelā kaṇṇasukhā”ti ca āgatā.",
  "atk-s0301a:1193_11": "“Yā pana vācāya ce kataṃ kamma”nti evaṃ viññatti ca “yā catūhi vacīduccaritehi ārati…pe…",
  "atk-s0301a:1193_12": "ayaṃ vuccati sammāvācā”ti evaṃ virati ca,",
  "atk-s0301a:1193_13": "“pharusavācā,",
  "atk-s0301a:1193_14": "bhikkhave,",
  "atk-s0301a:1193_15": "āsevitā bhāvitā bahulīkatā nirayasaṃvattanikā hotī”ti evaṃ cetanā ca vācāti āgatā,",
  "atk-s0301a:1193_16": "na sā idha adhippetā. Kasmā?",
  "atk-s0301a:1193_17": "Abhāsitabbato.",
  "atk-s0301a:1193_18": "Subhāsitāti suṭṭhu bhāsitā.",
  "atk-s0301a:1193_19": "Tenassā atthāvahataṃ dīpeti.",
  "atk-s0301a:1193_20": "No dubbhāsitāti na duṭṭhu bhāsitā.",
  "atk-s0301a:1193_21": "Tenassā anatthāvahanapahānataṃ dīpeti.",
  "atk-s0301a:1193_22": "Anavajjāti rāgādivajjarahitā.",
  "atk-s0301a:1193_23": "Imināssā kāraṇasuddhiṃ catudosābhāvañca dīpeti.",
  "atk-s0301a:1193_24": "Ananuvajjāti anuvādavimuttā.",
  "atk-s0301a:1193_25": "Imināssā sabbākārasampattiṃ dīpeti.",
  "atk-s0301a:1193_26": "Viññūnanti paṇḍitānaṃ.",
  "atk-s0301a:1193_27": "Tena nindāpasaṃsāsu bālā appamāṇāti dīpeti.",
  "atk-s0301a:1194_0": "Subhāsitaṃyeva bhāsatīti puggalādhiṭṭhānāya desanāya catūsu vācaṅgesu aññataraniddosavacanametaṃ.",
  "atk-s0301a:1194_1": "No dubbhāsitanti tasseva vācaṅgassa paṭipakkhabhāsananivāraṇaṃ.",
  "atk-s0301a:1194_2": "No dubbhāsitanti iminā micchāvācappahānaṃ dīpeti.",
  "atk-s0301a:1194_3": "Subhāsitanti iminā pahīnamicchāvācena bhāsitabbavacanalakkhaṇaṃ.",
  "atk-s0301a:1194_4": "Aṅgaparidīpanatthaṃ panettha abhāsitabbaṃ pubbe avatvā bhāsitabbamevāha.",
  "atk-s0301a:1194_5": "Esa nayo dhammaṃyevātiādīsupi.",
  "atk-s0301a:1194_6": "Ettha ca paṭhamena pisuṇadosarahitaṃ samaggakaraṇaṃ vacanaṃ vuttaṃ,",
  "atk-s0301a:1194_7": "dutiyena samphappalāpadosarahitaṃ dhammato anapetaṃ mantāvacanaṃ,",
  "atk-s0301a:1194_8": "itarehi dvīhi pharusālikarahitāni piyasaccavacanāni.",
  "atk-s0301a:1194_9": "Imehi khoti ādinā tāni aṅgāni paccakkhato dassento taṃ vācaṃ nigameti.",
  "atk-s0301a:1194_10": "Yañca aññe paṭiññādīhi avayavehi,",
  "atk-s0301a:1194_11": "nāmādīhi padehi,",
  "atk-s0301a:1194_12": "liṅgavacanavibhattikālakārakasampattīhi ca samannāgataṃ musāvādādivācampi subhāsitanti maññanti,",
  "atk-s0301a:1194_13": "taṃ paṭisedheti.",
  "atk-s0301a:1194_14": "Avayavādisamannāgatāpi hi tathārūpī vācā dubbhāsitāva hoti attano ca paresañca anatthāvahattā.",
  "atk-s0301a:1194_15": "Imehi pana catūhaṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannāpi hoti,",
  "atk-s0301a:1194_16": "tathāpi subhāsitāva lokiyalokuttarahitasukhāvahattā.",
  "atk-s0301a:1194_17": "Tathā hi maggapasse sassaṃ rakkhantiyā sīhaḷaceṭikāya sīhaḷakeneva jātijarāmaraṇayuttaṃ gītikaṃ gāyantiyā",
  "atk-s0301a:1194_18": "saddaṃ sutvā maggaṃ gacchantā saṭṭhimattā vipassakā bhikkhū arahattaṃ pāpuṇiṃsu.",
  "atk-s0301a:1194_19": "Tathā tisso nāma āraddhavipassako bhikkhu padumasarasamīpena gacchanto padumasare padumāni bhañjitvā –",
  "atk-s0301a:1195_0": "“Pātova phullitakokanadaṃ, sūriyālokena bhijjiyate;",
  "atk-s0301a:1196_0": "Evaṃ manussattaṃ gatā sattā, jarābhivegena maddiyantī”ti. –",
  "atk-s0301a:1197_0": "Imaṃ gītikaṃ gāyantiyā ceṭikāya sutvā arahattaṃ patto.",
  "atk-s0301a:1198_0": "Buddhantarepi aññataro puriso sattahi puttehi saddhiṃ aṭavito āgamma aññatarāya itthiyā musalena taṇḍule koṭṭentiyā –",
  "atk-s0301a:1199_0": "“Jarāya parimadditaṃ etaṃ, milātachavicammanissitaṃ;",
  "atk-s0301a:1200_0": "Maraṇena bhijjati etaṃ, maccussa ghāsamāmisaṃ.",
  "atk-s0301a:1201_0": "“Kimīnaṃ ālayaṃ etaṃ, nānākuṇapena pūritaṃ;",
  "atk-s0301a:1202_0": "Asucissa bhājanaṃ etaṃ, kadalikkhandhasamaṃ ida”nti. –",
  "atk-s0301a:1203_0": "Imaṃ gītikaṃ sutvā paccavekkhanto saha puttehi paccekabodhiṃ patto.",
  "atk-s0301a:1203_1": "Evaṃ imehi catūhi aṅgehi samannāgatā vācā sacepi milakkhubhāsāpariyāpannā ghaṭaceṭikāgītikapariyāpannāpi hoti,",
  "atk-s0301a:1203_2": "tathāpi subhāsitāti veditabbā.",
  "atk-s0301a:1203_3": "Subhāsitattā eva ca anavajjā ca ananuvajjā ca viññūnaṃ atthatthikānaṃ atthapaṭisaraṇānaṃ,",
  "atk-s0301a:1203_4": "no byañjanapaṭisaraṇānanti.",
  "atk-s0301a:1204_0": "Sāruppāhīti anucchavikāhi.",
  "atk-s0301a:1204_1": "Abhitthavīti pasaṃsi.",
  "atk-s0301a:1204_2": "Na tāpayeti vippaṭisārena na tāpeyya na vibādheyya.",
  "atk-s0301a:1204_3": "Pareti parehi bhindanto nābhibhaveyya na bādheyya.",
  "atk-s0301a:1204_4": "Iti imāya gāthāya apisuṇavācāvasena bhagavantaṃ thometi.",
  "atk-s0301a:1204_5": "Paṭinanditāti piyāyitā.",
  "atk-s0301a:1204_6": "Yaṃ anādāyāti yaṃ vācaṃ bhāsanto paresaṃ pāpāni appiyāni pharusavacanāni anādāya atthabyañjanamadhuraṃ piyameva bhāsati,",
  "atk-s0301a:1204_7": "taṃ vācaṃ bhāseyyāti piyavācāvasena abhitthavi.",
  "atk-s0301a:1205_0": "Amatāti sādhubhāvena amatasadisā.",
  "atk-s0301a:1205_1": "Vuttampi hetaṃ –",
  "atk-s0301a:1205_2": "“saccaṃ have sādutaraṃ rasāna”nti nibbānāmatapaccayattā vā amatā.",
  "atk-s0301a:1205_3": "Esa dhammo sanantanoti yā ayaṃ saccavācā nāma,",
  "atk-s0301a:1205_4": "esa porāṇo dhammo cariyā paveṇī.",
  "atk-s0301a:1205_5": "Idameva hi porāṇānaṃ āciṇṇaṃ,",
  "atk-s0301a:1205_6": "na te alikaṃ bhāsiṃsu.",
  "atk-s0301a:1205_7": "Tenevāha –",
  "atk-s0301a:1205_8": "sacce atthe ca dhamme ca,",
  "atk-s0301a:1205_9": "āhu santo patiṭṭhitāti.",
  "atk-s0301a:1206_0": "Tattha sacce patiṭṭhitattāva attano ca paresañca atthe patiṭṭhitā,",
  "atk-s0301a:1206_1": "atthe patiṭṭhitattā eva dhamme patiṭṭhitā hontīti veditabbā.",
  "atk-s0301a:1206_2": "Saccavisesanameva vā etaṃ.",
  "atk-s0301a:1206_3": "Idaṃ hi vuttaṃ hoti –",
  "atk-s0301a:1206_4": "sacce patiṭṭhitā, kīdise?",
  "atk-s0301a:1206_5": "Atthe ca dhamme ca,",
  "atk-s0301a:1206_6": "yaṃ paresaṃ atthato anapetattā atthaṃ anuparodhakaraṃ,",
  "atk-s0301a:1206_7": "dhammato anapetattā dhammaṃ dhammikameva atthaṃ sādhetīti.",
  "atk-s0301a:1206_8": "Iti imāya gāthāya saccavacanavasena abhitthavi.",
  "atk-s0301a:1207_0": "Khemanti abhayaṃ nirupaddavaṃ.",
  "atk-s0301a:1207_1": "Kena kāraṇenāti ce.",
  "atk-s0301a:1207_2": "Nibbānapattiyā dukkhassantakiriyāya,",
  "atk-s0301a:1207_3": "yasmā kilesanibbānaṃ pāpeti,",
  "atk-s0301a:1207_4": "vaṭṭadukkhassa ca antakiriyāya saṃvattatīti attho.",
  "atk-s0301a:1207_5": "Atha vā yaṃ buddho nibbānapattiyā dukkhassantakiriyāyāti dvinnaṃ nibbānadhātūnaṃ atthāya khemamaggappakāsanato khemaṃ vācaṃ bhāsati,",
  "atk-s0301a:1207_6": "sā ve vācānamuttamāti sā vācā sabbavācānaṃ seṭṭhāti evamettha attho daṭṭhabbo.",
  "atk-s0301a:1207_7": "Iti imāya gāthāya mantāvacanavasena bhagavantaṃ abhitthavanto arahattanikūṭena desanaṃ niṭṭhapesīti. Pañcamaṃ.",
  "atk-s0301a:1208_0": "6. Sāriputtasuttavaṇṇanā",
  "atk-s0301a:1209_0": "214.",
  "atk-s0301a:1209_1": "Chaṭṭhe poriyāti akkharādiparipuṇṇāya.",
  "atk-s0301a:1209_2": "Vissaṭṭhāyāti avibaddhāya apalibuddhāya.",
  "atk-s0301a:1209_3": "Dhammasenāpatissa hi kathentassa pittādīnaṃ vasena apalibuddhavacanaṃ hoti,",
  "atk-s0301a:1209_4": "ayadaṇḍena pahatakaṃsatālato saddo viya niccharati.",
  "atk-s0301a:1209_5": "Anelagalāyāti anelāya agalāya niddosāya ceva akkhalitapadabyañjanāya ca.",
  "atk-s0301a:1209_6": "Therassa hi kathayato padaṃ vā byañjanaṃ vā na parihāyati.",
  "atk-s0301a:1209_7": "Atthassa viññāpaniyāti atthassa viññāpanasamatthāya.",
  "atk-s0301a:1209_8": "Bhikkhunanti bhikkhūnaṃ.",
  "atk-s0301a:1210_0": "Saṃkhittenapīti “cattārimāni, āvuso,",
  "atk-s0301a:1210_1": "ariyasaccāni.",
  "atk-s0301a:1210_2": "Katamāni cattāri?",
  "atk-s0301a:1210_3": "Dukkhaṃ ariyasaccaṃ…pe…",
  "atk-s0301a:1210_4": "imāni kho, āvuso,",
  "atk-s0301a:1210_5": "cattāri ariyasaccāni,",
  "atk-s0301a:1210_6": "tasmātiha, āvuso,",
  "atk-s0301a:1210_7": "idaṃ dukkhaṃ ariyasaccanti yogo karaṇīyo”ti evaṃ saṃkhittenapi deseti.",
  "atk-s0301a:1210_8": "Vitthārenapīti “katamaṃ, āvuso,",
  "atk-s0301a:1210_9": "dukkhaṃ ariyasacca”ntiādinā nayena tāneva vibhajanto vitthārenapi bhāsati.",
  "atk-s0301a:1210_10": "Khandhādidesanāsupi eseva nayo.",
  "atk-s0301a:1210_11": "Sāḷikāyiva nigghosoti yathā madhuraṃ ambapakkaṃ sāyitvā pakkhehi vātaṃ datvā madhurassaraṃ nicchārentiyā sāḷikasakuṇiyā nigghoso,",
  "atk-s0301a:1210_12": "evaṃ therassa dhammaṃ kathentassa madhuro nigghoso hoti.",
  "atk-s0301a:1210_13": "Paṭibhānaṃ udīrayīti samuddato ūmiyo viya anantaṃ paṭibhānaṃ uṭṭhahati.",
  "atk-s0301a:1210_14": "Odhentīti odahanti. Chaṭṭhaṃ.",
  "atk-s0301a:1211_0": "7. Pavāraṇāsuttavaṇṇanā",
  "atk-s0301a:1212_0": "215.",
  "atk-s0301a:1212_1": "Sattame tadahūti tasmiṃ ahu,",
  "atk-s0301a:1212_2": "tasmiṃ divaseti attho.",
  "atk-s0301a:1212_3": "Upavasanti etthāti uposatho.",
  "atk-s0301a:1212_4": "Upavasantīti ca sīlena vā anasanena vā upetā hutvā vasantīti attho.",
  "atk-s0301a:1212_5": "So panesa uposathadivaso aṭṭhamīcātuddasīpannarasībhedena tividho,",
  "atk-s0301a:1212_6": "tasmā sesadvayanivāraṇatthaṃ pannaraseti vuttaṃ.",
  "atk-s0301a:1212_7": "Pavāraṇāyāti vassaṃ- vuṭṭha-",
  "atk-s0301a:1212_8": "pavāraṇāya.",
  "atk-s0301a:1212_9": "Visuddhipavāraṇātipi etissāva nāmaṃ.",
  "atk-s0301a:1212_10": "Nisinno hotīti sāyanhasamaye sampattaparisāya kālayuttaṃ dhammaṃ desetvā udakakoṭṭhake gattāni parisiñcitvā",
  "atk-s0301a:1212_11": "nivatthanivāsano ekaṃsaṃ sugatamahācīvaraṃ katvā majjhimatthambhaṃ nissāya paññatte varabuddhāsane puratthimadisāya",
  "atk-s0301a:1212_12": "uṭṭhahato candamaṇḍalassa siriṃ siriyā abhibhavamāno nisinno hoti.",
  "atk-s0301a:1212_13": "Tuṇhībhūtaṃ tuṇhībhūtanti yato yato anuviloketi,",
  "atk-s0301a:1212_14": "tato tato tuṇhībhūtameva.",
  "atk-s0301a:1212_15": "Tattha hi ekabhikkhussāpi hatthakukkuccaṃ vā pādakukkuccaṃ vā natthi,",
  "atk-s0301a:1212_16": "sabbe niravā santena iriyāpathena nisīdiṃsu.",
  "atk-s0301a:1212_17": "Anuviloketvāti dissamānapañcapasādehi nettehi anuviloketvā.",
  "atk-s0301a:1212_18": "Handāti vossaggatthe nipāto.",
  "atk-s0301a:1212_19": "Na ca me kiñci garahathāti ettha na ca kiñcīti pucchanatthe na- kāro.",
  "atk-s0301a:1212_20": "Kiṃ me kiñci garahatha?",
  "atk-s0301a:1212_21": "Yadi garahatha, vadatha,",
  "atk-s0301a:1212_22": "icchāpemi vo vattunti attho.",
  "atk-s0301a:1212_23": "Kāyikaṃ vā vācasikaṃ vāti iminā kāyavacīdvārāneva pavāreti,",
  "atk-s0301a:1212_24": "na manodvāraṃ. Kasmā?",
  "atk-s0301a:1212_25": "Apākaṭattā.",
  "atk-s0301a:1212_26": "Kāyavacīdvāresu hi doso pākaṭo hoti,",
  "atk-s0301a:1212_27": "na manodvāre.",
  "atk-s0301a:1212_28": "“Ekamañce sayatopi hi kiṃ cintesī”ti?",
  "atk-s0301a:1212_29": "Pucchitvā cittācāraṃ jānāti.",
  "atk-s0301a:1212_30": "Iti manodvāraṃ apākaṭattā na pavāreti,",
  "atk-s0301a:1212_31": "no aparisuddhattā.",
  "atk-s0301a:1212_32": "Bodhisattabhūtassāpi hi tassa bhūridattachaddantasaṅkhapāladhammapālādikāle manodvāraṃ parisuddhaṃ,",
  "atk-s0301a:1212_33": "idānettha vattabbameva natthi.",
  "atk-s0301a:1213_0": "Etadavocāti dhammasenāpatiṭṭhāne ṭhitattā bhikkhusaṅghassa bhāraṃ vahanto etaṃ avoca.",
  "atk-s0301a:1213_1": "Na kho mayaṃ, bhanteti, bhante,",
  "atk-s0301a:1213_2": "mayaṃ bhagavato na kiñci garahāma.",
  "atk-s0301a:1213_3": "Kāyikaṃ vā vācasikaṃ vāti idaṃ catunnaṃ arakkhiyataṃ sandhāya thero āha.",
  "atk-s0301a:1213_4": "Bhagavato hi cattāri arakkhiyāni. Yathāha –",
  "atk-s0301a:1214_0": "“Cattārimāni,",
  "atk-s0301a:1214_1": "bhikkhave,",
  "atk-s0301a:1214_2": "tathāgatassa arakkhiyāni.",
  "atk-s0301a:1214_3": "Katamāni cattāri?",
  "atk-s0301a:1214_4": "Parisuddhakāyasamācāro,",
  "atk-s0301a:1214_5": "bhikkhave,",
  "atk-s0301a:1214_6": "tathāgato,",
  "atk-s0301a:1214_7": "natthi tathāgatassa kāyaduccaritaṃ,",
  "atk-s0301a:1214_8": "yaṃ tathāgato rakkheyya ‘mā me idaṃ paro aññāsī’ti.",
  "atk-s0301a:1214_9": "Parisuddhavacīsamācāro,",
  "atk-s0301a:1214_10": "bhikkhave,",
  "atk-s0301a:1214_11": "tathāgato,",
  "atk-s0301a:1214_12": "natthi tathāgatassa vacīduccaritaṃ,",
  "atk-s0301a:1214_13": "yaṃ tathāgato rakkheyya,",
  "atk-s0301a:1214_14": "‘mā me idaṃ paro aññāsī’ti.",
  "atk-s0301a:1214_15": "Parisuddhamanosamācāro,",
  "atk-s0301a:1214_16": "bhikkhave,",
  "atk-s0301a:1214_17": "tathāgato,",
  "atk-s0301a:1214_18": "natthi tathāgatassa manoduccaritaṃ,",
  "atk-s0301a:1214_19": "yaṃ tathāgato rakkheyya,",
  "atk-s0301a:1214_20": "‘mā me idaṃ paro aññāsī’ti.",
  "atk-s0301a:1214_21": "Parisuddhājīvo,",
  "atk-s0301a:1214_22": "bhikkhave,",
  "atk-s0301a:1214_23": "tathāgato,",
  "atk-s0301a:1214_24": "natthi tathāgatassa micchāājīvo,",
  "atk-s0301a:1214_25": "yaṃ tathāgato rakkheyya “mā me idaṃ paro aññāsī”ti.",
  "atk-s0301a:1215_0": "Idāni bhagavato yathābhūtaguṇe kathento bhagavā hi,",
  "atk-s0301a:1215_1": "bhantetiādimāha.",
  "atk-s0301a:1215_2": "Tattha anuppannassāti kassapasammāsambuddhato paṭṭhāya aññena samaṇena vā brāhmaṇena vā anuppāditapubbassa.",
  "atk-s0301a:1215_3": "Asañjātassāti idaṃ anuppannavevacanameva.",
  "atk-s0301a:1215_4": "Anakkhātassāti aññena adesitassa.",
  "atk-s0301a:1215_5": "Pacchā samannāgatāti paṭhamagatassa bhagavato pacchā samanuāgatā.",
  "atk-s0301a:1215_6": "Iti thero yasmā sabbepi bhagavato sīlādayo guṇā arahattamaggameva nissāya āgatā,",
  "atk-s0301a:1215_7": "tasmā arahattamaggameva nissāya guṇaṃ kathesi.",
  "atk-s0301a:1215_8": "Tena sabbaguṇā kathitāva honti.",
  "atk-s0301a:1215_9": "Ahañca kho,",
  "atk-s0301a:1215_10": "bhanteti idaṃ thero sadevake loke aggapuggalassa attano ceva saṅghassa ca kāyikavācasikaṃ pavārento āha.",
  "atk-s0301a:1216_0": "Pitarā pavattitanti cakkavattimhi kālaṅkate vā pabbajite vā sattāhaccayena cakkaṃ antaradhāyati,",
  "atk-s0301a:1216_1": "tato dasavidhaṃ dvādasavidhaṃ cakkavattivattaṃ pūretvā nisinnassa puttassa aññaṃ pātubhavati,",
  "atk-s0301a:1216_2": "taṃ so pavatteti.",
  "atk-s0301a:1216_3": "Ratanamayattā pana sadisaṭṭhena tadeva vattaṃ katvā “pitarā pavattita”nti vuttaṃ.",
  "atk-s0301a:1216_4": "Yasmā vā so “appossukko tvaṃ, deva, hohi,",
  "atk-s0301a:1216_5": "ahamanusāsissāmī”ti āha,",
  "atk-s0301a:1216_6": "tasmā pitarā pavattitaṃ āṇācakkaṃ anuppavatteti nāma.",
  "atk-s0301a:1216_7": "Sammadeva anuppavattesīti sammā nayena hetunā kāraṇeneva anuppavattesi.",
  "atk-s0301a:1216_8": "Bhagavā hi catusaccadhammaṃ katheti,",
  "atk-s0301a:1216_9": "thero tameva anukatheti,",
  "atk-s0301a:1216_10": "tasmā evamāha.",
  "atk-s0301a:1216_11": "Ubhatobhāgavimuttāti dvīhi bhāgehi vimuttā,",
  "atk-s0301a:1216_12": "arūpāvacarasamāpattiyā rūpakāyato vimuttā,",
  "atk-s0301a:1216_13": "aggamaggena nāmakāyatoti.",
  "atk-s0301a:1216_14": "Paññāvimuttāti paññāya vimuttā tevijjādibhāvaṃ appattā khīṇāsavā.",
  "atk-s0301a:1217_0": "Visuddhiyāti visuddhatthāya.",
  "atk-s0301a:1217_1": "Saṃyojanabandhanacchidāti saṃyojanasaṅkhāte ceva bandhanasaṅkhāte ca kilese chinditvā ṭhitā.",
  "atk-s0301a:1217_2": "Vijitasaṅgāmanti vijitarāgadosamohasaṅgāmaṃ,",
  "atk-s0301a:1217_3": "mārabalassa vijitattāpi vijitasaṅgāmaṃ.",
  "atk-s0301a:1217_4": "Satthavāhanti aṭṭhaṅgikamaggarathe āropetvā veneyyasatthaṃ vāheti saṃsārakantāraṃ uttāretīti bhagavā satthavāho,",
  "atk-s0301a:1217_5": "taṃ satthavāhaṃ.",
  "atk-s0301a:1217_6": "Palāpoti antotuccho dussīlo.",
  "atk-s0301a:1217_7": "Ādiccabandhunanti ādiccabandhuṃ satthāraṃ dasabalaṃ vandāmīti vadati. Sattamaṃ.",
  "atk-s0301a:1218_0": "8. Parosahassasuttavaṇṇanā",
  "atk-s0301a:1219_0": "216.",
  "atk-s0301a:1219_1": "Aṭṭhame parosahassanti atirekasahassaṃ.",
  "atk-s0301a:1219_2": "Akutobhayanti nibbāne kutoci bhayaṃ natthi,",
  "atk-s0301a:1219_3": "nibbānappattassa vā kutoci bhayaṃ natthīti nibbānaṃ akutobhayaṃ nāma.",
  "atk-s0301a:1219_4": "Isīnaṃ isisattamoti vipassito paṭṭhāya isīnaṃ sattamako isi.",
  "atk-s0301a:1220_0": "Kiṃ nu te vaṅgīsāti idaṃ bhagavā atthuppattivasena āha.",
  "atk-s0301a:1220_1": "Saṅghamajjhe kira kathā udapādi “vaṅgīsatthero vissaṭṭhavatto,",
  "atk-s0301a:1220_2": "neva uddese,",
  "atk-s0301a:1220_3": "na paripucchāya,",
  "atk-s0301a:1220_4": "na yonisomanasikāre kammaṃ karoti,",
  "atk-s0301a:1220_5": "gāthā bandhanto cuṇṇiyapadāni karonto vicaratī”ti.",
  "atk-s0301a:1220_6": "Atha bhagavā cintesi –",
  "atk-s0301a:1220_7": "“ime bhikkhū vaṅgīsassa paṭibhānasampattiṃ na jānanti,",
  "atk-s0301a:1220_8": "cintetvā cintetvā vadatīti maññanti,",
  "atk-s0301a:1220_9": "paṭibhānasampattimassa jānāpessāmī”ti cintetvā,",
  "atk-s0301a:1220_10": "“kiṃ nu te vaṅgīsā”tiādimāha.",
  "atk-s0301a:1221_0": "Ummaggapathanti anekāni kilesummujjanasatāni,",
  "atk-s0301a:1221_1": "vaṭṭapathattā pana pathanti vuttaṃ.",
  "atk-s0301a:1221_2": "Pabhijja khilānīti rāgakhilādīni pañca bhinditvā carasi.",
  "atk-s0301a:1221_3": "Taṃ passathāti taṃ evaṃ abhibhuyya bhinditvā carantaṃ buddhaṃ passatha.",
  "atk-s0301a:1221_4": "Bandhapamuñcakaranti bandhanamocanakaraṃ.",
  "atk-s0301a:1221_5": "Asitanti anissitaṃ.",
  "atk-s0301a:1221_6": "Bhāgaso pavibhajanti satipaṭṭhānādikoṭṭhāsavasena dhammaṃ vibhajantaṃ.",
  "atk-s0301a:1221_7": "Pavibhajjāti vā pāṭho,",
  "atk-s0301a:1221_8": "aṅgapaccaṅgakoṭṭhāsavasena vibhajitvā vibhajitvā passathāti attho.",
  "atk-s0301a:1222_0": "Oghassāti caturoghassa.",
  "atk-s0301a:1222_1": "Anekavihitanti satipaṭṭhānādivasena anekavidhaṃ.",
  "atk-s0301a:1222_2": "Tasmiṃ ca amate akkhāteti tasmiṃ tena akkhāte amate.",
  "atk-s0301a:1222_3": "Dhammaddasāti dhammassa passitāro.",
  "atk-s0301a:1222_4": "Ṭhitā asaṃhīrāti asaṃhāriyā hutvā patiṭṭhitā.",
  "atk-s0301a:1223_0": "Ativijjhāti ativijjhitvā.",
  "atk-s0301a:1223_1": "Sabbaṭṭhitīnanti sabbesaṃ diṭṭhiṭṭhānānaṃ viññāṇaṭṭhitīnaṃ vā.",
  "atk-s0301a:1223_2": "Atikkamamaddasāti atikkamabhūtaṃ nibbānamaddasa.",
  "atk-s0301a:1223_3": "Agganti uttamadhammaṃ.",
  "atk-s0301a:1223_4": "Aggeti vā pāṭho,",
  "atk-s0301a:1223_5": "paṭhamataranti attho.",
  "atk-s0301a:1223_6": "Dasaddhānanti pañcannaṃ,",
  "atk-s0301a:1223_7": "aggadhammaṃ pañcavaggiyānaṃ,",
  "atk-s0301a:1223_8": "agge vā pañcavaggiyānaṃ dhammaṃ desesīti attho.",
  "atk-s0301a:1223_9": "Tasmāti yasmā esa dhammo sudesitoti jānantena ca pamādo na kātabbo, tasmā.",
  "atk-s0301a:1223_10": "Anusikkheti tisso sikkhā sikkheyya. Aṭṭhamaṃ.",
  "atk-s0301a:1224_0": "9. Koṇḍaññasuttavaṇṇanā",
  "atk-s0301a:1225_0": "217.",
  "atk-s0301a:1225_1": "Navame aññāsikoṇḍaññoti paṭhamaṃ dhammassa aññātattā evaṃ gahitanāmo thero.",
  "atk-s0301a:1225_2": "Sucirassevāti kīvacirassa?",
  "atk-s0301a:1225_3": "Dvādasannaṃ saṃvaccharānaṃ.",
  "atk-s0301a:1225_4": "Ettakaṃ kālaṃ kattha vihāsīti.",
  "atk-s0301a:1225_5": "Chaddantabhavane mandākinipokkharaṇiyā tīre paccekabuddhānaṃ vasanaṭṭhāne. Kasmā?",
  "atk-s0301a:1225_6": "Vihāragarutāya.",
  "atk-s0301a:1225_7": "So hi paññavā mahāsāvako.",
  "atk-s0301a:1225_8": "Yatheva bhagavato,",
  "atk-s0301a:1225_9": "evamassa dasasahassacakkavāḷe devamanussānaṃ abbhantare guṇā patthaṭāva.",
  "atk-s0301a:1225_10": "Devamanussā tathāgatassa santikaṃ gantvā gandhamālādīhi pūjaṃ katvā “aggadhammaṃ paṭividdhasāvako”ti anantaraṃ theraṃ upasaṅkamitvā pūjenti.",
  "atk-s0301a:1225_11": "Santikaṃ āgatānañca nāma tathārūpā dhammakathā vā paṭisanthāro vā kātabbo hoti.",
  "atk-s0301a:1225_12": "Thero ca vihāragaruko,",
  "atk-s0301a:1225_13": "tenassa so papañco viya upaṭṭhāti.",
  "atk-s0301a:1225_14": "Iti vihāragarutāya tattha gantvā vihāsi.",
  "atk-s0301a:1226_0": "Aparampi kāraṇaṃ –",
  "atk-s0301a:1226_1": "bhikkhācāravelāyaṃ tāva sabbasāvakā vassaggena gacchanti.",
  "atk-s0301a:1226_2": "Dhammadesanākāle pana majjhaṭṭhāne alaṅkatabuddhāsanamhi satthari nisinne dakkhiṇahatthapasse dhammasenāpati,",
  "atk-s0301a:1226_3": "vāmahatthapasse mahāmoggallānatthero nisīdati,",
  "atk-s0301a:1226_4": "tesaṃ piṭṭhibhāge aññāsikoṇḍaññattherassa āsanaṃ paññāpenti.",
  "atk-s0301a:1226_5": "Sesā bhikkhū taṃ parivāretvā nisīdanti.",
  "atk-s0301a:1226_6": "Dve aggasāvakā aggadhammapaṭividdhattā ca mahallakattā ca there sagāravā theraṃ mahābrahmaṃ viya aggikkhandhaṃ",
  "atk-s0301a:1226_7": "viya āsīvisaṃ viya ca maññamānā dhurāsane nisīdantā ottappanti harāyanti.",
  "atk-s0301a:1226_8": "Thero cintesi –",
  "atk-s0301a:1226_9": "“imehi dhurāsanatthāya kappasatasahassādhikaṃ asaṅkhyeyyaṃ pāramiyo pūritā,",
  "atk-s0301a:1226_10": "te idāni dhurāsane nisīdantā mama ottappanti harāyanti,",
  "atk-s0301a:1226_11": "phāsuvihāraṃ nesaṃ karissāmī”ti.",
  "atk-s0301a:1226_12": "So patirūpe kāle tathāgataṃ upasaṅkamitvā “icchāmahaṃ, bhante,",
  "atk-s0301a:1226_13": "janapade vasitu”nti āha,",
  "atk-s0301a:1226_14": "satthā anujāni.",
  "atk-s0301a:1227_0": "Thero senāsanaṃ saṃsāmetvā pattacīvaramādāya chaddantabhavane mandākinitīraṃ gato.",
  "atk-s0301a:1227_1": "Pubbe paccekabuddhānaṃ pāricariyāya kataparicayā aṭṭhasahassā hatthināgā theraṃ disvāva “amhākaṃ puññakkhettaṃ",
  "atk-s0301a:1227_2": "āgata”nti nakhehi caṅkamanaṃ nittiṇaṃ katvā āvaraṇasākhā haritvā therassa vasanaṭṭhānaṃ paṭijaggitvā",
  "atk-s0301a:1227_3": "vattaṃ katvā sabbe sannipatitvā mantayiṃsu –",
  "atk-s0301a:1227_4": "“sace hi mayaṃ ‘ayaṃ therassa kattabbaṃ karissati,",
  "atk-s0301a:1227_5": "ayaṃ karissatī’ti paṭipajjissāma,",
  "atk-s0301a:1227_6": "thero bahuñātikagāmaṃ gato viya yathādhoteneva pattena gamissati,",
  "atk-s0301a:1227_7": "vārena naṃ paṭijaggissāma,",
  "atk-s0301a:1227_8": "ekassa pana vāre patte sesehipi nappamajjitabba”nti vāraṃ ṭhapayiṃsu.",
  "atk-s0301a:1227_9": "Vārikanāgo pātova therassa mukhodakañca dantakaṭṭhañca ṭhapeti,",
  "atk-s0301a:1227_10": "vattaṃ karoti.",
  "atk-s0301a:1228_0": "Mandākinipokkharaṇī nāma cesā paṇṇāsayojanā hoti.",
  "atk-s0301a:1228_1": "Tassā pañcavīsatiyojanamatte ṭhāne sevālo vā paṇakaṃ vā natthi,",
  "atk-s0301a:1228_2": "phalikavaṇṇaṃ udakameva hoti.",
  "atk-s0301a:1228_3": "Tato paraṃ pana kaṭippamāṇe udake aḍḍhayojanavitthataṃ sesapadumavanaṃ paṇṇāsayojanaṃ saraṃ parikkhipitvā ṭhitaṃ.",
  "atk-s0301a:1228_4": "Tadanantaraṃ tāva mahantameva rattapadumavanaṃ,",
  "atk-s0301a:1228_5": "tadanantaraṃ rattakumudavanaṃ,",
  "atk-s0301a:1228_6": "tadanantaraṃ setakumudavanaṃ,",
  "atk-s0301a:1228_7": "tadanantaraṃ nīluppalavanaṃ,",
  "atk-s0301a:1228_8": "tadanantaraṃ rattuppalavanaṃ,",
  "atk-s0301a:1228_9": "tadanantaraṃ sugandharattasālivanaṃ,",
  "atk-s0301a:1228_10": "tadanantaraṃ eḷālukalābukumbhaṇḍādīni madhurarasāni valliphalāni,",
  "atk-s0301a:1228_11": "tadanantaraṃ aḍḍhayojanavitthārameva ucchuvanaṃ,",
  "atk-s0301a:1228_12": "tattha pūgarukkhakkhandhappamāṇā ucchū,",
  "atk-s0301a:1228_13": "tadanantaraṃ kadalivanaṃ,",
  "atk-s0301a:1228_14": "yato duve pakkāni khādantā kilamanti,",
  "atk-s0301a:1228_15": "tadanantaraṃ cāṭippamāṇaphalaṃ panasavanaṃ,",
  "atk-s0301a:1228_16": "tadanantaraṃ jambuvanaṃ,",
  "atk-s0301a:1228_17": "tadanantaraṃ ambavanaṃ,",
  "atk-s0301a:1228_18": "tadanantaraṃ kapitthavananti.",
  "atk-s0301a:1228_19": "Saṅkhepato tasmiṃ dahe khāditabbayuttakaṃ phalaṃ nāma natthīti na vattabbaṃ.",
  "atk-s0301a:1228_20": "Kusumānaṃ pupphanasamaye vāto reṇuvaṭṭiṃ uṭṭhāpetvā paduminipattesu ṭhapeti,",
  "atk-s0301a:1228_21": "tattha udakaphusitāni patanti.",
  "atk-s0301a:1228_22": "Tato ādiccapākena paccitvā pakkapayoghanikā viya tiṭṭhati,",
  "atk-s0301a:1228_23": "etaṃ pokkharamadhu nāma,",
  "atk-s0301a:1228_24": "taṃ therassa āharitvā denti.",
  "atk-s0301a:1228_25": "Muḷālaṃ naṅgalasīsamattaṃ hoti,",
  "atk-s0301a:1228_26": "tampi āharitvā denti.",
  "atk-s0301a:1228_27": "Bhisaṃ mahābheripokkharappamāṇaṃ hoti,",
  "atk-s0301a:1228_28": "tassa ekasmiṃ pabbe pādaghaṭakappamāṇaṃ khīraṃ hoti,",
  "atk-s0301a:1228_29": "taṃ āharitvā denti.",
  "atk-s0301a:1228_30": "Pokkharaṭṭhīni madhusakkharāya yojetvā denti.",
  "atk-s0301a:1228_31": "Ucchuṃ pāsāṇapiṭṭhe ṭhapetvā pādena akkamanti.",
  "atk-s0301a:1228_32": "Tato raso paggharitvā soṇḍiāvāṭe pūretvā,",
  "atk-s0301a:1228_33": "ādiccapākena paccitvā khīrapāsāṇapiṇḍo viya tiṭṭhati,",
  "atk-s0301a:1228_34": "taṃ āharitvā denti.",
  "atk-s0301a:1228_35": "Panasakadaliambapakkādīsu kathāva natthi.",
  "atk-s0301a:1229_0": "Kelāsapabbate nāgadatto nāma devaputto vasati.",
  "atk-s0301a:1229_1": "Thero kālena kālaṃ tassa vimānadvāraṃ gacchati.",
  "atk-s0301a:1229_2": "So navasappipokkharamadhucuṇṇayuttassa nirudakapāyāsassa pattaṃ pūretvā deti.",
  "atk-s0301a:1229_3": "So kira kassapabuddhakāle vīsativassasahassāni sugandhasappinā khīrasalākaṃ adāsi.",
  "atk-s0301a:1229_4": "Tenassetaṃ bhojanaṃ uppajjati.",
  "atk-s0301a:1229_5": "Evaṃ thero dvādasa vassāni vasitvā attano āyusaṅkhāraṃ olokento parikkhīṇabhāvaṃ ñatvā “kattha parinibbāyissāmī”ti cintetvā –",
  "atk-s0301a:1229_6": "“hatthināgehi maṃ dvādasa vassāni upaṭṭhahantehi dukkaraṃ kataṃ,",
  "atk-s0301a:1229_7": "satthāraṃ anujānāpetvā etesaṃyeva santike parinibbāyissāmī”ti ākāsena bhagavato santikaṃ agamāsi.",
  "atk-s0301a:1229_8": "Tena vuttaṃ “sucirasseva yena bhagavā tenupasaṅkamī”ti.",
  "atk-s0301a:1230_0": "Nāmañcāti kasmā nāmaṃ sāveti?",
  "atk-s0301a:1230_1": "Therañhi keci sañjānanti,",
  "atk-s0301a:1230_2": "keci na sañjānanti.",
  "atk-s0301a:1230_3": "Tattha thero cintesi –",
  "atk-s0301a:1230_4": "“ye maṃ ajānantā ‘ko esa paṇḍarasīso obhaggo gopānasivaṅko mahallako satthārā saddhiṃ paṭisanthāraṃ karotī’ti cittaṃ padūsessanti,",
  "atk-s0301a:1230_5": "te apāyapūrakā bhavissanti.",
  "atk-s0301a:1230_6": "Ye pana maṃ jānantā –",
  "atk-s0301a:1230_7": "‘dasasahassacakkavāḷe satthā viya paññāto pākaṭo mahāsāvako’ti cittaṃ pasādessanti,",
  "atk-s0301a:1230_8": "te saggūpagā bhavissantī”ti,",
  "atk-s0301a:1230_9": "sattānaṃ apāyamaggaṃ pidahitvā saggamaggaṃ vivaranto nāmaṃ sāveti.",
  "atk-s0301a:1231_0": "Buddhānubuddhoti paṭhamaṃ satthā cattāri saccāni bujjhi,",
  "atk-s0301a:1231_1": "pacchā thero,",
  "atk-s0301a:1231_2": "tasmā buddhānubuddhoti, vuccati.",
  "atk-s0301a:1231_3": "Tibbanikkamoti bāḷhavīriyo.",
  "atk-s0301a:1231_4": "Vivekānanti tiṇṇaṃ vivekānaṃ. Tevijjo,",
  "atk-s0301a:1231_5": "cetopariyāyakovidoti chasu abhiññāsu catasso vadati.",
  "atk-s0301a:1231_6": "Itarā dve kiñcāpi na vuttā,",
  "atk-s0301a:1231_7": "thero pana chaḷabhiññova.",
  "atk-s0301a:1231_8": "Imissā ca gāthāya pariyosāne parisā sannisīdi.",
  "atk-s0301a:1231_9": "Parisāya sannisinnabhāvaṃ ñatvā thero satthārā saddhiṃ paṭisanthāraṃ katvā “parikkhīṇā me, bhante,",
  "atk-s0301a:1231_10": "āyusaṅkhārā,",
  "atk-s0301a:1231_11": "parinibbāyissāmī”ti,",
  "atk-s0301a:1231_12": "parinibbānakālaṃ anujānāpesi.",
  "atk-s0301a:1231_13": "Kattha parinibbāyissasi koṇḍaññāti?",
  "atk-s0301a:1231_14": "Upaṭṭhākehi me, bhante,",
  "atk-s0301a:1231_15": "hatthināgehi dukkaraṃ kataṃ,",
  "atk-s0301a:1231_16": "tesaṃ santiketi.",
  "atk-s0301a:1231_17": "Satthā anujāni.",
  "atk-s0301a:1232_0": "Thero dasabalaṃ padakkhiṇaṃ katvā –",
  "atk-s0301a:1232_1": "“pubbaṃ taṃ me, bhante,",
  "atk-s0301a:1232_2": "paṭhamadassanaṃ,",
  "atk-s0301a:1232_3": "idaṃ pacchimadassana”nti paridevante mahājane satthāraṃ vanditvā nikkhamitvā,",
  "atk-s0301a:1232_4": "dvārakoṭṭhake ṭhito –",
  "atk-s0301a:1232_5": "“mā socittha,",
  "atk-s0301a:1232_6": "mā paridevittha,",
  "atk-s0301a:1232_7": "buddhā vā hontu buddhasāvakā vā,",
  "atk-s0301a:1232_8": "uppannā saṅkhārā abhijjanakā nāma natthī”ti mahājanaṃ ovaditvā passantasseva mahājanassa vehāsaṃ abbhuggamma",
  "atk-s0301a:1232_9": "mandākinitīre otaritvā pokkharaṇiyaṃ nhatvā nivatthanivāsano katuttarāsaṅgo senāsanaṃ saṃsāmetvā phalasamāpattiyā",
  "atk-s0301a:1232_10": "tayo yāme vītināmetvā balavapaccūsasamaye parinibbāyi.",
  "atk-s0301a:1232_11": "Therassa sahaparinibbānā himavati sabbarukkhā pupphehi ca phalehi ca onatavinatā ahesuṃ.",
  "atk-s0301a:1232_12": "Vārikanāgo therassa parinibbutabhāvaṃ ajānanto pātova mukhodakadantakaṭṭhāni upaṭṭhapetvā vattaṃ katvā",
  "atk-s0301a:1232_13": "khādanīyaphalāni āharitvā caṅkamanakoṭiyaṃ aṭṭhāsi.",
  "atk-s0301a:1232_14": "So yāva sūriyuggamanā therassa nikkhamanaṃ apassanto “kiṃ nu kho etaṃ?",
  "atk-s0301a:1232_15": "Pubbe ayyo pātova caṅkamati,",
  "atk-s0301a:1232_16": "mukhaṃ dhovati.",
  "atk-s0301a:1232_17": "Ajja pana paṇṇasālatopi na nikkhamatī”ti kuṭidvāraṃ kampetvā olokento theraṃ nisinnakameva disvā hatthaṃ",
  "atk-s0301a:1232_18": "pasāretvā parāmasitvā assāsapassāse pariyesanto tesaṃ appavattibhāvaṃ ñatvā –",
  "atk-s0301a:1232_19": "“parinibbuto thero”ti soṇḍaṃ mukhe pakkhipitvā mahāravaṃ viravi.",
  "atk-s0301a:1232_20": "Sakalahimavanto ekaninnādo ahosi.",
  "atk-s0301a:1232_21": "Aṭṭhanāgasahassāni sannipatitvā theraṃ jeṭṭhakanāgassa kumbhe nisīdāpetvā supupphitarukkhasākhā gahetvā",
  "atk-s0301a:1232_22": "parivāretvā sakalahimavantaṃ anuvicaritvā sakaṭṭhānameva āgatā.",
  "atk-s0301a:1233_0": "Sakko vissakammaṃ āmantesi – “tāta,",
  "atk-s0301a:1233_1": "amhākaṃ jeṭṭhabhātā parinibbuto,",
  "atk-s0301a:1233_2": "sakkāraṃ karissāma,",
  "atk-s0301a:1233_3": "navayojanikaṃ sabbaratanamayaṃ kūṭāgāraṃ māpehī”ti.",
  "atk-s0301a:1233_4": "So tathā katvā theraṃ tattha nipajjāpetvā hatthināgānaṃ adāsi.",
  "atk-s0301a:1233_5": "Te kūṭāgāraṃ ukkhipitvā tiyojanasahassaṃ himavantaṃ punappunaṃ āvijjhiṃsu.",
  "atk-s0301a:1233_6": "Tesaṃ hatthato ākāsaṭṭhakā devā gahetvā sādhukīḷitaṃ kīḷiṃsu.",
  "atk-s0301a:1233_7": "Tato vassavalāhakā sītavalāhakā uṇhavalāhakā cātumahārājikā tāvatiṃsāti etenupāyena yāva brahmalokā kūṭāgāraṃ agamāsi,",
  "atk-s0301a:1233_8": "puna brahmāno devānanti anupubbena hatthināgānaṃyeva kūṭāgāraṃ adaṃsu.",
  "atk-s0301a:1233_9": "Ekekā devatā caturaṅgulamattaṃ candanaghaṭikaṃ āhari,",
  "atk-s0301a:1233_10": "citako navayojaniko ahosi.",
  "atk-s0301a:1233_11": "Kūṭāgāraṃ citakaṃ āropayiṃsu.",
  "atk-s0301a:1233_12": "Pañca bhikkhusatāni ākāsenāgantvā sabbarattiṃ sajjhāyamakaṃsu.",
  "atk-s0301a:1233_13": "Anuruddhatthero dhammaṃ kathesi,",
  "atk-s0301a:1233_14": "bahūnaṃ devatānaṃ dhammābhisamayo ahosi.",
  "atk-s0301a:1233_15": "Punadivase aruṇuggamanavelāyameva citakaṃ nibbāpetvā sumanamakuḷavaṇṇānaṃ dhātūnaṃ parisāvanaṃ pūretvā",
  "atk-s0301a:1233_16": "bhagavati nikkhamitvā veḷuvanavihārakoṭṭhakaṃ sampatte āharitvā satthu hatthe ṭhapayiṃsu.",
  "atk-s0301a:1233_17": "Satthā dhātuparisāvanaṃ gahetvā pathaviyā hatthaṃ pasāresi,",
  "atk-s0301a:1233_18": "mahāpathaviṃ bhinditvā rajatabubbuḷasadisaṃ cetiyaṃ nikkhami.",
  "atk-s0301a:1233_19": "Satthā sahatthena cetiye dhātuyo nidhesi.",
  "atk-s0301a:1233_20": "Ajjāpi kira taṃ cetiyaṃ dharatiyevāti. Navamaṃ.",
  "atk-s0301a:1234_0": "10. Moggallānasuttavaṇṇanā",
  "atk-s0301a:1235_0": "218.",
  "atk-s0301a:1235_1": "Dasame samannesatīti pariyesati paccavekkhati.",
  "atk-s0301a:1235_2": "Nagassāti pabbatassa.",
  "atk-s0301a:1235_3": "Muninti buddhamuniṃ.",
  "atk-s0301a:1235_4": "Dukkhassa pāragunti dukkhapāraṃ gataṃ.",
  "atk-s0301a:1235_5": "Samannesanti samannesanto.",
  "atk-s0301a:1235_6": "Evaṃ sabbaṅgasampannanti evaṃ sabbaguṇasampannaṃ.",
  "atk-s0301a:1235_7": "Anekākārasampannanti anekehi guṇehi samannāgataṃ. Dasamaṃ.",
  "atk-s0301a:1236_0": "11. Gaggarāsuttavaṇṇanā",
  "atk-s0301a:1237_0": "219.",
  "atk-s0301a:1237_1": "Ekādasame tyāssudanti te assudaṃ.",
  "atk-s0301a:1237_2": "Assudanti nipātamattaṃ.",
  "atk-s0301a:1237_3": "Vaṇṇenāti sarīravaṇṇena.",
  "atk-s0301a:1237_4": "Yasasāti parivārena.",
  "atk-s0301a:1237_5": "Vigatamalova bhāṇumāti vigatamalo ādicco viya.",
  "atk-s0301a:1237_6": "Ekādasamaṃ.",
  "atk-s0301a:1238_0": "12. Vaṅgīsasuttavaṇṇanā",
  "atk-s0301a:1239_0": "220.",
  "atk-s0301a:1239_1": "Dvādasame āyasmāti piyavacanaṃ.",
  "atk-s0301a:1239_2": "Vaṅgīsoti tassa therassa nāmaṃ.",
  "atk-s0301a:1239_3": "So kira pubbe padumuttarakāle paṭibhānasampannaṃ sāvakaṃ disvā dānaṃ datvā patthanaṃ katvā kappasatasahassaṃ",
  "atk-s0301a:1239_4": "pāramiyo pūretvā amhākaṃ bhagavato kāle sakalajambudīpe vādakāmatāya jambusākhaṃ pariharitvā ekena paribbājakena",
  "atk-s0301a:1239_5": "saddhiṃ vādaṃ katvā vāde jayaparājayānubhāvena teneva paribbājakena saddhiṃ saṃvāsaṃ kappetvā vasamānāya",
  "atk-s0301a:1239_6": "ekissā paribbājikāya kucchimhi nibbatto vayaṃ āgamma mātito pañcavādasatāni,",
  "atk-s0301a:1239_7": "pitito pañcavādasatānīti vādasahassaṃ uggaṇhitvā vicarati.",
  "atk-s0301a:1239_8": "Ekañca vijjaṃ jānāti,",
  "atk-s0301a:1239_9": "yaṃ vijjaṃ parijappitvā matānaṃ sīsaṃ aṅguliyā paharitvā –",
  "atk-s0301a:1239_10": "“asukaṭṭhāne nibbatto”ti jānāti.",
  "atk-s0301a:1239_11": "So anupubbena gāmanigamādīsu vicaranto pañcahi māṇavakasatehi saddhiṃ sāvatthiṃ anuppatto nagaradvāre sālāya nisīdati.",
  "atk-s0301a:1240_0": "Tadā ca nagaravāsino purebhattaṃ dānaṃ datvā pacchābhattaṃ suddhuttarāsaṅgā gandhamālādihatthā dhammassavanāya vihāraṃ gacchanti.",
  "atk-s0301a:1240_1": "Māṇavo disvā,",
  "atk-s0301a:1240_2": "“kahaṃ gacchathā”ti? Pucchi.",
  "atk-s0301a:1240_3": "Te “dasabalassa santikaṃ dhammassavanāyā”ti āhaṃsu.",
  "atk-s0301a:1240_4": "Sopi saparivāro tehi saddhiṃ gantvā paṭisanthāraṃ katvā ekamantaṃ aṭṭhāsi.",
  "atk-s0301a:1240_5": "Atha naṃ bhagavā āha – “vaṅgīsa,",
  "atk-s0301a:1240_6": "bhaddakaṃ kira sippaṃ jānāsī”ti.",
  "atk-s0301a:1240_7": "“Bho gotama,",
  "atk-s0301a:1240_8": "ahaṃ bahusippaṃ jānāmi.",
  "atk-s0301a:1240_9": "Tumhe kataraṃ sandhāya vadathā”ti?",
  "atk-s0301a:1240_10": "Chavadūsakasippanti. Āma,",
  "atk-s0301a:1240_11": "bho gotamāti.",
  "atk-s0301a:1240_12": "Athassa bhagavā attano ānubhāvena niraye nibbattassa sīsaṃ dassetvā, “vaṅgīsa,",
  "atk-s0301a:1240_13": "ayaṃ kahaṃ nibbatto”ti pucchi.",
  "atk-s0301a:1240_14": "So mantaṃ jappitvā aṅguliyā paharitvā “niraye”ti āha. “Sādhu, vaṅgīsa,",
  "atk-s0301a:1240_15": "sukathita”nti devaloke nibbattassa sīsaṃ dassesi.",
  "atk-s0301a:1240_16": "Tampi so tatheva byākāsi.",
  "atk-s0301a:1240_17": "Athassa khīṇāsavassa sīsaṃ dassesi.",
  "atk-s0301a:1240_18": "So punappunaṃ mantaṃ parivattetvāpi aṅguliyā paharitvāpi nibbattaṭṭhānaṃ na passati.",
  "atk-s0301a:1241_0": "Atha naṃ bhagavā “kilamasi,",
  "atk-s0301a:1241_1": "vaṅgīsā”ti āha? Āma bho, gotamāti.",
  "atk-s0301a:1241_2": "Punappunaṃ upadhārehīti.",
  "atk-s0301a:1241_3": "Tathā karontopi adisvā, “tumhe,",
  "atk-s0301a:1241_4": "bho gotama,",
  "atk-s0301a:1241_5": "jānāthā”ti āha. Āma, vaṅgīsa,",
  "atk-s0301a:1241_6": "maṃ nissāya cesa gato,",
  "atk-s0301a:1241_7": "ahamassa gatiṃ jānāmīti.",
  "atk-s0301a:1241_8": "Mantena jānāsi,",
  "atk-s0301a:1241_9": "bho gotamāti? Āma, vaṅgīsa,",
  "atk-s0301a:1241_10": "ekena manteneva jānāmīti.",
  "atk-s0301a:1241_11": "Bho gotama,",
  "atk-s0301a:1241_12": "mayhaṃ mantena imaṃ mantaṃ dethāti. Amūliko, vaṅgīsa,",
  "atk-s0301a:1241_13": "mayhaṃ mantoti. Detha,",
  "atk-s0301a:1241_14": "bho gotamāti.",
  "atk-s0301a:1241_15": "Na sakkā mayhaṃ santike apabbajitassa dātunti.",
  "atk-s0301a:1241_16": "So antevāsike āmantesi –",
  "atk-s0301a:1241_17": "“tātā samaṇo gotamo atirekasippaṃ jānāti,",
  "atk-s0301a:1241_18": "ahaṃ imassa santike pabbajitvā sippaṃ gaṇhāmi,",
  "atk-s0301a:1241_19": "tato sakalajambudīpe amhehi bahutaraṃ jānanto nāma na bhavissati.",
  "atk-s0301a:1241_20": "Tumhe yāva ahaṃ āgacchāmi,",
  "atk-s0301a:1241_21": "tāva anukkaṇṭhitvā vicarathā”ti te uyyojetvā “pabbājetha ma”nti āha.",
  "atk-s0301a:1241_22": "Satthā nigrodhakappassa paṭipādesi.",
  "atk-s0301a:1241_23": "Thero taṃ attano vasanaṭṭhānaṃ netvā pabbājesi.",
  "atk-s0301a:1241_24": "So pabbajitvā satthu santikaṃ āgamma vanditvā ṭhito “sippaṃ dethā”ti yāci. Vaṅgīsa,",
  "atk-s0301a:1241_25": "tumhe sippaṃ gaṇhantā aloṇabhojanathaṇḍilaseyyādīhi parikammaṃ katvā gaṇhatha,",
  "atk-s0301a:1241_26": "imassāpi sippassa parikammaṃ atthi,",
  "atk-s0301a:1241_27": "taṃ tāva karohīti. Sādhu, bhanteti.",
  "atk-s0301a:1241_28": "Athassa satthā dvattiṃsākārakammaṭṭhānaṃ ācikkhi.",
  "atk-s0301a:1241_29": "So taṃ anulomapaṭilomaṃ manasikaronto vipassanaṃ vaḍḍhetvā anukkamena arahattaṃ pāpuṇi.",
  "atk-s0301a:1242_0": "Vimuttisukhaṃ paṭisaṃvedīti evaṃ arahattaṃ patvā vimuttisukhaṃ paṭisaṃvedento.",
  "atk-s0301a:1242_1": "Kāveyyamattāti kāveyyena kabbakaraṇena mattā.",
  "atk-s0301a:1242_2": "Khandhāyatanadhātuyoti imāni khandhādīni pakāsento dhammaṃ desesi.",
  "atk-s0301a:1242_3": "Ye niyāmagataddasāti ye niyāmagatā ceva niyāmadassāti ca.",
  "atk-s0301a:1242_4": "Svāgatanti suāgamanaṃ.",
  "atk-s0301a:1242_5": "Iddhipattomhīti iminā iddhividhañāṇaṃ gahitaṃ.",
  "atk-s0301a:1242_6": "Cetopariyāyakovidoti iminā cetopariyañāṇaṃ.",
  "atk-s0301a:1242_7": "Dibbasotaṃ pana avuttampi gahitameva hoti.",
  "atk-s0301a:1242_8": "Evaṃ cha abhiññāpatto eso mahāsāvakoti veditabbo.",
  "atk-s0301a:1242_9": "Dvādasamaṃ.",
  "atk-s0301a:1243_0": "Iti sāratthappakāsiniyā",
  "atk-s0301a:1244_0": "Saṃyuttanikāya-aṭṭhakathāya",
  "atk-s0301a:1245_0": "Vaṅgīsasaṃyuttavaṇṇanā niṭṭhitā.",
  "atk-s0301a:1248_0": "9. Vanasaṃyuttaṃ",
  "atk-s0301a:1249_0": "1. Vivekasuttavaṇṇanā",
  "atk-s0301a:1250_0": "221.",
  "atk-s0301a:1250_1": "Vanasaṃyuttassa paṭhame kosalesu viharatīti satthu santike kammaṭṭhānaṃ gahetvā tassa janapadassa sulabhabhikkhatāya tattha gantvā viharati.",
  "atk-s0301a:1250_2": "Saṃvejetukāmāti vivekaṃ paṭipajjāpetukāmā.",
  "atk-s0301a:1250_3": "Vivekakāmoti tayo viveke patthayanto.",
  "atk-s0301a:1250_4": "Niccharatī bahiddhāti bāhiresu puthuttārammaṇesu carati.",
  "atk-s0301a:1250_5": "Jano janasminti tvaṃ jano aññasmiṃ jane chandarāgaṃ vinayassu.",
  "atk-s0301a:1250_6": "Pajahāsīti pajaha.",
  "atk-s0301a:1250_7": "Bhavāsīti bhava.",
  "atk-s0301a:1250_8": "Sataṃ taṃ sārayāmaseti satimantaṃ paṇḍitaṃ taṃ mayampi sārayāma,",
  "atk-s0301a:1250_9": "sataṃ vā dhammaṃ mayaṃ taṃ sārayāmāti attho.",
  "atk-s0301a:1250_10": "Pātālarajoti appatiṭṭhaṭṭhena pātālasaṅkhāto kilesarajo.",
  "atk-s0301a:1250_11": "Mā taṃ kāmarajoti ayaṃ kāmarāgarajo taṃ mā avahari,",
  "atk-s0301a:1250_12": "apāyameva mā netūti attho.",
  "atk-s0301a:1250_13": "Paṃsukunthitoti paṃsumakkhito.",
  "atk-s0301a:1250_14": "Vidhunanti vidhunanto.",
  "atk-s0301a:1250_15": "Sitaṃ rajanti sarīralaggaṃ rajaṃ.",
  "atk-s0301a:1250_16": "Saṃvegamāpādīti devatāpi nāma maṃ evaṃ sāretīti vivekamāpanno,",
  "atk-s0301a:1250_17": "uttamavīriyaṃ vā paggayha paramavivekaṃ maggameva paṭipannoti. Paṭhamaṃ.",
  "atk-s0301a:1251_0": "2. Upaṭṭhānasuttavaṇṇanā",
  "atk-s0301a:1252_0": "222.",
  "atk-s0301a:1252_1": "Dutiye supatīti ayaṃ kira khīṇāsavo,",
  "atk-s0301a:1252_2": "so dūre bhikkhācāragāmaṃ gantvā āgato paṇṇasālāya pattacīvaraṃ paṭisāmetvā avidūre jātassaraṃ otaritvā",
  "atk-s0301a:1252_3": "gattāni utuṃ gāhāpetvā divāṭṭhānaṃ sammajjitvā tattha nīcamañcakaṃ paññāpetvā niddaṃ anokkamantova nipanno.",
  "atk-s0301a:1252_4": "Khīṇāsavassāpi hi kāyadaratho hotiyevāti tassa vinodanatthaṃ,",
  "atk-s0301a:1252_5": "taṃ sandhāya supatīti vuttaṃ.",
  "atk-s0301a:1252_6": "Ajjhabhāsīti “ayaṃ bhikkhu satthu santike kammaṭṭhānaṃ gahetvā divā supati,",
  "atk-s0301a:1252_7": "divāsoppañca nāmetaṃ vaḍḍhitaṃ diṭṭhadhammikasamparāyikaṃ atthaṃ nāsetī”ti maññamānā “codessāmi na”nti cintetvā abhāsi.",
  "atk-s0301a:1253_0": "Āturassāti jarāturo rogāturo kilesāturoti tayo āturā,",
  "atk-s0301a:1253_1": "tesu kilesāturaṃ sandhāyevamāha.",
  "atk-s0301a:1253_2": "Sallaviddhassāti savisena sattisallena viya avijjāvisaviṭṭhena taṇhāsallena hadaye viddhassa.",
  "atk-s0301a:1253_3": "Ruppatoti ghaṭṭiyamānassa.",
  "atk-s0301a:1254_0": "Idānissa kāmesu ādīnavaṃ kathayantī aniccātiādimāha.",
  "atk-s0301a:1254_1": "Tattha asitanti taṇhādiṭṭhinissayena anissitaṃ.",
  "atk-s0301a:1254_2": "Kasmā pabbajitaṃ tapeti evarūpaṃ khīṇāsavaṃ divāsoppaṃ na tapati,",
  "atk-s0301a:1254_3": "tādisaṃ pana kasmā na tapessatīti? Vadati.",
  "atk-s0301a:1254_4": "Therasseva vā etaṃ vacanaṃ,",
  "atk-s0301a:1254_5": "tasmā ayamettha attho –",
  "atk-s0301a:1254_6": "baddhesu muttaṃ asitaṃ mādisaṃ khīṇāsavapabbajitaṃ kasmā divāsoppaṃ tape,",
  "atk-s0301a:1254_7": "na tapessatīti?",
  "atk-s0301a:1254_8": "Sesagāthāsupi eseva nayo.",
  "atk-s0301a:1254_9": "Devatāya hi vacanapakkhe –",
  "atk-s0301a:1254_10": "“evarūpaṃ khīṇāsavapabbajitaṃ divāsoppaṃ na tapati,",
  "atk-s0301a:1254_11": "tādisaṃ pana kasmā na tapessati?",
  "atk-s0301a:1254_12": "Tapessatiyevā”ti attho.",
  "atk-s0301a:1254_13": "Therassa vacanapakkhe –",
  "atk-s0301a:1254_14": "“evarūpaṃ mādisaṃ khīṇāsavapabbajitaṃ kasmā divāsoppaṃ tape?",
  "atk-s0301a:1254_15": "Na tapatiyevā”ti attho.",
  "atk-s0301a:1254_16": "Ayaṃ panettha anuttānapadavaṇṇanā.",
  "atk-s0301a:1254_17": "Vinayāti vinayena.",
  "atk-s0301a:1254_18": "Samatikkamāti vaṭṭamūlikāya avijjāya samatikkamena.",
  "atk-s0301a:1254_19": "Taṃ ñāṇanti taṃ catusaccañāṇaṃ.",
  "atk-s0301a:1254_20": "Paramodānanti paramaparisuddhaṃ.",
  "atk-s0301a:1254_21": "Pabbajitanti evarūpena ñāṇena samannāgataṃ pabbajitaṃ.",
  "atk-s0301a:1254_22": "Vijjāyāti catutthamaggavijjāya.",
  "atk-s0301a:1254_23": "Āraddhavīriyanti paggahitavīriyaṃ paripuṇṇavīriyaṃ. Dutiyaṃ.",
  "atk-s0301a:1255_0": "3. Kassapagottasuttavaṇṇanā",
  "atk-s0301a:1256_0": "223.",
  "atk-s0301a:1256_1": "Tatiye chetanti ekaṃ migaluddakaṃ.",
  "atk-s0301a:1256_2": "Ovadatīti so kira migaluddako pātova bhuñjitvā “mige vadhissāmī”ti araññaṃ paviṭṭho ekaṃ rohitamigaṃ",
  "atk-s0301a:1256_3": "disvā “sattiyā naṃ paharissāmī”ti anubandhamāno therassa paṭhamasutte vuttanayeneva divāvihāraṃ nisinnassa",
  "atk-s0301a:1256_4": "avidūrena pakkamati.",
  "atk-s0301a:1256_5": "Atha naṃ thero – “upāsaka,",
  "atk-s0301a:1256_6": "pāṇātipāto nāmesa apāyasaṃvattaniko appāyukasaṃvattaniko,",
  "atk-s0301a:1256_7": "sakkā aññenapi kasivaṇijjādikammena dārabharaṇaṃ kātuṃ,",
  "atk-s0301a:1256_8": "mā evarūpaṃ kakkhaḷakammaṃ karohī”ti āha.",
  "atk-s0301a:1256_9": "Sopi “mahāpaṃsukūlikatthero kathetī”ti gāravena ṭhatvā sotuṃ āraddho.",
  "atk-s0301a:1256_10": "Athassa sotukāmataṃ janessāmīti thero aṅguṭṭhakaṃ jālāpesi.",
  "atk-s0301a:1256_11": "So akkhīhipi passati,",
  "atk-s0301a:1256_12": "kaṇṇehipi suṇāti,",
  "atk-s0301a:1256_13": "cittaṃ panassa “asukaṭṭhānaṃ migo gato bhavissati,",
  "atk-s0301a:1256_14": "asukatitthaṃ otiṇṇo,",
  "atk-s0301a:1256_15": "tattha naṃ gantvā ghātetvā yāvadicchakaṃ maṃsaṃ khāditvā sesaṃ kājenādāya gantvā puttake tosessāmī”ti evaṃ migasseva anupadaṃ dhāvati.",
  "atk-s0301a:1256_16": "Evaṃ vikkhittacittassa dhammaṃ desentaṃ theraṃ sandhāya vuttaṃ “ovadatī”ti.",
  "atk-s0301a:1256_17": "Ajjhabhāsīti “ayaṃ thero adāruṃ tacchanto viya akhette vappanto viya attanopi kammaṃ nāseti,",
  "atk-s0301a:1256_18": "etassāpi codessāmi na”nti abhāsi.",
  "atk-s0301a:1257_0": "Appapaññanti nippaññaṃ.",
  "atk-s0301a:1257_1": "Acetasanti kāraṇajānanasamatthena cittena rahitaṃ.",
  "atk-s0301a:1257_2": "Mandovāti andhabālo viya.",
  "atk-s0301a:1257_3": "Suṇātīti tava dhammakathaṃ suṇāti.",
  "atk-s0301a:1257_4": "Na vijānātīti atthamassa na jānāti.",
  "atk-s0301a:1257_5": "Āloketīti tava puthujjanikaiddhiyā jalantaṃ aṅguṭṭhakaṃ āloketi.",
  "atk-s0301a:1257_6": "Na passatīti ettha “neva telaṃ na vaṭṭi na dīpakapallikā,",
  "atk-s0301a:1257_7": "therassa pana ānubhāvenāyaṃ jalatī”ti imaṃ kāraṇaṃ na passati.",
  "atk-s0301a:1257_8": "Dasa pajjoteti dasasu aṅgulīsu dasa padīpe.",
  "atk-s0301a:1257_9": "Rūpānīti kāraṇarūpāni.",
  "atk-s0301a:1257_10": "Cakkhūti paññācakkhu.",
  "atk-s0301a:1257_11": "Saṃvegamāpādīti kiṃ me imināti?",
  "atk-s0301a:1257_12": "Vīriyaṃ paggayha paramavivekaṃ arahattamaggaṃ paṭipajji. Tatiyaṃ.",
  "atk-s0301a:1258_0": "4. Sambahulasuttavaṇṇanā",
  "atk-s0301a:1259_0": "224.",
  "atk-s0301a:1259_1": "Catutthe sambahulāti bahū suttantikā ābhidhammikā vinayadharā ca.",
  "atk-s0301a:1259_2": "Viharantīti satthu santike kammaṭṭhānaṃ gahetvā viharanti.",
  "atk-s0301a:1259_3": "Pakkamiṃsūti te kira tasmiṃ janapade aññataraṃ gāmaṃ upasaṅkamante disvā manussā pasannacittā āsanasālāya",
  "atk-s0301a:1259_4": "kojavattharaṇādīni paññāpetvā yāgukhajjakāni datvā upanisīdiṃsu.",
  "atk-s0301a:1259_5": "Mahāthero ekaṃ dhammakathikaṃ “dhammaṃ kathehī”ti āha.",
  "atk-s0301a:1259_6": "So cittaṃ dhammakathaṃ kathesi.",
  "atk-s0301a:1259_7": "Manussā pasīditvā bhojanavelāyaṃ paṇītabhojanaṃ adaṃsu.",
  "atk-s0301a:1259_8": "Mahāthero manuññaṃ bhattānumodanamakāsi.",
  "atk-s0301a:1259_9": "Manussā bhiyyosomattāya pasannā “idheva, bhante,",
  "atk-s0301a:1259_10": "temāsaṃ vasathā”ti paṭiññaṃ kāretvā gamanāgamanasampanne ṭhāne senāsanāni kāretvā catūhi paccayehi upaṭṭhahiṃsu.",
  "atk-s0301a:1259_11": "Mahāthero vassūpanāyikadivase bhikkhū ovadi – “āvuso,",
  "atk-s0301a:1259_12": "tumhehi garukassa satthu santike kammaṭṭhānaṃ gahitaṃ,",
  "atk-s0301a:1259_13": "buddhapātubhāvo nāma dullabho.",
  "atk-s0301a:1259_14": "Māsassa aṭṭha divase dhammassavanaṃ katvā gaṇasaṅgaṇikaṃ pahāya appamattā viharathā”ti.",
  "atk-s0301a:1259_15": "Te tato paṭṭhāya yuñjanti ghaṭenti.",
  "atk-s0301a:1259_16": "Kadāci sabbarattikaṃ dhammassavanaṃ karonti,",
  "atk-s0301a:1259_17": "kadāci pañhaṃ vissajjenti,",
  "atk-s0301a:1259_18": "kadāci padhānaṃ karonti.",
  "atk-s0301a:1259_19": "Tesaṃ dhammassavanadivase dhammaṃ kathentānaṃyeva aruṇo uggacchati.",
  "atk-s0301a:1259_20": "Pañhāvissajjanadivase byatto bhikkhu pañhaṃ pucchati,",
  "atk-s0301a:1259_21": "paṇḍito vissajjetīti pucchanavissajjanaṃ karontānaṃyeva.",
  "atk-s0301a:1259_22": "Padhānadivase sūriyatthaṅgamane gaṇḍiṃ paharitvāva caṅkamaṃ otaritvā padhānaṃ karontānaṃyeva.",
  "atk-s0301a:1259_23": "Te evaṃ vassaṃ vassitvā pavāretvā pakkamiṃsu.",
  "atk-s0301a:1259_24": "Taṃ sandhāyetaṃ vuttaṃ.",
  "atk-s0301a:1259_25": "Paridevamānāti “idāni tathārūpaṃ madhuraṃ dhammassavanaṃ pañhākathanaṃ kuto labhissāmī”tiādīni vatvā rodamānā.",
  "atk-s0301a:1260_0": "Khāyatīti paññāyati upaṭṭhāti.",
  "atk-s0301a:1260_1": "Ko meti kahaṃ ime.",
  "atk-s0301a:1260_2": "Vajjibhūmiyāti vajjiraṭṭhābhimukhā gatā.",
  "atk-s0301a:1260_3": "Magā viyāti yathā magā tasmiṃ tasmiṃ pabbatapāde vā vanasaṇḍe vā vicarantā –",
  "atk-s0301a:1260_4": "“idaṃ amhākaṃ mātusantakaṃ pitusantakaṃ paveṇiāgata”nti agahetvā,",
  "atk-s0301a:1260_5": "yattheva nesaṃ gocaraphāsutā ca hoti paripanthābhāvo ca,",
  "atk-s0301a:1260_6": "tattha vicaranti.",
  "atk-s0301a:1260_7": "Evaṃ aniketā agehā bhikkhavopi “ayaṃ, āvuso,",
  "atk-s0301a:1260_8": "amhākaṃ ācariyupajjhāyānaṃ santako paveṇiāgato”ti agahetvā yattheva nesaṃ utusappāyaṃ bhojanasappāyaṃ",
  "atk-s0301a:1260_9": "puggalasappāyaṃ senāsanasappāyaṃ dhammassavanasappāyañca sulabhaṃ hoti,",
  "atk-s0301a:1260_10": "tattha viharanti.",
  "atk-s0301a:1260_11": "Catutthaṃ.",
  "atk-s0301a:1261_0": "5. Ānandasuttavaṇṇanā",
  "atk-s0301a:1262_0": "225.",
  "atk-s0301a:1262_1": "Pañcame ānandoti dhammabhaṇḍāgārikatthero.",
  "atk-s0301a:1262_2": "Ativelanti atikkantaṃ velaṃ.",
  "atk-s0301a:1262_3": "Gihisaññattibahuloti rattiñca divā ca bahukālaṃ gihī saññāpayanto.",
  "atk-s0301a:1262_4": "Bhagavati parinibbute mahākassapatthero theraṃ āha – “āvuso,",
  "atk-s0301a:1262_5": "mayaṃ rājagahe vassaṃ upagantvā dhammaṃ saṅgāyissāma,",
  "atk-s0301a:1262_6": "gaccha tvaṃ araññaṃ pavisitvā uparimaggattayatthāya vāyāmaṃ karohī”ti.",
  "atk-s0301a:1262_7": "So bhagavato pattacīvaramādāya kosalaraṭṭhaṃ gantvā ekasmiṃ araññāvāse vasitvā punadivase ekaṃ gāmaṃ pāvisi.",
  "atk-s0301a:1262_8": "Manussā theraṃ disvā –",
  "atk-s0301a:1262_9": "“bhante ānanda,",
  "atk-s0301a:1262_10": "tumhe pubbe satthārā saddhiṃ āgacchatha.",
  "atk-s0301a:1262_11": "Ajja ekakāva āgatā.",
  "atk-s0301a:1262_12": "Kahaṃ satthāraṃ ṭhapetvā āgatattha?",
  "atk-s0301a:1262_13": "Idāni kassa pattacīvaraṃ gahetvā vicaratha?",
  "atk-s0301a:1262_14": "Kassa mukhodakaṃ dantakaṭṭhaṃ detha,",
  "atk-s0301a:1262_15": "pariveṇaṃ sammajjatha,",
  "atk-s0301a:1262_16": "vattapaṭivattaṃ karothā”ti bahuṃ vatvā parideviṃsu. Thero – “mā, āvuso, socittha,",
  "atk-s0301a:1262_17": "mā paridevittha,",
  "atk-s0301a:1262_18": "aniccā saṅkhārā”tiādīni vatvā te saññāpetvā bhattakiccāvasāne vasanaṭṭhānameva gacchati.",
  "atk-s0301a:1262_19": "Manussā sāyampi tattha gantvā tatheva paridevanti.",
  "atk-s0301a:1262_20": "Theropi tatheva ovadati.",
  "atk-s0301a:1262_21": "Taṃ sandhāyetaṃ vuttaṃ.",
  "atk-s0301a:1262_22": "Ajjhabhāsīti “ayaṃ thero bhikkhusaṅghassa kathaṃ sutvā ‘samaṇadhammaṃ karissāmī’ti araññaṃ pavisitvā idāni gihī saññāpento viharati,",
  "atk-s0301a:1262_23": "satthu sāsanaṃ asaṅgahitapuppharāsi viya ṭhitaṃ,",
  "atk-s0301a:1262_24": "dhammasaṅgahaṃ na karoti,",
  "atk-s0301a:1262_25": "codessāmi na”nti cintetvā abhāsi.",
  "atk-s0301a:1263_0": "Pasakkiyāti pavisitvā.",
  "atk-s0301a:1263_1": "Hadayasmiṃ opiyāti kiccato ca ārammaṇato ca hadayamhi pakkhipitvā.",
  "atk-s0301a:1263_2": "“Nibbānaṃ pāpuṇissāmī”ti vīriyaṃ karonto nibbānaṃ kiccato hadayamhi opeti nāma,",
  "atk-s0301a:1263_3": "nibbānārammaṇaṃ pana samāpattiṃ appetvā nisīdanto ārammaṇato.",
  "atk-s0301a:1263_4": "Tadubhayampi sandhāyesā bhāsati.",
  "atk-s0301a:1263_5": "Jhāyāti dvīhi jhānehi jhāyiko bhava.",
  "atk-s0301a:1263_6": "Biḷibiḷikāti ayaṃ gihīhi saddhiṃ biḷibiḷikathā. Pañcamaṃ.",
  "atk-s0301a:1264_0": "6. Anuruddhasuttavaṇṇanā",
  "atk-s0301a:1265_0": "226.",
  "atk-s0301a:1265_1": "Chaṭṭhe purāṇadutiyikāti anantare attabhāve aggamahesī.",
  "atk-s0301a:1265_2": "Sobhasīti pubbepi sobhasi,",
  "atk-s0301a:1265_3": "idānipi sobhasi.",
  "atk-s0301a:1265_4": "Duggatāti na gatiduggatiyā duggatā.",
  "atk-s0301a:1265_5": "Tā hi sugatiyaṃ ṭhitā sampattiṃ anubhavanti,",
  "atk-s0301a:1265_6": "paṭipattiduggatiyā pana duggatā.",
  "atk-s0301a:1265_7": "Tato cutā hi tā nirayepi upapajjantīti duggatā.",
  "atk-s0301a:1265_8": "Patiṭṭhitāti sakkāyasmiṃ hi patiṭṭhahanto aṭṭhahi kāraṇehi patiṭṭhāti –",
  "atk-s0301a:1265_9": "ratto rāgavasena patiṭṭhāti,",
  "atk-s0301a:1265_10": "duṭṭho dosavasena…",
  "atk-s0301a:1265_11": "mūḷho mohavasena…",
  "atk-s0301a:1265_12": "vinibaddho mānavasena…",
  "atk-s0301a:1265_13": "parāmaṭṭho diṭṭhivasena…",
  "atk-s0301a:1265_14": "thāmagato anusayavasena…",
  "atk-s0301a:1265_15": "aniṭṭhaṅgato vicikicchāvasena…",
  "atk-s0301a:1265_16": "vikkhepagato uddhaccavasena patiṭṭhāti.",
  "atk-s0301a:1265_17": "Tāpi evaṃ patiṭṭhitāva.",
  "atk-s0301a:1265_18": "Naradevānanti devanarānaṃ.",
  "atk-s0301a:1266_0": "Natthi dānīti sā kira devadhītā there balavasinehā ahosi,",
  "atk-s0301a:1266_1": "paṭigantuṃ nāsakkhi.",
  "atk-s0301a:1266_2": "Kālena āgantvā pariveṇaṃ sammajjati,",
  "atk-s0301a:1266_3": "mukhodakaṃ dantakaṭṭhaṃ pānīyaṃ paribhojanīyaṃ upaṭṭhapeti.",
  "atk-s0301a:1266_4": "Thero anāvajjanena paribhuñjati.",
  "atk-s0301a:1266_5": "Ekasmiṃ divase therassa jiṇṇacīvarassa coḷakabhikkhaṃ carato saṅkārakūṭe dibbadussaṃ ṭhapetvā pakkami.",
  "atk-s0301a:1266_6": "Thero taṃ disvā ukkhipitvā,",
  "atk-s0301a:1266_7": "olokento dussantaṃ disvā “dussameta”nti ñatvā,",
  "atk-s0301a:1266_8": "“alaṃ ettāvatā”ti aggahesi.",
  "atk-s0301a:1266_9": "Tenevassa cīvaraṃ niṭṭhāsi.",
  "atk-s0301a:1266_10": "Atha dve aggasāvakā anuruddhatthero cāti tayo janā cīvaraṃ kariṃsu.",
  "atk-s0301a:1266_11": "Satthā sūciṃ yojetvā adāsi.",
  "atk-s0301a:1266_12": "Niṭṭhitacīvarassa piṇḍāya carato devatā piṇḍapātaṃ samādapeti.",
  "atk-s0301a:1266_13": "Sā kālena ekikā,",
  "atk-s0301a:1266_14": "kālena attadutiyā therassa santikaṃ āgacchati.",
  "atk-s0301a:1266_15": "Tadā pana attatatiyā āgantvā divāṭṭhāne theraṃ upasaṅkamitvā –",
  "atk-s0301a:1266_16": "“mayaṃ manāpakāyikā nāma manasā icchiticchitarūpaṃ māpemā”ti āha. Thero –",
  "atk-s0301a:1266_17": "“etā evaṃ vadanti,",
  "atk-s0301a:1266_18": "vīmaṃsissāmi,",
  "atk-s0301a:1266_19": "sabbā nīlakā hontū”ti cintesi.",
  "atk-s0301a:1266_20": "Tā therassa manaṃ ñatvā sabbāva nīlavaṇṇā ahesuṃ,",
  "atk-s0301a:1266_21": "evaṃ pītalohitaodātavaṇṇāti.",
  "atk-s0301a:1266_22": "Tato cintayiṃsu –",
  "atk-s0301a:1266_23": "“thero amhākaṃ dassanaṃ assādetī”ti tā samajjaṃ kātuṃ āraddhā,",
  "atk-s0301a:1266_24": "ekāpi gāyi,",
  "atk-s0301a:1266_25": "ekāpi nacci,",
  "atk-s0301a:1266_26": "ekāpi accharaṃ pahari.",
  "atk-s0301a:1266_27": "Thero indriyāni okkhipi. Tato –",
  "atk-s0301a:1266_28": "“na amhākaṃ dassanaṃ thero assādetī”ti ñatvā sinehaṃ vā santhavaṃ vā alabhamānā nibbinditvā gantumāraddhā.",
  "atk-s0301a:1266_29": "Thero tāsaṃ gamanabhāvaṃ ñatvā –",
  "atk-s0301a:1266_30": "“mā punappunaṃ āgacchiṃsū”ti arahattaṃ byākaronto imaṃ gāthamāha.",
  "atk-s0301a:1266_31": "Tattha vikkhīṇoti khīṇo.",
  "atk-s0301a:1266_32": "Jātisaṃsāroti tattha tattha jātisaṅkhāto saṃsāro. Chaṭṭhaṃ.",
  "atk-s0301a:1267_0": "7. Nāgadattasuttavaṇṇanā",
  "atk-s0301a:1268_0": "227.",
  "atk-s0301a:1268_1": "Sattame atikālenāti sabbarattiṃ niddāyitvā balavapaccūse koṭisammuñjaniyā thokaṃ sammajjitvā mukhaṃ dhovitvā yāgubhikkhāya pātova pavisati.",
  "atk-s0301a:1268_2": "Atidivāti yāguṃ ādāya āsanasālaṃ gantvā pivitvā ekasmiṃ ṭhāne nipanno niddāyitvā –",
  "atk-s0301a:1268_3": "“manussānaṃ bhojanavelāya paṇītaṃ bhikkhaṃ labhissāmī”ti upakaṭṭhe majjhanhike uṭṭhāya dhammakaraṇena",
  "atk-s0301a:1268_4": "udakaṃ gahetvā akkhīni pamajjitvā piṇḍāya caritvā yāvadatthaṃ bhuñjitvā majjhanhike vītivatte paṭikkamati.",
  "atk-s0301a:1268_5": "Divā ca āgantvāti atikāle paviṭṭhena nāma aññehi bhikkhūhi paṭhamataraṃ āgantabbaṃ hoti,",
  "atk-s0301a:1268_6": "tvaṃ pana ativiya divā āgantvā gatāsīti attho.",
  "atk-s0301a:1268_7": "Bhāyāmi nāgadattanti taṃ nāgadattaṃ ahaṃ bhāyāmi.",
  "atk-s0301a:1268_8": "Suppagabbhanti suṭṭhu pagabbhaṃ.",
  "atk-s0301a:1268_9": "Kulesūti khattiyakulādiupaṭṭhākakulesu. Sattamaṃ.",
  "atk-s0301a:1269_0": "8. Kulagharaṇīsuttavaṇṇanā",
  "atk-s0301a:1270_0": "228.",
  "atk-s0301a:1270_1": "Aṭṭhame ajjhogāḷhappattoti ogāhappatto.",
  "atk-s0301a:1270_2": "So kira satthu santike kammaṭṭhānaṃ gahetvā taṃ vanasaṇḍaṃ pavisitvā dutiyadivase gāmaṃ piṇḍāya pāvisi pāsādikehi abhikkantādīhi.",
  "atk-s0301a:1270_3": "Aññataraṃ kulaṃ tassa iriyāpathe pasīditvā pañcapatiṭṭhitena vanditvā piṇḍapātaṃ adāsi.",
  "atk-s0301a:1270_4": "Bhattānumodanaṃ puna sutvā atirekataraṃ pasīditvā, “bhante,",
  "atk-s0301a:1270_5": "niccakālaṃ idheva bhikkhaṃ gaṇhathā”ti nimantesi.",
  "atk-s0301a:1270_6": "Thero adhivāsetvā tesaṃ āhāraṃ paribhuñjamāno vīriyaṃ paggayha ghaṭento arahattaṃ patvā cintesi –",
  "atk-s0301a:1270_7": "“bahūpakāraṃ me etaṃ kulaṃ,",
  "atk-s0301a:1270_8": "aññattha gantvā kiṃ karissāmī”ti?",
  "atk-s0301a:1270_9": "Phalasamāpattisukhaṃ anubhavanto tattheva vasi.",
  "atk-s0301a:1270_10": "Ajjhabhāsīti sā kira therassa khīṇāsavabhāvaṃ ajānantī cintesi –",
  "atk-s0301a:1270_11": "“ayaṃ thero neva aññaṃ gāmaṃ gacchati,",
  "atk-s0301a:1270_12": "na aññaṃ gharaṃ,",
  "atk-s0301a:1270_13": "na rukkhamūlaāsanasālādīsu nisīdati,",
  "atk-s0301a:1270_14": "niccakālaṃ gharaṃ pavisitvāva nisīdati,",
  "atk-s0301a:1270_15": "ubhopete ogādhappattā paṭigādhappattā,",
  "atk-s0301a:1270_16": "kadāci esa imaṃ kulaṃ dūseyya,",
  "atk-s0301a:1270_17": "codessāmi na”nti.",
  "atk-s0301a:1270_18": "Tasmā abhāsi.",
  "atk-s0301a:1271_0": "Saṇṭhāneti nagaradvārassa āsanne manussānaṃ bhaṇḍakaṃ otāretvā vissamanaṭṭhāne.",
  "atk-s0301a:1271_1": "Saṅgammāti samāgantvā.",
  "atk-s0301a:1271_2": "Mantentīti kathenti.",
  "atk-s0301a:1271_3": "Mañca tañcāti mañca kathenti tañca kathenti.",
  "atk-s0301a:1271_4": "Kimantaranti kiṃ kāraṇaṃ?",
  "atk-s0301a:1271_5": "Bahū hi saddā paccūhāti bahukā ete lokasmiṃ paṭilomasaddā.",
  "atk-s0301a:1271_6": "Na tenāti tena kāraṇena,",
  "atk-s0301a:1271_7": "tena vā tapassinā na maṅku hotabbaṃ.",
  "atk-s0301a:1271_8": "Na hi tenāti na hi tena parehi vuttavacanena satto kilissati,",
  "atk-s0301a:1271_9": "attanā katena pana pāpakammeneva kilissatīti dasseti.",
  "atk-s0301a:1271_10": "Vātamigo yathāti yathā vane vātamigo vāteritānaṃ paṇṇādīnaṃ saddena paritassati,",
  "atk-s0301a:1271_11": "evaṃ yo saddaparittāsī hotīti attho.",
  "atk-s0301a:1271_12": "Nāssa sampajjate vatanti tassa lahucittassa vataṃ na sampajjati.",
  "atk-s0301a:1271_13": "Thero pana khīṇāsavattā sampannavatoti veditabbo. Aṭṭhamaṃ.",
  "atk-s0301a:1272_0": "9. Vajjiputtasuttavaṇṇanā",
  "atk-s0301a:1273_0": "229.",
  "atk-s0301a:1273_1": "Navame vajjiputtakoti vajjiraṭṭhe rājaputto chattaṃ pahāya pabbajito.",
  "atk-s0301a:1273_2": "Sabbaratticāroti kattikanakkhattaṃ ghosetvā sakalanagaraṃ dhajapaṭākādīhi paṭimaṇḍetvā pavattito sabbaratticāro.",
  "atk-s0301a:1273_3": "Idañhi nakkhattaṃ yāva cātumahārājikehi ekābaddhaṃ hoti.",
  "atk-s0301a:1273_4": "Tūriyatāḷitavāditanigghosasaddanti bheriāditūriyānaṃ tāḷitānaṃ vīṇādīnañca vāditānaṃ nigghosasaddaṃ.",
  "atk-s0301a:1273_5": "Abhāsīti vesāliyaṃ kira satta rājasahassāni sattasatāni satta ca rājāno,",
  "atk-s0301a:1273_6": "tattakāva tesaṃ uparājasenāpatiādayo.",
  "atk-s0301a:1273_7": "Tesu alaṅkatapaṭiyattesu nakkhattakīḷanatthāya vīthiṃ otiṇṇesu saṭṭhihatthe mahācaṅkame caṅkamamāno nabhassa",
  "atk-s0301a:1273_8": "majjhe ṭhitaṃ candaṃ disvā caṅkamanakoṭiyaṃ phalakaṃ nissāya ṭhito abhāsi.",
  "atk-s0301a:1273_9": "Apaviddhaṃva vanasmiṃ dārukanti vatthaveṭhanālaṅkārarahitattā vane chaḍḍitadārukaṃ viya jātaṃ.",
  "atk-s0301a:1273_10": "Pāpiyoti lāmakataro amhehi añño koci atthi.",
  "atk-s0301a:1273_11": "Pihayantīti thero āraññiko paṃsukūliko piṇḍapātiko sapadānacāriko appiccho santuṭṭhoti bahū tuyhaṃ patthayantīti attho.",
  "atk-s0301a:1273_12": "Saggagāminanti saggaṃ gacchantānaṃ gatānampi. Navamaṃ.",
  "atk-s0301a:1274_0": "10. Sajjhāyasuttavaṇṇanā",
  "atk-s0301a:1275_0": "230.",
  "atk-s0301a:1275_1": "Dasame yaṃ sudanti nipātamattaṃ.",
  "atk-s0301a:1275_2": "Sajjhāyabahuloti nissaraṇapariyattivasena sajjhāyanato bahutaraṃ kālaṃ sajjhāyanto.",
  "atk-s0301a:1275_3": "So kira ācariyassa divāṭṭhānaṃ sammajjitvā ācariyaṃ udikkhanto tiṭṭhati.",
  "atk-s0301a:1275_4": "Atha naṃ āgacchantaṃ disvāva paccuggantvā pattacīvaraṃ paṭiggahetvā paññattāsane nisinnassa tālavaṇṭavātaṃ",
  "atk-s0301a:1275_5": "datvā pānīyaṃ āpucchitvā pāde dhovitvā telaṃ makkhetvā vanditvā ṭhito uddesaṃ gahetvā yāva sūriyatthaṅgamā",
  "atk-s0301a:1275_6": "sajjhāyaṃ karoti.",
  "atk-s0301a:1275_7": "So nhānakoṭṭhake udakaṃ upaṭṭhapetvā aṅgārakapalle aggiṃ karoti.",
  "atk-s0301a:1275_8": "Ācariyassa nhatvā āgatassa pādesu udakaṃ puñchitvā piṭṭhiparikammaṃ katvā vanditvā uddesaṃ gahetvā paṭhamayāme",
  "atk-s0301a:1275_9": "sajjhāyaṃ katvā majjhimayāme sarīraṃ samassāsetvā pacchimayāme uddesaṃ gahetvā yāva aruṇuggamanā sajjhāyaṃ",
  "atk-s0301a:1275_10": "katvā niruddhasaddaṃ khayato sammasati.",
  "atk-s0301a:1275_11": "Tato sesaṃ upādāyarūpaṃ bhūtarūpaṃ nāmarūpanti pañcasu khandhesu vipassanaṃ vaḍḍhetvā arahattaṃ pāpuṇi.",
  "atk-s0301a:1275_12": "Appossukkoti uddesaggahaṇe ca sajjhāyakaraṇīye ca nirussukko.",
  "atk-s0301a:1275_13": "Saṅkasāyatīti yassa dāni atthāya ahaṃ sajjhāyaṃ kareyyaṃ,",
  "atk-s0301a:1275_14": "so me attho matthakaṃ patto.",
  "atk-s0301a:1275_15": "Kiṃ me idāni sajjhāyenāti phalasamāpattisukhena kālaṃ ativatteti.",
  "atk-s0301a:1275_16": "Ajjhabhāsīti,",
  "atk-s0301a:1275_17": "“kiṃ nu kho assa therassa aphāsukaṃ jātaṃ,",
  "atk-s0301a:1275_18": "udāhussa ācariyassa?",
  "atk-s0301a:1275_19": "Kena nu kho kāraṇena pubbe viya madhurassarena na sajjhāyatī”ti?",
  "atk-s0301a:1275_20": "Āgantvā santike ṭhitā abhāsi.",
  "atk-s0301a:1276_0": "Dhammapadānīti idha sabbampi buddhavacanaṃ adhippetaṃ.",
  "atk-s0301a:1276_1": "Nādhīyasīti na sajjhāyasi.",
  "atk-s0301a:1276_2": "Nādiyasīti vā pāṭho,",
  "atk-s0301a:1276_3": "na gaṇhāsīti attho.",
  "atk-s0301a:1276_4": "Pasaṃsanti dhammabhāṇako pasaṃsaṃ labhati,",
  "atk-s0301a:1276_5": "ābhidhammiko suttantiko vinayadharotissa pasaṃsitā bhavanti.",
  "atk-s0301a:1276_6": "Virāgenāti ariyamaggena.",
  "atk-s0301a:1276_7": "Aññāyāti jānitvā.",
  "atk-s0301a:1276_8": "Nikkhepananti tassa diṭṭhasutādino vissajjanaṃ santo vadantīti dīpeti,",
  "atk-s0301a:1276_9": "na buddhavacanassa.",
  "atk-s0301a:1276_10": "Ettāvatā “thero buddhavacanaṃ na vissajjāpetī”ti na niccakālaṃ sajjhāyanteneva bhavitabbaṃ,",
  "atk-s0301a:1276_11": "sajjhāyitvā pana –",
  "atk-s0301a:1276_12": "“ettakassāhaṃ atthassa vā dhammassa vā ādhāro bhavituṃ samattho”ti ñatvā vaṭṭadukkhassa antakiriyāya paṭipajjitabbaṃ. Dasamaṃ.",
  "atk-s0301a:1277_0": "11. Akusalavitakkasuttavaṇṇanā",
  "atk-s0301a:1278_0": "231.",
  "atk-s0301a:1278_1": "Ekādasame akusale vitakketi kāmavitakkādayo tayo mahāvitakke.",
  "atk-s0301a:1278_2": "Ayoniso manasikārāti anupāyamanasikārena.",
  "atk-s0301a:1278_3": "Soti so tvaṃ.",
  "atk-s0301a:1278_4": "Ayoniso paṭinissajjāti etaṃ anupāyamanasikāraṃ vajjehi.",
  "atk-s0301a:1278_5": "Satthāranti imāya gāthāya pāsādikakammaṭṭhānaṃ katheti.",
  "atk-s0301a:1278_6": "Pītisukhamasaṃsayanti ekaṃseneva balavapītiñca sukhañca adhigamissasi.",
  "atk-s0301a:1278_7": "Ekādasamaṃ.",
  "atk-s0301a:1279_0": "12. Majjhanhikasuttavaṇṇanā",
  "atk-s0301a:1280_0": "232. Dvādasame yaṃ vattabbaṃ, taṃ devatāsaṃyutte nandanavagge vuttameva. Dvādasamaṃ.",
  "atk-s0301a:1281_0": "13. Pākatindriyasuttavaṇṇanā",
  "atk-s0301a:1282_0": "233. Terasamaṃ devaputtasaṃyutte jantudevaputtasutte vitthāritameva. Terasamaṃ.",
  "atk-s0301a:1283_0": "14. Gandhatthenasuttavaṇṇanā",
  "atk-s0301a:1284_0": "234.",
  "atk-s0301a:1284_1": "Cuddasame ajjhabhāsīti taṃ bhikkhuṃ nāḷe gahetvā padumaṃ siṅghamānaṃ disvāva –",
  "atk-s0301a:1284_2": "“ayaṃ bhikkhu satthu santike kammaṭṭhānaṃ gahetvā samaṇadhammaṃ kātuṃ araññaṃ paviṭṭho gandhārammaṇaṃ upanijjhāyati,",
  "atk-s0301a:1284_3": "svāyaṃ ajja upasiṅghaṃ svepi punadivasepi upasiṅghissati,",
  "atk-s0301a:1284_4": "evamassa sā gandhataṇhā vaḍḍhitvā diṭṭhadhammikasamparāyikaṃ atthaṃ nāsessati,",
  "atk-s0301a:1284_5": "mā mayi passantiyā nassatu,",
  "atk-s0301a:1284_6": "codessāmi na”nti upasaṅkamitvā abhāsi.",
  "atk-s0301a:1285_0": "Ekaṅgametaṃ theyyānanti thenitabbānaṃ rūpārammaṇādīnaṃ pañcakoṭṭhāsānaṃ idaṃ ekaṅgaṃ,",
  "atk-s0301a:1285_1": "ekakoṭṭhāsoti attho.",
  "atk-s0301a:1285_2": "Na harāmīti na gahetvā gacchāmi.",
  "atk-s0301a:1285_3": "Ārāti dūre nāḷe gahetvā nāmetvā dūre ṭhito upasiṅghāmīti vadati.",
  "atk-s0301a:1285_4": "Vaṇṇenāti kāraṇena.",
  "atk-s0301a:1286_0": "Yvāyanti yo ayaṃ.",
  "atk-s0301a:1286_1": "Tasmiṃ kira devatāya saddhiṃ kathenteyeva eko tāpaso otaritvā bhisakhananādīni kātuṃ āraddho,",
  "atk-s0301a:1286_2": "taṃ sandhāyevamāha.",
  "atk-s0301a:1286_3": "Ākiṇṇakammantoti evaṃ aparisuddhakammanto.",
  "atk-s0301a:1286_4": "Akhīṇakammantotipi pāṭho,",
  "atk-s0301a:1286_5": "kakkhaḷakammantoti attho.",
  "atk-s0301a:1286_6": "Na vuccatīti gandhacoroti vā pupphacoroti vā kasmā na vuccati.",
  "atk-s0301a:1287_0": "Ākiṇṇaluddoti bahupāpo gāḷhapāpo vā,",
  "atk-s0301a:1287_1": "tasmā na vuccati.",
  "atk-s0301a:1287_2": "Dhāticelaṃva makkhitoti yathā dhātiyā nivatthakiliṭṭhavatthaṃ uccārapassāvapaṃsumasikaddamādīhi makkhitaṃ,",
  "atk-s0301a:1287_3": "evamevaṃ rāgadosādīhi makkhito.",
  "atk-s0301a:1287_4": "Arahāmi vattaveti arahāmi vattuṃ.",
  "atk-s0301a:1287_5": "Devatāya codanā kira sugatānusiṭṭhisadisā,",
  "atk-s0301a:1287_6": "na taṃ lāmakā hīnādhimuttikā micchāpaṭipannakapuggalā labhanti.",
  "atk-s0301a:1287_7": "Tasmiṃ pana attabhāve maggaphalānaṃ bhabbarūpā puggalā taṃ labhanti,",
  "atk-s0301a:1287_8": "tasmā evamāha.",
  "atk-s0301a:1288_0": "Sucigavesinoti sucīni sīlasamādhiñāṇāni gavesantassa.",
  "atk-s0301a:1288_1": "Abbhāmattaṃ vāti valāhakakūṭamattaṃ viya.",
  "atk-s0301a:1288_2": "Jānāsīti suddho ayanti jānāsi.",
  "atk-s0301a:1288_3": "Vajjāsīti vadeyyāsi.",
  "atk-s0301a:1288_4": "Neva taṃ upajīvāmāti devatā kira cintesi –",
  "atk-s0301a:1288_5": "“ayaṃ bhikkhu atthi me hitakāmā devatā,",
  "atk-s0301a:1288_6": "sā maṃ codessati sāressatīti pamādampi anuyuñjeyya,",
  "atk-s0301a:1288_7": "nāssa vacanaṃ sampaṭicchissāmī”ti.",
  "atk-s0301a:1288_8": "Tasmā evamāha.",
  "atk-s0301a:1288_9": "Tvamevāti tvaṃyeva.",
  "atk-s0301a:1288_10": "Jāneyyāti jāneyyāsi.",
  "atk-s0301a:1288_11": "Yenāti yena kammena sugatiṃ gaccheyyāsi,",
  "atk-s0301a:1288_12": "taṃ kammaṃ tvaṃyeva jāneyyāsīti.",
  "atk-s0301a:1288_13": "Cuddasamaṃ.",
  "atk-s0301a:1289_0": "Iti sāratthappakāsiniyā",
  "atk-s0301a:1290_0": "Saṃyuttanikāya-aṭṭhakathāya",
  "atk-s0301a:1291_0": "Vanasaṃyuttavaṇṇanā niṭṭhitā.",
  "atk-s0301a:1294_0": "10. Yakkhasaṃyuttaṃ",
  "atk-s0301a:1295_0": "1. Indakasuttavaṇṇanā",
  "atk-s0301a:1296_0": "235.",
  "atk-s0301a:1296_1": "Yakkhasaṃyuttassa paṭhame indakassāti indakūṭanivāsino yakkhassa.",
  "atk-s0301a:1296_2": "Yakkhato hi kūṭena,",
  "atk-s0301a:1296_3": "kūṭato ca yakkhena nāmaṃ laddhaṃ.",
  "atk-s0301a:1296_4": "Rūpaṃ na jīvanti vadantīti yadi buddhā rūpaṃ jīvanti na vadanti,",
  "atk-s0301a:1296_5": "yadi rūpaṃ satto puggaloti evaṃ na vadantīti attho.",
  "atk-s0301a:1296_6": "Kathaṃ nvayanti kathaṃ nu ayaṃ?",
  "atk-s0301a:1296_7": "Kutassa aṭṭhīyakapiṇḍametīti assa sattassa aṭṭhiyakapiṇḍañca kuto āgacchati?",
  "atk-s0301a:1296_8": "Ettha ca aṭṭhiggahaṇena tīṇi aṭṭhisatāni,",
  "atk-s0301a:1296_9": "yakapiṇḍaggahaṇena nava maṃsapesisatāni gahitāni.",
  "atk-s0301a:1296_10": "Yadi rūpaṃ na jīvo,",
  "atk-s0301a:1296_11": "athassa imāni ca aṭṭhīni imā ca maṃsapesiyo kuto āgacchantīti pucchati.",
  "atk-s0301a:1296_12": "Kathaṃ nvayaṃ sajjati gabbharasminti kena nu kāraṇena ayaṃ satto mātukucchismiṃ sajjati laggati,",
  "atk-s0301a:1296_13": "tiṭṭhatīti?",
  "atk-s0301a:1296_14": "Puggalavādī kiresa yakkho,",
  "atk-s0301a:1296_15": "“ekappahāreneva satto mātukucchismiṃ nibbattatī”ti gahetvā gabbhaseyyakasattassa mātā macchamaṃsādīni khādati,",
  "atk-s0301a:1296_16": "sabbāni ekarattivāsena pacitvā pheṇaṃ viya vilīyanti.",
  "atk-s0301a:1296_17": "Yadi rūpaṃ satto na bhaveyya,",
  "atk-s0301a:1296_18": "evameva vilīyeyyāti laddhiyā evamāha.",
  "atk-s0301a:1296_19": "Athassa bhagavā –",
  "atk-s0301a:1296_20": "“na mātukucchismiṃ ekappahāreneva nibbattati,",
  "atk-s0301a:1296_21": "anupubbena pana vaḍḍhatī”ti dassento paṭhamaṃ kalalaṃ hotītiādimāha.",
  "atk-s0301a:1296_22": "Tattha paṭhamanti paṭhamena paṭisandhiviññāṇena saddhiṃ tissoti vā phussoti vā nāmaṃ natthi,",
  "atk-s0301a:1296_23": "atha kho tīhi jātiuṇṇaṃsūhi katasuttagge saṇṭhitatelabinduppamāṇaṃ kalalaṃ hoti,",
  "atk-s0301a:1296_24": "yaṃ sandhāya vuttaṃ –",
  "atk-s0301a:1297_0": "“Tilatelassa yathā bindu, sappimaṇḍo anāvilo;",
  "atk-s0301a:1298_0": "Evaṃ vaṇṇappaṭibhāgaṃ, kalalaṃ sampavuccatī”ti.",
  "atk-s0301a:1299_0": "Kalalā hoti abbudanti tasmā kalalā sattāhaccayena maṃsadhovanaudakavaṇṇaṃ abbudaṃ nāma hoti,",
  "atk-s0301a:1299_1": "kalalanti nāmaṃ antaradhāyati.",
  "atk-s0301a:1299_2": "Vuttampi cetaṃ –",
  "atk-s0301a:1300_0": "“Sattāhaṃ kalalaṃ hoti, paripakkaṃ samūhataṃ;",
  "atk-s0301a:1301_0": "Vivaṭṭamānaṃ tabbhāvaṃ, abbudaṃ nāma jāyatī”ti.",
  "atk-s0301a:1302_0": "Abbudā jāyate pesīti tasmāpi abbudā sattāhaccayena vilīnatipusadisā pesi nāma sañjāyati.",
  "atk-s0301a:1302_1": "Sā maricaphāṇitena dīpetabbā.",
  "atk-s0301a:1302_2": "Gāmadārikā hi supakkāni maricāni gahetvā sāṭakante bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape ṭhapenti,",
  "atk-s0301a:1302_3": "taṃ sukkhamānaṃ sabbabhāgehi muccati.",
  "atk-s0301a:1302_4": "Evarūpā pesi hoti,",
  "atk-s0301a:1302_5": "abbudanti nāmaṃ antaradhāyati.",
  "atk-s0301a:1302_6": "Vuttampi cetaṃ –",
  "atk-s0301a:1303_0": "“Sattāhaṃ abbudaṃ hoti, paripakkaṃ samūhataṃ;",
  "atk-s0301a:1304_0": "Vivaṭṭamānaṃ tabbhāvaṃ, pesi nāma pajāyatī”ti.",
  "atk-s0301a:1305_0": "Pesi nibbattatī ghanoti tato pesito sattāhaccayena kukkuṭaṇḍasaṇṭhāno ghano nāma maṃsapiṇḍo nibbattati,",
  "atk-s0301a:1305_1": "pesīti nāmaṃ antaradhāyati.",
  "atk-s0301a:1305_2": "Vuttampi cetaṃ –",
  "atk-s0301a:1306_0": "“Sattāhaṃ pesi bhavati, paripakkaṃ samūhataṃ;",
  "atk-s0301a:1307_0": "Vivaṭṭamānaṃ tabbhāvaṃ, ghanoti nāma jāyati.",
  "atk-s0301a:1308_0": "“Yathā kukkuṭiyā aṇḍaṃ, samantā parimaṇḍalaṃ;",
  "atk-s0301a:1309_0": "Evaṃ ghanassa saṇṭhānaṃ, nibbattaṃ kammapaccayā”ti.",
  "atk-s0301a:1310_0": "Ghanā pasākhā jāyantīti pañcame sattāhe dvinnaṃ hatthapādānaṃ sīsassa catthāya pañca pīḷakā jāyanti,",
  "atk-s0301a:1310_1": "yaṃ sandhāyetaṃ vuttaṃ “pañcame,",
  "atk-s0301a:1310_2": "bhikkhave,",
  "atk-s0301a:1310_3": "sattāhe pañca pīḷakā saṇṭhahanti kammato”ti.",
  "atk-s0301a:1311_0": "Ito paraṃ chaṭṭhasattamādīni sattāhāni atikkamma desanaṃ saṅkhipitvā dvācattālīse sattāhe pariṇatakālaṃ gahetvā dassento kesātiādimāha.",
  "atk-s0301a:1311_1": "Tattha kesā lomā nakhāpi cāti dvācattālīse sattāhe etāni jāyanti.",
  "atk-s0301a:1312_0": "Tena so tattha yāpetīti tassa hi nābhito uṭṭhito nāḷo mātu udarapaṭalena ekābaddho hoti,",
  "atk-s0301a:1312_1": "so uppaladaṇḍako viya chiddo,",
  "atk-s0301a:1312_2": "tena āhāraraso saṃsaritvā āhārasamuṭṭhānarūpaṃ samuṭṭhāpeti.",
  "atk-s0301a:1312_3": "Evaṃ so dasa māse yāpeti.",
  "atk-s0301a:1312_4": "Mātukucchigato naroti mātuyā tirokucchigato,",
  "atk-s0301a:1312_5": "kucchiyā abbhantaragatoti attho.",
  "atk-s0301a:1312_6": "Iti bhagavā “evaṃ kho, yakkha,",
  "atk-s0301a:1312_7": "ayaṃ satto anupubbena mātukucchiyaṃ vaḍḍhati,",
  "atk-s0301a:1312_8": "na ekappahāreneva nibbattatī”ti dasseti. Paṭhamaṃ.",
  "atk-s0301a:1313_0": "2. Sakkanāmasuttavaṇṇanā",
  "atk-s0301a:1314_0": "236.",
  "atk-s0301a:1314_1": "Dutiye sakkanāmakoti evaṃ nāmako eko yakkho,",
  "atk-s0301a:1314_2": "so kira mārapakkhikayakkho.",
  "atk-s0301a:1314_3": "Vippamuttassāti tīhi bhavehi vippamuttassa.",
  "atk-s0301a:1314_4": "Yadaññanti yaṃ aññaṃ.",
  "atk-s0301a:1314_5": "Vaṇṇenāti kāraṇena.",
  "atk-s0301a:1314_6": "Saṃvāsoti ekato vāso,",
  "atk-s0301a:1314_7": "sakkhidhammo mittadhammoti attho.",
  "atk-s0301a:1314_8": "Sappaññoti supañño sambuddho. Dutiyaṃ.",
  "atk-s0301a:1315_0": "3. Sūcilomasuttavaṇṇanā",
  "atk-s0301a:1316_0": "237.",
  "atk-s0301a:1316_1": "Tatiye gayāyanti gayāgāme,",
  "atk-s0301a:1316_2": "gayāya avidūre niviṭṭhagāmaṃ upanissāyāti attho.",
  "atk-s0301a:1316_3": "Ṭaṅkitamañceti dīghamañce pādamajjhe vijjhitvā aṭaniyo pavesetvā katamañce.",
  "atk-s0301a:1316_4": "Tassa “idaṃ upari,",
  "atk-s0301a:1316_5": "idaṃ heṭṭhā”ti natthi,",
  "atk-s0301a:1316_6": "parivattetvā atthatopi tādisova hoti,",
  "atk-s0301a:1316_7": "taṃ devaṭṭhāne ṭhapenti.",
  "atk-s0301a:1316_8": "Catunnaṃ pāsāṇānaṃ upari pāsāṇaṃ attharitvā katagehampi “ṭaṅkitamañco”ti vuccati.",
  "atk-s0301a:1316_9": "Sūcilomassāti kathinasūcisadisalomassa.",
  "atk-s0301a:1316_10": "So kira kassapassa bhagavato sāsane pabbajitvā dūraṭṭhānato āgato sedamalaggahitena gattena supaññattaṃ",
  "atk-s0301a:1316_11": "saṅghikamañcaṃ anādarena apaccattharitvā nipajji,",
  "atk-s0301a:1316_12": "tassa parisuddhasīlassa taṃ kammaṃ suddhavatthe kāḷakaṃ viya ahosi.",
  "atk-s0301a:1316_13": "So tasmiṃ attabhāve visesaṃ nibbattetuṃ asakkonto kālaṃkatvā gayāgāmadvāre saṅkāraṭṭhāne yakkho hutvā nibbatti.",
  "atk-s0301a:1316_14": "Nibbattamattasseva cassa sakalasarīraṃ kathinasūcīhi gavicchivijjhitaṃ viya jātaṃ.",
  "atk-s0301a:1317_0": "Athekadivasaṃ bhagavā paccūsasamaye lokaṃ olokento taṃ yakkhaṃ paṭhamāvajjanasseva āpāthaṃ āgataṃ disvā –",
  "atk-s0301a:1317_1": "“ayaṃ ekaṃ buddhantaraṃ mahādukkhaṃ anubhavi.",
  "atk-s0301a:1317_2": "Kiṃ nu khvāssa maṃ āgamma sotthikāraṇaṃ bhaveyyā”ti?",
  "atk-s0301a:1317_3": "Āvajjento paṭhamamaggassa upanissayaṃ addasa.",
  "atk-s0301a:1317_4": "Athassa saṅgahaṃ kātukāmo surattadupaṭṭaṃ nivāsetvā sugatamahācīvaraṃ pārupitvā devavimānakappaṃ gandhakuṭiṃ",
  "atk-s0301a:1317_5": "pahāya hatthigavāssamanussakukkurādikuṇapaduggandhaṃ saṅkāraṭṭhānaṃ gantvā tattha mahāgandhakuṭiyaṃ viya nisīdi.",
  "atk-s0301a:1317_6": "Taṃ sandhāya vuttaṃ “sūcilomassa yakkhassa bhavane”ti.",
  "atk-s0301a:1318_0": "Kharoti suṃsumārapiṭṭhi viya chadaniṭṭhakāhi visamacchadanapiṭṭhi viya ca kharasarīro.",
  "atk-s0301a:1318_1": "So kira kassapasammāsambuddhakāle sīlasampanno upāsako ekadivase vihāre cittattharaṇādīhi atthatāya bhūmiyā",
  "atk-s0301a:1318_2": "saṅghike attharaṇe attano uttarāsaṅgaṃ apaccattharitvā nipajji.",
  "atk-s0301a:1318_3": "Saṅghikaṃ telaṃ abhājetvā attano uttarāsaṅgaṃ apaccattharitvā nipajji.",
  "atk-s0301a:1318_4": "Saṅghikaṃ telaṃ abhājetvā attano hatthehi sarīraṃ makkhesītipi vadanti.",
  "atk-s0301a:1318_5": "So tena kammena sagge nibbattituṃ asakkonto tasseva gāmassa dvāre saṅkāraṭṭhāne yakkho hutvā nibbatti.",
  "atk-s0301a:1318_6": "Nibbattamattassa cassa sakalasarīraṃ vuttappakāraṃ ahosi.",
  "atk-s0301a:1318_7": "Te ubhopi sahāyā jātā.",
  "atk-s0301a:1318_8": "Iti kharassa kharabhāvo veditabbo.",
  "atk-s0301a:1319_0": "Avidūre atikkamantīti gocaraṃ pariyesantā samāgamaṭṭhānaṃ vā gacchantā āsanne ṭhāne gacchanti.",
  "atk-s0301a:1319_1": "Tesu sūcilomo satthāraṃ na passati,",
  "atk-s0301a:1319_2": "kharalomo paṭhamataraṃ disvā sūcilomaṃ yakkhaṃ etadavoca –",
  "atk-s0301a:1319_3": "“eso samaṇo”ti, samma,",
  "atk-s0301a:1319_4": "esa tava bhavanaṃ pavisitvā nisinno eko samaṇoti.",
  "atk-s0301a:1319_5": "Neso samaṇo,",
  "atk-s0301a:1319_6": "samaṇako esoti so kira yo maṃ passitvā bhīto palāyati,",
  "atk-s0301a:1319_7": "taṃ samaṇakoti vadati.",
  "atk-s0301a:1319_8": "Yo na bhāyati,",
  "atk-s0301a:1319_9": "taṃ samaṇoti.",
  "atk-s0301a:1319_10": "Tasmā “ayaṃ maṃ disvā bhīto palāyissatī”ti maññamāno evamāha.",
  "atk-s0301a:1320_0": "Kāyaṃ upanāmesīti bheravarūpaṃ nimminitvā mahāmukhaṃ vivaritvā sakalasarīre lomāni uṭṭhāpetvā kāyaṃ upanāmesi.",
  "atk-s0301a:1320_1": "Apanāmesīti ratanasatikaṃ suvaṇṇagghanikaṃ viya thokaṃ apanāmesi.",
  "atk-s0301a:1320_2": "Pāpakoti lāmako amanuñño.",
  "atk-s0301a:1320_3": "So gūthaṃ viya aggi viya kaṇhasappo viya ca parivajjetabbo,",
  "atk-s0301a:1320_4": "na iminā suvaṇṇavaṇṇena sarīrena sampaṭicchitabbo.",
  "atk-s0301a:1320_5": "Evaṃ vutte pana sūcilomo “pāpako kira me samphasso”ti kuddho pañhaṃ taṃ,",
  "atk-s0301a:1320_6": "samaṇātiādimāha.",
  "atk-s0301a:1320_7": "Cittaṃ vā te khipissāmīti yesañhi amanussā cittaṃ khipitukāmā honti,",
  "atk-s0301a:1320_8": "tesaṃ setamukhaṃ nīlodaraṃ surattahatthapādaṃ mahāsīsaṃ pajjalitanettaṃ bheravaṃ vā attabhāvaṃ nimminitvā dassenti,",
  "atk-s0301a:1320_9": "bheravaṃ vā saddaṃ sāventi,",
  "atk-s0301a:1320_10": "kathentānaṃyeva vā mukhe hatthaṃ pakkhipitvā hadayaṃ maddanti,",
  "atk-s0301a:1320_11": "tena te sattā ummattakā honti khittacittā.",
  "atk-s0301a:1320_12": "Taṃ sandhāyevamāha.",
  "atk-s0301a:1320_13": "Pāragaṅgāyāti dvīsu pādesu gahetvā taṃ āviñchetvā yathā na punāgacchasi,",
  "atk-s0301a:1320_14": "evaṃ pāraṃ vā gaṅgāya khipissāmīti vadati.",
  "atk-s0301a:1320_15": "Sadevaketiādi vuttatthameva.",
  "atk-s0301a:1320_16": "Puccha yadākaṅkhasīti yaṃkiñci ākaṅkhasi,",
  "atk-s0301a:1320_17": "taṃ sabbaṃ puccha,",
  "atk-s0301a:1320_18": "asesaṃ te byākarissāmīti sabbaññupavāraṇaṃ pavāreti.",
  "atk-s0301a:1321_0": "Kutonidānāti kiṃnidānā,",
  "atk-s0301a:1321_1": "kiṃpaccayāti attho?",
  "atk-s0301a:1321_2": "Kumārakā dhaṅkamivossajantīti yathā kumārakā kākaṃ gahetvā ossajanti khipanti,",
  "atk-s0301a:1321_3": "evaṃ pāpavitakkā kuto samuṭṭhāya cittaṃ ossajantīti pucchati?",
  "atk-s0301a:1322_0": "Itonidānāti ayaṃ attabhāvo nidānaṃ etesanti ito nidānā.",
  "atk-s0301a:1322_1": "Itojāti ito attabhāvato jātā.",
  "atk-s0301a:1322_2": "Ito samuṭṭhāya manovitakkāti yathā dīghasuttakena pāde baddhaṃ kākaṃ kumārakā tassa suttapariyantaṃ aṅguliyaṃ veṭhetvā ossajanti,",
  "atk-s0301a:1322_3": "so dūraṃ gantvāpi puna tesaṃ pādamūleyeva patati,",
  "atk-s0301a:1322_4": "evameva ito attabhāvato samuṭṭhāya pāpavitakkā cittaṃ ossajanti.",
  "atk-s0301a:1323_0": "Snehajāti taṇhāsinehato jātā.",
  "atk-s0301a:1323_1": "Attasambhūtāti attani sambhūtā.",
  "atk-s0301a:1323_2": "Nigrodhasseva khandhajāti nigrodhakhandhe jātā pārohā viya.",
  "atk-s0301a:1323_3": "Puthūti bahū anekappakārā pāpavitakkā taṃsampayuttakilesā ca.",
  "atk-s0301a:1323_4": "Visattāti laggā laggitā.",
  "atk-s0301a:1323_5": "Kāmesūti vatthukāmesu.",
  "atk-s0301a:1323_6": "Māluvāva vitatā vaneti yathā vane māluvā latā yaṃ rukkhaṃ nissāya jāyati,",
  "atk-s0301a:1323_7": "taṃ mūlato yāva aggā,",
  "atk-s0301a:1323_8": "aggato yāva mūlā punappunaṃ saṃsibbitvā ajjhottharitvā otatavitatā tiṭṭhati.",
  "atk-s0301a:1323_9": "Evaṃ vatthukāmesu puthū kilesakāmā visattā,",
  "atk-s0301a:1323_10": "puthū vā sattā tehi kilesakāmehi vatthukāmesu visattā.",
  "atk-s0301a:1323_11": "Ye naṃ pajānantīti ye “attasambhūtā”ti ettha vuttaṃ attabhāvaṃ jānanti.",
  "atk-s0301a:1324_0": "Yatonidānanti yaṃ nidānamassa attabhāvassa tañca jānanti.",
  "atk-s0301a:1324_1": "Te naṃ vinodentīti te evaṃ attabhāvasaṅkhātassa dukkhasaccassa nidānabhūtaṃ samudayasaccaṃ maggasaccena vinodenti.",
  "atk-s0301a:1324_2": "Te duttaranti te samudayasaccaṃ nīharantā idaṃ duttaraṃ kilesoghaṃ taranti.",
  "atk-s0301a:1324_3": "Atiṇṇapubbanti anamatagge saṃsāre supinantepi na tiṇṇapubbaṃ.",
  "atk-s0301a:1324_4": "Apunabbhavāyāti apunabbhavasaṅkhātassa nirodhasaccassatthāya.",
  "atk-s0301a:1324_5": "Iti imāya gāthāya cattāri saccāni pakāsento arahattanikūṭena desanaṃ niṭṭhapesi.",
  "atk-s0301a:1324_6": "Desanāvasāne sūcilomo tasmiṃyeva padese ṭhito desanānusārena ñāṇaṃ pesetvā sotāpattiphale patiṭṭhito.",
  "atk-s0301a:1324_7": "Sotāpannā ca nāma na kiliṭṭhattabhāve tiṭṭhantīti saha phalapaṭilābhenassa sarīre setakaṇḍupīḷakasūciyo sabbā patitā.",
  "atk-s0301a:1324_8": "So dibbavatthanivattho dibbavaradukūluttarāsaṅgo dibbaveṭhanaveṭhito dibbābharaṇagandhamāladharo suvaṇṇavaṇṇo hutvā bhummadevatāparihāraṃ paṭilabhīti. Tatiyaṃ.",
  "atk-s0301a:1325_0": "4. Maṇibhaddasuttavaṇṇanā",
  "atk-s0301a:1326_0": "238.",
  "atk-s0301a:1326_1": "Catutthe sukhamedhatīti,",
  "atk-s0301a:1326_2": "sukhaṃ paṭilabhati.",
  "atk-s0301a:1326_3": "Suve seyyoti suve suve seyyo,",
  "atk-s0301a:1326_4": "niccameva seyyoti attho.",
  "atk-s0301a:1326_5": "Verā na parimuccatīti ahaṃ satimāti ettakena verato na muccati.",
  "atk-s0301a:1326_6": "Yassāti yassa arahato.",
  "atk-s0301a:1326_7": "Ahiṃsāyāti karuṇāya ceva karuṇāpubbabhāge ca.",
  "atk-s0301a:1326_8": "Mettaṃsoti so mettañceva mettāpubbabhāgañca bhāveti.",
  "atk-s0301a:1326_9": "Atha vā aṃsoti koṭṭhāso vuccati.",
  "atk-s0301a:1326_10": "Mettā aṃso etassāti mettaṃso.",
  "atk-s0301a:1326_11": "Idaṃ vuttaṃ hoti –",
  "atk-s0301a:1326_12": "yassa arahato sabbakālaṃ ahiṃsāya rato mano,",
  "atk-s0301a:1326_13": "yassa ca sabbabhūtesu mettākoṭṭhāso atthi,",
  "atk-s0301a:1326_14": "tassa kenaci puggalena saddhiṃ veraṃ nāma natthi yakkhāti.",
  "atk-s0301a:1326_15": "Catutthaṃ.",
  "atk-s0301a:1327_0": "5. Sānusuttavaṇṇanā",
  "atk-s0301a:1328_0": "239.",
  "atk-s0301a:1328_1": "Pañcame yakkhena gahito hotīti so kira tassā upāsikāya ekaputtako.",
  "atk-s0301a:1328_2": "Atha naṃ sā daharakāleyeva pabbājesi.",
  "atk-s0301a:1328_3": "So pabbajitakālato paṭṭhāya sīlavā ahosi vattasampanno,",
  "atk-s0301a:1328_4": "ācariyupajjhāyaāgantukādīnaṃ vattaṃ katameva hoti,",
  "atk-s0301a:1328_5": "māsassa aṭṭhamīdivase pāto vuṭṭhāya udakamāḷake udakaṃ upaṭṭhāpetvā dhammassavanaggaṃ sammajjitvā dīpaṃ jāletvā madhurassarena dhammassavanaṃ ghoseti.",
  "atk-s0301a:1328_6": "Bhikkhū tassa thāmaṃ ñatvā “sarabhāṇaṃ bhaṇa,",
  "atk-s0301a:1328_7": "sāmaṇerā”ti ajjhesanti.",
  "atk-s0301a:1328_8": "So “mayhaṃ hadayavāto rujati,",
  "atk-s0301a:1328_9": "kāso vā bādhatī”ti kiñci paccāhāraṃ akatvā dhammāsanaṃ abhiruhitvā ākāsagaṅgaṃ otārento viya sarabhāṇaṃ vatvā otaranto –",
  "atk-s0301a:1328_10": "“mayhaṃ mātāpitūnampi imasmiṃ sarabhaññe pattī”ti vadati.",
  "atk-s0301a:1328_11": "Tassa manussā mātāpitaro pattiyā dinnabhāvaṃ na jānanti.",
  "atk-s0301a:1328_12": "Anantarattabhāve panassa mātā yakkhinī jātā.",
  "atk-s0301a:1328_13": "Sā devatāhi saddhiṃ āgatā,",
  "atk-s0301a:1328_14": "dhammaṃ sutvā –",
  "atk-s0301a:1328_15": "“sāmaṇerena dinnapattiṃ anumodāmi,",
  "atk-s0301a:1328_16": "tātā”ti vadati.",
  "atk-s0301a:1328_17": "Sīlasampannā ca nāma bhikkhū sadevakassa lokassa piyā hontīti tasmiṃ sāmaṇere devatā salajjā sagāravā",
  "atk-s0301a:1328_18": "mahābrahmaṃ viya aggikkhandhaṃ viya ca naṃ maññanti.",
  "atk-s0301a:1328_19": "Sāmaṇere gāravena taṃ yakkhiniṃ garuṃ katvā passanti.",
  "atk-s0301a:1328_20": "Dhammassavanayakkhasamāgamādīsu “sānumātā sānumātā”ti yakkhiniyā aggāsanaṃ aggodakaṃ aggapiṇḍaṃ denti.",
  "atk-s0301a:1328_21": "Mahesakkhāpi yakkhā taṃ disvā maggā okkamanti,",
  "atk-s0301a:1328_22": "āsanā vuṭṭhahanti.",
  "atk-s0301a:1329_0": "Atha kho sāmaṇero vuḍḍhimanvāya paripakkindriyo anabhiratipīḷito anabhiratiṃ vinodetuṃ asakkonto parūḷhakesanakho",
  "atk-s0301a:1329_1": "kiliṭṭhanivāsanapārupano kassaci anārocetvā pattacīvaramādāya ekakova mātu gharaṃ gato.",
  "atk-s0301a:1329_2": "Upāsikā puttaṃ disvā,",
  "atk-s0301a:1329_3": "vanditvā āha – “tāta,",
  "atk-s0301a:1329_4": "tvaṃ pubbe ācariyupajjhāyehi vā daharasāmaṇerehi vā saddhiṃ idhāgacchasi.",
  "atk-s0301a:1329_5": "Kasmā ekakova ajja āgato”ti?",
  "atk-s0301a:1329_6": "So ukkaṇṭhitabhāvaṃ ārocesi.",
  "atk-s0301a:1329_7": "Saddhā upāsikā nānappakārena gharāvāse ādīnavaṃ dassetvā puttaṃ ovadamānāpi taṃ saññāpetuṃ asakkontī,",
  "atk-s0301a:1329_8": "“appeva nāma attano dhammatāyapi sallakkhessatī”ti anuyojetvāva – “tiṭṭha, tāta,",
  "atk-s0301a:1329_9": "yāva te yāgubhattaṃ sampādemi,",
  "atk-s0301a:1329_10": "yāguṃ pivitvā katabhattakiccassa te manāpāni vatthāni nīharitvā dassāmī”ti vatvā āsanaṃ paññāpetvā adāsi.",
  "atk-s0301a:1329_11": "Nisīdi sāmaṇero.",
  "atk-s0301a:1329_12": "Upāsikā muhutteneva yāgukhajjakaṃ sampādetvā adāsi.",
  "atk-s0301a:1329_13": "Tato “bhattaṃ sampādessāmī”ti avidūre nisinnā taṇḍule dhovati.",
  "atk-s0301a:1329_14": "Tasmiṃ samaye sā yakkhinī “kahaṃ nu kho sāmaṇero?",
  "atk-s0301a:1329_15": "Kiñci bhikkhāhāraṃ labhati,",
  "atk-s0301a:1329_16": "udāhu no”ti?",
  "atk-s0301a:1329_17": "Āvajjamānā tassa vibbhamitukāmatāya nisinnabhāvaṃ ñatvā,",
  "atk-s0301a:1329_18": "“mā heva kho me devatānaṃ antare lajjaṃ uppādeyya,",
  "atk-s0301a:1329_19": "gacchāmissa vibbhamane antarāyaṃ karomī”ti āgantvā sarīre adhimuccitvā gīvaṃ parivattetvā bhūmiyaṃ pātesi.",
  "atk-s0301a:1329_20": "So akkhīhi viparivattehi kheḷena paggharantena bhūmiyaṃ vipphandati.",
  "atk-s0301a:1329_21": "Tena vuttaṃ “yakkhena gahito hotī”ti.",
  "atk-s0301a:1330_0": "Abhāsīti upāsikā puttassa taṃ vippakāraṃ disvā vegena gantvā puttaṃ āliṅgetvā ūrūsu nipajjāpesi.",
  "atk-s0301a:1330_1": "Sakalagāmavāsino āgantvā balikammādīni karonti.",
  "atk-s0301a:1330_2": "Upāsikā paridevamānā imā gāthāyo abhāsi.",
  "atk-s0301a:1331_0": "Pāṭihāriyapakkhañcāti manussā “aṭṭhamīuposathassa paccuggamanañca anuggamanañca karissāmā”ti sattamiyāpi navamiyāpi uposathaṅgāni samādiyanti,",
  "atk-s0301a:1331_1": "cātuddasīpannarasīnaṃ paccuggamanānuggamanaṃ karontā terasiyāpi pāṭipadepi samādiyanti,",
  "atk-s0301a:1331_2": "“vassāvāsassa anuggamanaṃ karissāmā”ti dvinnaṃ pavāraṇānaṃ antare aḍḍhamāsaṃ nibaddhuposathikā bhavanti.",
  "atk-s0301a:1331_3": "Idaṃ sandhāya vuttaṃ “pāṭihāriyapakkhañcā”ti.",
  "atk-s0301a:1331_4": "Aṭṭhaṅgasusamāgatanti aṭṭhaṅgehi suṭṭhu samāgataṃ,",
  "atk-s0301a:1331_5": "sampayuttanti attho.",
  "atk-s0301a:1331_6": "Brahmacariyanti seṭṭhacariyaṃ.",
  "atk-s0301a:1331_7": "Na te hi yakkhā kīḷantīti na te gahetvā yakkhā kilamenti.",
  "atk-s0301a:1332_0": "Puna cātuddasinti imāya gāthāya sāmaṇerassa kāye adhimuttā yakkhinī āha.",
  "atk-s0301a:1332_1": "Āvi vā yadi vā rahoti kassaci sammukhe vā parammukhe vā.",
  "atk-s0301a:1332_2": "Pamutyatthīti pamutti atthi.",
  "atk-s0301a:1332_3": "Uppaccāpīti uppatitvāpi.",
  "atk-s0301a:1332_4": "Sacepi sakuṇo viya uppatitvā palāyasi,",
  "atk-s0301a:1332_5": "tathāpi te mokkho natthīti vadati.",
  "atk-s0301a:1332_6": "Evañca pana vatvā sāmaṇeraṃ muñci.",
  "atk-s0301a:1332_7": "Sāmaṇero akkhīni ummīlesi,",
  "atk-s0301a:1332_8": "mātā kese pakiriya assasantī passasantī rodati.",
  "atk-s0301a:1332_9": "So “amanussena gahitomhī”ti na jānāti.",
  "atk-s0301a:1332_10": "Olokento pana “ahaṃ pubbe pīṭhe nisinno.",
  "atk-s0301a:1332_11": "Mātā me avidūre nisīditvā taṇḍule dhovati.",
  "atk-s0301a:1332_12": "Idāni panamhi bhūmiyaṃ nisinno,",
  "atk-s0301a:1332_13": "mātāpi me assasantī passasantī rodati,",
  "atk-s0301a:1332_14": "sakalagāmavāsinopi sannipatitā.",
  "atk-s0301a:1332_15": "Kiṃ nu kho eta”nti?",
  "atk-s0301a:1332_16": "Nipannakova mataṃ vā ammāti gāthamāha.",
  "atk-s0301a:1333_0": "Kāme cajitvānāti duvidhepi kāme pahāya.",
  "atk-s0301a:1333_1": "Punarāgacchateti vibbhamanavasena āgacchati.",
  "atk-s0301a:1333_2": "Puna jīvaṃ mato hi soti uppabbajitvā puna jīvantopi so matakova,",
  "atk-s0301a:1333_3": "tasmā tampi rodantīti vadati.",
  "atk-s0301a:1334_0": "Idānissa gharāvāse ādīnavaṃ dassentī kukkuḷātiādimāha.",
  "atk-s0301a:1334_1": "Tattha kukkuḷāti gharāvāso kira uṇhaṭṭhena kukkuḷā nāma hoti.",
  "atk-s0301a:1334_2": "Kassa ujjhāpayāmaseti –",
  "atk-s0301a:1334_3": "“abhidhāvatha,",
  "atk-s0301a:1334_4": "bhaddaṃ te hotū”ti evaṃ vatvā –",
  "atk-s0301a:1334_5": "“yaṃ tvaṃ vibbhamitukāmo yakkhena pāpito,",
  "atk-s0301a:1334_6": "imaṃ vippakāraṃ kassa mayaṃ ujjhāpayāma nijjhāpayāma ārocayāmā”ti vadati.",
  "atk-s0301a:1334_7": "Puna ḍayhitumicchasītiādittagharato nīhaṭabhaṇḍaṃ viya gharā nīharitvā buddhasāsane pabbajito puna mahāḍāhasadise gharāvāse ḍayhituṃ icchasīti attho.",
  "atk-s0301a:1334_8": "So mātari kathentiyā kathentiyā sallakkhetvā hirottappaṃ paṭilabhitvā,",
  "atk-s0301a:1334_9": "“natthi mayhaṃ gihibhāvena attho”ti āha.",
  "atk-s0301a:1334_10": "Athassa mātā “sādhu,",
  "atk-s0301a:1334_11": "tātā”ti tuṭṭhā paṇītabhojanaṃ bhojetvā,",
  "atk-s0301a:1334_12": "“kati vassosi,",
  "atk-s0301a:1334_13": "tātā”ti pucchi.",
  "atk-s0301a:1334_14": "Paripuṇṇavassomhi upāsiketi. “Tena hi, tāta,",
  "atk-s0301a:1334_15": "upasampadaṃ karohī”ti cīvarasāṭake adāsi.",
  "atk-s0301a:1334_16": "So ticīvaraṃ kārāpetvā upasampanno buddhavacanaṃ uggaṇhanto tepiṭako hutvā sīlādīnaṃ āgataṭṭhāne taṃ",
  "atk-s0301a:1334_17": "taṃ pūrento nacirasseva arahattaṃ patvā mahādhammakathiko hutvā vīsavassasataṃ ṭhatvā sakalajambudīpaṃ",
  "atk-s0301a:1334_18": "khobhetvā parinibbāyi. Pañcamaṃ.",
  "atk-s0301a:1335_0": "6. Piyaṅkarasuttavaṇṇanā",
  "atk-s0301a:1336_0": "240.",
  "atk-s0301a:1336_1": "Chaṭṭhe jetavaneti jetavanassa paccante kosambakakuṭi nāma atthi,",
  "atk-s0301a:1336_2": "tattha viharati.",
  "atk-s0301a:1336_3": "Dhammapadānīti idha pāṭiyekkaṃ saṅgahaṃ āruḷhā chabbīsativaggā tanti adhippetā.",
  "atk-s0301a:1336_4": "Tatra thero tasmiṃ samaye antovihāre nisinno madhurassarena sarabhaññaṃ katvā appamādavaggaṃ bhāsati.",
  "atk-s0301a:1336_5": "Evaṃ tosesīti sā kira puttaṃ piyaṅkaraṃ aṅkenādāya jetavanassa pacchimabhāgato paṭṭhāya gocaraṃ pariyesantī",
  "atk-s0301a:1336_6": "anupubbena nagarābhimukhī hutvā uccārapassāvakheḷasiṅghāṇikadubbhojanāni pariyesamānā therassa vasanaṭṭhānaṃ",
  "atk-s0301a:1336_7": "patvā madhurassaraṃ assosi.",
  "atk-s0301a:1336_8": "Tassā so saddo chaviādīni chetvā aṭṭhimiñjaṃ āhacca hadayaṅgamanīyo hutvā aṭṭhāsi.",
  "atk-s0301a:1336_9": "Athassā gocarapariyesane cittampi na uppajji,",
  "atk-s0301a:1336_10": "ohitasotā dhammameva suṇantī ṭhitā.",
  "atk-s0301a:1336_11": "Yakkhadārakassa pana daharatāya dhammassavane cittaṃ natthi.",
  "atk-s0301a:1336_12": "So jighacchāya pīḷitattā,",
  "atk-s0301a:1336_13": "“kasmā ammā gatagataṭṭhāne khāṇuko viya tiṭṭhasi?",
  "atk-s0301a:1336_14": "Na mayhaṃ khādanīyaṃ vā bhojanīyaṃ vā pariyesasī”ti punappunaṃ mātaraṃ codeti.",
  "atk-s0301a:1336_15": "Sā “dhammassavanassa me antarāyaṃ karotī”ti puttakaṃ “mā saddaṃ kari,",
  "atk-s0301a:1336_16": "piyaṅkarā”ti evaṃ tosesi.",
  "atk-s0301a:1336_17": "Tattha mā saddaṃ karīti saddaṃ mā kari.",
  "atk-s0301a:1337_0": "Pāṇesu cāti gāthāya sā attano dhammatāya samādiṇṇaṃ pañcasīlaṃ dasseti.",
  "atk-s0301a:1337_1": "Tattha saṃyamāmaseti saṃyamāma saṃyatā homa.",
  "atk-s0301a:1337_2": "Iminā pāṇātipātā virati gahitā,",
  "atk-s0301a:1337_3": "dutiyapadena musāvādā virati,",
  "atk-s0301a:1337_4": "tatiyapadena sesā tisso viratiyo.",
  "atk-s0301a:1337_5": "Api muccema pisācayoniyāti api nāma yakkhaloke uppannāni pañca verāni pahāya,",
  "atk-s0301a:1337_6": "yoniso paṭipajjitvā imāya chātakadubbhikkhāya pisācayakkhayoniyā muccema,",
  "atk-s0301a:1337_7": "tātāti vadati. Chaṭṭhaṃ.",
  "atk-s0301a:1338_0": "7. Punabbasusuttavaṇṇanā",
  "atk-s0301a:1339_0": "241.",
  "atk-s0301a:1339_1": "Sattame tena kho pana samayenāti katarasamayena?",
  "atk-s0301a:1339_2": "Sūriyassa atthaṅgamanasamayena.",
  "atk-s0301a:1339_3": "Tadā kira bhagavā pacchābhatte mahājanassa dhammaṃ desetvā mahājanaṃ uyyojetvā nhānakoṭṭhake nhatvā gandhakuṭipariveṇe",
  "atk-s0301a:1339_4": "paññattavarabuddhāsane puratthimalokadhātuṃ olokayamāno nisīdi.",
  "atk-s0301a:1339_5": "Athekacārikadvicārikādayo paṃsukūlikapiṇḍapātikabhikkhū attano attano vasanaṭṭhānehi nikkhamitvā āgamma",
  "atk-s0301a:1339_6": "dasabalaṃ vanditvā rattasāṇiyā parikkhipamānā viya nisīdiṃsu.",
  "atk-s0301a:1339_7": "Atha nesaṃ ajjhāsayaṃ viditvā satthā nibbānapaṭisaṃyuttaṃ dhammakathaṃ kathesi.",
  "atk-s0301a:1340_0": "Evaṃ tosesīti sā kira dhītaraṃ aṅkenādāya puttaṃ aṅguliyā gahetvā jetavanapiṭṭhiyaṃ pākāraparikkhepasamīpe",
  "atk-s0301a:1340_1": "uccārapassāvakheḷasiṅghāṇikaṃ pariyesamānā anupubbena jetavanadvārakoṭṭhakaṃ sampattā.",
  "atk-s0301a:1340_2": "Bhagavato ca, “ānanda,",
  "atk-s0301a:1340_3": "pattaṃ āhara,",
  "atk-s0301a:1340_4": "cīvaraṃ āhara,",
  "atk-s0301a:1340_5": "vighāsādānaṃ dānaṃ dehī”ti kathentassa saddo samantā dvādasahatthamattameva gaṇhāti.",
  "atk-s0301a:1340_6": "Dhammaṃ desentassa sacepi cakkavāḷapariyantaṃ katvā parisā nisīdati,",
  "atk-s0301a:1340_7": "yathā parisaṃ gacchati,",
  "atk-s0301a:1340_8": "bahiparisāya ekaṅgulimattampi na niggacchati,",
  "atk-s0301a:1340_9": "“mā akāraṇā madhurasaddo nassī”ti.",
  "atk-s0301a:1340_10": "Tatrāyaṃ yakkhinī bahiparisāya ṭhitā saddaṃ na suṇāti,",
  "atk-s0301a:1340_11": "dvārakoṭṭhake ṭhitāya panassā mahatiyā buddhavīthiyā abhimukhe ṭhitā gandhakuṭi paññāyi.",
  "atk-s0301a:1340_12": "Sā nivāte dīpasikhā viya buddhagāravena hatthakukkuccādirahitaṃ niccalaṃ parisaṃ disvā –",
  "atk-s0301a:1340_13": "“nūna mettha kiñci bhājanīyabhaṇḍaṃ bhavissati,",
  "atk-s0301a:1340_14": "yato ahaṃ sappitelamadhuphāṇitādīsu kiñcideva pattato vā hatthato vā paggharantaṃ bhūmiyaṃ vā pana patitaṃ labhissāmī”ti antovihāraṃ pāvisi.",
  "atk-s0301a:1340_15": "Dvārakoṭṭhake avaruddhakānaṃ nivāraṇatthāya ṭhitā ārakkhadevatā yakkhiniyā upanissayaṃ disvā na nivāresi.",
  "atk-s0301a:1340_16": "Tassā saha parisāya ekībhāvagamanena madhurassaro chaviādīni chinditvā aṭṭhimiñjaṃ āhacca aṭṭhāsi.",
  "atk-s0301a:1340_17": "Taṃ dhammassavanatthāya niccalaṃ ṭhitaṃ purimanayeneva puttakā codayiṃsu.",
  "atk-s0301a:1340_18": "Sā “dhammassavanassa me antarāyaṃ karontī”ti puttake tuṇhī uttarike hohīti evaṃ tosesi.",
  "atk-s0301a:1341_0": "Tattha yāvāti yāva dhammaṃ suṇāmi,",
  "atk-s0301a:1341_1": "tāva tuṇhī hohīti attho.",
  "atk-s0301a:1341_2": "Sabbaganthappamocananti nibbānaṃ āgamma sabbe ganthā pamuccanti,",
  "atk-s0301a:1341_3": "tasmā taṃ sabbaganthappamocananti vuccati.",
  "atk-s0301a:1341_4": "Ativelāti velātikkantā pamāṇātikkantā.",
  "atk-s0301a:1341_5": "Piyāyanāti magganā patthanā.",
  "atk-s0301a:1341_6": "Tato piyataranti yā ayaṃ assa dhammassa magganā patthanā,",
  "atk-s0301a:1341_7": "idaṃ mayhaṃ tato piyataranti attho.",
  "atk-s0301a:1341_8": "Piyatarāti vā pāṭho.",
  "atk-s0301a:1341_9": "Pāṇinanti yathā pāṇīnaṃ dukkhā moceti.",
  "atk-s0301a:1341_10": "Ke mocetīti?",
  "atk-s0301a:1341_11": "Pāṇineti āharitvā vattabbaṃ.",
  "atk-s0301a:1341_12": "Yaṃ dhammaṃ abhisambuddhanti,",
  "atk-s0301a:1341_13": "yaṃ dhammaṃ bhagavā abhisambuddho.",
  "atk-s0301a:1341_14": "Tuṇhībhūtāyamuttarāti na kevalaṃ ahameva,",
  "atk-s0301a:1341_15": "ayaṃ me bhaginī uttarāpi tuṇhībhūtāti vadati.",
  "atk-s0301a:1341_16": "Saddhammassa anaññāyāti, amma,",
  "atk-s0301a:1341_17": "mayaṃ pubbepi imaṃ saddhammameva ajānitvā idāni idaṃ khuppipāsādidukkhaṃ anubhavantā dukkhaṃ carāma viharāma.",
  "atk-s0301a:1342_0": "Cakkhumāti pañcahi cakkhūhi cakkhumā.",
  "atk-s0301a:1342_1": "Dhammaṃ desentoyeva bhagavā parisaṃ sallakkhayamāno tassā yakkhiniyā ceva yakkhadārakassa ca sotāpattiphalassa",
  "atk-s0301a:1342_2": "upanissayaṃ disvā desanaṃ vinivaṭṭetvā catusaccakathaṃ dīpeti,",
  "atk-s0301a:1342_3": "taṃ sutvā tasmiṃyeva dese ṭhitā yakkhinī saddhiṃ puttena sotāpattiphale patiṭṭhitā.",
  "atk-s0301a:1342_4": "Dhītuyāpi panassā upanissayo atthi,",
  "atk-s0301a:1342_5": "atidaharattā pana desanaṃ sampaṭicchituṃ nāsakkhi.",
  "atk-s0301a:1343_0": "Idāni sā yakkhinī puttassa anumodanaṃ karontī sādhu kho paṇḍito nāmātiādimāha.",
  "atk-s0301a:1343_1": "Ajjāhamhi samuggatāti ahamhi ajja vaṭṭato uggatā samuggatā sāsane vā uggatā samuggatā,",
  "atk-s0301a:1343_2": "tvampi sukhī hohīti.",
  "atk-s0301a:1343_3": "Diṭṭhānīti mayā ca tayā ca diṭṭhāni.",
  "atk-s0301a:1343_4": "Uttarāpi suṇātu meti,",
  "atk-s0301a:1343_5": "“amhākaṃ catusaccapaṭivedhabhāvaṃ,",
  "atk-s0301a:1343_6": "dhītā me uttarāpi,",
  "atk-s0301a:1343_7": "suṇātū”ti vadati.",
  "atk-s0301a:1343_8": "Saha saccapaṭivedheneva sāpi sūcilomo viya sabbaṃ setakaṇḍukacchuādibhāvaṃ pahāya dibbasampattiṃ paṭilabhati saddhiṃ puttena.",
  "atk-s0301a:1343_9": "Dhītā panassā yathā nāma loke mātāpitūhi issariye laddhe puttānampi taṃ hoti,",
  "atk-s0301a:1343_10": "evaṃ mātu-",
  "atk-s0301a:1343_11": "ānubhāveneva sampattiṃ labhi.",
  "atk-s0301a:1343_12": "Tato paṭṭhāya ca sā saddhiṃ puttakehi gandhakuṭisamīparukkheyeva nivāsarukkhaṃ labhitvā sāyaṃ pātaṃ buddhadassanaṃ",
  "atk-s0301a:1343_13": "labhamānā dhammaṃ suṇamānā dīgharattaṃ tattheva vasi. Sattamaṃ.",
  "atk-s0301a:1344_0": "8. Sudattasuttavaṇṇanā",
  "atk-s0301a:1345_0": "242.",
  "atk-s0301a:1345_1": "Aṭṭhame kenacideva karaṇīyenāti vāṇijjakammaṃ adhippetaṃ.",
  "atk-s0301a:1345_2": "Anāthapiṇḍiko ca rājagahaseṭṭhi ca aññamaññaṃ bhaginipatikā honti.",
  "atk-s0301a:1345_3": "Yadā rājagahe uṭṭhānakabhaṇḍakaṃ mahagghaṃ hoti,",
  "atk-s0301a:1345_4": "tadā rājagahaseṭṭhi taṃ gahetvā pañcasakaṭasatehi sāvatthiṃ gantvā yojanamatte ṭhito attano āgatabhāvaṃ jānāpeti.",
  "atk-s0301a:1345_5": "Anāthapiṇḍiko paccuggantvā tassa mahāsakkāraṃ katvā ekayānaṃ āropetvā sāvatthiṃ pavisati.",
  "atk-s0301a:1345_6": "So sace bhaṇḍaṃ lahukaṃ vikkīyati,",
  "atk-s0301a:1345_7": "vikkiṇāti. No ce,",
  "atk-s0301a:1345_8": "bhaginighare ṭhapetvā pakkamati.",
  "atk-s0301a:1345_9": "Anāthapiṇḍikopi tatheva karoti.",
  "atk-s0301a:1345_10": "Svāyaṃ tadāpi teneva karaṇīyena agamāsi.",
  "atk-s0301a:1345_11": "Taṃ sandhāyetaṃ vuttaṃ.",
  "atk-s0301a:1346_0": "Taṃ divasaṃ pana rājagahaseṭṭhi yojanamatte ṭhitena anāthapiṇḍikena āgatabhāvajānanatthaṃ pesitaṃ paṇṇaṃ na suṇi,",
  "atk-s0301a:1346_1": "dhammassavanatthāya vihāraṃ agamāsi.",
  "atk-s0301a:1346_2": "So dhammakathaṃ sutvā svātanāya buddhappamukhaṃ bhikkhusaṅghaṃ nimantetvā attano ghare uddhanakhaṇāpanadāruphālanādīni kāresi.",
  "atk-s0301a:1346_3": "Anāthapiṇḍikopi “idāni mayhaṃ paccuggamanaṃ karissati,",
  "atk-s0301a:1346_4": "idāni karissatī”ti gharadvārepi paccuggamanaṃ alabhitvā antogharaṃ paviṭṭho paṭisanthārampi na bahuṃ alattha. “Kiṃ,",
  "atk-s0301a:1346_5": "mahāseṭṭhi,",
  "atk-s0301a:1346_6": "kusalaṃ dārakarūpānaṃ?",
  "atk-s0301a:1346_7": "Nasi magge kilanto”ti?",
  "atk-s0301a:1346_8": "Ettakova paṭisanthāro ahosi.",
  "atk-s0301a:1346_9": "So tassa mahābyāpāraṃ disvā,",
  "atk-s0301a:1346_10": "“kiṃ nu te, gahapati,",
  "atk-s0301a:1346_11": "āvāho vā bhavissatī”ti?",
  "atk-s0301a:1346_12": "Khandhake āgatanayeneva kathaṃ pavattetvā tassa mukhato buddhasaddaṃ sutvā pañcavaṇṇaṃ pītiṃ paṭilabhi.",
  "atk-s0301a:1346_13": "Sā tassa sīsena uṭṭhāya yāva pādapiṭṭhiyā,",
  "atk-s0301a:1346_14": "pādapiṭṭhiyā uṭṭhāya yāva sīsā gacchati,",
  "atk-s0301a:1346_15": "ubhato uṭṭhāya majjhe osarati,",
  "atk-s0301a:1346_16": "majjhe uṭṭhāya ubhato gacchati.",
  "atk-s0301a:1346_17": "So pītiyā nirantaraṃ phuṭṭho,",
  "atk-s0301a:1346_18": "“buddhoti tvaṃ, gahapati, vadesi?",
  "atk-s0301a:1346_19": "Buddho tāhaṃ, gahapati,",
  "atk-s0301a:1346_20": "vadāmī”ti evaṃ tikkhattuṃ pucchitvā,",
  "atk-s0301a:1346_21": "“ghosopi kho eso dullabho lokasmiṃ yadidaṃ buddho”ti āha.",
  "atk-s0301a:1346_22": "Idaṃ sandhāya vuttaṃ “assosi kho anāthapiṇḍiko, gahapati,",
  "atk-s0301a:1346_23": "buddho kira loke uppanno”ti.",
  "atk-s0301a:1347_0": "Etadahosi akālo kho ajjāti so kira taṃ seṭṭhiṃ pucchi,",
  "atk-s0301a:1347_1": "“kuhiṃ gahapati satthā viharatī”ti?",
  "atk-s0301a:1347_2": "Athassa so –",
  "atk-s0301a:1347_3": "“buddhā nāma durāsadā āsīvisasadisā honti,",
  "atk-s0301a:1347_4": "satthā sivathikāya vasati,",
  "atk-s0301a:1347_5": "na sakkā tattha tumhādisehi imāya velāya gantu”nti ācikkhi.",
  "atk-s0301a:1347_6": "Athassa etadahosi.",
  "atk-s0301a:1347_7": "Buddhagatāya satiyā nipajjīti taṃdivasaṃ kirassa bhaṇḍasakaṭesu vā upaṭṭhākesu vā cittampi na uppajji,",
  "atk-s0301a:1347_8": "sāyamāsampi na akāsi,",
  "atk-s0301a:1347_9": "sattabhūmikaṃ pana pāsādaṃ āruyha supaññattālaṅkatavarasayane “buddho buddho”ti sajjhāyaṃ karontova nipajjitvā niddaṃ okkami.",
  "atk-s0301a:1347_10": "Tena vuttaṃ “buddhagatāya satiyā nipajjī”ti.",
  "atk-s0301a:1348_0": "Rattiyā sudaṃ tikkhattuṃ uṭṭhāsi pabhātanti maññamānoti paṭhamayāme tāva vītivatte uṭṭhāya buddhaṃ anussari,",
  "atk-s0301a:1348_1": "athassa balavappasādo udapādi,",
  "atk-s0301a:1348_2": "pītiāloko ahosi,",
  "atk-s0301a:1348_3": "sabbatamaṃ vigacchi,",
  "atk-s0301a:1348_4": "dīpasahassujjalaṃ viya canduṭṭhānaṃ sūriyuṭṭhānaṃ viya ca jātaṃ.",
  "atk-s0301a:1348_5": "So “papādaṃ āpanno vatamhi,",
  "atk-s0301a:1348_6": "sūriyo uggato”ti uṭṭhāya ākāsatale ṭhitaṃ candaṃ ulloketvā “ekova yāmo gato,",
  "atk-s0301a:1348_7": "aññe dve atthī”ti puna pavisitvā nipajji.",
  "atk-s0301a:1348_8": "Etenupāyena majjhimayāmāvasānepi pacchimayāmāvasānepīti tikkhattuṃ uṭṭhāsi.",
  "atk-s0301a:1348_9": "Pacchimayāmāvasāne pana balavapaccūseyeva uṭṭhāya ākāsatalaṃ āgantvā mahādvārābhimukhova ahosi,",
  "atk-s0301a:1348_10": "sattabhūmikadvāraṃ sayameva vivaṭaṃ ahosi.",
  "atk-s0301a:1348_11": "So pāsādā oruyha antaravīthiṃ paṭipajji.",
  "atk-s0301a:1349_0": "Vivariṃsūti “ayaṃ mahāseṭṭhi ‘buddhupaṭṭhānaṃ gamissāmī’ti nikkhanto,",
  "atk-s0301a:1349_1": "paṭhamadassaneneva sotāpattiphale patiṭṭhāya tiṇṇaṃ ratanānaṃ aggupaṭṭhāko hutvā asadisaṃ saṅghārāmaṃ",
  "atk-s0301a:1349_2": "katvā cātuddisassa ariyagaṇassa anāvaṭadvāro bhavissati,",
  "atk-s0301a:1349_3": "na yuttamassa dvāraṃ pidahitu”nti cintetvā vivariṃsu.",
  "atk-s0301a:1349_4": "Antaradhāyīti rājagahaṃ kira ākiṇṇamanussaṃ antonagare nava koṭiyo,",
  "atk-s0301a:1349_5": "bahinagare navāti taṃ upanissāya aṭṭhārasa manussakoṭiyo vasanti.",
  "atk-s0301a:1349_6": "Avelāya matamanusse bahi nīharituṃ asakkontā aṭṭālake ṭhatvā bahidvāre khipanti.",
  "atk-s0301a:1349_7": "Mahāseṭṭhi nagarato bahinikkhantamattova allasarīraṃ pādena akkami,",
  "atk-s0301a:1349_8": "aparampi piṭṭhipādena pahari.",
  "atk-s0301a:1349_9": "Makkhikā uppatitvā parikiriṃsu.",
  "atk-s0301a:1349_10": "Duggandho nāsapuṭaṃ abhihani.",
  "atk-s0301a:1349_11": "Buddhappasādo tanuttaṃ gato.",
  "atk-s0301a:1349_12": "Tenassa āloko antaradhāyi,",
  "atk-s0301a:1349_13": "andhakāro pāturahosi.",
  "atk-s0301a:1349_14": "Saddamanussāvesīti “seṭṭhissa ussāhaṃ janessāmī”ti suvaṇṇakiṅkiṇikaṃ ghaṭṭento viya madhurassarena saddaṃ anussāvesi.",
  "atk-s0301a:1350_0": "Sataṃ kaññāsahassānīti purimapadānipi imināva sahassapadena saddhiṃ sambandhanīyāni.",
  "atk-s0301a:1350_1": "Yatheva hi sataṃ kaññāsahassāni,",
  "atk-s0301a:1350_2": "sataṃ sahassāni hatthī,",
  "atk-s0301a:1350_3": "sataṃ sahassāni assā,",
  "atk-s0301a:1350_4": "sataṃ sahassāni rathāti ayamettha attho.",
  "atk-s0301a:1350_5": "Iti ekekasatasahassameva dīpitaṃ.",
  "atk-s0301a:1350_6": "Padavītihārassāti padavītihāro nāma samagamane dvinnaṃ padānaṃ antare muṭṭhiratanamattaṃ.",
  "atk-s0301a:1350_7": "Kalaṃ nāgghanti soḷasinti taṃ ekaṃ padavītihāraṃ soḷasabhāge katvā tato eko koṭṭhāso puna soḷasadhā,",
  "atk-s0301a:1350_8": "tato eko soḷasadhāti evaṃ soḷasa vāre soḷasadhā bhinnassa eko koṭṭhāso soḷasikalā nāma,",
  "atk-s0301a:1350_9": "taṃ soḷasikalaṃ etāni cattāri satasahassāni na agghanti.",
  "atk-s0301a:1350_10": "Idaṃ vuttaṃ hoti –",
  "atk-s0301a:1350_11": "sataṃ hatthisahassāni sataṃ assasahassāni sataṃ rathasahassāni sataṃ kaññāsahassāni,",
  "atk-s0301a:1350_12": "tā ca kho āmukkamaṇikuṇḍalā sakalajambudīparājadhītaro vāti imasmā ettakā lābhā vihāraṃ gacchantassa",
  "atk-s0301a:1350_13": "tasmiṃ soḷasikalasaṅkhāte padese pavattacetanāva uttaritarāti.",
  "atk-s0301a:1350_14": "Idaṃ pana vihāragamanaṃ kassa vasena gahitanti?",
  "atk-s0301a:1350_15": "Vihāraṃ gantvā anantarāyena sotāpattiphale patiṭṭhahantassa.",
  "atk-s0301a:1350_16": "“Gandhamālādīhi pūjaṃ karissāmi,",
  "atk-s0301a:1350_17": "cetiyaṃ vandissāmi,",
  "atk-s0301a:1350_18": "dhammaṃ sossāmi,",
  "atk-s0301a:1350_19": "dīpapūjaṃ karissāmi,",
  "atk-s0301a:1350_20": "saṅghaṃ nimantetvā dānaṃ dassāmi,",
  "atk-s0301a:1350_21": "sikkhāpadesu vā saraṇesu vā patiṭṭhahissāmī”ti gacchatopi vasena vaṭṭatiyeva.",
  "atk-s0301a:1351_0": "Andhakāro antaradhāyīti so kira cintesi –",
  "atk-s0301a:1351_1": "“ahaṃ ekakoti saññaṃ karomi,",
  "atk-s0301a:1351_2": "anuyuttāpi me atthi,",
  "atk-s0301a:1351_3": "kasmā bhāyāmī”ti sūro ahosi.",
  "atk-s0301a:1351_4": "Athassa balavā buddhappasādo udapādi.",
  "atk-s0301a:1351_5": "Tasmā andhakāro antaradhāyīti.",
  "atk-s0301a:1351_6": "Sesavāresupi eseva nayo.",
  "atk-s0301a:1351_7": "Apica purato purato gacchanto bhiṃsanake susānamagge aṭṭhikasaṅkhalikasamaṃsalohitantiādīni anekavidhāni kuṇapāni addasa.",
  "atk-s0301a:1351_8": "Soṇasiṅgālādīnaṃ saddaṃ assosi.",
  "atk-s0301a:1351_9": "Taṃ sabbaṃ parissayaṃ punappunaṃ buddhagataṃ pasādaṃ vaḍḍhetvā maddanto agamāsiyeva.",
  "atk-s0301a:1352_0": "Ehi sudattāti so kira seṭṭhi gacchamānova cintesi –",
  "atk-s0301a:1352_1": "“imasmiṃ loke bahū pūraṇakassapādayo titthiyā ‘mayaṃ buddhā mayaṃ buddhā’ti vadanti,",
  "atk-s0301a:1352_2": "kathaṃ nu kho ahaṃ satthu buddhabhāvaṃ jāneyya”nti?",
  "atk-s0301a:1352_3": "Athassa etadahosi –",
  "atk-s0301a:1352_4": "“mayhaṃ guṇavasena uppannaṃ nāmaṃ mahājano jānāti,",
  "atk-s0301a:1352_5": "kuladattiyaṃ pana me nāmaṃ aññatra mayā na koci jānāti.",
  "atk-s0301a:1352_6": "Sace buddho bhavissati,",
  "atk-s0301a:1352_7": "kuladattikanāmena maṃ ālapissatī”ti.",
  "atk-s0301a:1352_8": "Satthā tassa cittaṃ ñatvā evamāha.",
  "atk-s0301a:1353_0": "Parinibbutoti kilesaparinibbānena parinibbuto.",
  "atk-s0301a:1353_1": "Āsattiyoti taṇhāyo.",
  "atk-s0301a:1353_2": "Santinti kilesavūpasamaṃ.",
  "atk-s0301a:1353_3": "Pappuyyāti patvā.",
  "atk-s0301a:1353_4": "Idañca pana vatvā satthā tassa anupubbikathaṃ kathetvā matthake cattāri saccāni pakāsesi.",
  "atk-s0301a:1353_5": "Seṭṭhi dhammadesanaṃ sutvā sotāpattiphale patiṭṭhāya buddhappamukhaṃ bhikkhusaṅghaṃ nimantetvā punadivasato paṭṭhāya mahādānaṃ dātuṃ ārabhi.",
  "atk-s0301a:1353_6": "Bimbisārādayo seṭṭhissa sāsanaṃ pesenti –",
  "atk-s0301a:1353_7": "“tvaṃ āgantuko,",
  "atk-s0301a:1353_8": "yaṃ nappahoti,",
  "atk-s0301a:1353_9": "taṃ ito āharāpehī”ti.",
  "atk-s0301a:1353_10": "So “alaṃ tumhe bahukiccā”ti sabbe paṭikkhipitvā pañcahi sakaṭasatehi ānītavibhavena sattāhaṃ mahādānaṃ adāsi.",
  "atk-s0301a:1353_11": "Dānapariyosāne ca bhagavantaṃ sāvatthiyaṃ vassāvāsaṃ paṭijānāpetvā rājagahassa ca sāvatthiyā ca antare",
  "atk-s0301a:1353_12": "yojane yojane satasahassaṃ datvā pañcacattālīsa vihāre kārento sāvatthiṃ gantvā jetavanamahāvihāraṃ kāretvā",
  "atk-s0301a:1353_13": "buddhappamukhassa bhikkhusaṅghassa niyyādesīti. Aṭṭhamaṃ.",
  "atk-s0301a:1354_0": "9. Paṭhamasukkāsuttavaṇṇanā",
  "atk-s0301a:1355_0": "243.",
  "atk-s0301a:1355_1": "Navame rathikāya rathikanti ekaṃ rathikaṃ gahetvā tato aparaṃ gacchanto rathikāya rathikaṃ upasaṅkamanto nāma hoti.",
  "atk-s0301a:1355_2": "Siṅghāṭakepi eseva nayo.",
  "atk-s0301a:1355_3": "Ettha ca rathikāti racchā.",
  "atk-s0301a:1355_4": "Siṅghāṭakanti catukkaṃ.",
  "atk-s0301a:1355_5": "Kiṃ me katāti kiṃ ime katā?",
  "atk-s0301a:1355_6": "Kiṃ karontīti attho.",
  "atk-s0301a:1355_7": "Madhupītāva seyareti gandhamadhupānaṃ pītā viya sayanti.",
  "atk-s0301a:1355_8": "Gandhamadhupānaṃ pīto kira sīsaṃ ukkhipituṃ na sakkoti,",
  "atk-s0301a:1355_9": "asaññī hutvā sayateva.",
  "atk-s0301a:1355_10": "Tasmā evamāha.",
  "atk-s0301a:1356_0": "Tañca pana appaṭivānīyanti tañca pana dhammaṃ appaṭivānīyaṃ deseti.",
  "atk-s0301a:1356_1": "Bāhirakañhi sumadhurampi bhojanaṃ punappunaṃ bhuñjantassa na ruccati,",
  "atk-s0301a:1356_2": "“apanetha,",
  "atk-s0301a:1356_3": "kiṃ iminā”ti?",
  "atk-s0301a:1356_4": "Paṭivānetabbaṃ apanetabbaṃ hoti,",
  "atk-s0301a:1356_5": "na evamayaṃ dhammo.",
  "atk-s0301a:1356_6": "Imaṃ hi dhammaṃ paṇḍitā vassasatampi vassasahassampi suṇantā tittiṃ na gacchanti.",
  "atk-s0301a:1356_7": "Tenāha “appaṭivānīya”nti.",
  "atk-s0301a:1356_8": "Asecanakamojavanti anāsittakaṃ ojavantaṃ.",
  "atk-s0301a:1356_9": "Yathā hi bāhirāni asambhinnapāyāsādīnipi sappimadhusakkharāhi āsittāni yojitāneva madhurāni ojavantāni honti,",
  "atk-s0301a:1356_10": "na evamayaṃ dhammo.",
  "atk-s0301a:1356_11": "Ayaṃ hi attano dhammatāya madhuro ceva ojavā ca,",
  "atk-s0301a:1356_12": "na aññena upasitto.",
  "atk-s0301a:1356_13": "Tenāha “asecanakamojava”nti.",
  "atk-s0301a:1356_14": "Pivanti maññe sappaññāti paṇḍitapurisā pivanti viya.",
  "atk-s0301a:1356_15": "Valāhakameva panthagūti valāhakantarato nikkhantaudakaṃ ghammābhitattā pathikā viya. Navamaṃ.",
  "atk-s0301a:1357_0": "10-11. Dutiyasukkāsuttādivaṇṇanā",
  "atk-s0301a:1358_0": "244. Dasame puññaṃ vata pasavi bahunti bahuṃ vata puññaṃ pasavatīti. Dasamaṃ.",
  "atk-s0301a:1359_0": "245. Ekādasamaṃ uttānameva. Ekādasamaṃ.",
  "atk-s0301a:1360_0": "12. Āḷavakasuttavaṇṇanā",
  "atk-s0301a:1361_0": "246.",
  "atk-s0301a:1361_1": "Dvādasame āḷaviyanti āḷavīti taṃ raṭṭhampi nagarampi.",
  "atk-s0301a:1361_2": "Tañca bhavanaṃ nagarassa avidūre gāvutamatte ṭhitaṃ.",
  "atk-s0301a:1361_3": "Bhagavā tattha viharanto taṃ nagaraṃ upanissāya āḷaviyaṃ viharatīti vutto.",
  "atk-s0301a:1361_4": "Āḷavakassa yakkhassa bhavaneti ettha pana ayamanupubbikathā –",
  "atk-s0301a:1361_5": "āḷavako kira rājā vividhanāṭakūpabhogaṃ chaḍḍetvā corapaṭibāhanatthaṃ paṭirājanisedhanatthaṃ byāyāmakaraṇatthañca",
  "atk-s0301a:1361_6": "sattame sattame divase migavaṃ gacchanto ekadivasaṃ balakāyena saddhiṃ katikaṃ akāsi –",
  "atk-s0301a:1361_7": "“yassa passena migo palāyati,",
  "atk-s0301a:1361_8": "tasseva so bhāro”ti.",
  "atk-s0301a:1361_9": "Atha tasseva passena migo palāyi,",
  "atk-s0301a:1361_10": "javasampanno rājā dhanuṃ gahetvā pattikova tiyojanaṃ taṃ migaṃ anubandhi.",
  "atk-s0301a:1361_11": "Eṇimigā ca tiyojanavegā eva honti.",
  "atk-s0301a:1361_12": "Atha parikkhīṇajavaṃ taṃ udakaṃ viya pavisitvā ṭhitaṃ vadhitvā dvidhā chetvā anatthikopi maṃsena “nāsakkhi",
  "atk-s0301a:1361_13": "migaṃ gahetu”nti apavādamocanatthaṃ kājenādāya āgacchanto nagarassāvidūre bahalapattapalāsaṃ mahānigrodhaṃ",
  "atk-s0301a:1361_14": "disvā parissamavinodanatthaṃ tassa mūlamupagato.",
  "atk-s0301a:1361_15": "Tasmiñca nigrodhe āḷavako yakkho mahārājasantikā bhavanaṃ labhitvā majjhanhikasamaye tassa rukkhassa",
  "atk-s0301a:1361_16": "chāyāya phuṭṭhokāsaṃ paviṭṭhe pāṇino khādanto paṭivasati.",
  "atk-s0301a:1361_17": "So taṃ disvā khādituṃ upagato.",
  "atk-s0301a:1361_18": "Rājā tena saddhiṃ katikaṃ akāsi –",
  "atk-s0301a:1361_19": "“muñca maṃ,",
  "atk-s0301a:1361_20": "ahaṃ te divase divase manussañca thālipākañca pesessāmī”ti. Yakkho –",
  "atk-s0301a:1361_21": "“tvaṃ rājūpabhogena pamatto na sarissasi,",
  "atk-s0301a:1361_22": "ahaṃ pana bhavanaṃ anupagatañca ananuññātañca khādituṃ na labhāmi,",
  "atk-s0301a:1361_23": "svāhaṃ bhavantampi jīyeyya”nti na muñci.",
  "atk-s0301a:1361_24": "Rājā “yaṃ divasaṃ na pesemi,",
  "atk-s0301a:1361_25": "taṃ divasaṃ maṃ gahetvā khādā”ti attānaṃ anujānitvā tena mutto nagarābhimukho agamāsi.",
  "atk-s0301a:1362_0": "Balakāyo magge khandhāvāraṃ bandhitvā ṭhito rājānaṃ disvā, “kiṃ, mahārāja,",
  "atk-s0301a:1362_1": "ayasamattabhayā evaṃ kilantosī”ti?",
  "atk-s0301a:1362_2": "Vadanto paccuggantvā paṭiggahesi.",
  "atk-s0301a:1362_3": "Rājā taṃ pavattiṃ anārocetvā nagaraṃ gantvā katapātarāso nagaraguttikaṃ āmantetvā etamatthaṃ ārocesi.",
  "atk-s0301a:1362_4": "Nagaraguttiko – “kiṃ, deva,",
  "atk-s0301a:1362_5": "kālaparicchedo kato”ti āha?",
  "atk-s0301a:1362_6": "Na kato bhaṇeti.",
  "atk-s0301a:1362_7": "Duṭṭhu kataṃ, deva,",
  "atk-s0301a:1362_8": "amanussā hi paricchinnamattameva labhanti,",
  "atk-s0301a:1362_9": "aparicchinne pana janapadassābādho bhavissati,",
  "atk-s0301a:1362_10": "hotu deva,",
  "atk-s0301a:1362_11": "kiñcāpi evamakāsi,",
  "atk-s0301a:1362_12": "appossukko tvaṃ rajjasukhamanubhohi,",
  "atk-s0301a:1362_13": "ahamettha kātabbaṃ karissāmīti.",
  "atk-s0301a:1362_14": "So kālasseva vuṭṭhāya bandhanāgāradvāre ṭhatvā ye ye vajjhā honti,",
  "atk-s0301a:1362_15": "te te sandhāya “yo jīvitatthiko,",
  "atk-s0301a:1362_16": "so nikkhamatū”ti bhaṇati.",
  "atk-s0301a:1362_17": "Yo paṭhamaṃ nikkhamati,",
  "atk-s0301a:1362_18": "taṃ gehaṃ netvā nhāpetvā bhojetvā ca “imaṃ thālipākaṃ yakkhassa dehī”ti peseti.",
  "atk-s0301a:1362_19": "Taṃ rukkhamūlaṃ paviṭṭhamattaṃyeva yakkho bheravaṃ attabhāvaṃ nimminitvā mūlakandaṃ viya khādi.",
  "atk-s0301a:1362_20": "Yakkhānubhāvena kira manussānaṃ kesādīni upādāya sakalasarīraṃ navanītapiṇḍaṃ viya hoti,",
  "atk-s0301a:1362_21": "yakkhassa bhattaṃ gāhāpetuṃ gatapurisā taṃ disvā bhītā yathāmittaṃ ārocesuṃ.",
  "atk-s0301a:1362_22": "Tato pabhuti “rājā core gahetvā yakkhassa detī”ti manussā corakammato paṭiviratā.",
  "atk-s0301a:1362_23": "Tato aparena samayena navacorānaṃ abhāvena purāṇacorānañca parikkhayena bandhanāgārāni suññāni ahesuṃ.",
  "atk-s0301a:1363_0": "Atha nagaraguttiko rañño ārocesi.",
  "atk-s0301a:1363_1": "Rājā attano dhanaṃ nagararacchāsu chaḍḍāpesi “appeva nāma koci lobhena gaṇheyyā”ti.",
  "atk-s0301a:1363_2": "Taṃ pādenapi koci nacchupi.",
  "atk-s0301a:1363_3": "So core alabhanto amaccānaṃ ārocesi.",
  "atk-s0301a:1363_4": "Amaccā “kulapaṭipāṭiyā ekamekaṃ jiṇṇakaṃ pesema,",
  "atk-s0301a:1363_5": "so pakatiyāpi maccupathe vattatī”ti āhaṃsu.",
  "atk-s0301a:1363_6": "Rājā “amhākaṃ pitaraṃ amhākaṃ pitāmahaṃ pesetīti manussā khobhaṃ karissanti,",
  "atk-s0301a:1363_7": "mā vo etaṃ ruccī”ti vāresi. “Tena hi, deva,",
  "atk-s0301a:1363_8": "dārakaṃ pesema uttānaseyyakaṃ,",
  "atk-s0301a:1363_9": "tathāvidhassa hi ‘mātā me’ti ‘pitā me’ti sineho natthī”ti āhaṃsu.",
  "atk-s0301a:1363_10": "Rājā anujāni.",
  "atk-s0301a:1363_11": "Te tathā akaṃsu.",
  "atk-s0301a:1363_12": "Nagare dārakamātaro ca dārake gahetvā gabbhiniyo ca palāyitvā parajanapade dārake saṃvaḍḍhetvā ānenti.",
  "atk-s0301a:1363_13": "Evaṃ dvādasa vassāni gatāni.",
  "atk-s0301a:1364_0": "Tato ekadivasaṃ sakalanagaraṃ vicinitvā ekampi dārakaṃ alabhitvā amaccā rañño ārocesuṃ – “natthi, deva,",
  "atk-s0301a:1364_1": "nagare dārako ṭhapetvā antepure tava puttaṃ āḷavakakumāra”nti.",
  "atk-s0301a:1364_2": "Rājā “yathā mama putto piyo,",
  "atk-s0301a:1364_3": "evaṃ sabbalokassa,",
  "atk-s0301a:1364_4": "attanā pana piyataraṃ natthi,",
  "atk-s0301a:1364_5": "gacchatha tampi datvā mama jīvitaṃ rakkhathā”ti.",
  "atk-s0301a:1364_6": "Tena ca samayena āḷavakassa mātā puttaṃ nhāpetvā maṇḍetvā dukūlacumbaṭake katvā aṅke sayāpetvā nisinnā hoti.",
  "atk-s0301a:1364_7": "Rājapurisā rañño āṇāya tattha gantvā vippalapantiyā tassā soḷasannañca devisahassānaṃ saddhiṃ dhātiyā taṃ ādāya pakkamiṃsu,",
  "atk-s0301a:1364_8": "“sve yakkhabhakkho bhavissatī”ti.",
  "atk-s0301a:1364_9": "Taṃdivasañca bhagavā paccūsasamayaṃ paccuṭṭhāya jetavanavihāre gandhakuṭiyaṃ mahākaruṇāsamāpattiṃ samāpajjitvā",
  "atk-s0301a:1364_10": "buddhacakkhunā lokaṃ olokento addasa āḷavakassa kumārassa anāgāmiphaluppattiyā upanissayaṃ yakkhassa",
  "atk-s0301a:1364_11": "ca sotāpattiphaluppattiyā,",
  "atk-s0301a:1364_12": "desanāpariyosāne ca caturāsītipāṇasahassānaṃ dhammacakkhupaṭilābhassāti.",
  "atk-s0301a:1364_13": "So vibhātāya rattiyā purimabhattakiccaṃ katvā suniṭṭhitapacchābhattakicco kāḷapakkhūposathadivase vattamāne",
  "atk-s0301a:1364_14": "oggate sūriye eko adutiyo pattacīvaramādāya pādamaggeneva sāvatthito tiṃsa yojanāni gantvā tassa yakkhassa",
  "atk-s0301a:1364_15": "bhavanaṃ pāvisi.",
  "atk-s0301a:1364_16": "Tena vuttaṃ “āḷavakassa yakkhassa bhavane”ti.",
  "atk-s0301a:1365_0": "Kiṃ pana bhagavā yasmiṃ nigrodhe āḷavakassa bhavanaṃ,",
  "atk-s0301a:1365_1": "tassa mūle vihāsi,",
  "atk-s0301a:1365_2": "udāhu bhavaneyevāti?",
  "atk-s0301a:1365_3": "Bhavaneyeva.",
  "atk-s0301a:1365_4": "Yatheva hi yakkhā attano bhavanaṃ passanti,",
  "atk-s0301a:1365_5": "tathā bhagavāpi.",
  "atk-s0301a:1365_6": "So tattha gantvā bhavanadvāre aṭṭhāsi.",
  "atk-s0301a:1365_7": "Tadā āḷavako himavante yakkhasamāgamaṃ gato hoti.",
  "atk-s0301a:1365_8": "Tato āḷavakassa dvārapālo gadrabho nāma yakkho bhagavantaṃ upasaṅkamitvā vanditvā, “kiṃ, bhante,",
  "atk-s0301a:1365_9": "bhagavā vikāle āgato”ti āha. Āma, gadrabha, āgatomhi,",
  "atk-s0301a:1365_10": "sace te agaru,",
  "atk-s0301a:1365_11": "vihareyyāmekarattaṃ āḷavakassa bhavaneti. Na me, bhante, garu,",
  "atk-s0301a:1365_12": "apica kho so yakkho kakkhaḷo pharuso,",
  "atk-s0301a:1365_13": "mātāpitūnampi abhivādanādīni na karoti,",
  "atk-s0301a:1365_14": "mā rucci bhagavato idha vāsoti. Jānāmi, gadrabha,",
  "atk-s0301a:1365_15": "tassa sabhāvaṃ,",
  "atk-s0301a:1365_16": "na koci mamantarāyo bhavissati.",
  "atk-s0301a:1365_17": "Sace te agaru,",
  "atk-s0301a:1365_18": "vihareyyāmekarattanti.",
  "atk-s0301a:1366_0": "Dutiyampi gadrabho yakkho bhagavantaṃ etadavoca –",
  "atk-s0301a:1366_1": "“aggitattakapālasadiso, bhante, āḷavako,",
  "atk-s0301a:1366_2": "mātāpitaroti vā samaṇabrāhmaṇāti vā dhammoti vā na jānāti,",
  "atk-s0301a:1366_3": "idhāgatānaṃ pana cittakkhepampi karoti,",
  "atk-s0301a:1366_4": "hadayampi phāleti,",
  "atk-s0301a:1366_5": "pādepi gahetvā parasamuddaṃ vā paracakkavāḷaṃ vā khipatī”ti.",
  "atk-s0301a:1366_6": "Dutiyampi bhagavā āha – “jānāmi, gadrabha,",
  "atk-s0301a:1366_7": "sacepi te agaru,",
  "atk-s0301a:1366_8": "vihareyyāmekaratta”nti. Na me, bhante, garu,",
  "atk-s0301a:1366_9": "apica kho so yakkho attano anārocetvā anujānantaṃ maṃ jīvitāpi voropeyya, ārocemi, bhante, tassāti.",
  "atk-s0301a:1366_10": "Yathāsukhaṃ, gadrabha,",
  "atk-s0301a:1366_11": "ārocehīti. “Tena hi, bhante,",
  "atk-s0301a:1366_12": "tvameva jānāhī”ti bhagavantaṃ abhivādetvā himavantābhimukho pakkāmi.",
  "atk-s0301a:1366_13": "Bhavanadvārampi sayameva bhagavato vivaramadāsi.",
  "atk-s0301a:1366_14": "Bhagavā antobhavanaṃ pavisitvā yattha abhilakkhitesu maṅgaladivasādīsu nisīditvā āḷavako siriṃ anubhoti,",
  "atk-s0301a:1366_15": "tasmiṃyeva dibbaratanamaye pallaṅke nisīditvā suvaṇṇābhaṃ muñci.",
  "atk-s0301a:1366_16": "Taṃ disvā yakkhassa itthiyo āgantvā bhagavantaṃ vanditvā samparivāretvā nisīdiṃsu.",
  "atk-s0301a:1366_17": "Bhagavā “pubbe tumhe dānaṃ datvā sīlaṃ samādiyitvā pūjaneyyaṃ pūjetvā imaṃ sampattiṃ pattā,",
  "atk-s0301a:1366_18": "idānipi tatheva karotha,",
  "atk-s0301a:1366_19": "mā aññamaññaṃ issāmacchariyābhibhūtā viharathā”tiādinā nayena tāsaṃ pakiṇṇakadhammakathaṃ kathesi.",
  "atk-s0301a:1366_20": "Tā bhagavato madhuranigghosaṃ sutvā sādhukārasahassāni datvā bhagavantaṃ samparivāretvā nisīdiṃsuyeva.",
  "atk-s0301a:1366_21": "Gadrabhopi himavantaṃ gantvā āḷavakassārocesi – “yagghe, mārisa,",
  "atk-s0301a:1366_22": "jāneyyāsi vimāne te bhagavā nisinno”ti.",
  "atk-s0301a:1366_23": "So gadrabhassa saññaṃ akāsi “tuṇhī hohi,",
  "atk-s0301a:1366_24": "gantvā kattabbaṃ karissāmī”ti.",
  "atk-s0301a:1366_25": "Purisamānena kira lajjito ahosi,",
  "atk-s0301a:1366_26": "tasmā “mā koci parisamajjhe suṇeyyā”ti evamakāsi.",
  "atk-s0301a:1367_0": "Tadā sātāgirahemavatā bhagavantaṃ jetavaneyeva vanditvā “yakkhasamāgamaṃ gamissāmā”ti saparivārā nānāyānehi ākāsena gacchanti.",
  "atk-s0301a:1367_1": "Ākāse ca yakkhānaṃ sabbattha maggo natthi,",
  "atk-s0301a:1367_2": "ākāsaṭṭhāni vimānāni pariharitvā maggaṭṭhāneneva maggo hoti.",
  "atk-s0301a:1367_3": "Āḷavakassa pana vimānaṃ bhūmaṭṭhaṃ suguttaṃ pākāraparikkhittaṃ susaṃvihitadvāraaṭṭālakagopuraṃ upari",
  "atk-s0301a:1367_4": "kaṃsajālasañchannaṃ mañjūsasadisaṃ tiyojanaṃ ubbedhena,",
  "atk-s0301a:1367_5": "tassa upari maggo hoti.",
  "atk-s0301a:1367_6": "Te taṃ padesamāgamma gantuṃ nāsakkhiṃsu.",
  "atk-s0301a:1367_7": "Buddhānaṃ hi nisinnokāsassa uparibhāgena yāva bhavaggā koci gantuṃ na sakkoti.",
  "atk-s0301a:1367_8": "Te “kimida”nti?",
  "atk-s0301a:1367_9": "Āvajjetvā bhagavantaṃ disvā ākāse khittaleḍḍu viya oruyha vanditvā dhammaṃ sutvā padakkhiṇaṃ katvā,",
  "atk-s0301a:1367_10": "“yakkhasamāgamaṃ gacchāma bhagavā”ti tīṇi vatthūni pasaṃsantā yakkhasamāgamaṃ agamaṃsu.",
  "atk-s0301a:1367_11": "Āḷavako te disvā,",
  "atk-s0301a:1367_12": "“idha nisīdathā”ti paṭikkamma okāsamadāsi.",
  "atk-s0301a:1367_13": "Te āḷavakassa nivedesuṃ –",
  "atk-s0301a:1367_14": "“lābhā te, āḷavaka,",
  "atk-s0301a:1367_15": "yassa te bhavane bhagavā viharati,",
  "atk-s0301a:1367_16": "gacchāvuso,",
  "atk-s0301a:1367_17": "bhagavantaṃ payirupāsassū”ti.",
  "atk-s0301a:1367_18": "Evaṃ bhagavā bhavaneyeva vihāsi,",
  "atk-s0301a:1367_19": "na yasmiṃ nigrodhe āḷavakassa bhavanaṃ,",
  "atk-s0301a:1367_20": "tassa mūleti.",
  "atk-s0301a:1367_21": "Tena vuttaṃ –",
  "atk-s0301a:1367_22": "“ekaṃ samayaṃ bhagavā āḷaviyaṃ viharati āḷavakassa yakkhassa bhavane”ti.",
  "atk-s0301a:1368_0": "Atha kho āḷavako…pe…",
  "atk-s0301a:1368_1": "etadavoca –",
  "atk-s0301a:1368_2": "“nikkhama,",
  "atk-s0301a:1368_3": "samaṇā”ti kasmā panāyaṃ etadavoca?",
  "atk-s0301a:1368_4": "Rosetukāmatāya.",
  "atk-s0301a:1368_5": "Tatrevaṃ ādito pabhuti sambandho veditabbo –",
  "atk-s0301a:1368_6": "ayaṃ hi yasmā assaddhassa saddhākathā dukkathā hoti dussīlādīnaṃ sīlādikathā viya,",
  "atk-s0301a:1368_7": "tasmā tesaṃ yakkhānaṃ santikā bhagavato pasaṃsaṃ sutvāyeva aggimhi pakkhittaloṇasakkharā viya abbhantare",
  "atk-s0301a:1368_8": "kopena taṭataṭāyamānahadayo hutvā “ko so bhagavā nāma,",
  "atk-s0301a:1368_9": "yo mama bhavanaṃ paviṭṭho”ti āha.",
  "atk-s0301a:1368_10": "Te ahaṃsu – “na tvaṃ, āvuso,",
  "atk-s0301a:1368_11": "jānāsi bhagavantaṃ amhākaṃ satthāraṃ,",
  "atk-s0301a:1368_12": "yo tusitabhavane ṭhito pañcamahāvilokitaṃ viloketvā”tiādinā nayena yāva dhammacakkapavattanā kathentā paṭisandhiādīsu dvattiṃsa pubbanimittāni vatvā,",
  "atk-s0301a:1368_13": "“imānipi tvaṃ, āvuso,",
  "atk-s0301a:1368_14": "acchariyāni nāddasā”ti? Codesuṃ.",
  "atk-s0301a:1368_15": "So disvāpi kodhavasena “nāddasa”nti āha.",
  "atk-s0301a:1368_16": "Āvuso āḷavaka,",
  "atk-s0301a:1368_17": "passeyyāsi vā tvaṃ, na vā,",
  "atk-s0301a:1368_18": "ko tayā attho passatā vā apassatā vā?",
  "atk-s0301a:1368_19": "Kiṃ tvaṃ karissasi amhākaṃ satthuno,",
  "atk-s0301a:1368_20": "yo tvaṃ taṃ upanidhāya calakkakudha-",
  "atk-s0301a:1368_21": "mahāusabhasamīpe tadahujātavacchako viya,",
  "atk-s0301a:1368_22": "tidhā pabhinnamattavāraṇasamīpe bhiṅkapotako viya,",
  "atk-s0301a:1368_23": "bhāsuravilambitakesarasobhitakkhandhassa migarañño samīpe jarasiṅgālo viya,",
  "atk-s0301a:1368_24": "diyaḍḍhayojanasatapavaḍḍhakāyasupaṇṇarājasamīpe chinnapakkhakākapotako viya khāyasi,",
  "atk-s0301a:1368_25": "gaccha yaṃ te karaṇīyaṃ,",
  "atk-s0301a:1368_26": "taṃ karohīti.",
  "atk-s0301a:1368_27": "Evaṃ vutte duṭṭho āḷavako uṭṭhahitvā manosilātale vāmapādena ṭhatvā –",
  "atk-s0301a:1368_28": "“passatha dāni tumhākaṃ vā satthā mahānubhāvo,",
  "atk-s0301a:1368_29": "ahaṃ vā”ti dakkhiṇapādena saṭṭhiyojanamattaṃ kelāsapabbatakūṭaṃ akkami.",
  "atk-s0301a:1368_30": "Taṃ ayokūṭapahaṭo viya niddhantaayopiṇḍo papaṭikāyo muñci,",
  "atk-s0301a:1368_31": "so tatra ṭhatvā,",
  "atk-s0301a:1368_32": "“ahaṃ āḷavako”ti ugghosesi.",
  "atk-s0301a:1368_33": "Sakalajambudīpaṃ saddo phari.",
  "atk-s0301a:1369_0": "Cattāro kira saddā sakalajambudīpe sūyiṃsu –",
  "atk-s0301a:1369_1": "yañca puṇṇako yakkhasenāpati dhanañjayakorabyarājānaṃ jūtaṃ jinitvā apphoṭetvā “ahaṃ jini”nti ugghosesi;",
  "atk-s0301a:1369_2": "yañca sakko devānamindo kassapabhagavato sāsane osakkante vissakammadevaputtaṃ sunakhaṃ karitvā –",
  "atk-s0301a:1369_3": "“ahaṃ pāpabhikkhū ca pāpabhikkhuniyo ca upāsake ca upāsikāyo ca sabbeva ca adhammavādino khādāmī”ti ugghosāpesi;",
  "atk-s0301a:1369_4": "yañca kusajātake pabhāvatihetu sattahi rājūhi nagare uparuddhe pabhāvatiṃ attanā saha hatthikkhandhe āropetvā nagarā nikkhamma –",
  "atk-s0301a:1369_5": "“ahaṃ sīhassaramahākusarājā”ti mahāpuriso ugghosesi;",
  "atk-s0301a:1369_6": "yañca kelāsamuddhani ṭhatvā āḷavakoti.",
  "atk-s0301a:1369_7": "Tadā hi sakalajambudīpe dvāre ṭhatvā ugghositasadisaṃ ahosi.",
  "atk-s0301a:1369_8": "Tiyojanasahassavitthato ca himavāpi saṅkampi yakkhassānubhāvena.",
  "atk-s0301a:1370_0": "So vātamaṇḍalaṃ samuṭṭhāpesi –",
  "atk-s0301a:1370_1": "“eteneva samaṇaṃ palāpessāmī”ti.",
  "atk-s0301a:1370_2": "Te puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā vanagaccharukkhādīni ummūlaṃ katvā,",
  "atk-s0301a:1370_3": "āḷavinagaraṃ pakkhantā jiṇṇahatthisālādīni cuṇṇentā chadaniṭṭhakā ākāse vidhamentā.",
  "atk-s0301a:1370_4": "Bhagavā “mā kassaci uparodho hotū”ti adhiṭṭhāsi.",
  "atk-s0301a:1370_5": "Te vātā dasabalaṃ patvā cīvarakaṇṇamattampi cāletuṃ nāsakkhiṃsu.",
  "atk-s0301a:1370_6": "Tato mahāvassaṃ samuṭṭhāpesi.",
  "atk-s0301a:1370_7": "“Udakena ajjhottharitvā samaṇaṃ māressāmī”ti.",
  "atk-s0301a:1370_8": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā pavassiṃsu.",
  "atk-s0301a:1370_9": "Vuṭṭhidhārāvegena pathavī chiddā ahosi.",
  "atk-s0301a:1370_10": "Vanarukkhādīnaṃ upari mahogho āgantvā dasabalassa cīvare ussāvabindumattampi temetuṃ nāsakkhi.",
  "atk-s0301a:1370_11": "Tato pāsāṇavassaṃ samuṭṭhāpesi.",
  "atk-s0301a:1370_12": "Mahantāni mahantāni pabbatakūṭāni dhūmāyantāni pajjalantāni ākāsenāgantvā dasabalaṃ patvā dibbamālāguḷāni sampajjiṃsu.",
  "atk-s0301a:1370_13": "Tato paharaṇavassaṃ samuṭṭhāpesi.",
  "atk-s0301a:1370_14": "Ekatodhārāubhatodhārāasisattikhurappādayo dhūmāyantā pajjalantā ākāsenāgantvā dasabalaṃ patvā dibbapupphāni ahesuṃ.",
  "atk-s0301a:1370_15": "Tato aṅgāravassaṃ samuṭṭhāpesi.",
  "atk-s0301a:1370_16": "Kiṃsuka vaṇṇā aṅgārā ākāsenāgantvā dasabalassa pādamūle dibbapupphāni hutvā vikīrayiṃsu.",
  "atk-s0301a:1370_17": "Tato kukkulavassaṃ samuṭṭhāpesi.",
  "atk-s0301a:1370_18": "Accuṇhā kukkulā ākāsenāgantvā dasabalassa pādamūle candanacuṇṇaṃ hutvā nipatiṃsu.",
  "atk-s0301a:1370_19": "Tato vālikavassaṃ samuṭṭhāpesi.",
  "atk-s0301a:1370_20": "Atisukhumavālikā dhūmāyantā pajjalantā ākāsenāgantvā dasabalassa pādamūle dibbapupphāni hutvā nipatiṃsu.",
  "atk-s0301a:1370_21": "Tato kalalavassaṃ samuṭṭhāpesi.",
  "atk-s0301a:1370_22": "Taṃ kalalavassaṃ dhūmāyantaṃ pajjalantaṃ ākāsenāgantvā dasabalassa pādamūle dibbagandhaṃ hutvā nipati.",
  "atk-s0301a:1370_23": "Tato andhakāraṃ samuṭṭhāpesi “bhiṃsetvā samaṇaṃ palāpessāmī”ti.",
  "atk-s0301a:1370_24": "Taṃ caturaṅgasamannāgataṃ andhakārasadisaṃ hutvā dasabalaṃ patvā sūriyappabhāvihatamiva andhakāraṃ antaradhāyi.",
  "atk-s0301a:1371_0": "Evaṃ yakkho imāhi navahi vātavassapāsāṇapaharaṇaṅgārakukkulavālikakalalandhakāravuṭṭhīhi bhagavantaṃ",
  "atk-s0301a:1371_1": "palāpetuṃ asakkonto nānāvidhapaharaṇahatthāya anekappakārarūpabhūtagaṇasamākulāya caturaṅginiyā senāya",
  "atk-s0301a:1371_2": "sayameva bhagavantaṃ abhigato.",
  "atk-s0301a:1371_3": "Te bhūtagaṇā anekappakāre vikāre katvā “gaṇhatha hanathā”ti bhagavato upari āgacchantā viya honti.",
  "atk-s0301a:1371_4": "Apica kho niddhantalohapiṇḍaṃ viya makkhikā,",
  "atk-s0301a:1371_5": "bhagavantaṃ allīyituṃ asamatthāva ahesuṃ.",
  "atk-s0301a:1371_6": "Evaṃ santepi yathā bodhimaṇḍe māro āgatavelāyameva nivatto,",
  "atk-s0301a:1371_7": "tathā anivattetvā upaḍḍharattimattaṃ byākulamakaṃsu.",
  "atk-s0301a:1371_8": "Evaṃ upaḍḍharattimattaṃ anekappakāravibhiṃsanakadassanenapi bhagavantaṃ cāletuṃ asakkonto āḷavako cintesi –",
  "atk-s0301a:1371_9": "“yaṃnūnāhaṃ kenaci ajeyyaṃ dussāvudhaṃ muñceyya”nti.",
  "atk-s0301a:1372_0": "Cattāri kira āvudhāni loke seṭṭhāni –",
  "atk-s0301a:1372_1": "sakkassa vajirāvudhaṃ,",
  "atk-s0301a:1372_2": "vessavaṇassa gadāvudhaṃ,",
  "atk-s0301a:1372_3": "yamassa nayanāvudhaṃ,",
  "atk-s0301a:1372_4": "āḷavakassa dussāvudhanti.",
  "atk-s0301a:1372_5": "Yadi hi sakko duṭṭho vajirāvudhaṃ sinerumatthake pahareyya,",
  "atk-s0301a:1372_6": "aṭṭhasaṭṭhisahassādhikayojanasatasahassaṃ vinivijjhitvā heṭṭhato gaccheyya.",
  "atk-s0301a:1372_7": "Vessavaṇena kujjhanakāle vissajjitaṃ gadāvudhaṃ bahūnaṃ yakkhasahassānaṃ sīsaṃ pātetvā puna hatthapāsaṃ āgantvā tiṭṭhati.",
  "atk-s0301a:1372_8": "Yamena duṭṭhena nayanāvudhena olokitamatte anekāni kumbhaṇḍasahassāni tattakapāle tilā viya pharantāni vinassanti.",
  "atk-s0301a:1372_9": "Āḷavako duṭṭho sace ākāse dussāvudhaṃ muñceyya,",
  "atk-s0301a:1372_10": "dvādasa vassāni devo na vasseyya.",
  "atk-s0301a:1372_11": "Sace pathaviyaṃ muñceyya.",
  "atk-s0301a:1372_12": "Sabbarukkhatiṇādīni sussitvā dvādasavassantare na puna viruheyyuṃ.",
  "atk-s0301a:1372_13": "Sace samudde muñceyya,",
  "atk-s0301a:1372_14": "tattakapāle udakabindu viya sabbamudakaṃ susseyya.",
  "atk-s0301a:1372_15": "Sace sinerusadisepi pabbate muñceyya,",
  "atk-s0301a:1372_16": "khaṇḍākhaṇḍaṃ hutvā vikireyya.",
  "atk-s0301a:1372_17": "So evaṃ mahānubhāvaṃ dussāvudhaṃ uttarisāṭakaṃ muñcitvā aggahesi.",
  "atk-s0301a:1372_18": "Yebhuyyena dasasahassīlokadhātudevatā vegena sannipatiṃsu “ajja bhagavā āḷavakaṃ damessati,",
  "atk-s0301a:1372_19": "tattha dhammaṃ sossāmā”ti yuddhadassanakāmāpi devatā sannipatiṃsu.",
  "atk-s0301a:1372_20": "Evaṃ sakalampi ākāsaṃ devatāhi paripuṇṇamahosi.",
  "atk-s0301a:1373_0": "Atha āḷavako bhagavato samīpe uparūpari vicaritvā vatthāvudhaṃ muñci.",
  "atk-s0301a:1373_1": "Taṃ asanivicakkaṃ viya ākāse bheravasaddaṃ karontaṃ dhūmāyantaṃ pajjalantaṃ bhagavantaṃ patvā yakkhamānamaddanatthaṃ",
  "atk-s0301a:1373_2": "pādapuñchanacoḷaṃ hutvā pādamūle nipati.",
  "atk-s0301a:1373_3": "Āḷavako taṃ disvā chinnavisāṇo viya usabho uddhatadāṭho viya sappo nittejo nimmado nipatitamānaddhajo hutvā cintesi –",
  "atk-s0301a:1373_4": "“dussāvudhampi me samaṇaṃ nābhibhosi.",
  "atk-s0301a:1373_5": "Kiṃ nu kho kāraṇa”nti?",
  "atk-s0301a:1373_6": "“Idaṃ kāraṇaṃ,",
  "atk-s0301a:1373_7": "mettāvihārayutto samaṇo,",
  "atk-s0301a:1373_8": "handa naṃ rosetvā mettāya viyojemī”ti iminā sambandhenetaṃ vuttaṃ –",
  "atk-s0301a:1373_9": "atha kho āḷavako yakkho yena bhagavā…pe…",
  "atk-s0301a:1373_10": "nikkhama samaṇāti.",
  "atk-s0301a:1373_11": "Tatthāyamadhippāyo –",
  "atk-s0301a:1373_12": "kasmā mayā ananuññāto mama bhavanaṃ pavisitvā gharasāmiko viya itthāgārassa majjhe nisinnosi?",
  "atk-s0301a:1373_13": "Ananuyuttametaṃ samaṇassa yadidaṃ adinnaparibhogo itthisaṃsaggo ca?",
  "atk-s0301a:1373_14": "Tasmā yadi tvaṃ samaṇadhamme ṭhito,",
  "atk-s0301a:1373_15": "nikkhama samaṇāti.",
  "atk-s0301a:1373_16": "Eke pana –",
  "atk-s0301a:1373_17": "“etāni aññāni ca pharusavacanāni vatvā evāyaṃ etadavocā”ti bhaṇanti.",
  "atk-s0301a:1374_0": "Atha bhagavā –",
  "atk-s0301a:1374_1": "“yasmā thaddho paṭithaddhabhāvena vinetuṃ na sakkā,",
  "atk-s0301a:1374_2": "so hi paṭithaddhabhāve kayiramāne,",
  "atk-s0301a:1374_3": "seyyathāpi caṇḍassa kukkurassa nāsāya pittaṃ bhindeyya,",
  "atk-s0301a:1374_4": "so bhiyyosomattāya caṇḍataro assa,",
  "atk-s0301a:1374_5": "evaṃ thaddhataro hoti,",
  "atk-s0301a:1374_6": "mudunā pana so sakkā vinetu”nti ñatvā,",
  "atk-s0301a:1374_7": "sādhāvusoti piyavacanena tassa vacanaṃ sampaṭicchitvā nikkhami.",
  "atk-s0301a:1374_8": "Tena vuttaṃ sādhāvusoti bhagavā nikkhamīti.",
  "atk-s0301a:1375_0": "Tato āḷavako –",
  "atk-s0301a:1375_1": "“subbaco vatāyaṃ samaṇo ekavacaneneva nikkhanto,",
  "atk-s0301a:1375_2": "evaṃ nāma nikkhametuṃ sukhaṃ samaṇaṃ akāraṇenevāhaṃ sakalarattiṃ yuddhena abbhuyyāsi”nti muducitto hutvā puna cintesi –",
  "atk-s0301a:1375_3": "“idānipi na sakkā jānituṃ,",
  "atk-s0301a:1375_4": "kiṃ nu kho subbacatāya nikkhanto udāhu kodhano.",
  "atk-s0301a:1375_5": "Handāhaṃ vīmaṃsāmī”ti.",
  "atk-s0301a:1375_6": "Tato pavisa,",
  "atk-s0301a:1375_7": "samaṇāti āha.",
  "atk-s0301a:1375_8": "Atha subbacoti mudubhūtacittavavatthānakaraṇatthaṃ puna piyavacanaṃ vadanto sādhāvusoti bhagavā pāvisi.",
  "atk-s0301a:1375_9": "Āḷavako punappunaṃ tameva subbacabhāvaṃ vīmaṃsanto dutiyampi tatiyampi nikkhama pavisāti āha.",
  "atk-s0301a:1375_10": "Bhagavāpi tathā akāsi.",
  "atk-s0301a:1375_11": "Yadi na kareyya,",
  "atk-s0301a:1375_12": "pakatiyāpi thaddhayakkhassa cittaṃ thaddhataraṃ hutvā dhammakathāya bhājanaṃ na bhaveyya.",
  "atk-s0301a:1375_13": "Tasmā yathā nāma mātā rodantaṃ puttakaṃ yaṃ so icchati,",
  "atk-s0301a:1375_14": "taṃ datvā vā katvā vā saññāpesi tathā bhagavā kilesarodanena rodantaṃ yakkhaṃ saññāpetuṃ yaṃ so bhaṇati,",
  "atk-s0301a:1375_15": "taṃ akāsi.",
  "atk-s0301a:1375_16": "Yathā ca dhātī thaññaṃ apivantaṃ dārakaṃ kiñci datvā upalāḷetvā pāyeti,",
  "atk-s0301a:1375_17": "tathā bhagavā yakkhaṃ lokuttaradhammakhīraṃ pāyetuṃ tassa patthitavacanakaraṇena upalāḷento evamakāsi.",
  "atk-s0301a:1375_18": "Yathā ca puriso lābumhi catumadhuraṃ pūretukāmo tassabbhantaraṃ sodheti,",
  "atk-s0301a:1375_19": "evaṃ bhagavā yakkhassa citte lokuttaracatumadhuraṃ pūretukāmo tassabbhantare kodhamalaṃ sodhetuṃ yāva tatiyaṃ nikkhamanapavisanaṃ akāsi.",
  "atk-s0301a:1376_0": "Atha āḷavako “subbaco ayaṃ samaṇo ‘nikkhamā’ti vutto nikkhamati,",
  "atk-s0301a:1376_1": "‘pavisā’ti vutto pavisati.",
  "atk-s0301a:1376_2": "Yaṃnūnāhaṃ imaṃ samaṇaṃ evameva sakalarattiṃ kilametvā pāde gahetvā pāragaṅgāya khipeyya”nti?",
  "atk-s0301a:1376_3": "Pāpakaṃ cittaṃ uppādetvā catutthavāraṃ āha nikkhama, samaṇāti.",
  "atk-s0301a:1376_4": "Taṃ ñatvā bhagavā na khvāhaṃ tanti āha.",
  "atk-s0301a:1376_5": "Evaṃ vā vutte taduttarikaraṇīyaṃ pariyesamāno pañhaṃ pucchitabbaṃ maññissati.",
  "atk-s0301a:1376_6": "Taṃ dhammakathāya mukhaṃ bhavissatīti ñatvā,",
  "atk-s0301a:1376_7": "na khvāhaṃ tanti āha.",
  "atk-s0301a:1376_8": "Tattha na-",
  "atk-s0301a:1376_9": "iti paṭikkhepe.",
  "atk-s0301a:1376_10": "Khoti avadhāraṇe.",
  "atk-s0301a:1376_11": "Ahanti attanidassanaṃ.",
  "atk-s0301a:1376_12": "Tanti hetuvacanaṃ.",
  "atk-s0301a:1376_13": "Tenevettha “yasmā tvaṃ evaṃ cintesi,",
  "atk-s0301a:1376_14": "tasmā ahaṃ, āvuso,",
  "atk-s0301a:1376_15": "neva nikkhamissāmi,",
  "atk-s0301a:1376_16": "yaṃ te karaṇīyaṃ,",
  "atk-s0301a:1376_17": "taṃ karohī”ti evamattho daṭṭhabbo.",
  "atk-s0301a:1377_0": "Tato āḷavako yasmā pubbepi ākāsena gamanavelāya –",
  "atk-s0301a:1377_1": "“kiṃ nu kho etaṃ suvaṇṇavimānaṃ,",
  "atk-s0301a:1377_2": "udāhu rajatamaṇivimānānaṃ aññataraṃ,",
  "atk-s0301a:1377_3": "handa naṃ passāmā”ti evaṃ attano vimānaṃ āgate iddhimante tāpasaparibbājake pañhaṃ pucchitvā vissajjetuṃ asakkonte cittakkhepādīhi viheṭheti,",
  "atk-s0301a:1377_4": "tasmā bhagavantampi tathā viheṭhessāmīti maññamāno pañhaṃ tantiādimāha.",
  "atk-s0301a:1378_0": "Kuto panassa pañhāti?",
  "atk-s0301a:1378_1": "Tassa kira mātāpitaro kassapaṃ bhagavantaṃ payirupāsitvā aṭṭha pañhe saha vissajjanena uggahesuṃ.",
  "atk-s0301a:1378_2": "Te daharakāle āḷavakaṃ pariyāpuṇāpesuṃ;",
  "atk-s0301a:1378_3": "so kālaccayena vissajjanaṃ sammussi.",
  "atk-s0301a:1378_4": "Tato “ime pañhāpi mā vinassantū”ti suvaṇṇapaṭṭhe jātihiṅgulakena lekhāpetvā vimāne nikkhipi.",
  "atk-s0301a:1378_5": "Evamete puṭṭhapañhā buddhavisayāva honti.",
  "atk-s0301a:1378_6": "Bhagavā taṃ sutvā yasmā buddhānaṃ pariccattalābhantarāyo vā jīvitantarāyo vā sabbaññutaññāṇabyāmappabhādipaṭighāto vā na sakkā kenaci kātuṃ,",
  "atk-s0301a:1378_7": "tasmā naṃ loke asādhāraṇaṃ buddhānubhāvaṃ dassento na khvāhaṃ taṃ, āvuso,",
  "atk-s0301a:1378_8": "passāmi sadevake loketiādimāha.",
  "atk-s0301a:1379_0": "Evaṃ bhagavā tassa bādhanacittaṃ paṭisedhetvā pañhāpucchane ussāhaṃ janento āha apica tvaṃ, āvuso, puccha,",
  "atk-s0301a:1379_1": "yadākaṅkhasīti.",
  "atk-s0301a:1379_2": "Tassattho – puccha,",
  "atk-s0301a:1379_3": "yadi ākāṅkhasi,",
  "atk-s0301a:1379_4": "na me pañhāvissajjane bhāro atthi.",
  "atk-s0301a:1379_5": "Atha vā puccha,",
  "atk-s0301a:1379_6": "yaṃ ākaṅkhasi.",
  "atk-s0301a:1379_7": "Sabbaṃ te vissajjessāmīti sabbaññupavāraṇaṃ pavāresi asādhāraṇaṃ paccekabuddhaaggasāvakamahāsāvakehi.",
  "atk-s0301a:1379_8": "Evaṃ bhagavato sabbaññupavāraṇāya pavāritāya atha kho āḷavako yakkho bhagavantaṃ gāthāya ajjhabhāsi.",
  "atk-s0301a:1380_0": "Tattha kiṃ sūdha vittanti,",
  "atk-s0301a:1380_1": "kiṃ su idha vittaṃ.",
  "atk-s0301a:1380_2": "Vittanti dhanaṃ.",
  "atk-s0301a:1380_3": "Taṃ hi pītisaṅkhātaṃ vittiṃ karoti,",
  "atk-s0301a:1380_4": "tasmā “vitta”nti vuccati.",
  "atk-s0301a:1380_5": "Suciṇṇanti sukataṃ.",
  "atk-s0301a:1380_6": "Sukhanti kāyikacetasikaṃ sātaṃ.",
  "atk-s0301a:1380_7": "Āvahātīti āvahati āneti deti appeti. Have-",
  "atk-s0301a:1380_8": "iti daḷhatthe nipāto.",
  "atk-s0301a:1380_9": "Sādutaranti atisayena sādu.",
  "atk-s0301a:1380_10": "“Sādhutara”ntipi pāṭho.",
  "atk-s0301a:1380_11": "Rasānanti rasasaññitānaṃ dhammānaṃ.",
  "atk-s0301a:1380_12": "Kathanti kena pakārena.",
  "atk-s0301a:1380_13": "Kathaṃjīvino jīvitaṃ kathaṃjīviṃjīvitaṃ.",
  "atk-s0301a:1380_14": "Gāthābandhasukhatthaṃ pana sānunāsikaṃ vuccati.",
  "atk-s0301a:1380_15": "Kathaṃjīviṃ jīvatanti vā pāṭho,",
  "atk-s0301a:1380_16": "tassa “jīvantānaṃ kathaṃjīvi”nti attho.",
  "atk-s0301a:1380_17": "Evaṃ imāya gāthāya “kiṃ su idha loke purisassa vittaṃ seṭṭhaṃ?",
  "atk-s0301a:1380_18": "Kiṃ su suciṇṇaṃ sukhamāvahāti?",
  "atk-s0301a:1380_19": "Kiṃ rasānaṃ sādutaraṃ?",
  "atk-s0301a:1380_20": "Kathaṃjīviṃ jīvitaṃ seṭṭhamāhū”ti?",
  "atk-s0301a:1380_21": "Ime cattāro pañhe pucchi.",
  "atk-s0301a:1381_0": "Athassa bhagavā kassapadasabalena vissajjitanayeneva vissajjento imaṃ gāthamāha saddhīdha vittanti.",
  "atk-s0301a:1381_1": "Tattha yathā hiraññasuvaṇṇādi vittaṃ upabhogasukhaṃ āvahati,",
  "atk-s0301a:1381_2": "khuppipāsādidukkhaṃ paṭibāhati,",
  "atk-s0301a:1381_3": "dāliddiyaṃ vūpasameti,",
  "atk-s0301a:1381_4": "muttādiratanapaṭilābhahetu hoti,",
  "atk-s0301a:1381_5": "lokasantatiñca āvahati,",
  "atk-s0301a:1381_6": "evaṃ lokiyalokuttarā saddhāpi yathāsambhavaṃ lokiyalokuttaraṃ vipākaṃ sukhamāvahati,",
  "atk-s0301a:1381_7": "saddhādhurena paṭipannānaṃ jātijarādidukkhaṃ paṭibāhati,",
  "atk-s0301a:1381_8": "guṇadāliddiyaṃ vūpasameti,",
  "atk-s0301a:1381_9": "satisambojjhaṅgādiratanapaṭilābhahetu hoti.",
  "atk-s0301a:1382_0": "“Saddho sīlena sampanno, yaso bhogasamappito;",
  "atk-s0301a:1383_0": "Yaṃ yaṃ padesaṃ bhajati, tattha tattheva pūjito”ti. –",
  "atk-s0301a:1384_0": "Vacanato lokasantatiñca āvahatīti katvā “vitta”nti vuttaṃ.",
  "atk-s0301a:1384_1": "Yasmā pana tesaṃ saddhāvittaṃ anugāmikaṃ anaññasādhāraṇaṃ sabbasampattihetu,",
  "atk-s0301a:1384_2": "lokiyassa hiraññasuvaṇṇādivittassāpi nidānaṃ.",
  "atk-s0301a:1384_3": "Saddhoyeva hi dānādīni puññāni katvā vittaṃ adhigacchati,",
  "atk-s0301a:1384_4": "assaddhassa pana vittaṃ yāvadeva anatthāya hoti,",
  "atk-s0301a:1384_5": "tasmā seṭṭhanti vuttaṃ.",
  "atk-s0301a:1384_6": "Purisassāti ukkaṭṭhaparicchedadesanā.",
  "atk-s0301a:1384_7": "Tasmā na kevalaṃ purisassa,",
  "atk-s0301a:1384_8": "itthiādīnampi saddhāvittameva seṭṭhanti veditabbaṃ.",
  "atk-s0301a:1385_0": "Dhammoti dasakusaladhammo,",
  "atk-s0301a:1385_1": "dānasīlabhāvanādhammo vā.",
  "atk-s0301a:1385_2": "Suciṇṇoti sukato sucarito.",
  "atk-s0301a:1385_3": "Sukhamāvahatīti soṇaseṭṭhiputtaraṭṭhapālādīnaṃ viya manussasukhaṃ,",
  "atk-s0301a:1385_4": "sakkādīnaṃ viya dibbasukhaṃ,",
  "atk-s0301a:1385_5": "pariyosāne mahāpadumādīnaṃ viya nibbānasukhañca āvahati.",
  "atk-s0301a:1386_0": "Saccanti ayaṃ saccasaddo anekesu atthesu dissati.",
  "atk-s0301a:1386_1": "Seyyathidaṃ –",
  "atk-s0301a:1386_2": "“saccaṃ bhaṇe na kujjheyyā ” tiādīsu vācāsacce.",
  "atk-s0301a:1386_3": "“Sacce ṭhitā samaṇabrāhmaṇā cā”tiādīsu viratisacce.",
  "atk-s0301a:1386_4": "“Kasmā nu saccāni vadanti nānā,",
  "atk-s0301a:1386_5": "pavādiyāse kusalā vadānā”tiādīsu diṭṭhisacce.",
  "atk-s0301a:1386_6": "“Cattārimāni,",
  "atk-s0301a:1386_7": "bhikkhave,",
  "atk-s0301a:1386_8": "brāhmaṇasaccānī”tiādīsu brāhmaṇasacce.",
  "atk-s0301a:1386_9": "“Ekaṃ hi saccaṃ na dutiyamatthī”tiādīsu paramatthasacce.",
  "atk-s0301a:1386_10": "“Catunnaṃ saccānaṃ kati kusalā”tiādīsu ariyasacce.",
  "atk-s0301a:1386_11": "Idha pana paramatthasaccaṃ nibbānaṃ viratisaccañca abbhantaraṃ katvā vācāsaccaṃ adhippetaṃ,",
  "atk-s0301a:1386_12": "yassānubhāvena udakādīni vase vattenti,",
  "atk-s0301a:1386_13": "jātijarāmaraṇapāraṃ taranti. Yathāha –",
  "atk-s0301a:1387_0": "“Saccena vācenudakamhi dhāvati,",
  "atk-s0301a:1388_0": "Visampi saccena hananti paṇḍitā;",
  "atk-s0301a:1389_0": "Saccena devo thanayaṃ pavassati,",
  "atk-s0301a:1390_0": "Sace ṭhitā nibbutiṃ patthayanti.",
  "atk-s0301a:1391_0": "“Ye kecime atthi rasā pathabyā,",
  "atk-s0301a:1392_0": "Saccaṃ tesaṃ sādutaraṃ rasānaṃ;",
  "atk-s0301a:1393_0": "Sacce ṭhitā samaṇabrāhmaṇā ca,",
  "atk-s0301a:1394_0": "Taranti jātimaraṇassa pāra”nti. ;",
  "atk-s0301a:1395_0": "Sādutaranti madhurataraṃ paṇītataraṃ.",
  "atk-s0301a:1395_1": "Rasānanti ye ime “mūlaraso khandharaso”tiādinā nayena sāyanīyadhammā,",
  "atk-s0301a:1395_2": "yecime “anujānāmi,",
  "atk-s0301a:1395_3": "bhikkhave,",
  "atk-s0301a:1395_4": "sabbaṃ phalarasaṃ,",
  "atk-s0301a:1395_5": "arasarūpo bhavaṃ gotamo, ye te, brāhmaṇa,",
  "atk-s0301a:1395_6": "rūparasā saddarasā,",
  "atk-s0301a:1395_7": "anāpatti rasarase,",
  "atk-s0301a:1395_8": "ayaṃ dhammavinayo ekaraso vimuttiraso,",
  "atk-s0301a:1395_9": "bhāgī vā bhagavā attharasassa dhammarasassā”tiādinā nayena rūpācārarasupavajjā avasesā byañjanādayo “dhammarasā”ti vuccanti.",
  "atk-s0301a:1395_10": "Tesaṃ rasānaṃ saccaṃ have sādutaraṃ saccameva sādutaraṃ.",
  "atk-s0301a:1395_11": "Sādhutaraṃ vā,",
  "atk-s0301a:1395_12": "seṭṭhataraṃ,",
  "atk-s0301a:1395_13": "uttamataraṃ.",
  "atk-s0301a:1395_14": "Mūlarasādayo hi sarīramupabrūhenti,",
  "atk-s0301a:1395_15": "saṃkilesikañca sukhamāvahanti.",
  "atk-s0301a:1395_16": "Saccarase viratisaccavācāsaccarasā samathavipassanādīhi cittaṃ upabrūheti,",
  "atk-s0301a:1395_17": "asaṃkilesikañca sukhamāvahati.",
  "atk-s0301a:1395_18": "Vimuttiraso paramatthasaccarasaparibhāvitattā sādu,",
  "atk-s0301a:1395_19": "attharasadhammarasā ca tadadhigamūpāyabhūtaṃ atthañca dhammañca nissāya pavattitoti.",
  "atk-s0301a:1396_0": "Paññājīviṃjīvitanti ettha pana yvāyaṃ andhekacakkhudvicakkhukesu dvicakkhupuggalo gahaṭṭho vā kammantānuṭṭhāna-",
  "atk-s0301a:1396_1": "saraṇagamanadāna-",
  "atk-s0301a:1396_2": "saṃvibhāga-",
  "atk-s0301a:1396_3": "sīlasamādānuposathakammādi gahaṭṭhapaṭipadaṃ,",
  "atk-s0301a:1396_4": "pabbajito vā avippaṭisārakarasīlasaṅkhātaṃ taduttaricittavisuddhiādibhedampi pabbajitapaṭipadaṃ paññāya ārādhetvā jīvati,",
  "atk-s0301a:1396_5": "tassa paññāya jīvino jīvitaṃ,",
  "atk-s0301a:1396_6": "taṃ vā paññājīvitaṃ seṭṭhamāhūti evamattho daṭṭhabbo.",
  "atk-s0301a:1397_0": "Evaṃ bhagavatā vissajjite cattāropi pañhe sutvā attamano yakkho avasesepi cattāro pañhe pucchanto kathaṃsu tarati oghanti gāthamāha.",
  "atk-s0301a:1397_1": "Athassa bhagavā purimanayeneva vissajjento saddhāya taratīti gāthamāha.",
  "atk-s0301a:1397_2": "Tattha kiñcāpi yo catubbidhamoghaṃ tarati,",
  "atk-s0301a:1397_3": "so saṃsāraṇṇavampi tarati,",
  "atk-s0301a:1397_4": "vaṭṭadukkhampi acceti,",
  "atk-s0301a:1397_5": "kilesamalāpi parisujjhati,",
  "atk-s0301a:1397_6": "evaṃ santepi pana yasmā assaddho oghataraṇaṃ asaddahanto na pakkhandati,",
  "atk-s0301a:1397_7": "pañcasu kāmaguṇesu cittavossaggena pamatto tattheva visattattā saṃsāraṇṇavaṃ na tarati,",
  "atk-s0301a:1397_8": "kusīto dukkhaṃ viharati vokiṇṇo akusalehi dhammehi,",
  "atk-s0301a:1397_9": "appañño suddhimaggaṃ ajānanto na parisujjhati,",
  "atk-s0301a:1397_10": "tasmā tappaṭipakkhaṃ dassentena bhagavatā ayaṃ gāthā vuttā.",
  "atk-s0301a:1398_0": "Evaṃ vuttāya cetāya yasmā sotāpattiyaṅgapadaṭṭhānaṃ saddhindriyaṃ,",
  "atk-s0301a:1398_1": "tasmā saddhāya tarati oghanti iminā padena diṭṭhoghataraṇaṃ sotāpattimaggaṃ sotāpannañca pakāseti.",
  "atk-s0301a:1398_2": "Yasmā pana sotāpanno kusalānaṃ dhammānaṃ bhāvanāya sātaccakiriyasaṅkhatena appamādena samannāgato dutiyamaggaṃ",
  "atk-s0301a:1398_3": "ārādhetvā ṭhapetvā sakidevimaṃ lokaṃ āgamanamaggaṃ avasesaṃ sotāpattimaggena atiṇṇaṃ bhavoghavatthuṃ",
  "atk-s0301a:1398_4": "saṃsāraṇṇavaṃ tarati,",
  "atk-s0301a:1398_5": "tasmā appamādena aṇṇavanti iminā padena bhavoghataraṇaṃ sakadāgāmimaggaṃ sakadāgāmiñca pakāseti.",
  "atk-s0301a:1398_6": "Yasmā ca sakadāgāmī vīriyena tatiyamaggaṃ ārādhetvā sakadāgāmimaggena anatītaṃ kāmoghavatthuṃ kāmoghasaññitañca kāmadukkhamacceti,",
  "atk-s0301a:1398_7": "tasmā vīriyena dukkhamaccetīti iminā padena kāmoghataraṇaṃ anāgāmimaggaṃ anāgāmiñca pakāseti.",
  "atk-s0301a:1398_8": "Yasmā pana anāgāmī vigatakāmasaññāya parisuddhāya paññāya ekantaparisuddhaṃ catutthamaggapaññaṃ ārādhetvā",
  "atk-s0301a:1398_9": "anāgāmimaggena appahīnaṃ avijjāsaṅkhātaṃ paramamalaṃ pajahati,",
  "atk-s0301a:1398_10": "tasmā paññāya parisujjhatīti,",
  "atk-s0301a:1398_11": "iminā padena avijjoghataraṇaṃ arahattamaggañca arahattañca pakāseti.",
  "atk-s0301a:1398_12": "Imāya ca arahattanikūṭena kathitāya gāthāya pariyosāne yakkho sotāpattiphale patiṭṭhāsi.",
  "atk-s0301a:1399_0": "Idāni tameva “paññāya parisujjhatī”ti ettha vuttaṃ paññāpadaṃ gahetvā attano paṭibhānena lokiyalokuttaramissakaṃ",
  "atk-s0301a:1399_1": "pañhaṃ pucchanto kathaṃsu labhate paññanti imaṃ chappadaṃ gāthamāha.",
  "atk-s0301a:1399_2": "Tattha kathaṃsūti sabbattheva atthayuttipucchā honti.",
  "atk-s0301a:1399_3": "Ayaṃ hi paññādiatthaṃ ñatvā tassa yuttiṃ pucchati – “kathaṃ,",
  "atk-s0301a:1399_4": "kāya yuttiyā,",
  "atk-s0301a:1399_5": "kena kāraṇena paññaṃ labhatī”ti?",
  "atk-s0301a:1399_6": "Esa nayo dhanādīsu.",
  "atk-s0301a:1400_0": "Athassa bhagavā catūhi kāraṇehi paññālābhaṃ dassento saddahānotiādimāha.",
  "atk-s0301a:1400_1": "Tassattho –",
  "atk-s0301a:1400_2": "yena pubbabhāge kāyasucaritādibhedena aparabhāge ca sattatiṃsabodhipakkhiyabhedena dhammena arahanto buddhapaccekabuddhasāvakā nibbānaṃ pattā,",
  "atk-s0301a:1400_3": "taṃ saddahāno arahataṃ dhammaṃ nibbānapattiyā lokiyalokuttarapaññaṃ labhati,",
  "atk-s0301a:1400_4": "tañca kho na saddhāmattakeneva.",
  "atk-s0301a:1400_5": "Yasmā pana saddhājāto upasaṅkamati,",
  "atk-s0301a:1400_6": "upasaṅkamanto payirupāsati,",
  "atk-s0301a:1400_7": "payirupāsanto sotaṃ odahati,",
  "atk-s0301a:1400_8": "ohitasoto dhammaṃ suṇāti,",
  "atk-s0301a:1400_9": "tasmā upasaṅkamanato pabhuti yāva dhammassavanena sussūsaṃ labhati.",
  "atk-s0301a:1400_10": "Kiṃ vuttaṃ hoti –",
  "atk-s0301a:1400_11": "taṃ dhammaṃ saddahitvāpi ācariyupajjhāye kālena upasaṅkamitvā vattakaraṇena payirupāsitvā yadā payirupāsanāya ārādhitacittā kiñci vattukāmā honti.",
  "atk-s0301a:1400_12": "Atha adhigatāya sotukāmatāya sotaṃ odahitvā suṇanto labhatīti.",
  "atk-s0301a:1400_13": "Evaṃ sussūsampi ca satiavippavāsena appamatto subhāsitadubbhāsitaññutāya vicakkhaṇo eva labhati, na itaro.",
  "atk-s0301a:1400_14": "Tenāha “appamatto vicakkhaṇo”ti.",
  "atk-s0301a:1401_0": "Evaṃ yasmā saddhāya paññalābhasaṃvattanikaṃ paṭipadaṃ paṭipajjati,",
  "atk-s0301a:1401_1": "sussūsāya sakkaccaṃ paññādhigamūpāyaṃ suṇāti,",
  "atk-s0301a:1401_2": "appamādena gahitaṃ na pamussati.",
  "atk-s0301a:1401_3": "Vicakkhaṇatāya anūnādhikaṃ aviparītañca gahetvā vitthārikaṃ karoti.",
  "atk-s0301a:1401_4": "Sussūsāya vā ohitasoto paññāpaṭilābhahetuṃ dhammaṃ suṇāti,",
  "atk-s0301a:1401_5": "appamādena sutadhammaṃ dhāreti,",
  "atk-s0301a:1401_6": "vicakkhaṇatāya dhatānaṃ dhammānaṃ atthamupaparikkhati,",
  "atk-s0301a:1401_7": "athānupubbena paramatthasaccaṃ sacchikaroti,",
  "atk-s0301a:1401_8": "tasmāssa bhagavā “kathaṃsu labhate pañña”nti puṭṭho imāni cattāri kāraṇāni dassento imaṃ gāthamāha.",
  "atk-s0301a:1402_0": "Idāni tato pare tayo pañhe vissajjento patirūpakārīti imaṃ gāthamāha.",
  "atk-s0301a:1402_1": "Tattha desakālādīni ahāpetvā lokiyassa lokuttarassa vā dhanassa patirūpaṃ adhigamūpāyaṃ karotīti patirūpakārī.",
  "atk-s0301a:1402_2": "Dhuravāti cetasikavīriyavasena anikkhittadhuro.",
  "atk-s0301a:1402_3": "Uṭṭhātāti,",
  "atk-s0301a:1402_4": "“yo ca sītañca uṇhañca,",
  "atk-s0301a:1402_5": "tiṇā bhiyyo na maññatī”tiādinā nayena kāyikavīrīyavasena uṭṭhānasampanno asithilaparakkamo.",
  "atk-s0301a:1402_6": "Vindate dhananti ekamūsikāya nacirasseva catusatasahassasaṅkhaṃ cūḷantevāsī viya lokiyadhanañca,",
  "atk-s0301a:1402_7": "mahallakamahātissatthero viya lokuttaradhanañca labhati.",
  "atk-s0301a:1402_8": "So “tīhiyeva iriyāpathehi viharissāmī”ti vattaṃ katvā thinamiddhāgamanavelāya palālacumbaṭakaṃ temetvā",
  "atk-s0301a:1402_9": "sīse katvā galappamāṇaṃ udakaṃ pavisitvā thinamiddhaṃ paṭibāhanto dasahi vassehi arahattaṃ pāpuṇi.",
  "atk-s0301a:1402_10": "Saccenāti vacīsaccenāpi “saccavādī bhūtavādī”ti,",
  "atk-s0301a:1402_11": "paramatthasaccenāpi “buddho paccekabuddho ariyasāvako”ti evaṃ kittiṃ pappoti.",
  "atk-s0301a:1402_12": "Dadanti yaṃkiñci icchitapatthitaṃ dadanto mittāni ganthati,",
  "atk-s0301a:1402_13": "sampādeti karotīti attho.",
  "atk-s0301a:1402_14": "Duddadaṃ vā dadaṃ taṃ ganthati.",
  "atk-s0301a:1402_15": "Dānamukhena vā cattāripi saṅgahavatthūni gahitānīti veditabbāni,",
  "atk-s0301a:1402_16": "tehi mittāni karotīti vuttaṃ hoti.",
  "atk-s0301a:1403_0": "Evaṃ gahaṭṭhapabbajitānaṃ sādhāraṇena lokiyalokuttaramissakena nayena cattāro pañhe vissajjetvā idāni",
  "atk-s0301a:1403_1": "“kathaṃ pecca na socatī”ti imaṃ pañcamaṃ pañhaṃ gahaṭṭhavasena vissajjento yassetetiādīmāha.",
  "atk-s0301a:1403_2": "Tassattho –",
  "atk-s0301a:1403_3": "yassa “saddahāno arahata”nti ettha vuttāya sabbakalyāṇadhammuppādikāya saddhāya samannāgatattā saddhassa,",
  "atk-s0301a:1403_4": "gharamesinoti gharāvāsaṃ pañca vā kāmaguṇe esantassa gavesantassa kāmabhogino gahaṭṭhassa “saccena kittiṃ pappotī”ti ettha vuttappakāraṃ saccaṃ.",
  "atk-s0301a:1403_5": "“Sussūsaṃ labhate pañña”nti ettha sussūsapaññānāmena vuttova damo.",
  "atk-s0301a:1403_6": "“Dhuravā uṭṭhātā”ti ettha dhuranāmena uṭṭhānanāmena ca vuttā dhiti.",
  "atk-s0301a:1403_7": "“Dadaṃ mittāni ganthatī”ti ettha vuttappakāro cāgo cāti ete caturo dhammā santi.",
  "atk-s0301a:1403_8": "Sa ve pecca na socatīti idhalokā paralokaṃ gantvā sa ve na socatīti.",
  "atk-s0301a:1404_0": "Evaṃ bhagavā pañcamampi pañhaṃ vissajjetvā taṃ yakkhaṃ codento iṅgha aññepītiādimāha.",
  "atk-s0301a:1404_1": "Tattha iṅghāti codanatthe nipāto.",
  "atk-s0301a:1404_2": "Aññepīti aññepi dhamme puthū samaṇabrāhmaṇe pucchassu.",
  "atk-s0301a:1404_3": "Aññepi vā pūraṇādayo sabbaññupaṭiññe puthū samaṇabrāhmaṇe pucchassu.",
  "atk-s0301a:1404_4": "Yadi amhehi “saccena kittiṃ pappotī”ti ettha vuttappakārā saccā bhiyyo kittippattikāraṇaṃ vā,",
  "atk-s0301a:1404_5": "“sussūsaṃ labhate pañña”nti ettha sussūsāti paññāpadesena vuttā dammā bhiyyo lokiyalokuttarapaññāpaṭilābhakāraṇaṃ vā,",
  "atk-s0301a:1404_6": "“dadaṃ mittāni ganthatī”ti ettha vuttappakārā cāgā bhiyyo mittaganthanakāraṇaṃ vā,",
  "atk-s0301a:1404_7": "“dhuravā uṭṭhātā”ti ettha taṃ taṃ atthavasaṃ paṭicca dhuranāmena uṭṭhānanāmena ca vuttāya mahābhārasahanatthena",
  "atk-s0301a:1404_8": "ussoḷhibhāvappattāya vīriyasaṅkhātāya khantyā bhiyyo lokiyalokuttaradhanavindanakāraṇaṃ vā,",
  "atk-s0301a:1404_9": "“saccaṃ dammo dhiti cāgo”ti evaṃ vuttehi imeheva catūhi dhammehi bhiyyo asmā lokā paraṃ lokaṃ pecca asocanakāraṇaṃ",
  "atk-s0301a:1404_10": "vā idha vijjatīti ayamettha saddhiṃ saṅkhepayojanāya atthavaṇṇanā.",
  "atk-s0301a:1404_11": "Vitthārato pana ekamekaṃ padaṃ atthuddhārapaduddhārapadavaṇṇanānayehi vibhajitvā veditabbā.",
  "atk-s0301a:1405_0": "Evaṃ vutte yakkho yena saṃsayena aññe puccheyya,",
  "atk-s0301a:1405_1": "tassa pahīnattā kathaṃ nu dāni puccheyyaṃ,",
  "atk-s0301a:1405_2": "puthū samaṇabrāhmaṇeti vatvā yepissa apucchanakāraṇaṃ na jānanti,",
  "atk-s0301a:1405_3": "tepi jānāpento yohaṃ ajjapajānāmi,",
  "atk-s0301a:1405_4": "yo attho samparāyikoti āha.",
  "atk-s0301a:1405_5": "Tattha ajjāti ajjādiṃ katvāti adhippāyo.",
  "atk-s0301a:1405_6": "Pajānāmīti yathāvuttena pakārena jānāmi.",
  "atk-s0301a:1405_7": "Yo atthoti ettāvatā “sussūsaṃ labhate pañña”ntiādinā nayena vuttaṃ diṭṭhadhammikaṃ dasseti.",
  "atk-s0301a:1405_8": "Samparāyikoti iminā “yassete caturo dhammā”ti vuttaṃ pecca sokābhāvakāraṇaṃ samparāyikaṃ.",
  "atk-s0301a:1405_9": "Atthoti ca kāraṇassetaṃ adhivacanaṃ.",
  "atk-s0301a:1405_10": "Ayaṃ hi atthasaddo “sātthaṃ sabyañjana”nti evamādīsu pāṭhatthe vattati.",
  "atk-s0301a:1405_11": "“Attho me, gahapati,",
  "atk-s0301a:1405_12": "hiraññasuvaṇṇenā”tiādīsu vicakkhaṇe.",
  "atk-s0301a:1405_13": "“Hoti sīlavataṃ attho”tiādīsu vuḍḍhimhi.",
  "atk-s0301a:1405_14": "“Bahujano bhajate atthahetū”tiādīsu dhane.",
  "atk-s0301a:1405_15": "“Ubhinnamatthaṃ caratī”tiādīsu hite.",
  "atk-s0301a:1405_16": "“Atthe jāte ca paṇḍita”ntiādīsu kāraṇe.",
  "atk-s0301a:1405_17": "Idha pana kāraṇe.",
  "atk-s0301a:1405_18": "Tasmā yaṃ paññādilābhādīnaṃ kāraṇaṃ diṭṭhadhammikaṃ,",
  "atk-s0301a:1405_19": "yañca pecca sokābhāvassa kāraṇaṃ samparāyikaṃ,",
  "atk-s0301a:1405_20": "taṃ yohaṃ ajja bhagavatā vuttanayena sāmaṃyeva pajānāmi,",
  "atk-s0301a:1405_21": "so kathaṃ nu dāni puccheyyaṃ puthū samaṇabrāhmaṇeti evamettha saṅkhepato attho veditabbo.",
  "atk-s0301a:1406_0": "Evaṃ yakkho “pajānāmi yo attho samparāyiko”ti vatvā tassa ñāṇassa bhagavaṃmūlakattaṃ dassento atthāya vata me buddhoti āha.",
  "atk-s0301a:1406_1": "Tattha atthāyāti hitāya vuḍḍhiyā ca.",
  "atk-s0301a:1406_2": "Yattha dinnaṃ mahapphalanti “yassete caturo dhammā”ti ettha vuttacāgena yattha dinnaṃ mahapphalaṃ,",
  "atk-s0301a:1406_3": "taṃ aggadakkhiṇeyyaṃ buddhaṃ pajānāmīti attho.",
  "atk-s0301a:1406_4": "Keci pana “saṅghaṃ sandhāya evamāhā”ti bhaṇanti.",
  "atk-s0301a:1407_0": "Evaṃ imāya gāthāya attano hitādhigamaṃ dassetvā idāni sahitapaṭipattiṃ dīpento so ahaṃ vicarissāmītiādimāha.",
  "atk-s0301a:1407_1": "Tattha gāmā gāmanti devagāmā devagāmaṃ.",
  "atk-s0301a:1407_2": "Purā puranti devanagarato devanagaraṃ.",
  "atk-s0301a:1407_3": "Namassamāno sambuddhaṃ,",
  "atk-s0301a:1407_4": "dhammassa ca sudhammatanti “sammāsambuddho vata bhagavā,",
  "atk-s0301a:1407_5": "svākkhāto vata bhagavato dhammo”tiādinā nayena buddhasubodhitañca dhammasudhammatañca ca-",
  "atk-s0301a:1407_6": "saddena “suppaṭipanno vata bhagavato sāvakasaṅgho”tiādinā saṅghasuppaṭipattiñca abhitthavitvā namassamāno",
  "atk-s0301a:1407_7": "dhammaghosako hutvā vicarissāmīti vuttaṃ hoti.",
  "atk-s0301a:1408_0": "Evamimāya gāthāya pariyosānañca rattivibhāvanañca sādhukārasadduṭṭhānañca āḷavakakumārassa yakkhabhavanaṃ ānayanañca ekakkhaṇeyeva ahosi.",
  "atk-s0301a:1408_1": "Rājapurisā sādhukārasaddaṃ sutvā –",
  "atk-s0301a:1408_2": "“evarūpo sādhukārasaddo ṭhapetvā buddhe na aññesaṃ abbhuggacchati,",
  "atk-s0301a:1408_3": "āgato nu kho bhagavā”ti āvajjentā bhagavato sarīrappabhaṃ disvā pubbe viya bahi aṭṭhatvā nibbisaṅkā antoyeva",
  "atk-s0301a:1408_4": "pavisitvā addasaṃsu bhagavantaṃ yakkhassa bhavane nisinnaṃ,",
  "atk-s0301a:1408_5": "yakkhañca añjaliṃ paggahetvā ṭhitaṃ.",
  "atk-s0301a:1408_6": "Disvāna yakkhaṃ āhaṃsu – “ayaṃ te,",
  "atk-s0301a:1408_7": "mahāyakkha,",
  "atk-s0301a:1408_8": "rājakumāro balikammāya ānīto,",
  "atk-s0301a:1408_9": "handa naṃ khāda vā bhuñja vā,",
  "atk-s0301a:1408_10": "yathāpaccayaṃ vā karohī”ti.",
  "atk-s0301a:1408_11": "So sotāpannattā lajjito visesena ca bhagavato purato evaṃ vuccamāno atha taṃ kumāraṃ ubhohi hatthehi paṭiggahetvā bhagavato upanāmesi “ayaṃ, bhante,",
  "atk-s0301a:1408_12": "kumāro mayhaṃ pesito,",
  "atk-s0301a:1408_13": "imāhaṃ bhagavato dammi,",
  "atk-s0301a:1408_14": "hitānukampakā buddhā,",
  "atk-s0301a:1408_15": "paṭiggaṇhātu, bhante,",
  "atk-s0301a:1408_16": "bhagavā imaṃ dārakaṃ imassa hitatthāya sukhatthāyā”ti imañca gāthamāha –",
  "atk-s0301a:1409_0": "“Imaṃ kumāraṃ satapuññalakkhaṇaṃ,",
  "atk-s0301a:1410_0": "Sabbaṅgupetaṃ paripuṇṇabyañjanaṃ;",
  "atk-s0301a:1411_0": "Udaggacitto sumano dadāmi te,",
  "atk-s0301a:1412_0": "Paṭiggaha lokahitāya cakkhumā”ti.",
  "atk-s0301a:1413_0": "Paṭiggahesi bhagavā kumāraṃ.",
  "atk-s0301a:1413_1": "Paṭiggaṇhanto ca yakkhassa ca kumārassa ca maṅgalakaraṇatthaṃ pādūnagāthaṃ abhāsi.",
  "atk-s0301a:1413_2": "Taṃ yakkho kumāraṃ saraṇaṃ gamento tikkhattuṃ catutthapādena pūresi.",
  "atk-s0301a:1413_3": "Seyyathidaṃ –",
  "atk-s0301a:1414_0": "“Dīghāyuko hotu ayaṃ kumāro,",
  "atk-s0301a:1415_0": "Tuvañca yakkha sukhito bhavāhi;",
  "atk-s0301a:1416_0": "Abyādhitā lokahitāya tiṭṭhatha,",
  "atk-s0301a:1417_0": "Ayaṃ kumāro saraṇamupeti buddhaṃ;",
  "atk-s0301a:1418_0": "Ayaṃ kumāro saraṇamupeti dhammaṃ;",
  "atk-s0301a:1419_0": "Ayaṃ kumāro saraṇamupeti saṅgha”nti.",
  "atk-s0301a:1420_0": "Atha bhagavā kumāraṃ rājapurisānaṃ adāsi –",
  "atk-s0301a:1420_1": "“imaṃ vaḍḍhetvā puna mameva dethā”ti.",
  "atk-s0301a:1420_2": "Evaṃ so kumāro rājapurisānaṃ hatthato yakkhassa hatthaṃ,",
  "atk-s0301a:1420_3": "yakkhassa hatthato bhagavato hatthaṃ,",
  "atk-s0301a:1420_4": "bhagavato hatthato puna rājapurisānaṃ hatthaṃ gatattā nāmato “hatthako āḷavako”ti jāto.",
  "atk-s0301a:1420_5": "Taṃ ādāya paṭinivatte rājapurise disvā kassakavanakammikādayo “kiṃ yakkho kumāraṃ atidaharattā na icchī”ti?",
  "atk-s0301a:1420_6": "Bhītā pucchiṃsu.",
  "atk-s0301a:1420_7": "Rājapurisā “mā bhāyatha.",
  "atk-s0301a:1420_8": "Khemaṃ kataṃ bhagavatā”ti sabbamārocesuṃ.",
  "atk-s0301a:1420_9": "Tato “sādhu sādhū”ti sakalaṃ āḷavinagaraṃ ekakolāhalena yakkhābhimukhaṃ ahosi.",
  "atk-s0301a:1420_10": "Yakkhopi bhagavato bhikkhācārakāle anuppatte pattacīvaraṃ gahetvā upaḍḍhamaggaṃ anugantvā nivatti.",
  "atk-s0301a:1421_0": "Atha bhagavā nagare piṇḍāya caritvā katabhattakicco nagaradvāre aññatarasmiṃ vivitte rukkhamūle paññattabuddhāsane nisīdi.",
  "atk-s0301a:1421_1": "Tato mahājanakāyena saddhiṃ rājā ca nāgarā ca ekato sampiṇḍitvā bhagavantaṃ upasaṅkamma vanditvā parivāretvā nisinnā – “kathaṃ, bhante,",
  "atk-s0301a:1421_2": "evaṃ dāruṇaṃ yakkhaṃ damayitthā”ti pucchiṃsu.",
  "atk-s0301a:1421_3": "Tesaṃ bhagavā yuddhamādiṃ katvā “evaṃ navavidhaṃ vassaṃ vassetvā evaṃ vibhiṃsanakaṃ akāsi,",
  "atk-s0301a:1421_4": "evaṃ pañhaṃ pucchi.",
  "atk-s0301a:1421_5": "Tassāhaṃ evaṃ vissajjesi”nti tamevāḷavakasuttaṃ kathesi.",
  "atk-s0301a:1421_6": "Kathāpariyosāne caturāsītipāṇasahassānaṃ dhammābhisamayo ahosi.",
  "atk-s0301a:1421_7": "Tato rājā ceva nāgarā ca vessavaṇamahārājassa bhavanasamīpe yakkhassa bhavanaṃ katvā pupphagandhādisakkārupetaṃ niccabaliṃ pavattesuṃ.",
  "atk-s0301a:1421_8": "Tañca kumāraṃ viññutaṃ pattaṃ “tvaṃ bhagavantaṃ nissāya jīvitaṃ labhi,",
  "atk-s0301a:1421_9": "gaccha bhagavantaṃyeva payirupāsassu bhikkhusaṅghañcā”ti vissajjesuṃ.",
  "atk-s0301a:1421_10": "So bhagavantañca bhikkhusaṅghañca payirupāsamāno nacirasseva anāgāmiphale patiṭṭhāya sabbaṃ buddhavacanaṃ uggahetvā pañcasataupāsakaparivāro ahosi.",
  "atk-s0301a:1421_11": "Bhagavā ca naṃ etadagge niddisi –",
  "atk-s0301a:1421_12": "“etadaggaṃ,",
  "atk-s0301a:1421_13": "bhikkhave,",
  "atk-s0301a:1421_14": "mama sāvakānaṃ upāsakānaṃ catūhi saṅgahavatthūhi parisaṃ saṅgaṇhantānaṃ yadidaṃ hatthako āḷavako”ti.",
  "atk-s0301a:1421_15": "Dvādasamaṃ.",
  "atk-s0301a:1422_0": "Iti sāratthappakāsiniyā",
  "atk-s0301a:1423_0": "Saṃyuttanikāya-aṭṭhakathāya",
  "atk-s0301a:1424_0": "Yakkhasaṃyuttavaṇṇanā niṭṭhitā.",
  "atk-s0301a:1427_0": "11. Sakkasaṃyuttaṃ",
  "atk-s0301a:1428_0": "1. Paṭhamavaggo",
  "atk-s0301a:1429_0": "1. Suvīrasuttavaṇṇanā",
  "atk-s0301a:1430_0": "247.",
  "atk-s0301a:1430_1": "Sakkasaṃyuttassa paṭhame abhiyaṃsūti kadā abhiyaṃsu?",
  "atk-s0301a:1430_2": "Yadā balavanto ahesuṃ, tadā.",
  "atk-s0301a:1430_3": "Tatrāyaṃ anupubbikathā –",
  "atk-s0301a:1430_4": "sakko kira magadharaṭṭhe macalagāmake magho nāma māṇavo hutvā tettiṃsa purise gahetvā kalyāṇakammaṃ karonto",
  "atk-s0301a:1430_5": "satta vatapadāni pūretvā tattha kālaṅkato devaloke nibbatti.",
  "atk-s0301a:1430_6": "Taṃ balavakammānubhāvena saparisaṃ sesadevatā dasahi ṭhānehi adhigaṇhantaṃ disvā “āgantukadevaputtā āgatā”ti nevāsikā gandhapānaṃ sajjayiṃsu.",
  "atk-s0301a:1430_7": "Sakko sakaparisāya saññaṃ adāsi –",
  "atk-s0301a:1430_8": "“mārisā mā gandhapānaṃ pivittha,",
  "atk-s0301a:1430_9": "pivanākāramattameva dassethā”ti.",
  "atk-s0301a:1430_10": "Te tattha akaṃsu.",
  "atk-s0301a:1430_11": "Nevāsikadevatā suvaṇṇasarakehi upanītaṃ gandhapānaṃ yāvadatthaṃ pivitvā mattā tattha tattha suvaṇṇapathaviyaṃ patitvā sayiṃsu.",
  "atk-s0301a:1430_12": "Sakko “gaṇhatha puttahatāya putte”ti te pādesu gahetvā sinerupāde khipāpesi.",
  "atk-s0301a:1430_13": "Sakkassa puññatejena tadanuvattakāpi sabbe tattheva patiṃsu.",
  "atk-s0301a:1430_14": "Te sineruvemajjhakāle saññaṃ labhitvā,",
  "atk-s0301a:1430_15": "“tātā na suraṃ pivimha,",
  "atk-s0301a:1430_16": "na suraṃ pivimhā”ti āhaṃsu.",
  "atk-s0301a:1430_17": "Tato paṭṭhāya asurā nāma jātā.",
  "atk-s0301a:1430_18": "Atha nesaṃ kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ nibbatti.",
  "atk-s0301a:1430_19": "Sakko tesaṃ nivattetvā anāgamanatthāya ārakkhaṃ ṭhapesi,",
  "atk-s0301a:1430_20": "yaṃ sandhāya vuttaṃ –",
  "atk-s0301a:1431_0": "“Antarā dvinnaṃ ayujjhapurānaṃ,",
  "atk-s0301a:1432_0": "Pañcavidhā ṭhapitā abhirakkhā;",
  "atk-s0301a:1433_0": "Udakaṃ karoṭi-payassa ca hārī,",
  "atk-s0301a:1434_0": "Madanayutā caturo ca mahatthā”ti.",
  "atk-s0301a:1435_0": "Dve nagarāni hi yuddhena gahetuṃ asakkuṇeyyatāya ayujjhapurāni nāma jātāni devanagarañca asuranagarañca.",
  "atk-s0301a:1435_1": "Yadā hi asurā balavanto honti,",
  "atk-s0301a:1435_2": "atha devehi palāyitvā devanagaraṃ pavisitvā dvāre pidahite asurānaṃ satasahassampi kiñci kātuṃ na sakkoti.",
  "atk-s0301a:1435_3": "Yadā devā balavanto honti,",
  "atk-s0301a:1435_4": "athāsurehi palāyitvā asuranagarassa dvāre pidahite sakkānaṃ satasahassampi kiñci kātuṃ na sakkoti.",
  "atk-s0301a:1435_5": "Iti imāni dve nagarāni ayujjhapurāni nāma.",
  "atk-s0301a:1435_6": "Nesaṃ antarā etesu udakādīsu pañcasu ṭhānesu sakkena ārakkhā ṭhapitā.",
  "atk-s0301a:1435_7": "Tattha udakasaddena nāgā gahitā.",
  "atk-s0301a:1435_8": "Te hi udake balavanto honti.",
  "atk-s0301a:1435_9": "Tasmā sinerussa paṭhamālinde tesaṃ ārakkhā.",
  "atk-s0301a:1435_10": "Karoṭisaddena supaṇṇā gahitā.",
  "atk-s0301a:1435_11": "Tesaṃ kira karoṭi nāma pānabhojanaṃ,",
  "atk-s0301a:1435_12": "tena taṃ nāmaṃ labhiṃsu.",
  "atk-s0301a:1435_13": "Dutiyālinde tesaṃ ārakkhā.",
  "atk-s0301a:1435_14": "Payassahārīsaddena kumbhaṇḍā gahitā.",
  "atk-s0301a:1435_15": "Dānavarakkhasā kira te.",
  "atk-s0301a:1435_16": "Tatiyālinde tesaṃ ārakkhā.",
  "atk-s0301a:1435_17": "Madanayutasaddena yakkhā gahitā.",
  "atk-s0301a:1435_18": "Visamacārino kirate yujjhasoṇḍā.",
  "atk-s0301a:1435_19": "Catutthālinde tesaṃ ārakkhā.",
  "atk-s0301a:1435_20": "Caturo ca mahantāti cattāro mahārājāno vuttā.",
  "atk-s0301a:1435_21": "Pañcamālinde tesaṃ ārakkhā.",
  "atk-s0301a:1435_22": "Tasmā yadi asurā kupitāvilacittā devapuraṃ upayanti yuddhesū,",
  "atk-s0301a:1435_23": "yaṃ girino paṭhamaṃ paribhaṇḍaṃ,",
  "atk-s0301a:1435_24": "taṃ uragā paṭibāhanti evaṃ sesesu sesā.",
  "atk-s0301a:1436_0": "Te pana asurā āyuvaṇṇarasaissariyasampattīhi tāvatiṃsasadisāva.",
  "atk-s0301a:1436_1": "Tasmā antarā attānaṃ ajānitvā pāṭaliyā pupphitāya,",
  "atk-s0301a:1436_2": "“na idaṃ devanagaraṃ,",
  "atk-s0301a:1436_3": "tattha pāricchattako pupphati,",
  "atk-s0301a:1436_4": "idha pana cittapāṭalī,",
  "atk-s0301a:1436_5": "jarasakkenāmhākaṃ suraṃ pāyetvā vañcitā,",
  "atk-s0301a:1436_6": "devanagarañca no gahitaṃ,",
  "atk-s0301a:1436_7": "gacchāma tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni gahetvā,",
  "atk-s0301a:1436_8": "yuddhasajjā hutvā,",
  "atk-s0301a:1436_9": "asurabheriyo vādentā mahāsamudde udakaṃ dvidhā bhetvā uṭṭhahanti.",
  "atk-s0301a:1436_10": "Te deve vuṭṭhe vammikamakkhikā vammikaṃ viya sineruṃ abhiruhitu ārabhanti.",
  "atk-s0301a:1436_11": "Atha nesaṃ paṭhamaṃ nāgehi saddhiṃ yuddhaṃ hoti.",
  "atk-s0301a:1436_12": "Tasmiṃ kho pana yuddhe na kassaci chavi vā cammaṃ vā chijjati,",
  "atk-s0301a:1436_13": "na lohitaṃ uppajjati,",
  "atk-s0301a:1436_14": "kevalaṃ kumārakānaṃ dārumeṇḍakayuddhaṃ viya aññamaññaṃ santāsanamattameva hoti.",
  "atk-s0301a:1436_15": "Koṭisatāpi koṭisahassāpi nāgā tehi saddhiṃ yujjhitvā te asurapuraṃyeva pavesetvā nivattanti.",
  "atk-s0301a:1437_0": "Yadā pana asurā balavanto honti,",
  "atk-s0301a:1437_1": "atha nāgā osakkitvā dutiye ālinde supaṇṇehi saddhiṃ ekatova hutvā yujjhanti.",
  "atk-s0301a:1437_2": "Esa nayo supaṇṇādīsūpi.",
  "atk-s0301a:1437_3": "Yadā pana tāni pañcapi ṭhānāni asurā maddanti,",
  "atk-s0301a:1437_4": "tadā ekato sampiṇḍitānipi pañca balāni osakkanti.",
  "atk-s0301a:1437_5": "Atha cattāro mahārājāno gantvā sakkassa taṃ pavattiṃ ārocenti.",
  "atk-s0301a:1437_6": "Sakko tesaṃ vacanaṃ sutvā diyaḍḍhayojanasatikaṃ vejayantarathaṃ āruyha sayaṃ vā nikkhamati,",
  "atk-s0301a:1437_7": "ekaṃ vā puttaṃ peseti.",
  "atk-s0301a:1437_8": "Imasmiṃ pana kāle puttaṃ pesetukāmo,",
  "atk-s0301a:1437_9": "tāta suvīrātiādimāha.",
  "atk-s0301a:1438_0": "Evaṃ bhaddantavāti khoti evaṃ hotu bhaddaṃ tava iti kho.",
  "atk-s0301a:1438_1": "Pamādaṃ āpādesīti pamādaṃ akāsi.",
  "atk-s0301a:1438_2": "Accharāsaṅghaparivuto saṭṭhiyojanaṃ vitthārena suvaṇṇamahāvīthiṃ otaritvā nakkhattaṃ kīḷanto nandanavanādīsu vicaratīti attho.",
  "atk-s0301a:1439_0": "Anuṭṭhahanti anuṭṭhahanto.",
  "atk-s0301a:1439_1": "Avāyāmanti avāyamanto.",
  "atk-s0301a:1439_2": "Alasvassāti alaso assa.",
  "atk-s0301a:1439_3": "Na ca kiccāni kārayeti kiñci kiccaṃ nāma na kareyya.",
  "atk-s0301a:1439_4": "Sabbakāmasamiddhassāti sabbakāmehi samiddho assa. Taṃ me, sakka,",
  "atk-s0301a:1439_5": "varaṃ disāti,",
  "atk-s0301a:1439_6": "sakka devaseṭṭha,",
  "atk-s0301a:1439_7": "taṃ me varaṃ uttamaṃ ṭhānaṃ okāsaṃ disaṃ ācikkha kathehīti vadati.",
  "atk-s0301a:1439_8": "Nibbānassa hi so maggoti kammaṃ akatvā jīvitaṭṭhānaṃ nāma nibbānassa maggo. Paṭhamaṃ.",
  "atk-s0301a:1440_0": "2. Susīmasuttavaṇṇanā",
  "atk-s0301a:1441_0": "248. Dutiye susīmanti attano puttasahassassa antare evaṃnāmakaṃ ekaṃ puttameva. Dutiyaṃ.",
  "atk-s0301a:1442_0": "3. Dhajaggasuttavaṇṇanā",
  "atk-s0301a:1443_0": "249.",
  "atk-s0301a:1443_1": "Tatiye samupabyūḷhoti sampiṇḍito rāsibhūto.",
  "atk-s0301a:1443_2": "Dhajaggaṃ ullokeyyathāti sakkassa kira diyaḍḍhayojanasatāyāmo ratho.",
  "atk-s0301a:1443_3": "Tassa hi pacchimanto paṇṇāsayojano,",
  "atk-s0301a:1443_4": "majjhe rathapañjaro paṇṇāsayojano,",
  "atk-s0301a:1443_5": "rathasandhito yāva rathasīsā paṇṇāsayojanāni.",
  "atk-s0301a:1443_6": "Tadeva pamāṇaṃ diguṇaṃ katvā tiyojanasatāyāmotipi vadantiyeva.",
  "atk-s0301a:1443_7": "Tasmiṃ yojanikapallaṅko atthato,",
  "atk-s0301a:1443_8": "tiyojanikaṃ setacchattaṃ matthake ṭhapitaṃ,",
  "atk-s0301a:1443_9": "ekasmiṃyeva yuge sahassaājaññā yuttā,",
  "atk-s0301a:1443_10": "sesālaṅkārassa pamāṇaṃ natthi.",
  "atk-s0301a:1443_11": "Dhajo panassa aḍḍhatiyāni yojanasatāni uggato,",
  "atk-s0301a:1443_12": "yassa vātāhatassa pañcaṅgikatūriyasseva saddo niccharati,",
  "atk-s0301a:1443_13": "taṃ ullokeyyāthāti vadati. Kasmā?",
  "atk-s0301a:1443_14": "Taṃ passantānañhi rājā no āgantvā parisapariyante nikhātathambho viya ṭhito,",
  "atk-s0301a:1443_15": "kassa mayaṃ bhāyāmāti bhayaṃ na hoti.",
  "atk-s0301a:1443_16": "Pajāpatissāti so kira sakkena samānavaṇṇo samānāyuko dutiyaṃ āsanaṃ labhati.",
  "atk-s0301a:1443_17": "Tathā varuṇo īsāno ca.",
  "atk-s0301a:1443_18": "Varuṇo pana tatiyaṃ āsanaṃ labhati,",
  "atk-s0301a:1443_19": "īsāno catutthaṃ.",
  "atk-s0301a:1443_20": "Palāyīti asurehi parājito tasmiṃ rathe ṭhito appamattakampi rajadhajaṃ disvā palāyanadhammo.",
  "atk-s0301a:1444_0": "Itipi so bhagavātiādīni visuddhimagge vitthāritāneva.",
  "atk-s0301a:1444_1": "Idamavocāti idaṃ dhajaggaparittaṃ nāma bhagavā avoca,",
  "atk-s0301a:1444_2": "yassa āṇākhette koṭisatasahassacakkavāḷe ānubhāvo vattati.",
  "atk-s0301a:1444_3": "Idaṃ āvajjetvā hi yakkhabhayacorabhayādīhi dukkhehi muttānaṃ anto natthi.",
  "atk-s0301a:1444_4": "Tiṭṭhatu aññadukkhavūpasamo,",
  "atk-s0301a:1444_5": "idaṃ āvajjamāno hi pasannacitto ākāsepi patiṭṭhaṃ labhati.",
  "atk-s0301a:1445_0": "Tatridaṃ vatthu –",
  "atk-s0301a:1445_1": "dīghavāpicetiyamhi kira sudhākamme kayiramāne eko daharo muddhavedikāpādato patitvā cetiyakucchiyā bhassati.",
  "atk-s0301a:1445_2": "Heṭṭhā ṭhito bhikkhusaṅgho “dhajaggaparittaṃ, āvuso,",
  "atk-s0301a:1445_3": "āvajjāhī”ti āha.",
  "atk-s0301a:1445_4": "So maraṇabhayena tajjito “dhajaggaparittaṃ maṃ rakkhatū”ti āha.",
  "atk-s0301a:1445_5": "Tāvadevassa cetiyakucchito dve iṭṭhakā nikkhamitvā sopānaṃ hutvā aṭṭhaṃsu,",
  "atk-s0301a:1445_6": "upariṭṭhito vallinisseṇiṃ otāresuṃ.",
  "atk-s0301a:1445_7": "Tasmiṃ nisseṇiyaṃ ṭhite iṭṭhakā yathāṭṭhāneyeva aṭṭhaṃsu. Tatiyaṃ.",
  "atk-s0301a:1446_0": "4. Vepacittisuttavaṇṇanā",
  "atk-s0301a:1447_0": "250.",
  "atk-s0301a:1447_1": "Catutthe vepacittīti so kira asurānaṃ sabbajeṭṭhako.",
  "atk-s0301a:1447_2": "Yenāti nipātamattaṃ nanti ca.",
  "atk-s0301a:1447_3": "Kaṇṭhapañcamehīti dvīsu hatthesu pādesu kaṇṭhe cāti evaṃ pañcahi bandhanehi.",
  "atk-s0301a:1447_4": "Tāni pana naḷinasuttaṃ viya makkaṭakasuttaṃ viya ca cakkhussāpāthaṃ āgacchanti,",
  "atk-s0301a:1447_5": "iriyāpathaṃ rujjhanti.",
  "atk-s0301a:1447_6": "Tehi pana citteneva bajjhati,",
  "atk-s0301a:1447_7": "citteneva muccati.",
  "atk-s0301a:1447_8": "Akkosatīti corosi bālosi mūḷhosi thenosi oṭṭhosi goṇosi gadrabhosi nerayikosi tiracchānagatosi,",
  "atk-s0301a:1447_9": "natthi tuyhaṃ sugati,",
  "atk-s0301a:1447_10": "duggatiyeva tuyhaṃ pāṭikaṅkhāti imehi dasahi akkosavatthūhi akkosati.",
  "atk-s0301a:1447_11": "Paribhāsatīti,",
  "atk-s0301a:1447_12": "jarasakka,",
  "atk-s0301a:1447_13": "na tvaṃ sabbakālaṃ jinissasi,",
  "atk-s0301a:1447_14": "yadā asurānaṃ jayo bhavissati,",
  "atk-s0301a:1447_15": "tadā tampi evaṃ bandhitvā asurabhavanassa dvāre nipajjāpetvā pothāpessāmīti ādīni vatvā tajjeti.",
  "atk-s0301a:1447_16": "Sakko vijitavijayo na taṃ manasi karoti,",
  "atk-s0301a:1447_17": "mahāpaṭiggahaṇaṃ panassa matthake vidhunanto sudhammadevasabhaṃ pavisati ceva nikkhamati ca.",
  "atk-s0301a:1447_18": "Ajjhabhāsīti “kiṃ nu kho esa sakko imāni pharusavacanāni bhayena titikkhati,",
  "atk-s0301a:1447_19": "udāhu adhivāsanakhantiyā samannāgatattā”ti?",
  "atk-s0301a:1447_20": "Vīmaṃsanto abhāsi.",
  "atk-s0301a:1448_0": "Dubbalyā noti dubbalabhāvena nu.",
  "atk-s0301a:1448_1": "Paṭisaṃyujeti paṭisaṃyujeyya paṭipphareyya.",
  "atk-s0301a:1448_2": "Pabhijjeyyunti virajjeyyuṃ.",
  "atk-s0301a:1448_3": "Pakujjheyyuntipi pāṭho.",
  "atk-s0301a:1448_4": "Paranti paccatthikaṃ.",
  "atk-s0301a:1448_5": "Yo sato upasammatīti yo satimā hutvā upasammati,",
  "atk-s0301a:1448_6": "tassa upasamaṃyevāhaṃ bālassa paṭisedhanaṃ maññeti attho.",
  "atk-s0301a:1448_7": "Yadā naṃ maññatīti yasmā taṃ maññati.",
  "atk-s0301a:1448_8": "Ajjhāruhatīti ajjhottharati.",
  "atk-s0301a:1448_9": "Gova bhiyyo palāyinanti yathā goyuddhe tāvadeva dve gāvo yujjhante gogaṇo olokento tiṭṭhati,",
  "atk-s0301a:1448_10": "yadā pana eko palāyati,",
  "atk-s0301a:1448_11": "atha naṃ palāyantaṃ sabbo gogaṇo bhiyyo ajjhottharati.",
  "atk-s0301a:1448_12": "Evaṃ dummedho khamantaṃ bhiyyo ajjhottharatīti attho.",
  "atk-s0301a:1449_0": "Sadatthaparamāti sakatthaparamā.",
  "atk-s0301a:1449_1": "Khantyā bhiyyo na vijjatīti tesu sakaatthaparamesu atthesu khantito uttaritaro añño attho na vijjati.",
  "atk-s0301a:1449_2": "Tamāhu paramaṃ khantinti yo balavā titikkhati,",
  "atk-s0301a:1449_3": "tassa taṃ khantiṃ paramaṃ āhu.",
  "atk-s0301a:1449_4": "Bālabalaṃ nāma aññāṇabalaṃ.",
  "atk-s0301a:1449_5": "Taṃ yassa balaṃ,",
  "atk-s0301a:1449_6": "abalameva taṃ balanti āhu kathentīti dīpeti.",
  "atk-s0301a:1449_7": "Dhammaguttassāti dhammena rakkhitassa,",
  "atk-s0301a:1449_8": "dhammaṃ vā rakkhantassa.",
  "atk-s0301a:1449_9": "Paṭivattāti paṭippharitvā vattā,",
  "atk-s0301a:1449_10": "paṭippharitvā vā bālabalanti vadeyyāpi,",
  "atk-s0301a:1449_11": "dhammaṭṭhaṃ pana cāletuṃ samattho nāma natthi.",
  "atk-s0301a:1449_12": "Tasseva tena pāpiyoti tena kodhena tasseva puggalassa pāpaṃ.",
  "atk-s0301a:1449_13": "Katarassa?",
  "atk-s0301a:1449_14": "Yo kuddhaṃ paṭikujjhati.",
  "atk-s0301a:1449_15": "Tikicchantānanti ekavacane bahuvacanaṃ,",
  "atk-s0301a:1449_16": "tikicchantanti attho.",
  "atk-s0301a:1449_17": "Janā maññantīti evarūpaṃ attano ca parassa cāti ubhinnaṃ atthaṃ tikicchantaṃ nipphādentaṃ puggalaṃ “andhabālo",
  "atk-s0301a:1449_18": "aya”nti andhabālaputhujjanāva evaṃ maññanti.",
  "atk-s0301a:1449_19": "Dhammassa akovidāti catusaccadhamme achekā.",
  "atk-s0301a:1449_20": "Idhāti imasmiṃ sāsane.",
  "atk-s0301a:1449_21": "Khoti nipātamattaṃ.",
  "atk-s0301a:1449_22": "Catutthaṃ.",
  "atk-s0301a:1450_0": "5. Subhāsitajayasuttavaṇṇanā",
  "atk-s0301a:1451_0": "251.",
  "atk-s0301a:1451_1": "Pañcame asurindaṃ etadavocāti chekatāya etaṃ avoca.",
  "atk-s0301a:1451_2": "Evaṃ kirassa ahosi “parassa nāma gāhaṃ mocetvā paṭhamaṃ vattuṃ garu.",
  "atk-s0301a:1451_3": "Parassa vacanaṃ anugantvā pana pacchā sukhaṃ vattu”nti.",
  "atk-s0301a:1451_4": "Pubbadevāti devaloke ciranivāsino pubbasāmikā,",
  "atk-s0301a:1451_5": "tumhākaṃ tāva paveṇiāgataṃ bhaṇathāti.",
  "atk-s0301a:1451_6": "Adaṇḍāvacarāti daṇḍāvacaraṇarahitā,",
  "atk-s0301a:1451_7": "daṇḍaṃ vā satthaṃ vā gahetabbanti evamettha natthīti attho. Pañcamaṃ.",
  "atk-s0301a:1452_0": "6. Kulāvakasuttavaṇṇanā",
  "atk-s0301a:1453_0": "252.",
  "atk-s0301a:1453_1": "Chaṭṭhe ajjhabhāsīti tassa kira simbalivanābhimukhassa jātassa rathasaddo ca ājānīyasaddo dhajasaddo ca samantā asanipātasaddo viya ahosi.",
  "atk-s0301a:1453_2": "Taṃ sutvā simbalivane balavasupaṇṇā palāyiṃsu,",
  "atk-s0301a:1453_3": "jarājiṇṇā ceva rogadubbalā ca asañjātapakkhapotakā ca palāyituṃ asakkontā,",
  "atk-s0301a:1453_4": "maraṇabhayena tajjitā ekappahāreneva mahāviravaṃ viraviṃsu.",
  "atk-s0301a:1453_5": "Sakko taṃ sutvā “kassa saddo, tātā”ti?",
  "atk-s0301a:1453_6": "Mātaliṃ pucchi.",
  "atk-s0301a:1453_7": "Rathasaddaṃ, te deva,",
  "atk-s0301a:1453_8": "sutvā supaṇṇā palāyituṃ asakkontā viravantīti.",
  "atk-s0301a:1453_9": "Taṃ sutvā karuṇāsamāvajjitahadayo abhāsi.",
  "atk-s0301a:1453_10": "Īsāmukhenāti rathassa īsāmukhena.",
  "atk-s0301a:1453_11": "Yathā kulāvake īsāmukhaṃ na sañcuṇṇeti,",
  "atk-s0301a:1453_12": "evaṃ iminā īsāmukhena te parivajjaya.",
  "atk-s0301a:1453_13": "So hi ratho puññapaccayanibbatto cakkavāḷapabbatepi sinerumhipi sammukhībhūte vinivijjhitvāva gacchati na sajjati,",
  "atk-s0301a:1453_14": "ākāsagatasadiseneva gacchati.",
  "atk-s0301a:1453_15": "Sace tena simbalivanena gato bhaveyya,",
  "atk-s0301a:1453_16": "yathā mahāsakaṭe kadalivanamajjhena vā eraṇḍavanamajjhena vā gacchante sabbavanaṃ vibhaggaṃ nimmathitaṃ hoti,",
  "atk-s0301a:1453_17": "evaṃ tampi simbalivanaṃ bhaveyya. Chaṭṭhaṃ.",
  "atk-s0301a:1454_0": "7. Nadubbhiyasuttavaṇṇanā",
  "atk-s0301a:1455_0": "253.",
  "atk-s0301a:1455_1": "Sattame upasaṅkamīti “ayaṃ sakko ‘yopi me assa supaccatthiko,",
  "atk-s0301a:1455_2": "tassa pāhaṃ na dubbheyya’nti cinteti,",
  "atk-s0301a:1455_3": "mayā tassa paccatthikataro nāma natthi,",
  "atk-s0301a:1455_4": "vīmaṃsissāmi tāva naṃ,",
  "atk-s0301a:1455_5": "kiṃ nu kho maṃ passitvā dubbhati,",
  "atk-s0301a:1455_6": "na dubbhatī”ti cintetvā upasaṅkami.",
  "atk-s0301a:1455_7": "Tiṭṭha vepacitti gahitosīti vepacitti,",
  "atk-s0301a:1455_8": "ettheva tiṭṭha,",
  "atk-s0301a:1455_9": "gahito tvaṃ mayāti vadati.",
  "atk-s0301a:1455_10": "Saha vacanenevassa so kaṇṭhapañcamehi bandhanehi baddhova ahosi.",
  "atk-s0301a:1455_11": "Sapassu ca meti mayi adubbhatthāya sapathaṃ karohīti vadati.",
  "atk-s0301a:1455_12": "Yaṃ musābhaṇato pāpanti imasmiṃ kappe paṭhamakappikesu cetiyarañño pāpaṃ sandhāyāha.",
  "atk-s0301a:1455_13": "Ariyūpavādinoti kokalikassa viya pāpaṃ.",
  "atk-s0301a:1455_14": "Mittadduno ca yaṃ pāpanti mahākapijātake mahāsatte duṭṭhacittassa pāpaṃ.",
  "atk-s0301a:1455_15": "Akataññunoti devadattasadisassa akataññuno pāpaṃ.",
  "atk-s0301a:1455_16": "Imāni kira imasmiṃ kappe cattāri mahāpāpāni. Sattamaṃ.",
  "atk-s0301a:1456_0": "8. Verocanaasurindasuttavaṇṇanā",
  "atk-s0301a:1457_0": "254.",
  "atk-s0301a:1457_1": "Aṭṭhame aṭṭhaṃsūti dvārapālarūpakāni viya ṭhitā.",
  "atk-s0301a:1457_2": "Nipphadāti nipphatti,",
  "atk-s0301a:1457_3": "yāva attho nipphajjati,",
  "atk-s0301a:1457_4": "tāva vāyamethevāti vadati.",
  "atk-s0301a:1457_5": "Dutiyagāthā sakkassa.",
  "atk-s0301a:1457_6": "Tattha khantyā bhiyyoti nipphannasobhanesu atthesu khantito uttaritaro attho nāma natthi.",
  "atk-s0301a:1457_7": "Atthajātāti kiccajātā.",
  "atk-s0301a:1457_8": "Soṇasiṅgālādayopi hi upādāya akiccajāto satto nāma natthi.",
  "atk-s0301a:1457_9": "Ito etto gamanamattampi kiccameva hoti.",
  "atk-s0301a:1457_10": "Saṃyogaparamā tveva,",
  "atk-s0301a:1457_11": "sambhogā sabbapāṇinanti pārivāsikaodanādīni hi asambhogārahāni honti,",
  "atk-s0301a:1457_12": "tāni puna uṇhāpetvā bhajjitvā sappimadhuphāṇitādīhi saṃyojitāni sambhogārahāni honti.",
  "atk-s0301a:1457_13": "Tenāha “saṃyogaparamā tveva,",
  "atk-s0301a:1457_14": "sambhogā sabbapāṇina”nti.",
  "atk-s0301a:1457_15": "Nipphannasobhano atthoti ime atthā nāma nipphannāva sobhanti.",
  "atk-s0301a:1457_16": "Puna catutthagāthā sakkassa.",
  "atk-s0301a:1457_17": "Tatthāpi vuttanayeneva attho veditabbo. Aṭṭhamaṃ.",
  "atk-s0301a:1458_0": "9. Araññāyatanaisisuttavaṇṇanā",
  "atk-s0301a:1459_0": "255.",
  "atk-s0301a:1459_1": "Navame paṇṇakuṭīsu sammantīti himavantapadese ramaṇīye araññāyatane rattiṭṭhānadivāṭṭhānacaṅkamanādīhi sampannāsu paṇṇasālāsu vasanti.",
  "atk-s0301a:1459_2": "Sakko ca devānamindo vepacitti cāti ime dve janā jāmātikasasurā kālena kalahaṃ karonti,",
  "atk-s0301a:1459_3": "kālena ekato caranti,",
  "atk-s0301a:1459_4": "imasmiṃ pana kāle ekato caranti.",
  "atk-s0301a:1459_5": "Paṭaliyoti gaṇaṅgaṇūpāhanā.",
  "atk-s0301a:1459_6": "Khaggaṃ olaggetvāti khaggaṃ aṃse olaggetvā.",
  "atk-s0301a:1459_7": "Chattenāti dibbasetacchattena matthake dhārayamānena.",
  "atk-s0301a:1459_8": "Apabyāmato karitvāti byāmato akatvā.",
  "atk-s0301a:1459_9": "Ciradikkhitānanti cirasamādiṇṇavatānaṃ.",
  "atk-s0301a:1459_10": "Ito paṭikkammāti “ito pakkama parivajjaya,",
  "atk-s0301a:1459_11": "mā uparivāte tiṭṭhā”ti vadanti.",
  "atk-s0301a:1459_12": "Na hettha devāti etasmiṃ sīlavantānaṃ gandhe devā na paṭikkūlasaññino,",
  "atk-s0301a:1459_13": "iṭṭhakantamanāpasaññinoyevāti dīpeti. Navamaṃ.",
  "atk-s0301a:1460_0": "10. Samuddakasuttavaṇṇanā",
  "atk-s0301a:1461_0": "256.",
  "atk-s0301a:1461_1": "Dasame samuddatīre paṇṇakuṭīsūti cakkavāḷamahāsamuddapiṭṭhiyaṃ rajatapaṭṭavaṇṇe vālukapuḷine vuttappakārāsu paṇṇasālāsu vasanti.",
  "atk-s0301a:1461_2": "Siyāpi noti siyāpi amhākaṃ.",
  "atk-s0301a:1461_3": "Abhayadakkhiṇaṃ yāceyyāmāti abhayadānaṃ yāceyyāma.",
  "atk-s0301a:1461_4": "Yebhuyyena kira devāsurasaṅgāmo mahāsamuddapiṭṭhe hoti.",
  "atk-s0301a:1461_5": "Asurānaṃ na sabbakālaṃ jayo hoti,",
  "atk-s0301a:1461_6": "bahuvāre parājayova hoti.",
  "atk-s0301a:1461_7": "Te devehi parājitā palāyantā isīnaṃ assamapadena gacchantā “sakko imehi saddhiṃ mantetvā amhe nāseti,",
  "atk-s0301a:1461_8": "gaṇhatha puttahatāya putte”ti kupitā assamapade pānīyaghaṭacaṅkamanasālādīni viddhaṃsenti.",
  "atk-s0301a:1461_9": "Isayo araññato phalāphalaṃ ādāya āgatā naṃ disvā puna dukkhena paṭipākatikaṃ karonti.",
  "atk-s0301a:1461_10": "Tepi punappunaṃ tatheva vināsenti.",
  "atk-s0301a:1461_11": "Tasmā “idāni tesaṃ saṅgāmo paccupaṭṭhito”ti sutvā evaṃ cintayiṃsu.",
  "atk-s0301a:1462_0": "Kāmaṃkaroti icchitakaro.",
  "atk-s0301a:1462_1": "Bhayassa abhayassa vāti bhayaṃ vā abhayaṃ vā.",
  "atk-s0301a:1462_2": "Idaṃ vuttaṃ hoti –",
  "atk-s0301a:1462_3": "sace tvaṃ abhayaṃ dātukāmo,",
  "atk-s0301a:1462_4": "abhayaṃ dātuṃ pahosi.",
  "atk-s0301a:1462_5": "Sace bhayaṃ dātukāmo.",
  "atk-s0301a:1462_6": "Bhayaṃ dātuṃ pahosi.",
  "atk-s0301a:1462_7": "Amhākaṃ pana abhayadānaṃ dehīti.",
  "atk-s0301a:1462_8": "Duṭṭhānanti viruddhānaṃ.",
  "atk-s0301a:1462_9": "Pavuttanti khette patiṭṭhāpitaṃ.",
  "atk-s0301a:1463_0": "Tikkhattuṃ ubbijjīti sāyamāsabhattaṃ bhuñjitvā sayanaṃ abhiruyha nipanno niddāya okkantamattāya samantā",
  "atk-s0301a:1463_1": "ṭhatvā sattisatena pahaṭo viya viravanto uṭṭhahati,",
  "atk-s0301a:1463_2": "dasayojanasahassaṃ asurabhavanaṃ “kimida”nti saṅkhobhaṃ āpajjati.",
  "atk-s0301a:1463_3": "Atha naṃ āgantvā “kimida”nti pucchanti.",
  "atk-s0301a:1463_4": "So “na kiñcī”ti vadati.",
  "atk-s0301a:1463_5": "Dutiyayāmādīsupi eseva nayo.",
  "atk-s0301a:1463_6": "Iti asurānaṃ “mā bhāyi,",
  "atk-s0301a:1463_7": "mahārājā”ti taṃ assāsentānaṃyeva aruṇaṃ uggacchati.",
  "atk-s0301a:1463_8": "Evamassa tato paṭṭhāya gelaññajātaṃ cittaṃ vepati.",
  "atk-s0301a:1463_9": "Teneva cassa “vepacittī”ti aparaṃ nāmaṃ udapādīti. Dasamaṃ.",
  "atk-s0301a:1464_0": "Paṭhamo vaggo.",
  "atk-s0301a:1465_0": "2. Dutiyavaggo",
  "atk-s0301a:1466_0": "1. Vatapadasuttavaṇṇanā",
  "atk-s0301a:1467_0": "257.",
  "atk-s0301a:1467_1": "Dutiyavaggassa paṭhame vatapadānīti vatakoṭṭhāsāni.",
  "atk-s0301a:1467_2": "Samattānīti paripuṇṇāni.",
  "atk-s0301a:1467_3": "Samādinnānīti gahitāni.",
  "atk-s0301a:1467_4": "Kule jeṭṭhāpacāyīti kulajeṭṭhakānaṃ mahāpitā mahāmātā cūḷapitā cūḷamātā mātulo mātulānītiādīnaṃ apacitikārako.",
  "atk-s0301a:1467_5": "Saṇhavācoti piyamudumadhuravāco.",
  "atk-s0301a:1467_6": "Muttacāgoti vissaṭṭhacāgo.",
  "atk-s0301a:1467_7": "Payatapāṇīti deyyadhammadānatthāya sadā dhotahattho.",
  "atk-s0301a:1467_8": "Vossaggaratoti vossajjane rato.",
  "atk-s0301a:1467_9": "Yācayogoti parehi yācitabbāraho,",
  "atk-s0301a:1467_10": "yācayogoti vā yācayogeneva yutto.",
  "atk-s0301a:1467_11": "Dānasaṃvibhāgaratoti dāne ca saṃvibhāge ca rato. Paṭhamaṃ.",
  "atk-s0301a:1468_0": "2. Sakkanāmasuttavaṇṇanā",
  "atk-s0301a:1469_0": "258.",
  "atk-s0301a:1469_1": "Dutiye manussabhūtoti magadharaṭṭhe macalagāme manussabhūto.",
  "atk-s0301a:1469_2": "Āvasathaṃ adāsīti catumahāpathe mahājanassa āvasathaṃ kāretvā adāsi.",
  "atk-s0301a:1469_3": "Sahassampi atthānanti sahassampi kāraṇānaṃ,",
  "atk-s0301a:1469_4": "janasahassena vā vacanasahassena vā osārite “ayaṃ imassa attho,",
  "atk-s0301a:1469_5": "ayaṃ imassa attho”ti ekapade ṭhitova vinicchinati. Dutiyaṃ.",
  "atk-s0301a:1470_0": "3. Mahālisuttavaṇṇanā",
  "atk-s0301a:1471_0": "259.",
  "atk-s0301a:1471_1": "Tatiye upasaṅkamīti “sakko devarājāti kathenti,",
  "atk-s0301a:1471_2": "atthi nu kho so sakko,",
  "atk-s0301a:1471_3": "yena so diṭṭhapubboti imamatthaṃ dasabalaṃ pucchissāmī”ti upasaṅkami.",
  "atk-s0301a:1471_4": "Tañca pajānāmīti bahuvacane ekavacanaṃ,",
  "atk-s0301a:1471_5": "te ca dhamme pajānāmīti attho.",
  "atk-s0301a:1471_6": "Sakko kira anantare attabhāve magadharaṭṭhe macalagāme magho nāma māṇavo ahosi paṇḍito byatto,",
  "atk-s0301a:1471_7": "bodhisattacariyā viya ca tassa cariyā ahosi.",
  "atk-s0301a:1471_8": "So tettiṃsa purise gahetvā kalyāṇamakāsi.",
  "atk-s0301a:1471_9": "Ekadivasaṃ attanova paññāya upaparikkhitvā gāmamajjhe mahājanassa sannipatitaṭṭhāne kacavaraṃ ubhatopassesu apabyūhitvā taṃ ṭhānaṃ ramaṇīyaṃ akāsi.",
  "atk-s0301a:1471_10": "Puna tattheva maṇḍapaṃ kāresi.",
  "atk-s0301a:1471_11": "Puna gacchante kāle sālaṃ kāresi.",
  "atk-s0301a:1471_12": "Gāmato ca nikkhamitvā gāvutampi aḍḍhayojanampi tigāvutampi yojanampi vicaritvā tehi sahāyehi saddhiṃ visamaṃ samaṃ akāsi.",
  "atk-s0301a:1471_13": "Te sabbeva ekacchandā tattha tattha setuyuttaṭṭhāne setuṃ,",
  "atk-s0301a:1471_14": "maṇḍapasālāpokkharaṇimālāvaccharopanapadīnaṃ yuttaṭṭhānesu maṇḍapasālāpokkharaṇimālāvaccharopanādīni karontā bahuṃ puññamakaṃsu.",
  "atk-s0301a:1471_15": "Magho satta vatapadāni pūretvā kāyassa bhedā saddhiṃ sahāyehi tāvatiṃsabhavane nibbatti.",
  "atk-s0301a:1471_16": "Taṃ sabbaṃ bhagavā jānāti. Tenāha –",
  "atk-s0301a:1471_17": "yesaṃ dhammānaṃ samādinnattā sakko sakkattaṃ ajjhagā,",
  "atk-s0301a:1471_18": "tañca pajānāmīti.",
  "atk-s0301a:1471_19": "Ayaṃ sakkassa sakkattādhigame saṅkhepakathā,",
  "atk-s0301a:1471_20": "vitthāro pana sumaṅgalavilāsiniyā dīghanikāyaṭṭhakathāya sakkapaṇhavaṇṇanāyaṃ vutto. Tatiyaṃ.",
  "atk-s0301a:1472_0": "4. Daliddasuttavaṇṇanā",
  "atk-s0301a:1473_0": "260.",
  "atk-s0301a:1473_1": "Catutthe manussadaliddoti manussaadhano.",
  "atk-s0301a:1473_2": "Manussakapaṇoti manussakāruññataṃ patto.",
  "atk-s0301a:1473_3": "Manussavarākoti manussalāmako.",
  "atk-s0301a:1473_4": "Tatrāti tasmiṃ ṭhāne,",
  "atk-s0301a:1473_5": "tasmiṃ vā atirocane.",
  "atk-s0301a:1473_6": "Ujjhāyantīti avajjhāyanti lāmakato cintenti.",
  "atk-s0301a:1473_7": "Khiyantīti kathenti pakāsenti.",
  "atk-s0301a:1473_8": "Vipācentīti tattha tattha kathenti vitthārenti.",
  "atk-s0301a:1473_9": "Eso kho mārisāti ettha ayamanupubbikathā –",
  "atk-s0301a:1473_10": "so kira anuppanne buddhe kāsiraṭṭhe bārāṇasirājā hutvā samussitaddhajapaṭākanānālaṅkārena suṭṭhu alaṅkataṃ",
  "atk-s0301a:1473_11": "nagaraṃ padakkhiṇaṃ akāsi attano sirisampattiyā samākaḍḍhitanettena janakāyena samullokiyamāno.",
  "atk-s0301a:1473_12": "Tasmiñca samaye eko paccekabuddho gandhamādanapabbatā āgamma tasmiṃ nagare piṇḍāya carati,",
  "atk-s0301a:1473_13": "santindriyo santamānaso uttamadamathasamannāgato.",
  "atk-s0301a:1473_14": "Mahājanopi rājagataṃ cittīkāraṃ pahāya paccekabuddhameva olokesi. Rājā –",
  "atk-s0301a:1473_15": "“idāni imasmiṃ janakāye ekopi maṃ na oloketi.",
  "atk-s0301a:1473_16": "Kiṃ nu kho eta”nti?",
  "atk-s0301a:1473_17": "Olokento paccekabuddhaṃ addasa.",
  "atk-s0301a:1473_18": "Sopi paccekabuddho mahallako hoti pacchimavaye ṭhito.",
  "atk-s0301a:1473_19": "Cīvarānipissa jiṇṇāni,",
  "atk-s0301a:1473_20": "tato tato suttāni gaḷanti.",
  "atk-s0301a:1473_21": "Rañño satasahassādhikāni dve asaṅkhyeyyāni pūritapāramiṃ paccekabuddhaṃ disvā cittapasādamattaṃ vā hatthaṃ pasāretvā vandanamattaṃ vā nāhosi.",
  "atk-s0301a:1473_22": "So rājā “pabbajito maññe esa usūyāya maṃ na oloketī”ti kujjhitvā “kvāyaṃ kuṭṭhicīvarāni pāruto”ti niṭṭhubhitvā pakkāmi.",
  "atk-s0301a:1473_23": "Tassa kammassa vipākena mahāniraye nibbattitvā vipākāvasesena manussalokaṃ āgacchanto rājagahe paramakapaṇāya itthiyā kucchimhi paṭisandhiṃ gaṇhi.",
  "atk-s0301a:1473_24": "Gahitakālato paṭṭhāya sā itthī kañjikamattampi udarapūraṃ nālattha.",
  "atk-s0301a:1473_25": "Tassa kucchigatasseva kaṇṇanāsā vilīnā,",
  "atk-s0301a:1473_26": "saṅkhapalitakuṭṭhī hutvā mātukucchito nikkhanto.",
  "atk-s0301a:1473_27": "Mātāpitaro nāma dukkarakārikā honti,",
  "atk-s0301a:1473_28": "tenassa mātā yāva kapālaṃ gahetvā carituṃ na sakkoti,",
  "atk-s0301a:1473_29": "tāvassa kañjikampi udakampi āharitvā adāsi.",
  "atk-s0301a:1473_30": "Bhikkhāya carituṃ samatthakāle panassa kapālaṃ hatthe datvā “paññāyissasi sakena kammenā”ti pakkāmi.",
  "atk-s0301a:1474_0": "Athassa tato paṭṭhāya sakalasarīrato maṃsāni chijjitvā chijjitvā patanti,",
  "atk-s0301a:1474_1": "yūsaṃ paggharati,",
  "atk-s0301a:1474_2": "mahāvedanā vattanti.",
  "atk-s0301a:1474_3": "Yaṃ yaṃ racchaṃ nissāya sayati,",
  "atk-s0301a:1474_4": "sabbarattiṃ mahāravena ravati.",
  "atk-s0301a:1474_5": "Tassa kāruññaparidevitasaddena sakalavīthiyaṃ manussā sabbarattiṃ niddaṃ na labhanti.",
  "atk-s0301a:1474_6": "Tassa tato paṭṭhāya sukhasayite pabodhetīti suppabuddhotveva nāmaṃ udapādi.",
  "atk-s0301a:1474_7": "Athāparena samayena bhagavati rājagahaṃ sampatte nāgarā satthāraṃ nimantetvā nagaramajjhe mahāmaṇḍapaṃ katvā dānaṃ adaṃsu.",
  "atk-s0301a:1474_8": "Suppabuddhopi kuṭṭhī gantvā dānaggamaṇḍapassa avidūre nisīdi.",
  "atk-s0301a:1474_9": "Nāgarā buddhappamukhaṃ bhikkhusaṅghaṃ paṇītena khādanīyena bhojanīyena parivisantā tassāpi yāgubhattaṃ adaṃsu.",
  "atk-s0301a:1474_10": "Tassa paṇītabhojanaṃ bhuttassa cittaṃ ekaggaṃ ahosi.",
  "atk-s0301a:1474_11": "Satthā bhattakiccāvasāne anumodanaṃ katvā saccāni dīpesi,",
  "atk-s0301a:1474_12": "suppabuddho nisinnaṭṭhāne nisinnova desanānusārena ñāṇaṃ pesetvā sotāpattiphale patiṭṭhito.",
  "atk-s0301a:1474_13": "Satthā uṭṭhāya vihāraṃ gato.",
  "atk-s0301a:1474_14": "Sopi cumbaṭaṃ āruyha kapālamādāya daṇḍamolubbha attano vasanaṭṭhānaṃ gacchanto vibbhantāya gāviyā jīvitā",
  "atk-s0301a:1474_15": "voropito mattikapātiṃ bhinditvā suvaṇṇapātiṃ paṭilabhanto viya dutiyacittavāre devaloke nibbatto attano",
  "atk-s0301a:1474_16": "puññaṃ nissāya aññe deve atikkamma virocittha.",
  "atk-s0301a:1474_17": "Taṃ kāraṇaṃ dassento sakko devānamindo eso kho mārisātiādimāha.",
  "atk-s0301a:1475_0": "Saddhāti maggenāgatasaddhā.",
  "atk-s0301a:1475_1": "Sīlañca yassa kalyāṇanti kalyāṇasīlaṃ nāma ariyasāvakassa ariyakantasīlaṃ vuccati.",
  "atk-s0301a:1475_2": "Tattha kiñcāpi ariyasāvakassa ekasīlampi akantaṃ nāma natthi,",
  "atk-s0301a:1475_3": "imasmiṃ panatthe bhavantarepi appahīnaṃ pañcasīlaṃ adhippetaṃ.",
  "atk-s0301a:1475_4": "Catutthaṃ.",
  "atk-s0301a:1476_0": "5. Rāmaṇeyyakasuttavaṇṇanā",
  "atk-s0301a:1477_0": "261.",
  "atk-s0301a:1477_1": "Pañcame ārāmacetyāti ārāmacetiyāni.",
  "atk-s0301a:1477_2": "Vanacetyāti vanacetiyāni.",
  "atk-s0301a:1477_3": "Ubhayatthāpi cittīkataṭṭhena cetyaṃ veditabbaṃ.",
  "atk-s0301a:1477_4": "Manussarāmaṇeyyassāti manussaramaṇīyabhāvassa.",
  "atk-s0301a:1477_5": "Idāni manussaramaṇīyakavasena bhūmiramaṇīyakaṃ dassento gāme vātiādimāha. Pañcamaṃ.",
  "atk-s0301a:1478_0": "6. Yajamānasuttavaṇṇanā",
  "atk-s0301a:1479_0": "262.",
  "atk-s0301a:1479_1": "Chaṭṭhe yajamānānanti yajantānaṃ.",
  "atk-s0301a:1479_2": "Tadā kira aṅgamagadhavāsikā manussā anusaṃvaccharaṃ sappimadhuphāṇitādīsu aggaṃ gahetvā ekasmiṃ ṭhāne",
  "atk-s0301a:1479_3": "dārūnaṃ saṭṭhimatte sakaṭabhāre rāsiṃ katvā aggiṃ datvā pajjalitakāle “mahābrahmuno yajāmā”ti taṃ sabbaṃ",
  "atk-s0301a:1479_4": "pakkhipanti.",
  "atk-s0301a:1479_5": "“Ekavāraṃ pakkhittaṃ sahassaguṇaphalaṃ detī”ti nesaṃ laddhi.",
  "atk-s0301a:1479_6": "Sakko devarājā “sabbepime sabbaaggāni gahetvā ‘mahābrahmuno yajāmā’ti aggimhi jhāpenti.",
  "atk-s0301a:1479_7": "Aphalaṃ karonti,",
  "atk-s0301a:1479_8": "mayi passante mā nassantu,",
  "atk-s0301a:1479_9": "yathā buddhassa ceva saṅghassa ca datvā bahuṃ puññaṃ pasavanti,",
  "atk-s0301a:1479_10": "evaṃ karissāmī”ti dārurāsiṃ jalāpetvā olokentesu manussesu puṇṇamadivase brahmattabhāvaṃ māpetvā mahājanassa",
  "atk-s0301a:1479_11": "passantasseva candamaṇḍalaṃ bhinditvā nikkhanto viya ahosi.",
  "atk-s0301a:1479_12": "Mahājano disvā “imaṃ yaññaṃ paṭiggahetuṃ mahābrahmā āgacchatī”ti jaṇṇukehi bhūmiyaṃ patiṭṭhāya,",
  "atk-s0301a:1479_13": "añjaliṃ paggayha namassamāno aṭṭhāsi.",
  "atk-s0301a:1479_14": "Brāhmaṇā āhaṃsu “tumhe ‘mayaṃ takkena kathemā’ti maññatha,",
  "atk-s0301a:1479_15": "idāni passatha,",
  "atk-s0301a:1479_16": "ayaṃ vo brahmā sahatthā yaññaṃ paṭiggahetuṃ āgacchatī”ti.",
  "atk-s0301a:1479_17": "Sakko āgantvā dārucitakamatthake ākāse ṭhatvā “kassāyaṃ sakkāro”ti pucchi? Tumhākaṃ, bhante,",
  "atk-s0301a:1479_18": "paṭiggaṇhatha no yaññanti.",
  "atk-s0301a:1479_19": "Tena hi āgacchatha,",
  "atk-s0301a:1479_20": "mā tulaṃ chaḍḍetvā hatthena tulayittha,",
  "atk-s0301a:1479_21": "ayaṃ satthā dhuravihāre vasati,",
  "atk-s0301a:1479_22": "taṃ pucchissāma “kassa dinnaṃ mahapphalaṃ hotī”ti?",
  "atk-s0301a:1479_23": "Ubhayaraṭṭhavāsino gahetvā satthu santikaṃ gantvā pucchanto evamāha.",
  "atk-s0301a:1480_0": "Tattha puññapekkhānanti puññaṃ icchantānaṃ puññatthikānaṃ.",
  "atk-s0301a:1480_1": "Opadhikaṃ puññanti upadhivipākaṃ puññaṃ.",
  "atk-s0301a:1480_2": "Saṅghe dinnaṃ mahapphalanti ariyasaṅghe dinnaṃ vipphāravantaṃ hoti.",
  "atk-s0301a:1480_3": "Desanāvasāne caturāsītipāṇasahassāni amatapānaṃ piviṃsu.",
  "atk-s0301a:1480_4": "Tato paṭṭhāya manussā sabbāni aggadānāni bhikkhusaṅghassa adaṃsu. Chaṭṭhaṃ.",
  "atk-s0301a:1481_0": "7. Buddhavandanāsuttavaṇṇanā",
  "atk-s0301a:1482_0": "263.",
  "atk-s0301a:1482_1": "Sattame uṭṭhehīti uṭṭhaha, ghaṭa, vāyama.",
  "atk-s0301a:1482_2": "Vijitasaṅgāmāti rāgādīnañceva dvādasayojanikassa ca mārabalassa jitattā bhagavantaṃ evaṃ ālapati.",
  "atk-s0301a:1482_3": "Pannabhārāti oropitakhandhakilesābhisaṅkhārabhāra.",
  "atk-s0301a:1482_4": "Pannarasāya rattinti pannarasāya puṇṇamāya rattiṃ. Sattamaṃ.",
  "atk-s0301a:1483_0": "8. Gahaṭṭhavandanāsuttavaṇṇanā",
  "atk-s0301a:1484_0": "264.",
  "atk-s0301a:1484_1": "Aṭṭhame puthuddisāti catasso disā catasso anudisā ca.",
  "atk-s0301a:1484_2": "Bhummāti bhūmivāsino.",
  "atk-s0301a:1484_3": "Cirarattasamāhiteti upacārappanāhi cirarattasamāhitacitte.",
  "atk-s0301a:1484_4": "Vandeti vandāmi.",
  "atk-s0301a:1484_5": "Brahmacariyaparāyaṇeti dasapi vassāni vīsatipi vassāni…pe…",
  "atk-s0301a:1484_6": "saṭṭhipi vassāni āpāṇakoṭikaṃ ekaseyyaṃ ekabhattantiādikaṃ seṭṭhacariyaṃ brahmacariyaṃ caramāneti attho.",
  "atk-s0301a:1484_7": "Puññakarāti catupaccayadānaṃ kusumbhasumanapūjā dīpasahassajālanti evamādipuññakārakā.",
  "atk-s0301a:1484_8": "Sīlavantoti upāsakatte patiṭṭhāya pañcahipi dasahipi sīlehi samannāgatā.",
  "atk-s0301a:1484_9": "Dhammena dāraṃ posentīti umaṅgabhindanādīni akatvā dhammikehi kasigorakkhavaṇijjādīhi puttadāraṃ posenti.",
  "atk-s0301a:1484_10": "Pamukho rathamāruhīti devānaṃ pamukho seṭṭho rathaṃ āruhi. Aṭṭhamaṃ.",
  "atk-s0301a:1485_0": "9. Satthāravandanāsuttavaṇṇanā",
  "atk-s0301a:1486_0": "265.",
  "atk-s0301a:1486_1": "Navame bhagavantaṃ namassatīti ekaṃsaṃ uttariyaṃ dukulaṃ katvā,",
  "atk-s0301a:1486_2": "brahmajāṇuko hutvā sirasi añjaliṃ ṭhapetvā namassati.",
  "atk-s0301a:1486_3": "So yakkhoti so sakko.",
  "atk-s0301a:1486_4": "Anomanāmanti sabbaguṇehi omakabhāvassa natthitāya sabbaguṇanemittakehi nāmehi anomanāmaṃ.",
  "atk-s0301a:1486_5": "Avijjāsamatikkamāti catusaccapaṭicchādikāya vaṭṭamūlakaavijjāya samatikkamena.",
  "atk-s0301a:1486_6": "Sekkhāti satta sekkhā.",
  "atk-s0301a:1486_7": "Apacayārāmāti vaṭṭaviddhaṃsane ratā.",
  "atk-s0301a:1486_8": "Sikkhareti sikkhanti. Navamaṃ.",
  "atk-s0301a:1487_0": "10. Saṅghavandanāsuttavaṇṇanā",
  "atk-s0301a:1488_0": "266.",
  "atk-s0301a:1488_1": "Dasame ajjhabhāsīti kasmā esa punappunaṃ evaṃ bhāsatīti?",
  "atk-s0301a:1488_2": "Sakkassa kira devarañño saddo madhuro,",
  "atk-s0301a:1488_3": "suphasitaṃ dantāvaraṇaṃ,",
  "atk-s0301a:1488_4": "kathanakāle suvaṇṇakiṅkiṇikasaddo viya niccharati.",
  "atk-s0301a:1488_5": "Taṃ punappunaṃ sotuṃ labhissāmīti bhāsati.",
  "atk-s0301a:1488_6": "Pūtidehasayāti pūtimhi mātusarīre vā,",
  "atk-s0301a:1488_7": "attanoyeva vā sarīraṃ avattharitvā sayanato pūtidehasayā.",
  "atk-s0301a:1488_8": "Nimuggā kuṇapamheteti dasamāse mātukucchisaṅkhāte kuṇapasmiṃ ete nimuggā.",
  "atk-s0301a:1488_9": "Etaṃ tesaṃ pihayāmīti etesaṃ etaṃ pihayāmi patthayāmi.",
  "atk-s0301a:1488_10": "Na te saṃ koṭṭhe opentīti na te saṃ santakaṃ dhaññaṃ koṭṭhe pakkhipanti.",
  "atk-s0301a:1488_11": "Na hi etesaṃ dhaññaṃ atthi.",
  "atk-s0301a:1488_12": "Na kumbhīti na kumbhiyaṃ.",
  "atk-s0301a:1488_13": "Na kaḷopiyanti na pacchiyaṃ.",
  "atk-s0301a:1488_14": "Paraniṭṭhitamesānāti paresaṃ niṭṭhitaṃ paraghare pakkaṃ bhikkhācāravattena esamānā gavesamānā.",
  "atk-s0301a:1488_15": "Tenāti evaṃ pariyiṭṭhena.",
  "atk-s0301a:1488_16": "Subbatāti dasapi…pe…",
  "atk-s0301a:1488_17": "saṭṭhipi vassāni susamādinnasundaravatā.",
  "atk-s0301a:1489_0": "Sumantamantinoti dhammaṃ sajjhāyissāma,",
  "atk-s0301a:1489_1": "dhutaṅgaṃ samādiyissāma,",
  "atk-s0301a:1489_2": "amataṃ paribhuñjissāma,",
  "atk-s0301a:1489_3": "samaṇadhammaṃ karissāmāti evaṃ subhāsitabhāsino.",
  "atk-s0301a:1489_4": "Tuṇhībhūtā samañcarāti tiyāmarattiṃ asanighosena ghositā viya dhammaṃ kathentāpi tuṇhībhūtā samaṃ carantiyeva nāma. Kasmā?",
  "atk-s0301a:1489_5": "Niratthakavacanassābhāvā.",
  "atk-s0301a:1489_6": "Puthumaccā cāti bahusattā ca aññamaññaṃ viruddhā.",
  "atk-s0301a:1489_7": "Attadaṇḍesu nibbutāti paraviheṭhanatthaṃ gahitadaṇḍesu sattesu nibbutā vissaṭṭhadaṇḍā.",
  "atk-s0301a:1489_8": "Sādānesu anādānāti sagahaṇesu sattesu ca bhavayoniādīnaṃ ekakoṭṭhāsassāpi agahitattā agahaṇā. Dasamaṃ.",
  "atk-s0301a:1490_0": "Dutiyo vaggo.",
  "atk-s0301a:1491_0": "3. Tatiyavaggo",
  "atk-s0301a:1492_0": "1. Chetvāsuttavaṇṇanā",
  "atk-s0301a:1493_0": "267. Tatiyavaggassa paṭhamaṃ vuttatthameva. Paṭhamaṃ.",
  "atk-s0301a:1494_0": "2. Dubbaṇṇiyasuttavaṇṇanā",
  "atk-s0301a:1495_0": "268.",
  "atk-s0301a:1495_1": "Dutiye dubbaṇṇoti jhāmakhāṇuvaṇṇo.",
  "atk-s0301a:1495_2": "Okoṭimakoti lakuṇḍako mahodaro.",
  "atk-s0301a:1495_3": "Āsaneti paṇḍukambalasilāyaṃ.",
  "atk-s0301a:1495_4": "Kodhabhakkhoti sakkena gahitanāmamevetaṃ.",
  "atk-s0301a:1495_5": "So pana eko rūpāvacarabrahmā,",
  "atk-s0301a:1495_6": "“sakko kira khantibalena samannāgato”ti sutvā vīmaṃsanatthaṃ āgato.",
  "atk-s0301a:1495_7": "Avaruddhakayakkhā pana evarūpaṃ saṃvihitārakkhaṃ ṭhānaṃ pavisituṃ na sakkonti.",
  "atk-s0301a:1495_8": "Upasaṅkamīti devānaṃ sutvā “na sakkā esa pharusena cāletuṃ,",
  "atk-s0301a:1495_9": "nīcavuttinā pana khantiyaṃ ṭhitena sakkā palāpetu”nti tathā palāpetukāmo upasaṅkami.",
  "atk-s0301a:1495_10": "Antaradhāyīti khantiyaṃ ṭhatvā balavacittīkāraṃ paccupaṭṭhapetvā nīcavuttiyā dassiyamānāya sakkāsane ṭhātuṃ asakkonto antaradhāyi.",
  "atk-s0301a:1495_11": "Na sūpahatacittomhīti ettha sūti nipātamattaṃ,",
  "atk-s0301a:1495_12": "upahatacittomhīti āha.",
  "atk-s0301a:1495_13": "Nāvattena suvānayoti na kodhāvattena suānayo,",
  "atk-s0301a:1495_14": "kodhavase vattetuṃ na sukaromhīti vadati.",
  "atk-s0301a:1495_15": "Na vo cirāhanti voti nipātamattaṃ,",
  "atk-s0301a:1495_16": "ahaṃ ciraṃ na kujjhāmīti vadati. Dutiyaṃ.",
  "atk-s0301a:1496_0": "3. Sambarimāyāsuttavaṇṇanā",
  "atk-s0301a:1497_0": "269.",
  "atk-s0301a:1497_1": "Tatiye ābādhikoti isigaṇena abhisapakāle uppannābādhena ābādhiko.",
  "atk-s0301a:1497_2": "Vācehi manti sace maṃ sambarimāyaṃ vācesi,",
  "atk-s0301a:1497_3": "evamahaṃ tampi tikicchissāmīti vadati.",
  "atk-s0301a:1497_4": "Mā kho tvaṃ, mārisa,",
  "atk-s0301a:1497_5": "vācesīti vināpi tāva sambarimāyaṃ sakko amhe bādhati,",
  "atk-s0301a:1497_6": "yadi pana taṃ jānissati,",
  "atk-s0301a:1497_7": "naṭṭhā mayaṃ,",
  "atk-s0301a:1497_8": "mā attano ekassa atthāya amhe nāsehīti vatvā nivārayiṃsu.",
  "atk-s0301a:1497_9": "Sambarova sataṃ samanti yathā sambaro asurindo māyāvī māyaṃ payojetvā vassasataṃ niraye pakko,",
  "atk-s0301a:1497_10": "evaṃ paccati.",
  "atk-s0301a:1497_11": "Tumhe dhammikāva,",
  "atk-s0301a:1497_12": "alaṃ vo māyāyāti vadati.",
  "atk-s0301a:1497_13": "Kiṃ pana sakko tassa kodhaṃ tikicchituṃ sakkuṇeyyāti?",
  "atk-s0301a:1497_14": "Āma sakkuṇeyya. Kathaṃ?",
  "atk-s0301a:1497_15": "Tadā kira so isigaṇo dharatiyeva,",
  "atk-s0301a:1497_16": "tasmā naṃ isīnaṃ santikaṃ netvā khamāpeyya,",
  "atk-s0301a:1497_17": "evamassa phāsu bhaveyya.",
  "atk-s0301a:1497_18": "Tena pana vañcitattā tathā akatvā pakkantova. Tatiyaṃ.",
  "atk-s0301a:1498_0": "4. Accayasuttavaṇṇanā",
  "atk-s0301a:1499_0": "270.",
  "atk-s0301a:1499_1": "Catutthe sampayojesunti kalahaṃ akaṃsu.",
  "atk-s0301a:1499_2": "Accasarāti atikkami,",
  "atk-s0301a:1499_3": "eko bhikkhu ekaṃ bhikkhuṃ atikkamma vacanaṃ avocāti attho.",
  "atk-s0301a:1499_4": "Yathādhammaṃ nappaṭiggaṇhātīti na khamati.",
  "atk-s0301a:1499_5": "Kodho vo vasamāyātūti kodho tumhākaṃ vasaṃ āgacchatu,",
  "atk-s0301a:1499_6": "mā tumhe kodhavasaṃ gamitthāti dīpeti.",
  "atk-s0301a:1499_7": "Mā ca mitte hi vo jarāti ettha hīti nipātamattaṃ,",
  "atk-s0301a:1499_8": "tumhākaṃ mittadhamme jarā nāma mā nibbatti.",
  "atk-s0301a:1499_9": "Bhummatthe vā karaṇavacanaṃ,",
  "atk-s0301a:1499_10": "mittesu vo jarā mā nibbatti,",
  "atk-s0301a:1499_11": "mittabhāvato aññathābhāvo mā hotūti attho.",
  "atk-s0301a:1499_12": "Agarahiyaṃ mā garahitthāti agārayhaṃ khīṇāsavapuggalaṃ mā garahittha.",
  "atk-s0301a:1499_13": "Catutthaṃ.",
  "atk-s0301a:1500_0": "5. Akkodhasuttavaṇṇanā",
  "atk-s0301a:1501_0": "271.",
  "atk-s0301a:1501_1": "Pañcame mā vo kodho ajjhabhavīti kodho tumhe mā abhibhavi,",
  "atk-s0301a:1501_2": "tumheva kodhaṃ abhibhavatha.",
  "atk-s0301a:1501_3": "Mā ca kujjhittha kujjhitanti kujjhantānaṃ mā paṭikujjhittha.",
  "atk-s0301a:1501_4": "Akkodhoti mettā ca mettāpubbabhāgo ca.",
  "atk-s0301a:1501_5": "Avihiṃsāti karuṇā ca karuṇāpubbabhāgo ca.",
  "atk-s0301a:1501_6": "Atha pāpajanaṃ kodho,",
  "atk-s0301a:1501_7": "pabbatovābhimaddatīti lāmakajanaṃ pabbato viya kodho abhimaddatīti. Pañcamaṃ.",
  "atk-s0301a:1502_0": "Tatiyo vaggo.",
  "atk-s0301a:1503_0": "Sakkasaṃyuttavaṇṇanā niṭṭhitā.",
  "atk-s0301a:1504_0": "Iti sāratthappakāsiniyā saṃyuttanikāya-aṭṭhakathāya",
  "atk-s0301a:1505_0": "Sagāthāvaggavaṇṇanā niṭṭhitā.",
  "atk-s0301a:1506_0": "Saṃyuttanikāya-aṭṭhakathāya paṭhamo bhāgo."
}