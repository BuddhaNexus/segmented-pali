{
  "atk-s0502a0:0_0": "Namo tassa bhagavato arahato sammāsambuddhassa",
  "atk-s0502a0:1_0": "Khuddakanikāye",
  "atk-s0502a0:2_0": "Dhammapada-aṭṭhakathā",
  "atk-s0502a0:3_0": "(Paṭhamo bhāgo)",
  "atk-s0502a0:4_0": "Ganthārambhakathā",
  "atk-s0502a0:5_0": "1.",
  "atk-s0502a0:6_0": "Mahāmohatamonaddhe, loke lokantadassinā;",
  "atk-s0502a0:7_0": "Yena saddhammapajjoto, jālito jalitiddhinā.",
  "atk-s0502a0:8_0": "2.",
  "atk-s0502a0:9_0": "Tassa pāde namassitvā, sambuddhassa sirīmato;",
  "atk-s0502a0:10_0": "Saddhammañcassa pūjetvā, katvā saṅghassa cañjaliṃ.",
  "atk-s0502a0:11_0": "3.",
  "atk-s0502a0:12_0": "Taṃ taṃ kāraṇamāgamma, dhammādhammesu kovido;",
  "atk-s0502a0:13_0": "Sampattasaddhammapado, satthā dhammapadaṃ subhaṃ.",
  "atk-s0502a0:14_0": "4.",
  "atk-s0502a0:15_0": "Desesi karuṇāvega-samussāhitamānaso;",
  "atk-s0502a0:16_0": "Yaṃ ve devamanussānaṃ, pītipāmojjavaḍḍhanaṃ.",
  "atk-s0502a0:17_0": "5.",
  "atk-s0502a0:18_0": "Paramparābhatā tassa, nipuṇā atthavaṇṇanā;",
  "atk-s0502a0:19_0": "Yā tambapaṇṇidīpamhi, dīpabhāsāya saṇṭhitā.",
  "atk-s0502a0:20_0": "6.",
  "atk-s0502a0:21_0": "Na sādhayati sesānaṃ, sattānaṃ hitasampadaṃ;",
  "atk-s0502a0:22_0": "Appeva nāma sādheyya, sabbalokassa sā hitaṃ.",
  "atk-s0502a0:23_0": "7.",
  "atk-s0502a0:24_0": "Iti āsīsamānena, dantena samacārinā;",
  "atk-s0502a0:25_0": "Kumārakassapenāhaṃ, therena thiracetasā.",
  "atk-s0502a0:26_0": "8.",
  "atk-s0502a0:27_0": "Saddhammaṭṭhitikāmena, sakkaccaṃ abhiyācito;",
  "atk-s0502a0:28_0": "Taṃ bhāsaṃ ativitthāra-gatañca vacanakkamaṃ.",
  "atk-s0502a0:29_0": "9.",
  "atk-s0502a0:30_0": "Pahāyāropayitvāna, tantibhāsaṃ manoramaṃ;",
  "atk-s0502a0:31_0": "Gāthānaṃ byañjanapadaṃ, yaṃ tattha na vibhāvitaṃ.",
  "atk-s0502a0:32_0": "10.",
  "atk-s0502a0:33_0": "Kevalaṃ taṃ vibhāvetvā, sesaṃ tameva atthato;",
  "atk-s0502a0:34_0": "Bhāsantarena bhāsissaṃ, āvahanto vibhāvinaṃ;",
  "atk-s0502a0:35_0": "Manaso pītipāmojjaṃ, atthadhammūpanissitanti.",
  "atk-s0502a0:36_0": "1. Yamakavaggo",
  "atk-s0502a0:37_0": "1. Cakkhupālattheravatthu",
  "atk-s0502a0:38_0": "1.",
  "atk-s0502a0:39_0": "“Manopubbaṅgamā dhammā, manoseṭṭhā manomayā;",
  "atk-s0502a0:40_0": "Manasā ce paduṭṭhena, bhāsati vā karoti vā;",
  "atk-s0502a0:41_0": "Tato naṃ dukkhamanveti, cakkaṃva vahato pada”nti. –",
  "atk-s0502a0:42_0": "Ayaṃ dhammadesanā kattha bhāsitāti? Sāvatthiyaṃ. Kaṃ ārabbhāti? Cakkhupālattheraṃ.",
  "atk-s0502a0:43_0": "Sāvatthiyaṃ kira mahāsuvaṇṇo nāma kuṭumbiko ahosi aḍḍho mahaddhano mahābhogo aputtako.",
  "atk-s0502a0:43_1": "So ekadivasaṃ nhānatitthaṃ nhatvā natvā āgacchanto antarāmagge sampannapattasākhaṃ ekaṃ vanappatiṃ disvā",
  "atk-s0502a0:43_2": "“ayaṃ mahesakkhāya devatāya pariggahito bhavissatī”ti tassa heṭṭhābhāgaṃ sodhāpetvā pākāraparikkhepaṃ",
  "atk-s0502a0:43_3": "kārāpetvā vālukaṃ okirāpetvā dhajapaṭākaṃ ussāpetvā vanappatiṃ alaṅkaritvā añjaliṃ karitvā “sace puttaṃ",
  "atk-s0502a0:43_4": "vā dhītaraṃ vā labheyyaṃ,",
  "atk-s0502a0:43_5": "tumhākaṃ mahāsakkāraṃ karissāmī”ti patthanaṃ katvā pakkāmi.",
  "atk-s0502a0:44_0": "Athassa na cirasseva bhariyāya kucchiyaṃ gabbho patiṭṭhāsi.",
  "atk-s0502a0:44_1": "Sā gabbhassa patiṭṭhitabhāvaṃ ñatvā tassa ārocesi.",
  "atk-s0502a0:44_2": "So tassā gabbhassa parihāramadāsi.",
  "atk-s0502a0:44_3": "Sā dasamāsaccayena puttaṃ vijāyi.",
  "atk-s0502a0:44_4": "Taṃ nāmaggahaṇadivase seṭṭhi attanā pālitaṃ vanappatiṃ nissāya laddhattā tassa pāloti nāmaṃ akāsi.",
  "atk-s0502a0:44_5": "Sā aparabhāge aññampi puttaṃ labhi.",
  "atk-s0502a0:44_6": "Tassa cūḷapāloti nāmaṃ katvā itarassa mahāpāloti nāmaṃ akāsi.",
  "atk-s0502a0:44_7": "Te vayappatte gharabandhanena bandhiṃsu.",
  "atk-s0502a0:44_8": "Aparabhāge mātāpitaro kālamakaṃsu.",
  "atk-s0502a0:44_9": "Sabbampi vibhavaṃ itareyeva vicāriṃsu.",
  "atk-s0502a0:45_0": "Tasmiṃ samaye satthā pavattitavaradhammacakko anupubbenāgantvā anāthapiṇḍikena mahāseṭṭhinā catupaṇṇāsakoṭidhanaṃ",
  "atk-s0502a0:45_1": "vissajjetvā kārite jetavanamahāvihāre viharati mahājanaṃ saggamagge ca mokkhamagge ca patiṭṭhāpayamāno.",
  "atk-s0502a0:45_2": "Tathāgato hi mātipakkhato asītiyā,",
  "atk-s0502a0:45_3": "pitipakkhato asītiyāti dveasītiñātikulasahassehi kārite nigrodhamahāvihāre ekameva vassāvāsaṃ vasi,",
  "atk-s0502a0:45_4": "anāthapiṇḍikena kārite jetavanamahāvihāre ekūnavīsativassāni,",
  "atk-s0502a0:45_5": "visākhāya sattavīsatikoṭidhanapariccāgena kārite pubbārāme chabbassānīti dvinnaṃ kulānaṃ guṇamahattataṃ",
  "atk-s0502a0:45_6": "paṭicca sāvatthiṃ nissāya pañcavīsativassāni vassāvāsaṃ vasi.",
  "atk-s0502a0:45_7": "Anāthapiṇḍikopi visākhāpi mahāupāsikā nibaddhaṃ divasassa dve vāre tathāgatassa upaṭṭhānaṃ gacchanti,",
  "atk-s0502a0:45_8": "gacchantā ca “daharasāmaṇerā no hatthe olokessantī”ti tucchahatthā na gatapubbā.",
  "atk-s0502a0:45_9": "Purebhattaṃ gacchantā khādanīyabhojanīyādīni gahetvāva gacchanti,",
  "atk-s0502a0:45_10": "pacchābhattaṃ gacchantā pañca bhesajjāni aṭṭha ca pānāni.",
  "atk-s0502a0:45_11": "Nivesanesu pana tesaṃ dvinnaṃ dvinnaṃ bhikkhusahassānaṃ niccaṃ paññattāsanāneva honti.",
  "atk-s0502a0:45_12": "Annapānabhesajjesu yo yaṃ icchati,",
  "atk-s0502a0:45_13": "tassa taṃ yathicchitameva sampajjati.",
  "atk-s0502a0:45_14": "Tesu anāthapiṇḍikena ekadivasampi satthā pañhaṃ na pucchitapubbo.",
  "atk-s0502a0:45_15": "So kira “tathāgato buddhasukhumālo khattiyasukhumālo,",
  "atk-s0502a0:45_16": "‘bahūpakāro me,",
  "atk-s0502a0:45_17": "gahapatī’ti mayhaṃ dhammaṃ desento kilameyyā”ti satthari adhimattasinehena pañhaṃ na pucchati.",
  "atk-s0502a0:45_18": "Satthā pana tasmiṃ nisinnamatteyeva “ayaṃ seṭṭhi maṃ arakkhitabbaṭṭhāne rakkhati.",
  "atk-s0502a0:45_19": "Ahañhi kappasatasahassādhikāni cattāri asaṅkhyeyyāni alaṅkatapaṭiyattaṃ attano sīsaṃ chinditvā akkhīni",
  "atk-s0502a0:45_20": "uppāṭetvā hadayamaṃsaṃ uppāṭetvā pāṇasamaṃ puttadāraṃ pariccajitvā pāramiyo pūrento paresaṃ dhammadesanatthameva pūresiṃ.",
  "atk-s0502a0:45_21": "Esa maṃ arakkhitabbaṭṭhāne rakkhatī”ti ekaṃ dhammadesanaṃ kathetiyeva.",
  "atk-s0502a0:46_0": "Tadā sāvatthiyaṃ satta manussakoṭiyo vasanti.",
  "atk-s0502a0:46_1": "Tesu satthu dhammakathaṃ sutvā pañcakoṭimattā manussā ariyasāvakā jātā,",
  "atk-s0502a0:46_2": "dvekoṭimattā manussā puthujjanā.",
  "atk-s0502a0:46_3": "Tesu ariyasāvakānaṃ dveyeva kiccāni ahesuṃ –",
  "atk-s0502a0:46_4": "purebhattaṃ dānaṃ denti,",
  "atk-s0502a0:46_5": "pacchābhattaṃ gandhamālādihatthā vatthabhesajjapānakādīni gāhāpetvā dhammassavanatthāya gacchanti.",
  "atk-s0502a0:46_6": "Athekadivasaṃ mahāpālo ariyasāvake gandhamālādihatthe vihāraṃ gacchante disvā “ayaṃ mahājano kuhiṃ gacchatī”ti",
  "atk-s0502a0:46_7": "pucchitvā “dhammassavanāyā”ti sutvā “ahampi gamissāmī”ti gantvā satthāraṃ vanditvā parisapariyante nisīdi.",
  "atk-s0502a0:47_0": "Buddhā ca nāma dhammaṃ desentā saraṇasīlapabbajjādīnaṃ upanissayaṃ oloketvā ajjhāsayavasena dhammaṃ desenti,",
  "atk-s0502a0:47_1": "tasmā taṃ divasaṃ satthā tassa upanissayaṃ oloketvā dhammaṃ desento anupubbikathaṃ kathesi.",
  "atk-s0502a0:47_2": "Seyyathidaṃ –",
  "atk-s0502a0:47_3": "dānakathaṃ,",
  "atk-s0502a0:47_4": "sīlakathaṃ,",
  "atk-s0502a0:47_5": "saggakathaṃ,",
  "atk-s0502a0:47_6": "kāmānaṃ ādīnavaṃ,",
  "atk-s0502a0:47_7": "okāraṃ saṃkilesaṃ,",
  "atk-s0502a0:47_8": "nekkhamme ānisaṃsaṃ pakāsesi.",
  "atk-s0502a0:47_9": "Taṃ sutvā mahāpālo kuṭumbiko cintesi –",
  "atk-s0502a0:47_10": "“paralokaṃ gacchantaṃ puttadhītaro vā bhātaro vā bhogā vā nānugacchanti,",
  "atk-s0502a0:47_11": "sarīrampi attanā saddhiṃ na gacchati,",
  "atk-s0502a0:47_12": "kiṃ me gharāvāsena pabbajissāmī”ti.",
  "atk-s0502a0:47_13": "So desanāpariyosāne satthāraṃ upasaṅkamitvā pabbajjaṃ yāci.",
  "atk-s0502a0:47_14": "Atha naṃ satthā –",
  "atk-s0502a0:47_15": "“atthi te koci āpucchitabbayuttako ñātī”ti āha.",
  "atk-s0502a0:47_16": "“Kaniṭṭhabhātā me atthi,",
  "atk-s0502a0:47_17": "bhante”ti.",
  "atk-s0502a0:47_18": "“Tena hi taṃ āpucchāhī”ti.",
  "atk-s0502a0:47_19": "So “sādhū”ti sampaṭicchitvā satthāraṃ vanditvā gehaṃ gantvā kaniṭṭhaṃ pakkosāpetvā – “tāta,",
  "atk-s0502a0:47_20": "yaṃ mayhaṃ imasmiṃ gehe saviññāṇakampi aviññāṇakampi dhanaṃ kiñci atthi,",
  "atk-s0502a0:47_21": "sabbaṃ taṃ tava bhāro,",
  "atk-s0502a0:47_22": "paṭipajjāhi na”nti.",
  "atk-s0502a0:47_23": "“Tumhe pana kiṃ karissathā”ti āha.",
  "atk-s0502a0:47_24": "“Ahaṃ satthu santike pabbajissāmī”ti.",
  "atk-s0502a0:47_25": "“Kiṃ kathesi bhātika,",
  "atk-s0502a0:47_26": "tvaṃ me mātari matāya mātā viya,",
  "atk-s0502a0:47_27": "pitari mate pitā viya laddho,",
  "atk-s0502a0:47_28": "gehe te mahāvibhavo,",
  "atk-s0502a0:47_29": "sakkā gehaṃ ajjhāvasanteheva puññāni kātuṃ,",
  "atk-s0502a0:47_30": "mā evaṃ karitthā”ti. “Tāta,",
  "atk-s0502a0:47_31": "ahaṃ satthu dhammadesanaṃ sutvā gharāvāse vasituṃ na sakkomi.",
  "atk-s0502a0:47_32": "Satthārā hi atisaṇhasukhumaṃ tilakkhaṇaṃ āropetvā ādimajjhapariyosānakalyāṇo dhammo desito,",
  "atk-s0502a0:47_33": "na sakkā so agāramajjhe vasantena pūretuṃ,",
  "atk-s0502a0:47_34": "pabbajissāmi, tātā”ti. “Bhātika,",
  "atk-s0502a0:47_35": "taruṇāyeva tāvattha,",
  "atk-s0502a0:47_36": "mahallakakāle pabbajissathā”ti. “Tāta,",
  "atk-s0502a0:47_37": "mahallakassa hi attano hatthapādāpi anassavā honti,",
  "atk-s0502a0:47_38": "na attano vase vattanti,",
  "atk-s0502a0:47_39": "kimaṅgaṃ pana ñātakā,",
  "atk-s0502a0:47_40": "svāhaṃ tava kathaṃ na karomi,",
  "atk-s0502a0:47_41": "samaṇapaṭipattiṃyeva pūressāmi”.",
  "atk-s0502a0:48_0": "“Jarājajjaritā honti, hatthapādā anassavā;",
  "atk-s0502a0:49_0": "Yassa so vihatatthāmo, kathaṃ dhammaṃ carissati”. –",
  "atk-s0502a0:50_0": "Pabbajissāmevāhaṃ,",
  "atk-s0502a0:50_1": "tātāti tassa viravantasseva satthu santikaṃ gantvā pabbajjaṃ yācitvā laddhapabbajjūpasampado ācariyupajjhāyānaṃ",
  "atk-s0502a0:50_2": "santike pañca vassāni vasitvā vuṭṭhavasso pavāretvā satthāramupasaṅkamitvā vanditvā pucchi – “bhante,",
  "atk-s0502a0:50_3": "imasmiṃ sāsane kati dhurānī”ti?",
  "atk-s0502a0:50_4": "“Ganthadhuraṃ,",
  "atk-s0502a0:50_5": "vipassanādhuranti dveyeva dhurāni bhikkhū”ti.",
  "atk-s0502a0:50_6": "“Katamaṃ pana, bhante,",
  "atk-s0502a0:50_7": "ganthadhuraṃ,",
  "atk-s0502a0:50_8": "katamaṃ vipassanādhura”nti?",
  "atk-s0502a0:50_9": "“Attano paññānurūpena ekaṃ vā dve vā nikāye sakalaṃ vā pana tepiṭakaṃ buddhavacanaṃ uggaṇhitvā tassa dhāraṇaṃ, kathanaṃ,",
  "atk-s0502a0:50_10": "vācananti idaṃ ganthadhuraṃ nāma,",
  "atk-s0502a0:50_11": "sallahukavuttino pana pantasenāsanābhiratassa attabhāve khayavayaṃ paṭṭhapetvā sātaccakiriyavasena vipassanaṃ",
  "atk-s0502a0:50_12": "vaḍḍhetvā arahattaggahaṇanti idaṃ vipassanādhuraṃ nāmā”ti. “Bhante,",
  "atk-s0502a0:50_13": "ahaṃ mahallakakāle pabbajito ganthadhuraṃ pūretuṃ na sakkhissāmi,",
  "atk-s0502a0:50_14": "vipassanādhuraṃ pana pūressāmi,",
  "atk-s0502a0:50_15": "kammaṭṭhānaṃ me kathethā”ti.",
  "atk-s0502a0:50_16": "Athassa satthā yāva arahattaṃ kammaṭṭhānaṃ kathesi.",
  "atk-s0502a0:51_0": "So satthāraṃ vanditvā attanā sahagāmino bhikkhū pariyesanto saṭṭhi bhikkhū labhitvā tehi saddhiṃ nikkhamitvā",
  "atk-s0502a0:51_1": "vīsayojanasatamaggaṃ gantvā ekaṃ mahantaṃ paccantagāmaṃ patvā tattha saparivāro piṇḍāya pāvisi.",
  "atk-s0502a0:51_2": "Manussā vattasampanne bhikkhū disvāva pasannacittā āsanāni paññāpetvā nisīdāpetvā paṇītenāhārena parivisitvā, “bhante,",
  "atk-s0502a0:51_3": "kuhiṃ ayyā gacchantī”ti pucchitvā “yathāphāsukaṭṭhānaṃ upāsakā”ti vutte paṇḍitā manussā “vassāvāsaṃ senāsanaṃ pariyesanti bhadantā”ti ñatvā, “bhante,",
  "atk-s0502a0:51_4": "sace ayyā imaṃ temāsaṃ idha vaseyyuṃ,",
  "atk-s0502a0:51_5": "mayaṃ saraṇesu patiṭṭhāya sīlāni gaṇheyyāmā”ti āhaṃsu.",
  "atk-s0502a0:51_6": "Tepi “mayaṃ imāni kulāni nissāya bhavanissaraṇaṃ karissāmā”ti adhivāsesuṃ.",
  "atk-s0502a0:52_0": "Manussā tesaṃ paṭiññaṃ gahetvā vihāraṃ paṭijaggitvā rattiṭṭhānadivāṭṭhānāni sampādetvā adaṃsu.",
  "atk-s0502a0:52_1": "Te nibaddhaṃ tameva gāmaṃ piṇḍāya pavisanti.",
  "atk-s0502a0:52_2": "Atha ne eko vejjo upasaṅkamitvā, “bhante,",
  "atk-s0502a0:52_3": "bahūnaṃ vasanaṭṭhāne aphāsukampi nāma hoti,",
  "atk-s0502a0:52_4": "tasmiṃ uppanne mayhaṃ katheyyātha,",
  "atk-s0502a0:52_5": "bhesajjaṃ karissāmī”ti pavāresi.",
  "atk-s0502a0:52_6": "Thero vassūpanāyikadivase te bhikkhū āmantetvā pucchi, “āvuso,",
  "atk-s0502a0:52_7": "imaṃ temāsaṃ katihi iriyāpathehi vītināmessathā”ti? “Catūhi,",
  "atk-s0502a0:52_8": "bhante”ti.",
  "atk-s0502a0:52_9": "“Kiṃ panetaṃ, āvuso,",
  "atk-s0502a0:52_10": "patirūpaṃ,",
  "atk-s0502a0:52_11": "nanu appamattehi bhavitabbaṃ”?",
  "atk-s0502a0:52_12": "“Mayañhi dharamānakassa buddhassa santikā kammaṭṭhānaṃ gahetvā āgatā,",
  "atk-s0502a0:52_13": "buddhā ca nāma na sakkā pamādena ārādhetuṃ,",
  "atk-s0502a0:52_14": "kalyāṇajjhāsayena te vo ārādhetabbā.",
  "atk-s0502a0:52_15": "Pamattassa ca nāma cattāro apāyā sakagehasadisā,",
  "atk-s0502a0:52_16": "appamattā hothāvuso”ti.",
  "atk-s0502a0:52_17": "“Kiṃ tumhe pana,",
  "atk-s0502a0:52_18": "bhante”ti?",
  "atk-s0502a0:52_19": "“Ahaṃ tīhi iriyāpathehi vītināmessāmi,",
  "atk-s0502a0:52_20": "piṭṭhiṃ na pasāressāmi, āvuso”ti. “Sādhu, bhante,",
  "atk-s0502a0:52_21": "appamattā hothā”ti.",
  "atk-s0502a0:53_0": "Atha therassa niddaṃ anokkamantassa paṭhamamāse atikkante majjhimamāse sampatte akkhirogo uppajji.",
  "atk-s0502a0:53_1": "Chiddaghaṭato udakadhārā viya akkhīhi assudhārā paggharanti.",
  "atk-s0502a0:53_2": "So sabbarattiṃ samaṇadhammaṃ katvā aruṇuggamane gabbhaṃ pavisitvā nisīdi.",
  "atk-s0502a0:53_3": "Bhikkhū bhikkhācāravelāya therassa santikaṃ gantvā,",
  "atk-s0502a0:53_4": "“bhikkhācāravelā,",
  "atk-s0502a0:53_5": "bhante”ti āhaṃsu. “Tena hi, āvuso,",
  "atk-s0502a0:53_6": "gaṇhatha pattacīvara”nti.",
  "atk-s0502a0:53_7": "Attano pattacīvaraṃ gāhāpetvā nikkhami.",
  "atk-s0502a0:53_8": "Bhikkhū tassa akkhīhi assūni paggharante disvā, “kimetaṃ,",
  "atk-s0502a0:53_9": "bhante”ti pucchiṃsu.",
  "atk-s0502a0:53_10": "“Akkhīni me, āvuso,",
  "atk-s0502a0:53_11": "vātā vijjhantī”ti. “Nanu, bhante,",
  "atk-s0502a0:53_12": "vejjena pavāritamhā,",
  "atk-s0502a0:53_13": "tassa kathemā”ti.",
  "atk-s0502a0:53_14": "“Sādhāvuso”ti te vejjassa kathayiṃsu.",
  "atk-s0502a0:53_15": "So telaṃ pacitvā pesesi.",
  "atk-s0502a0:53_16": "Thero nāsāya telaṃ āsiñcanto nisinnakova āsiñcitvā antogāmaṃ pāvisi.",
  "atk-s0502a0:53_17": "Vejjo taṃ disvā āha – “bhante,",
  "atk-s0502a0:53_18": "ayyassa kira akkhīni vāto vijjhatī”ti? “Āma,",
  "atk-s0502a0:53_19": "upāsakā”ti. “Bhante,",
  "atk-s0502a0:53_20": "mayā telaṃ pacitvā pesitaṃ,",
  "atk-s0502a0:53_21": "nāsāya vo telaṃ āsitta”nti? “Āma,",
  "atk-s0502a0:53_22": "upāsakā”ti.",
  "atk-s0502a0:53_23": "“Idāni kīdisa”nti?",
  "atk-s0502a0:53_24": "“Rujjateva upāsakā”ti.",
  "atk-s0502a0:53_25": "Vejjo “mayā ekavāreneva vūpasamanasamatthaṃ telaṃ pahitaṃ,",
  "atk-s0502a0:53_26": "kiṃ nu kho rogo na vūpasanto”ti cintetvā, “bhante,",
  "atk-s0502a0:53_27": "nisīditvā vo telaṃ āsittaṃ,",
  "atk-s0502a0:53_28": "nipajjitvā”ti pucchi.",
  "atk-s0502a0:53_29": "Thero tuṇhī ahosi,",
  "atk-s0502a0:53_30": "punappunaṃ pucchiyamānopi na kathesi.",
  "atk-s0502a0:53_31": "So “vihāraṃ gantvā therassa vasanaṭṭhānaṃ olokessāmī”ti cintetvā – “tena hi, bhante,",
  "atk-s0502a0:53_32": "gacchathā”ti theraṃ vissajjetvā vihāraṃ gantvā therassa vasanaṭṭhānaṃ olokento caṅkamananisīdanaṭṭhānameva disvā sayanaṭṭhānaṃ adisvā, “bhante,",
  "atk-s0502a0:53_33": "nisinnehi vo āsittaṃ,",
  "atk-s0502a0:53_34": "nipannehī”ti pucchi.",
  "atk-s0502a0:53_35": "Thero tuṇhī ahosi. “Mā, bhante,",
  "atk-s0502a0:53_36": "evaṃ karittha,",
  "atk-s0502a0:53_37": "samaṇadhammo nāma sarīraṃ yāpentena sakkā kātuṃ,",
  "atk-s0502a0:53_38": "nipajjitvā āsiñcathā”ti punappunaṃ yāci.",
  "atk-s0502a0:53_39": "“Gaccha tvaṃ tāvāvuso,",
  "atk-s0502a0:53_40": "mantetvā jānissāmī”ti vejjaṃ uyyojesi.",
  "atk-s0502a0:53_41": "Therassa ca tattha neva ñātī,",
  "atk-s0502a0:53_42": "na sālohitā atthi,",
  "atk-s0502a0:53_43": "tena saddhiṃ manteyya?",
  "atk-s0502a0:53_44": "Karajakāyena pana saddhiṃ mantento “vadehi tāva,",
  "atk-s0502a0:53_45": "āvuso pālita,",
  "atk-s0502a0:53_46": "tvaṃ kiṃ akkhīni olokessasi,",
  "atk-s0502a0:53_47": "udāhu buddhasāsanaṃ?",
  "atk-s0502a0:53_48": "Anamataggasmiñhi saṃsāravaṭṭe tava akkhikāṇassa gaṇanā nāma natthi,",
  "atk-s0502a0:53_49": "anekāni pana buddhasatāni buddhasahassāni atītāni.",
  "atk-s0502a0:53_50": "Tesu te ekabuddhopi na pariciṇṇo,",
  "atk-s0502a0:53_51": "idāni imaṃ antovassaṃ tayo māse na nipajjissāmīti temāsaṃ nibaddhavīriyaṃ karissāmi.",
  "atk-s0502a0:53_52": "Tasmā te cakkhūni nassantu vā bhijjantu vā,",
  "atk-s0502a0:53_53": "buddhasāsanameva dhārehi,",
  "atk-s0502a0:53_54": "mā cakkhūnī”ti bhūtakāyaṃ ovadanto imā gāthāyo abhāsi –",
  "atk-s0502a0:54_0": "“Cakkhūni hāyantu mamāyitāni,",
  "atk-s0502a0:55_0": "Sotāni hāyantu tatheva kāyo;",
  "atk-s0502a0:56_0": "Sabbampidaṃ hāyatu dehanissitaṃ,",
  "atk-s0502a0:57_0": "Kiṃ kāraṇā pālita tvaṃ pamajjasi.",
  "atk-s0502a0:58_0": "“Cakkhūni jīrantu mamāyitāni,",
  "atk-s0502a0:59_0": "Sotāni jīrantu tatheva kāyo;",
  "atk-s0502a0:60_0": "Sabbampidaṃ jīratu dehanissitaṃ,",
  "atk-s0502a0:61_0": "Kiṃ kāraṇā pālita tvaṃ pamajjasi.",
  "atk-s0502a0:62_0": "“Cakkhūni bhijjantu mamāyitāni,",
  "atk-s0502a0:63_0": "Sotāni bhijjantu tatheva kāyo;",
  "atk-s0502a0:64_0": "Sabbampidaṃ bhijjatu dehanissitaṃ,",
  "atk-s0502a0:65_0": "Kiṃ kāraṇā pālita tvaṃ pamajjasī”ti.",
  "atk-s0502a0:66_0": "Evaṃ tīhi gāthāhi attano ovādaṃ datvā nisinnakova natthukammaṃ katvā gāmaṃ piṇḍāya pāvisi.",
  "atk-s0502a0:66_1": "Vejjo taṃ disvā “kiṃ, bhante,",
  "atk-s0502a0:66_2": "natthukammaṃ kata”nti pucchi. “Āma,",
  "atk-s0502a0:66_3": "upāsakā”ti. “Kīdisaṃ,",
  "atk-s0502a0:66_4": "bhante”ti?",
  "atk-s0502a0:66_5": "“Rujjateva upāsakā”ti.",
  "atk-s0502a0:66_6": "“Nisīditvā vo, bhante,",
  "atk-s0502a0:66_7": "natthukammaṃ kataṃ,",
  "atk-s0502a0:66_8": "nipajjitvā”ti.",
  "atk-s0502a0:66_9": "Thero tuṇhī ahosi,",
  "atk-s0502a0:66_10": "punappunaṃ pucchiyamānopi na kiñci kathesi.",
  "atk-s0502a0:66_11": "Atha naṃ vejjo, “bhante,",
  "atk-s0502a0:66_12": "tumhe sappāyaṃ na karotha,",
  "atk-s0502a0:66_13": "ajjato paṭṭhāya ‘asukena me telaṃ pakka’nti mā vadittha,",
  "atk-s0502a0:66_14": "ahampi ‘mayā vo telaṃ pakka’nti na vakkhāmī”ti āha.",
  "atk-s0502a0:66_15": "So vejjena paccakkhāto vihāraṃ gantvā tvaṃ vejjenāpi paccakkhātosi,",
  "atk-s0502a0:66_16": "iriyāpathaṃ mā vissajji samaṇāti.",
  "atk-s0502a0:67_0": "“Paṭikkhitto tikicchāya, vejjenāpi vivajjito;",
  "atk-s0502a0:68_0": "Niyato maccurājassa, kiṃ pālita pamajjasī”ti. –",
  "atk-s0502a0:69_0": "Imāya gāthāya attānaṃ ovaditvā samaṇadhammaṃ akāsi.",
  "atk-s0502a0:69_1": "Athassa majjhimayāme atikkante apubbaṃ acarimaṃ akkhīni ceva kilesā ca bhijjiṃsu.",
  "atk-s0502a0:69_2": "So sukkhavipassako arahā hutvā gabbhaṃ pavisitvā nisīdi.",
  "atk-s0502a0:70_0": "Bhikkhū bhikkhācāravelāya āgantvā “bhikkhācārakālo,",
  "atk-s0502a0:70_1": "bhante”ti āhaṃsu. “Kālo, āvuso”ti? “Āma,",
  "atk-s0502a0:70_2": "bhante”ti.",
  "atk-s0502a0:70_3": "“Tena hi gacchathā”ti.",
  "atk-s0502a0:70_4": "“Kiṃ tumhe pana,",
  "atk-s0502a0:70_5": "bhante”ti?",
  "atk-s0502a0:70_6": "“Akkhīni me, āvuso,",
  "atk-s0502a0:70_7": "parihīnānī”ti.",
  "atk-s0502a0:70_8": "Te tassa akkhīni oloketvā assupuṇṇanettā hutvā, “bhante,",
  "atk-s0502a0:70_9": "mā cintayittha,",
  "atk-s0502a0:70_10": "mayaṃ vo paṭijaggissāmā”ti theraṃ samassāsetvā kattabbayuttakaṃ vattapaṭivattaṃ katvā gāmaṃ piṇḍāya pavisiṃsu.",
  "atk-s0502a0:70_11": "Manussā theraṃ adisvā, “bhante,",
  "atk-s0502a0:70_12": "amhākaṃ ayyo kuhi”nti pucchitvā taṃ pavattiṃ sutvā yāguṃ pesetvā sayaṃ piṇḍapātamādāya gantvā theraṃ vanditvā pādamūle parivattamānā roditvā, “bhante,",
  "atk-s0502a0:70_13": "mayaṃ vo paṭijaggissāma,",
  "atk-s0502a0:70_14": "tumhe mā cintayitthā”ti samassāsetvā pakkamiṃsu.",
  "atk-s0502a0:71_0": "Tato paṭṭhāya nibaddhaṃ yāgubhattaṃ vihārameva pesenti.",
  "atk-s0502a0:71_1": "Theropi itare saṭṭhi bhikkhū nirantaraṃ ovadati.",
  "atk-s0502a0:71_2": "Te tassovāde ṭhatvā upakaṭṭhāya pavāraṇāya sabbeva saha paṭisambhidāhi arahattaṃ pāpuṇiṃsu.",
  "atk-s0502a0:71_3": "Te vuṭṭhavassā ca pana satthāraṃ daṭṭhukāmā hutvā theramāhaṃsu, “bhante,",
  "atk-s0502a0:71_4": "satthāraṃ daṭṭhukāmamhā”ti.",
  "atk-s0502a0:71_5": "Thero tesaṃ vacanaṃ sutvā cintesi –",
  "atk-s0502a0:71_6": "“ahaṃ dubbalo,",
  "atk-s0502a0:71_7": "antarāmagge ca amanussapariggahitā aṭavī atthi,",
  "atk-s0502a0:71_8": "mayi etehi saddhiṃ gacchante sabbe kilamissanti,",
  "atk-s0502a0:71_9": "bhikkhampi labhituṃ na sakkhissanti,",
  "atk-s0502a0:71_10": "ime puretarameva pesessāmī”ti.",
  "atk-s0502a0:71_11": "Atha ne āha – “āvuso,",
  "atk-s0502a0:71_12": "tumhe purato gacchathā”ti.",
  "atk-s0502a0:71_13": "“Tumhe pana bhante”ti?",
  "atk-s0502a0:71_14": "“Ahaṃ dubbalo,",
  "atk-s0502a0:71_15": "antarāmagge ca amanussapariggahitā aṭavī atthi,",
  "atk-s0502a0:71_16": "mayi tumhehi saddhiṃ gacchante sabbe kilamissatha,",
  "atk-s0502a0:71_17": "tumhe purato gacchathā”ti. “Mā, bhante,",
  "atk-s0502a0:71_18": "evaṃ karittha,",
  "atk-s0502a0:71_19": "mayaṃ tumhehi saddhiṃyeva gamissāmā”ti. “Mā vo, āvuso,",
  "atk-s0502a0:71_20": "evaṃ ruccittha,",
  "atk-s0502a0:71_21": "evaṃ sante mayhaṃ aphāsukaṃ bhavissati,",
  "atk-s0502a0:71_22": "mayhaṃ kaniṭṭho pana tumhe disvā pucchissati,",
  "atk-s0502a0:71_23": "athassa mama cakkhūnaṃ parihīnabhāvaṃ āroceyyātha,",
  "atk-s0502a0:71_24": "so mayhaṃ santikaṃ kañcideva pahiṇissati,",
  "atk-s0502a0:71_25": "tena saddhiṃ āgacchissāmi,",
  "atk-s0502a0:71_26": "tumhe mama vacanena dasabalañca asītimahāthere ca vandathā”ti te uyyojesi.",
  "atk-s0502a0:72_0": "Te theraṃ khamāpetvā antogāmaṃ pavisiṃsu.",
  "atk-s0502a0:72_1": "Manussā te disvā nisīdāpetvā bhikkhaṃ datvā “kiṃ, bhante,",
  "atk-s0502a0:72_2": "ayyānaṃ gamanākāro paññāyatī”ti? “Āma, upāsakā,",
  "atk-s0502a0:72_3": "satthāraṃ daṭṭhukāmamhā”ti.",
  "atk-s0502a0:72_4": "Te punappunaṃ yācitvā tesaṃ gamanachandameva ñatvā anugantvā paridevitvā nivattiṃsu.",
  "atk-s0502a0:72_5": "Tepi anupubbena jetavanaṃ gantvā satthārañca asītimahāthere ca therassa vacanena vanditvā punadivase yattha therassa kaniṭṭho vasati,",
  "atk-s0502a0:72_6": "taṃ vīthiṃ piṇḍāya pavisiṃsu.",
  "atk-s0502a0:72_7": "Kuṭumbiko te sañjānitvā nisīdāpetvā katapaṭisanthāro “bhātikatthero me, bhante,",
  "atk-s0502a0:72_8": "kuhi”nti pucchi.",
  "atk-s0502a0:72_9": "Athassa te taṃ pavattiṃ ārocesuṃ.",
  "atk-s0502a0:72_10": "So taṃ sutvāva tesaṃ pādamūle parivattento roditvā pucchi – “idāni, bhante,",
  "atk-s0502a0:72_11": "kiṃ kātabba”nti?",
  "atk-s0502a0:72_12": "“Thero ito kassaci āgamanaṃ paccāsīsati,",
  "atk-s0502a0:72_13": "tassa gatakāle tena saddhiṃ āgamissatī”ti. “Ayaṃ me, bhante,",
  "atk-s0502a0:72_14": "bhāgineyyo pālito nāma,",
  "atk-s0502a0:72_15": "etaṃ pesethā”ti.",
  "atk-s0502a0:72_16": "“Evaṃ pesetuṃ na sakkā,",
  "atk-s0502a0:72_17": "magge paripantho atthi,",
  "atk-s0502a0:72_18": "taṃ pabbājetvā pesetuṃ vaṭṭatī”ti.",
  "atk-s0502a0:72_19": "“Evaṃ katvā pesetha,",
  "atk-s0502a0:72_20": "bhante”ti.",
  "atk-s0502a0:72_21": "Atha naṃ pabbājetvā aḍḍhamāsamattaṃ pattacīvaraggahaṇādīni sikkhāpetvā maggaṃ ācikkhitvā pahiṇiṃsu.",
  "atk-s0502a0:73_0": "So anupubbena taṃ gāmaṃ patvā gāmadvāre ekaṃ mahallakaṃ disvā,",
  "atk-s0502a0:73_1": "“imaṃ gāmaṃ nissāya koci āraññako vihāro atthī”ti pucchi. “Atthi,",
  "atk-s0502a0:73_2": "bhante”ti.",
  "atk-s0502a0:73_3": "“Ko nāma tattha vasatī”ti?",
  "atk-s0502a0:73_4": "“Pālitatthero nāma,",
  "atk-s0502a0:73_5": "bhante”ti.",
  "atk-s0502a0:73_6": "“Maggaṃ me ācikkhathā”ti.",
  "atk-s0502a0:73_7": "“Kosi tvaṃ,",
  "atk-s0502a0:73_8": "bhante”ti?",
  "atk-s0502a0:73_9": "“Therassa bhāgineyyomhī”ti.",
  "atk-s0502a0:73_10": "Atha naṃ gahetvā vihāraṃ nesi.",
  "atk-s0502a0:73_11": "So theraṃ vanditvā aḍḍhamāsamattaṃ vattapaṭivattaṃ katvā theraṃ sammā paṭijaggitvā, “bhante,",
  "atk-s0502a0:73_12": "mātulakuṭumbiko me tumhākaṃ āgamanaṃ paccāsīsati, etha,",
  "atk-s0502a0:73_13": "gacchāmā”ti āha.",
  "atk-s0502a0:73_14": "“Tena hi imaṃ me yaṭṭhikoṭiṃ gaṇhāhī”ti.",
  "atk-s0502a0:73_15": "So yaṭṭhikoṭiṃ gahetvā therena saddhiṃ antogāmaṃ pāvisi.",
  "atk-s0502a0:73_16": "Manussā theraṃ nisīdāpetvā “kiṃ, bhante,",
  "atk-s0502a0:73_17": "gamanākāro vo paññāyatī”ti pucchiṃsu. “Āma, upāsakā,",
  "atk-s0502a0:73_18": "gantvā satthāraṃ vandissāmī”ti.",
  "atk-s0502a0:73_19": "Te nānappakārena yācitvā alabhantā theraṃ uyyojetvā upaḍḍhapathaṃ gantvā roditvā nivattiṃsu.",
  "atk-s0502a0:73_20": "Sāmaṇero theraṃ yaṭṭhikoṭiyā ādāya gacchanto antarāmagge aṭaviyaṃ kaṭṭhanagaraṃ nāma therena upanissāya vuṭṭhapubbaṃ gāmaṃ sampāpuṇi,",
  "atk-s0502a0:73_21": "so gāmato nikkhamitvā araññe gītaṃ gāyitvā dārūni uddharantiyā ekissā itthiyā gītasaddaṃ sutvā sare nimittaṃ gaṇhi.",
  "atk-s0502a0:73_22": "Itthisaddo viya hi añño saddo purisānaṃ sakalasarīraṃ pharitvā ṭhātuṃ samattho nāma natthi.",
  "atk-s0502a0:73_23": "Tenāha bhagavā –",
  "atk-s0502a0:74_0": "“Nāhaṃ,",
  "atk-s0502a0:74_1": "bhikkhave,",
  "atk-s0502a0:74_2": "aññaṃ ekasaddampi samanupassāmi,",
  "atk-s0502a0:74_3": "yaṃ evaṃ purisassa cittaṃ pariyādāya tiṭṭhati,",
  "atk-s0502a0:74_4": "yathayidaṃ,",
  "atk-s0502a0:74_5": "bhikkhave,",
  "atk-s0502a0:74_6": "itthisaddo”ti.",
  "atk-s0502a0:75_0": "Sāmaṇero tattha nimittaṃ gahetvā yaṭṭhikoṭiṃ vissajjetvā “tiṭṭhatha tāva, bhante,",
  "atk-s0502a0:75_1": "kiccaṃ me atthī”ti tassā santikaṃ gato.",
  "atk-s0502a0:75_2": "Sā taṃ disvā tuṇhī ahosi.",
  "atk-s0502a0:75_3": "So tāya saddhiṃ sīlavipattiṃ pāpuṇi.",
  "atk-s0502a0:75_4": "Thero cintesi –",
  "atk-s0502a0:75_5": "“idāneva eko gītasaddo suyyittha.",
  "atk-s0502a0:75_6": "So ca kho itthiyā saddo chijji,",
  "atk-s0502a0:75_7": "sāmaṇeropi cirāyati,",
  "atk-s0502a0:75_8": "so tāya saddhiṃ sīlavipattiṃ patto bhavissatī”ti.",
  "atk-s0502a0:75_9": "Sopi attano kiccaṃ niṭṭhāpetvā āgantvā “gacchāma,",
  "atk-s0502a0:75_10": "bhante”ti āha.",
  "atk-s0502a0:75_11": "Atha naṃ thero pucchi –",
  "atk-s0502a0:75_12": "“pāpojātosi sāmaṇerā”ti.",
  "atk-s0502a0:75_13": "So tuṇhī hutvā therena punappunaṃ puṭṭhopi na kiñci kathesi.",
  "atk-s0502a0:75_14": "Atha naṃ thero āha –",
  "atk-s0502a0:75_15": "“tādisena pāpena mama yaṭṭhikoṭiggahaṇakiccaṃ natthī”ti.",
  "atk-s0502a0:75_16": "So saṃvegappatto kāsāyāni apanetvā gihiniyāmena paridahitvā, “bhante,",
  "atk-s0502a0:75_17": "ahaṃ pubbe sāmaṇero,",
  "atk-s0502a0:75_18": "idāni panamhi gihī jāto,",
  "atk-s0502a0:75_19": "pabbajantopi ca svāhaṃ na saddhāya pabbajito,",
  "atk-s0502a0:75_20": "maggaparipanthabhayena pabbajito,",
  "atk-s0502a0:75_21": "etha gacchāmā”ti āha. “Āvuso,",
  "atk-s0502a0:75_22": "gihipāpopi samaṇapāpopi pāpoyeva,",
  "atk-s0502a0:75_23": "tvaṃ samaṇabhāve ṭhatvāpi sīlamattaṃ pūretuṃ nāsakkhi,",
  "atk-s0502a0:75_24": "gihī hutvā kiṃ nāma kalyāṇaṃ karissasi,",
  "atk-s0502a0:75_25": "tādisena pāpena mama yaṭṭhikoṭiggahaṇakiccaṃ natthī”ti āha. “Bhante,",
  "atk-s0502a0:75_26": "amanussupaddavo maggo,",
  "atk-s0502a0:75_27": "tumhe ca andhā apariṇāyakā,",
  "atk-s0502a0:75_28": "kathaṃ idha vasissathā”ti?",
  "atk-s0502a0:75_29": "Atha naṃ thero, “āvuso,",
  "atk-s0502a0:75_30": "tvaṃ mā evaṃ cintayi,",
  "atk-s0502a0:75_31": "idheva me nipajjitvā marantassāpi aparāparaṃ parivattantassāpi tayā saddhiṃ gamanaṃ nāma natthī”ti vatvā imā gāthā abhāsi –",
  "atk-s0502a0:76_0": "“Handāhaṃ hatacakkhusmi, kantāraddhānamāgato;",
  "atk-s0502a0:77_0": "Seyyamāno na gacchāmi, natthi bāle sahāyatā.",
  "atk-s0502a0:78_0": "“Handāhaṃ hatacakkhusmi, kantāraddhānamāgato;",
  "atk-s0502a0:79_0": "Marissāmi no gamissāmi, natthi bāle sahāyatā”ti.",
  "atk-s0502a0:80_0": "Taṃ sutvā itaro saṃvegajāto “bhāriyaṃ vata me sāhasikaṃ ananucchavikaṃ kammaṃ kata”nti bāhā paggayha",
  "atk-s0502a0:80_1": "kandanto vanasaṇḍaṃ pakkhanditvā tathā pakkantova ahosi.",
  "atk-s0502a0:80_2": "Therassāpi sīlatejena saṭṭhiyojanāyāmaṃ paññāsayojanavitthataṃ pannarasayojanabahalaṃ jayasumanapupphavaṇṇaṃ",
  "atk-s0502a0:80_3": "nisīdanuṭṭhahanakālesu onamanunnamanapakatikaṃ sakkassa devarañño paṇḍukambalasilāsanaṃ uṇhākāraṃ dassesi.",
  "atk-s0502a0:80_4": "Sakko “ko nu kho maṃ ṭhānā cāvetukāmo”ti olokento dibbena cakkhunā theraṃ addasa.",
  "atk-s0502a0:80_5": "Tenāhu porāṇā –",
  "atk-s0502a0:81_0": "“Sahassanetto devindo, dibbacakkhuṃ visodhayi;",
  "atk-s0502a0:82_0": "Pāpagarahī ayaṃ pālo, ājīvaṃ parisodhayi.",
  "atk-s0502a0:83_0": "“Sahassanetto devindo, dibbacakkhuṃ visodhayi;",
  "atk-s0502a0:84_0": "Dhammagaruko ayaṃ pālo, nisinno sāsane rato”ti.",
  "atk-s0502a0:85_0": "Athassa etadahosi –",
  "atk-s0502a0:85_1": "“sacāhaṃ evarūpassa pāpagarahino dhammagarukassa ayyassa santikaṃ na gamissāmi,",
  "atk-s0502a0:85_2": "muddhā me sattadhā phaleyya,",
  "atk-s0502a0:85_3": "gamissāmi tassa santika”nti. Tato –",
  "atk-s0502a0:86_0": "“Sahassanetto devindo, devarajjasirindharo;",
  "atk-s0502a0:87_0": "Taṅkhaṇena āgantvāna, cakkhupālamupāgami”. –",
  "atk-s0502a0:88_0": "Upagantvā ca pana therassa avidūre padasaddamakāsi.",
  "atk-s0502a0:88_1": "Atha naṃ thero pucchi –",
  "atk-s0502a0:88_2": "“ko eso”ti? “Ahaṃ, bhante,",
  "atk-s0502a0:88_3": "addhiko”ti.",
  "atk-s0502a0:88_4": "“Kuhiṃ yāsi upāsakā”ti?",
  "atk-s0502a0:88_5": "“Sāvatthiyaṃ,",
  "atk-s0502a0:88_6": "bhante”ti. “Yāhi, āvuso”ti.",
  "atk-s0502a0:88_7": "“Ayyo pana, bhante,",
  "atk-s0502a0:88_8": "kuhiṃ gamissatī”ti?",
  "atk-s0502a0:88_9": "“Ahampi tattheva gamissāmī”ti.",
  "atk-s0502a0:88_10": "“Tena hi ekatova gacchāma,",
  "atk-s0502a0:88_11": "bhante”ti. “Ahaṃ, āvuso, dubbalo,",
  "atk-s0502a0:88_12": "mayā saddhiṃ gacchantassa tava papañco bhavissatī”ti.",
  "atk-s0502a0:88_13": "“Mayhaṃ accāyikaṃ natthi,",
  "atk-s0502a0:88_14": "ahampi ayyena saddhiṃ gacchanto dasasu puññakiriyavatthūsu ekaṃ labhissāmi,",
  "atk-s0502a0:88_15": "ekatova gacchāma,",
  "atk-s0502a0:88_16": "bhante”ti.",
  "atk-s0502a0:88_17": "Thero “eso sappuriso bhavissatī”ti cintetvā –",
  "atk-s0502a0:88_18": "“tena hi saddhiṃ gamissāmi,",
  "atk-s0502a0:88_19": "yaṭṭhikoṭiṃ gaṇha upāsakā”ti āha.",
  "atk-s0502a0:88_20": "Sakko tathā katvā pathaviṃ saṅkhipanto sāyanhasamaye jetavanaṃ sampāpesi.",
  "atk-s0502a0:88_21": "Thero saṅkhapaṇavādisaddaṃ sutvā “kattheso saddo”ti pucchi.",
  "atk-s0502a0:88_22": "“Sāvatthiyaṃ,",
  "atk-s0502a0:88_23": "bhante”ti?",
  "atk-s0502a0:88_24": "“Pubbe mayaṃ gamanakāle cirena gamimhā”ti.",
  "atk-s0502a0:88_25": "“Ahaṃ ujumaggaṃ jānāmi,",
  "atk-s0502a0:88_26": "bhante”ti.",
  "atk-s0502a0:88_27": "Tasmiṃ khaṇe thero “nāyaṃ manusso,",
  "atk-s0502a0:88_28": "devatā bhavissatī”ti sallakkhesi.",
  "atk-s0502a0:89_0": "“Sahassanetto devindo, devarajjasirindharo;",
  "atk-s0502a0:90_0": "Saṅkhipitvāna taṃ maggaṃ, khippaṃ sāvatthimāgamī”ti.",
  "atk-s0502a0:91_0": "So theraṃ netvā therassevatthāya kaniṭṭhakuṭumbikena kāritaṃ paṇṇasālaṃ netvā phalake nisīdāpetvā piyasahāyakavaṇṇena tassa santikaṃ gantvā, “samma,",
  "atk-s0502a0:91_1": "cūḷapālā”ti pakkosi. “Kiṃ, sammā”ti?",
  "atk-s0502a0:91_2": "“Therassāgatabhāvaṃ jānāsī”ti?",
  "atk-s0502a0:91_3": "“Na jānāmi,",
  "atk-s0502a0:91_4": "kiṃ pana thero āgato”ti? “Āma, samma,",
  "atk-s0502a0:91_5": "idāni ahaṃ vihāraṃ gantvā theraṃ tayā kāritapaṇṇasālāya nisinnakaṃ disvā āgatomhī”ti vatvā pakkāmi.",
  "atk-s0502a0:91_6": "Kuṭumbikopi vihāraṃ gantvā theraṃ disvā pādamūle parivattanto roditvā “idaṃ disvā ahaṃ, bhante,",
  "atk-s0502a0:91_7": "tumhākaṃ pabbajituṃ nādāsi”ntiādīni vatvā dve dāsadārake bhujisse katvā therassa santike pabbājetvā “antogāmato",
  "atk-s0502a0:91_8": "yāgubhattādīni āharitvā theraṃ upaṭṭhahathā”ti paṭiyādesi.",
  "atk-s0502a0:91_9": "Sāmaṇerā vattapaṭivattaṃ katvā theraṃ upaṭṭhahiṃsu.",
  "atk-s0502a0:92_0": "Athekadivasaṃ disāvāsino bhikkhū “satthāraṃ passissāmā”ti jetavanaṃ āgantvā tathāgataṃ vanditvā asītimahāthere ca,",
  "atk-s0502a0:92_1": "vanditvā vihāracārikaṃ carantā cakkhupālattherassa vasanaṭṭhānaṃ patvā “idampi passissāmā”ti sāyaṃ tadabhimukhā ahesuṃ.",
  "atk-s0502a0:92_2": "Tasmiṃ khaṇe mahāmegho uṭṭhahi.",
  "atk-s0502a0:92_3": "Te “idāni atisāyanho,",
  "atk-s0502a0:92_4": "megho ca uṭṭhito,",
  "atk-s0502a0:92_5": "pātova gantvā passissāmā”ti nivattiṃsu.",
  "atk-s0502a0:92_6": "Devo paṭhamayāmaṃ vassitvā majjhimayāme vigato.",
  "atk-s0502a0:92_7": "Thero āraddhavīriyo āciṇṇacaṅkamano,",
  "atk-s0502a0:92_8": "tasmā pacchimayāme caṅkamanaṃ otari.",
  "atk-s0502a0:92_9": "Tadā ca pana navavuṭṭhāya bhūmiyā bahū indagopakā uṭṭhahiṃsu.",
  "atk-s0502a0:92_10": "Te there caṅkamante yebhuyyena vipajjiṃsu.",
  "atk-s0502a0:92_11": "Antevāsikā therassa caṅkamanaṭṭhānaṃ kālasseva na sammajjiṃsu.",
  "atk-s0502a0:92_12": "Itare bhikkhū “therassa vasanaṭṭhānaṃ passissāmā”ti āgantvā caṅkamane matapāṇake disvā “ko imasmiṃ caṅkamatī”ti pucchiṃsu.",
  "atk-s0502a0:92_13": "“Amhākaṃ upajjhāyo,",
  "atk-s0502a0:92_14": "bhante”ti.",
  "atk-s0502a0:92_15": "Te ujjhāyiṃsu “passathāvuso,",
  "atk-s0502a0:92_16": "samaṇassa kammaṃ,",
  "atk-s0502a0:92_17": "sacakkhukakāle nipajjitvā niddāyanto kiñci akatvā idāni cakkhuvikalakāle ‘caṅkamāmī’ti ettake pāṇake māresi ‘atthaṃ karissāmī’ti anatthaṃ karotī”ti.",
  "atk-s0502a0:93_0": "Atha kho te gantvā tathāgatassa ārocesuṃ, “bhante,",
  "atk-s0502a0:93_1": "cakkhupālatthero ‘caṅkamāmī’ti bahū pāṇake māresī”ti.",
  "atk-s0502a0:93_2": "“Kiṃ pana so tumhehi mārento diṭṭho”ti?",
  "atk-s0502a0:93_3": "“Na diṭṭho,",
  "atk-s0502a0:93_4": "bhante”ti.",
  "atk-s0502a0:93_5": "“Yatheva tumhe taṃ na passatha,",
  "atk-s0502a0:93_6": "tatheva sopi te pāṇe na passati.",
  "atk-s0502a0:93_7": "Khīṇāsavānaṃ maraṇacetanā nāma natthi,",
  "atk-s0502a0:93_8": "bhikkhave”ti. “Bhante,",
  "atk-s0502a0:93_9": "arahattassa upanissaye sati kasmā andho jāto”ti?",
  "atk-s0502a0:93_10": "“Attano katakammavasena,",
  "atk-s0502a0:93_11": "bhikkhave”ti.",
  "atk-s0502a0:93_12": "“Kiṃ pana, bhante,",
  "atk-s0502a0:93_13": "tena kata”nti? Tena hi,",
  "atk-s0502a0:93_14": "bhikkhave, suṇātha –",
  "atk-s0502a0:94_0": "Atīte bārāṇasiyaṃ kāsiraññe rajjaṃ kārente eko vejjo gāmanigamesu caritvā vejjakammaṃ karonto ekaṃ cakkhudubbalaṃ itthiṃ disvā pucchi –",
  "atk-s0502a0:94_1": "“kiṃ te aphāsuka”nti?",
  "atk-s0502a0:94_2": "“Akkhīhi na passāmī”ti.",
  "atk-s0502a0:94_3": "“Bhesajjaṃ te karissāmī”ti? “Karohi, sāmī”ti.",
  "atk-s0502a0:94_4": "“Kiṃ me dassasī”ti?",
  "atk-s0502a0:94_5": "“Sace me akkhīni pākatikāni kātuṃ sakkhissasi,",
  "atk-s0502a0:94_6": "ahaṃ te saddhiṃ puttadhītāhi dāsī bhavissāmī”ti.",
  "atk-s0502a0:94_7": "So “sādhū”ti bhesajjaṃ saṃvidahi,",
  "atk-s0502a0:94_8": "ekabhesajjeneva akkhīni pākatikāni ahesuṃ.",
  "atk-s0502a0:94_9": "Sā cintesi –",
  "atk-s0502a0:94_10": "“ahametassa saputtadhītā dāsī bhavissāmī”ti paṭijāniṃ,",
  "atk-s0502a0:94_11": "“na kho pana maṃ saṇhena sammācārena samudācarissati,",
  "atk-s0502a0:94_12": "vañcessāmi na”nti.",
  "atk-s0502a0:94_13": "Sā vejjenāgantvā “kīdisaṃ,",
  "atk-s0502a0:94_14": "bhadde”ti puṭṭhā “pubbe me akkhīni thokaṃ rujjiṃsu,",
  "atk-s0502a0:94_15": "idāni pana atirekataraṃ rujjantī”ti āha.",
  "atk-s0502a0:94_16": "Vejjo “ayaṃ maṃ vañcetvā kiñci adātukāmā,",
  "atk-s0502a0:94_17": "na me etāya dinnāya bhatiyā attho,",
  "atk-s0502a0:94_18": "idāneva naṃ andhaṃ karissāmī”ti cintetvā gehaṃ gantvā bhariyāya etamatthaṃ ācikkhi.",
  "atk-s0502a0:94_19": "Sā tuṇhī ahosi.",
  "atk-s0502a0:94_20": "So ekaṃ bhesajjaṃ yojetvā tassā santikaṃ gantvā “bhadde,",
  "atk-s0502a0:94_21": "imaṃ bhesajjaṃ añjehī”ti añjāpesi.",
  "atk-s0502a0:94_22": "Athassā dve akkhīni dīpasikhā viya vijjhāyiṃsu.",
  "atk-s0502a0:94_23": "So vejjo cakkhupālo ahosi.",
  "atk-s0502a0:95_0": "Bhikkhave,",
  "atk-s0502a0:95_1": "tadā mama puttena katakammaṃ pacchato pacchato anubandhi.",
  "atk-s0502a0:95_2": "Pāpakammañhi nāmetaṃ dhuraṃ vahato balibaddassa padaṃ cakkaṃ viya anugacchatīti idaṃ vatthuṃ kathetvā",
  "atk-s0502a0:95_3": "anusandhiṃ ghaṭetvā patiṭṭhāpitamattikaṃ sāsanaṃ rājamuddāya lañchanto viya dhammarājā imaṃ gāthamāha –",
  "atk-s0502a0:96_0": "1.",
  "atk-s0502a0:97_0": "“Manopubbaṅgamā dhammā, manoseṭṭhā manomayā;",
  "atk-s0502a0:98_0": "Manasā ce paduṭṭhena, bhāsati vā karoti vā;",
  "atk-s0502a0:99_0": "Tato naṃ dukkhamanveti, cakkaṃva vahato pada”nti.",
  "atk-s0502a0:100_0": "Tattha manoti kāmāvacarakusalādibhedaṃ sabbampi catubhūmikacittaṃ.",
  "atk-s0502a0:100_1": "Imasmiṃ pana pade tadā tassa vejjassa uppannacittavasena niyamiyamānaṃ vavatthāpiyamānaṃ paricchijjiyamānaṃ",
  "atk-s0502a0:100_2": "domanassasahagataṃ paṭighasampayuttacittameva labbhati.",
  "atk-s0502a0:100_3": "Pubbaṅgamāti tena paṭhamagāminā hutvā samannāgatā.",
  "atk-s0502a0:100_4": "Dhammāti guṇadesanāpariyattinissattanijjīvavasena cattāro dhammā nāma. Tesu –",
  "atk-s0502a0:101_0": "“Na hi dhammo adhammo ca, ubho samavipākino;",
  "atk-s0502a0:102_0": "Adhammo nirayaṃ neti, dhammo pāpeti suggati”nti. –",
  "atk-s0502a0:103_0": "Ayaṃ guṇadhammo nāma.",
  "atk-s0502a0:103_1": "“Dhammaṃ vo,",
  "atk-s0502a0:103_2": "bhikkhave,",
  "atk-s0502a0:103_3": "desessāmi ādikalyāṇa”nti ayaṃ desanādhammo nāma.",
  "atk-s0502a0:103_4": "“Idha pana,",
  "atk-s0502a0:103_5": "bhikkhave,",
  "atk-s0502a0:103_6": "ekacce kulaputtā dhammaṃ pariyāpuṇanti suttaṃ geyya”nti ayaṃ pariyattidhammo nāma.",
  "atk-s0502a0:103_7": "“Tasmiṃ kho pana samaye dhammā honti,",
  "atk-s0502a0:103_8": "khandhā hontī”ti ayaṃ nissattadhammo nāma,",
  "atk-s0502a0:103_9": "nijjīvadhammotipi eso eva.",
  "atk-s0502a0:103_10": "Tesu imasmiṃ ṭhāne nissattanijjīvadhammo adhippeto.",
  "atk-s0502a0:103_11": "So atthato tayo arūpino khandhā vedanākkhandho saññākkhandho saṅkhārakkhandhoti.",
  "atk-s0502a0:103_12": "Ete hi mano pubbaṅgamo etesanti manopubbaṅgamā nāma.",
  "atk-s0502a0:104_0": "Kathaṃ panetehi saddhiṃ ekavatthuko ekārammaṇo apubbaṃ acarimaṃ ekakkhaṇe uppajjamāno mano pubbaṅgamo nāma hotīti?",
  "atk-s0502a0:104_1": "Uppādapaccayaṭṭhena.",
  "atk-s0502a0:104_2": "Yathā hi bahūsu ekato gāmaghātādīni kammāni karontesu “ko etesaṃ pubbaṅgamo”ti vutte yo nesaṃ paccayo hoti,",
  "atk-s0502a0:104_3": "yaṃ nissāya te taṃ kammaṃ karonti,",
  "atk-s0502a0:104_4": "so datto vā mitto vā tesaṃ pubbaṅgamoti vuccati,",
  "atk-s0502a0:104_5": "evaṃsampadamidaṃ veditabbaṃ.",
  "atk-s0502a0:104_6": "Iti uppādapaccayaṭṭhena mano pubbaṅgamo etesanti manopubbaṅgamā.",
  "atk-s0502a0:104_7": "Na hi te mane anuppajjante uppajjituṃ sakkonti,",
  "atk-s0502a0:104_8": "mano pana ekaccesu cetasikesu anupajjantesupi uppajjatiyeva.",
  "atk-s0502a0:104_9": "Adhipativasena pana mano seṭṭho etesanti manoseṭṭho.",
  "atk-s0502a0:104_10": "Yathā hi corādīnaṃ corajeṭṭhakādayo adhipatino seṭṭhā.",
  "atk-s0502a0:104_11": "Tathā tesampi mano adhipati manova seṭṭhā.",
  "atk-s0502a0:104_12": "Yathā pana dāruādīhi nipphannāni tāni tāni bhaṇḍāni dārumayādīni nāma honti,",
  "atk-s0502a0:104_13": "tathā tepi manato nipphannattā manomayā nāma.",
  "atk-s0502a0:105_0": "Paduṭṭhenāti āgantukehi abhijjhādīhi dosehi paduṭṭhena.",
  "atk-s0502a0:105_1": "Pakatimano hi bhavaṅgacittaṃ,",
  "atk-s0502a0:105_2": "taṃ apaduṭṭhaṃ.",
  "atk-s0502a0:105_3": "Yathā hi pasannaṃ udakaṃ āgantukehi nīlādīhi upakkiliṭṭhaṃ nīlodakādibhedaṃ hoti,",
  "atk-s0502a0:105_4": "na ca navaṃ udakaṃ,",
  "atk-s0502a0:105_5": "nāpi purimaṃ pasannaudakameva,",
  "atk-s0502a0:105_6": "tathā tampi āgantukehi abhijjhādīhi dosehi paduṭṭhaṃ hoti,",
  "atk-s0502a0:105_7": "na ca navaṃ cittaṃ,",
  "atk-s0502a0:105_8": "nāpi purimaṃ bhavaṅgacittameva,",
  "atk-s0502a0:105_9": "tenāha bhagavā –",
  "atk-s0502a0:105_10": "“pabhassaramidaṃ,",
  "atk-s0502a0:105_11": "bhikkhave, cittaṃ,",
  "atk-s0502a0:105_12": "tañca kho āgantukehi upakkilesehi upakkiliṭṭha”nti.",
  "atk-s0502a0:105_13": "Evaṃ manasā ce paduṭṭhena,",
  "atk-s0502a0:105_14": "bhāsati vā karoti vā so bhāsamāno catubbidhaṃ vacīduccaritameva bhāsati,",
  "atk-s0502a0:105_15": "karonto tividhaṃ kāyaduccaritameva karoti,",
  "atk-s0502a0:105_16": "abhāsanto akaronto tāya abhijjhādīhi paduṭṭhamānasatāya tividhaṃ manoduccaritaṃ pūreti.",
  "atk-s0502a0:105_17": "Evamassa dasa akusalakammapathā pāripūriṃ gacchanti.",
  "atk-s0502a0:106_0": "Tato naṃ dukkhamanvetīti tato tividhaduccaritato taṃ puggalaṃ dukkhaṃ anveti,",
  "atk-s0502a0:106_1": "duccaritānubhāvena catūsu apāyesu,",
  "atk-s0502a0:106_2": "manussesu vā tamattabhāvaṃ gacchantaṃ kāyavatthukampi itarampīti iminā pariyāyena kāyikacetasikaṃ vipākadukkhaṃ anugacchati.",
  "atk-s0502a0:106_3": "Yathā kiṃ?",
  "atk-s0502a0:106_4": "Cakkaṃva vahato padanti dhure yuttassa dhuraṃ vahato balibaddassa padaṃ cakkaṃ viya.",
  "atk-s0502a0:106_5": "Yathā hi so ekampi divasaṃ dvepi pañcapi dasapi aḍḍhamāsampi māsampi vahanto cakkaṃ nivattetuṃ jahituṃ na sakkoti,",
  "atk-s0502a0:106_6": "atha khvassa purato abhikkamantassa yugaṃ gīvaṃ bādhati,",
  "atk-s0502a0:106_7": "pacchato paṭikkamantassa cakkaṃ ūrumaṃsaṃ paṭihanati.",
  "atk-s0502a0:106_8": "Imehi dvīhi ākārehi bādhantaṃ cakkaṃ tassa padānupadikaṃ hoti;",
  "atk-s0502a0:106_9": "tatheva manasā paduṭṭhena tīṇi duccaritāni pūretvā ṭhitaṃ puggalaṃ nirayādīsu tattha tattha gatagataṭṭhāne",
  "atk-s0502a0:106_10": "duccaritamūlakaṃ kāyikampi cetasikampi dukkhamanubandhatīti.",
  "atk-s0502a0:107_0": "Gāthāpariyosāne tiṃsasahassā bhikkhū saha paṭisambhidāhi arahattaṃ pāpuṇiṃsu.",
  "atk-s0502a0:107_1": "Sampattaparibhāyapi desanā sātthikā saphalā ahosīti.",
  "atk-s0502a0:108_0": "Cakkhupālattheravatthu paṭhamaṃ",
  "atk-s0502a0:109_0": "2. Maṭṭhakuṇḍalīvatthu",
  "atk-s0502a0:110_0": "2. Manopubbaṅgamā dhammāti dutiyagāthāpi sāvatthiyaṃyeva maṭṭhakuṇḍaliṃ ārabbha bhāsitā.",
  "atk-s0502a0:111_0": "Sāvatthiyaṃ kira adinnapubbako nāma brāhmaṇo ahosi.",
  "atk-s0502a0:111_1": "Tena kassaci kiñci na dinnapubbaṃ,",
  "atk-s0502a0:111_2": "tena taṃ “adinnapubbako”tveva sañjāniṃsu.",
  "atk-s0502a0:111_3": "Tassa ekaputtako ahosi piyo manāpo.",
  "atk-s0502a0:111_4": "Athassa pilandhanaṃ kāretukāmo “sace suvaṇṇakāre kāressāmi,",
  "atk-s0502a0:111_5": "bhattavetanaṃ dātabbaṃ bhavissatī”ti sayameva suvaṇṇaṃ koṭṭetvā maṭṭhāni kuṇḍalāni katvā adāsi.",
  "atk-s0502a0:111_6": "Tenassa putto maṭṭhakuṇḍalītveva paññāyittha.",
  "atk-s0502a0:111_7": "Tassa soḷasavassikakāle paṇḍurogo udapādi.",
  "atk-s0502a0:111_8": "Tassa mātā puttaṃ oloketvā,",
  "atk-s0502a0:111_9": "“brāhmaṇa,",
  "atk-s0502a0:111_10": "puttassa te rogo uppanno,",
  "atk-s0502a0:111_11": "tikicchāpehi na”nti āha.",
  "atk-s0502a0:111_12": "“Bhoti sace vejjaṃ ānessāmi,",
  "atk-s0502a0:111_13": "bhattavetanaṃ dātabbaṃ bhavissati;",
  "atk-s0502a0:111_14": "kiṃ tvaṃ mama dhanacchedaṃ na olokessasī”ti?",
  "atk-s0502a0:111_15": "“Atha naṃ kiṃ karissasi,",
  "atk-s0502a0:111_16": "brāhmaṇā”ti?",
  "atk-s0502a0:111_17": "“Yathā me dhanacchedo na hoti,",
  "atk-s0502a0:111_18": "tathā karissāmī”ti.",
  "atk-s0502a0:111_19": "So vejjānaṃ santikaṃ gantvā “asukarogassa nāma tumhe kiṃ bhesajjaṃ karothā”ti pucchi.",
  "atk-s0502a0:111_20": "Athassa te yaṃ vā taṃ vā rukkhatacādiṃ ācikkhanti.",
  "atk-s0502a0:111_21": "So tamāharitvā puttassa bhesajjaṃ karoti.",
  "atk-s0502a0:111_22": "Taṃ karontassevassa rogo balavā ahosi,",
  "atk-s0502a0:111_23": "atekicchabhāvaṃ upāgami.",
  "atk-s0502a0:111_24": "Brāhmaṇo tassa dubbalabhāvaṃ ñatvā ekaṃ vejjaṃ pakkosi.",
  "atk-s0502a0:111_25": "So taṃ oloketvāva “amhākaṃ ekaṃ kiccaṃ atthi,",
  "atk-s0502a0:111_26": "aññaṃ vejjaṃ pakkositvā tikicchāpehī”ti taṃ pahāya nikkhami.",
  "atk-s0502a0:111_27": "Brāhmaṇo tassa maraṇasamayaṃ ñatvā “imassa dassanatthāya āgatā antogehe sāpateyyaṃ passissanti,",
  "atk-s0502a0:111_28": "bahi naṃ karissāmī”ti puttaṃ nīharitvā bahiāḷinde nipajjāpesi.",
  "atk-s0502a0:112_0": "Taṃ divasaṃ bhagavā balavapaccūsasamaye mahākaruṇāsamāpattito vuṭṭhāya pubbabuddhesu katādhikārānaṃ ussannakusalamūlānaṃ",
  "atk-s0502a0:112_1": "veneyyabandhavānaṃ dassanatthaṃ buddhacakkhunā lokaṃ volokento dasasahassacakkavāḷesu ñāṇajālaṃ patthari.",
  "atk-s0502a0:112_2": "Maṭṭhakuṇḍalī bahiāḷinde nipannākāreneva tassa anto paññāyi.",
  "atk-s0502a0:112_3": "Satthā taṃ disvā tassa antogehā nīharitvā tattha nipajjāpitabhāvaṃ ñatvā “atthi nu kho mayhaṃ ettha gatapaccayena attho”ti upadhārento idaṃ addasa –",
  "atk-s0502a0:112_4": "ayaṃ māṇavo mayi cittaṃ pasādetvā kālaṃ katvā tāvatiṃsadevaloke tiṃsayojanike kanakavimāne nibbattissati,",
  "atk-s0502a0:112_5": "accharāsahassaparivāro bhavissati,",
  "atk-s0502a0:112_6": "brāhmaṇopi taṃ jhāpetvā rodanto āḷāhane vicarissati.",
  "atk-s0502a0:112_7": "Devaputto tigāvutappamāṇaṃ saṭṭhisakaṭabhārālaṅkārapaṭimaṇḍitaṃ accharāsahassaparivāraṃ attabhāvaṃ oloketvā",
  "atk-s0502a0:112_8": "“kena nu kho kammena mayā ayaṃ sirisampatti laddhā”ti oloketvā mayi cittappasādena laddhabhāvaṃ ñatvā",
  "atk-s0502a0:112_9": "“ayaṃ brāhmaṇo dhanacchedabhayena mama bhesajjamakatvā idāni āḷāhanaṃ gantvā rodati,",
  "atk-s0502a0:112_10": "vippakārappattaṃ naṃ karissāmī”ti pitari rodante maṭṭhakuṇḍalivaṇṇena āgantvā āḷāhanassāvidūre nipajjitvā rodissati.",
  "atk-s0502a0:112_11": "Atha naṃ brāhmaṇo “kosi tva”nti pucchissati.",
  "atk-s0502a0:112_12": "“Ahaṃ te putto maṭṭhakuṇḍalī”ti ācikkhissati.",
  "atk-s0502a0:112_13": "“Kuhiṃ nibbattosī”ti?",
  "atk-s0502a0:112_14": "“Tāvasiṃsabhavane”ti.",
  "atk-s0502a0:112_15": "“Kiṃ kammaṃ katvā”ti vutte mayi cittappasādena nibbattabhāvaṃ ācikkhissati.",
  "atk-s0502a0:112_16": "Brāhmaṇo “tumhesu cittaṃ pasādetvā sagge nibbatto nāma atthī”ti maṃ pucchissati.",
  "atk-s0502a0:112_17": "Athassāhaṃ “ettakāni satāni vā sahassāni vā satasahassāni vāti na sakkā gaṇanā paricchinditu”nti vatvā dhammapade gāthaṃ bhāsissāmi.",
  "atk-s0502a0:112_18": "Gāthāpariyosāne caturāsītiyā pāṇasahassānaṃ dhammābhisamayo bhavissati,",
  "atk-s0502a0:112_19": "maṭṭha kuṇḍalī sotāpanno bhavissati.",
  "atk-s0502a0:112_20": "Tathā adinnapubbako brāhmaṇo.",
  "atk-s0502a0:112_21": "Iti imaṃ kulaputtaṃ nissāya mahādhammābhisamayo bhavissatīti disvā punadivase katasarīrapaṭijaggano mahābhikkhusaṅghaparivuto",
  "atk-s0502a0:112_22": "sāvatthiṃ piṇḍāya pavisitvā anupubbena brāhmaṇassa gehadvāraṃ gato.",
  "atk-s0502a0:113_0": "Tasmiṃ khaṇe maṭṭhakuṇḍalī antogehābhimukho nipanno hoti.",
  "atk-s0502a0:113_1": "Athassa satthā attano apassanabhāvaṃ ñatvā ekaṃ rasmiṃ vissajjesi.",
  "atk-s0502a0:113_2": "Māṇavo “kiṃ obhāso nāmeso”ti parivattetvā nipannova satthāraṃ disvā,",
  "atk-s0502a0:113_3": "“andhabālapitaraṃ nissāya evarūpaṃ buddhaṃ upasaṅkamitvā kāyaveyyāvaṭikaṃ vā kātuṃ dānaṃ vā dātuṃ dhammaṃ vā sotuṃ nālatthaṃ,",
  "atk-s0502a0:113_4": "idāni me hatthāpi anadhipateyyā,",
  "atk-s0502a0:113_5": "aññaṃ kattabbaṃ natthī”ti manameva pasādesi.",
  "atk-s0502a0:113_6": "Satthā “alaṃ ettakena cittappasādena imassā”ti pakkāmi.",
  "atk-s0502a0:113_7": "So tathāgate cakkhupathaṃ vijahanteyeva pasannamano kālaṃ katvā suttappabuddho viya devaloke tiṃsayojanike kanakavimāne nibbatti.",
  "atk-s0502a0:114_0": "Brāhmaṇopissa sarīraṃ jhāpetvā āḷāhane rodanaparāyaṇo ahosi,",
  "atk-s0502a0:114_1": "devasikaṃ āḷāhanaṃ gantvā rodati –",
  "atk-s0502a0:114_2": "“kahaṃ ekaputtaka,",
  "atk-s0502a0:114_3": "kahaṃ ekaputtakā”ti.",
  "atk-s0502a0:114_4": "Devaputtopi attano sampattiṃ oloketvā,",
  "atk-s0502a0:114_5": "“kena me kammena laddhā”ti upadhārento “satthari manopasādenā”ti ñatvā “ayaṃ brāhmaṇo mama aphāsukakāle",
  "atk-s0502a0:114_6": "bhesajjamakāretvā idāni āḷāhanaṃ gantvā rodati,",
  "atk-s0502a0:114_7": "vippakārappattameva naṃ kātuṃ vaṭṭatī”ti maṭṭhakuṇḍalivaṇṇena āgantvā āḷāhanassāvidūre bāhā paggayha rodanto aṭṭhāsi.",
  "atk-s0502a0:114_8": "Brāhmaṇo taṃ disvā “ahaṃ tāva puttasokena rodāmi,",
  "atk-s0502a0:114_9": "esa kimatthaṃ rodati,",
  "atk-s0502a0:114_10": "pucchissāmi na”nti pucchanto imaṃ gāthamāha –",
  "atk-s0502a0:115_0": "“Alaṅkato maṭṭhakuṇḍalī,",
  "atk-s0502a0:116_0": "Māladhārī haricandanussado;",
  "atk-s0502a0:117_0": "Bāhā paggayha kandasi,",
  "atk-s0502a0:118_0": "Vanamajjhe kiṃ dukkhito tuva”nti. ;",
  "atk-s0502a0:119_0": "So māṇavo āha –",
  "atk-s0502a0:120_0": "“Sovaṇṇamayo pabhassaro,",
  "atk-s0502a0:121_0": "Uppanno rathapañjaro mama;",
  "atk-s0502a0:122_0": "Tassa cakkayugaṃ na vindāmi,",
  "atk-s0502a0:123_0": "Tena dukkhena jahāmi jīvita”nti. ;",
  "atk-s0502a0:124_0": "Atha naṃ brāhmaṇo āha –",
  "atk-s0502a0:125_0": "“Sovaṇṇamayaṃ maṇimayaṃ,",
  "atk-s0502a0:126_0": "Lohitakamayaṃ atha rūpiyamayaṃ;",
  "atk-s0502a0:127_0": "Ācikkha me bhadda māṇava,",
  "atk-s0502a0:128_0": "Cakkayugaṃ paṭipādayāmi te”ti. ;",
  "atk-s0502a0:129_0": "Taṃ sutvā māṇavo “ayaṃ brāhmaṇo puttassa bhesajjamakatvā puttapatirūpakaṃ maṃ disvā rodanto ‘suvaṇṇādimayaṃ rathacakkaṃ karomī’ti vadati,",
  "atk-s0502a0:129_1": "hotu niggaṇhissāmi na”nti cintetvā “kīva mahantaṃ me cakkayugaṃ karissasī”ti vatvā “yāva mahantaṃ ākaṅkhasi,",
  "atk-s0502a0:129_2": "tāva mahantaṃ karissāmī”ti vutte “candimasūriyehi me attho,",
  "atk-s0502a0:129_3": "te me dehī”ti yācanto āha –",
  "atk-s0502a0:130_0": "“So māṇavo tassa pāvadi,",
  "atk-s0502a0:131_0": "Candasūriyā ubhayettha dissare;",
  "atk-s0502a0:132_0": "Sovaṇṇamayo ratho mama,",
  "atk-s0502a0:133_0": "Tena cakkayugena sobhatī”ti. ;",
  "atk-s0502a0:134_0": "Atha naṃ brāhmaṇo āha –",
  "atk-s0502a0:135_0": "“Bālo kho tvaṃ asi māṇava,",
  "atk-s0502a0:136_0": "Yo tvaṃ patthayase apatthiyaṃ;",
  "atk-s0502a0:137_0": "Maññāmi tuvaṃ marissasi,",
  "atk-s0502a0:138_0": "Na hi tvaṃ lacchasi candasūriye”ti. ;",
  "atk-s0502a0:139_0": "Atha naṃ māṇavo āha –",
  "atk-s0502a0:140_0": "“Kiṃ pana paññāyamānassatthāya rodanto bālo hoti, udāhu apaññāyamānassatthāyā”ti vatvā –",
  "atk-s0502a0:141_0": "“Gamanāgamanampi dissati,",
  "atk-s0502a0:142_0": "Vaṇṇadhātu ubhayattha vīthiyā;",
  "atk-s0502a0:143_0": "Peto kālakato na dissati,",
  "atk-s0502a0:144_0": "Ko nidha kandataṃ bālyataro”ti. ;",
  "atk-s0502a0:145_0": "Taṃ sutvā brāhmaṇo “yuttaṃ esa vadatī”ti sallakkhetvā –",
  "atk-s0502a0:146_0": "“Saccaṃ kho vadesi māṇava,",
  "atk-s0502a0:147_0": "Ahameva kandataṃ bālyataro;",
  "atk-s0502a0:148_0": "Candaṃ viya dārako rudaṃ,",
  "atk-s0502a0:149_0": "Petaṃ kālakatābhipatthayi”nti. –",
  "atk-s0502a0:150_0": "Vatvā tassa kathāya nissoko hutvā māṇavassa thutiṃ karonto imā gāthā abhāsi –",
  "atk-s0502a0:151_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0502a0:152_0": "Vārinā viya osiñcaṃ, sabbaṃ nibbāpaye daraṃ.",
  "atk-s0502a0:153_0": "“Abbahī vata me sallaṃ, sokaṃ hadayanissitaṃ;",
  "atk-s0502a0:154_0": "Yo me sokaparetassa, puttasokaṃ apānudi.",
  "atk-s0502a0:155_0": "“Svāhaṃ abbūḷhasallosmi, sītibhūtosmi nibbuto;",
  "atk-s0502a0:156_0": "Na socāmi na rodāmi, tava sutvāna māṇavā”ti. ;",
  "atk-s0502a0:157_0": "Atha naṃ “ko nāma tva”nti pucchanto –",
  "atk-s0502a0:158_0": "“Devatānusi gandhabbo, adu sakko purindado;",
  "atk-s0502a0:159_0": "Ko vā tvaṃ kassa vā putto, kathaṃ jānemu taṃ maya”nti. –",
  "atk-s0502a0:160_0": "Āha. Athassa māṇavo –",
  "atk-s0502a0:161_0": "“Yañca kandasi yañca rodasi,",
  "atk-s0502a0:162_0": "Puttaṃ āḷāhane sayaṃ dahitvā;",
  "atk-s0502a0:163_0": "Svāhaṃ kusalaṃ karitvā kammaṃ,",
  "atk-s0502a0:164_0": "Tidasānaṃ sahabyataṃ gato”ti. –",
  "atk-s0502a0:165_0": "Ācikkhi. Atha naṃ brāhmaṇo āha –",
  "atk-s0502a0:166_0": "“Appaṃ vā bahuṃ vā nāddasāma,",
  "atk-s0502a0:167_0": "Dānaṃ dadantassa sake agāre;",
  "atk-s0502a0:168_0": "Uposathakammaṃ vā tādisaṃ,",
  "atk-s0502a0:169_0": "Kena kammena gatosi devaloka”nti. ;",
  "atk-s0502a0:170_0": "Māṇavo āha –",
  "atk-s0502a0:171_0": "“Ābādhikohaṃ dukkhito gilāno,",
  "atk-s0502a0:172_0": "Ātūrarūpomhi sake nivesane;",
  "atk-s0502a0:173_0": "Buddhaṃ vigatarajaṃ vitiṇṇakaṅkhaṃ,",
  "atk-s0502a0:174_0": "Addakkhiṃ sugataṃ anomapaññaṃ.",
  "atk-s0502a0:175_0": "“Svāhaṃ muditadhano pasannacitto,",
  "atk-s0502a0:176_0": "Añjaliṃ akariṃ tathāgatassa;",
  "atk-s0502a0:177_0": "Tāhaṃ kusalaṃ karitvāna kammaṃ,",
  "atk-s0502a0:178_0": "Tidasānaṃ sahabyataṃ gato”ti. ;",
  "atk-s0502a0:179_0": "Tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –",
  "atk-s0502a0:180_0": "“Acchariyaṃ vata abbhutaṃ vata,",
  "atk-s0502a0:181_0": "Añjalikammassa ayamīdiso vipāko;",
  "atk-s0502a0:182_0": "Ahampi pamuditamano pasannacitto,",
  "atk-s0502a0:183_0": "Ajjeva buddhaṃ saraṇaṃ vajāmī”ti. –",
  "atk-s0502a0:184_0": "Āha. Atha naṃ māṇavo –",
  "atk-s0502a0:185_0": "“Ajjeva buddhaṃ saraṇaṃ vajāhi,",
  "atk-s0502a0:186_0": "Dhammañca saṅghañca pasannacitto;",
  "atk-s0502a0:187_0": "Tatheva sikkhāpadāni pañca,",
  "atk-s0502a0:188_0": "Akhaṇḍaphullāni samādiyassu.",
  "atk-s0502a0:189_0": "Pāṇātipātā viramassu khippaṃ,",
  "atk-s0502a0:190_0": "Loke adinnaṃ parivajjayassu;",
  "atk-s0502a0:191_0": "Amajjapo mā ca musā bhaṇāhi,",
  "atk-s0502a0:192_0": "Sakena dārena ca hohi tuṭṭho”ti. –",
  "atk-s0502a0:193_0": "Āha. So “sādhū”ti sampaṭicchitvā imā gāthā abhāsi –",
  "atk-s0502a0:194_0": "“Atthakāmosi me yakkha, hitakāmosi devate;",
  "atk-s0502a0:195_0": "Karomi tuyhaṃ vacanaṃ, tvaṃsi ācariyo mama.",
  "atk-s0502a0:196_0": "“Upemi saraṇaṃ buddhaṃ, dhammañcāpi anuttaraṃ;",
  "atk-s0502a0:197_0": "Saṅghañca naradevassa, gacchāmi saraṇaṃ ahaṃ.",
  "atk-s0502a0:198_0": "“Pāṇātipātā viramāmi khippaṃ,",
  "atk-s0502a0:199_0": "Loke adinnaṃ parivajjayāmi;",
  "atk-s0502a0:200_0": "Amajjapo no ca musā bhaṇāmi,",
  "atk-s0502a0:201_0": "Sakena dārena ca homi tuṭṭho”ti. ;",
  "atk-s0502a0:202_0": "Atha naṃ devaputto,",
  "atk-s0502a0:202_1": "“brāhmaṇa,",
  "atk-s0502a0:202_2": "te gehe bahuṃ dhanaṃ atthi,",
  "atk-s0502a0:202_3": "satthāraṃ upasaṅkamitvā dānaṃ dehi,",
  "atk-s0502a0:202_4": "dhammaṃ suṇāhi,",
  "atk-s0502a0:202_5": "pañhaṃ pucchāhī”ti vatvā tattheva antaradhāyi.",
  "atk-s0502a0:203_0": "Brāhmaṇopi gehaṃ gantvā brāhmaṇiṃ āmantetvā, “bhadde,",
  "atk-s0502a0:203_1": "ahaṃ ajja samaṇaṃ gotamaṃ nimantetvā pañhaṃ pucchissāmi,",
  "atk-s0502a0:203_2": "sakkāraṃ karohī”ti vatvā vihāraṃ gantvā satthāraṃ neva abhivādetvā na paṭisanthāraṃ katvā ekamantaṃ ṭhito,",
  "atk-s0502a0:203_3": "“bho gotama,",
  "atk-s0502a0:203_4": "adhivāsehi ajjatanāya bhattaṃ saddhiṃ bhikkhusaṅghenā”ti āha.",
  "atk-s0502a0:203_5": "Satthā adhivāsesi.",
  "atk-s0502a0:203_6": "So satthu adhivāsanaṃ viditvā vegenāgantvā sake nivesane paṇītaṃ khādanīyaṃ bhojanīyañca paṭiyādāpesi.",
  "atk-s0502a0:203_7": "Satthā bhikkhusaṅghaparivuto tassa gehaṃ gantvā paññattāsane nisīdi.",
  "atk-s0502a0:203_8": "Brāhmaṇo sakkaccaṃ parivisi,",
  "atk-s0502a0:203_9": "mahājano sannipati.",
  "atk-s0502a0:203_10": "Micchādiṭṭhikena kira tathāgate nimantite dve janakāyā sannipatanti micchādiṭṭhikā “ajja samaṇaṃ gotamaṃ",
  "atk-s0502a0:203_11": "pañhaṃ pucchanāya viheṭhiyamānaṃ passissāmā”ti sannipatanti,",
  "atk-s0502a0:203_12": "sammādiṭṭhikā “ajja buddhavisayaṃ buddhalīḷaṃ passissāmā”ti sannipatanti.",
  "atk-s0502a0:203_13": "Atha kho brāhmaṇo katabhattakiccaṃ tathāgatamupasaṅkamitvā nīcāsane nisinno pañhaṃ pucchi –",
  "atk-s0502a0:203_14": "“bho gotama,",
  "atk-s0502a0:203_15": "tumhākaṃ dānaṃ adatvā pūjaṃ akatvā dhammaṃ asutvā uposathavāsaṃ avasitvā kevalaṃ manopasādamatteneva sagge nibbattā nāma hontī”ti?",
  "atk-s0502a0:203_16": "“Brāhmaṇa,",
  "atk-s0502a0:203_17": "kasmā maṃ pucchasi,",
  "atk-s0502a0:203_18": "nanu te puttena maṭṭhakuṇḍalinā mayi manaṃ pasādetvā attano sagge nibbattabhāvo kathito”ti? “Kadā,",
  "atk-s0502a0:203_19": "bho gotamā”ti?",
  "atk-s0502a0:203_20": "Nanu tvaṃ ajja susānaṃ gantvā kandanto avidūre bāhā paggayha kandantaṃ ekaṃ māṇavaṃ disvā “alaṅkato maṭṭhakuṇḍalī,",
  "atk-s0502a0:203_21": "māladhārī haricandanussado”ti dvīhi janehi kathitakathaṃ pakāsento sabbaṃ maṭṭhakuṇḍalivatthuṃ kathesi.",
  "atk-s0502a0:203_22": "Tenevetaṃ buddhabhāsitaṃ nāma jātaṃ.",
  "atk-s0502a0:204_0": "Taṃ kathetvā ca pana “na kho, brāhmaṇa,",
  "atk-s0502a0:204_1": "ekasataṃ vā na dvesataṃ,",
  "atk-s0502a0:204_2": "atha kho mayi manaṃ pasādetvā sagge nibbattānaṃ gaṇanā nāma natthī”ti āha.",
  "atk-s0502a0:204_3": "Atha mahājano na nibbematiko hoti,",
  "atk-s0502a0:204_4": "athassa anibbematikabhāvaṃ viditvā satthā “maṭṭhakuṇḍalidevaputto vimāneneva saddhiṃ āgacchatū”ti adhiṭṭhāsi.",
  "atk-s0502a0:204_5": "So tigāvutappamāṇeneva dibbābharaṇapaṭimaṇḍitena attabhāvena āgantvā vimānato oruyha satthāraṃ vanditvā ekamantaṃ aṭṭhāsi.",
  "atk-s0502a0:204_6": "Atha naṃ satthā “tvaṃ imaṃ sampattiṃ kiṃ kammaṃ katvā paṭilabhī”ti pucchanto –",
  "atk-s0502a0:205_0": "“Abhikkantena vaṇṇena, yā tvaṃ tiṭṭhasi devate;",
  "atk-s0502a0:206_0": "Obhāsentī disā sabbā, osadhī viya tārakā;",
  "atk-s0502a0:207_0": "Pucchāmi taṃ deva mahānubhāva, manussabhūto kimakāsi puñña”nti. –",
  "atk-s0502a0:208_0": "Gāthamāha.",
  "atk-s0502a0:208_1": "“Devaputto ayaṃ me, bhante,",
  "atk-s0502a0:208_2": "sampatti tumhesu cittaṃ pasādetvā laddhā”ti.",
  "atk-s0502a0:208_3": "“Mayi cittaṃ pasādetvā laddhā te”ti? “Āma,",
  "atk-s0502a0:208_4": "bhante”ti.",
  "atk-s0502a0:208_5": "Mahājano devaputtaṃ oloketvā “acchariyā vata, bho,",
  "atk-s0502a0:208_6": "buddhaguṇā,",
  "atk-s0502a0:208_7": "adinnapubbakabrāhmaṇassa nāma putto aññaṃ kiñci puññaṃ akatvā satthari cittaṃ pasādetvā evarūpaṃ sampattiṃ paṭilabhī”ti tuṭṭhiṃ pavedesi.",
  "atk-s0502a0:209_0": "Atha nesaṃ kusalākusalakammakaraṇe manova pubbaṅgamo,",
  "atk-s0502a0:209_1": "manova seṭṭho.",
  "atk-s0502a0:209_2": "Pasannena hi manena kataṃ kammaṃ devalokaṃ manussalokaṃ gacchantaṃ puggalaṃ chāyāva na vijahatīti idaṃ",
  "atk-s0502a0:209_3": "vatthuṃ kathetvā anusandhiṃ ghaṭetvā patiṭṭhāpitamattikaṃ sāsanaṃ rājamuddāya lañchanto viya dhammarājā",
  "atk-s0502a0:209_4": "imaṃ gāthamāha –",
  "atk-s0502a0:210_0": "2. “Manopubbaṅgamā dhammā, manoseṭṭhā manomayā.",
  "atk-s0502a0:211_0": "Manasā ce pasannena, bhāsati vā karoti vā;",
  "atk-s0502a0:212_0": "Tato naṃ sukhamanveti, chāyāva anapāyinī”ti.",
  "atk-s0502a0:213_0": "Tattha kiñcāpi manoti avisesena sabbampi catubhūmikacittaṃ vuccati,",
  "atk-s0502a0:213_1": "imasmiṃ pana pade niyamiyamānaṃ vavatthāpiyamānaṃ paricchijjiyamānaṃ aṭṭhavidhaṃ kāmāvacarakusalacittaṃ labbhati.",
  "atk-s0502a0:213_2": "Vatthuvasena panāhariyamānaṃ tatopi somanassasahagataṃ ñāṇasampayuttacittameva labbhati.",
  "atk-s0502a0:213_3": "Pubbaṅgamāti tena paṭhamagāminā hutvā samannāgatā.",
  "atk-s0502a0:213_4": "Dhammāti vedanādayo tayo khandhā.",
  "atk-s0502a0:213_5": "Ete hi uppādapaccayaṭṭhena somanassasampayuttamano pubbaṅgamo etesanti manopubbaṅgamā nāma.",
  "atk-s0502a0:213_6": "Yathā hi bahūsu ekato hutvā mahābhikkhusaṅghassa cīvaradānādīni vā uḷārapūjādhammassavanādīni vā mālāgandhasakkārakaraṇādīni",
  "atk-s0502a0:213_7": "vā puññāni karontesu “ko etesaṃ pubbaṅgamo”ti vutte yo tesaṃ paccayo hoti,",
  "atk-s0502a0:213_8": "yaṃ nissāya te tāni puññāni karonti,",
  "atk-s0502a0:213_9": "so tisso vā phusso vā tesaṃ pubbaṅgamoti vuccati,",
  "atk-s0502a0:213_10": "evaṃsampadamidaṃ veditabbaṃ.",
  "atk-s0502a0:213_11": "Iti uppādapaccayaṭṭhena mano pubbaṅgamo etesanti manopubbaṅgamā.",
  "atk-s0502a0:213_12": "Na hi te mane anuppajjante uppajjituṃ sakkonti,",
  "atk-s0502a0:213_13": "mano pana ekaccesu cetasikesu anuppajjantesupi uppajjatiyeva.",
  "atk-s0502a0:213_14": "Evaṃ adhipativasena pana mano seṭṭho etesanti manoseṭṭhā.",
  "atk-s0502a0:213_15": "Yathā hi gaṇādīnaṃ adhipati puriso gaṇaseṭṭho seṇiseṭṭhoti vuccati,",
  "atk-s0502a0:213_16": "tathā tesampi manova seṭṭho.",
  "atk-s0502a0:213_17": "Yathā pana suvaṇṇādīhi nipphāditāni bhaṇḍāni suvaṇṇamayādīni nāma honti,",
  "atk-s0502a0:213_18": "tathā etepi manato nipphannattā manomayā nāma.",
  "atk-s0502a0:214_0": "Pasannenāti anabhijjhādīhi guṇehi pasannena.",
  "atk-s0502a0:214_1": "Bhāsati vā karoti vāti evarūpena manena bhāsanto catubbidhaṃ vacīsucaritameva bhāsati,",
  "atk-s0502a0:214_2": "karonto tividhaṃ kāyasucaritameva karoti,",
  "atk-s0502a0:214_3": "abhāsanto akaronto tāya anabhijjhādīhi pasannamānasatāya tividhaṃ manosucaritaṃ pūreti.",
  "atk-s0502a0:214_4": "Evamassa dasa kusalakammapathā pāripūriṃ gacchanti.",
  "atk-s0502a0:215_0": "Tato naṃ sukhamanvetīti tato tividhasucaritato naṃ puggalaṃ sukha manveti.",
  "atk-s0502a0:215_1": "Idha tebhūmikampi kusalaṃ adhippetaṃ,",
  "atk-s0502a0:215_2": "tasmā tebhūmikasucaritānubhāvena sugatibhave nibbattaṃ puggalaṃ,",
  "atk-s0502a0:215_3": "duggatiyaṃ vā sukhānubhavanaṭṭhāne ṭhitaṃ kāyavatthukampi itaravatthukampi avatthukampīti kāyikacetasikaṃ vipākasukhaṃ anugacchati,",
  "atk-s0502a0:215_4": "na vijahatīti attho veditabbo.",
  "atk-s0502a0:215_5": "Yathā kiṃ?",
  "atk-s0502a0:215_6": "Chāyāva anapāyinīti yathā hi chāyā nāma sarīrappaṭibaddhā sarīre gacchante gacchati,",
  "atk-s0502a0:215_7": "tiṭṭhante tiṭṭhati,",
  "atk-s0502a0:215_8": "nisīdante nisīdati,",
  "atk-s0502a0:215_9": "na sakkoti,",
  "atk-s0502a0:215_10": "“saṇhena vā pharusena vā nivattāhī”ti vatvā vā pothetvā vā nivattāpetuṃ. Kasmā?",
  "atk-s0502a0:215_11": "Sarīrappaṭibaddhattā.",
  "atk-s0502a0:215_12": "Evameva imesaṃ dasannaṃ kusalakammapathānaṃ āciṇṇasamāciṇṇakusalamūlikaṃ kāmāvacarādibhedaṃ kāyikacetasikasukhaṃ",
  "atk-s0502a0:215_13": "gatagataṭṭhāne anapāyinī chāyā viya hutvā na vijahatīti.",
  "atk-s0502a0:216_0": "Gāthāpariyosāne caturāsītiyā pāṇasahassānaṃ dhammābhisamayo ahosi,",
  "atk-s0502a0:216_1": "maṭṭhakuṇḍalidevaputto sotāpattiphale patiṭṭhahi,",
  "atk-s0502a0:216_2": "tathā adinnapubbako brāhmaṇo.",
  "atk-s0502a0:216_3": "So tāvamahantaṃ vibhavaṃ buddhasāsane vippakirīti.",
  "atk-s0502a0:217_0": "Maṭṭhakuṇḍalīvatthu dutiyaṃ.",
  "atk-s0502a0:218_0": "3. Tissattheravatthu",
  "atk-s0502a0:219_0": "Akkocchi manti imaṃ dhammadesanaṃ satthā jetavane viharanto tissattheraṃ ārabbha kathesi.",
  "atk-s0502a0:220_0": "So kirāyasmā tissatthero bhagavato pitucchāputto ahosi,",
  "atk-s0502a0:220_1": "mahallakakāle pabbajitvā buddhānaṃ uppannalābhasakkāraṃ paribhuñjanto thūlasarīro ākoṭitapaccākoṭitehi",
  "atk-s0502a0:220_2": "cīvarehi nivāsetvā yebhuyyena vihāramajjhe upaṭṭhānasālāyaṃ nisīdati.",
  "atk-s0502a0:220_3": "Tathāgataṃ dassanatthāya āgatā āgantukabhikkhū taṃ disvā “eko mahāthero bhavissatī”ti saññāya tassa santikaṃ gantvā vattaṃ āpucchanti,",
  "atk-s0502a0:220_4": "pādasambāhanādīni āpucchanti.",
  "atk-s0502a0:220_5": "So tuṇhī ahosi.",
  "atk-s0502a0:220_6": "Atha naṃ eko daharabhikkhu “kativassā tumhe”ti pucchitvā “vassaṃ natthi,",
  "atk-s0502a0:220_7": "mahallakakāle pabbajitā maya”nti vutte, “āvuso,",
  "atk-s0502a0:220_8": "dubbinīta,",
  "atk-s0502a0:220_9": "mahallaka,",
  "atk-s0502a0:220_10": "attano pamāṇaṃ na jānāsi,",
  "atk-s0502a0:220_11": "ettake mahāthere disvā sāmīcikammamattampi na karosi,",
  "atk-s0502a0:220_12": "vatte āpucchiyamāne tuṇhī hosi,",
  "atk-s0502a0:220_13": "kukkuccamattampi te natthī”ti accharaṃ pahari.",
  "atk-s0502a0:220_14": "So khattiyamānaṃ janetvā “tumhe kassa santikaṃ āgatā”ti pucchitvā “satthu santika”nti vutte “maṃ pana ‘ko eso’ti sallakkhetha,",
  "atk-s0502a0:220_15": "mūlameva vo chindissāmī”ti vatvā rudanto dukkhī dummano satthu santikaṃ agamāsi.",
  "atk-s0502a0:220_16": "Atha naṃ satthā “kiṃ nu tvaṃ tissa dukkhī dummano assumukho rodamāno āgatosī”ti pucchi.",
  "atk-s0502a0:220_17": "Tepi bhikkhū “esa gantvā kiñci āloḷaṃ kareyyā”ti teneva saddhiṃ gantvā satthāraṃ vanditvā ekamantaṃ nisīdiṃsu.",
  "atk-s0502a0:220_18": "So satthārā pucchito “ime maṃ, bhante,",
  "atk-s0502a0:220_19": "bhikkhū akkosantī”ti āha.",
  "atk-s0502a0:220_20": "“Kahaṃ pana tvaṃ nisinnosī”ti?",
  "atk-s0502a0:220_21": "“Vihāramajjhe upaṭṭhānasālāyaṃ,",
  "atk-s0502a0:220_22": "bhante”ti.",
  "atk-s0502a0:220_23": "“Ime te bhikkhū āgacchantā diṭṭhā”ti? “Āma, diṭṭhā,",
  "atk-s0502a0:220_24": "bhante”ti.",
  "atk-s0502a0:220_25": "“Kiṃ uṭṭhāya te paccuggamanaṃ kata”nti?",
  "atk-s0502a0:220_26": "“Na kataṃ,",
  "atk-s0502a0:220_27": "bhante”ti.",
  "atk-s0502a0:220_28": "“Parikkhāraggahaṇaṃ āpucchita”nti?",
  "atk-s0502a0:220_29": "“Nāpucchitaṃ,",
  "atk-s0502a0:220_30": "bhante”ti.",
  "atk-s0502a0:220_31": "“Vattaṃ vā pānīyaṃ vā āpucchita”nti.",
  "atk-s0502a0:220_32": "“Nāpucchitaṃ bhante”ti?",
  "atk-s0502a0:220_33": "“Āsanaṃ nīharitvā abhivādetvā pādasambāhanaṃ kata”nti?",
  "atk-s0502a0:220_34": "“Na kataṃ,",
  "atk-s0502a0:220_35": "bhante”ti.",
  "atk-s0502a0:220_36": "“Tissa mahallakabhikkhūnaṃ sabbaṃ etaṃ vattaṃ kātabbaṃ,",
  "atk-s0502a0:220_37": "etaṃ vattaṃ akarontena vihāramajjhe nisīdituṃ na vaṭṭati,",
  "atk-s0502a0:220_38": "taveva doso,",
  "atk-s0502a0:220_39": "ete bhikkhū khamāpehī”ti? “Ete maṃ, bhante,",
  "atk-s0502a0:220_40": "akkosiṃsu,",
  "atk-s0502a0:220_41": "nāhaṃ ete khamāpemī”ti.",
  "atk-s0502a0:220_42": "“Tissa mā evaṃ kari,",
  "atk-s0502a0:220_43": "taveva doso,",
  "atk-s0502a0:220_44": "khamāpehi ne”ti?",
  "atk-s0502a0:220_45": "“Na khamāpemi,",
  "atk-s0502a0:220_46": "bhante”ti.",
  "atk-s0502a0:220_47": "Atha satthā “dubbaco esa,",
  "atk-s0502a0:220_48": "bhante”ti bhikkhūhi vutte “na,",
  "atk-s0502a0:220_49": "bhikkhave,",
  "atk-s0502a0:220_50": "idāneva dubbaco esa,",
  "atk-s0502a0:220_51": "pubbepi esa dubbacoyevā”ti vatvā “idāni tāvassa, bhante,",
  "atk-s0502a0:220_52": "dubbacabhāvo amhehi ñāto,",
  "atk-s0502a0:220_53": "atīte esa kiṃ akāsī”ti vutte “tena hi,",
  "atk-s0502a0:220_54": "bhikkhave,",
  "atk-s0502a0:220_55": "suṇāthā”ti vatvā atītamāhari.",
  "atk-s0502a0:221_0": "Atīte bārāṇasiyaṃ bārāṇasiraññe rajjaṃ kārente devilo nāma tāpaso aṭṭha māse himavante vasitvā loṇambilasevanatthāya",
  "atk-s0502a0:221_1": "cattāro māse nagaramupanissāya vasitukāmo himavantato āgantvā nagaradvāre dārake disvā pucchi –",
  "atk-s0502a0:221_2": "“imaṃ nagaraṃ sampattapabbajitā kattha vasantī”ti?",
  "atk-s0502a0:221_3": "“Kumbhakārasālāyaṃ,",
  "atk-s0502a0:221_4": "bhante”ti.",
  "atk-s0502a0:221_5": "Tāpaso kumbhakārasālaṃ gantvā dvāre ṭhatvā “sace te bhaggava agaru,",
  "atk-s0502a0:221_6": "vaseyyāma ekarattiṃ sālāya”nti āha.",
  "atk-s0502a0:221_7": "Kumbhakāro “mayhaṃ rattiṃ sālāyaṃ kiccaṃ natthi,",
  "atk-s0502a0:221_8": "mahatī sālā,",
  "atk-s0502a0:221_9": "yathāsukhaṃ vasatha,",
  "atk-s0502a0:221_10": "bhante”ti sālaṃ niyyādesi.",
  "atk-s0502a0:221_11": "Tasmiṃ pavisitvā nisinne aparopi nārado nāma tāpaso himavantato āgantvā kumbhakāraṃ ekarattivāsaṃ yāci.",
  "atk-s0502a0:221_12": "Kumbhakāro “paṭhamaṃ āgato iminā saddhiṃ ekato vasitukāmo bhaveyya vā no vā,",
  "atk-s0502a0:221_13": "attānaṃ parimocessāmī”ti cintetvā “sace, bhante,",
  "atk-s0502a0:221_14": "paṭhamaṃ upagato rocessati,",
  "atk-s0502a0:221_15": "tassa ruciyā vasathā”ti āha.",
  "atk-s0502a0:221_16": "So tamupasaṅkamitvā “sace te,",
  "atk-s0502a0:221_17": "ācariya agaru,",
  "atk-s0502a0:221_18": "mayañcettha ekarattiṃ vaseyyāmā”ti yāci.",
  "atk-s0502a0:221_19": "“Mahatī sālā,",
  "atk-s0502a0:221_20": "pavisitvā ekamante vasāhī”ti vutte pavisitvā puretaraṃ paviṭṭhassa devilassa aparabhāge nisīdi.",
  "atk-s0502a0:221_21": "Ubhopi sāraṇīyakathaṃ kathetvā nipajjiṃsu.",
  "atk-s0502a0:222_0": "Sayanakāle nārado devilassa nipajjanaṭṭhānañca dvārañca sallakkhetvā nipajji.",
  "atk-s0502a0:222_1": "So pana devilo nipajjamāno attano nipajjanaṭṭhāne anipajjitvā dvāramajjhe tiriyaṃ nipajji.",
  "atk-s0502a0:222_2": "Nārado rattiṃ nikkhamanto tassa jaṭāsu akkami.",
  "atk-s0502a0:222_3": "“Ko maṃ akkamī”ti ca vutte, “ācariya,",
  "atk-s0502a0:222_4": "aha”nti āha.",
  "atk-s0502a0:222_5": "“Kūṭajaṭila,",
  "atk-s0502a0:222_6": "araññato āgantvā mama jaṭāsu akkamasī”ti. “Ācariya,",
  "atk-s0502a0:222_7": "tumhākaṃ idha nipannabhāvaṃ na jānāmi,",
  "atk-s0502a0:222_8": "khamatha me”ti vatvā tassa kandantasseva bahi nikkhami.",
  "atk-s0502a0:222_9": "Itaro “ayaṃ pavisantopi maṃ akkameyyā”ti parivattetvā pādaṭṭhāne sīsaṃ katvā nipajji.",
  "atk-s0502a0:222_10": "Nāradopi pavisanto “paṭhamaṃpāhaṃ ācariye aparajjhiṃ,",
  "atk-s0502a0:222_11": "idānissa pādapassena pavisissāmī”ti cintetvā āgacchanto gīvāya akkami.",
  "atk-s0502a0:222_12": "“Ko eso”ti ca vutte “ahaṃ,",
  "atk-s0502a0:222_13": "ācariyā”ti vatvā “kūṭajaṭila,",
  "atk-s0502a0:222_14": "paṭhamaṃ mama jaṭāsu akkamitvā idāni gīvāya akkamasi,",
  "atk-s0502a0:222_15": "abhisapissāmi ta”nti vutte, “ācariya,",
  "atk-s0502a0:222_16": "mayhaṃ doso natthi,",
  "atk-s0502a0:222_17": "ahaṃ tumhākaṃ evaṃ nipannabhāvaṃ na jānāmi,",
  "atk-s0502a0:222_18": "‘paṭhamampi me aparaddhaṃ,",
  "atk-s0502a0:222_19": "idāni pādapassena pavisissāmī’ti paviṭṭhomhi,",
  "atk-s0502a0:222_20": "khamatha me”ti āha.",
  "atk-s0502a0:222_21": "“Kūṭajaṭila,",
  "atk-s0502a0:222_22": "abhisapissāmi ta”nti.",
  "atk-s0502a0:222_23": "“Mā evaṃ karittha ācariyā”ti.",
  "atk-s0502a0:222_24": "So tassa vacanaṃ anādiyitvā –",
  "atk-s0502a0:223_0": "“Sahassaraṃsī satatejo, sūriyo tamavinodano;",
  "atk-s0502a0:224_0": "Pātodayante sūriye, muddhā te phalatu sattadhā”ti. –",
  "atk-s0502a0:225_0": "Taṃ abhisapi eva. Nārado, “ācariya,",
  "atk-s0502a0:225_1": "mayhaṃ doso natthīti mama vadantasseva tumhe abhisapatha,",
  "atk-s0502a0:225_2": "yassa doso atthi,",
  "atk-s0502a0:225_3": "tassa muddhā phalatu,",
  "atk-s0502a0:225_4": "mā niddosassā”ti vatvā –",
  "atk-s0502a0:226_0": "“Sahassaraṃsī satatejo, sūriyo tamavinodano;",
  "atk-s0502a0:227_0": "Pātodayante sūriye, muddhā te phalatu sattadhā”ti. –",
  "atk-s0502a0:228_0": "Abhisapi.",
  "atk-s0502a0:228_1": "So pana mahānubhāvo atīte cattālīsa,",
  "atk-s0502a0:228_2": "anāgate cattālīsāti asītikappe anussarati.",
  "atk-s0502a0:228_3": "Tasmā “kassa nu kho upari abhisapo patissatī”ti upadhārento “ācariyassā”ti ñatvā tasmiṃ anukampaṃ paṭicca iddhibalena aruṇuggamanaṃ nivāreti.",
  "atk-s0502a0:229_0": "Nāgarā aruṇe anuggacchante rājadvāraṃ gantvā, “deva,",
  "atk-s0502a0:229_1": "tayi rajjaṃ kārente aruṇo na uṭṭhahati,",
  "atk-s0502a0:229_2": "aruṇaṃ no uṭṭhāpehī”ti kandiṃsu.",
  "atk-s0502a0:229_3": "Rājā attano kāyakammādīni olokento kiñci ayuttaṃ adisvā “kiṃ nu kho kāraṇa”nti cintetvā “pabbajitānaṃ",
  "atk-s0502a0:229_4": "vivādena bhavitabba”nti parisaṅkamāno “kacci imasmiṃ nagare pabbajitā atthī”ti pucchi.",
  "atk-s0502a0:229_5": "“Hiyyo sāyaṃ kumbhakārasālāyaṃ āgatā atthi devā”ti vutte taṃkhaṇaññeva rājā ukkāhi dhāriyamānāhi tattha",
  "atk-s0502a0:229_6": "gantvā nāradaṃ vanditvā ekamantaṃ nisinno āha –",
  "atk-s0502a0:230_0": "“Kammantā nappavattanti, jambudīpassa nārada;",
  "atk-s0502a0:231_0": "Kena loko tamobhūto, taṃ me akkhāhi pucchito”ti.",
  "atk-s0502a0:232_0": "Nārado sabbaṃ taṃ pavattiṃ ācikkhitvā iminā kāraṇena ahaṃ iminā abhisapito,",
  "atk-s0502a0:232_1": "athāhaṃ “mayhaṃ doso natthi,",
  "atk-s0502a0:232_2": "yassa doso atthi,",
  "atk-s0502a0:232_3": "tasseva upari abhisapo patatū”ti vatvā abhisapiṃ.",
  "atk-s0502a0:232_4": "Abhisapitvā ca pana “kassa nu kho upari abhisapo patissatī”ti upadhārento “sūriyuggamanavelāya ācariyassa",
  "atk-s0502a0:232_5": "muddhā sattadhā phalissatī”ti disvā etasmiṃ anukampaṃ paṭicca aruṇassa uggamanaṃ na demīti.",
  "atk-s0502a0:232_6": "“Kathaṃ pana assa, bhante,",
  "atk-s0502a0:232_7": "antarāyo na bhaveyyā”ti.",
  "atk-s0502a0:232_8": "“Sace maṃ khamāpeyya,",
  "atk-s0502a0:232_9": "na bhaveyyā”ti.",
  "atk-s0502a0:232_10": "“Tena hi khamāpehī”ti vutte “eso, mahārāja,",
  "atk-s0502a0:232_11": "maṃ jaṭāsu ca gīvāya ca akkami,",
  "atk-s0502a0:232_12": "nāhaṃ etaṃ kūṭajaṭilaṃ khamāpemī”ti.",
  "atk-s0502a0:232_13": "“Khamāpehi, bhante,",
  "atk-s0502a0:232_14": "mā evaṃ karitthā”ti.",
  "atk-s0502a0:232_15": "“Na khamāpemī”ti.",
  "atk-s0502a0:232_16": "“Muddhā te sattadhā phalissatī”ti vuttepi na khamāpetiyeva.",
  "atk-s0502a0:232_17": "Atha naṃ rājā “na tvaṃ attano ruciyā khamāpessasī”ti hatthapādakucchigīvāsu gāhāpetvā nāradassa pādamūle onamāpesi.",
  "atk-s0502a0:232_18": "Nāradopi “uṭṭhehi, ācariya,",
  "atk-s0502a0:232_19": "khamāmi te”ti vatvā,",
  "atk-s0502a0:232_20": "“mahārāja,",
  "atk-s0502a0:232_21": "nāyaṃ yathāmanena khamāpeti,",
  "atk-s0502a0:232_22": "nagarassa avidūre eko saro atthi,",
  "atk-s0502a0:232_23": "tattha naṃ sīse mattikāpiṇḍaṃ katvā galappamāṇe udake ṭhapāpehī”ti āha.",
  "atk-s0502a0:232_24": "Rājā tathā kāresi.",
  "atk-s0502a0:232_25": "Nārado devilaṃ āmantetvā, “ācariya,",
  "atk-s0502a0:232_26": "mayā iddhiyā vissaṭṭhāya sūriyasantāpe uṭṭhahante udake nimujjitvā aññena ṭhānena uttaritvā gaccheyyāsī”ti āha.",
  "atk-s0502a0:232_27": "“Tassa sūriyaraṃsīhi saṃphuṭṭhamattova mattikāpiṇḍo sattadhā phali,",
  "atk-s0502a0:232_28": "so nimujjitvā aññena ṭhānena palāyī”ti.",
  "atk-s0502a0:233_0": "Satthā imaṃ dhammadesanaṃ āharitvā “tadā,",
  "atk-s0502a0:233_1": "bhikkhave,",
  "atk-s0502a0:233_2": "rājā ānando ahosi,",
  "atk-s0502a0:233_3": "devilo tisso,",
  "atk-s0502a0:233_4": "nārado ahamevāti evaṃ tadāpesa dubbacoyevā”ti vatvā tissattheraṃ āmantetvā, “tissa,",
  "atk-s0502a0:233_5": "bhikkhuno nāma ‘asukenāhaṃ akkuṭṭho,",
  "atk-s0502a0:233_6": "asukena pahaṭo,",
  "atk-s0502a0:233_7": "asukena jito,",
  "atk-s0502a0:233_8": "asuko kho me bhaṇḍaṃ ahāsī’ti cintentassa veraṃ nāma na vūpasammati,",
  "atk-s0502a0:233_9": "evaṃ pana anupanayhantasseva upasammatī”ti vatvā imā gāthā abhāsi –",
  "atk-s0502a0:234_0": "3.",
  "atk-s0502a0:235_0": "“Akkocchi maṃ avadhi maṃ, ajini maṃ ahāsi me;",
  "atk-s0502a0:236_0": "Ye ca taṃ upanayhanti, veraṃ tesaṃ na sammati.",
  "atk-s0502a0:237_0": "4.",
  "atk-s0502a0:238_0": "“Akkocchi maṃ avadhi maṃ, ajini maṃ ahāsi me;",
  "atk-s0502a0:239_0": "Ye ca taṃ nupanayhanti, veraṃ tesūpasammatī”ti.",
  "atk-s0502a0:240_0": "Tattha akkocchīti akkosi.",
  "atk-s0502a0:240_1": "Avadhīti pahari.",
  "atk-s0502a0:240_2": "Ajinīti kūṭasakkhiotāraṇena vā vādapaṭivādena vā karaṇuttariyakaraṇena vā ajesi.",
  "atk-s0502a0:240_3": "Ahāsi meti mama santakaṃ pattādīsu kiñcideva avahari.",
  "atk-s0502a0:240_4": "Ye ca tanti ye keci devatā vā manussā vā gahaṭṭhā vā pabbajitā vā taṃ “akkocchi ma”ntiādivatthukaṃ kodhaṃ",
  "atk-s0502a0:240_5": "sakaṭadhuraṃ viya naddhinā pūtimacchādīni viya ca kusādīhi punappunaṃ veṭhetvā upanayhanti,",
  "atk-s0502a0:240_6": "tesaṃ sakiṃ uppannaṃ veraṃ na sammatīti vūpasammati.",
  "atk-s0502a0:240_7": "Ye ca taṃ nupanayhantīti asatiyā amanasikāravasena vā kammapaccavekkhaṇādivasena vā ye taṃ akkosādivatthukaṃ",
  "atk-s0502a0:240_8": "kodhaṃ tayāpi koci niddoso purimabhave akkuṭṭho bhavissati,",
  "atk-s0502a0:240_9": "pahaṭo bhavissati,",
  "atk-s0502a0:240_10": "kūṭasakkhiṃ otāretvā jito bhavissati,",
  "atk-s0502a0:240_11": "kassaci te pasayha kiñci acchinnaṃ bhavissati,",
  "atk-s0502a0:240_12": "tasmā niddoso hutvāpi akkosādīni pāpuṇāsīti evaṃ na upanayhanti.",
  "atk-s0502a0:240_13": "Tesu pamādena uppannampi veraṃ iminā anupanayhanena nirindhano viya jātavedo vūpasammatīti.",
  "atk-s0502a0:241_0": "Desanāpariyosāne satasahassabhikkhū sotāpattiphalādīni pāpuṇiṃsu.",
  "atk-s0502a0:241_1": "Dhammadesanā mahājanassa sātthikā ahosi.",
  "atk-s0502a0:241_2": "Dubbacopi subbacoyeva jātoti.",
  "atk-s0502a0:242_0": "Tissattheravatthu tatiyaṃ.",
  "atk-s0502a0:243_0": "4. Kāḷayakkhinīvatthu",
  "atk-s0502a0:244_0": "Na hi verenāti imaṃ dhammadesanaṃ satthā jetavane viharanto aññataraṃ vañjhitthiṃ ārabbha kathesi.",
  "atk-s0502a0:245_0": "Eko kira kuṭumbikaputto pitari kālakate khette ca ghare ca sabbakammāni attanāva karonto mātaraṃ paṭijaggi.",
  "atk-s0502a0:245_1": "Athassa mātā “kumārikaṃ te, tāta,",
  "atk-s0502a0:245_2": "ānessāmī”ti āha. “Amma,",
  "atk-s0502a0:245_3": "mā evaṃ vadetha,",
  "atk-s0502a0:245_4": "ahaṃ yāvajīvaṃ tumhe paṭijaggissāmī”ti. “Tāta,",
  "atk-s0502a0:245_5": "khette ca ghare ca kiccaṃ tvameva karosi,",
  "atk-s0502a0:245_6": "tena mayhaṃ cittasukhaṃ nāma na hoti,",
  "atk-s0502a0:245_7": "ānessāmī”ti.",
  "atk-s0502a0:245_8": "So punappunaṃ paṭikkhipitvā tuṇhī ahosi.",
  "atk-s0502a0:245_9": "Sā ekaṃ kulaṃ gantukāmā gehā nikkhami.",
  "atk-s0502a0:245_10": "Atha naṃ putto “kataraṃ kulaṃ gacchathā”ti pucchitvā “asukakulaṃ nāmā”ti vutte tattha gamanaṃ paṭisedhetvā attano abhirucitaṃ kulaṃ ācikkhi.",
  "atk-s0502a0:245_11": "Sā tattha gantvā kumārikaṃ vāretvā divasaṃ vavatthapetvā taṃ ānetvā tassa ghare akāsi.",
  "atk-s0502a0:245_12": "Sā vañjhā ahosi.",
  "atk-s0502a0:245_13": "Atha naṃ mātā, putta,",
  "atk-s0502a0:245_14": "tvaṃ attano ruciyā kumārikaṃ āṇāpesi,",
  "atk-s0502a0:245_15": "sā idāni vañjhā jātā,",
  "atk-s0502a0:245_16": "aputtakañca nāma kulaṃ vinassati,",
  "atk-s0502a0:245_17": "paveṇī na ghaṭīyati,",
  "atk-s0502a0:245_18": "tena aññaṃ te kumārikaṃ ānemīti.",
  "atk-s0502a0:245_19": "Tena “alaṃ,",
  "atk-s0502a0:245_20": "ammā”ti vuccamānāpi punappunaṃ kathesi.",
  "atk-s0502a0:245_21": "Vañjhitthī taṃ kathaṃ sutvā “puttā nāma mātāpitūnaṃ vacanaṃ atikkamituṃ na sakkonti,",
  "atk-s0502a0:245_22": "idāni aññaṃ vijāyiniṃ itthiṃ ānetvā maṃ dāsibhogena bhuñjissati.",
  "atk-s0502a0:245_23": "Yaṃnūnāhaṃ sayameva ekaṃ kumārikaṃ āneyya”nti cintetvā ekaṃ kulaṃ gantvā tassatthāya kumārikaṃ vāretvā “kiṃ nāmetaṃ, amma,",
  "atk-s0502a0:245_24": "vadesī”ti tehi paṭikkhittā “ahaṃ vañjhā,",
  "atk-s0502a0:245_25": "aputtakaṃ nāma kulaṃ vinassati,",
  "atk-s0502a0:245_26": "tumhākaṃ pana dhītā puttaṃ vā dhītaraṃ vā labhitvā kuṭumbikassa sāminī bhavissati,",
  "atk-s0502a0:245_27": "mayhaṃ sāmikassa naṃ dethā”ti yācitvā sampaṭicchāpetvā ānetvā sāmikassa ghare akāsi.",
  "atk-s0502a0:246_0": "Athassā etadahosi –",
  "atk-s0502a0:246_1": "“sacāyaṃ puttaṃ vā dhītaraṃ vā labhissati,",
  "atk-s0502a0:246_2": "ayameva kuṭumbassa sāminī bhavissati.",
  "atk-s0502a0:246_3": "Yathā dārakaṃ na labhati,",
  "atk-s0502a0:246_4": "tatheva naṃ kātuṃ vaṭṭatī”ti.",
  "atk-s0502a0:246_5": "Atha naṃ sā āha – “amma,",
  "atk-s0502a0:246_6": "yadā te kucchiyaṃ gabbho patiṭṭhāti,",
  "atk-s0502a0:246_7": "atha me āroceyyāsī”ti.",
  "atk-s0502a0:246_8": "Sā “sādhū”ti paṭissuṇitvā gabbhe patiṭṭhite tassā ārocesi.",
  "atk-s0502a0:246_9": "Itarissā pana sā sayameva niccaṃ yāgubhattaṃ deti,",
  "atk-s0502a0:246_10": "athassā āhāreneva saddhiṃ gabbhapātanabhesajjamadāsi,",
  "atk-s0502a0:246_11": "gabbho pati.",
  "atk-s0502a0:246_12": "Dutiyampi gabbhe patiṭṭhite ārocesi,",
  "atk-s0502a0:246_13": "itarā dutiyampi tatheva pātesi.",
  "atk-s0502a0:246_14": "Atha naṃ paṭivissakitthiyo pucchiṃsu –",
  "atk-s0502a0:246_15": "“kacci te sapatti antarāyaṃ karotī”ti?",
  "atk-s0502a0:246_16": "Sā tamatthaṃ ārocetvā “andhabāle,",
  "atk-s0502a0:246_17": "kasmā evamakāsi,",
  "atk-s0502a0:246_18": "ayaṃ tava issariyabhayena gabbhassa pātanabhesajjaṃ yojetvā deti,",
  "atk-s0502a0:246_19": "tena te gabbho patati,",
  "atk-s0502a0:246_20": "mā puna evamakatthā”ti vuttā tatiyavāre na kathesi.",
  "atk-s0502a0:246_21": "Atha sā itarissā udaraṃ disvā “kasmā mayhaṃ gabbhassa patiṭṭhitabhāvaṃ na kathesī”ti vatvā “tvaṃ maṃ ānetvā vañcetvā dve vāre gabbhaṃ pātesi,",
  "atk-s0502a0:246_22": "kimatthaṃ tuyhaṃ kathemī”ti vutte “naṭṭhā dānimhī”ti cintetvā tassā pamādaṃ olokentī pariṇate gabbhe okāsaṃ labhitvā bhesajjaṃ yojetvā adāsi.",
  "atk-s0502a0:246_23": "Gabbho pariṇatattā patituṃ asakkonto tiriyaṃ nipati,",
  "atk-s0502a0:246_24": "kharā vedanā uppajji,",
  "atk-s0502a0:246_25": "jīvitasaṃsayaṃ pāpuṇi.",
  "atk-s0502a0:246_26": "Sā “nāsitamhi tayā,",
  "atk-s0502a0:246_27": "tvameva maṃ ānetvā tvameva tayopi vāre dārake nāsesi,",
  "atk-s0502a0:246_28": "idāni ahampi nassāmi,",
  "atk-s0502a0:246_29": "ito dāni cutā yakkhinī hutvā tava dārake khādituṃ samatthā hutvā nibbatteyya”nti patthanaṃ paṭṭhapetvā",
  "atk-s0502a0:246_30": "kālaṃ katvā tasmiṃyeva gehe majjārī hutvā nibbatti.",
  "atk-s0502a0:246_31": "Itarampi sāmiko gahetvā “tayā me kulūpacchedo kato”ti kapparajaṇṇukādīhi supothitaṃ pothesi.",
  "atk-s0502a0:246_32": "Sā tenevābādhena kālaṃ katvā tattheva kukkuṭī hutvā nibbattā.",
  "atk-s0502a0:247_0": "Kukkuṭī na cirasseva aṇḍāni vijāyi,",
  "atk-s0502a0:247_1": "majjārī āgantvā tāni aṇḍāni khādi.",
  "atk-s0502a0:247_2": "Dutiyampi tatiyampi khādiyeva.",
  "atk-s0502a0:247_3": "Kukkuṭī cintesi –",
  "atk-s0502a0:247_4": "“tayo vāre mama aṇḍāni khāditvā idāni mampi khāditukāmāsī”ti.",
  "atk-s0502a0:247_5": "“Ito cutā saputtakaṃ taṃ khādituṃ labheyya”nti patthanaṃ katvā tato cutā araññe dīpinī hutvā nibbatti.",
  "atk-s0502a0:247_6": "Itarā migī hutvā nibbatti.",
  "atk-s0502a0:247_7": "Tassā vijātakāle dīpinī āgantvā tayo vāre puttake khādi.",
  "atk-s0502a0:247_8": "Migī maraṇakāle “ayaṃ me tikkhattuṃ puttake khāditvā idāni mampi khādissati,",
  "atk-s0502a0:247_9": "ito dāni cutā etaṃ saputtakaṃ khādituṃ labheyya”nti patthanaṃ katvā ito cutā yakkhinī hutvā nibbatti.",
  "atk-s0502a0:247_10": "Dīpinīpi tatheva tato cutā sāvatthiyaṃ kuladhītā hutvā nibbatti,",
  "atk-s0502a0:247_11": "sā vuddhippattā dvāragāmake patikulaṃ agamāsi,",
  "atk-s0502a0:247_12": "aparabhāge ca puttaṃ vijāyi.",
  "atk-s0502a0:247_13": "Yakkhinīpi tassā piyasahāyikāvaṇṇena āgantvā “kuhiṃ me sahāyikā”ti “antogabbhe vijātā”ti vutte “puttaṃ nu kho vijātā,",
  "atk-s0502a0:247_14": "udāhu dhītaranti passissāmi na”nti gabbhaṃ pavisitvā passantī viya dārakaṃ gahetvā khāditvā gatā.",
  "atk-s0502a0:247_15": "Puna dutiyavārepi tatheva khādi.",
  "atk-s0502a0:247_16": "Tatiyavāre itarā garubhārā hutvā sāmikaṃ āmantetvā, “sāmi,",
  "atk-s0502a0:247_17": "imasmiṃ ṭhāne ekā yakkhinī mama dve putte khāditvā gatā,",
  "atk-s0502a0:247_18": "idāni mama kulagehaṃ gantvā vijāyissāmī”ti kulagehaṃ gantvā vijāyi.",
  "atk-s0502a0:248_0": "Tadā sā yakkhinī udakavāraṃ gatā hoti.",
  "atk-s0502a0:248_1": "Vessavaṇassa hi yakkhiniyo vārena anotattadahato sīsaparamparāya udakamāharanti.",
  "atk-s0502a0:248_2": "Tā catumāsaccayenapi pañcamāsaccayenapi muccanti.",
  "atk-s0502a0:248_3": "Aparā yakkhiniyo kilantakāyā jīvitakkhayampi pāpuṇanti.",
  "atk-s0502a0:248_4": "Sā pana udakavārato muttamattāva vegena taṃ gharaṃ gantvā “kuhiṃ me sahāyikā”ti pucchi.",
  "atk-s0502a0:248_5": "“Kuhiṃ naṃ passissasi,",
  "atk-s0502a0:248_6": "tassā imasmiṃ ṭhāne jātajātadārake yakkhinī āgantvā khādati,",
  "atk-s0502a0:248_7": "tasmā kulagehaṃ gatā”ti.",
  "atk-s0502a0:248_8": "Sā “yattha vā tattha vā gacchatu,",
  "atk-s0502a0:248_9": "na me muccissatī”ti veravegasamussāhitamānasā nagarābhimukhī pakkhandi.",
  "atk-s0502a0:248_10": "Itarāpi nāmaggahaṇadivase naṃ dārakaṃ nhāpetvā nāmaṃ katvā, “sāmi,",
  "atk-s0502a0:248_11": "idāni sakagharaṃ gacchāmā”ti puttamādāya sāmikena saddhiṃ vihāramajjhe gatamaggena gacchantī puttaṃ sāmikassa",
  "atk-s0502a0:248_12": "datvā vihārapokkharaṇiyā nhātvā sāmike nhāyante uttaritvā puttassa thaññaṃ pāyamānā ṭhitā yakkhiniṃ āgacchantiṃ",
  "atk-s0502a0:248_13": "disvā sañjānitvā, “sāmi,",
  "atk-s0502a0:248_14": "vegena ehi,",
  "atk-s0502a0:248_15": "ayaṃ sā yakkhinī,",
  "atk-s0502a0:248_16": "vegena ehi,",
  "atk-s0502a0:248_17": "ayaṃ sā yakkhinī”ti uccāsaddaṃ katvā yāva tassa āgamanaṃ saṇṭhātuṃ asakkontī nivattetvā antovihārābhimukhī pakkhandi.",
  "atk-s0502a0:249_0": "Tasmiṃ samaye satthā parisamajjhe dhammaṃ desesi.",
  "atk-s0502a0:249_1": "Sā puttaṃ tathāgatassa pādapiṭṭhe nipajjāpetvā “tumhākaṃ mayā esa dinno,",
  "atk-s0502a0:249_2": "puttassa me jīvitaṃ dethā”ti āha.",
  "atk-s0502a0:249_3": "Dvārakoṭṭhake adhivattho sumanadevo nāma yakkhiniyā anto pavisituṃ nādāsi.",
  "atk-s0502a0:249_4": "Satthā ānandattheraṃ āmantetvā “gaccha, ānanda,",
  "atk-s0502a0:249_5": "taṃ yakkhiniṃ pakkosāhī”ti āha.",
  "atk-s0502a0:249_6": "Thero pakkosi.",
  "atk-s0502a0:249_7": "Itarā “ayaṃ, bhante,",
  "atk-s0502a0:249_8": "āgacchatī”ti āha.",
  "atk-s0502a0:249_9": "Satthā “etu,",
  "atk-s0502a0:249_10": "mā saddamakāsī”ti vatvā taṃ āgantvā ṭhitaṃ “kasmā evaṃ karosi,",
  "atk-s0502a0:249_11": "sace tumhe mādisassa buddhassa sammukhībhāvaṃ nāgamissatha,",
  "atk-s0502a0:249_12": "ahinakulānaṃ viya acchaphandanānaṃ viya kākolūkānaṃ viya ca kappaṭṭhitikaṃ vo veraṃ abhavissa,",
  "atk-s0502a0:249_13": "kasmā veraṃ paṭiveraṃ karotha.",
  "atk-s0502a0:249_14": "Verañhi averena upasammati,",
  "atk-s0502a0:249_15": "no verenā”ti vatvā imaṃ gāthamāha –",
  "atk-s0502a0:250_0": "5.",
  "atk-s0502a0:251_0": "“Na hi verena verāni, sammantīdha kudācanaṃ;",
  "atk-s0502a0:252_0": "Averena ca sammanti, esa dhammo sanantano”ti.",
  "atk-s0502a0:253_0": "Tattha na hi verenāti yathā hi kheḷasiṅghāṇikādīhi asucīhi makkhitaṃ ṭhānaṃ teheva asucīhi dhovantā suddhaṃ niggandhaṃ kātuṃ na sakkonti,",
  "atk-s0502a0:253_1": "atha kho taṃ ṭhānaṃ bhiyyosomattāya asuddhatarañceva duggandhatarañca hoti;",
  "atk-s0502a0:253_2": "evameva akkosantaṃ paccakkosanto paharantaṃ paṭipaharanto verena veraṃ vūpasametuṃ na sakkoti,",
  "atk-s0502a0:253_3": "atha kho bhiyyo bhiyyo verameva karoti.",
  "atk-s0502a0:253_4": "Iti verāni nāma verena kismiñci kāle na sammanti,",
  "atk-s0502a0:253_5": "atha kho vaḍḍhantiyeva.",
  "atk-s0502a0:253_6": "Averena ca sammantīti yathā pana tāni kheḷādīni asucīni vippasannena udakena dhoviyamānāni nassanti,",
  "atk-s0502a0:253_7": "taṃ ṭhānaṃ suddhaṃ hoti sugandhaṃ;",
  "atk-s0502a0:253_8": "evameva averena khantimettodakena yoniso manasikārena paccavekkhaṇena verāni vūpasammanti paṭippassambhanti abhāvaṃ gacchanti.",
  "atk-s0502a0:253_9": "Esa dhammo sanantanoti esa averena verūpasamanasaṅkhāto porāṇako dhammo;",
  "atk-s0502a0:253_10": "sabbesaṃ buddhapaccekabuddhakhīṇāsavānaṃ gatamaggoti.",
  "atk-s0502a0:254_0": "Gāthāpariyosāne yakkhinī sotāpattiphale patiṭṭhahi. Sampattaparisāyapi dhammadesanā sātthikā ahosi.",
  "atk-s0502a0:255_0": "Satthā taṃ itthiṃ āha –",
  "atk-s0502a0:255_1": "“etissā tava puttaṃ dehī”ti. “Bhāyāmi,",
  "atk-s0502a0:255_2": "bhante”ti.",
  "atk-s0502a0:255_3": "“Mā bhāyi,",
  "atk-s0502a0:255_4": "natthi te etaṃ nissāya paripantho”ti āha.",
  "atk-s0502a0:255_5": "Sā tassā puttamadāsi.",
  "atk-s0502a0:255_6": "Sā taṃ cumbitvā āliṅgetvā puna mātuyeva datvā rodituṃ ārabhi.",
  "atk-s0502a0:255_7": "Atha naṃ satthā “kimeta”nti pucchi. “Bhante,",
  "atk-s0502a0:255_8": "ahaṃ pubbe yathā vā tathā vā jīvikaṃ kappentīpi kucchipūraṃ nālatthaṃ,",
  "atk-s0502a0:255_9": "idāni kathaṃ jīvissāmī”ti.",
  "atk-s0502a0:255_10": "Atha naṃ satthā “mā cintayī”ti samassāsetvā taṃ itthimāha –",
  "atk-s0502a0:255_11": "“imaṃ netvā attano gehe nivāsāpetvā aggayāgubhattehi paṭijaggāhī”ti.",
  "atk-s0502a0:255_12": "Sā taṃ netvā piṭṭhivaṃse patiṭṭhāpetvā aggayāgubhattehi paṭijaggi,",
  "atk-s0502a0:255_13": "tassā vīhipaharaṇakāle musalaggena muddhaṃ paharantaṃ viya upaṭṭhāsi.",
  "atk-s0502a0:255_14": "Sā sahāyikaṃ āmantetvā “imasmiṃ ṭhāne vasituṃ na sakkomi,",
  "atk-s0502a0:255_15": "aññattha maṃ patiṭṭhāpehī”ti vatvā musalasālāya udakacāṭiyaṃ uddhane nibbakose saṅkārakūṭe gāmadvāre",
  "atk-s0502a0:255_16": "cāti etesu ṭhānesu patiṭṭhāpitāpi idha me musalena sīsaṃ bhindantaṃ viya upaṭṭhāti,",
  "atk-s0502a0:255_17": "idha dārakā ucchiṭṭhodakaṃ otārenti,",
  "atk-s0502a0:255_18": "idha sunakhā nipajjanti,",
  "atk-s0502a0:255_19": "idha dārakā asuciṃ karonti,",
  "atk-s0502a0:255_20": "idha kacavaraṃ chaḍḍenti,",
  "atk-s0502a0:255_21": "idha gāmadārakā lakkhayoggaṃ karontīti sabbāni tāni paṭikkhipi.",
  "atk-s0502a0:255_22": "Atha naṃ bahigāme vivittokāse patiṭṭhāpetvā tattha tassā aggayāgubhattādīni haritvā paṭijaggi.",
  "atk-s0502a0:255_23": "Sā yakkhinī evaṃ cintesi –",
  "atk-s0502a0:255_24": "“ayaṃ me sahāyikā idāni bahūpakārā,",
  "atk-s0502a0:255_25": "handāhaṃ kiñci paṭiguṇaṃ karomī”ti.",
  "atk-s0502a0:255_26": "Sā “imasmiṃ saṃvacchare subbuṭṭhikā bhavissati,",
  "atk-s0502a0:255_27": "thalaṭṭhāne sassaṃ karohi,",
  "atk-s0502a0:255_28": "imasmiṃ saṃvacchare dubbuṭṭhikā bhavissati,",
  "atk-s0502a0:255_29": "ninnaṭṭhāneyeva sassaṃ karohī”ti sahāyikāya āroceti.",
  "atk-s0502a0:255_30": "Sesajanehi katasassaṃ atiudakena vā anodakena vā nassati,",
  "atk-s0502a0:255_31": "tassā ativiya sampajjati.",
  "atk-s0502a0:255_32": "Atha naṃ sesajanā, “amma,",
  "atk-s0502a0:255_33": "tayā katasassaṃ neva accodakena,",
  "atk-s0502a0:255_34": "na anudakena nassati,",
  "atk-s0502a0:255_35": "subbuṭṭhidubbuṭṭhibhāvaṃ ñatvā kammaṃ karosi,",
  "atk-s0502a0:255_36": "kiṃ nu kho eta”nti pucchiṃsu.",
  "atk-s0502a0:255_37": "“Amhākaṃ sahāyikā yakkhinī subbuṭṭhidubbuṭṭhibhāvaṃ ācikkhati,",
  "atk-s0502a0:255_38": "mayaṃ tassā vacanena thalesu ninnesu sassāni karoma,",
  "atk-s0502a0:255_39": "tena no sampajjati.",
  "atk-s0502a0:255_40": "Kiṃ na passatha?",
  "atk-s0502a0:255_41": "Nibaddhaṃ amhākaṃ gehato yāgubhattādīni hariyamānāni,",
  "atk-s0502a0:255_42": "tāni etissā harīyanti,",
  "atk-s0502a0:255_43": "tumhepi etissā aggayāgubhattādīni haratha,",
  "atk-s0502a0:255_44": "tumhākampi kammante olokessatī”ti.",
  "atk-s0502a0:255_45": "Athassā sakalanagaravāsino sakkāraṃ kariṃsu.",
  "atk-s0502a0:255_46": "Sāpi tato paṭṭhāya sabbesaṃ kammante olokentī lābhaggappattā ahosi mahāparivārā.",
  "atk-s0502a0:255_47": "Sā aparabhāge aṭṭha salākabhattāni paṭṭhapesi.",
  "atk-s0502a0:255_48": "Tāni yāvajjakālā dīyantiyevāti.",
  "atk-s0502a0:256_0": "Kāḷayakkhinīvatthu catutthaṃ.",
  "atk-s0502a0:257_0": "5. Kosambakavatthu",
  "atk-s0502a0:258_0": "Pare ca na vijānantīti imaṃ dhammadesanaṃ satthā jetavane viharanto kosambake bhikkhū ārabbha kathesi.",
  "atk-s0502a0:259_0": "Kosambiyañhi ghositārāme pañcasatapañcasataparivārā dve bhikkhū vihariṃsu vinayadharo ca dhammakathiko ca.",
  "atk-s0502a0:259_1": "Tesu dhammakathiko ekadivasaṃ sarīravalañjaṃ katvā udakakoṭṭhake ācamanaudakāvasesaṃ bhājane ṭhapetvāva nikkhami.",
  "atk-s0502a0:259_2": "Pacchā vinayadharo tattha paviṭṭho taṃ udakaṃ disvā nikkhamitvā itaraṃ pucchi, “āvuso,",
  "atk-s0502a0:259_3": "tayā udakaṃ ṭhapita”nti? “Āma, āvuso”ti.",
  "atk-s0502a0:259_4": "“Kiṃ panettha āpattibhāvaṃ na jānāsī”ti? “Āma,",
  "atk-s0502a0:259_5": "na jānāmī”ti. “Hoti, āvuso,",
  "atk-s0502a0:259_6": "ettha āpattī”ti.",
  "atk-s0502a0:259_7": "“Tena hi paṭikarissāmi na”nti.",
  "atk-s0502a0:259_8": "“Sace pana te, āvuso,",
  "atk-s0502a0:259_9": "asañcicca assatiyā kataṃ,",
  "atk-s0502a0:259_10": "natthi āpattī”ti.",
  "atk-s0502a0:259_11": "So tassā āpattiyā anāpattidiṭṭhi ahosi.",
  "atk-s0502a0:259_12": "Vinayadharopi attano nissitakānaṃ “ayaṃ dhammakathiko āpattiṃ āpajjamānopi na jānātī”ti ārocesi.",
  "atk-s0502a0:259_13": "Te tassa nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ na jānātī”ti āhaṃsu.",
  "atk-s0502a0:259_14": "Te gantvā attano upajjhāyassa ārocesuṃ.",
  "atk-s0502a0:259_15": "So evamāha –",
  "atk-s0502a0:259_16": "“ayaṃ vinayadharo pubbe anāpattīti vatvā idāni āpattīti vadati,",
  "atk-s0502a0:259_17": "musāvādī eso”ti.",
  "atk-s0502a0:259_18": "Te gantvā “tumhākaṃ upajjhāyo musāvādī”ti āhaṃsu.",
  "atk-s0502a0:259_19": "Te evaṃ aññamaññaṃ kalahaṃ vaḍḍhayiṃsu.",
  "atk-s0502a0:259_20": "Kato vinayadharo okāsaṃ labhitvā dhammakathikassa āpattiyā adassane ukkhepanīyakammamakāsi.",
  "atk-s0502a0:259_21": "Tato paṭṭhāya tesaṃ paccayadāyakā upaṭṭhākāpi dve koṭṭhāsā ahesuṃ,",
  "atk-s0502a0:259_22": "ovādapaṭiggāhakā bhikkhuniyopi ārakkhadevatāpi tāsaṃ sandiṭṭhasambhattā ākāsaṭṭhadevatāpīti yāva brahmalokā sabbepi puthujjanā dve pakkhā ahesuṃ.",
  "atk-s0502a0:259_23": "Cātumahārājikaṃ ādiṃ katvā yāva akaniṭṭhabhāvanā pana ekaninnādaṃ kolāhalaṃ agamāsi.",
  "atk-s0502a0:260_0": "Atheko aññataro bhikkhu tathāgatamupasaṅkamitvā ukkhepakānaṃ vinayadharaantevāsikānaṃ “dhammikenevāyaṃ vinayakammena ukkhitto”ti laddhiñca,",
  "atk-s0502a0:260_1": "ukkhittānuvattakānaṃ dhammakathikaantevāsikānaṃ pana “adhammikeneva kammena ukkhitto”ti laddhiñca,",
  "atk-s0502a0:260_2": "ukkhepakehi vāriyamānānampi ca tesaṃ taṃ anuparivāretvā vicaraṇabhāvañca ārocesi bhagavā “samaggā kira hontū”ti dve vāre pesetvā “na icchanti, bhante,",
  "atk-s0502a0:260_3": "samaggā bhavitu”nti sutvā tatiyavāre “bhinno bhikkhusaṅgho,",
  "atk-s0502a0:260_4": "bhinno bhikkhusaṅgho”ti tesaṃ santikaṃ gantvā ukkhepakānaṃ ukkhepane,",
  "atk-s0502a0:260_5": "itaresañca āpattiyā adassane ādīnavaṃ kathetvā puna tesaṃ tattheva ekasīmāyaṃ uposathādīni anujānitvā",
  "atk-s0502a0:260_6": "bhattaggādīsu bhaṇḍanajātānaṃ “āsanantarikāya nisīditabba”nti bhattagge vattaṃ paññāpetvā “idānipi bhaṇḍanajātāva",
  "atk-s0502a0:260_7": "viharantī”ti sutvā tattha gantvā “alaṃ,",
  "atk-s0502a0:260_8": "bhikkhave,",
  "atk-s0502a0:260_9": "mā bhaṇḍana”ntiādīni vatvā,",
  "atk-s0502a0:260_10": "“bhikkhave,",
  "atk-s0502a0:260_11": "bhaṇḍanakalahaviggahavivādā nāmete anatthakārakā.",
  "atk-s0502a0:260_12": "Kalahaṃ nissāya hi laṭukikāpi sakuṇikā hatthināgaṃ jīvitakkhayaṃ pāpesī”ti laṭukikajātakaṃ kathetvā,",
  "atk-s0502a0:260_13": "“bhikkhave,",
  "atk-s0502a0:260_14": "samaggā hotha,",
  "atk-s0502a0:260_15": "mā vivadatha.",
  "atk-s0502a0:260_16": "Vivādaṃ nissāya hi anekasatasahassā vaṭṭakāpi jīvitakkhayaṃ pattā”ti vaṭṭakajātakaṃ kathesi.",
  "atk-s0502a0:260_17": "Evampi tesu bhagavato vacanaṃ anādiyantesu aññatarena dhammavādinā tathāgatassa vihesaṃ anicchantena “āgametu,",
  "atk-s0502a0:260_18": "bhante bhagavā,",
  "atk-s0502a0:260_19": "dhammasāmi,",
  "atk-s0502a0:260_20": "appossukko,",
  "atk-s0502a0:260_21": "bhante bhagavā,",
  "atk-s0502a0:260_22": "diṭṭhadhammasukhavihāramanuyutto viharatu,",
  "atk-s0502a0:260_23": "mayameva tena bhaṇḍanena kalahena viggahena vivādena paññāyissāmā”ti vutte atītaṃ āhari –",
  "atk-s0502a0:261_0": "Bhūtapubbaṃ,",
  "atk-s0502a0:261_1": "bhikkhave,",
  "atk-s0502a0:261_2": "bārāṇasiyaṃ brahmadatto nāma kāsirājā ahosi.",
  "atk-s0502a0:261_3": "Brahmadattena dīghītissa kosalarañño rajjaṃ acchinditvā aññātakavesena vasantassa pituno māritabhāvañceva",
  "atk-s0502a0:261_4": "dīghāvukumārena attano jīvite dinne tato paṭṭhāya tesaṃ samaggabhāvañca kathetvā “tesañhi nāma,",
  "atk-s0502a0:261_5": "bhikkhave,",
  "atk-s0502a0:261_6": "rājūnaṃ ādinnadaṇḍānaṃ ādinnasatthānaṃ evarūpaṃ khantisoraccaṃ bhavissati.",
  "atk-s0502a0:261_7": "Idha kho taṃ,",
  "atk-s0502a0:261_8": "bhikkhave, sobhetha,",
  "atk-s0502a0:261_9": "yaṃ tumhe evaṃ svākhāte dhammavinaye pabbajitā samānā khamā ca bhaveyyātha soratā cā”ti ovaditvāpi neva te samagge kātuṃ asakkhi.",
  "atk-s0502a0:261_10": "So tāya ākiṇṇavihāratāya ukkaṇṭhito “ahaṃ kho idāni ākiṇṇo dukkhaṃ viharāmi,",
  "atk-s0502a0:261_11": "ime ca bhikkhū mama vacanaṃ na karonti.",
  "atk-s0502a0:261_12": "Yaṃnūnāhaṃ ekakova gaṇamhā vūpakaṭṭho vihareyya”nti cintetvā kosambiyaṃ piṇḍāya caritvā anapaloketvā",
  "atk-s0502a0:261_13": "bhikkhusaṅghaṃ ekakova attano pattacīvaramādāya bālakaloṇakagāmaṃ gantvā tattha bhaguttherassa ekacārikavattaṃ",
  "atk-s0502a0:261_14": "kathetvā pācinavaṃsamigadāye tiṇṇaṃ kulaputtānaṃ sāmaggiyānisaṃsaṃ kathetvā yena pālileyyakaṃ atthi,",
  "atk-s0502a0:261_15": "tadavasari.",
  "atk-s0502a0:261_16": "Tatra sudaṃ bhagavā pālileyyakaṃ upanissāya rakkhitavanasaṇḍe bhaddasālamūle pālileyyakena hatthinā upaṭṭhiyamāno phāsukaṃ vassāvāsaṃ vasi.",
  "atk-s0502a0:262_0": "Kosambivāsinopi kho upāsakā vihāraṃ gantvā satthāraṃ apassantā “kuhiṃ, bhante,",
  "atk-s0502a0:262_1": "satthā”ti pucchitvā “pālileyyakavanasaṇḍaṃ gato”ti.",
  "atk-s0502a0:262_2": "“Kiṃ kāraṇā”ti?",
  "atk-s0502a0:262_3": "“Amhe samagge kātuṃ vāyami,",
  "atk-s0502a0:262_4": "mayaṃ pana na samaggā ahumhā”ti. “Kiṃ, bhante,",
  "atk-s0502a0:262_5": "tumhe satthu santike pabbajitvā tasmiṃ sāmaggiṃ karonte samaggā nāhuvatthā”ti?",
  "atk-s0502a0:262_6": "“Evamāvuso”ti.",
  "atk-s0502a0:262_7": "“Manussā ime satthu santike pabbajitvā tasmiṃ sāmaggiṃ karontepi samaggā na jātā,",
  "atk-s0502a0:262_8": "mayaṃ ime nissāya satthāraṃ daṭṭhuṃ na labhimhā,",
  "atk-s0502a0:262_9": "imesaṃ neva āsanaṃ dassāma,",
  "atk-s0502a0:262_10": "na abhivādanādīni karissāmā”ti tato paṭṭhāya tesaṃ sāmīcimattampi na kariṃsu.",
  "atk-s0502a0:262_11": "Te appāhāratāya sussamānā katipāheneva ujukā hutvā aññamaññaṃ accayaṃ desetvā khamāpetvā “upāsakā mayaṃ samaggā jātā,",
  "atk-s0502a0:262_12": "tumhepi no purimasadisā hothā”ti āhaṃsu.",
  "atk-s0502a0:262_13": "“Khamāpito pana vo, bhante,",
  "atk-s0502a0:262_14": "satthā”ti.",
  "atk-s0502a0:262_15": "“Na khamāpito, āvuso”ti.",
  "atk-s0502a0:262_16": "“Tena hi satthāraṃ khamāpetha,",
  "atk-s0502a0:262_17": "satthu khamāpitakāle mayampi tumhākaṃ purimasadisā bhavissāmā”ti.",
  "atk-s0502a0:262_18": "Te antovassabhāvena satthu santikaṃ gantuṃ avisahantā dukkhena taṃ antovassaṃ vītināmesuṃ.",
  "atk-s0502a0:262_19": "Satthā pana tena hatthinā upaṭṭhiyamāno sukhaṃ vasi.",
  "atk-s0502a0:262_20": "Sopi hi hatthināgo gaṇaṃ pahāya phāsuvihāratthāyeva taṃ vanasaṇḍaṃ pāvisi.",
  "atk-s0502a0:263_0": "Yathāha –",
  "atk-s0502a0:263_1": "“ahaṃ kho ākiṇṇo viharāmi hatthīhi hatthīnīhi hatthikalabhehi hatthicchāpehi,",
  "atk-s0502a0:263_2": "chinnaggāni ceva tiṇāni khādāmi,",
  "atk-s0502a0:263_3": "obhaggobhaggañca me sākhābhaṅgaṃ khādanti,",
  "atk-s0502a0:263_4": "āvilāni ca pānīyāni pivāmi,",
  "atk-s0502a0:263_5": "ogāhā cassa me uttiṇṇassa hatthiniyo kāyaṃ upanighaṃsantiyo gacchanti,",
  "atk-s0502a0:263_6": "yaṃnūnāhaṃ ekova gaṇamhā vūpakaṭṭho vihareyya”nti.",
  "atk-s0502a0:263_7": "Atha kho so hatthināgo yūthā apakkamma yena pālileyyakaṃ rakkhitavanasaṇḍaṃ bhaddasālamūlaṃ,",
  "atk-s0502a0:263_8": "yena bhagavā tenupasaṅkami,",
  "atk-s0502a0:263_9": "upasaṅkamitvā pana bhagavantaṃ vanditvā olokento aññaṃ kiñci adisvā bhaddasālamūlaṃ pādeneva paharanto tacchetvā soṇḍāya sākhaṃ gahetvā sammajji.",
  "atk-s0502a0:263_10": "Tato paṭṭhāya soṇḍāya ghaṭaṃ gahetvā pānīyaṃ paribhojanīyaṃ upaṭṭhāpeti,",
  "atk-s0502a0:263_11": "uṇhodakena atthe sati uṇhodakaṃ paṭiyādeti. Kathaṃ?",
  "atk-s0502a0:263_12": "Hatthena kaṭṭhāni ghaṃsitvā aggiṃ sampādeti,",
  "atk-s0502a0:263_13": "tattha dārūni pakkhipanto aggiṃ jāletvā tattha pāsāṇe pakkhipitvā pacitvā dārudaṇḍakena pavaṭṭetvā paricchinnāya khuddakasoṇḍikāya khipati,",
  "atk-s0502a0:263_14": "tato hatthaṃ otāretvā udakassa tattabhāvaṃ jānitvā gantvā satthāraṃ vandati.",
  "atk-s0502a0:263_15": "Satthā “udakaṃ te tāpitaṃ pālileyyakā”ti vatvā tattha gantvā nhāyati.",
  "atk-s0502a0:263_16": "Athassa nānāvidhāni phalāni āharitvā deti.",
  "atk-s0502a0:263_17": "Yadā pana satthā gāmaṃ piṇḍāya pavisati,",
  "atk-s0502a0:263_18": "tadā satthu pattacīvaramādāya kumbhe patiṭṭhapetvā satthārā saddhiṃyeva gacchati.",
  "atk-s0502a0:263_19": "Satthā gāmūpacāraṃ patvā “pālileyyaka ito paṭṭhāya tayā gantuṃ na sakkā,",
  "atk-s0502a0:263_20": "āhāra me pattacīvara”nti āharāpetvā gāmaṃ piṇḍāya pāvisi.",
  "atk-s0502a0:263_21": "Sopi yāva satthu nikkhamanā tattheva ṭhatvā āgamanakāle paccuggamanaṃ katvā purimanayeneva pattacīvaraṃ",
  "atk-s0502a0:263_22": "gahetvā vasanaṭṭhāne otāretvā vattaṃ dassetvā sākhāya bījati,",
  "atk-s0502a0:263_23": "rattiṃ vāḷamigaparipanthanivāraṇatthaṃ mahantaṃ daṇḍaṃ soṇḍāya gahetvā “satthāraṃ rakkhissāmī”ti yāva",
  "atk-s0502a0:263_24": "aruṇuggamanā vanasaṇḍassa antarantarena vicarati,",
  "atk-s0502a0:263_25": "tato paṭṭhāyayeva kira so vanasaṇḍo pālileyyakarakkhitavanasaṇḍo nāma jāto.",
  "atk-s0502a0:263_26": "Aruṇe uggate mukhodakadānaṃ ādiṃ katvā tenevūpāyena sabbavattāni karoti.",
  "atk-s0502a0:264_0": "Atheko makkaṭo taṃ hatthiṃ uṭṭhāya samuṭṭhāya divase divase tathāgatassa ābhisamācārikaṃ karontaṃ disvā",
  "atk-s0502a0:264_1": "“ahampi kiñcideva karissāmī”ti vicaranto ekadivasaṃ nimmakkhikaṃ daṇḍakamadhuṃ disvā daṇḍakaṃ bhañjitvā",
  "atk-s0502a0:264_2": "daṇḍakeneva saddhiṃ madhupaṭalaṃ satthu santikaṃ āharitvā kadalipattaṃ chinditvā tattha ṭhapetvā adāsi.",
  "atk-s0502a0:264_3": "Satthā gaṇhi.",
  "atk-s0502a0:264_4": "Makkaṭo “karissati nu kho paribhogaṃ na karissatī”ti olokento gahetvā nisinnaṃ disvā “kiṃ nu kho”ti cintetvā",
  "atk-s0502a0:264_5": "daṇḍakoṭiyaṃ gahetvā parivattetvā upadhārento aṇḍakāni disvā tāni saṇikaṃ apanetvā puna adāsi.",
  "atk-s0502a0:264_6": "Satthā paribhogamakāsi.",
  "atk-s0502a0:264_7": "So tuṭṭhamānaso taṃ taṃ sākhaṃ gahetvā naccantova aṭṭhāsi.",
  "atk-s0502a0:264_8": "Athassa gahitasākhāpi akkantasākhāpi bhijjiṃsu.",
  "atk-s0502a0:264_9": "So ekasmiṃ khāṇumatthake patitvā niviṭṭhagatto satthari pasanneneva cittena kālaṃ katvā tāvatiṃsabhavane tiṃsayojanike kanakavimāne nibbatti,",
  "atk-s0502a0:264_10": "accharāsahassaparivāro makkaṭadevaputto nāma ahosi.",
  "atk-s0502a0:265_0": "Tathāgatassa tattha hatthināgena upaṭṭhiyamānassa vasanabhāvo sakalajambudīpe pākaṭo ahosi.",
  "atk-s0502a0:265_1": "Sāvatthinagarato “anāthapiṇḍiko visākhā ca mahāupāsikā”tievamādīni mahākulāni ānandattherassa sāsanaṃ pahiṇiṃsu “satthāraṃ no, bhante,",
  "atk-s0502a0:265_2": "dassethā”ti.",
  "atk-s0502a0:265_3": "Disāvāsinopi pañcasatā bhikkhū vuṭṭhavassā ānandattheraṃ upasaṅkamitvā “cirassutā no,",
  "atk-s0502a0:265_4": "āvuso ānanda,",
  "atk-s0502a0:265_5": "bhagavato sammukhā dhammī kathā,",
  "atk-s0502a0:265_6": "sādhu mayaṃ,",
  "atk-s0502a0:265_7": "āvuso ānanda,",
  "atk-s0502a0:265_8": "labheyyāma bhagavato sammukhā dhammiṃ kathaṃ savanāyā”ti yāciṃsu.",
  "atk-s0502a0:265_9": "Thero te bhikkhū ādāya tattha gantvā “temāsaṃ ekavihārino tathāgatassa santikaṃ ettakehi bhikkhūhi saddhiṃ",
  "atk-s0502a0:265_10": "upasaṅkamituṃ ayutta”nti cintetvā te bhikkhū bahi ṭhapetvā ekakova satthāraṃ upasaṅkami.",
  "atk-s0502a0:265_11": "Pālileyyako taṃ disvā daṇḍamādāya pakkhandi.",
  "atk-s0502a0:265_12": "Satthā oloketvā apehi “apehi pālileyyaka,",
  "atk-s0502a0:265_13": "mā nivārayi,",
  "atk-s0502a0:265_14": "buddhupaṭṭhāko eso”ti āha.",
  "atk-s0502a0:265_15": "So tattheva daṇḍaṃ chaḍḍetvā pattacīvarapaṭiggahaṇaṃ āpucchi.",
  "atk-s0502a0:265_16": "Thero nādāsi.",
  "atk-s0502a0:265_17": "Nāgo “sace uggahitavatto bhavissati,",
  "atk-s0502a0:265_18": "satthu nisīdanapāsāṇaphalake attano parikkhāraṃ na ṭhapessatī”ti cintesi.",
  "atk-s0502a0:265_19": "Thero pattacīvaraṃ bhūmiyaṃ ṭhapesi.",
  "atk-s0502a0:265_20": "Vattasampannā hi garūnaṃ āsane vā sayane vā attano parikkhāraṃ na ṭhapenti.",
  "atk-s0502a0:266_0": "Thero satthāraṃ upasaṅkamitvā vanditvā ekamantaṃ nisīdi.",
  "atk-s0502a0:266_1": "Satthā “ānanda,",
  "atk-s0502a0:266_2": "ekova āgatosī”ti pucchitvā pañcasatehi bhikkhūhi saddhiṃ āgatabhāvaṃ sutvā “kahaṃ panete”ti vatvā “tumhākaṃ",
  "atk-s0502a0:266_3": "cittaṃ ajānanto bahi ṭhapetvā āgatomhī”ti vutte “pakkosāhi ne”ti āha.",
  "atk-s0502a0:266_4": "Thero tathā akāsi.",
  "atk-s0502a0:266_5": "Te bhikkhū āgantvā satthāraṃ vanditvā ekamantaṃ nisīdiṃsu.",
  "atk-s0502a0:266_6": "Satthā tehi saddhiṃ paṭisanthāraṃ katvā tehi bhikkhūhi,",
  "atk-s0502a0:266_7": "“bhante bhagavā,",
  "atk-s0502a0:266_8": "hi buddhasukhumālo ceva khattiyasukhumālo ca,",
  "atk-s0502a0:266_9": "tumhehi temāsaṃ ekakehi tiṭṭhantehi nisīdantehi ca dukkaraṃ kataṃ,",
  "atk-s0502a0:266_10": "vattapaṭivattakārakopi mukhodakādidāyakopi nāhosi maññe”ti vutte,",
  "atk-s0502a0:266_11": "“bhikkhave,",
  "atk-s0502a0:266_12": "pālileyyakahatthinā mama sabbakiccāni katāni.",
  "atk-s0502a0:266_13": "Evarūpañhi sahāyaṃ labhantena ekatova vasituṃ yuttaṃ,",
  "atk-s0502a0:266_14": "alabhantassa ekacārikabhāvova seyyo”ti vatvā imā nāgavagge tisso gāthā abhāsi –",
  "atk-s0502a0:267_0": "“Sace labhetha nipakaṃ sahāyaṃ,",
  "atk-s0502a0:268_0": "Saddhiṃcaraṃ sādhuvihāri dhīraṃ;",
  "atk-s0502a0:269_0": "Abhibhuyya sabbāni parissayāni,",
  "atk-s0502a0:270_0": "Careyya tenattamano satīmā.",
  "atk-s0502a0:271_0": "“No ce labhetha nipakaṃ sahāyaṃ,",
  "atk-s0502a0:272_0": "Saddhiṃcaraṃ sādhuvihāri dhīraṃ;",
  "atk-s0502a0:273_0": "Rājāva raṭṭhaṃ vijitaṃ pahāya,",
  "atk-s0502a0:274_0": "Eko care mātaṅgaraññeva nāgo.",
  "atk-s0502a0:275_0": "“Ekassa caritaṃ seyyo,",
  "atk-s0502a0:276_0": "Natthi bāle sahāyatā;",
  "atk-s0502a0:277_0": "Eko care na ca pāpāni kayirā,",
  "atk-s0502a0:278_0": "Appossukko mātaṅgaraññeva nāgo”ti. ;",
  "atk-s0502a0:279_0": "Gāthāpariyosāne pañcasatāpi te bhikkhū arahatte patiṭṭhahiṃsu.",
  "atk-s0502a0:279_1": "Ānandattheropi anāthapiṇḍikādīhi pesitasāsanaṃ ārocetvā, “bhante,",
  "atk-s0502a0:279_2": "anāthapiṇḍikappamukhā te pañca ariyasāvakakoṭiyo tumhākaṃ āgamanaṃ paccāsīsantī”ti āha.",
  "atk-s0502a0:279_3": "Satthā “tena hi gaṇhāhi pattacīvara”nti pattacīvaraṃ gāhāpetvā nikkhami.",
  "atk-s0502a0:279_4": "Nāgo gantvā gatamagge tiriyaṃ aṭṭhāsi.",
  "atk-s0502a0:279_5": "“Kiṃ karoti, bhante, nāgo”ti?",
  "atk-s0502a0:279_6": "“Tumhākaṃ,",
  "atk-s0502a0:279_7": "bhikkhave,",
  "atk-s0502a0:279_8": "bhikkhaṃ dātuṃ paccāsīsati,",
  "atk-s0502a0:279_9": "dīgharattaṃ kho panāyaṃ mayhaṃ upakārako,",
  "atk-s0502a0:279_10": "nāssa cittaṃ kopetuṃ vaṭṭati,",
  "atk-s0502a0:279_11": "nivattatha,",
  "atk-s0502a0:279_12": "bhikkhave”ti satthā bhikkhū gahetvā nivatti.",
  "atk-s0502a0:279_13": "Hatthīpi vanasaṇḍaṃ pavisitvā panasakadaliphalādīni nānāphalāni saṃharitvā rāsiṃ katvā punadivase bhikkhūnaṃ adāsi.",
  "atk-s0502a0:279_14": "Pañcasatā bhikkhū sabbāni khepetuṃ nāsakkhiṃsu.",
  "atk-s0502a0:279_15": "Bhattakiccapariyosāne satthā pattacīvaraṃ gāhetvā nikkhami.",
  "atk-s0502a0:279_16": "Nāgo bhikkhūnaṃ antarantarena gantvā satthu purato tiriyaṃ aṭṭhāsi.",
  "atk-s0502a0:279_17": "“Kiṃ karoti, bhante, nāgo”ti?",
  "atk-s0502a0:279_18": "“Ayañhi bhikkhave,",
  "atk-s0502a0:279_19": "tumhe pesetvā maṃ nivattetukāmo”ti.",
  "atk-s0502a0:279_20": "Atha naṃ satthā “pālileyyaka,",
  "atk-s0502a0:279_21": "idaṃ pana mama anivattagamanaṃ,",
  "atk-s0502a0:279_22": "tava iminā attabhāvena jhānaṃ vā vipassanaṃ vā maggaphalaṃ vā natthi,",
  "atk-s0502a0:279_23": "tiṭṭha tva”nti āha.",
  "atk-s0502a0:279_24": "Taṃ sutvā nāgo mukhe soṇḍaṃ pakkhipitvā rodanto pacchato pacchato agamāsi.",
  "atk-s0502a0:279_25": "So hi satthāraṃ nivattetuṃ labhanto teneva niyāmena yāvajīvaṃ paṭijaggeyya,",
  "atk-s0502a0:279_26": "satthā pana taṃ gāmūpacāraṃ patvā “pālileyyaka ito paṭṭhāya tava abhūmi,",
  "atk-s0502a0:279_27": "manussāvāso saparipantho,",
  "atk-s0502a0:279_28": "tiṭṭha tva”nti āha.",
  "atk-s0502a0:279_29": "So rodamāno tattheva ṭhatvā satthari cakkhupathaṃ vijahante hadayena phalitena kālaṃ katvā satthari pasādena",
  "atk-s0502a0:279_30": "tāvatiṃsabhavane tiṃsayojanike kanakavimāne accharāsahassamajjhe nibbatti,",
  "atk-s0502a0:279_31": "pālileyyakadevaputtoyevassa nāmaṃ ahosi.",
  "atk-s0502a0:280_0": "Satthāpi anupubbena jetavanaṃ agamāsi.",
  "atk-s0502a0:280_1": "Kosambakā bhikkhū “satthā kira sāvatthiṃ āgato”ti sutvā satthāraṃ khamāpetuṃ tattha agamaṃsu.",
  "atk-s0502a0:280_2": "Kosalarājā “te kira kosambakā bhaṇḍanakārakā bhikkhū āgacchantī”ti sutvā satthāraṃ upasaṅkamitvā “ahaṃ, bhante,",
  "atk-s0502a0:280_3": "tesaṃ mama vijitaṃ pavisituṃ na dassāmī”ti āha.",
  "atk-s0502a0:280_4": "“Mahārāja,",
  "atk-s0502a0:280_5": "sīlavantā ete bhikkhū,",
  "atk-s0502a0:280_6": "kevalaṃ aññamaññaṃ vivādena mama vacanaṃ na gaṇhiṃsu,",
  "atk-s0502a0:280_7": "idāni maṃ khamāpetuṃ āgacchanti,",
  "atk-s0502a0:280_8": "āgacchantu mahārājā”ti.",
  "atk-s0502a0:280_9": "Anāthapiṇḍikopi “ahaṃ, bhante,",
  "atk-s0502a0:280_10": "tesaṃ vihāraṃ pavisituṃ na dassāmī”ti vatvā tatheva bhagavatā paṭikkhitto tuṇhī ahosi.",
  "atk-s0502a0:280_11": "Sāvatthiyaṃ anuppattānaṃ pana tesaṃ bhagavā ekamante vivittaṃ kārāpetvā senāsanaṃ dāpesi.",
  "atk-s0502a0:280_12": "Aññe bhikkhū tehi saddhiṃ neva ekato nisīdanti,",
  "atk-s0502a0:280_13": "na tiṭṭhanti,",
  "atk-s0502a0:280_14": "āgatāgatā satthāraṃ pucchanti –",
  "atk-s0502a0:280_15": "“katamete, bhante,",
  "atk-s0502a0:280_16": "bhaṇḍanakārakā kosambakā bhikkhū”ti?",
  "atk-s0502a0:280_17": "Satthā “ete”ti dasseti.",
  "atk-s0502a0:280_18": "“Ete kira te,",
  "atk-s0502a0:280_19": "ete kira te”ti āgatāgatehi aṅgulikā dassiyamānā lajjāya sīsaṃ ukkhipituṃ asakkontā bhagavato pādamūle nipajjitvā bhagavantaṃ khamāpesuṃ.",
  "atk-s0502a0:280_20": "Satthā “bhāriyaṃ vo,",
  "atk-s0502a0:280_21": "bhikkhave, kataṃ,",
  "atk-s0502a0:280_22": "tumhe hi nāma mādisassa buddhassa santike pabbajitvā mayi sāmaggiṃ karonte mama vacanaṃ na karittha,",
  "atk-s0502a0:280_23": "porāṇakapaṇḍitāpi vajjhappattānaṃ mātāpitūnaṃ ovādaṃ sutvā tesu jīvitā voropiyamānesupi taṃ anatikkamitvā",
  "atk-s0502a0:280_24": "pacchā dvīsu raṭṭhesu rajjaṃ kārayiṃsū”ti vatvā punadeva kosambikajātakaṃ kathetvā “evaṃ,",
  "atk-s0502a0:280_25": "bhikkhave,",
  "atk-s0502a0:280_26": "dīghāvukumāro mātāpitūsu jīvitā voropiyamānesupi tesaṃ ovādaṃ anatikkamitvā pacchā brahmadattassa dhītaraṃ",
  "atk-s0502a0:280_27": "labhitvā dvīsu kāsikosalaraṭṭhesu rajjaṃ kāresi,",
  "atk-s0502a0:280_28": "tumhehi pana mama vacanaṃ akarontehi bhāriyaṃ kata”nti vatvā imaṃ gāthamāha –",
  "atk-s0502a0:281_0": "6.",
  "atk-s0502a0:282_0": "“Pare ca na vijānanti, mayamettha yamāmase;",
  "atk-s0502a0:283_0": "Ye ca tattha vijānanti, tato sammanti medhagā”ti.",
  "atk-s0502a0:284_0": "Tattha pareti paṇḍite ṭhapetvā tato aññe bhaṇḍanakārakā pare nāma.",
  "atk-s0502a0:284_1": "Te tattha saṅghamajjhe kolāhalaṃ karontā “mayaṃ yamāmase uparamāma vinassāma satataṃ samitaṃ maccusantikaṃ gacchāmā”ti na vijānanti.",
  "atk-s0502a0:284_2": "Ye ca tattha vijānantīti ye tattha paṇḍitā “mayaṃ maccusantikaṃ gacchāmā”ti vijānanti.",
  "atk-s0502a0:284_3": "Tato sammanti medhagāti evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.",
  "atk-s0502a0:284_4": "Atha nesaṃ tāya paṭipattiyā te medhagā sammantīti.",
  "atk-s0502a0:284_5": "Atha vā pare cāti pubbe mayā “mā,",
  "atk-s0502a0:284_6": "bhikkhave,",
  "atk-s0502a0:284_7": "bhaṇḍana”ntiādīni vatvā ovadiyamānāpi mama ovādassa apaṭiggahaṇena atikkamanena amāmakā pare nāma.",
  "atk-s0502a0:284_8": "“Mayaṃ chandādivasena micchāgāhaṃ gahetvā ettha saṅghamajjhe yamāmase bhaṇḍanādīnaṃ vuddhiyā vāyamāmā”ti na vijānanti.",
  "atk-s0502a0:284_9": "Idāni pana yoniso paccavekkhamānā tattha tumhākaṃ antare ye ca paṇḍitapurisā “pubbe mayaṃ chandādivasena vāyamantā ayoniso paṭipannā”ti vijānanti,",
  "atk-s0502a0:284_10": "tato tesaṃ santikā te paṇḍitapurise nissāya ime dāni kalahasaṅkhātā medhagā sammantīti ayamettha atthoti.",
  "atk-s0502a0:285_0": "Gāthāpariyosāne sampattabhikkhū sotāpattiphalādīsu patiṭṭhahiṃsūti.",
  "atk-s0502a0:286_0": "Kosambakavatthu pañcamaṃ.",
  "atk-s0502a0:287_0": "6. Mahākāḷattheravatthu",
  "atk-s0502a0:288_0": "Subhānupassinti imaṃ dhammadesanaṃ satthā setabyanagaraṃ upanissāya siṃsapāvane viharanto cūḷakāḷamahākāḷe ārabbha kathesi.",
  "atk-s0502a0:289_0": "Setabyanagaravāsino hi cūḷakāḷo,",
  "atk-s0502a0:289_1": "majjhimakāḷo,",
  "atk-s0502a0:289_2": "mahākāḷoti tayo bhātaro kuṭumbikā.",
  "atk-s0502a0:289_3": "Tesu jeṭṭhakaniṭṭhā disāsu vicaritvā pañcahi sakaṭasatehi bhaṇḍaṃ āharanti,",
  "atk-s0502a0:289_4": "majjhimakāḷo ābhataṃ vikkiṇāti.",
  "atk-s0502a0:289_5": "Athekasmiṃ samaye te ubhopi bhātaro pañcahi sakaṭasatehi nānābhaṇḍaṃ gahetvā sāvatthiṃ gantvā sāvatthiyā ca jetavanassa ca antare sakaṭāni mocayiṃsu.",
  "atk-s0502a0:289_6": "Tesu mahākāḷo sāyanhasamaye mālāgandhādihatthe sāvatthivāsino ariyasāvake dhammassavanāya gacchante disvā",
  "atk-s0502a0:289_7": "“kuhiṃ ime gacchantī”ti pucchitvā tamatthaṃ sutvā “ahampi gamissāmī”ti cintetvā kaniṭṭhaṃ āmantetvā,  “tāta,",
  "atk-s0502a0:289_8": "tesu sakaṭesu appamatto hohi,",
  "atk-s0502a0:289_9": "ahaṃ dhammaṃ sotuṃ gacchāmī”ti vatvā gantvā tathāgataṃ vanditvā parisapariyante nisīdi.",
  "atk-s0502a0:289_10": "Satthā taṃ disvā tassa ajjhāsayavasena anupubbiṃ kathaṃ kathento dukkhakkhandhasuttādivasena anekapariyāyena",
  "atk-s0502a0:289_11": "kāmānaṃ ādīnavaṃ okāraṃ saṃkilesañca kathesi.",
  "atk-s0502a0:289_12": "Taṃ sutvā mahākāḷo “sabbaṃ kira pahāya gantabbaṃ,",
  "atk-s0502a0:289_13": "paralokaṃ gacchantaṃ neva bhogā,",
  "atk-s0502a0:289_14": "na ñātakā ca anugacchanti,",
  "atk-s0502a0:289_15": "kiṃ me gharāvāsena pabbajissāmī”ti cintetvā mahājane satthāraṃ vanditvā pakkante satthāraṃ pabbajjaṃ",
  "atk-s0502a0:289_16": "yācitvā satthārā “natthi te koci apaloketabbo”ti vutte,",
  "atk-s0502a0:289_17": "“kaniṭṭho me, bhante,",
  "atk-s0502a0:289_18": "atthī”ti vatvā tena hi “apalokehi na”nti vutte, “sādhu,",
  "atk-s0502a0:289_19": "bhante”ti vatvā gantvā kaniṭṭhaṃ pakkosāpetvā, “tāta,",
  "atk-s0502a0:289_20": "imaṃ sabbaṃ sāpateyyaṃ paṭipajjāhī”ti āha.",
  "atk-s0502a0:289_21": "“Tumhe pana kiṃ karissatha bhātikā”ti?",
  "atk-s0502a0:289_22": "“Ahaṃ satthu santike pabbajissāmī”ti.",
  "atk-s0502a0:289_23": "So taṃ nānappakārehi yācitvā nivattetuṃ asakkonto “sādhu, sāmi,",
  "atk-s0502a0:289_24": "yathā ajjhāsayaṃ karothā”ti āha.",
  "atk-s0502a0:289_25": "Mahākāḷo gantvā satthu santike pabbaji.",
  "atk-s0502a0:289_26": "“Ahaṃ bhātikaṃ gahetvāva uppabbajissāmī”ti cūḷakāḷopi pabbaji.",
  "atk-s0502a0:289_27": "Aparabhāge mahākāḷo upasampadaṃ labhitvā satthāraṃ upasaṅkamitvā sāsane dhurāni pucchitvā satthārā dvīsu dhuresu kathitesu “ahaṃ, bhante,",
  "atk-s0502a0:289_28": "mahallakakāle pabbajitattā ganthadhuraṃ pūretuṃ na sakkhissāmi,",
  "atk-s0502a0:289_29": "vipassanādhuraṃ pana pūressāmī”ti yāva arahattā kammaṭṭhānaṃ kathāpetvā sosānikadhutaṅgaṃ samādāya paṭhamayāmātikkante",
  "atk-s0502a0:289_30": "sabbesu niddaṃ okkantesu susānaṃ gantvā paccūsakāle sabbesu anuṭṭhitesuyeva vihāraṃ āgacchati.",
  "atk-s0502a0:290_0": "Athekā susānagopikā kālī nāma chavaḍāhikā therassa ṭhitaṭṭhānaṃ nisinnaṭṭhānaṃ caṅkamitaṭṭhānañca disvā “ko nu kho idhāgacchati,",
  "atk-s0502a0:290_1": "pariggaṇhissāmi na”nti pariggaṇhituṃ asakkontī ekadivasaṃ susānakuṭikāyameva dīpaṃ jāletvā puttadhītaro",
  "atk-s0502a0:290_2": "ādāya gantvā ekamante nilīyamānā majjhimayāme theraṃ āgacchantaṃ disvā gantvā vanditvā, “ayyo, no, bhante,",
  "atk-s0502a0:290_3": "imasmiṃ ṭhāne viharatī”ti āha. “Āma,",
  "atk-s0502a0:290_4": "upāsike”ti. “Bhante,",
  "atk-s0502a0:290_5": "susāne viharantehi nāma vattaṃ uggaṇhituṃ vaṭṭatī”ti.",
  "atk-s0502a0:290_6": "Thero “kiṃ pana mayaṃ tayā kathitavatte vattissāmā”ti avatvā “kiṃ kātuṃ vaṭṭati upāsike”ti āha. “Bhante,",
  "atk-s0502a0:290_7": "sosānikehi nāma susāne vasanabhāvo susānagopakānañca vihāre mahātherassa ca gāmabhojakassa ca kathetuṃ vaṭṭatī”ti.",
  "atk-s0502a0:290_8": "“Thero kiṃ kāraṇā”ti?",
  "atk-s0502a0:290_9": "“Katakammā corā dhanasāmikehi padānupadaṃ anubaddhā susāne bhaṇḍakaṃ chaḍḍetvā palāyanti,",
  "atk-s0502a0:290_10": "atha manussā sosānikānaṃ paripanthaṃ karonti,",
  "atk-s0502a0:290_11": "etesaṃ pana kathite ‘mayaṃ imassa bhaddantassa ettakaṃ nāma kālaṃ ettha vasanabhāvaṃ jānāma,",
  "atk-s0502a0:290_12": "acoro eso’ti upaddavaṃ nivārenti.",
  "atk-s0502a0:290_13": "Tasmā etesaṃ kathetuṃ vaṭṭatī”ti.",
  "atk-s0502a0:291_0": "“Thero aññaṃ kiṃ kātabba”nti? “Bhante,",
  "atk-s0502a0:291_1": "susāne vasantena nāma ayyena macchamaṃsatilapiṭṭhatelaguḷādīni vajjetabbāni,",
  "atk-s0502a0:291_2": "divā na niddāyitabbaṃ,",
  "atk-s0502a0:291_3": "kusītena na bhavitabbaṃ,",
  "atk-s0502a0:291_4": "āraddhavīriyena bhavitabbaṃ,",
  "atk-s0502a0:291_5": "asaṭhena amāyāvinā hutvā kalyāṇajjhāsayena bhavitabbaṃ,",
  "atk-s0502a0:291_6": "sāyaṃ sabbesu suttesu vihārato āgantabbaṃ,",
  "atk-s0502a0:291_7": "paccūsakāle sabbesu anuṭṭhitesuyeva vihāraṃ gantabbaṃ. Sace, bhante,",
  "atk-s0502a0:291_8": "ayyo imasmiṃ ṭhāne evaṃ viharanto pabbajitakiccaṃ matthakaṃ pāpetuṃ sakkhissati,",
  "atk-s0502a0:291_9": "sace matasarīraṃ ānetvā chaḍḍenti,",
  "atk-s0502a0:291_10": "ahaṃ kambalakūṭāgāraṃ āropetvā gandhamālādīhi sakkāraṃ katvā sarīrakiccaṃ karissāmi.",
  "atk-s0502a0:291_11": "No ce sakkhissati,",
  "atk-s0502a0:291_12": "citakaṃ āropetvā aggiṃ jāletvā saṅkunā ākaḍḍhitvā bahi khipitvā pharasunā koṭṭetvā khaṇḍākhaṇḍikaṃ chinditvā aggimhi pakkhipitvā jhāpessāmī”ti āha.",
  "atk-s0502a0:291_13": "Atha naṃ thero “sādhu bhadde,",
  "atk-s0502a0:291_14": "ekaṃ pana rūpārammaṇaṃ disvā mayhaṃ katheyyāsī”ti āha.",
  "atk-s0502a0:291_15": "Sā “sādhū”ti paccassosi.",
  "atk-s0502a0:291_16": "Thero yathājjhāsayena susāne samaṇadhammaṃ karoti.",
  "atk-s0502a0:291_17": "Cūḷakāḷatthero pana uṭṭhāya samuṭṭhāya gharāvāsaṃ cinteti,",
  "atk-s0502a0:291_18": "puttadāraṃ anussarati.",
  "atk-s0502a0:291_19": "“Bhātiko me atibhāriyaṃ kammaṃ karotī”ti cinteti.",
  "atk-s0502a0:292_0": "Athekā kuladhītā taṃmuhuttasamuṭṭhitena byādhinā sāyanhasamaye amilātā akilantā kālamakāsi.",
  "atk-s0502a0:292_1": "Tamenaṃ ñātakādayo dārutelādīhi saddhiṃ sāyaṃ susānaṃ netvā susānagopikāya “imaṃ jhāpehī”ti bhatiṃ datvā niyyādetvā pakkamiṃsu.",
  "atk-s0502a0:292_2": "Sā tassā pārutavatthaṃ apanetvā taṃmuhuttamataṃ pīṇitapīṇitaṃ suvaṇṇavaṇṇaṃ sarīraṃ disvā,",
  "atk-s0502a0:292_3": "“imaṃ ayyassa dassetuṃ patirūpaṃ ārammaṇa”nti cintetvā gantvā theraṃ vanditvā, “bhante,",
  "atk-s0502a0:292_4": "evarūpaṃ nāma ārammaṇaṃ atthi,",
  "atk-s0502a0:292_5": "oloketha ayyā”ti āha.",
  "atk-s0502a0:292_6": "Thero “sādhū”ti vatvā pārupanaṃ nīharāpetvā pādatalato yāva kesaggā oloketvā “atipīṇitametaṃ rūpaṃ suvaṇṇavaṇṇaṃ",
  "atk-s0502a0:292_7": "aggimhi naṃ pakkhipitvā mahājālāhi gahitamattakāle mayhaṃ āroceyyāsī”ti vatvā sakaṭṭhānameva gantvā nisīdi.",
  "atk-s0502a0:292_8": "Sā tathā katvā therassa ārocesi.",
  "atk-s0502a0:292_9": "Thero gantvā olokesi.",
  "atk-s0502a0:292_10": "Jālāya pahaṭapahaṭaṭṭhānaṃ kabaragāviyā viya sarīravaṇṇaṃ ahosi,",
  "atk-s0502a0:292_11": "pādā namitvā olambiṃsu,",
  "atk-s0502a0:292_12": "hatthā paṭikuṭiṃsu,",
  "atk-s0502a0:292_13": "ūrunalāṭaṃ niccammaṃ ahosi.",
  "atk-s0502a0:292_14": "Thero “idaṃ sarīraṃ idāneva olokentānaṃ apariyantakaraṃ hutvā idāneva khayaṃ pattaṃ vayaṃ patta”nti rattiṭṭhānaṃ",
  "atk-s0502a0:292_15": "gantvā nisīditvā khayavayaṃ sampassamāno –",
  "atk-s0502a0:293_0": "“Aniccā vata saṅkhārā, uppādavayadhammino;",
  "atk-s0502a0:294_0": "Uppajjitvā nirujjhanti, tesaṃ vūpasamo sukho”ti. –",
  "atk-s0502a0:295_0": "Gāthaṃ vatvā vipassanaṃ vaḍḍhetvā saha paṭisambhidāhi arahattaṃ pāpuṇi.",
  "atk-s0502a0:296_0": "Tasmiṃ arahattaṃ patte satthā bhikkhusaṅghaparivuto cārikaṃ caramāno setabyaṃ gantvā siṃsapāvanaṃ pāvisi.",
  "atk-s0502a0:296_1": "Cūḷakāḷassa bhariyāyo “satthā kira anuppatto siṃsapāvana”nti sutvā “amhākaṃ sāmikaṃ gaṇhissāmā”ti pesetvā satthāraṃ nimantāpesuṃ.",
  "atk-s0502a0:296_2": "Buddhānaṃ pana apariciṇṇaṭṭhāne āsanapaññattiṃ ācikkhantena ekena bhikkhunā paṭhamataraṃ gantuṃ vaṭṭati.",
  "atk-s0502a0:296_3": "Buddhānañhi majjhimaṭṭhāne āsanaṃ paññāpetvā tassa dakkhiṇato sāriputtattherassa,",
  "atk-s0502a0:296_4": "vāmato mahāmoggallānattherassa,",
  "atk-s0502a0:296_5": "tato paṭṭhāya ubhosu passesu bhikkhusaṅghassa āsanaṃ paññāpetabbaṃ hoti.",
  "atk-s0502a0:296_6": "Tasmā mahākāḷatthero cīvarapārupanaṭṭhāne ṭhatvā,",
  "atk-s0502a0:296_7": "“cūḷakāḷa,",
  "atk-s0502a0:296_8": "tvaṃ purato gantvā āsanapaññattiṃ ācikkhā”ti cūḷakāḷaṃ pesesi.",
  "atk-s0502a0:296_9": "Tassa diṭṭhakālato paṭṭhāya gehajanā tena saddhiṃ parihāsaṃ karontā nīcāsanāni saṅghattherassa koṭiyaṃ attharanti,",
  "atk-s0502a0:296_10": "uccāsanāni saṅghanavakassa koṭiyaṃ.",
  "atk-s0502a0:296_11": "Itaro “mā evaṃ karotha,",
  "atk-s0502a0:296_12": "nīcāsanāni upari mā paññāpetha,",
  "atk-s0502a0:296_13": "uccāsanāni upari paññāpetha,",
  "atk-s0502a0:296_14": "nīcāsanāni heṭṭhā”ti āha.",
  "atk-s0502a0:296_15": "Itthiyo tassa vacanaṃ asuṇantiyo viya “tvaṃ kiṃ karonto vicarasi,",
  "atk-s0502a0:296_16": "kiṃ tava āsanāni paññāpetuṃ na vaṭṭati,",
  "atk-s0502a0:296_17": "tvaṃ kaṃ āpucchitvā pabbajito,",
  "atk-s0502a0:296_18": "kena pabbajitosi,",
  "atk-s0502a0:296_19": "kasmā idhāgatosī”ti vatvā nivāsanapārupanaṃ acchinditvā setakāni nivāsetvā sīse ca mālācumbuṭakaṃ ṭhapetvā,",
  "atk-s0502a0:296_20": "“gaccha satthāraṃ ānehi,",
  "atk-s0502a0:296_21": "mayaṃ āsanāni paññāpessāmā”ti pahiṇiṃsu.",
  "atk-s0502a0:296_22": "Na ciraṃ bhikkhubhāve ṭhatvā avassikova uppabbajitattā lajjituṃ na jānāti,",
  "atk-s0502a0:296_23": "tasmā so tena ākappena nirāsaṅkova gantvā satthāraṃ vanditvā buddhappamukhaṃ bhikkhusaṅghaṃ ādāya āgato.",
  "atk-s0502a0:296_24": "Bhikkhusaṅghassa pana bhattakiccāvasāne mahākāḷassa bhariyāyo “imāhi attano sāmiko gahito,",
  "atk-s0502a0:296_25": "mayampi amhākaṃ sāmikaṃ gaṇhissāmā”ti cintetvā punadivase satthāraṃ nimantayiṃsu.",
  "atk-s0502a0:296_26": "Tadā pana āsanapaññāpanatthaṃ añño bhikkhu agamāsi.",
  "atk-s0502a0:296_27": "Tā tasmiṃ khaṇe okāsaṃ alabhitvā buddhappamukhaṃ bhikkhusaṅghaṃ nisīdāpetvā bhikkhaṃ adaṃsu.",
  "atk-s0502a0:296_28": "Cūḷakāḷassa pana dve bhariyāyo,",
  "atk-s0502a0:296_29": "majjhimakāḷassa catasso,",
  "atk-s0502a0:296_30": "mahākāḷassa pana aṭṭha.",
  "atk-s0502a0:296_31": "Bhikkhūpi bhattakiccaṃ kātukāmā nisīditvā bhattakiccamakaṃsu,",
  "atk-s0502a0:296_32": "bahi gantukāmā uṭṭhāya agamaṃsu.",
  "atk-s0502a0:296_33": "Satthā pana nisīditvā bhattakiccaṃ kari.",
  "atk-s0502a0:296_34": "Tassa bhattakiccapariyosāne tā itthiyo, “bhante,",
  "atk-s0502a0:296_35": "mahākāḷo amhākaṃ anumodanaṃ katvā āgacchissati,",
  "atk-s0502a0:296_36": "tumhe purato gacchathā”ti vadiṃsu.",
  "atk-s0502a0:296_37": "Satthā “sādhū”ti vatvā purato agamāsi.",
  "atk-s0502a0:296_38": "Gāmadvāraṃ patvā bhikkhū ujjhāyiṃsu “kiṃ nāmetaṃ satthārā kataṃ,",
  "atk-s0502a0:296_39": "ñatvā nu kho kataṃ,",
  "atk-s0502a0:296_40": "udāhu ajānitvā.",
  "atk-s0502a0:296_41": "Hiyyo cūḷakāḷassa purato gatattā pabbajjantarāyo jāto,",
  "atk-s0502a0:296_42": "ajja aññassa purato gatattā antarāyo nāhosi.",
  "atk-s0502a0:296_43": "Idāni mahākāḷaṃ ṭhapetvā āgato,",
  "atk-s0502a0:296_44": "sīlavā kho pana bhikkhu ācārasampanno,",
  "atk-s0502a0:296_45": "karissati nu kho tassa pabbajjantarāya”nti.",
  "atk-s0502a0:296_46": "Satthā tesaṃ vacanaṃ sutvā nivattitvā ṭhito “kiṃ kathetha,",
  "atk-s0502a0:296_47": "bhikkhave”ti pucchi.",
  "atk-s0502a0:296_48": "Te tamatthaṃ ārocesuṃ.",
  "atk-s0502a0:296_49": "“Kiṃ pana tumhe,",
  "atk-s0502a0:296_50": "bhikkhave,",
  "atk-s0502a0:296_51": "cūḷakāḷaṃ viya mahākāḷaṃ sallakkhethā”ti? “Āma, bhante”.",
  "atk-s0502a0:296_52": "Tassa hi dve pajāpatiyo,",
  "atk-s0502a0:296_53": "imassa aṭṭha.",
  "atk-s0502a0:296_54": "“Aṭṭhahi parikkhipitvā gahito kiṃ karissati,",
  "atk-s0502a0:296_55": "bhante”ti?",
  "atk-s0502a0:296_56": "Satthā “mā,",
  "atk-s0502a0:296_57": "bhikkhave,",
  "atk-s0502a0:296_58": "evaṃ avacuttha,",
  "atk-s0502a0:296_59": "cūḷakāḷo uṭṭhāya samuṭṭhāya subhārammaṇabahulo viharati,",
  "atk-s0502a0:296_60": "papāte ṭhito dubbalarukkhasadiso.",
  "atk-s0502a0:296_61": "Mayhaṃ pana putto mahākāḷo asubhānupassī viharati,",
  "atk-s0502a0:296_62": "ghanaselapabbato viya acalo”ti vatvā imā gāthā abhāsi –",
  "atk-s0502a0:297_0": "7.",
  "atk-s0502a0:298_0": "“Subhānupassiṃ viharantaṃ, indriyesu asaṃvutaṃ;",
  "atk-s0502a0:299_0": "Bhojanamhi cāmattaññuṃ, kusītaṃ hīnavīriyaṃ;",
  "atk-s0502a0:300_0": "Taṃ ve pasahati māro, vāto rukkhaṃva dubbalaṃ.",
  "atk-s0502a0:301_0": "8.",
  "atk-s0502a0:302_0": "“Asubhānupassiṃ viharantaṃ, indriyesu susaṃvutaṃ;",
  "atk-s0502a0:303_0": "Bhojanamhi ca mattaññuṃ, saddhaṃ āraddhavīriyaṃ;",
  "atk-s0502a0:304_0": "Taṃ ve nappasahatī māro, vāto selaṃva pabbata”nti.",
  "atk-s0502a0:305_0": "Tattha subhānupassiṃ viharantanti sutaṃ anupassantaṃ,",
  "atk-s0502a0:305_1": "iṭṭhārammaṇe mānasaṃ vissajjetvā viharantanti attho.",
  "atk-s0502a0:305_2": "Yo hi puggalo nimittaggāhaṃ anubyañjanaggāhaṃ gaṇhanto “nakhā sobhanā”ti gaṇhāti,",
  "atk-s0502a0:305_3": "“aṅguliyo sobhanā”ti gaṇhāti,",
  "atk-s0502a0:305_4": "“hatthapādā, jaṅghā, ūru, kaṭi, udaraṃ, thanā, gīvā, oṭṭhā, dantā, mukhaṃ, nāsā, akkhīni, kaṇṇā, bhamukā, nalāṭaṃ, kesā,",
  "atk-s0502a0:305_5": "sobhanā”ti gaṇhāti, “kesā, lomā, nakhā, dantā, taco,",
  "atk-s0502a0:305_6": "sobhanā”ti gaṇhāti,",
  "atk-s0502a0:305_7": "vaṇṇo subho,",
  "atk-s0502a0:305_8": "saṇṭhānaṃ subhanti,",
  "atk-s0502a0:305_9": "ayaṃ subhānupassī nāma.",
  "atk-s0502a0:305_10": "Evaṃ taṃ subhānupassiṃ viharantaṃ.",
  "atk-s0502a0:305_11": "Indriyesūti cakkhādīsu chasu indriyesu.",
  "atk-s0502a0:305_12": "Asaṃvutanti cakkhudvārādīni arakkhantaṃ.",
  "atk-s0502a0:305_13": "Pariyesanamattā paṭiggahaṇamattā paribhogamattāti imissā mattāya ajānanato bhojanamhi cāmattaññuṃ.",
  "atk-s0502a0:305_14": "Apica paccavekkhaṇamattā vissajjanamattāti imissāpi mattāya ajānanato amattaññuṃ,",
  "atk-s0502a0:305_15": "idaṃ bhojanaṃ dhammikaṃ,",
  "atk-s0502a0:305_16": "idaṃ adhammikantipi ajānantaṃ.",
  "atk-s0502a0:305_17": "Kāmacchandabyāpādavihiṃsāvitakkavasitāya kusītaṃ.",
  "atk-s0502a0:305_18": "Hīnavīriyanti nibbīriyaṃ catūsu iriyāpathesu vīriyakaraṇarahitaṃ.",
  "atk-s0502a0:305_19": "Pasahatīti abhibhavati ajjhottharati.",
  "atk-s0502a0:305_20": "Vāto rukkhaṃva dubbalanti balavavāto chinnapapāte jātaṃ dubbalarukkhaṃ viya.",
  "atk-s0502a0:305_21": "Yathā hi so vāto tassa dubbalarukkhassa pupphaphalapallavādīnipi pāteti,",
  "atk-s0502a0:305_22": "khuddakasākhāpi bhañjati,",
  "atk-s0502a0:305_23": "mahāsākhāpi bhañjati,",
  "atk-s0502a0:305_24": "samūlakampi taṃ rukkhaṃ uppāṭetvā uddhaṃmūlaṃ adhosākhaṃ katvā gacchati,",
  "atk-s0502a0:305_25": "evameva evarūpaṃ puggalaṃ anto uppanno kilesamāro pasahati,",
  "atk-s0502a0:305_26": "balavavāto dubbalarukkhassa pupphaphalapallavādipātanaṃ viya khuddānukhuddakāpattiāpajjanampi karoti,",
  "atk-s0502a0:305_27": "khuddakasākhābhañjanaṃ viya nissaggiyādiāpattiāpajjanampi karoti,",
  "atk-s0502a0:305_28": "mahāsākhābhañjanaṃ viya terasasaṅghādisesāpattiāpajjanampi karoti,",
  "atk-s0502a0:305_29": "uppāṭetvā uddhaṃ,",
  "atk-s0502a0:305_30": "mūlakaṃ heṭṭhāsākhaṃ katvā pātanaṃ viya pārājikāpattiāpajjanampi karoti,",
  "atk-s0502a0:305_31": "svākkhātasāsanā nīharitvā katipāheneva gihibhāvaṃ pāpetīti evaṃ evarūpaṃ puggalaṃ kilesamāro attano vase vattetīti attho.",
  "atk-s0502a0:306_0": "Asubhānupassinti dasasu asubhesu aññataraṃ asubhaṃ passantaṃ paṭikūlamanasikāre yuttaṃ kese asubhato",
  "atk-s0502a0:306_1": "passantaṃ lome nakhe dante tacaṃ vaṇṇaṃ saṇṭhānaṃ asubhato passantaṃ.",
  "atk-s0502a0:306_2": "Indriyesūti chasu indriyesu.",
  "atk-s0502a0:306_3": "Susaṃvutanti nimittādiggāharahitaṃ pihitadvāraṃ.",
  "atk-s0502a0:306_4": "Amattaññutāpaṭikkhepena bhojanamhi ca mattaññuṃ.",
  "atk-s0502a0:306_5": "Saddhanti kammassa ceva phalassa ca saddahanalakkhaṇāya lokikāya saddhāya ceva tīsu vatthūsu aveccappasādasaṅkhātāya",
  "atk-s0502a0:306_6": "lokuttarasaddhāya ca samannāgataṃ.",
  "atk-s0502a0:306_7": "Āraddhavīriyanti paggahitavīriyaṃ paripuṇṇavīriyaṃ.",
  "atk-s0502a0:306_8": "Taṃ veti evarūpaṃ taṃ puggalaṃ yathā dubbalavāto saṇikaṃ paharanto ekagghanaṃ selaṃ cāletuṃ na sakkoti,",
  "atk-s0502a0:306_9": "tathā abbhantare uppajjamānopi dubbalakilesamāro nappasahati,",
  "atk-s0502a0:306_10": "khobhetuṃ vā cāletuṃ vā na sakkotīti attho.",
  "atk-s0502a0:307_0": "Tāpi kho tassa purāṇadutiyikāyo theraṃ parivāretvā “tvaṃ kaṃ āpucchitvā pabbajito,",
  "atk-s0502a0:307_1": "idāni gihī bhavissasi na bhavissasī”tiādīni vatvā kāsāvaṃ nīharitukāmā ahesuṃ.",
  "atk-s0502a0:307_2": "Thero tāsaṃ ākāraṃ sallakkhetvā nisinnāsanā vuṭṭhāya iddhiyā uppattitvā kūṭāgārakaṇṇikaṃ dvidhā bhinditvā",
  "atk-s0502a0:307_3": "ākāsenāgantvā satthari gāthā pariyosāpenteyeva satthu suvaṇṇavaṇṇaṃ sarīraṃ abhitthavanto ākāsato otaritvā",
  "atk-s0502a0:307_4": "tathāgatassa pāde vandi.",
  "atk-s0502a0:308_0": "Gāthāpariyosāne sampattabhikkhū sotāpattiphalādīsu patiṭṭhahiṃsūti.",
  "atk-s0502a0:309_0": "Mahākāḷattheravatthu chaṭṭhaṃ.",
  "atk-s0502a0:310_0": "7. Devadattavatthu",
  "atk-s0502a0:311_0": "Anikkasāvoti imaṃ dhammadesanaṃ satthā jetavane viharanto rājagahe devadattassa kāsāvalābhaṃ ārabbha kathesi.",
  "atk-s0502a0:312_0": "Ekasmiñhi samaye dve aggasāvakā pañcasate pañcasate attano attano parivāre ādāya satthāraṃ āpucchitvā vanditvā jetavanato rājagahaṃ agamaṃsu.",
  "atk-s0502a0:312_1": "Rājagahavāsino dvepi tayopi bahūpi ekato hutvā āgantukadānaṃ adaṃsu.",
  "atk-s0502a0:312_2": "Athekadivasaṃ āyasmā sāriputto anumodanaṃ karonto “upāsakā eko sayaṃ dānaṃ deti,",
  "atk-s0502a0:312_3": "paraṃ na samādapeti,",
  "atk-s0502a0:312_4": "so nibbattanibbattaṭṭhāne bhogasampadaṃ labhati,",
  "atk-s0502a0:312_5": "no parivārasampadaṃ.",
  "atk-s0502a0:312_6": "Eko sayaṃ na deti,",
  "atk-s0502a0:312_7": "paraṃ samādapeti,",
  "atk-s0502a0:312_8": "so nibbattanibbattaṭṭhāne parivārasampadaṃ labhati,",
  "atk-s0502a0:312_9": "no bhogasampadaṃ.",
  "atk-s0502a0:312_10": "Eko sayampi na deti,",
  "atk-s0502a0:312_11": "parampi na samādapeti,",
  "atk-s0502a0:312_12": "so nibbattanibbattaṭṭhāne kañjikamattampi kucchipūraṃ na labhati,",
  "atk-s0502a0:312_13": "anātho hoti nippaccayo.",
  "atk-s0502a0:312_14": "Eko sayampi deti,",
  "atk-s0502a0:312_15": "parampi samādapeti,",
  "atk-s0502a0:312_16": "so nibbattanibbattaṭṭhāne attabhāvasatepi attabhāvasahassepi attabhāvasatasahassepi bhogasampadañceva",
  "atk-s0502a0:312_17": "parivārasampadañca labhatī”ti evaṃ dhammaṃ desesi.",
  "atk-s0502a0:313_0": "Tameko paṇḍitapuriso dhammaṃ sutvā “acchariyā vata bho,",
  "atk-s0502a0:313_1": "abbhutā vata bho dhammadesanā,",
  "atk-s0502a0:313_2": "sukāraṇaṃ kathitaṃ,",
  "atk-s0502a0:313_3": "mayā imāsaṃ dvinnaṃ sampattīnaṃ nipphādakaṃ kammaṃ kātuṃ vaṭṭatī”ti cintetvā – “bhante,",
  "atk-s0502a0:313_4": "sve mayhaṃ bhikkhaṃ gaṇhathā”ti theraṃ nimantesi.",
  "atk-s0502a0:313_5": "“Kittakehi te bhikkhūhi attho upāsakā”ti.",
  "atk-s0502a0:313_6": "“Kittakā pana vo, bhante,",
  "atk-s0502a0:313_7": "parivārā”ti?",
  "atk-s0502a0:313_8": "“Sahassamattā upāsakā”ti.",
  "atk-s0502a0:313_9": "“Sabbehi saddhiṃyeva sve bhikkhaṃ gaṇhatha,",
  "atk-s0502a0:313_10": "bhante”ti.",
  "atk-s0502a0:313_11": "“Thero adhivāsesi”.",
  "atk-s0502a0:313_12": "Upāsako nagaravīthiyaṃ caranto – “ammā, tātā,",
  "atk-s0502a0:313_13": "mayā bhikkhusahassaṃ nimantitaṃ,",
  "atk-s0502a0:313_14": "tumhe kittakānaṃ bhikkhūnaṃ bhikkhaṃ dātuṃ sakkhissatha,",
  "atk-s0502a0:313_15": "tumhe kittakāna”nti samādapesi.",
  "atk-s0502a0:313_16": "Manussā attano attano pahonakaniyāmena –",
  "atk-s0502a0:313_17": "“mayaṃ dasannaṃ dassāma,",
  "atk-s0502a0:313_18": "mayaṃ vīsatiyā,",
  "atk-s0502a0:313_19": "mayaṃ satassā”ti āhaṃsu. Upāsako –",
  "atk-s0502a0:313_20": "“tena hi ekasmiṃ ṭhāne samāgamaṃ katvā ekatova parivisissāma,",
  "atk-s0502a0:313_21": "sabbe tilataṇḍulasappimadhuphāṇitādīni samāharathā”ti ekasmiṃ ṭhāne samāharāpesi.",
  "atk-s0502a0:314_0": "Athassa eko kuṭumbiko satasahassagghanikaṃ gandhakāsāvavatthaṃ datvā –",
  "atk-s0502a0:314_1": "“sace te dānavattaṃ nappahoti,",
  "atk-s0502a0:314_2": "idaṃ vissajjetvā yaṃ ūnaṃ,",
  "atk-s0502a0:314_3": "taṃ pūreyyāsi.",
  "atk-s0502a0:314_4": "Sace pahoti,",
  "atk-s0502a0:314_5": "yassicchasi,",
  "atk-s0502a0:314_6": "tassa bhikkhuno dadeyyāsī”ti āha.",
  "atk-s0502a0:314_7": "Tadā tassa sabbaṃ dānavattaṃ pahosi,",
  "atk-s0502a0:314_8": "kiñci ūnaṃ nāma nāhosi.",
  "atk-s0502a0:314_9": "So manusse pucchi – “idaṃ, ayyā,",
  "atk-s0502a0:314_10": "kāsāvaṃ ekena kuṭumbikena evaṃ nāma vatvā dinnaṃ atirekaṃ jātaṃ,",
  "atk-s0502a0:314_11": "kassa naṃ demā”ti.",
  "atk-s0502a0:314_12": "Ekacce “sāriputtattherassā”ti āhaṃsu.",
  "atk-s0502a0:314_13": "Ekacce “thero sassapākasamaye āgantvā gamanasīlo,",
  "atk-s0502a0:314_14": "devadatto amhākaṃ maṅgalāmaṅgalesu sahāyo udakamaṇiko viya niccaṃ patiṭṭhito,",
  "atk-s0502a0:314_15": "tassa taṃ demā”ti āhaṃsu.",
  "atk-s0502a0:314_16": "Sambahulikāya kathāyapi “devadattassa dātabba”nti vattāro bahutarā ahesuṃ,",
  "atk-s0502a0:314_17": "atha naṃ devadattassa adaṃsu.",
  "atk-s0502a0:314_18": "So taṃ chinditvā sibbitvā rajitvā nivāsetvā pārupitvā vicarati.",
  "atk-s0502a0:314_19": "Taṃ disvā manussā “nayidaṃ devadattassa anucchavikaṃ,",
  "atk-s0502a0:314_20": "sāriputtattherassa anucchavikaṃ.",
  "atk-s0502a0:314_21": "Devadatto attano ananucchavikaṃ nivāsetvā pārupitvā vicaratī”ti vadiṃsu.",
  "atk-s0502a0:314_22": "Atheko disāvāsiko bhikkhu rājagahā sāvatthiṃ gantvā satthāraṃ vanditvā katapaṭisanthāro satthārā dvinnaṃ",
  "atk-s0502a0:314_23": "aggasāvakānaṃ phāsuvihāraṃ pucchito ādito paṭṭhāya sabbaṃ taṃ pavattiṃ ārocesi.",
  "atk-s0502a0:314_24": "Satthā “na kho bhikkhu idāneveso attano ananucchavikaṃ vatthaṃ dhāreti,",
  "atk-s0502a0:314_25": "pubbepi dhāresiyevā”ti vatvā atītaṃ āhari –",
  "atk-s0502a0:315_0": "Atīte bārāṇasiyaṃ brahmadatte rajjaṃ kārente bārāṇasivāsī eko hatthimārako hatthiṃ māretvā māretvā dante",
  "atk-s0502a0:315_1": "ca nakhe ca antāni ca ghanamaṃsañca āharitvā vikkiṇanto jīvitaṃ kappeti.",
  "atk-s0502a0:315_2": "Athekasmiṃ araññe anekasahassā hatthino gocaraṃ gahetvā gacchantā paccekabuddhe disvā tato paṭṭhāya gacchamānā",
  "atk-s0502a0:315_3": "gamanāgamanakāle jaṇṇukehi nipatitvā vanditvā pakkamanti.",
  "atk-s0502a0:315_4": "Ekadivasañhi hatthimārako taṃ kiriyaṃ disvā –",
  "atk-s0502a0:315_5": "“ahaṃ ime kicchena māremi,",
  "atk-s0502a0:315_6": "ime ca gamanāgamanakāle paccekabuddhe vandanti,",
  "atk-s0502a0:315_7": "kiṃ nu kho disvā vandantī”ti cintento –",
  "atk-s0502a0:315_8": "“kāsāva”nti sallakkhetvā,",
  "atk-s0502a0:315_9": "“mayāpi idāni kāsāvaṃ laddhuṃ vaṭṭatī”ti cintetvā ekassa paccekabuddhassa jātassaraṃ oruyha nhāyantassa",
  "atk-s0502a0:315_10": "tīre ṭhapitesu kāsāvesu cīvaraṃ thenetvā tesaṃ hatthīnaṃ gamanāgamanamagge sattiṃ gahetvā sasīsaṃ pārupitvā nisīdati.",
  "atk-s0502a0:315_11": "Hatthino taṃ disvā –",
  "atk-s0502a0:315_12": "“paccekabuddho”ti saññāya vanditvā pakkamanti.",
  "atk-s0502a0:315_13": "So tesaṃ sabbapacchato gacchantaṃ sattiyā paharitvā māretvā dantādīni gahetvā sesaṃ bhūmiyaṃ nikhaṇitvā gacchati.",
  "atk-s0502a0:315_14": "Aparabhāge bodhisatto hatthiyoniyaṃ paṭisandhiṃ gahetvā hatthijeṭṭhako yūthapati ahosi.",
  "atk-s0502a0:315_15": "Tadāpi so tatheva karoti.",
  "atk-s0502a0:315_16": "Mahāpuriso attano parisāya parihāniṃ ñatvā,",
  "atk-s0502a0:315_17": "“kuhiṃ ime hatthī gatā,",
  "atk-s0502a0:315_18": "mandā jātā”ti pucchitvā,",
  "atk-s0502a0:315_19": "“na jānāma,",
  "atk-s0502a0:315_20": "sāmī”ti vutte,",
  "atk-s0502a0:315_21": "“kuhiñci gacchantā maṃ anāpucchitvā na gamissanti,",
  "atk-s0502a0:315_22": "paripanthena bhavitabba”nti vatvā,",
  "atk-s0502a0:315_23": "“ekasmiṃ ṭhāne kāsāvaṃ pārupitvā nisinnassa santikā paripanthena bhavitabba”nti parisaṅkitvā,",
  "atk-s0502a0:315_24": "“taṃ pariggaṇhituṃ vaṭṭatī”ti sabbe hatthī purato pesetvā sayaṃ pacchato vilambamāno āgacchati.",
  "atk-s0502a0:315_25": "So sesahatthīsu vanditvā gatesu mahāpurisaṃ āgacchantaṃ disvā cīvaraṃ saṃharitvā sattiṃ vissajji.",
  "atk-s0502a0:315_26": "Mahāpuriso satiṃ uppaṭṭhapetvā āgacchanto pacchato paṭikkamitvā sattiṃ vivajjesi.",
  "atk-s0502a0:315_27": "Atha naṃ “iminā ime hatthī nāsitā”ti gaṇhituṃ pakkhandi.",
  "atk-s0502a0:315_28": "Itaro ekaṃ rukkhaṃ purato katvā nilīyi.",
  "atk-s0502a0:315_29": "Atha “naṃ rukkhena saddhiṃ soṇḍāya parikkhipitvā gahetvā bhūmiyaṃ pothessāmī”ti tena nīharitvā dassitaṃ kāsāvaṃ disvā –",
  "atk-s0502a0:315_30": "“sacāhaṃ imasmiṃ dubbhissāmi,",
  "atk-s0502a0:315_31": "anekasahassesu me buddhapaccekabuddhakhīṇāsavesu lajjā nāma bhinnā bhavissatī”ti adhivāsetvā –",
  "atk-s0502a0:315_32": "“tayā me ettakā ñātakā nāsitā”ti pucchi. “Āma, sāmī”ti.",
  "atk-s0502a0:315_33": "“Kasmā evaṃ bhāriyakammamakāsi,",
  "atk-s0502a0:315_34": "attano ananucchavikaṃ vītarāgānaṃ anucchavikaṃ vatthaṃ paridahitvā evarūpaṃ kammaṃ karontena bhāriyaṃ tayā kata”nti.",
  "atk-s0502a0:315_35": "Evañca pana vatvā uttaripi naṃ niggaṇhanto “anikkasāvo kāsāvaṃ…pe…",
  "atk-s0502a0:315_36": "sa ve kāsāvamarahatī”ti gāthaṃ vatvā –",
  "atk-s0502a0:315_37": "“ayuttaṃ te kata”nti vatvā taṃ vissajjesi.",
  "atk-s0502a0:316_0": "Satthā imaṃ dhammadesanaṃ āharitvā,",
  "atk-s0502a0:316_1": "“tadā hatthimārako devadatto ahosi,",
  "atk-s0502a0:316_2": "tassa niggāhako hatthināgo ahamevā”ti jātakaṃ samodhānetvā, “na,",
  "atk-s0502a0:316_3": "bhikkhave, idāneva,",
  "atk-s0502a0:316_4": "pubbepi devadatto attano ananucchavikaṃ vatthaṃ dhāresiyevā”ti vatvā imā gāthā abhāsi –",
  "atk-s0502a0:317_0": "9.",
  "atk-s0502a0:318_0": "“Anikkasāvo kāsāvaṃ, yo vatthaṃ paridahissati;",
  "atk-s0502a0:319_0": "Apeto damasaccena, na so kāsāvamarahati.",
  "atk-s0502a0:320_0": "10.",
  "atk-s0502a0:321_0": "“Yo ca vantakasāvassa, sīlesu susamāhito;",
  "atk-s0502a0:322_0": "Upeto damasaccena, sa ve kāsāvamarahatī”ti.",
  "atk-s0502a0:323_0": "Chaddantajātakenāpi ca ayamattho dīpetabbo.",
  "atk-s0502a0:324_0": "Tattha anikkasāvoti rāgādīhi kasāvehi sakasāvo.",
  "atk-s0502a0:324_1": "Paridahissatīti nivāsanapārupanaattharaṇavasena paribhuñjissati.",
  "atk-s0502a0:324_2": "Paridhassatītipi pāṭho.",
  "atk-s0502a0:324_3": "Apeto damasaccenāti indriyadamena ceva paramatthasaccapakkhikena vacīsaccena ca apeto,",
  "atk-s0502a0:324_4": "viyutto pariccatthoti attho.",
  "atk-s0502a0:324_5": "Na soti so evarūpo puggalo kāsāvaṃ paridahituṃ nārahati.",
  "atk-s0502a0:324_6": "Vantakasāvassāti catūhi maggehi vantakasāvo chaḍḍitakasāvo pahīnakasāvo assa.",
  "atk-s0502a0:324_7": "Sīlesūti catupārisuddhisīlesu.",
  "atk-s0502a0:324_8": "Susamāhitoti suṭṭhu samāhito suṭṭhito.",
  "atk-s0502a0:324_9": "Upetoti indriyadamena ceva vuttappakārena ca saccena upagato.",
  "atk-s0502a0:324_10": "Sa veti so evarūpo puggalo taṃ gandhakāsāvavatthaṃ arahatīti.",
  "atk-s0502a0:325_0": "Gāthāpariyosāne so disāvāsiko bhikkhu sotāpanno ahosi,",
  "atk-s0502a0:325_1": "aññepi bahū sotāpattiphalādīni pāpuṇiṃsu.",
  "atk-s0502a0:325_2": "Desanā mahājanassa sātthikā ahosīti.",
  "atk-s0502a0:326_0": "Devadattavatthu sattamaṃ.",
  "atk-s0502a0:327_0": "8. Sāriputtattheravatthu",
  "atk-s0502a0:328_0": "Asāre sāramatinoti imaṃ dhammadesanaṃ satthā veḷuvane viharanto aggasāvakehi niveditaṃ sañcayassa anāgamanaṃ ārabbha kathesi.",
  "atk-s0502a0:329_0": "Tatrāyaṃ anupubbikathā –",
  "atk-s0502a0:329_1": "amhākañhi satthā ito kappasatasahassādhikānaṃ catunnaṃ asaṅkhyeyyānaṃ matthake amaravatiyā nāma nagare",
  "atk-s0502a0:329_2": "sumedho nāma brāhmaṇakumāro hutvā sabbasippesu nipphattiṃ patvā mātāpitūnaṃ accayena anekakoṭisaṅkhyaṃ",
  "atk-s0502a0:329_3": "dhanaṃ pariccajitvā isipabbajjaṃ pabbajitvā himavante vasanto jhānābhiññā nibbattetvā ākāsena gacchanto",
  "atk-s0502a0:329_4": "dīpaṅkaradasabalassa sudassanavihārato rammavatīnagaraṃ pavisanatthāya maggaṃ sodhayamānaṃ janaṃ disvā",
  "atk-s0502a0:329_5": "sayampi ekaṃ padesaṃ gahetvā maggaṃ sodheti.",
  "atk-s0502a0:329_6": "Tasmiṃ asodhiteyeva āgatassa satthuno attānaṃ setuṃ katvā kalale ajinacammaṃ attharitvā “satthā sasāvakasaṅgho",
  "atk-s0502a0:329_7": "kalalaṃ anakkamitvā maṃ akkamanto gacchatū”ti nipanno.",
  "atk-s0502a0:329_8": "Satthārā taṃ disvāva “buddhaṅkuro esa,",
  "atk-s0502a0:329_9": "anāgate kappasatasahassādhikānaṃ catunnaṃ asaṅkhyeyyānaṃ pariyosāne gotamo nāma buddho bhavissatī”ti byākato.",
  "atk-s0502a0:329_10": "Tassa satthuno aparabhāge “koṇḍañño maṅgalo sumano revato sobhito anomadassī padumo nārado padumuttaro",
  "atk-s0502a0:329_11": "sumedho sujāto piyadassī atthadassī dhammadassī siddhattho tisso phusso vipassī sikhī vessabhū kakusandho",
  "atk-s0502a0:329_12": "koṇāgamano kassapo”ti lokaṃ obhāsetvā uppannānaṃ imesampi tevīsatiyā buddhānaṃ santike laddhabyākaraṇo,",
  "atk-s0502a0:329_13": "“dasa pāramiyo,",
  "atk-s0502a0:329_14": "dasa upapāramiyo,",
  "atk-s0502a0:329_15": "dasa paramatthapāramiyo”ti samattiṃsa pāramiyo pūretvā vessantarattabhāve ṭhito pathavikampanāni mahādānāni",
  "atk-s0502a0:329_16": "datvā puttadāraṃ pariccajitvā āyupariyosāne tusitapure nibbattitvā tattha yāvatāyukaṃ ṭhatvā dasa sahassacakkavāḷadevatāhi",
  "atk-s0502a0:329_17": "sannipatitvā –",
  "atk-s0502a0:330_0": "“Kālo deva mahāvīra, uppajja mātukucchiyaṃ;",
  "atk-s0502a0:331_0": "Sadevakaṃ tārayanto, bujjhassu amataṃ pada”nti. –",
  "atk-s0502a0:332_0": "Vutte –",
  "atk-s0502a0:333_0": "“Kālaṃ desañca dīpañca, kulaṃ mātarameva ca;",
  "atk-s0502a0:334_0": "Ime pañca viloketvā, uppajjati mahāyaso”ti. –",
  "atk-s0502a0:335_0": "Pañca mahāvilokanāni viloketvā tato cuto sakyarājakule paṭisandhiṃ gahetvā dasamāsaccayena mātukucchito vijāyi.",
  "atk-s0502a0:335_1": "Soḷasavassakāle tattha mahāsampattiyā parihariyamāno anukkamena bhadrayobbanaṃ patvā tiṇṇaṃ utūnaṃ anucchavikesu",
  "atk-s0502a0:335_2": "tīsu pāsādesu devalokasiriṃ viya rajjasiriṃ anubhavanto uyyānakīḷāya gamanasamaye anukkamena jiṇṇabyādhimatasaṅkhāte",
  "atk-s0502a0:335_3": "tayo devadūte disvā sañjātasaṃvego nivattitvā catutthavāre pabbajitaṃ disvā,",
  "atk-s0502a0:335_4": "“sādhu pabbajjā”ti pabbajjāya ruciṃ uppādetvā uyyānaṃ gantvā tattha divasaṃ khepetvā maṅgalapokkharaṇītīre",
  "atk-s0502a0:335_5": "nisinno kappakavesaṃ gahetvā āgatena vissakammena devaputtena alaṅkatapaṭiyatto rāhulakumārassa jātasāsanaṃ",
  "atk-s0502a0:335_6": "sutvā puttasinehassa balavabhāvaṃ ñatvā,",
  "atk-s0502a0:335_7": "“yāva idaṃ bandhanaṃ na vaḍḍhati,",
  "atk-s0502a0:335_8": "tāvadeva naṃ chindissāmī”ti cintetvā sāyaṃ nagaraṃ pavisanto –",
  "atk-s0502a0:336_0": "“Nibbutā nūna sā mātā, nibbuto nūna so pitā;",
  "atk-s0502a0:337_0": "Nibbutā nūna sā nārī, yassāyaṃ īdiso patī”ti. –",
  "atk-s0502a0:338_0": "Kisāgotamiyā nāma pitucchādhītāya bhāsitaṃ imaṃ gāthaṃ sutvā,",
  "atk-s0502a0:338_1": "“ahaṃ imāya nibbutapadaṃ sāvito”ti muttāhāraṃ omuñcitvā tassā pesetvā attano bhavanaṃ pavisitvā sirisayane",
  "atk-s0502a0:338_2": "nisinno niddopagatānaṃ nāṭakitthīnaṃ vippakāraṃ disvā nibbinnahadayo channaṃ uṭṭhāpetvā kaṇḍakaṃ āharāpetvā",
  "atk-s0502a0:338_3": "taṃ āruyha channasahāyo dasasahassacakkavāḷadevatāhi parivuto mahābhinikkhamanaṃ nikkhamitvā anomānadītīre",
  "atk-s0502a0:338_4": "pabbajitvā anukkamena rājagahaṃ gantvā tattha piṇḍāya caritvā paṇḍavapabbatapabbhāre nisinno magadharaññā",
  "atk-s0502a0:338_5": "rajjena nimantiyamāno taṃ paṭikkhipitvā sabbaññutaṃ patvā attano vijitaṃ āgamanatthāya tena gahitapaṭiñño",
  "atk-s0502a0:338_6": "āḷārañca udakañca upasaṅkamitvā tesaṃ santike adhigatavisesaṃ analaṅkaritvā chabbassāni mahāpadhānaṃ",
  "atk-s0502a0:338_7": "padahitvā visākhapuṇṇamadivase pātova sujātāya dinnapāyasaṃ paribhuñjitvā nerañjarāya nadiyā suvaṇṇapātiṃ",
  "atk-s0502a0:338_8": "pavāhetvā nerañjarāya nadiyā tīre mahāvanasaṇḍe nānāsamāpattīhi divasabhāgaṃ vītināmetvā sāyanhasamaye",
  "atk-s0502a0:338_9": "sottiyena dinnaṃ tiṇaṃ gahetvā kāḷena nāgarājena abhitthutaguṇo bodhimaṇḍaṃ āruyha tiṇāni santharitvā",
  "atk-s0502a0:338_10": "“na tāvimaṃ pallaṅkaṃ bhindissāmi,",
  "atk-s0502a0:338_11": "yāva me anupādāya āsavehi cittaṃ na muccissatī”ti paṭiññaṃ katvā puratthābhimukho nisīditvā sūriye anatthaṅgamiteyeva",
  "atk-s0502a0:338_12": "mārabalaṃ vidhamitvā paṭhamayāme pubbenivāsañāṇaṃ,",
  "atk-s0502a0:338_13": "majjhimayāme cutūpapātañāṇaṃ patvā pacchimayāmāvasāne paccayākāre ñāṇaṃ otāretvā aruṇuggamane dasabalacatuvesārajjādisabbaguṇapaṭimaṇḍitaṃ",
  "atk-s0502a0:338_14": "sabbaññutaññāṇaṃ paṭivijjhitvā sattasattāhaṃ bodhimaṇḍe vītināmetvā aṭṭhame sattāhe ajapālanigrodhamūle",
  "atk-s0502a0:338_15": "nisinno dhammagambhīratāpaccavekkhaṇena appossukkataṃ āpajjamāno dasasahassacakkavāḷamahābrahmaparivārena",
  "atk-s0502a0:338_16": "sahampatibrahmunā āyācitadhammadesano buddhacakkhunā lokaṃ voloketvā brahmuno ajjhesanaṃ adhivāsetvā,",
  "atk-s0502a0:338_17": "“kassa nu kho ahaṃ paṭhamaṃ dhammaṃ deseyya”nti olokento āḷārudakānaṃ kālakatabhāvaṃ ñatvā pañcavaggiyānaṃ",
  "atk-s0502a0:338_18": "bhikkhūnaṃ bahūpakārataṃ anussaritvā uṭṭhāyāsanā kāsipuraṃ gacchanto antarāmagge upakena saddhiṃ mantetvā",
  "atk-s0502a0:338_19": "āsāḷhipuṇṇamadivase isipatane migadāye pañcavaggiyānaṃ vasanaṭṭhānaṃ patvā te ananucchavikena samudācārena",
  "atk-s0502a0:338_20": "samudācarante saññāpetvā aññātakoṇḍaññappamukhe aṭṭhārasa brahmakoṭiyo amatapānaṃ pāyento dhammacakkaṃ",
  "atk-s0502a0:338_21": "pavattetvā pavattitavaradhammacakko pañcamiyaṃ pakkhassa sabbepi te bhikkhū arahatte patiṭṭhāpetvā taṃ",
  "atk-s0502a0:338_22": "divasameva yasakulaputtassa upanissayasampattiṃ disvā taṃ rattibhāge nibbinditvā gehaṃ pahāya nikkhantaṃ disvā,",
  "atk-s0502a0:338_23": "“ehi yasā”ti pakkositvā tasmiṃyeva rattibhāge sotāpattiphalaṃ pāpetvā punadivase arahattaṃ pāpetvā aparepi",
  "atk-s0502a0:338_24": "tassa sahāyake catupaṇṇāsa jane ehibhikkhupabbajjāya pabbājetvā arahattaṃ pāpesi.",
  "atk-s0502a0:339_0": "Evaṃ loke ekasaṭṭhiyā arahantesu jātesu vuṭṭhavasso pavāretvā, “caratha,",
  "atk-s0502a0:339_1": "bhikkhave,",
  "atk-s0502a0:339_2": "cārika”nti saṭṭhi bhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe tiṃsa jane bhaddavaggiyakumāre vinesi.",
  "atk-s0502a0:339_3": "Tesu sabbapacchimako sotāpanno sabbuttamo anāgāmī ahosi.",
  "atk-s0502a0:339_4": "Te sabbepi ehibhikkhubhāveneva pabbājetvā disāsu pesetvā sayaṃ uruvelaṃ gantvā aḍḍhuḍḍhāni pāṭihāriyasahassāni",
  "atk-s0502a0:339_5": "dassetvā uruvelakassapādayo sahassajaṭilaparivāre tebhātikajaṭile vinetvā ehibhikkhubhāveneva pabbājetvā",
  "atk-s0502a0:339_6": "gayāsīse nisīdāpetvā ādittapariyāyadesanāya arahatte patiṭṭhāpetvā tena arahantasahassena parivuto “bimbisārarañño",
  "atk-s0502a0:339_7": "dinnaṃ paṭiññaṃ mocessāmī”ti rājagahanagarūpacāre laṭṭhivanuyyānaṃ gantvā,",
  "atk-s0502a0:339_8": "“satthā kira āgato”ti sutvā dvādasanahutehi brāhmaṇagahapatikehi saddhiṃ āgatassa rañño madhuradhammakathaṃ",
  "atk-s0502a0:339_9": "kathento rājānaṃ ekādasahi nahutehi saddhiṃ sotāpattiphale patiṭṭhāpetvā ekanahutaṃ saraṇesu patiṭṭhāpetvā",
  "atk-s0502a0:339_10": "punadivase sakkena devarājena māṇavakavaṇṇaṃ gahetvā abhitthutaguṇo rājagahanagaraṃ pavisitvā rājanivesane",
  "atk-s0502a0:339_11": "katabhattakicco veḷuvanārāmaṃ paṭiggahetvā tattheva vāsaṃ kappesi.",
  "atk-s0502a0:339_12": "Tattha naṃ sāriputtamoggallānā upasaṅkamiṃsu.",
  "atk-s0502a0:340_0": "Tatrāyaṃ anupubbikathā –",
  "atk-s0502a0:340_1": "anuppanneyeva hi buddhe rājagahato avidūre upatissagāmo kolitagāmoti dve brāhmaṇagāmā ahesuṃ.",
  "atk-s0502a0:340_2": "Tesu upatissagāme sāriyā nāma brāhmaṇiyā gabbhassa patiṭṭhitadivaseyeva kolitagāme moggaliyā nāma brāhmaṇiyāpi gabbho patiṭṭhāsi.",
  "atk-s0502a0:340_3": "Tāni kira dvepi kulāni yāva sattamā kulaparivaṭṭā ābaddhapaṭibaddhasahāyakāneva ahesuṃ,",
  "atk-s0502a0:340_4": "tāsaṃ dvinnampi ekadivasameva gabbhaparihāraṃ adaṃsu.",
  "atk-s0502a0:340_5": "Tā ubhopi dasamāsacceyena putte vijāyiṃsu.",
  "atk-s0502a0:340_6": "Nāmaggahaṇadivase sāriyā brāhmaṇiyā puttassa upatissagāmake jeṭṭhakulassa puttattā upatissoti nāmaṃ kariṃsu,",
  "atk-s0502a0:340_7": "itarassa kolitagāme jeṭṭhakulassa puttattā kolitoti nāmaṃ kariṃsu.",
  "atk-s0502a0:340_8": "Te ubhopi vuḍḍhimanvāya sabbasippānaṃ pāraṃ agamaṃsu.",
  "atk-s0502a0:340_9": "Upatissamāṇavassa kīḷanatthāya nadiṃ vā uyyānaṃ vā gamanakāle pañca suvaṇṇasivikasatāni parivārāni honti,",
  "atk-s0502a0:340_10": "kolitamāṇavassa pañca ājaññayuttarathasatāni.",
  "atk-s0502a0:340_11": "Dvepi janā pañcapañcamāṇavakasataparivārā honti.",
  "atk-s0502a0:340_12": "Rājagahe ca anusaṃvaccharaṃ giraggasamajjo nāma ahosi.",
  "atk-s0502a0:340_13": "Tesaṃ dvinnampi ekaṭṭhāneyeva mañcaṃ bandhanti.",
  "atk-s0502a0:340_14": "Dvepi ekato nisīditvā samajjaṃ passantā hasitabbaṭṭhāne hasanti,",
  "atk-s0502a0:340_15": "saṃvegaṭṭhāne saṃvejenti,",
  "atk-s0502a0:340_16": "dāyaṃ dātuṃ yuttaṭṭhāne dāyaṃ denti.",
  "atk-s0502a0:340_17": "Tesaṃ imināva niyāmena ekadivasaṃ samajjaṃ passantānaṃ paripākagatattā ñāṇassa purimadivasesu viya hasitabbaṭṭhāne",
  "atk-s0502a0:340_18": "hāso vā saṃvegaṭṭhāne saṃvego vā dātuṃ yuttaṭṭhāne dānaṃ vā nāhosi.",
  "atk-s0502a0:340_19": "Dvepi pana janā evaṃ cintayiṃsu –",
  "atk-s0502a0:340_20": "“kimettha oloketabbaṃ atthi,",
  "atk-s0502a0:340_21": "sabbepime appatte vassasate appaṇṇattikabhāvaṃ gamissanti,",
  "atk-s0502a0:340_22": "amhehi pana ekaṃ mokkhadhammaṃ pariyesituṃ vaṭṭatī”ti ārammaṇaṃ gahetvā nisīdiṃsu.",
  "atk-s0502a0:340_23": "Tato kolito upatissaṃ āha –",
  "atk-s0502a0:340_24": "“samma upatissa,",
  "atk-s0502a0:340_25": "na tvaṃ aññesu divasesu viya haṭṭhapahaṭṭho,",
  "atk-s0502a0:340_26": "idāni anattamanadhātukosi,",
  "atk-s0502a0:340_27": "kiṃ te sallakkhita”nti?",
  "atk-s0502a0:340_28": "“Samma kolita,",
  "atk-s0502a0:340_29": "etesaṃ volokane sāro natthi,",
  "atk-s0502a0:340_30": "niratthakametaṃ,",
  "atk-s0502a0:340_31": "attano mokkhadhammaṃ gavesituṃ vaṭṭatī”ti idaṃ cintayanto nisinnomhi.",
  "atk-s0502a0:340_32": "Tvaṃ pana kasmā anattamanosīti?",
  "atk-s0502a0:340_33": "Sopi tatheva āha.",
  "atk-s0502a0:340_34": "Athassa attanā saddhiṃ ekajjhāsayataṃ ñatvā upatisso āha –",
  "atk-s0502a0:340_35": "“amhākaṃ ubhinnampi sucintikaṃ,",
  "atk-s0502a0:340_36": "mokkhadhammaṃ pana gavesantehi ekā pabbajjā laddhuṃ vaṭṭati.",
  "atk-s0502a0:340_37": "Kassa santike pabbajāmā”ti?",
  "atk-s0502a0:341_0": "Tena kho pana samayena sañcayo nāma paribbājako rājagahe paṭivasati mahatiyā paribbājakaparisāya saddhiṃ.",
  "atk-s0502a0:341_1": "Te “tassa santike pabbajissāmā”ti pañcamāṇavakasatāni “sivikāyo ca rathe ca gahetvā gacchathā”ti uyyojetvā",
  "atk-s0502a0:341_2": "ekāya sivikāya ekena rathena gantvā sañcayassa santike pabbajiṃsu.",
  "atk-s0502a0:341_3": "Tesaṃ pabbajitakālato paṭṭhāya sañcayo atirekalābhaggayasaggappatto ahosi.",
  "atk-s0502a0:341_4": "Te katipāheneva sabbaṃ sañcayassa samayaṃ parimadditvā, “ācariya,",
  "atk-s0502a0:341_5": "tumhākaṃ jānanasamayo ettakova,",
  "atk-s0502a0:341_6": "udāhu uttarimpi atthī”ti pucchiṃsu.",
  "atk-s0502a0:341_7": "“Ettakova sabbaṃ tumhehi ñāta”nti vutte cintayiṃsu –",
  "atk-s0502a0:341_8": "“evaṃ sati imassa santike brahmacariyavāso niratthako,",
  "atk-s0502a0:341_9": "mayaṃ yaṃ mokkhadhammaṃ gavesituṃ nikkhantā,",
  "atk-s0502a0:341_10": "so imassa santike uppādetuṃ na sakkā,",
  "atk-s0502a0:341_11": "mahā kho pana jambudīpo,",
  "atk-s0502a0:341_12": "gāmanigamarājadhāniyo carantā addhā mokkhadhammadesakaṃ kañci ācariyaṃ labhissāmā”ti.",
  "atk-s0502a0:341_13": "Tato paṭṭhāya,",
  "atk-s0502a0:341_14": "“yattha yattha paṇḍitā samaṇabrāhmaṇā atthī”ti vadanti,",
  "atk-s0502a0:341_15": "tattha tattha gantvā sākacchaṃ karonti.",
  "atk-s0502a0:341_16": "Tehi puṭṭhaṃ pañhaṃ aññe kathetuṃ na sakkonti,",
  "atk-s0502a0:341_17": "te pana tesaṃ pañhaṃ vissajjenti.",
  "atk-s0502a0:341_18": "Evaṃ sakalajambudīpaṃ pariggaṇhitvā nivattitvā sakaṭṭhānameva āgantvā,",
  "atk-s0502a0:341_19": "“samma kolita,",
  "atk-s0502a0:341_20": "amhesu yo paṭhamaṃ amataṃ adhigacchati,",
  "atk-s0502a0:341_21": "so itarassa ārocetū”ti katikaṃ akaṃsuṃ.",
  "atk-s0502a0:342_0": "Evaṃ tesu katikaṃ katvā viharantesu satthā vuttānukkamena rājagahaṃ patvā veḷuvanaṃ paṭiggahetvā veḷuvane viharati.",
  "atk-s0502a0:342_1": "Tadā “caratha,",
  "atk-s0502a0:342_2": "bhikkhave,",
  "atk-s0502a0:342_3": "cārikaṃ bahujanahitāyā”ti ratanattayaguṇapakāsanatthaṃ uyyojitānaṃ ekasaṭṭhiyā arahantānaṃ antare pañcavaggiyānaṃ",
  "atk-s0502a0:342_4": "abbhantaro assajitthero paṭinivattitvā rājagahaṃ āgato,",
  "atk-s0502a0:342_5": "punadivase pātova pattacīvaramādāya rājagahaṃ piṇḍāya pāvisi.",
  "atk-s0502a0:342_6": "Tasmiṃ samaye upatissaparibbājakopi pātova bhattakiccaṃ katvā paribbājakārāmaṃ gacchanto theraṃ disvā cintesi –",
  "atk-s0502a0:342_7": "“mayā evarūpo pabbajito nāma na diṭṭhapubboyeva,",
  "atk-s0502a0:342_8": "ye loke arahanto vā arahattamaggaṃ vā samāpannā,",
  "atk-s0502a0:342_9": "ayaṃ tesaṃ bhikkhūnaṃ aññataro,",
  "atk-s0502a0:342_10": "yaṃnūnāhaṃ imaṃ bhikkhuṃ upasaṅkamitvā puccheyyaṃ –",
  "atk-s0502a0:342_11": "‘kaṃsi tvaṃ, āvuso,",
  "atk-s0502a0:342_12": "uddissa pabbajito,",
  "atk-s0502a0:342_13": "ko vā te satthā,",
  "atk-s0502a0:342_14": "kassa vā tvaṃ dhammaṃ rocesī”’ti?",
  "atk-s0502a0:342_15": "Athassa etadahosi –",
  "atk-s0502a0:342_16": "“akālo kho imaṃ bhikkhuṃ pañhaṃ pucchituṃ,",
  "atk-s0502a0:342_17": "antaragharaṃ paviṭṭho piṇḍāya carati,",
  "atk-s0502a0:342_18": "yaṃnūnāhaṃ imaṃ bhikkhuṃ piṭṭhito piṭṭhito anubandheyyaṃ,",
  "atk-s0502a0:342_19": "atthikehi upaññātaṃ magga”nti.",
  "atk-s0502a0:342_20": "So theraṃ laddhapiṇḍapātaṃ aññataraṃ okāsaṃ gacchantaṃ disvā nisīditukāmatañcassa ñatvā attano paribbājakapīṭhakaṃ paññāpetvā adāsi,",
  "atk-s0502a0:342_21": "so bhattakiccapariyosānepissa attano kuṇḍikāya udakaṃ adāsi.",
  "atk-s0502a0:343_0": "Evaṃ ācariyavattaṃ katvā katabhattakiccena therena saddhiṃ madhurapaṭisanthāraṃ katvā evamāha –",
  "atk-s0502a0:343_1": "“vippasannāni kho pana te, āvuso,",
  "atk-s0502a0:343_2": "indriyāni,",
  "atk-s0502a0:343_3": "parisuddho chavivaṇṇo pariyodāto,",
  "atk-s0502a0:343_4": "kaṃsi tvaṃ, āvuso,",
  "atk-s0502a0:343_5": "uddissa pabbajito,",
  "atk-s0502a0:343_6": "ko vā te satthā,",
  "atk-s0502a0:343_7": "kassa vā tvaṃ dhammaṃ rocesī”ti pucchi.",
  "atk-s0502a0:343_8": "Thero cintesi –",
  "atk-s0502a0:343_9": "“ime paribbājakā nāma sāsanassa paṭipakkhabhūtā,",
  "atk-s0502a0:343_10": "imassa sāsanassa gambhīrataṃ dassessāmī”ti.",
  "atk-s0502a0:343_11": "Attano navakabhāvaṃ dassento āha –",
  "atk-s0502a0:343_12": "“ahaṃ kho, āvuso,",
  "atk-s0502a0:343_13": "navo acirapabbajito,",
  "atk-s0502a0:343_14": "adhunāgato imaṃ dhammavinayaṃ,",
  "atk-s0502a0:343_15": "na tāvāhaṃ sakkhissāmi vitthārena dhammaṃ desetu”nti.",
  "atk-s0502a0:343_16": "Paribbājako –",
  "atk-s0502a0:343_17": "“ahaṃ upatisso nāma,",
  "atk-s0502a0:343_18": "tvaṃ yathāsattiyā appaṃ vā bahuṃ vā vada,",
  "atk-s0502a0:343_19": "etaṃ nayasatena nayasahassena paṭivijjhituṃ mayhaṃ bhāro”ti cintetvā āha –",
  "atk-s0502a0:344_0": "“Appaṃ vā bahuṃ vā bhāsassu, atthaṃyeva me brūhi;",
  "atk-s0502a0:345_0": "Attheneva me attho, kiṃ kāhasi byañjanaṃ bahu”nti. ;",
  "atk-s0502a0:346_0": "Evaṃ vutte thero –",
  "atk-s0502a0:346_1": "“ye dhammā hetuppabhavā”ti gāthamāha.",
  "atk-s0502a0:346_2": "Paribbājako paṭhamapadadvayameva sutvā sahassanayapaṭimaṇḍite sotāpattiphale patiṭṭhahi,",
  "atk-s0502a0:346_3": "itaraṃ padadvayaṃ sotāpannakāle niṭṭhāpesi.",
  "atk-s0502a0:346_4": "So sotāpanno hutvā uparivisese appavattante “bhavissati ettha kāraṇa”nti sallakkhetvā theraṃ āha – “bhante,",
  "atk-s0502a0:346_5": "mā upari dhammadesanaṃ vaḍḍhayittha,",
  "atk-s0502a0:346_6": "ettakameva hotu,",
  "atk-s0502a0:346_7": "kuhiṃ amhākaṃ satthā vasatī”ti?",
  "atk-s0502a0:346_8": "“Veḷuvane, āvuso”ti. “Tena hi, bhante,",
  "atk-s0502a0:346_9": "tumhe purato yātha,",
  "atk-s0502a0:346_10": "mayhaṃ eko sahāyako atthi,",
  "atk-s0502a0:346_11": "amhehi ca aññamaññaṃ katikā katā ‘amhesu yo amataṃ paṭhamaṃ adhigacchati,",
  "atk-s0502a0:346_12": "so itarassa ārocetū’ti.",
  "atk-s0502a0:346_13": "Ahaṃ taṃ paṭiññaṃ mocetvā sahāyakaṃ gahetvā tumhākaṃ gatamaggeneva satthu santikaṃ āgamissāmīti pañcapatiṭṭhitena",
  "atk-s0502a0:346_14": "therassa pādesu nipatitvā tikkhattuṃ padakkhiṇaṃ katvā theraṃ uyyojetvā paribbājakārāmābhimukho agamāsi”.",
  "atk-s0502a0:347_0": "Atha kho kolitaparibbājako taṃ dūratova āgacchantaṃ disvā,",
  "atk-s0502a0:347_1": "“ajja mayhaṃ sahāyakassa mukhavaṇṇo na aññadivasesu viya,",
  "atk-s0502a0:347_2": "addhā tena amataṃ adhigataṃ bhavissatī”ti amatādhigamaṃ pucchi.",
  "atk-s0502a0:347_3": "Sopissa “āmāvuso,",
  "atk-s0502a0:347_4": "amataṃ adhigata”nti paṭijānitvā tameva gāthaṃ abhāsi.",
  "atk-s0502a0:347_5": "Gāthāpariyosāne kolito sotāpattiphale patiṭṭhahitvā āha –",
  "atk-s0502a0:347_6": "“kuhiṃ kira, samma,",
  "atk-s0502a0:347_7": "amhākaṃ satthā vasatī”ti?",
  "atk-s0502a0:347_8": "“Veḷuvane kira, samma,",
  "atk-s0502a0:347_9": "evaṃ no ācariyena assajittherena kathita”nti. “Tena hi, samma, āyāma,",
  "atk-s0502a0:347_10": "satthāraṃ passissāmā”ti.",
  "atk-s0502a0:347_11": "Sāriputtatthero ca nāmesa sadāpi ācariyapūjakova,",
  "atk-s0502a0:347_12": "tasmā sahāyaṃ evamāha – “samma,",
  "atk-s0502a0:347_13": "amhehi adhigataṃ amataṃ amhākaṃ ācariyassa sañcayaparibbājakassāpi kathessāma,",
  "atk-s0502a0:347_14": "bujjhamāno paṭivijjhissati,",
  "atk-s0502a0:347_15": "appaṭivijjhanto amhākaṃ saddahitvā satthu,",
  "atk-s0502a0:347_16": "santikaṃ gamissati,",
  "atk-s0502a0:347_17": "buddhānaṃ desanaṃ sutvā maggaphalapaṭivedhaṃ karissatī”ti.",
  "atk-s0502a0:347_18": "Tato dvepi janā sañcayassa santikaṃ agamaṃsu.",
  "atk-s0502a0:348_0": "Sañcayo te disvāva – “kiṃ, tātā,",
  "atk-s0502a0:348_1": "koci vo amatamaggadesako laddho”ti pucchi. “Āma, ācariya, laddho,",
  "atk-s0502a0:348_2": "buddho loke uppanno,",
  "atk-s0502a0:348_3": "dhammo loke uppanno,",
  "atk-s0502a0:348_4": "saṅgho loke uppanno,",
  "atk-s0502a0:348_5": "tumhe tucche asāre vicaratha,",
  "atk-s0502a0:348_6": "tasmā etha,",
  "atk-s0502a0:348_7": "satthu santikaṃ gamissāmā”ti.",
  "atk-s0502a0:348_8": "“Gacchatha tumhe,",
  "atk-s0502a0:348_9": "nāhaṃ sakkhissāmī”ti.",
  "atk-s0502a0:348_10": "“Kiṃ kāraṇāhi”?",
  "atk-s0502a0:348_11": "“Ahaṃ mahājanassa ācariyo hutvā vicariṃ,",
  "atk-s0502a0:348_12": "vicarantassa me antevāsikavāso cāṭiyā udañcanabhāvappatti viya hoti,",
  "atk-s0502a0:348_13": "na sakkhissāmahaṃ antevāsikavāsaṃ vasitu”nti.",
  "atk-s0502a0:348_14": "“Mā evaṃ karittha,",
  "atk-s0502a0:348_15": "ācariyā”ti. “Hotu, tātā,",
  "atk-s0502a0:348_16": "gacchatha tumhe,",
  "atk-s0502a0:348_17": "nāhaṃ sakkhissāmī”ti. Ācariya,",
  "atk-s0502a0:348_18": "loke buddhassa uppannakālato paṭṭhāya mahājano gandhamālādihattho gantvā tameva pūjessati,",
  "atk-s0502a0:348_19": "mayampi tattheva gamissāma.",
  "atk-s0502a0:348_20": "“Tumhe kiṃ karissathā”ti? “Tātā,",
  "atk-s0502a0:348_21": "kiṃ nu kho imasmiṃ loke dandhā bahū,",
  "atk-s0502a0:348_22": "udāhu paṇḍitā”ti. “Dandhā, ācariya, bahū,",
  "atk-s0502a0:348_23": "paṇḍitā ca nāma katipayā eva hontī”ti. “Tena hi, tātā,",
  "atk-s0502a0:348_24": "paṇḍitā paṇḍitassa samaṇassa gotamassa santikaṃ gamissanti,",
  "atk-s0502a0:348_25": "dandhā dandhassa mama santikaṃ āgamissanti,",
  "atk-s0502a0:348_26": "gacchatha tumhe,",
  "atk-s0502a0:348_27": "nāhaṃ gamissāmī”ti.",
  "atk-s0502a0:348_28": "Te “paññāyissatha tumhe,",
  "atk-s0502a0:348_29": "ācariyā”ti pakkamiṃsu.",
  "atk-s0502a0:348_30": "Tesu gacchantesu sañcayassa parisā bhijji,",
  "atk-s0502a0:348_31": "tasmiṃ khaṇe ārāmo tuccho ahosi.",
  "atk-s0502a0:348_32": "So tucchaṃ ārāmaṃ disvā uṇhaṃ lohitaṃ chaḍḍesi.",
  "atk-s0502a0:348_33": "Tehipi saddhiṃ gacchantesu pañcasu paribbājakasatesu sañcayassa aḍḍhateyyasatāni nivattiṃsu,",
  "atk-s0502a0:348_34": "atha kho te attano antevāsikehi aḍḍhateyyehi paribbājakasatehi saddhiṃ veḷuvanaṃ agamaṃsu.",
  "atk-s0502a0:349_0": "Satthā catuparisamajjhe nisinno dhammaṃ desento te dūratova disvā bhikkhū āmantesi – “ete,",
  "atk-s0502a0:349_1": "bhikkhave,",
  "atk-s0502a0:349_2": "dve sahāyakā āgacchanti kolito ca upatisso ca,",
  "atk-s0502a0:349_3": "etaṃ me sāvakayugaṃ bhavissati aggaṃ bhaddayuga”nti.",
  "atk-s0502a0:349_4": "Te satthāraṃ vanditvā ekamantaṃ nisīdiṃsu,",
  "atk-s0502a0:349_5": "nisīditvā ca pana bhagavantaṃ etadavocuṃ –",
  "atk-s0502a0:349_6": "“labheyyāma mayaṃ, bhante,",
  "atk-s0502a0:349_7": "bhagavato santike pabbajjaṃ,",
  "atk-s0502a0:349_8": "labheyyāma upasampada”nti. “Etha,",
  "atk-s0502a0:349_9": "bhikkhavo”ti bhagavā avoca –",
  "atk-s0502a0:349_10": "“svākkhāto dhammo,",
  "atk-s0502a0:349_11": "caratha brahmacariyaṃ sammā dukkhassa antakiriyāyā”ti.",
  "atk-s0502a0:349_12": "Sabbepi iddhimayapattacīvaradharā saṭṭhivassikattherā viya ahesuṃ.",
  "atk-s0502a0:350_0": "Atha nesaṃ parisāya caritavasena satthā dhammadesanaṃ vaḍḍhesi.",
  "atk-s0502a0:350_1": "Ṭhapetvā dve aggasāvake avasesā arahattaṃ pāpuṇiṃsu,",
  "atk-s0502a0:350_2": "aggasāvakānaṃ pana uparimaggattayakiccaṃ na niṭṭhāsi.",
  "atk-s0502a0:350_3": "Kiṃ kāraṇā?",
  "atk-s0502a0:350_4": "Sāvakapāramiñāṇassa mahantatāya.",
  "atk-s0502a0:350_5": "Athāyasmā mahāmoggallāno pabbajitadivasato sattame divase magadharaṭṭhe kallavālagāmakaṃ upanissāya viharanto",
  "atk-s0502a0:350_6": "thinamiddhe okkamante satthārā saṃvejito thinamiddhaṃ vinodetvā tathāgatena dinnaṃ dhātukammaṭṭhānaṃ",
  "atk-s0502a0:350_7": "suṇantova uparimaggattayakiccaṃ niṭṭhāpetvā sāvakapāramiñāṇassa matthakaṃ patto.",
  "atk-s0502a0:350_8": "Sāriputtattheropi pabbajitadivasato aḍḍhamāsaṃ atikkamitvā satthārā saddhiṃ tameva rājagahaṃ upanissāya",
  "atk-s0502a0:350_9": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante desiyamāne",
  "atk-s0502a0:350_10": "suttānusārena ñāṇaṃ pesetvā parassa vaḍḍhitabhattaṃ paribhuñjanto viya sāvakapāramiñāṇassa matthakaṃ patto.",
  "atk-s0502a0:350_11": "Nanu cāyasmā mahāpañño,",
  "atk-s0502a0:350_12": "atha kasmā mahāmoggallānato ciratarena sāvakapāramiñāṇaṃ pāpuṇīti?",
  "atk-s0502a0:350_13": "Parikammamahantatāya.",
  "atk-s0502a0:350_14": "Yathā hi duggatamanussā yattha katthaci gantukāmā khippameva nikkhamanti,",
  "atk-s0502a0:350_15": "rājūnaṃ pana hatthivāhanakappanādiṃ mahantaṃ parikammaṃ laddhuṃ vaṭṭati,",
  "atk-s0502a0:350_16": "evaṃsampadamidaṃ veditabbaṃ.",
  "atk-s0502a0:351_0": "Taṃ divasaññeva pana satthā vaḍḍhamānakacchāyāya veḷuvane sāvakasannipātaṃ katvā dvinnaṃ therānaṃ aggasāvakaṭṭhānaṃ datvā pātimokkhaṃ uddisi.",
  "atk-s0502a0:351_1": "Bhikkhū ujjhāyiṃsu –",
  "atk-s0502a0:351_2": "“satthā mukholokanena bhikkhaṃ deti,",
  "atk-s0502a0:351_3": "aggasāvakaṭṭhānaṃ dadantena nāma paṭhamaṃ pabbajitānaṃ pañcavaggiyānaṃ dātuṃ vaṭṭati,",
  "atk-s0502a0:351_4": "ete anolokentena yasatherappamukhānaṃ pañcapaṇṇāsabhikkhūnaṃ dātuṃ vaṭṭati,",
  "atk-s0502a0:351_5": "ete anolokentena bhaddavaggiyānaṃ tiṃsajanānaṃ,",
  "atk-s0502a0:351_6": "ete anolokentena uruvelakassapādīnaṃ tebhātikānaṃ,",
  "atk-s0502a0:351_7": "ete pana ettake mahāthere pahāya sabbapacchā pabbajitānaṃ aggasāvakaṭṭhānaṃ dadantena mukhaṃ oloketvā dinna”nti. Satthā,",
  "atk-s0502a0:351_8": "“kiṃ kathetha,",
  "atk-s0502a0:351_9": "bhikkhave”ti pucchitvā,",
  "atk-s0502a0:351_10": "“idaṃ nāmā”ti vutte “nāhaṃ,",
  "atk-s0502a0:351_11": "bhikkhave,",
  "atk-s0502a0:351_12": "mukhaṃ oloketvā bhikkhaṃ demi,",
  "atk-s0502a0:351_13": "etesaṃ pana attanā attanā patthitapatthitameva demi.",
  "atk-s0502a0:351_14": "Aññātakoṇḍañño hi ekasmiṃ sasse nava vāre aggasassadānaṃ dadanto aggasāvakaṭṭhānaṃ patthetvā nādāsi,",
  "atk-s0502a0:351_15": "aggadhammaṃ pana arahattaṃ sabbapaṭhamaṃ paṭivijjhituṃ patthetvā adāsī”ti.",
  "atk-s0502a0:351_16": "“Kadā pana bhagavā”ti?",
  "atk-s0502a0:351_17": "“Suṇissatha,",
  "atk-s0502a0:351_18": "bhikkhave”ti. “Āma,",
  "atk-s0502a0:351_19": "bhante”ti,",
  "atk-s0502a0:351_20": "bhagavā atītaṃ āhari –",
  "atk-s0502a0:352_0": "Bhikkhave,",
  "atk-s0502a0:352_1": "ito ekanavutikappe vipassī nāma bhagavā loke udapādi.",
  "atk-s0502a0:352_2": "Tadā mahākāḷo cūḷakāḷoti dvebhātikā kuṭumbikā mahantaṃ sālikkhettaṃ vapāpesuṃ.",
  "atk-s0502a0:352_3": "Athekadivasaṃ cūḷakāḷo sālikkhettaṃ gantvā ekaṃ sāligabbhaṃ phāletvā khādi,",
  "atk-s0502a0:352_4": "taṃ atimadhuraṃ ahosi.",
  "atk-s0502a0:352_5": "So buddhappamukhassa saṅghassa sāligabbhadānaṃ dātukāmo hutvā jeṭṭhabhātikaṃ upasaṅkamitvā, “bhātika,",
  "atk-s0502a0:352_6": "sāligabbhaṃ phāletvā buddhānaṃ anucchavikaṃ katvā pacāpetvā dānaṃ demā”ti āha.",
  "atk-s0502a0:352_7": "“Kiṃ vadesi, tāta,",
  "atk-s0502a0:352_8": "sāligabbhaṃ phāletvā dānaṃ nāma neva atīte bhūtapubbaṃ,",
  "atk-s0502a0:352_9": "na anāgatepi bhavissati,",
  "atk-s0502a0:352_10": "mā sassaṃ nāsayī”ti;",
  "atk-s0502a0:352_11": "vuttopi so punappunaṃ yāciyeva.",
  "atk-s0502a0:352_12": "Atha naṃ bhātā,",
  "atk-s0502a0:352_13": "“tena hi sālikkhettaṃ dve koṭṭhāse katvā mama koṭṭhāsaṃ anāmasitvā attano koṭṭhāse khette yaṃ icchasi,",
  "atk-s0502a0:352_14": "taṃ karohī”ti āha.",
  "atk-s0502a0:352_15": "So “sādhū”ti khettaṃ vibhajitvā bahū manusse hatthakammaṃ yācitvā sāligabbhaṃ phāletvā nirudakena khīrena",
  "atk-s0502a0:352_16": "pacāpetvā sappimadhusakkharādīhi yojetvā buddhappamukhassa bhikkhusaṅghassa dānaṃ datvā bhattakiccapariyosāne – “idaṃ, bhante,",
  "atk-s0502a0:352_17": "mama aggadānaṃ aggadhammassa sabbapaṭhamaṃ paṭivedhāya saṃvattatū”ti āha.",
  "atk-s0502a0:352_18": "Satthā “evaṃ hotū”ti anumodanamakāsi.",
  "atk-s0502a0:353_0": "So khettaṃ gantvā olokento sakalakkhettaṃ kaṇṇikabaddhehi viya sālisīsehi sañchannaṃ disvā pañcavidhapītiṃ paṭilabhitvā,",
  "atk-s0502a0:353_1": "“lābhā vata me”ti cintetvā puthukakāle puthukaggaṃ nāma adāsi,",
  "atk-s0502a0:353_2": "gāmavāsīhi saddhiṃ aggasassadānaṃ nāma adāsi,",
  "atk-s0502a0:353_3": "lāyane lāyanaggaṃ,",
  "atk-s0502a0:353_4": "veṇikaraṇe veṇaggaṃ,",
  "atk-s0502a0:353_5": "kalāpādīsu kalāpaggaṃ,",
  "atk-s0502a0:353_6": "khalaggaṃ,",
  "atk-s0502a0:353_7": "khalabhaṇḍaggaṃ,",
  "atk-s0502a0:353_8": "koṭṭhagganti.",
  "atk-s0502a0:353_9": "Evaṃ ekasasse nava vāre aggadānaṃ adāsi.",
  "atk-s0502a0:353_10": "Tassa sabbavāresu gahitagahitaṭṭhānaṃ paripūri,",
  "atk-s0502a0:353_11": "sassaṃ atirekaṃ uṭṭhānasampannaṃ ahosi.",
  "atk-s0502a0:353_12": "Dhammo hi nāmesa attānaṃ rakkhantaṃ rakkhati.",
  "atk-s0502a0:353_13": "Tenāha bhagavā –",
  "atk-s0502a0:354_0": "“Dhammo have rakkhati dhammacāriṃ,",
  "atk-s0502a0:355_0": "Dhammo suciṇṇo sukhamāvahāti;",
  "atk-s0502a0:356_0": "Esānisaṃso dhamme suciṇṇe,",
  "atk-s0502a0:357_0": "Na duggatiṃ gacchati dhammacārī”ti. –",
  "atk-s0502a0:358_0": "“Evamesa vipassīsammāsambuddhakāle aggadhammaṃ paṭhamaṃ paṭivijjhituṃ patthento nava vāre aggadānāni adāsi.",
  "atk-s0502a0:358_1": "Ito satasahassakappamatthake pana haṃsavatīnagare padumuttarasambuddhakālepi sattāhaṃ mahādānaṃ datvā",
  "atk-s0502a0:358_2": "tassa bhagavato pādamūle nipajjitvā aggadhammassa paṭhamaṃ paṭivijjhanatthameva patthanaṃ ṭhapesi.",
  "atk-s0502a0:358_3": "Iti iminā patthitameva mayā dinnaṃ, nāhaṃ,",
  "atk-s0502a0:358_4": "bhikkhave,",
  "atk-s0502a0:358_5": "mukhaṃ oloketvā demī”ti.",
  "atk-s0502a0:359_0": "“Yasakulaputtappamukhā pañcapaññāsa janā kiṃ kammaṃ kariṃsu,",
  "atk-s0502a0:359_1": "bhante”ti?",
  "atk-s0502a0:359_2": "“Etepi ekassa buddhassa santike arahattaṃ patthentā bahuṃ puññakammaṃ katvā aparabhāge anuppanne buddhe",
  "atk-s0502a0:359_3": "sahāyakā hutvā vaggabandhanena puññāni karontā anāthamatasarīrāni paṭijaggantā vicariṃsu.",
  "atk-s0502a0:359_4": "Te ekadivasaṃ sagabbhaṃ itthiṃ kālakataṃ disvā,",
  "atk-s0502a0:359_5": "‘jhāpessāmā’ti susānaṃ hariṃsu.",
  "atk-s0502a0:359_6": "Tesu pañca jane ‘tumhe jhāpethā’ti susāne ṭhapetvā sesā gāmaṃ paviṭṭhā.",
  "atk-s0502a0:359_7": "Yasadārako taṃ matasarīraṃ sūlehi vijjhitvā parivattetvā parivattetvā jhāpento asubhasaññaṃ paṭilabhi,",
  "atk-s0502a0:359_8": "itaresampi catunnaṃ janānaṃ –",
  "atk-s0502a0:359_9": "‘passatha, bho,",
  "atk-s0502a0:359_10": "imaṃ sarīraṃ tattha tattha viddhaṃsitacammaṃ,",
  "atk-s0502a0:359_11": "kabaragorūpaṃ viya asuciṃ duggandhaṃ paṭikūla’nti dassesi.",
  "atk-s0502a0:359_12": "Tepi tattha asubhasaññaṃ paṭilabhiṃsu.",
  "atk-s0502a0:359_13": "Te pañcapi janā gāmaṃ gantvā sesasahāyakānaṃ kathayiṃsu.",
  "atk-s0502a0:359_14": "Yaso pana dārako gehaṃ gantvā mātāpitūnañca bhariyāya ca kathesi.",
  "atk-s0502a0:359_15": "Te sabbepi asubhaṃ bhāvayiṃsu.",
  "atk-s0502a0:359_16": "Idametesaṃ pubbakammaṃ.",
  "atk-s0502a0:359_17": "Teneva yasassa itthāgāre susānasaññā uppajji,",
  "atk-s0502a0:359_18": "tāya ca upanissayasampattiyā sabbesampi visesādhigamo nibbatti.",
  "atk-s0502a0:359_19": "Evaṃ imepi attanā patthitameva labhiṃsu.",
  "atk-s0502a0:359_20": "Nāhaṃ mukhaṃ oloketvā dammī”ti.",
  "atk-s0502a0:360_0": "“Bhaddavaggiyasahāyakā pana kiṃ kammaṃ kariṃsu,",
  "atk-s0502a0:360_1": "bhante”ti?",
  "atk-s0502a0:360_2": "“Etepi pubbabuddhānaṃ santike arahattaṃ patthetvā puññāni katvā aparabhāge anuppanne buddhe tiṃsa dhuttā",
  "atk-s0502a0:360_3": "hutvā tuṇḍilovādaṃ sutvā saṭṭhivassasahassāni pañca sīlāni rakkhiṃsu.",
  "atk-s0502a0:360_4": "Evaṃ imepi attanā patthitameva labhiṃsu.",
  "atk-s0502a0:360_5": "Nāhaṃ mukhaṃ oloketvā dammī”ti.",
  "atk-s0502a0:361_0": "“Uruvelakassapādayo pana kiṃ kammaṃ kariṃsu,",
  "atk-s0502a0:361_1": "bhante”ti?",
  "atk-s0502a0:361_2": "“Tepi arahattameva patthetvā puññāni kariṃsu.",
  "atk-s0502a0:361_3": "Ito hi dvenavutikappe tisso phussoti dve buddhā uppajjiṃsu.",
  "atk-s0502a0:361_4": "Phussabuddhassa mahindo nāma rājā pitā ahosi.",
  "atk-s0502a0:361_5": "Tasmiṃ pana sambodhiṃ patte rañño kaniṭṭhaputto paṭhamaaggasāvako purohitaputto dutiyaaggasāvako ahosi.",
  "atk-s0502a0:361_6": "Rājā satthu santikaṃ gantvā –",
  "atk-s0502a0:361_7": "‘jeṭṭhaputto me buddho,",
  "atk-s0502a0:361_8": "kaniṭṭhaputto paṭhamaaggasāvako,",
  "atk-s0502a0:361_9": "purohitaputto dutiyaaggasāvako’ti te oloketvā,",
  "atk-s0502a0:361_10": "‘mameva buddho,",
  "atk-s0502a0:361_11": "mameva dhammo,",
  "atk-s0502a0:361_12": "mameva saṅgho,",
  "atk-s0502a0:361_13": "namo tassa bhagavato arahato sammāsambuddhassā’ti tikkhattuṃ udānaṃ udānetvā satthu pādamūle nipajjitvā, ‘bhante,",
  "atk-s0502a0:361_14": "idāni me navutivassasahassaparimāṇassa āyuno koṭiyaṃ nisīditvā niddāyanakālo viya aññesaṃ gehadvāraṃ agantvā yāvāhaṃ jīvāmi,",
  "atk-s0502a0:361_15": "tāva me cattāro paccaye adhivāsethā’ti paṭiññaṃ gahetvā nibaddhaṃ buddhupaṭṭhānaṃ karoti.",
  "atk-s0502a0:361_16": "Rañño pana aparepi tato puttā ahesuṃ.",
  "atk-s0502a0:361_17": "Tesu jeṭṭhassa pañca yodhasatāni parivārāni,",
  "atk-s0502a0:361_18": "majjhimassa tīṇi,",
  "atk-s0502a0:361_19": "kaniṭṭhassa dve.",
  "atk-s0502a0:361_20": "Te ‘mayampi bhātikaṃ bhojessāmā’ti pitaraṃ okāsaṃ yācitvā alabhamānā punappunaṃ yācantāpi alabhitvā paccante",
  "atk-s0502a0:361_21": "kupite tassa vūpasamanatthāya pesitā paccantaṃ vūpasametvā pitu santikaṃ āgamiṃsu.",
  "atk-s0502a0:361_22": "Atha ne pitā āliṅgitvā sīse cumbitvā,",
  "atk-s0502a0:361_23": "‘varaṃ vo, tātā,",
  "atk-s0502a0:361_24": "dammī’ti āha.",
  "atk-s0502a0:362_0": "“Te ‘sādhu devā’ti varaṃ gahitakaṃ katvā puna katipāhaccayena pitarā ‘gaṇhatha, tātā,",
  "atk-s0502a0:362_1": "vara’nti vuttā, “deva,",
  "atk-s0502a0:362_2": "amhākaṃ aññena kenaci attho natthi,",
  "atk-s0502a0:362_3": "ito paṭṭhāya mayaṃ bhātikaṃ bhojessāma,",
  "atk-s0502a0:362_4": "imaṃ no varaṃ dehī”ti āhaṃsu. ‘Na demi, tātā’ti.",
  "atk-s0502a0:362_5": "‘Niccakālaṃ adento satta saṃvaccharāni detha, devā’ti. ‘Na demi, tātā’ti.",
  "atk-s0502a0:362_6": "‘Tena hi cha pañca cattāri tīṇi dve ekaṃ saṃvaccharaṃ detha, devā’ti. ‘Na demi, tātā’ti. ‘Tena hi, deva,",
  "atk-s0502a0:362_7": "satta māse dethā’ti.",
  "atk-s0502a0:362_8": "‘Cha māse pañca māse cattāro māse tayo māse detha, devā’ti. ‘Na demi, tātā’ti. ‘Hotu, deva,",
  "atk-s0502a0:362_9": "ekekassa no ekekaṃ māsaṃ katvā tayo māse dethā’ti. ‘Sādhu, tātā,",
  "atk-s0502a0:362_10": "tena hi tayo māse bhojethā’ti āha.",
  "atk-s0502a0:362_11": "Te tuṭṭhā rājānaṃ vanditvā sakaṭṭhānameva gatā.",
  "atk-s0502a0:362_12": "Tesaṃ pana tiṇṇampi ekova koṭṭhāgāriko,",
  "atk-s0502a0:362_13": "ekova āyuttako,",
  "atk-s0502a0:362_14": "tassa dvādasanahutā purisaparivārā.",
  "atk-s0502a0:362_15": "Te te pakkosāpetvā,",
  "atk-s0502a0:362_16": "‘mayaṃ imaṃ temāsaṃ dasa sīlāni gahetvā dve kāsāvāni nivāsetvā satthārā sahavāsaṃ vasissāma,",
  "atk-s0502a0:362_17": "tumhe ettakaṃ nāma dānavattaṃ gahetvā devasikaṃ navutisahassānaṃ bhikkhūnaṃ yodhasahassassa ca sabbaṃ khādanīyabhojanīyaṃ pavatteyyātha.",
  "atk-s0502a0:362_18": "Mayañhi ito paṭṭhāya na kiñci vakkhāmā’ti vadiṃsu.",
  "atk-s0502a0:363_0": "“Te tayopi janā parivārasahassaṃ gahetvā dasa sīlāni samādāya kāsāyavatthāni nivāsetvā vihāreyeva vasiṃsu.",
  "atk-s0502a0:363_1": "Koṭṭhāgāriko ca āyuttako ca ekato hutvā tiṇṇaṃ bhātikānaṃ koṭṭhāgārehi vārena vārena dānavattaṃ gahetvā dānaṃ denti,",
  "atk-s0502a0:363_2": "kammakārānaṃ pana puttā yāgubhattādīnaṃ atthāya rodanti.",
  "atk-s0502a0:363_3": "Te tesaṃ bhikkhusaṅghe anāgateyeva yāgubhattādīni denti.",
  "atk-s0502a0:363_4": "Bhikkhusaṅghassa bhattakiccāvasāne kiñci atirekaṃ na bhūtapubbaṃ.",
  "atk-s0502a0:363_5": "Te ‘aparabhāge dārakānaṃ demā’ti attanāpi gahetvā khādiṃsu.",
  "atk-s0502a0:363_6": "Manuññaṃ āhāraṃ disvā adhivāsetuṃ nāsakkhiṃsu.",
  "atk-s0502a0:363_7": "Te pana caturāsītisahassā ahesuṃ.",
  "atk-s0502a0:363_8": "Te saṅghassa dinnadānavattaṃ khāditvā kāyassa bhedā paraṃ maraṇā pettivisaye nibbattiṃsu.",
  "atk-s0502a0:363_9": "Tebhātikā pana purisasahassena saddhiṃ kālaṃ katvā devaloke nibbattitvā devalokā manussalokaṃ,",
  "atk-s0502a0:363_10": "manussalokā devalokaṃ saṃsarantā dvenavutikappe khepesuṃ.",
  "atk-s0502a0:363_11": "‘Evaṃ te tayo bhātaro arahattaṃ patthentā tadā kalyāṇakammaṃ kariṃsu.",
  "atk-s0502a0:363_12": "Te attanā patthitameva labhiṃsu.",
  "atk-s0502a0:363_13": "Nāhaṃ mukhaṃ oloketvā dammī”’ti.",
  "atk-s0502a0:364_0": "Tadā pana tesaṃ āyuttako bimbisāro rājā ahosi,",
  "atk-s0502a0:364_1": "koṭṭhāgāriko visākho upāsako.",
  "atk-s0502a0:364_2": "Tayo rājakumārā tayo jaṭilā ahesuṃ.",
  "atk-s0502a0:364_3": "Tesaṃ kammakārā tadā petesu nibbattitvā sugatiduggativasena saṃsarantā imasmiṃ kappe cattāri buddhantarāni petalokeyeva nibbattiṃsu.",
  "atk-s0502a0:364_4": "Te imasmiṃ kappe sabbapaṭhamaṃ uppannaṃ cattālīsavassasahassāyukaṃ kakusandhaṃ bhagavantaṃ upasaṅkamitvā,",
  "atk-s0502a0:364_5": "“amhākaṃ āhāraṃ labhanakālaṃ ācikkhathā”ti pucchiṃsu.",
  "atk-s0502a0:364_6": "So “mama tāva kāle na labhissatha,",
  "atk-s0502a0:364_7": "mama pacchato mahāpathaviyā yojanamattaṃ abhiruḷhāya koṇāgamano nāma buddho uppajjissati,",
  "atk-s0502a0:364_8": "taṃ puccheyyāthā”ti āha.",
  "atk-s0502a0:364_9": "Te tattakaṃ kālaṃ khepetvā tasmiṃ uppanne taṃ pucchiṃsu.",
  "atk-s0502a0:364_10": "Sopi “mama kāle na labhissatha,",
  "atk-s0502a0:364_11": "mama pacchato mahāpathaviyā yojanamattaṃ abhiruḷhāya kassapo nāma buddho uppajjissati,",
  "atk-s0502a0:364_12": "taṃ puccheyyāthā”ti āha.",
  "atk-s0502a0:364_13": "Te tattakaṃ kālaṃ khepetvā tasmiṃ uppanne taṃ pucchiṃsu.",
  "atk-s0502a0:364_14": "Sopi “mama kāle na labhissatha,",
  "atk-s0502a0:364_15": "mama pana pacchato mahāpathaviyā yojanamattaṃ abhiruḷhāya gotamo nāma buddho uppajjissati,",
  "atk-s0502a0:364_16": "tadā tumhākaṃ ñātako bimbisāro nāma rājā bhavissati,",
  "atk-s0502a0:364_17": "so satthu dānaṃ datvā tumhākaṃ pattiṃ pāpessati,",
  "atk-s0502a0:364_18": "tadā labhissathā”ti āha.",
  "atk-s0502a0:364_19": "Tesaṃ ekaṃ buddhantaraṃ svedivasasadisaṃ ahosi.",
  "atk-s0502a0:364_20": "Te tathāgate uppanne bimbisāraraññā paṭhamadivasaṃ dāne dinne pattiṃ alabhitvā rattibhāge bheravasaddaṃ katvā rañño attānaṃ dassayiṃsu.",
  "atk-s0502a0:364_21": "So punadivase veḷuvanaṃ gantvā tathāgatassa taṃ pavattiṃ ārocesi.",
  "atk-s0502a0:365_0": "Satthā,",
  "atk-s0502a0:365_1": "“mahārāja,",
  "atk-s0502a0:365_2": "ito dvenavutikappamatthake phussabuddhakāle ete tava ñātakā,",
  "atk-s0502a0:365_3": "bhikkhusaṅghassa dinnadānavattaṃ khāditvā petaloke nibbattitvā saṃsarantā kakusandhādayo buddhe pucchitvā",
  "atk-s0502a0:365_4": "tehi idañcidañca vuttā ettakaṃ kālaṃ tava dānaṃ paccāsīsamānā hiyyo tayā dāne dinne pattiṃ alabhamānā",
  "atk-s0502a0:365_5": "evamakaṃsū”ti āha.",
  "atk-s0502a0:365_6": "“Kiṃ pana, bhante,",
  "atk-s0502a0:365_7": "idānipi dinne labhissantī”ti? “Āma,",
  "atk-s0502a0:365_8": "mahārājā”ti.",
  "atk-s0502a0:365_9": "Rājā buddhappamukhaṃ bhikkhusaṅghaṃ nimantetvā punadivase mahādānaṃ datvā, “bhante,",
  "atk-s0502a0:365_10": "ito tesaṃ petānaṃ dibbaannapānaṃ sampajjatū”ti pattiṃ adāsi,",
  "atk-s0502a0:365_11": "tesaṃ tatheva nibbatti.",
  "atk-s0502a0:365_12": "Punadivase naggā hutvā attānaṃ dassesuṃ.",
  "atk-s0502a0:365_13": "Rājā “ajja, bhante,",
  "atk-s0502a0:365_14": "naggā hutvā attānaṃ dassesu”nti ārocesi.",
  "atk-s0502a0:365_15": "“Vatthāni te na dinnāni,",
  "atk-s0502a0:365_16": "mahārājā”ti.",
  "atk-s0502a0:365_17": "Rājāpi punadivase buddhappamukhassa bhikkhusaṅghassa cīvaradānaṃ datvā,",
  "atk-s0502a0:365_18": "“ito tesaṃ petānaṃ dibbavatthāni hontū”ti pāpesi.",
  "atk-s0502a0:365_19": "Taṅkhaṇaññeva tesaṃ dibbavatthāni uppajjiṃsu.",
  "atk-s0502a0:365_20": "Te petattabhāvaṃ vijahitvā dibbattabhāve saṇṭhahiṃsu.",
  "atk-s0502a0:365_21": "Satthā anumodanaṃ karonto “tirokuṭṭesu tiṭṭhantī”tiādinā tirokuṭṭānumodanaṃ akāsi.",
  "atk-s0502a0:365_22": "Anumodanāvasāne caturāsītiyā pāṇasahassānaṃ dhammābhisamayo ahosi.",
  "atk-s0502a0:365_23": "Iti satthā tebhātikajaṭilānaṃ vatthuṃ kathetvā imampi dhammadesanaṃ āhari.",
  "atk-s0502a0:366_0": "Aggasāvakā pana, “bhante,",
  "atk-s0502a0:366_1": "kiṃ kariṃsū”ti?",
  "atk-s0502a0:366_2": "“Aggasāvakabhāvāya patthanaṃ kariṃsu”.",
  "atk-s0502a0:366_3": "Ito kappasatasahassādhikassa hi kappānaṃ asaṅkhyeyyassa matthake sāriputto brāhmaṇamahāsālakule nibbatti,",
  "atk-s0502a0:366_4": "nāmena saradamāṇavo nāma ahosi.",
  "atk-s0502a0:366_5": "Moggallāno gahapatimahāsālakule nibbatti,",
  "atk-s0502a0:366_6": "nāmena sirivaḍḍhanakuṭumbiko nāma ahosi.",
  "atk-s0502a0:366_7": "Te ubhopi sahapaṃsukīḷakā sahāyakā ahesuṃ.",
  "atk-s0502a0:366_8": "Tesu saradamāṇavo pitu accayena kusalantakaṃ mahādhanaṃ paṭipajjitvā ekadivasaṃ rahogato cintesi –",
  "atk-s0502a0:366_9": "“ahaṃ idhalokattabhāvameva jānāmi,",
  "atk-s0502a0:366_10": "no paralokattabhāvaṃ.",
  "atk-s0502a0:366_11": "Jātasattānañca maraṇaṃ nāma dhuvaṃ,",
  "atk-s0502a0:366_12": "mayā ekaṃ pabbajjaṃ pabbajitvā mokkhadhammagavesanaṃ kātuṃ vaṭṭatī”ti.",
  "atk-s0502a0:366_13": "So sahāyakaṃ upasaṅkamitvā āha –",
  "atk-s0502a0:366_14": "“samma sirivaḍḍhana,",
  "atk-s0502a0:366_15": "ahaṃ pabbajitvā mokkhadhammaṃ gavesissāmi,",
  "atk-s0502a0:366_16": "tvaṃ mayā saddhiṃ pabbajituṃ sakkhissasi,",
  "atk-s0502a0:366_17": "na sakkhissasī”ti?",
  "atk-s0502a0:366_18": "“Na sakkhissāmi, samma,",
  "atk-s0502a0:366_19": "tvaṃyeva pabbajāhī”ti.",
  "atk-s0502a0:366_20": "So cintesi –",
  "atk-s0502a0:366_21": "“paralokaṃ gacchanto sahāye vā ñātimitte vā gahetvā gato nāma natthi,",
  "atk-s0502a0:366_22": "attanā kataṃ attanova hotī”ti.",
  "atk-s0502a0:366_23": "Tato ratanakoṭṭhāgāraṃ vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā isipabbajjaṃ pabbaji.",
  "atk-s0502a0:366_24": "Tassa eko dve tayoti evaṃ anupabbajjaṃ pabbajitā catusattatisahassamattā jaṭilā ahesuṃ.",
  "atk-s0502a0:366_25": "So pañca abhiññā,",
  "atk-s0502a0:366_26": "aṭṭha ca samāpattiyo nibbattetvā tesaṃ jaṭilānaṃ kasiṇaparikammaṃ ācikkhi.",
  "atk-s0502a0:366_27": "Tepi sabbe pañca abhiññā aṭṭha ca samāpattiyo nibbattesuṃ.",
  "atk-s0502a0:367_0": "Tena samayena anomadassī nāma sammāsambuddho loke udapādi.",
  "atk-s0502a0:367_1": "Nagaraṃ candavatī nāma ahosi,",
  "atk-s0502a0:367_2": "pitā yasavā nāma khattiyo,",
  "atk-s0502a0:367_3": "mātā yasodharā nāma devī,",
  "atk-s0502a0:367_4": "bodhi ajjunarukkho,",
  "atk-s0502a0:367_5": "nisabho ca anomo ca dve aggasāvakā,",
  "atk-s0502a0:367_6": "varuṇo nāma upaṭṭhāko,",
  "atk-s0502a0:367_7": "sundarā ca sumanā ca dve aggasāvikā ahesuṃ.",
  "atk-s0502a0:367_8": "Āyu vassasatasahassaṃ ahosi,",
  "atk-s0502a0:367_9": "sarīraṃ aṭṭhapaññāsahatthubbedhaṃ,",
  "atk-s0502a0:367_10": "sarīrappabhā dvādasayojanaṃ phari,",
  "atk-s0502a0:367_11": "bhikkhusatasahassaparivāro ahosi.",
  "atk-s0502a0:367_12": "So ekadivasaṃ paccūsakāle mahākaruṇāsamāpattito vuṭṭhāya lokaṃ volokento saradatāpasaṃ disvā,",
  "atk-s0502a0:367_13": "“ajja mayhaṃ saradatāpasassaṃ santikaṃ gatapaccayena dhammadesanā ca mahatī bhavissati,",
  "atk-s0502a0:367_14": "so ca aggasāvakaṭṭhānaṃ patthessati,",
  "atk-s0502a0:367_15": "tassa sahāyako sirivaḍḍhanakuṭumbiko dutiyasāvakaṭṭhānaṃ,",
  "atk-s0502a0:367_16": "desanāpariyosāne cassa parivārā catusattatisahassamattā jaṭilā arahattaṃ pāpuṇissanti,",
  "atk-s0502a0:367_17": "mayā tattha gantuṃ vaṭṭatī”ti attano pattacīvaramādāya aññaṃ kañci anāmantetvā sīho viya ekacaro hutvā",
  "atk-s0502a0:367_18": "saradatāpasassa antevāsikesu phalāphalatthāya gatesu “buddhabhāvaṃ me jānātū”ti adhiṭṭhahitvā passantasseva",
  "atk-s0502a0:367_19": "saradatāpasassa ākāsato otaritvā pathaviyaṃ patiṭṭhāsi.",
  "atk-s0502a0:367_20": "Saradatāpaso buddhānubhāvañceva sarīranipphattiñcassa disvā lakkhaṇamante sammasitvā “imehi lakkhaṇehi",
  "atk-s0502a0:367_21": "samannāgato nāma agāramajjhe vasanto rājā hoti cakkavattī,",
  "atk-s0502a0:367_22": "pabbajanto loke vivaṭṭacchado sabbaññubuddho hoti.",
  "atk-s0502a0:367_23": "Ayaṃ puriso nissaṃsayaṃ buddho”ti jānitvā paccuggamanaṃ katvā pañcapatiṭṭhitena vanditvā aggāsanaṃ paññāpetvā adāsi.",
  "atk-s0502a0:367_24": "Nisīdi bhagavā paññatte aggāsane.",
  "atk-s0502a0:367_25": "Saradatāpasopi attano anucchavikaṃ āsanaṃ gahetvā ekamantaṃ nisīdi.",
  "atk-s0502a0:368_0": "Tasmiṃ samaye catusattatisahassajaṭilā paṇītapaṇītāni ojavantāni phalāphalāni gahetvā ācariyassa santikaṃ",
  "atk-s0502a0:368_1": "sampattā buddhānañceva ācariyassa ca nisinnāsanaṃ oloketvā āhaṃsu – “ācariya,",
  "atk-s0502a0:368_2": "mayaṃ ‘imasmiṃ loke tumhehi mahantataro natthī’ti vicarāma,",
  "atk-s0502a0:368_3": "ayaṃ pana puriso tumhehi mahantataro maññe”ti? “Tātā,",
  "atk-s0502a0:368_4": "kiṃ vadetha,",
  "atk-s0502a0:368_5": "sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha,",
  "atk-s0502a0:368_6": "sabbaññubuddhena saddhiṃ mamaṃ upamaṃ mā karittha puttakā”ti.",
  "atk-s0502a0:368_7": "Atha te tāpasā,",
  "atk-s0502a0:368_8": "“sacāyaṃ ittarasatto abhavissa,",
  "atk-s0502a0:368_9": "amhākaṃ ācariyo na evarūpaṃ upamaṃ āharissa,",
  "atk-s0502a0:368_10": "yāva mahā vatāyaṃ puriso”ti sabbeva pādesu nipatitvā sirasā vandiṃsu.",
  "atk-s0502a0:368_11": "Atha ne ācariyo āha – “tātā,",
  "atk-s0502a0:368_12": "amhākaṃ buddhānaṃ anucchaviko deyyadhammo natthi,",
  "atk-s0502a0:368_13": "satthā ca bhikkhācāravelāyaṃ idhāgato,",
  "atk-s0502a0:368_14": "mayaṃ yathāsatti yathābalaṃ deyyadhammaṃ dassāma,",
  "atk-s0502a0:368_15": "tumhe yaṃ yaṃ paṇītaṃ phalāphalaṃ,",
  "atk-s0502a0:368_16": "taṃ taṃ āharathā”ti āharāpetvā hatthe dhovitvā sayaṃ tathāgatassa patte patiṭṭhāpesi.",
  "atk-s0502a0:368_17": "Satthārā phalāphale paṭiggahitamatte devatā dibbojaṃ pakkhipiṃsu.",
  "atk-s0502a0:368_18": "So tāpaso udakampi sayameva parissāvetvā adāsi.",
  "atk-s0502a0:368_19": "Tato bhattakiccaṃ katvā nisinne satthari sabbe antevāsike pakkositvā satthu santike sāraṇīyakathaṃ kathento nisīdi.",
  "atk-s0502a0:368_20": "Satthā “dve aggasāvakā bhikkhusaṅghena saddhiṃ āgacchantū”ti cintesi.",
  "atk-s0502a0:368_21": "Te satthu cittaṃ ñatvā satasahassakhīṇāsavaparivārā āgantvā satthāraṃ vanditvā ekamantaṃ aṭṭhaṃsu.",
  "atk-s0502a0:369_0": "Tato saradatāpaso antevāsike āmantesi – “tātā,",
  "atk-s0502a0:369_1": "buddhānaṃ nisinnāsanampi nīcaṃ,",
  "atk-s0502a0:369_2": "samaṇasatasahassānampi āsanaṃ natthi,",
  "atk-s0502a0:369_3": "ajja tumhehi uḷāraṃ buddhasakkāraṃ kātuṃ vaṭṭati,",
  "atk-s0502a0:369_4": "pabbatapādato vaṇṇagandhasampannāni pupphāni āharathā”ti.",
  "atk-s0502a0:369_5": "Kathanakālo papañco viya hoti,",
  "atk-s0502a0:369_6": "iddhimato pana iddhivisayo acinteyyoti muhuttamatteneva te tāpasā vaṇṇagandhasampannāni pupphāni āharitvā",
  "atk-s0502a0:369_7": "buddhānaṃ yojanappamāṇaṃ pupphāsanaṃ paññāpesuṃ.",
  "atk-s0502a0:369_8": "Ubhinnaṃ aggasāvakānaṃ tigāvutaṃ,",
  "atk-s0502a0:369_9": "sesabhikkhūnaṃ aḍḍhayojanikādibhedaṃ,",
  "atk-s0502a0:369_10": "saṅghanavakassa usabhamattaṃ ahosi.",
  "atk-s0502a0:369_11": "“Kathaṃ ekasmiṃ assamapade tāva mahantāni āsanāni paññattānī”ti na cintetabbaṃ.",
  "atk-s0502a0:369_12": "Iddhivisayo hesa.",
  "atk-s0502a0:369_13": "Evaṃ paññattesu āsanesu saradatāpaso tathāgatassa purato añjaliṃ paggayha ṭhito, “bhante,",
  "atk-s0502a0:369_14": "mayhaṃ dīgharattaṃ hitāya sukhāya imaṃ pupphāsanaṃ abhiruhathā”ti āha.",
  "atk-s0502a0:369_15": "Tena vuttaṃ –",
  "atk-s0502a0:370_0": "“Nānāpupphañca gandhañca, sampādetvāna ekato;",
  "atk-s0502a0:371_0": "Pupphāsanaṃ paññāpetvā, idaṃ vacanamabravi.",
  "atk-s0502a0:372_0": "“Idaṃ me āsanaṃ vīra, paññattaṃ tavanucchaviṃ;",
  "atk-s0502a0:373_0": "Mama cittaṃ pasādento, nisīda pupphamāsane.",
  "atk-s0502a0:374_0": "“Sattarattindivaṃ buddho, nisīdi pupphamāsane;",
  "atk-s0502a0:375_0": "Mama cittaṃ pasādetvā, hāsayitvā sadevake”ti.",
  "atk-s0502a0:376_0": "Evaṃ nisinne satthari dve aggasāvakā sesabhikkhū ca attano attano pattāsane nisīdiṃsu.",
  "atk-s0502a0:376_1": "Saradatāpaso mahantaṃ pupphacchattaṃ gahetvā tathāgatassa matthake dhārento aṭṭhāsi.",
  "atk-s0502a0:376_2": "Satthā “jaṭilānaṃ ayaṃ sakkāro mahapphalo hotū”ti nirodhasamāpattiṃ samāpajji.",
  "atk-s0502a0:376_3": "Satthu samāpattiṃ samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.",
  "atk-s0502a0:376_4": "Tathāgate sattāhaṃ nirodhasamāpattiṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ",
  "atk-s0502a0:376_5": "paribhuñjitvā sesakāle buddhānaṃ añjaliṃ paggayha tiṭṭhanti.",
  "atk-s0502a0:376_6": "Saradatāpaso pana bhikkhācārampi agantvā pupphacchattaṃ dhārayamānova sattāhaṃ pītisukhena vītināmesi.",
  "atk-s0502a0:376_7": "Satthā nirodhato vuṭṭhāya dakkhiṇapasse nisinnaṃ paṭhamaaggasāvakaṃ nisabhattheraṃ āmantesi – “nisabha,",
  "atk-s0502a0:376_8": "sakkārakārakānaṃ tāpasānaṃ pupphāsanānumodanaṃ karohī”ti.",
  "atk-s0502a0:376_9": "Thero cakkavattirañño santikā paṭiladdhamahālābho mahāyodho viya tuṭṭhamānaso sāvakapāramiñāṇe ṭhatvā pupphāsanānumodanaṃ ārabhi.",
  "atk-s0502a0:376_10": "Tassa desanāvasāne dutiyasāvakaṃ āmantesi –",
  "atk-s0502a0:376_11": "“tvampi bhikkhu dhammaṃ desehī”ti.",
  "atk-s0502a0:376_12": "Anomatthero tepiṭakaṃ buddhavacanaṃ sammasitvā dhammaṃ kathesi.",
  "atk-s0502a0:376_13": "Dvinnaṃ aggasāvakānaṃ desanāya ekassāpi abhisamayo nāhosi.",
  "atk-s0502a0:376_14": "Atha satthā aparimāṇe buddhavisaye ṭhatvā dhammadesanaṃ ārabhi.",
  "atk-s0502a0:376_15": "Desanāpariyosāne ṭhapetvā saradatāpasaṃ sabbepi catusattatisahassajaṭilā arahattaṃ pāpuṇiṃsu,",
  "atk-s0502a0:376_16": "satthā “etha,",
  "atk-s0502a0:376_17": "bhikkhavo”ti hatthaṃ pasāresi.",
  "atk-s0502a0:376_18": "Tesaṃ tāvadeva kesamassūni antaradhāyiṃsu,",
  "atk-s0502a0:376_19": "aṭṭhaparikkhārā kāye paṭimukkāva ahesuṃ.",
  "atk-s0502a0:377_0": "Saradatāpaso “kasmā arahattaṃ na patto”ti?",
  "atk-s0502a0:377_1": "Vikkhittacittattā.",
  "atk-s0502a0:377_2": "So kira buddhānaṃ dutiyāsane nisīditvā sāvakapāramiñāṇe ṭhatvā dhammaṃ desayato aggasāvakassa dhammadesanaṃ sotuṃ āraddhakālato paṭṭhāya,",
  "atk-s0502a0:377_3": "“aho vatāhampi anāgate uppajjanakabuddhassa sāsane iminā sāvakena paṭiladdhadhuraṃ labheyya”nti cittaṃ uppādesi.",
  "atk-s0502a0:377_4": "So tena parivitakkena maggaphalapaṭivedhaṃ kātuṃ nāsakkhi.",
  "atk-s0502a0:377_5": "Tathāgataṃ pana vanditvā sammukhe ṭhatvā āha – “bhante,",
  "atk-s0502a0:377_6": "tumhākaṃ anantarāsane nisinno bhikkhu tumhākaṃ sāsane ko nāma hotī”ti?",
  "atk-s0502a0:377_7": "“Mayā pavattitaṃ dhammacakkaṃ anupavattento sāvakapāramiñāṇassa koṭippatto soḷasa paññā paṭivijjhitvā",
  "atk-s0502a0:377_8": "ṭhito mayhaṃ sāsane aggasāvako nisabho nāma eso”ti. “Bhante,",
  "atk-s0502a0:377_9": "yvāyaṃ mayā sattāhaṃ pupphacchattaṃ dhārentena sakkāro kato,",
  "atk-s0502a0:377_10": "ahaṃ imassa phalena aññaṃ sakkattaṃ vā brahmattaṃ vā na patthemi,",
  "atk-s0502a0:377_11": "anāgate pana ayaṃ nisabhatthero viya ekassa buddhassa aggasāvako bhaveyya”nti patthanaṃ akāsinti.",
  "atk-s0502a0:377_12": "Satthā “samajjhissati nu kho imassa purisassa patthanā”ti anāgataṃsañāṇaṃ pesetvā olokento kappasatasahassādhikaṃ",
  "atk-s0502a0:377_13": "ekaṃ asaṅkhyeyyaṃ atikkamitvā samijjhanabhāvaṃ addasa.",
  "atk-s0502a0:377_14": "Disvāna saradatāpasaṃ āha –",
  "atk-s0502a0:377_15": "“na te ayaṃ patthanā moghā bhavissati,",
  "atk-s0502a0:377_16": "anāgate pana kappasatasahassādhikaṃ ekaṃ asaṅkhyeyyaṃ atikkamitvā gotamo nāma buddho uppajjissati,",
  "atk-s0502a0:377_17": "tassa mātā mahāmāyā nāma devī bhavissati,",
  "atk-s0502a0:377_18": "pitā suddhodano nāma mahārājā,",
  "atk-s0502a0:377_19": "putto rāhulo nāma,",
  "atk-s0502a0:377_20": "upaṭṭhāko ānando nāma,",
  "atk-s0502a0:377_21": "dutiyaaggasāvako moggallāno nāma,",
  "atk-s0502a0:377_22": "tvaṃ panassa paṭhamaaggasāvako dhammasenāpati sāriputto nāma bhavissasī”ti.",
  "atk-s0502a0:377_23": "Evaṃ tāpasaṃ byākaritvā dhammakathaṃ kathetvā bhikkhusaṅghaparivuto ākāsaṃ pakkhandi.",
  "atk-s0502a0:378_0": "Saradatāpasopi antevāsikattherānaṃ santikaṃ gantvā sahāyakassa sirivaḍḍhanakuṭumbikassa sāsanaṃ pesesi, “bhante,",
  "atk-s0502a0:378_1": "mama sahāyakassa vadetha,",
  "atk-s0502a0:378_2": "sahāyakena te saradatāpasena anomadassībuddhassa pādamūle anāgate uppajjanakassa gotamabuddhassa sāsane paṭhamaaggasāvakaṭṭhānaṃ patthitaṃ,",
  "atk-s0502a0:378_3": "tvaṃ dutiyaaggasāvakaṭṭhānaṃ patthehī”ti.",
  "atk-s0502a0:378_4": "Evañca pana vatvā therehi puretarameva ekapassena gantvā sirivaḍḍhanassa nivesanadvāre aṭṭhāsi.",
  "atk-s0502a0:378_5": "Sirivaḍḍhano “cirassaṃ vata me ayyo āgato”ti āsane nisīdāpetvā attanā nīcāsane nisinno,",
  "atk-s0502a0:378_6": "“antevāsikaparisā pana vo, bhante,",
  "atk-s0502a0:378_7": "na paññāyatī”ti pucchi. “Āma, samma,",
  "atk-s0502a0:378_8": "amhākaṃ assamaṃ anomadassī buddho āgato,",
  "atk-s0502a0:378_9": "mayaṃ tassa attano balena sakkāraṃ akarimhā,",
  "atk-s0502a0:378_10": "satthā sabbesaṃ dhammaṃ desesi,",
  "atk-s0502a0:378_11": "desanāpariyosāne ṭhapetvā maṃ sesā arahattaṃ patvā pabbajiṃsu.",
  "atk-s0502a0:378_12": "Ahaṃ satthu paṭhamaaggasāvakaṃ nisabhattheraṃ disvā anāgate uppajjanakassa gotamabuddhassa nāma sāsane paṭhamaaggasāvakaṭṭhānaṃ patthesiṃ,",
  "atk-s0502a0:378_13": "tvampi tassa sāsane dutiyaaggasāvakaṭṭhānaṃ patthehī”ti.",
  "atk-s0502a0:378_14": "“Mayhaṃ buddhehi saddhiṃ paricayo natthi,",
  "atk-s0502a0:378_15": "bhante”ti.",
  "atk-s0502a0:378_16": "“Buddhehi saddhiṃ kathanaṃ mayhaṃ bhāro hotu,",
  "atk-s0502a0:378_17": "tvaṃ mahantaṃ sakkāraṃ sajjehī”ti.",
  "atk-s0502a0:379_0": "Sirivaḍḍhano tassa vacanaṃ sutvā attano nivesanadvāre rājamānena aṭṭhakarīsamattaṃ ṭhānaṃ samatalaṃ kāretvā",
  "atk-s0502a0:379_1": "vālukaṃ okirāpetvā lājapañcamānipupphāni vikirāpetvā nīluppalacchadanaṃ maṇḍapaṃ kāretvā buddhāsanaṃ",
  "atk-s0502a0:379_2": "paññāpetvā sesabhikkhūnampi āsanāni paṭiyādetvā mahantaṃ sakkārasammānaṃ sajjetvā buddhānaṃ nimantanatthāya",
  "atk-s0502a0:379_3": "saradatāpasassa saññaṃ adāsi.",
  "atk-s0502a0:379_4": "Tāpaso buddhappamukhaṃ bhikkhusaṅghaṃ gahetvā tassa nivesanaṃ agamāsi.",
  "atk-s0502a0:379_5": "Sirivaḍḍhanopi paccuggamanaṃ katvā tathāgatassa hatthato pattaṃ gahetvā maṇḍapaṃ pavesetvā paññattāsanesu",
  "atk-s0502a0:379_6": "nisinnassa buddhappamukhassa bhikkhusaṅghassa dakkhiṇodakaṃ datvā paṇītena bhojanena parivisitvā bhattakiccapariyosāne",
  "atk-s0502a0:379_7": "buddhappamukhaṃ bhikkhusaṅghaṃ mahārahehi vatthehi acchādetvā, “bhante,",
  "atk-s0502a0:379_8": "nāyaṃ ārabbho appamattakaṭṭhānatthāya,",
  "atk-s0502a0:379_9": "imināva niyāmena sattāhaṃ anukampaṃ karothā”ti āha.",
  "atk-s0502a0:379_10": "Satthā adhivāsesi.",
  "atk-s0502a0:379_11": "So teneva niyāmena sattāhaṃ mahādānaṃ pavattetvā bhagavantaṃ vanditvā añjaliṃ paggayha ṭhito āha – “bhante,",
  "atk-s0502a0:379_12": "mama sahāyo saradatāpaso yassa satthussa paṭhamaaggasāvako bhaveyya”nti patthesi,",
  "atk-s0502a0:379_13": "ahampi “tasseva dutiyaaggasāvako bhaveyya”nti patthemīti.",
  "atk-s0502a0:380_0": "Satthā anāgataṃ oloketvā tassa patthanāya samijjhanabhāvaṃ disvā byākāsi –",
  "atk-s0502a0:380_1": "“tvaṃ ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyaaggasāvako bhavissasī”ti.",
  "atk-s0502a0:380_2": "Buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi.",
  "atk-s0502a0:380_3": "Satthāpi bhattānumodanaṃ katvā saparivāro vihārameva gato. “Ayaṃ,",
  "atk-s0502a0:380_4": "bhikkhave,",
  "atk-s0502a0:380_5": "mama puttehi tadā patthitapatthanā.",
  "atk-s0502a0:380_6": "Te yathāpatthitameva labhiṃsu.",
  "atk-s0502a0:380_7": "Nāhaṃ mukhaṃ oloketvā demī”ti.",
  "atk-s0502a0:381_0": "Evaṃ vutte dve aggasāvakā bhagavantaṃ vanditvā, “bhante,",
  "atk-s0502a0:381_1": "mayaṃ agāriyabhūtā samānā giraggasamajjaṃ dassanāya gatā”ti yāva assajittherassa santikā sotāpattiphalapaṭivedhā sabbaṃ paccuppannavatthuṃ kathetvā,",
  "atk-s0502a0:381_2": "“te mayaṃ, bhante,",
  "atk-s0502a0:381_3": "ācariyassa sañcayassa santikaṃ gantvā taṃ tumhākaṃ pādamūle ānetukāmā tassa laddhiyā nissārabhāvaṃ kathetvā idhāgamane ānisaṃsaṃ kathayimhā.",
  "atk-s0502a0:381_4": "So idāni mayhaṃ antevāsikavāso nāma cāṭiyā udañcanabhāvappattisadiso,",
  "atk-s0502a0:381_5": "na sakkhissāmi antevāsivāsaṃ vasitu”nti vatvā, “ācariya,",
  "atk-s0502a0:381_6": "idāni mahājano gandhamālādihattho gantvā satthārameva pūjessati,",
  "atk-s0502a0:381_7": "tumhe kathaṃ bhavissathā”ti vutte “kiṃ pana imasmiṃ loke paṇḍitā bahū,",
  "atk-s0502a0:381_8": "udāhu dandhā”ti?",
  "atk-s0502a0:381_9": "“Dandhā”ti kathite “tena hi paṇḍitā paṇḍitassa samaṇassa gotamassa santikaṃ gamissanti,",
  "atk-s0502a0:381_10": "dandhā dandhassa mama santikaṃ āgamissanti,",
  "atk-s0502a0:381_11": "gacchatha tumhe”ti vatvā “āgantuṃ na icchi,",
  "atk-s0502a0:381_12": "bhante”ti.",
  "atk-s0502a0:381_13": "Taṃ sutvā satthā,",
  "atk-s0502a0:381_14": "“bhikkhave,",
  "atk-s0502a0:381_15": "sañcayo attano micchādiṭṭhitāya asāraṃ sāroti,",
  "atk-s0502a0:381_16": "sārañca asāroti gaṇhi.",
  "atk-s0502a0:381_17": "Tumhe pana attano paṇḍitatāya sārañca sārato,",
  "atk-s0502a0:381_18": "asārañca asārato ñatvā asāraṃ pahāya sārameva gaṇhitthā”ti vatvā imā gāthā abhāsi –",
  "atk-s0502a0:382_0": "11.",
  "atk-s0502a0:383_0": "“Asāre sāramatino, sāre cāsāradassino;",
  "atk-s0502a0:384_0": "Te sāraṃ nādhigacchanti, micchāsaṅkappagocarā.",
  "atk-s0502a0:385_0": "12.",
  "atk-s0502a0:386_0": "“Sārañca sārato ñatvā, asārañca asārato;",
  "atk-s0502a0:387_0": "Te sāraṃ adhigacchanti, sammāsaṅkappagocarā”ti.",
  "atk-s0502a0:388_0": "Tattha asāre sāramatinoti cattāro paccayā,",
  "atk-s0502a0:388_1": "dasavatthukā micchādiṭṭhi,",
  "atk-s0502a0:388_2": "tassā upanissayabhūtā dhammadesanāti ayaṃ asāro nāma,",
  "atk-s0502a0:388_3": "tasmiṃ sāradiṭṭhinoti attho.",
  "atk-s0502a0:388_4": "Sāre cāsāradassinoti dasavatthukā sammādiṭṭhi,",
  "atk-s0502a0:388_5": "tassā upanissayabhūtā dhammadesanāti ayaṃ sāro nāma,",
  "atk-s0502a0:388_6": "tasmiṃ “nāyaṃ sāro”ti asāradassino.",
  "atk-s0502a0:388_7": "Te sāranti te pana taṃ micchādiṭṭhiggahaṇaṃ gahetvā ṭhitā kāmavitakkādīnaṃ vasena micchāsaṅkappagocarā hutvā sīlasāraṃ,",
  "atk-s0502a0:388_8": "samādhisāraṃ,",
  "atk-s0502a0:388_9": "paññāsāraṃ,",
  "atk-s0502a0:388_10": "vimuttisāraṃ,",
  "atk-s0502a0:388_11": "vimuttiñāṇadassanasāraṃ,",
  "atk-s0502a0:388_12": "“paramatthasāraṃ,",
  "atk-s0502a0:388_13": "nibbānañca nādhigaccha”nti.",
  "atk-s0502a0:388_14": "Sārañcāti tameva sīlasārādisāraṃ “sāro nāmāya”nti,",
  "atk-s0502a0:388_15": "vuttappakārañca asāraṃ “asāro aya”nti ñatvā.",
  "atk-s0502a0:388_16": "Te sāranti te paṇḍitā evaṃ sammādassanaṃ gahetvā ṭhitā nekkhammasaṅkappādīnaṃ vasena sammāsaṅkappagocarā",
  "atk-s0502a0:388_17": "hutvā taṃ vuttappakāraṃ sāraṃ adhigacchantīti.",
  "atk-s0502a0:389_0": "Gāthāpariyosāne bahū sotāpattiphalādīni pāpuṇiṃsu. Sannipatitānaṃ sātthikā dhammadesanā ahosīti.",
  "atk-s0502a0:390_0": "Sāriputtattheravatthu aṭṭhamaṃ.",
  "atk-s0502a0:391_0": "9. Nandattheravatthu",
  "atk-s0502a0:392_0": "Yathā agāranti imaṃ dhammadesanaṃ satthā jetavane viharanto āyasmantaṃ nandaṃ ārabbha kathesi.",
  "atk-s0502a0:393_0": "Satthā hi pavattitavaradhammacakko rājagahaṃ gantvā veḷuvane viharanto –",
  "atk-s0502a0:393_1": "“puttaṃ me ānetvā dassethā”ti suddhodanamahārājena pesitānaṃ sahassasahassaparivārānaṃ dasannaṃ dūtānaṃ",
  "atk-s0502a0:393_2": "sabbapacchato gantvā arahattappattena kāḷudāyittherena gamanakālaṃ ñatvā maggavaṇṇaṃ vaṇṇetvā vīsatisahassakhīṇāsavaparivuto",
  "atk-s0502a0:393_3": "kapilapuraṃ nīto ñātisamāgame pokkharavassaṃ atthuppattiṃ katvā vessantarajātakaṃ kathetvā punadivase",
  "atk-s0502a0:393_4": "piṇḍāya paviṭṭho,",
  "atk-s0502a0:393_5": "“uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā,",
  "atk-s0502a0:393_6": "“dhammañcare”ti gāthāya mahāpajāpatiṃ sotāpattiphale,",
  "atk-s0502a0:393_7": "rājānañca sakadāgāmiphale patiṭṭhāpesi.",
  "atk-s0502a0:393_8": "Bhattakiccāvasāne pana rāhulamātuguṇakathaṃ nissāya candakinnarījātakaṃ kathetvā tato tatiyadivase nandakumārassa",
  "atk-s0502a0:393_9": "abhisekagehappavesanavivāhamaṅgalesu pavattamānesu piṇḍāya pavisitvā nandakumārassa hatthe pattaṃ datvā",
  "atk-s0502a0:393_10": "maṅgalaṃ vatvā uṭṭhāyāsanā pakkamanto nandakumārassa hatthato pattaṃ na gaṇhi.",
  "atk-s0502a0:393_11": "Sopi tathāgatagāravena “pattaṃ vo, bhante,",
  "atk-s0502a0:393_12": "gaṇhathā”ti vattuṃ nāsakkhi.",
  "atk-s0502a0:393_13": "Evaṃ pana cintesi –",
  "atk-s0502a0:393_14": "“sopānasīse pattaṃ gaṇhissatī”ti.",
  "atk-s0502a0:393_15": "Satthā tasmimpi ṭhāne na gaṇhi.",
  "atk-s0502a0:393_16": "Itaro “sopānapādamūle gaṇhissatī”ti cintesi.",
  "atk-s0502a0:393_17": "Satthā tatthāpi na gaṇhi.",
  "atk-s0502a0:393_18": "Itaro “rājaṅgaṇe gaṇhissatī”ti cintesi.",
  "atk-s0502a0:393_19": "Satthā tatthāpi na gaṇhi.",
  "atk-s0502a0:393_20": "Kumāro nivattitukāmo aruciyā gacchanto satthugāravena “pattaṃ gaṇhathā”ti vattuṃ na sakkoti.",
  "atk-s0502a0:393_21": "“Idha gaṇhissati,",
  "atk-s0502a0:393_22": "ettha gaṇhissatī”ti cintento gacchati.",
  "atk-s0502a0:394_0": "Tasmiṃ khaṇe aññā itthiyo taṃ disvā janapadakalyāṇiyā ācikkhiṃsu – “ayye,",
  "atk-s0502a0:394_1": "bhagavā nandakumāraṃ gahetvā gato,",
  "atk-s0502a0:394_2": "tumhehi taṃ vinā karissatī”ti.",
  "atk-s0502a0:394_3": "Sā udakabindūhi paggharanteheva aḍḍhullikhitehi kesehi vegena gantvā,",
  "atk-s0502a0:394_4": "“tuvaṭaṃ kho,",
  "atk-s0502a0:394_5": "ayyaputta,",
  "atk-s0502a0:394_6": "āgaccheyyāsī”ti āha.",
  "atk-s0502a0:394_7": "Taṃ tassā vacanaṃ tassa hadaye tiriyaṃ patitvā viya ṭhitaṃ.",
  "atk-s0502a0:394_8": "Satthāpissa hatthato pattaṃ aggaṇhitvāva taṃ vihāraṃ netvā,",
  "atk-s0502a0:394_9": "“pabbajissasi nandā”tiāha.",
  "atk-s0502a0:394_10": "So buddhagāravena “na pabbajissāmī”ti avatvā, “āma,",
  "atk-s0502a0:394_11": "pabbajissāmī”ti āha.",
  "atk-s0502a0:394_12": "Satthā “tena hi nandaṃ pabbājethā”ti āha.",
  "atk-s0502a0:394_13": "Satthā kapilapuraṃ gantvā tatiyadivase nandaṃ pabbājesi.",
  "atk-s0502a0:395_0": "Sattame divase rāhulamātā kumāraṃ alaṅkaritvā bhagavato santikaṃ pesesi – “passa, tāta,",
  "atk-s0502a0:395_1": "etaṃ vīsatisahassasamaṇaparivutaṃ suvaṇṇavaṇṇaṃ brahmarūpivaṇṇaṃ samaṇaṃ,",
  "atk-s0502a0:395_2": "ayaṃ te pitā,",
  "atk-s0502a0:395_3": "etassa mahantā nidhikumbhiyo ahesuṃ.",
  "atk-s0502a0:395_4": "Tyāssa nikkhamanato paṭṭhāya na passāma,",
  "atk-s0502a0:395_5": "gaccha naṃ dāyajjaṃ yācassu – ‘ahaṃ, tāta, kumāro,",
  "atk-s0502a0:395_6": "abhisekaṃ patvā cakkavattī bhavissāmi,",
  "atk-s0502a0:395_7": "dhanena me attho,",
  "atk-s0502a0:395_8": "dhanaṃ me dehi.",
  "atk-s0502a0:395_9": "Sāmiko hi putto pitusantakassā”’ti.",
  "atk-s0502a0:395_10": "Kumāro bhagavato santikaṃ gantvāva pitusinehaṃ paṭilabhitvā haṭṭhacitto “sukhā te, samaṇa,",
  "atk-s0502a0:395_11": "chāyā”ti vatvā aññampi bahuṃ attano anurūpaṃ vadanto aṭṭhāsi.",
  "atk-s0502a0:395_12": "Bhagavā katabhattakicco anumodanaṃ katvā uṭṭhāyāsanā pakkāmi.",
  "atk-s0502a0:395_13": "Kumāropi “dāyajjaṃ me, samaṇa, dehi,",
  "atk-s0502a0:395_14": "dāyajjaṃ me, samaṇa,",
  "atk-s0502a0:395_15": "dehī”ti bhagavantaṃ anubandhi.",
  "atk-s0502a0:395_16": "Bhagavāpi kumāraṃ na nivattāpesi.",
  "atk-s0502a0:395_17": "Parijanopi bhagavatā saddhiṃ gacchantaṃ nivattetuṃ nāsakkhi.",
  "atk-s0502a0:395_18": "Iti so bhagavatā saddhiṃ ārāmameva agamāsi.",
  "atk-s0502a0:396_0": "Tato bhagavā cintesi –",
  "atk-s0502a0:396_1": "“yaṃ ayaṃ pitusantakaṃ dhanaṃ icchati,",
  "atk-s0502a0:396_2": "taṃ vaṭṭānugataṃ savighātaṃ,",
  "atk-s0502a0:396_3": "handassa bodhitale paṭiladdhaṃ sattavidhaṃ ariyadhanaṃ demi,",
  "atk-s0502a0:396_4": "lokuttaradāyajjassa naṃ sāmikaṃ karomī”ti.",
  "atk-s0502a0:396_5": "Atha kho bhagavā āyasmantaṃ sāriputtaṃ āmantesi –",
  "atk-s0502a0:396_6": "“tena hi tvaṃ,",
  "atk-s0502a0:396_7": "sāriputta,",
  "atk-s0502a0:396_8": "rāhulakumāraṃ pabbājehī”ti.",
  "atk-s0502a0:396_9": "Thero kumāraṃ pabbājesi.",
  "atk-s0502a0:396_10": "Pabbajite ca pana kumāre rañño adhimattaṃ dukkhaṃ uppajji.",
  "atk-s0502a0:396_11": "Taṃ adhivāsetuṃ asakkonto bhagavato nivedetvā, “sādhu, bhante, ayyā,",
  "atk-s0502a0:396_12": "mātāpitūhi ananuññātaṃ puttaṃ na pabbājeyyu”nti varaṃ yāci.",
  "atk-s0502a0:396_13": "Bhagavā tassa taṃ varaṃ datvā punekadivasaṃ rājanivesane katapātarāso ekamantaṃ nisinnena raññā, “bhante,",
  "atk-s0502a0:396_14": "tumhākaṃ dukkarakārikakāle ekā devatā maṃ upasaṅkamitvā,",
  "atk-s0502a0:396_15": "‘putto te kālakato’ti āha.",
  "atk-s0502a0:396_16": "Ahaṃ tassā vacanaṃ asaddahanto ‘na mayhaṃ putto bodhiṃ appatvā kālaṃ karotī’ti paṭikkhipi”nti vutte –",
  "atk-s0502a0:396_17": "“idāni kiṃ saddahissatha,",
  "atk-s0502a0:396_18": "pubbepi aṭṭhikāni dassetvā,",
  "atk-s0502a0:396_19": "‘putto te mato’ti vutte na saddahitvā”ti imissā atthuppattiyā mahādhammapālajātakaṃ kathesi.",
  "atk-s0502a0:396_20": "Gāthāpariyosāne rājā anāgāmiphale patiṭṭhahi.",
  "atk-s0502a0:396_21": "Iti bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ gantvā tato anāthapiṇḍikena",
  "atk-s0502a0:396_22": "sāvatthiṃ āgamanatthāya gahitapaṭiñño niṭṭhite jetavane vihāre tattha gantvā vāsaṃ kappesi.",
  "atk-s0502a0:397_0": "Evaṃ satthari jetavane viharante āyasmā nando ukkaṇṭhitvā bhikkhūnaṃ etamatthaṃ ārocesi –",
  "atk-s0502a0:397_1": "“anabhirato ahaṃ, āvuso,",
  "atk-s0502a0:397_2": "brahmacariyaṃ carāmi,",
  "atk-s0502a0:397_3": "na sakkomi brahmacariyaṃ sandhāretuṃ,",
  "atk-s0502a0:397_4": "sikkhaṃ paccakkhāya hīnāyāvattissāmī”ti.",
  "atk-s0502a0:397_5": "Bhagavā taṃ pavattiṃ sutvā āyasmantaṃ nandaṃ pakkosāpetvā etadavoca –",
  "atk-s0502a0:397_6": "“saccaṃ kira tvaṃ, nanda,",
  "atk-s0502a0:397_7": "sambahulānaṃ bhikkhūnaṃ evaṃ ārocesi –",
  "atk-s0502a0:397_8": "‘anabhirato, āvuso,",
  "atk-s0502a0:397_9": "brahmacariyaṃ carāmi,",
  "atk-s0502a0:397_10": "na sakkomi brahmacariyaṃ sandhāretuṃ,",
  "atk-s0502a0:397_11": "sikkhaṃ paccakkhāya hīnāyāvattissāmī”’ti? “Evaṃ,",
  "atk-s0502a0:397_12": "bhante”ti.",
  "atk-s0502a0:397_13": "“Kissa pana tvaṃ, nanda,",
  "atk-s0502a0:397_14": "anabhirato brahmacariyaṃ carasi,",
  "atk-s0502a0:397_15": "na sakkosi brahmacariyaṃ sandhāretuṃ,",
  "atk-s0502a0:397_16": "sikkhaṃ paccakkhāya hīnāyāvattissasī”ti?",
  "atk-s0502a0:397_17": "“Sākiyānī maṃ, bhante,",
  "atk-s0502a0:397_18": "janapadakalyāṇī gharā nikkhamantassa aḍḍhullikhitehi kesehi apaloketvā maṃ etadavoca –",
  "atk-s0502a0:397_19": "‘tuvaṭaṃ kho,",
  "atk-s0502a0:397_20": "ayyaputta,",
  "atk-s0502a0:397_21": "āgaccheyyāsī’ti,",
  "atk-s0502a0:397_22": "so kho ahaṃ, bhante,",
  "atk-s0502a0:397_23": "taṃ anussaramāno anabhirato brahmacariyaṃ carāmi,",
  "atk-s0502a0:397_24": "na sakkomi brahmacariyaṃ sandhāretuṃ,",
  "atk-s0502a0:397_25": "sikkhaṃ paccakkhāya hīnāyāvattissāmī”ti.",
  "atk-s0502a0:398_0": "Atha kho bhagavā āyasmantaṃ nandaṃ bāhāyaṃ gahetvā iddhibalena tāvatiṃsadevalokaṃ ānento antarāmagge",
  "atk-s0502a0:398_1": "ekasmiṃ jhāmakkhette jhāmakhāṇuke nisinnaṃ chinnakaṇṇanāsanaṅguṭṭhaṃ ekaṃ paluṭṭhamakkaṭiṃ dassetvā tāvatiṃsabhavane",
  "atk-s0502a0:398_2": "sakkassa devarañño upaṭṭhānaṃ āgatāni kakuṭapādāni pañca accharāsatāni dassesi.",
  "atk-s0502a0:398_3": "Kakuṭapādānīti rattavaṇṇatāya pārevatapādasadisapādāni.",
  "atk-s0502a0:398_4": "Dassetvā ca panāha –",
  "atk-s0502a0:398_5": "“taṃ kiṃ maññasi, nanda,",
  "atk-s0502a0:398_6": "katamā nu kho abhirūpatarā vā dassanīyatarā vā pāsādikatarā vā sākiyānī vā janapadakalyāṇī,",
  "atk-s0502a0:398_7": "imāni vā pañca accharāsatāni kakuṭapādānī”ti?",
  "atk-s0502a0:398_8": "Taṃ sutvā āha –",
  "atk-s0502a0:398_9": "“seyyathāpi sā, bhante,",
  "atk-s0502a0:398_10": "chinnakaṇṇanāsanaṅguṭṭhā paluṭṭhamakkaṭī,",
  "atk-s0502a0:398_11": "evameva kho, bhante,",
  "atk-s0502a0:398_12": "sākiyānī janapadakalyāṇī,",
  "atk-s0502a0:398_13": "imesaṃ pañcannaṃ accharāsatānaṃ upanidhāya saṅkhyampi na upeti,",
  "atk-s0502a0:398_14": "kalampi na upeti,",
  "atk-s0502a0:398_15": "kalabhāgampi na upeti.",
  "atk-s0502a0:398_16": "Atha kho imāneva pañca accharāsatāni abhirūpatarāni ceva dassanīyatarāni ca pāsādikatarāni cā”ti.",
  "atk-s0502a0:398_17": "“Abhirama, nanda, abhirama, nanda,",
  "atk-s0502a0:398_18": "ahaṃ te pāṭibhogo pañcannaṃ accharāsatānaṃ paṭilābhāya kakuṭapādāna”nti. “Sace me,",
  "atk-s0502a0:398_19": "bhante bhagavā,",
  "atk-s0502a0:398_20": "pāṭibhogo pañcannaṃ accharāsatānaṃ paṭilābhāya kakuṭapādānaṃ,",
  "atk-s0502a0:398_21": "abhiramissāmahaṃ, bhante,",
  "atk-s0502a0:398_22": "bhagavati brahmacariye”ti.",
  "atk-s0502a0:399_0": "Atha kho bhagavā āyasmantaṃ nandaṃ gahetvā tattha antarahito jetavaneyeva pāturahosi.",
  "atk-s0502a0:399_1": "Assosuṃ kho bhikkhū,",
  "atk-s0502a0:399_2": "“āyasmā kira nando bhagavato bhātā mātucchāputto accharānaṃ hetu brahmacariyaṃ carati.",
  "atk-s0502a0:399_3": "Bhagavā kirassa pāṭibhogo pañcannaṃ accharāsatānaṃ paṭilābhāya kakuṭapādāna”nti.",
  "atk-s0502a0:399_4": "Atha kho āyasmato nandassa sahāyakā bhikkhū āyasmantaṃ nandaṃ bhatakavādena ca upakkitakavādena ca samudācaranti,",
  "atk-s0502a0:399_5": "“bhatako kirāyasmā nando,",
  "atk-s0502a0:399_6": "upakkitako kirāyasmā nando,",
  "atk-s0502a0:399_7": "accharānaṃ hetu brahmacariyaṃ carati.",
  "atk-s0502a0:399_8": "Bhagavā kirassa pāṭibhogo pañcannaṃ accharāsatānaṃ paṭilābhāya kakuṭapādāna”nti.",
  "atk-s0502a0:399_9": "Atha kho āyasmā nando sahāyakānaṃ bhikkhūnaṃ bhatakavādena ca upakkitakavādena ca aṭṭiyamāno harāyamāno",
  "atk-s0502a0:399_10": "jigucchamāno eko vūpakaṭṭho appamatto ātāpī pahitatto viharanto na cirasseva yassatthāya kulaputtā sammadeva",
  "atk-s0502a0:399_11": "agārasmā anagāriyaṃ pabbajanti,",
  "atk-s0502a0:399_12": "tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi,",
  "atk-s0502a0:399_13": "“khīṇā jāti,",
  "atk-s0502a0:399_14": "vusitaṃ brahmacariyaṃ,",
  "atk-s0502a0:399_15": "kataṃ karaṇīyaṃ,",
  "atk-s0502a0:399_16": "nāparaṃ itthattāyā”ti abbhaññāsi.",
  "atk-s0502a0:399_17": "Aññataro ca kho panāyasmā nando arahataṃ ahosi.",
  "atk-s0502a0:400_0": "Athekā devatā rattibhāge sakalaṃ jetavanaṃ obhāsetvā satthāraṃ upasaṅkamitvā vanditvā ārocesi – “āyasmā, bhante,",
  "atk-s0502a0:400_1": "nando bhagavato bhātā mātucchāputto āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme",
  "atk-s0502a0:400_2": "sayaṃ abhiññā sacchikatvā upasampajja viharatī”ti.",
  "atk-s0502a0:400_3": "Bhagavatopi kho ñāṇaṃ udapādi “nando āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme",
  "atk-s0502a0:400_4": "sayaṃ abhiññā sacchikatvā upasampajja viharatī”ti.",
  "atk-s0502a0:400_5": "Sopāyasmā nando tassā rattiyā accayena bhagavantaṃ upasaṅkamitvā vanditvā etadavoca – “yaṃ me, bhante,",
  "atk-s0502a0:400_6": "bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ,",
  "atk-s0502a0:400_7": "muñcāmahaṃ, bhante,",
  "atk-s0502a0:400_8": "bhagavantaṃ etasmā paṭissavā”ti.",
  "atk-s0502a0:400_9": "“Mayāpi kho te, nanda,",
  "atk-s0502a0:400_10": "cetasā ceto paricca vidito ‘nando āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme",
  "atk-s0502a0:400_11": "sayaṃ abhiññā sacchikatvā upasampajja viharatī’ti.",
  "atk-s0502a0:400_12": "Devatāpi me etamatthaṃ ārocesi – ‘āyasmā, bhante,",
  "atk-s0502a0:400_13": "nando āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī’ti.",
  "atk-s0502a0:400_14": "Yadeva kho te, nanda,",
  "atk-s0502a0:400_15": "anupādāya āsavehi cittaṃ vimuttaṃ,",
  "atk-s0502a0:400_16": "athāhaṃ mutto etasmā paṭissavā”ti.",
  "atk-s0502a0:400_17": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0502a0:401_0": "“Yassa nittiṇṇo paṅko, maddito kāmakaṇṭako;",
  "atk-s0502a0:402_0": "Mohakkhayaṃ anuppatto, sukhadukkhesu na vedhatī sa bhikkhū”ti. ;",
  "atk-s0502a0:403_0": "Athekadivasaṃ bhikkhū taṃ āyasmantaṃ nandaṃ pucchiṃsu –",
  "atk-s0502a0:403_1": "“āvuso nanda,",
  "atk-s0502a0:403_2": "pubbe tvaṃ ‘ukkaṇṭhitomī’ti vadesi,",
  "atk-s0502a0:403_3": "idāni te katha”nti?",
  "atk-s0502a0:403_4": "“Natthi me, āvuso,",
  "atk-s0502a0:403_5": "gihibhāvāya ālayo”ti.",
  "atk-s0502a0:403_6": "Taṃ sutvā bhikkhū –",
  "atk-s0502a0:403_7": "“abhūtaṃ āyasmā nando katheti,",
  "atk-s0502a0:403_8": "aññaṃ byākaroti,",
  "atk-s0502a0:403_9": "atītadivasesu ‘ukkaṇṭhitomhī’ti vatvā idāni ‘natthi me gihibhāvāya ālayo’ti kathetī”ti gantvā bhagavato etamatthaṃ ārocesuṃ.",
  "atk-s0502a0:403_10": "Bhagavā “bhikkhave,",
  "atk-s0502a0:403_11": "atītadivasesu nandassa attabhāvo ducchannagehasadiso ahosi,",
  "atk-s0502a0:403_12": "idāni succhannagehasadiso jāto.",
  "atk-s0502a0:403_13": "Ayañhi dibbaccharānaṃ diṭṭhakālato paṭṭhāya pabbajitakiccassa matthakaṃ pāpetuṃ vāyamanto taṃ kiccaṃ patto”ti vatvā imā gāthā abhāsi –",
  "atk-s0502a0:404_0": "13.",
  "atk-s0502a0:405_0": "“Yathā agāraṃ ducchannaṃ, vuṭṭhī samativijjhati;",
  "atk-s0502a0:406_0": "Evaṃ abhāvitaṃ cittaṃ, rāgo samativijjhati.",
  "atk-s0502a0:407_0": "14.",
  "atk-s0502a0:408_0": "“Yathā agāraṃ succhannaṃ, vuṭṭhī na samativijjhati;",
  "atk-s0502a0:409_0": "Evaṃ subhāvitaṃ cittaṃ, rāgo na samativijjhatī”ti.",
  "atk-s0502a0:410_0": "Tattha agāranti yaṃkiñci gehaṃ.",
  "atk-s0502a0:410_1": "Ducchannanti viraḷacchannaṃ chiddāvachiddaṃ.",
  "atk-s0502a0:410_2": "Samativijjhatīti vassavuṭṭhi vinivijjhati.",
  "atk-s0502a0:410_3": "Abhāvitanti taṃ agāraṃ vuṭṭhi viya bhāvanāya rahitattā abhāvitaṃ cittaṃ rāgo samati vijjhati.",
  "atk-s0502a0:410_4": "Na kevalaṃ rāgova,",
  "atk-s0502a0:410_5": "dosamohamānādayo sabbakilesā tathārūpaṃ cittaṃ ativiya vijjhantiyeva.",
  "atk-s0502a0:410_6": "Subhāvitanti samathavipassanābhāvanāhi subhāvitaṃ.",
  "atk-s0502a0:410_7": "Evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.",
  "atk-s0502a0:411_0": "Gāthāpariyosāne bahū sotāpattiphalādīni pāpuṇiṃsu. Mahājanassa desanā sātthikā ahosi.",
  "atk-s0502a0:412_0": "Atha kho bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:412_1": "buddhā nāma acchariyā,",
  "atk-s0502a0:412_2": "janapadakalyāṇiṃ nissāya ukkaṇṭhito nāmāyasmā nando satthārā devaccharā āmisaṃ katvā vinīto”ti.",
  "atk-s0502a0:412_3": "Satthā āgantvā –",
  "atk-s0502a0:412_4": "“kāya nuttha,",
  "atk-s0502a0:412_5": "bhikkhave,",
  "atk-s0502a0:412_6": "etarahi kathāya sannisinnā”ti pucchitvā,",
  "atk-s0502a0:412_7": "“imāya nāmā”ti vutte, “na,",
  "atk-s0502a0:412_8": "bhikkhave, idāneva,",
  "atk-s0502a0:412_9": "pubbepesa mayā mātugāmena palobhetvā vinītoyevā”ti vatvā atītaṃ āhari –",
  "atk-s0502a0:413_0": "Atīte bārāṇasiyaṃ brahmadatte rajjaṃ kārente bārāṇasivāsī kappaṭo nāma vāṇijo ahosi.",
  "atk-s0502a0:413_1": "Tasseko gadrabho kumbhabhāraṃ vahati,",
  "atk-s0502a0:413_2": "ekadivasena satta yojanāni gacchati.",
  "atk-s0502a0:413_3": "So ekasmiṃ samaye gadrabhabhārakehi saddhiṃ takkasilaṃ gantvā yāva bhaṇḍassa vissajjanaṃ,",
  "atk-s0502a0:413_4": "tāva gadrabhaṃ carituṃ vissajjesi.",
  "atk-s0502a0:413_5": "Athassa so gadrabho parikhāpiṭṭhe caramāno ekaṃ gadrabhiṃ disvā upasaṅkami.",
  "atk-s0502a0:413_6": "Sā tena saddhiṃ paṭisanthāraṃ karontī āha –",
  "atk-s0502a0:413_7": "“kuto āgatosī”ti?",
  "atk-s0502a0:413_8": "“Bārāṇasito”ti.",
  "atk-s0502a0:413_9": "“Kena kammenā”ti?",
  "atk-s0502a0:413_10": "“Vāṇijjakammenā”ti.",
  "atk-s0502a0:413_11": "“Kittakaṃ bhāraṃ vahasī”ti?",
  "atk-s0502a0:413_12": "“Kumbhabhāra”nti?",
  "atk-s0502a0:413_13": "“Ettakaṃ bhāraṃ vahanto kati yojanāni gacchasī”ti?",
  "atk-s0502a0:413_14": "“Satta yojanānī”ti.",
  "atk-s0502a0:413_15": "“Gatagataṭṭhāne te kāci pādaparikammapiṭṭhiparikammakarā atthī”ti?",
  "atk-s0502a0:413_16": "“Natthī”ti.",
  "atk-s0502a0:413_17": "“Evaṃ sante mahādukkhaṃ nāma anubhosī”ti?",
  "atk-s0502a0:413_18": "“Kiñcāpi hi tiracchānagatānaṃ pādaparikammādikārakā nāma natthi,",
  "atk-s0502a0:413_19": "kāmasaṃyojanaghaṭṭanatthāya pana evarūpaṃ kathaṃ kathesi”?",
  "atk-s0502a0:413_20": "So tassā kathāya ukkaṇṭhi.",
  "atk-s0502a0:413_21": "Kappaṭopi bhaṇḍaṃ vissajjetvā tassa santikaṃ āgantvā – “ehi, tāta,",
  "atk-s0502a0:413_22": "gamissāmā”ti āha.",
  "atk-s0502a0:413_23": "“Gacchatha tumhe,",
  "atk-s0502a0:413_24": "nāhaṃ gamissāmī”ti.",
  "atk-s0502a0:413_25": "Atha naṃ punappunaṃ yācitvā,",
  "atk-s0502a0:413_26": "“anicchantaṃ paribhāsetvā naṃ nessāmī”ti cintetvā gāthamāha –",
  "atk-s0502a0:414_0": "“Patodaṃ te karissāmi, sāḷasaṅgulikaṇṭakaṃ;",
  "atk-s0502a0:415_0": "Sañchindissāmi te kāyaṃ, evaṃ jānāhi gadrabhā”ti.",
  "atk-s0502a0:416_0": "Taṃ sutvā gadrabho “evaṃ sante ahampi te kattabbaṃ jānissāmī”ti vatvā imaṃ gāthamāha –",
  "atk-s0502a0:417_0": "“Patodaṃ me karissasi, soḷasaṅgulikaṇṭakaṃ;",
  "atk-s0502a0:418_0": "Purato patiṭṭhahitvāna, uddharitvāna pacchato;",
  "atk-s0502a0:419_0": "Dantaṃ te pātayissāmi, evaṃ jānāhi kappaṭā”ti.",
  "atk-s0502a0:420_0": "Taṃ sutvā vāṇijo –",
  "atk-s0502a0:420_1": "“kena nu kho kāraṇena esa evaṃ vadatī”ti cintetvā,",
  "atk-s0502a0:420_2": "ito cito ca olokento taṃ gadrabhiṃ disvā,",
  "atk-s0502a0:420_3": "“imāyesa evaṃ sikkhāpito bhavissati,",
  "atk-s0502a0:420_4": "‘evarūpiṃ nāma te gadrabhiṃ ānessāmī’ti mātugāmena naṃ palobhetvā nessāmī”ti imaṃ gāthamāha –",
  "atk-s0502a0:421_0": "“Catuppadiṃ saṅkhamukhiṃ, nāriṃ sabbaṅgasobhiniṃ;",
  "atk-s0502a0:422_0": "Bhariyaṃ te ānayissāmi, evaṃ jānāhi gadrabhā”ti.",
  "atk-s0502a0:423_0": "Taṃ sutvā tuṭṭhacitto gadrabho imaṃ gāthamāha –",
  "atk-s0502a0:424_0": "“Catuppadiṃ saṅkhamukhiṃ, nāriṃ sabbaṅgasobhiniṃ;",
  "atk-s0502a0:425_0": "Bhariyaṃ me ānayissasi, evaṃ jānāhi kappaṭa;",
  "atk-s0502a0:426_0": "Kappaṭa bhiyyo gamissāmi, yojanāni catuddasā”ti.",
  "atk-s0502a0:427_0": "Atha naṃ kappaṭo,",
  "atk-s0502a0:427_1": "“tena hi ehī”ti gahetvā sakaṭṭhānaṃ agamāsi.",
  "atk-s0502a0:427_2": "So katipāhaccayena naṃ āha –",
  "atk-s0502a0:427_3": "“nanu maṃ tumhe ‘bhariyaṃ te ānayissāmī’ti avocutthā”ti? “Āma, vuttaṃ,",
  "atk-s0502a0:427_4": "nāhaṃ attano kathaṃ bhindissāmi,",
  "atk-s0502a0:427_5": "bhariyaṃ te ānessāmi,",
  "atk-s0502a0:427_6": "vetanaṃ pana tuyhaṃ ekakasseva dassāmi,",
  "atk-s0502a0:427_7": "tuyhaṃ vetanaṃ dutiyassa pahotu vā mā vā,",
  "atk-s0502a0:427_8": "tvameva jāneyyāsi.",
  "atk-s0502a0:427_9": "Ubhinnaṃ pana vo saṃvāsamanvāya puttā vijāyissanti,",
  "atk-s0502a0:427_10": "tehipi bahūhi saddhiṃ tuyhaṃ taṃ pahotu vā mā vā,",
  "atk-s0502a0:427_11": "tvameva jāneyyāsī”ti.",
  "atk-s0502a0:427_12": "Gadrabho tasmiṃ kathenteyeva anapekkho ahosi.",
  "atk-s0502a0:428_0": "Satthā imaṃ dhammadesanaṃ āharitvā, “tadā,",
  "atk-s0502a0:428_1": "bhikkhave,",
  "atk-s0502a0:428_2": "gadrabhī janapadakalyāṇī ahosi,",
  "atk-s0502a0:428_3": "gadrabho nando,",
  "atk-s0502a0:428_4": "vāṇijo ahameva.",
  "atk-s0502a0:428_5": "Evaṃ pubbepesa mayā mātugāmena palobhetvā vinīto”ti jātakaṃ niṭṭhāpesīti.",
  "atk-s0502a0:429_0": "Nandattheravatthu navamaṃ.",
  "atk-s0502a0:430_0": "10. Cundasūkarikavatthu",
  "atk-s0502a0:431_0": "Idha socetīti imaṃ dhammadesanaṃ satthā veḷuvane viharanto cundasūkarikaṃ nāma purisaṃ ārabbha kathesi.",
  "atk-s0502a0:432_0": "So kira pañcapaṇṇāsa vassāni sūkare vadhitvā khādanto ca vikkiṇanto ca jīvikaṃ kappesi.",
  "atk-s0502a0:432_1": "Chātakāle sakaṭena vīhiṃ ādāya janapadaṃ gantvā ekanāḷidvenāḷimattena gāmasūkarapotake kiṇitvā sakaṭaṃ",
  "atk-s0502a0:432_2": "pūretvā āgantvā pacchānivesane vajaṃ viya ekaṃ ṭhānaṃ parikkhipitvā tattheva tesaṃ nivāpaṃ ropetvā,",
  "atk-s0502a0:432_3": "tesu nānāgacche ca sarīramalañca khāditvā vaḍḍhitesu yaṃ yaṃ māretukāmo hoti,",
  "atk-s0502a0:432_4": "taṃ taṃ āḷāne niccalaṃ bandhitvā sarīramaṃsassa uddhumāyitvā bahalabhāvatthaṃ caturassamuggarena pothetvā,",
  "atk-s0502a0:432_5": "“bahalamaṃso jāto”ti ñatvā mukhaṃ vivaritvā antare daṇḍakaṃ datvā lohathāliyā pakkuthitaṃ uṇhodakaṃ mukhe āsiñcati.",
  "atk-s0502a0:432_6": "Taṃ kucchiṃ pavisitvā pakkuthitaṃ karīsaṃ ādāya adhobhāgena nikkhamati,",
  "atk-s0502a0:432_7": "yāva thokampi karīsaṃ atthi,",
  "atk-s0502a0:432_8": "tāva āvilaṃ hutvā nikkhamati,",
  "atk-s0502a0:432_9": "suddhe udare acchaṃ anāvilaṃ hutvā nikkhamati.",
  "atk-s0502a0:432_10": "Athassa avasesaṃ udakaṃ piṭṭhiyaṃ āsiñcati.",
  "atk-s0502a0:432_11": "Taṃ kāḷacammaṃ uppāṭetvā gacchati.",
  "atk-s0502a0:432_12": "Tato tiṇukkāya lomāni jhāpetvā tikhiṇena asinā sīsaṃ chindati.",
  "atk-s0502a0:432_13": "Paggharaṇataṃ lohitaṃ bhājanena paṭiggahetvā maṃsaṃ lohitena madditvā pacitvā puttadāramajjhe nisinno khāditvā sesaṃ vikkiṇāti.",
  "atk-s0502a0:432_14": "Tassa imināva niyāmena jīvikaṃ kappentassa pañcapaṇṇāsa vassāni atikkantāni.",
  "atk-s0502a0:432_15": "Tathāgate dhuravihāre vasante ekadivasampi pupphamuṭṭhimattena pūjā vā kaṭacchumattaṃ bhikkhadānaṃ vā aññaṃ vā kiñci puññaṃ nāma nāhosi.",
  "atk-s0502a0:432_16": "Athassa sarīre rogo uppajji,",
  "atk-s0502a0:432_17": "jīvantasseva avīcimahānirayasantāpo upaṭṭhahi.",
  "atk-s0502a0:432_18": "Avīcisantāpo nāma yojanasate ṭhatvā olokentassa akkhīnaṃ bhijjanasamattho pariḷāho hoti.",
  "atk-s0502a0:432_19": "Vuttampi cetaṃ –",
  "atk-s0502a0:433_0": "“Tassa ayomayā bhūmi, jalitā tejasāyutā;",
  "atk-s0502a0:434_0": "Samantā yojanasataṃ, pharitvā tiṭṭhati sabbadā”ti. ;",
  "atk-s0502a0:435_0": "Nāgasenattherena panassa pākatikaggisantāpato adhimattatāya ayaṃ upamā vuttā – “yathā, mahārāja,",
  "atk-s0502a0:435_1": "kūṭāgāramatto pāsāṇopi nerayikaggimhi pakkhitto khaṇena vilayaṃ gacchati,",
  "atk-s0502a0:435_2": "nibbattasattā panettha kammabalena mātukucchigatā viya na vilīyantī”ti.",
  "atk-s0502a0:435_3": "Tassa tasmiṃ santāpe upaṭṭhite kammasarikkhako ākāro uppajji.",
  "atk-s0502a0:435_4": "Gehamajjheyeva sūkararavaṃ ravitvā jaṇṇukehi vicaranto puratthimavatthumpi pacchimavatthumpi gacchati.",
  "atk-s0502a0:435_5": "Athassa gehamānusakā taṃ daḷhaṃ gahetvā mukhaṃ pidahanti.",
  "atk-s0502a0:435_6": "Kammavipāko nāma na sakkā kenaci paṭibāhituṃ.",
  "atk-s0502a0:435_7": "So viravantova ito cito ca vicarati.",
  "atk-s0502a0:435_8": "Samantā sattasu gharesu manussā niddaṃ na labhanti.",
  "atk-s0502a0:435_9": "Maraṇabhayena tajjitassa pana bahinikkhamanaṃ nivāretuṃ asakkonto sabbo gehajano yathā antoṭhito bahi vicarituṃ na sakkoti,",
  "atk-s0502a0:435_10": "tathā gehadvārāni thaketvā bahigehaṃ parivāretvā rakkhanto acchati.",
  "atk-s0502a0:435_11": "Itaro antogeheyeva nirayasantāpena viravanto ito cito ca vicarati.",
  "atk-s0502a0:435_12": "Evaṃ sattadivasāni vicaritvā aṭṭhame divase kālaṃ katvā avīcimahāniraye nibbatti.",
  "atk-s0502a0:435_13": "Avīcimahānirayo devadūtasuttena vaṇṇetabboti.",
  "atk-s0502a0:436_0": "Bhikkhū tassa gharadvārena gacchantā taṃ saddaṃ sutvā,",
  "atk-s0502a0:436_1": "“sūkarasaddo”ti saññino hutvā vihāraṃ gantvā satthu santike nisinnā evamāhaṃsu – “bhante,",
  "atk-s0502a0:436_2": "cundasūkaritassa gehadvāraṃ pidahitvā sūkarānaṃ māriyamānānaṃ ajja sattamo divaso,",
  "atk-s0502a0:436_3": "gehe kāci maṅgalakiriyā bhavissati maññe.",
  "atk-s0502a0:436_4": "Ettake nāma, bhante,",
  "atk-s0502a0:436_5": "sūkare mārentassa ekampi mettacittaṃ vā kāruññaṃ vā natthi,",
  "atk-s0502a0:436_6": "na vata no evarūpo kakkhaḷo pharuso satto diṭṭhapubbo”ti. Satthā – “na,",
  "atk-s0502a0:436_7": "bhikkhave,",
  "atk-s0502a0:436_8": "so ime sattadivase sūkare māreti,",
  "atk-s0502a0:436_9": "kammasarikkhakaṃ panassa vipākaṃ udapādi,",
  "atk-s0502a0:436_10": "jīvantasseva avīcimahānirayasantāpo upaṭṭhāsi.",
  "atk-s0502a0:436_11": "So tena santāpena satta divasāni sūkararavaṃ ravanto antonivesane vicaritvā ajja kālaṃ katvā avīcimhi nibbatto”ti vatvā, “bhante,",
  "atk-s0502a0:436_12": "idha loke evaṃ socitvā puna gantvā socanaṭṭhāneyeva nibbatto”ti vutte, “āma,",
  "atk-s0502a0:436_13": "bhikkhave,",
  "atk-s0502a0:436_14": "pamattā nāma gahaṭṭhā vā hontu pabbajitā vā,",
  "atk-s0502a0:436_15": "ubhayattha socantiyevā”ti vatvā imaṃ gāthamāha –",
  "atk-s0502a0:437_0": "15.",
  "atk-s0502a0:438_0": "“Idha socati pecca socati,",
  "atk-s0502a0:439_0": "Pāpakārī ubhayattha socati;",
  "atk-s0502a0:440_0": "So socati so vihaññati;",
  "atk-s0502a0:441_0": "Disvā kammakiliṭṭhamattano”ti.",
  "atk-s0502a0:442_0": "Tattha pāpakārīti nānappakārassa pāpakammassa kārako puggalo “akataṃ vata me kalyāṇaṃ,",
  "atk-s0502a0:442_1": "kataṃ pāpa”nti ekaṃseneva maraṇasamaye idha socati,",
  "atk-s0502a0:442_2": "idamassa kammasocanaṃ.",
  "atk-s0502a0:442_3": "Vipākaṃ anubhavanto pana pecca socati.",
  "atk-s0502a0:442_4": "Idamassa paraloke vipākasocanaṃ.",
  "atk-s0502a0:442_5": "Evaṃ so ubhayattha socatiyeva.",
  "atk-s0502a0:442_6": "Teneva kāraṇena jīvamānoyeva so cundasūkarikopi socati.",
  "atk-s0502a0:442_7": "Disvā kammakiliṭṭhanti attano kiliṭṭhakammaṃ passitvā nānappakārakaṃ vilapanto vihaññatīti.",
  "atk-s0502a0:443_0": "Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:444_0": "Cundasūkarikavatthu dasamaṃ.",
  "atk-s0502a0:445_0": "11. Dhammikaupāsakavatthu",
  "atk-s0502a0:446_0": "Idha modatīti imaṃ dhammadesanaṃ satthā jetavane viharanto dhammikaupāsakaṃ ārabbha kathesi.",
  "atk-s0502a0:447_0": "Sāvatthiyaṃ kira pañcasatā dhammikaupāsakā nāma ahesuṃ.",
  "atk-s0502a0:447_1": "Tesu ekekassa pañca pañca upāsakasatāni parivārā.",
  "atk-s0502a0:447_2": "Yo tesaṃ jeṭṭhako,",
  "atk-s0502a0:447_3": "tassa satta puttā satta dhītaro.",
  "atk-s0502a0:447_4": "Tesu ekekassa ekekā salākayāgu salākabhattaṃ pakkhikabhattaṃ nimantanabhattaṃ uposathikabhattaṃ āgantukabhattaṃ saṅghabhattaṃ vassāvāsikaṃ ahosi.",
  "atk-s0502a0:447_5": "Tepi sabbeva anujātaputtā nāma ahesuṃ.",
  "atk-s0502a0:447_6": "Iti cuddasannaṃ puttānaṃ bhariyāya upāsakassāti soḷasa salākayāguādīni pavattanti.",
  "atk-s0502a0:447_7": "Iti so saputtadāro sīlavā kalyāṇadhammo dānasaṃvibhāgarato ahosi.",
  "atk-s0502a0:447_8": "Athassa aparabhāge rogo uppajji,",
  "atk-s0502a0:447_9": "āyusaṅkhāro parihāyi.",
  "atk-s0502a0:447_10": "So dhammaṃ sotukāmo “aṭṭha vā me soḷasa vā bhikkhū pesethā”ti satthu santikaṃ pahiṇi.",
  "atk-s0502a0:447_11": "Satthā pesesi.",
  "atk-s0502a0:447_12": "Te gantvā tassa mañcaṃ parivāretvā paññattesu āsanesu nisinnā. “Bhante,",
  "atk-s0502a0:447_13": "ayyānaṃ me dassanaṃ dullabhaṃ bhavissati,",
  "atk-s0502a0:447_14": "dubbalomhi,",
  "atk-s0502a0:447_15": "ekaṃ me suttaṃ sajjhāyathā”ti vutte “kataraṃ suttaṃ sotukāmo upāsakā”ti?",
  "atk-s0502a0:447_16": "“Sabbabuddhānaṃ avijahitaṃ satipaṭṭhānasutta”nti vutte –",
  "atk-s0502a0:447_17": "“ekāyano ayaṃ,",
  "atk-s0502a0:447_18": "bhikkhave,",
  "atk-s0502a0:447_19": "maggo sattānaṃ visuddhiyā”ti suttantaṃ paṭṭhapesuṃ.",
  "atk-s0502a0:447_20": "Tasmiṃ khaṇe chahi devalokehi sabbālaṅkārapaṭimaṇḍitā sahassasindhavayuttā diyaḍḍhayojanasatikā cha rathā āgamiṃsu.",
  "atk-s0502a0:447_21": "Tesu ṭhitā devatā “amhākaṃ devalokaṃ nessāma,",
  "atk-s0502a0:447_22": "amhākaṃ devalokaṃ nessāma,",
  "atk-s0502a0:447_23": "ambho mattikabhājanaṃ bhinditvā suvaṇṇabhājanaṃ gaṇhanto viya amhākaṃ devaloke abhiramituṃ idha nibbattāhi,",
  "atk-s0502a0:447_24": "amhākaṃ devaloke abhiramituṃ idha nibbattāhī”ti vadiṃsu.",
  "atk-s0502a0:447_25": "Upāsako dhammassavanantarāyaṃ anicchanto –",
  "atk-s0502a0:447_26": "“āgametha āgamethā”ti āha.",
  "atk-s0502a0:447_27": "Bhikkhū “amhe vāretī”ti saññāya tuṇhī ahesuṃ.",
  "atk-s0502a0:448_0": "Athassa puttadhītaro “amhākaṃ pitā pubbe dhammassavanena atitto ahosi,",
  "atk-s0502a0:448_1": "idāni pana bhikkhū pakkosāpetvā sajjhāyaṃ kāretvā sayameva vāreti,",
  "atk-s0502a0:448_2": "maraṇassa abhāyanakasatto nāma natthī”ti viraviṃsu.",
  "atk-s0502a0:448_3": "Bhikkhū “idāni anokāso”ti uṭṭhāyāsanā pakkamiṃsu.",
  "atk-s0502a0:448_4": "Upāsako thokaṃ vītināmetvā satiṃ paṭilabhitvā putte pucchi –",
  "atk-s0502a0:448_5": "“kasmā kandathā”ti? “Tāta,",
  "atk-s0502a0:448_6": "tumhe bhikkhū pakkosāpetvā dhammaṃ suṇantā sayameva vārayittha,",
  "atk-s0502a0:448_7": "atha mayaṃ ‘maraṇassa abhāyanakasatto nāma natthī’ti kandimhā”ti.",
  "atk-s0502a0:448_8": "“Ayyā pana kuhi”nti?",
  "atk-s0502a0:448_9": "“‘Anokāso’ti uṭṭhāyāsanā pakkantā, tātā”ti. “Nāhaṃ,",
  "atk-s0502a0:448_10": "ayyehi saddhiṃ kathemī”ti vutte “atha kena saddhiṃ kathethā”ti.",
  "atk-s0502a0:448_11": "“Chahi devalokehi devatā cha rathe alaṅkaritvā ādāya ākāse ṭhatvā ‘amhāhi devaloke abhirama,",
  "atk-s0502a0:448_12": "amhākaṃ devaloke abhiramā’ti saddaṃ karonti,",
  "atk-s0502a0:448_13": "tāhi saddhiṃ kathemī”ti. “Kuhiṃ, tāta, rathā,",
  "atk-s0502a0:448_14": "na mayaṃ passāmā”ti?",
  "atk-s0502a0:448_15": "“Atthi pana mayhaṃ ganthitāni pupphānī”ti? “Atthi, tātā”ti.",
  "atk-s0502a0:448_16": "“Kataro devaloko ramaṇīyo”ti?",
  "atk-s0502a0:448_17": "“Sabbabodhisattānaṃ buddhamātāpitūnañca vasitaṭṭhānaṃ tusitabhavanaṃ ramaṇīyaṃ, tātā”ti.",
  "atk-s0502a0:448_18": "“Tena hi ‘tusitabhavanato āgatarathe laggatū’ti pupphadāmaṃ khipathā”ti.",
  "atk-s0502a0:448_19": "Te khipiṃsu.",
  "atk-s0502a0:448_20": "Taṃ rathadhure laggitvā ākāse olambi.",
  "atk-s0502a0:448_21": "Mahājano tadeva passati,",
  "atk-s0502a0:448_22": "rathaṃ na passati.",
  "atk-s0502a0:448_23": "Upāsako “passathetaṃ pupphadāma”nti vatvā, “āma,",
  "atk-s0502a0:448_24": "passāmā”ti vutte –",
  "atk-s0502a0:448_25": "“etaṃ tusitabhavanato āgatarathe olambati,",
  "atk-s0502a0:448_26": "ahaṃ tusitabhavanaṃ gacchāmi,",
  "atk-s0502a0:448_27": "tumhe mā cintayittha,",
  "atk-s0502a0:448_28": "mama santike nibbattitukāmā hutvā mayā kataniyāmeneva puññāni karothā”ti vatvā kālaṃ katvā rathe patiṭṭhāsi.",
  "atk-s0502a0:449_0": "Tāvadevassa tigāvutappamāṇo saṭṭhisakaṭabhārālaṅkārapaṭimaṇḍito attabhāvo nibbatti,",
  "atk-s0502a0:449_1": "accharāsahassaṃ parivāresi,",
  "atk-s0502a0:449_2": "pañcavīsatiyojanikaṃ kanakavimānaṃ pāturahosi.",
  "atk-s0502a0:449_3": "Tepi bhikkhū vihāraṃ anuppatte satthā pucchi – “sutā,",
  "atk-s0502a0:449_4": "bhikkhave,",
  "atk-s0502a0:449_5": "upāsakena dhammadesanā”ti? “Āma, bhante,",
  "atk-s0502a0:449_6": "antarāyeva pana ‘āgamethā’ti vāresi.",
  "atk-s0502a0:449_7": "Athassa puttadhītaro kandiṃsu.",
  "atk-s0502a0:449_8": "Mayaṃ ‘idāni anokāso’ti uṭṭhāyāsanā nikkhantā”ti. “Na so,",
  "atk-s0502a0:449_9": "bhikkhave,",
  "atk-s0502a0:449_10": "tumhehi saddhiṃ kathesi,",
  "atk-s0502a0:449_11": "chahi devalokehi devatā cha rathe alaṅkaritvā āharitvā taṃ upāsakaṃ pakkosiṃsu.",
  "atk-s0502a0:449_12": "So dhammadesanāya antarāyaṃ anicchanto tāhi saddhiṃ kathesī”ti. “Evaṃ,",
  "atk-s0502a0:449_13": "bhante”ti. “Evaṃ,",
  "atk-s0502a0:449_14": "bhikkhave”ti.",
  "atk-s0502a0:449_15": "“Idāni kuhiṃ nibbatto”ti?",
  "atk-s0502a0:449_16": "“Tusitabhavane,",
  "atk-s0502a0:449_17": "bhikkhave”ti. “Bhante,",
  "atk-s0502a0:449_18": "idāni idha ñātimajjhe modamāno vicaritvā idāneva gantvā puna modanaṭṭhāneyeva nibbatto”ti. “Āma,",
  "atk-s0502a0:449_19": "bhikkhave,",
  "atk-s0502a0:449_20": "appamattā hi gahaṭṭhā vā pabbajitā vā sabbattha modantiyevā”ti vatvā imaṃ gāthamāha –",
  "atk-s0502a0:450_0": "16.",
  "atk-s0502a0:451_0": "“Idha modati pecca modati,",
  "atk-s0502a0:452_0": "Katapuñño ubhayattha modati;",
  "atk-s0502a0:453_0": "So modati so pamodati,",
  "atk-s0502a0:454_0": "Disvā kammavisuddhimattano”ti.",
  "atk-s0502a0:455_0": "Tattha katapuññoti nānappakārassa kusalassa kārako puggalo “akataṃ vata me pāpaṃ,",
  "atk-s0502a0:455_1": "kataṃ me kalyāṇa”nti idha kammamodanena,",
  "atk-s0502a0:455_2": "pecca vipākamodanena modati.",
  "atk-s0502a0:455_3": "Evaṃ ubhayattha modati nāma.",
  "atk-s0502a0:455_4": "Kammavisuddhinti dhammikaupāsakopi attano kammavisuddhiṃ puññakammasampattiṃ disvā kālakiriyato pubbe idhalokepi modati,",
  "atk-s0502a0:455_5": "kālaṃ katvā idāni paralokepi atimodatiyevāti.",
  "atk-s0502a0:456_0": "Gāthāpariyosāne bahū sotāpannādayo ahesuṃ mahājanassa sātthikā dhammadesanā jātāti.",
  "atk-s0502a0:457_0": "Dhammikaupāsakavatthu ekādasamaṃ.",
  "atk-s0502a0:458_0": "12. Devadattavatthu",
  "atk-s0502a0:459_0": "Idha tappatīti imaṃ dhammadesanaṃ satthā jetavane viharanto devadattaṃ ārabbha kathesi.",
  "atk-s0502a0:460_0": "Devadattassa vatthu pabbajitakālato paṭṭhāya yāva pathavippavesanā devadattaṃ ārabbha bhāsitāni sabbāni jātakāni vitthāretvā kathitaṃ.",
  "atk-s0502a0:460_1": "Ayaṃ panettha saṅkhepo –",
  "atk-s0502a0:460_2": "satthari anupiyaṃ nāma mallānaṃ nigamo atthi.",
  "atk-s0502a0:460_3": "Taṃ nissāya anupiyambavane viharanteyeva tathāgatassa lakkhaṇapaṭiggahaṇadivaseyeva asītisahassehi ñātikulehi “rājā vā hotu,",
  "atk-s0502a0:460_4": "buddho vā,",
  "atk-s0502a0:460_5": "khattiyaparivārova vicarissatī”ti asītisahassaputtā paṭiññātā.",
  "atk-s0502a0:460_6": "Tesu yebhuyyena pabbajitesu bhaddiyaṃ nāma rājānaṃ,",
  "atk-s0502a0:460_7": "anuruddhaṃ, ānandaṃ, bhaguṃ, kimilaṃ,",
  "atk-s0502a0:460_8": "devadattanti ime cha sakye apabbajante disvā,",
  "atk-s0502a0:460_9": "“mayaṃ attano putte pabbājema,",
  "atk-s0502a0:460_10": "ime cha sakyā na ñātakā maññe,",
  "atk-s0502a0:460_11": "kasmā na pabbajantī”ti?",
  "atk-s0502a0:460_12": "Kathaṃ samuṭṭhāpesuṃ.",
  "atk-s0502a0:460_13": "Atha kho mahānāmo sakyo anuruddhaṃ upasaṅkamitvā, “tāta,",
  "atk-s0502a0:460_14": "amhākaṃ kulā pabbajito natthi,",
  "atk-s0502a0:460_15": "tvaṃ vā pabbaja,",
  "atk-s0502a0:460_16": "ahaṃ vā pabbajissāmī”ti āha.",
  "atk-s0502a0:460_17": "So pana sukhumālo hoti sampannabhogo,",
  "atk-s0502a0:460_18": "“natthī”ti vacanampi tena na sutapubbaṃ.",
  "atk-s0502a0:460_19": "Ekadivasañhi tesu chasu khattiyesu guḷakīḷaṃ kīḷantesu anuruddho pūvena parājito pūvatthāya pahiṇi,",
  "atk-s0502a0:460_20": "athassa mātā pūve sajjetvā pahiṇi.",
  "atk-s0502a0:460_21": "Te khāditvā puna kīḷiṃsu.",
  "atk-s0502a0:460_22": "Punappunaṃ tasseva parājayo hoti.",
  "atk-s0502a0:460_23": "Mātā panassa pahite pahite tikkhattuṃ pūve pahiṇitvā catutthavāre “pūvā natthī”ti pahiṇi.",
  "atk-s0502a0:460_24": "So “natthī”ti vacanassa asukapubbattā “esāpekā pūvavikati bhavissatī”ti maññamāno “natthipūvaṃ me āharathā”ti pesesi.",
  "atk-s0502a0:460_25": "Mātā panassa “natthipūvaṃ kira, ayye,",
  "atk-s0502a0:460_26": "dethā”ti vutte,",
  "atk-s0502a0:460_27": "“mama puttena ‘natthī’ti padaṃ na sutapubbaṃ,",
  "atk-s0502a0:460_28": "iminā pana upāyena naṃ etamatthaṃ jānāpessāmī”ti tucchaṃ suvaṇṇapātiṃ aññāya suvaṇṇapātiyā paṭikujjitvā pesesi.",
  "atk-s0502a0:460_29": "Nagarapariggāhikā devatā cintesuṃ –",
  "atk-s0502a0:460_30": "“anuruddhasakyena annabhārakāle attano bhāgabhattaṃ upariṭṭhapaccekabuddhassa datvā “‘natthī’ti me vacanassa savanaṃ mā hotu,",
  "atk-s0502a0:460_31": "bhojanuppattiṭṭhānajānanaṃ mā ‘hotū’ti patthanā katā,",
  "atk-s0502a0:460_32": "sacāyaṃ tucchapātiṃ passissati,",
  "atk-s0502a0:460_33": "devasamāgamaṃ pavisituṃ na labhissāma,",
  "atk-s0502a0:460_34": "sīsampi no sattadhā phaleyyā”ti.",
  "atk-s0502a0:460_35": "Atha naṃ pātiṃ dibbapūvehi puṇṇaṃ akaṃsu.",
  "atk-s0502a0:460_36": "Kassā guḷamaṇḍale ṭhapetvā ugghāṭitamattāya pūvagandho sakalanagare chādetvā ṭhito.",
  "atk-s0502a0:460_37": "Pūvakhaṇḍaṃ mukhe ṭhapitamattameva sattarasaharaṇīsahassāni anuphari.",
  "atk-s0502a0:461_0": "So cintesi –",
  "atk-s0502a0:461_1": "“nāhaṃ mātu piyo,",
  "atk-s0502a0:461_2": "ettakaṃ me kālaṃ imaṃ natthipūvaṃ nāma na paci,",
  "atk-s0502a0:461_3": "ito paṭṭhāya aññaṃ pūvaṃ nāma na khādissāmī”ti,",
  "atk-s0502a0:461_4": "so gehaṃ gantvāva mātaraṃ pucchi – “amma,",
  "atk-s0502a0:461_5": "tumhākaṃ ahaṃ piyo,",
  "atk-s0502a0:461_6": "appiyo”ti? “Tāta,",
  "atk-s0502a0:461_7": "ekakkhino akkhi viya ca hadayaṃ viya ca ativiya piyo me ahosī”ti.",
  "atk-s0502a0:461_8": "“Atha kasmā ettakaṃ kālaṃ mayhaṃ natthi pūvaṃ na pacittha, ammā”ti?",
  "atk-s0502a0:461_9": "Sā cūḷūpaṭṭhākaṃ pucchi –",
  "atk-s0502a0:461_10": "“atthi kiñci pātiyaṃ, tātā”ti?",
  "atk-s0502a0:461_11": "“Paripuṇṇā, ayye,",
  "atk-s0502a0:461_12": "pāti pūvehi,",
  "atk-s0502a0:461_13": "evarūpā pūvā nāma me na diṭṭhapubbā”ti ārocesi.",
  "atk-s0502a0:461_14": "Sā cintesi –",
  "atk-s0502a0:461_15": "“mayhaṃ putto puññavā katābhinīhāro bhavissati,",
  "atk-s0502a0:461_16": "devatāhi pātiṃ pūretvā pūvā pahitā bhavissantī”ti.",
  "atk-s0502a0:461_17": "“Atha naṃ putto, amma,",
  "atk-s0502a0:461_18": "ito paṭṭhāyāhaṃ aññaṃ pūvaṃ nāma na khādissāmi,",
  "atk-s0502a0:461_19": "natthipūvameva paceyyāsī”ti.",
  "atk-s0502a0:461_20": "Sāpissa tato paṭṭhāya “pūvaṃ khāditukāmomhī”ti vutte tucchapātimeva aññāya pātiyā paṭikucchitvā pesesi.",
  "atk-s0502a0:461_21": "Yāva agāramajjhe vasi,",
  "atk-s0502a0:461_22": "tāvassa devatāva pūve pahiṇiṃsu.",
  "atk-s0502a0:462_0": "So ettakampi ajānanto pabbajjaṃ nāma kiṃ jānissati?",
  "atk-s0502a0:462_1": "Tasmā “kā esā pabbajjā nāmā”ti bhātaraṃ pucchitvā “ohāritakesamassunā kāsāyanivatthena kaṭṭhattharake",
  "atk-s0502a0:462_2": "vā bidalamañcake vā nipajjitvā piṇḍāya carantena viharitabbaṃ.",
  "atk-s0502a0:462_3": "Esā pabbajjā nāmā”ti vutte, “bhātika,",
  "atk-s0502a0:462_4": "ahaṃ sukhumālo.",
  "atk-s0502a0:462_5": "Nāhaṃ sakkhissāmi pabbajitu”nti āha. “Tena hi, tāta,",
  "atk-s0502a0:462_6": "kammantaṃ uggahetvā gharāvāsaṃ vasa.",
  "atk-s0502a0:462_7": "Na hi sakkā amhesu ekena apabbajitu”nti.",
  "atk-s0502a0:462_8": "Atha naṃ “ko esa kammanto nāmā”ti pucchi.",
  "atk-s0502a0:462_9": "“Bhattuṭṭhānaṭṭhānampi ajānanto kulaputto kammantaṃ nāma kiṃ jānissatī”ti?",
  "atk-s0502a0:462_10": "Ekadivasañhi tiṇṇaṃ khattiyānaṃ kathā udapādi –",
  "atk-s0502a0:462_11": "“bhattaṃ nāma kuhiṃ uṭṭhahatī”ti?",
  "atk-s0502a0:462_12": "Kimilo āha –",
  "atk-s0502a0:462_13": "“koṭṭhe uṭṭhahatī”ti.",
  "atk-s0502a0:462_14": "Atha naṃ bhaddiyo “tvaṃ bhattassa uṭṭhānaṭṭhānaṃ na jānāsi,",
  "atk-s0502a0:462_15": "bhattaṃ nāma ukkhaliyaṃ uṭṭhahatī”ti āha.",
  "atk-s0502a0:462_16": "Anuruddho “tumhe dvepi na jānātha,",
  "atk-s0502a0:462_17": "bhattaṃ nāma ratanamakuḷāya suvaṇṇapātiyaṃ uṭṭhahatī”ti āha.",
  "atk-s0502a0:463_0": "Tesu kira ekadivasaṃ kimilo koṭṭhato vīhī otāriyamāne disvā,",
  "atk-s0502a0:463_1": "“ete koṭṭheyeva jātā”ti saññī ahosi.",
  "atk-s0502a0:463_2": "Bhaddiyo ekadivasaṃ ukkhalito bhattaṃ vaḍḍhiyamānaṃ disvā “ukkhaliyaññeva uppanna”nti saññī ahosi.",
  "atk-s0502a0:463_3": "Anuruddhena pana neva vīhī koṭṭentā,",
  "atk-s0502a0:463_4": "na bhattaṃ pacantā,",
  "atk-s0502a0:463_5": "na vaḍḍhentā diṭṭhapubbā,",
  "atk-s0502a0:463_6": "vaḍḍhetvā pana purato ṭhapitameva passati.",
  "atk-s0502a0:463_7": "So bhuñjitukāmakāle “bhattaṃ pātiyaṃ uṭṭhahatī”ti saññamakāsi.",
  "atk-s0502a0:463_8": "Evaṃ tayopi te bhattuṭṭhānaṭṭhānaṃ na jānanti.",
  "atk-s0502a0:463_9": "Tenāyaṃ “ko esa kammanto nāmā”ti pucchitvā,",
  "atk-s0502a0:463_10": "“paṭhamaṃ khettaṃ kasāpetabba”ntiādikaṃ saṃvacchare saṃvacchare kattabbaṃ kiccaṃ sutvā,",
  "atk-s0502a0:463_11": "“kadā kammantānaṃ anto paññāyissati,",
  "atk-s0502a0:463_12": "kadā mayaṃ appossukkā bhoge bhuñjissāmā”ti vatvā kammantānaṃ apariyantatāya akkhātāya “tena hi tvaññeva gharāvāsaṃ vasa,",
  "atk-s0502a0:463_13": "na mayhaṃ etenattho”ti mātaraṃ upasaṅkamitvā,",
  "atk-s0502a0:463_14": "“anujānāhi maṃ, amma,",
  "atk-s0502a0:463_15": "pabbajissāmī”ti vatvā tāya nānappakārehi tikkhattuṃ paṭikkhipitvā,",
  "atk-s0502a0:463_16": "“sace te sahāyako bhaddiyarājā pabbajissati,",
  "atk-s0502a0:463_17": "tena saddhiṃ pabbajāhī”ti vutte taṃ upasaṅkamitvā,",
  "atk-s0502a0:463_18": "“mama kho, samma,",
  "atk-s0502a0:463_19": "pabbajjā tava paṭibaddhā”ti vatvā taṃ nānappakārehi saññāpetvā sattame divase attanā saddhiṃ pabbajanatthāya paṭiññaṃ gaṇhi.",
  "atk-s0502a0:464_0": "Tato bhaddiyo sakyarājā anuruddho ānando bhagu kimilo devadattoti ime cha khattiyā upālikappakasattamā",
  "atk-s0502a0:464_1": "devā viya dibbasampattiṃ sattāhaṃ sampattiṃ anubhavitvā uyyānaṃ gacchantā viya caturaṅginiyā senāya nikkhamitvā",
  "atk-s0502a0:464_2": "paravisayaṃ patvā rājāṇāya senaṃ nivattāpetvā paravisayaṃ okkamiṃsu.",
  "atk-s0502a0:464_3": "Tattha cha khattiyā attano attano ābharaṇāni omuñcitvā bhaṇḍikaṃ katvā,",
  "atk-s0502a0:464_4": "“handa bhaṇe, upāli,",
  "atk-s0502a0:464_5": "nivattassu,",
  "atk-s0502a0:464_6": "alaṃ te ettakaṃ jīvikāyā”ti tassa adaṃsu.",
  "atk-s0502a0:464_7": "So tesaṃ pādamūle parivattitvā paridevitvā tesaṃ āṇaṃ atikkamituṃ asakkonto uṭṭhāya taṃ gahetvā nivatti.",
  "atk-s0502a0:464_8": "Tesaṃ dvidhā jātakāle,",
  "atk-s0502a0:464_9": "vanaṃ ārodanappattaṃ viya pathavīkampamānākārappattā viya ahosi.",
  "atk-s0502a0:464_10": "Upāli kappakopi thokaṃ gantvā nivattitvā “caṇḍā kho sākiyā,",
  "atk-s0502a0:464_11": "‘iminā kumārā nippātitā’ti ghāteyyumpi maṃ.",
  "atk-s0502a0:464_12": "Ime hi nāma sakyakumārā evarūpaṃ sampattiṃ pahāya imāni anagghāni ābharaṇāni kheḷapiṇḍaṃ viya chaḍḍetvā pabbajissanti,",
  "atk-s0502a0:464_13": "kimaṅgaṃ panāha”nti bhaṇḍikaṃ omuñcitvā tāni ābharaṇāni rukkhe laggetvā “atthikā gaṇhantū”ti vatvā tesaṃ",
  "atk-s0502a0:464_14": "santikaṃ gantvā tehi “kasmā nivattosī”ti puṭṭho tamatthaṃ ārocesi.",
  "atk-s0502a0:464_15": "Atha naṃ te ādāya satthu santikaṃ gantvā, “mayaṃ, bhante,",
  "atk-s0502a0:464_16": "sākiyā nāma mānanissitā,",
  "atk-s0502a0:464_17": "ayaṃ amhākaṃ dīgharattaṃ paricārako,",
  "atk-s0502a0:464_18": "imaṃ paṭhamataraṃ pabbājetha,",
  "atk-s0502a0:464_19": "mayamassa abhivādanādīni karissāma,",
  "atk-s0502a0:464_20": "evaṃ no māno nimmānāyissatī”ti vatvā taṃ paṭhamataraṃ pabbājetvā pacchā sayaṃ pabbajiṃsu.",
  "atk-s0502a0:464_21": "Tesu āyasmā bhaddiyo teneva antaravassena tevijjo ahosi.",
  "atk-s0502a0:464_22": "Āyasmā anuruddho dibbacakkhuko hutvā pacchā mahāvitakkasuttaṃ sutvā arahattaṃ pāpuṇi.",
  "atk-s0502a0:464_23": "Āyasmā ānando sotāpattiphale patiṭṭhahi.",
  "atk-s0502a0:464_24": "Bhagutthero ca kimilatthero ca aparabhāge vipassanaṃ vaḍḍhetvā arahattaṃ pāpuṇiṃsu.",
  "atk-s0502a0:464_25": "Devadatto pothujjanikaṃ iddhiṃ patto.",
  "atk-s0502a0:465_0": "Aparabhāge satthari kosambiyaṃ viharante sasāvakasaṅghassa tathāgatassa mahanto lābhasakkāro nibbatti.",
  "atk-s0502a0:465_1": "Vatthabhesajjādihatthā manussā vihāraṃ pavisitvā “kuhiṃ satthā,",
  "atk-s0502a0:465_2": "kuhiṃ sāriputtatthero,",
  "atk-s0502a0:465_3": "kuhiṃ mahāmoggallānatthero,",
  "atk-s0502a0:465_4": "kuhiṃ mahākassapatthero,",
  "atk-s0502a0:465_5": "kuhiṃ bhaddiyatthero,",
  "atk-s0502a0:465_6": "kuhiṃ anuruddhatthero,",
  "atk-s0502a0:465_7": "kuhiṃ ānandatthero,",
  "atk-s0502a0:465_8": "kuhiṃ bhagutthero,",
  "atk-s0502a0:465_9": "kuhiṃ kimilatthero”ti asītimahāsāvakānaṃ nisinnaṭṭhānaṃ olokentā vicaranti.",
  "atk-s0502a0:465_10": "“Devadattatthero kuhiṃ nisinno vā,",
  "atk-s0502a0:465_11": "ṭhito vā”ti pucchanto nāma natthi.",
  "atk-s0502a0:465_12": "So cintesi –",
  "atk-s0502a0:465_13": "“ahampi etehi saddhiññeva pabbajito,",
  "atk-s0502a0:465_14": "etepi khattiyapabbajitā,",
  "atk-s0502a0:465_15": "ahampi khattiyapabbajito,",
  "atk-s0502a0:465_16": "lābhasakkārahatthā manussā eteyeva pariyesanti,",
  "atk-s0502a0:465_17": "mama nāmaṃ gahetāpi natthi.",
  "atk-s0502a0:465_18": "Kena nu kho saddhiṃ ekato hutvā kaṃ pasādetvā mama lābhasakkāraṃ nibbatteyya”nti.",
  "atk-s0502a0:465_19": "Athassa etadahosi –",
  "atk-s0502a0:465_20": "“ayaṃ kho rājā bimbisāro paṭhamadassaneneva ekādasahi nahutehi saddhiṃ sotāpattiphale patiṭṭhito,",
  "atk-s0502a0:465_21": "na sakkā etena saddhiṃ ekato bhavituṃ,",
  "atk-s0502a0:465_22": "kosalaraññāpi saddhiṃ na sakkā bhavituṃ.",
  "atk-s0502a0:465_23": "Ayaṃ kho pana rañño putto ajātasattu kumāro kassaci guṇadose na jānāti,",
  "atk-s0502a0:465_24": "etena saddhiṃ ekato bhavissāmī”ti.",
  "atk-s0502a0:465_25": "So kosambito rājagahaṃ gantvā kumārakavaṇṇaṃ abhinimminitvā cattāro āsīvise catūsu hatthapādesu ekaṃ",
  "atk-s0502a0:465_26": "gīvāya pilandhitvā ekaṃ sīse cumbaṭakaṃ katvā ekaṃ ekaṃsaṃ karitvā imāya ahimekhalāya ākāsato oruyha",
  "atk-s0502a0:465_27": "ajātasattussa ucchaṅge nisīditvā tena bhītena “kosi tva”nti vutte “ahaṃ devadatto”ti vatvā tassa bhayavinodanatthaṃ",
  "atk-s0502a0:465_28": "taṃ attabhāvaṃ paṭisaṃharitvā saṅghāṭipattacīvaradharo purato ṭhatvā taṃ pasādetvā lābhasakkāraṃ nibbattesi.",
  "atk-s0502a0:465_29": "So lābhasakkārābhibhūto “ahaṃ bhikkhusaṅghaṃ pariharissāmī”ti pāpakaṃ cittaṃ uppādetvā saha cittuppādena",
  "atk-s0502a0:465_30": "iddhito parihāyitvā satthāraṃ veḷuvanavihāre sarājikāya parisāya dhammaṃ desentaṃ vanditvā uṭṭhāyāsanā",
  "atk-s0502a0:465_31": "añjaliṃ paggayha – “bhagavā, bhante,",
  "atk-s0502a0:465_32": "etarahi jiṇṇo vuḍḍho mahallako,",
  "atk-s0502a0:465_33": "appossukko diṭṭhadhammasukhavihāraṃ anuyuñjatu,",
  "atk-s0502a0:465_34": "ahaṃ bhikkhusaṅghaṃ pariharissāmi,",
  "atk-s0502a0:465_35": "niyyādetha me bhikkhusaṅgha”nti vatvā satthārā kheḷāsakavādena apasādetvā paṭikkhitto anattamano imaṃ paṭhamaṃ tathāgate āghātaṃ bandhitvā pakkāmi.",
  "atk-s0502a0:466_0": "Athassa bhagavā rājagahe pakāsanīyakammaṃ kāresi.",
  "atk-s0502a0:466_1": "So “pariccatto dāni ahaṃ samaṇena gotamena,",
  "atk-s0502a0:466_2": "idānissa anatthaṃ karissāmī”ti ajātasattuṃ upasaṅkamitvā,",
  "atk-s0502a0:466_3": "“pubbe kho, kumāra,",
  "atk-s0502a0:466_4": "manussā dīghāyukā,",
  "atk-s0502a0:466_5": "etarahi appāyukā.",
  "atk-s0502a0:466_6": "Ṭhānaṃ kho panetaṃ vijjati,",
  "atk-s0502a0:466_7": "yaṃ tvaṃ kumārova samāno kālaṃ kareyyāsi,",
  "atk-s0502a0:466_8": "tena hi tvaṃ, kumāra,",
  "atk-s0502a0:466_9": "pitaraṃ hantvā rājā hohi,",
  "atk-s0502a0:466_10": "ahaṃ bhagavantaṃ hantvā buddho bhavissāmī”ti vatvā tasmiṃ rajje patiṭṭhite tathāgatassa vadhāya purise",
  "atk-s0502a0:466_11": "payojetvā tesu sotāpattiphalaṃ patvā nivattesu sayaṃ gijjhakūṭapabbataṃ abhiruhitvā,",
  "atk-s0502a0:466_12": "“ahameva samaṇaṃ gotamaṃ jīvitā voropessāmī”ti silaṃ pavijjhitvā ruhiruppādakakammaṃ katvā imināpi upāyena",
  "atk-s0502a0:466_13": "māretuṃ asakkonto puna nāḷāgiriṃ vissajjāpesi.",
  "atk-s0502a0:466_14": "Tasmiṃ āgacchante ānandatthero attano jīvitaṃ satthu pariccajitvā purato aṭṭhāsi.",
  "atk-s0502a0:466_15": "Satthā nāgaṃ dametvā nagarā nikkhamitvā vihāraṃ gantvā anekasahassehi upāsakehi abhihaṭaṃ mahādānaṃ paribhuñjitvā",
  "atk-s0502a0:466_16": "tasmiṃ divase sannipatitānaṃ aṭṭhārasakoṭisaṅkhātānaṃ rājagahavāsīnaṃ anupubbiṃ kathaṃ kathetvā caturāsītiyā",
  "atk-s0502a0:466_17": "pāṇasahassānaṃ dhammābhisamaye jāte “aho āyasmā ānando mahāguṇo,",
  "atk-s0502a0:466_18": "tathārūpe nāma hatthināge āgacchante attano jīvitaṃ pariccajitvā satthu puratova aṭṭhāsī”ti therassa guṇakathaṃ sutvā “na,",
  "atk-s0502a0:466_19": "bhikkhave, idāneva,",
  "atk-s0502a0:466_20": "pubbepesa mamatthāya jīvitaṃ pariccajiyevā”ti vatvā bhikkhūhi yācito cūḷahaṃsa –",
  "atk-s0502a0:466_21": "mahāhaṃsa –",
  "atk-s0502a0:466_22": "kakkaṭakajātakāni kathesi.",
  "atk-s0502a0:466_23": "Devadattassāpi kammaṃ neva pākaṭaṃ,",
  "atk-s0502a0:466_24": "tathā rañño mārāpitattā,",
  "atk-s0502a0:466_25": "na vadhakānaṃ payojitattā na silāya paviddhattā pākaṭaṃ ahosi,",
  "atk-s0502a0:466_26": "yathā nāḷāgirihatthino vissajjitattā.",
  "atk-s0502a0:466_27": "Tadā hi mahājano “rājāpi devadatteneva mārāpito,",
  "atk-s0502a0:466_28": "vadhakopi payojito,",
  "atk-s0502a0:466_29": "silāpi apaviddhā.",
  "atk-s0502a0:466_30": "Idāni pana tena nāḷāgiri vissajjāpito,",
  "atk-s0502a0:466_31": "evarūpaṃ nāma pāpakaṃ gahetvā rājā vicaratī”ti kolāhalamakāsi.",
  "atk-s0502a0:467_0": "Rājā mahājanassa kathaṃ sutvā pañca thālipākasatāni nīharāpetvā na puna tassūpaṭṭhānaṃ agamāsi,",
  "atk-s0502a0:467_1": "nāgarāpissa kulaṃ upagatassa bhikkhāmattampi na adaṃsu.",
  "atk-s0502a0:467_2": "So parihīnalābhasakkāro kohaññena jīvitukāmo satthāraṃ upasaṅkamitvā pañca vatthūni yācitvā bhagavato “alaṃ,",
  "atk-s0502a0:467_3": "devadatta,",
  "atk-s0502a0:467_4": "yo icchati,",
  "atk-s0502a0:467_5": "so āraññako hotū”ti paṭikkhitto kassāvuso,",
  "atk-s0502a0:467_6": "vacanaṃ sobhanaṃ,",
  "atk-s0502a0:467_7": "kiṃ tathāgatassa udāhu mama,",
  "atk-s0502a0:467_8": "ahañhi ukkaṭṭhavasena evaṃ vadāmi, “sādhu, bhante,",
  "atk-s0502a0:467_9": "bhikkhū yāvajīvaṃ āraññakā assu,",
  "atk-s0502a0:467_10": "piṇḍapātikā,",
  "atk-s0502a0:467_11": "paṃsukūlikā,",
  "atk-s0502a0:467_12": "rukkhamūlikā,",
  "atk-s0502a0:467_13": "macchamaṃsaṃ na khādeyyu”nti.",
  "atk-s0502a0:467_14": "“Yo dukkhā muccitukāmo,",
  "atk-s0502a0:467_15": "so mayā saddhiṃ āgacchatū”ti vatvā pakkāmi.",
  "atk-s0502a0:467_16": "Tassa vacanaṃ sutvā ekacce navakapabbajitā mandabuddhino “kalyāṇaṃ devadatto āha,",
  "atk-s0502a0:467_17": "etena saddhiṃ vicarissāmā”ti tena saddhiṃ ekato ahesuṃ.",
  "atk-s0502a0:467_18": "Iti so pañcasatehi bhikkhūhi saddhiṃ tehi pañcahi vatthūhi lūkhappasannaṃ janaṃ saññāpento kulesu viññāpetvā",
  "atk-s0502a0:467_19": "viññāpetvā bhuñjanto saṅghabhedāya parakkami.",
  "atk-s0502a0:467_20": "So bhagavatā,",
  "atk-s0502a0:467_21": "“saccaṃ kira tvaṃ,",
  "atk-s0502a0:467_22": "devadatta,",
  "atk-s0502a0:467_23": "saṅghabhedāya parakkamasi cakkabhedāyā”ti puṭṭho “saccaṃ bhagavā”ti vatvā,",
  "atk-s0502a0:467_24": "“garuko kho,",
  "atk-s0502a0:467_25": "devadatta,",
  "atk-s0502a0:467_26": "saṅghabhedo”tiādīhi ovaditopi satthu vacanaṃ anādiyitvā pakkanto āyasmantaṃ ānandaṃ rājagahe piṇḍāya carantaṃ disvā,",
  "atk-s0502a0:467_27": "“ajjatagge dānāhaṃ,",
  "atk-s0502a0:467_28": "āvuso ānanda,",
  "atk-s0502a0:467_29": "aññatreva bhagavatā, aññatra,",
  "atk-s0502a0:467_30": "bhikkhusaṅghā uposathaṃ karissāmi,",
  "atk-s0502a0:467_31": "saṅghakammaṃ karissāmī”ti āha.",
  "atk-s0502a0:467_32": "Thero tamatthaṃ bhagavato ārocesi.",
  "atk-s0502a0:467_33": "Taṃ viditvā satthā uppannadhammasaṃvego hutvā,",
  "atk-s0502a0:467_34": "“devadatto sadevakassa lokassa anatthanissitaṃ attano avīcimhi paccanakakammaṃ karotī”ti vitakketvā –",
  "atk-s0502a0:468_0": "“Sukarāni asādhūni, attano ahitāni ca;",
  "atk-s0502a0:469_0": "Yaṃ ve hitañca sādhuñca, taṃ ve paramadukkara”nti. –",
  "atk-s0502a0:470_0": "Imaṃ gāthaṃ vatvā puna imaṃ udānaṃ udānesi –",
  "atk-s0502a0:471_0": "“Sukaraṃ sādhunā sādhu, sādhu pāpena dukkaraṃ;",
  "atk-s0502a0:472_0": "Pāpaṃ pāpena sukaraṃ, pāpamariyehi dukkara”nti. ;",
  "atk-s0502a0:473_0": "Atha kho devadatto uposathadivase attano parisāya saddhiṃ ekamantaṃ nisīditvā,",
  "atk-s0502a0:473_1": "“yassimāni pañca vatthūni khamanti,",
  "atk-s0502a0:473_2": "so salākaṃ gaṇhatū”ti vatvā pañcasatehi vajjiputtakehi navakehi appakataññūhi salākāya gahitāya saṅghaṃ bhinditvā te bhikkhū ādāya gayāsīsaṃ agamāsi.",
  "atk-s0502a0:473_3": "Tassa tattha gatabhāvaṃ sutvā satthā tesaṃ bhikkhūnaṃ ānayanatthāya dve aggasāvake pesesi.",
  "atk-s0502a0:473_4": "Te tattha gantvā ādesanāpāṭihāriyānusāsaniyā ceva iddhipāṭihāriyānusāsaniyā ca anusāsantā te amataṃ pāyetvā ādāya ākāsena āgamiṃsu.",
  "atk-s0502a0:473_5": "Kokālikopi kho “uṭṭhehi,",
  "atk-s0502a0:473_6": "āvuso devadatta,",
  "atk-s0502a0:473_7": "nītā te bhikkhū sāriputtamoggallānehi,",
  "atk-s0502a0:473_8": "nanu tvaṃ mayā vutto ‘mā, āvuso,",
  "atk-s0502a0:473_9": "sāriputtamoggallāne vissāsī’ti.",
  "atk-s0502a0:473_10": "Pāpicchā sāriputtamoggallānā,",
  "atk-s0502a0:473_11": "pāpikānaṃ icchānaṃ vasaṃ gatā”ti vatvā jaṇṇukena hadayamajjhe pahari,",
  "atk-s0502a0:473_12": "tassa tattheva uṇhaṃ lohitaṃ mukhato uggañchi.",
  "atk-s0502a0:473_13": "Āyasmantaṃ pana sāriputtaṃ bhikkhusaṅghaparivutaṃ ākāsena āgacchantaṃ disvā bhikkhū āhaṃsu – “bhante,",
  "atk-s0502a0:473_14": "āyasmā sāriputto gamanakāle attadutiyo gato,",
  "atk-s0502a0:473_15": "idāni mahāparivāro āgacchanto sobhatī”ti.",
  "atk-s0502a0:473_16": "Satthā “na,",
  "atk-s0502a0:473_17": "bhikkhave,",
  "atk-s0502a0:473_18": "idāneva sāriputto sobhati,",
  "atk-s0502a0:473_19": "pubbe tiracchānayoniyaṃ nibbattakālepi mayhaṃ putto mama santikaṃ āgacchanto sobhiyevā”ti vatvā –",
  "atk-s0502a0:474_0": "“Hoti sīlavataṃ attho, paṭisanthāravuttinaṃ;",
  "atk-s0502a0:475_0": "Lakkhaṇaṃ passa āyantaṃ, ñātisaṅghapurakkhataṃ;",
  "atk-s0502a0:476_0": "Atha passasimaṃ kāḷaṃ, suvihīnaṃva ñātibhī”ti. –",
  "atk-s0502a0:477_0": "Idaṃ jātakaṃ kathesi.",
  "atk-s0502a0:477_1": "Puna bhikkhūhi, “bhante,",
  "atk-s0502a0:477_2": "devadatto kira dve aggasāvake ubhosu passesu nisīdāpetvā ‘buddhalīḷāya dhammaṃ desessāmī’ti tumhākaṃ anukiriyaṃ karotī”ti vutte, “na,",
  "atk-s0502a0:477_3": "bhikkhave, idāneva,",
  "atk-s0502a0:477_4": "pubbepesa mama anukiriyaṃ kātuṃ vāyami,",
  "atk-s0502a0:477_5": "na pana sakkhī”ti vatvā –",
  "atk-s0502a0:478_0": "“Api vīraka passesi, sakuṇaṃ mañjubhāṇakaṃ;",
  "atk-s0502a0:479_0": "Mayūragīvasaṅkāsaṃ, patiṃ mayhaṃ saviṭṭhakaṃ.",
  "atk-s0502a0:480_0": "“Udakathalacarassa pakkhino,",
  "atk-s0502a0:481_0": "Niccaṃ āmakamacchabhojino;",
  "atk-s0502a0:482_0": "Tassānukaraṃ saviṭṭhako,",
  "atk-s0502a0:483_0": "Sevāle paliguṇṭhito mato”ti. –",
  "atk-s0502a0:484_0": "Ādinā jātakaṃ vatvā aparāparesupi divasesu tathānurūpameva kathaṃ ārabbha –",
  "atk-s0502a0:485_0": "“Acāri vatāyaṃ vitudaṃ vanāni,",
  "atk-s0502a0:486_0": "Kaṭṭhaṅgarukkhesu asārakesu;",
  "atk-s0502a0:487_0": "Athāsadā khadiraṃ jātasāraṃ,",
  "atk-s0502a0:488_0": "Yatthabbhidā garuḷo uttamaṅga”nti. ;",
  "atk-s0502a0:489_0": "“Lasī ca te nipphalikā, matthako ca padālito;",
  "atk-s0502a0:490_0": "Sabbā te phāsukā bhaggā, ajja kho tvaṃ virocasī”ti. –",
  "atk-s0502a0:491_0": "Evamādīni jātakāni kathesi. Puna “akataññū devadatto”ti kathaṃ ārabbha –",
  "atk-s0502a0:492_0": "“Akaramhasa te kiccaṃ, yaṃ balaṃ ahuvamhase;",
  "atk-s0502a0:493_0": "Migarāja namo tyatthu, api kiñci labhāmase.",
  "atk-s0502a0:494_0": "“Mama lohitabhakkhassa, niccaṃ luddāni kubbato;",
  "atk-s0502a0:495_0": "Dantantaragato santo, taṃ bahuṃ yampi jīvasī”ti. –",
  "atk-s0502a0:496_0": "Ādīni jātakāni kathesi. Puna vadhāya parisakkanamassa ārabbha –",
  "atk-s0502a0:497_0": "“Ñātametaṃ kuruṅgassa, yaṃ tvaṃ sepaṇṇi siyyasi;",
  "atk-s0502a0:498_0": "Aññaṃ sepaṇṇi gacchāmi, na me te ruccate phala”nti. –",
  "atk-s0502a0:499_0": "Ādīni jātakāni kathesi.",
  "atk-s0502a0:499_1": "Punadivase “ubhato parihīno devadatto lābhasakkārato ca sāmaññato cā”ti kathāsu pavattamānāsu “na,",
  "atk-s0502a0:499_2": "bhikkhave,",
  "atk-s0502a0:499_3": "idāneva devadatto parihīno,",
  "atk-s0502a0:499_4": "pubbepesa parihīnoyevā”ti vatvā –",
  "atk-s0502a0:500_0": "“Akkhī bhinnā paṭo naṭṭho, sakhigehe ca bhaṇḍanaṃ;",
  "atk-s0502a0:501_0": "Ubhato paduṭṭhā kammantā, udakamhi thalamhi cā”ti. –",
  "atk-s0502a0:502_0": "Ādīni jātakāni kathesi.",
  "atk-s0502a0:502_1": "Evaṃ rājagahe viharantova devadattaṃ ārabbha bahūni jātakāni kathetvā rājagahato sāvatthiṃ gantvā jetavane vihāre vāsaṃ kappesi.",
  "atk-s0502a0:502_2": "Devadattopi kho nava māse gilāno pacchime kāle satthāraṃ daṭṭhukāmo hutvā attano sāvake āha –",
  "atk-s0502a0:502_3": "“ahaṃ satthāraṃ daṭṭhukāmo,",
  "atk-s0502a0:502_4": "taṃ me dassethā”ti.",
  "atk-s0502a0:502_5": "“Tvaṃ samatthakāle satthārā saddhiṃ verī hutvā acari,",
  "atk-s0502a0:502_6": "na mayaṃ tattha nessāmā”ti vutte,",
  "atk-s0502a0:502_7": "“mā maṃ nāsetha,",
  "atk-s0502a0:502_8": "mayā satthari āghāto kato,",
  "atk-s0502a0:502_9": "satthu pana mayi kesaggamattopi āghāto natthi”.",
  "atk-s0502a0:502_10": "So hi bhagavā –",
  "atk-s0502a0:503_0": "“Vadhake devadattamhi, core aṅgulimālake;",
  "atk-s0502a0:504_0": "Dhanapāle rāhule ca, sabbattha samamānaso”ti. –",
  "atk-s0502a0:505_0": "“Dassetha me bhagavanta”nti punappunaṃ yāci.",
  "atk-s0502a0:505_1": "Atha naṃ te mañcakenādāya nikkhamiṃsu.",
  "atk-s0502a0:505_2": "Tassa āgamanaṃ sutvā bhikkhū satthu ārocesuṃ – “bhante,",
  "atk-s0502a0:505_3": "devadatto kira tumhākaṃ dassanatthāya āgacchatī”ti. “Na,",
  "atk-s0502a0:505_4": "bhikkhave,",
  "atk-s0502a0:505_5": "so tenattabhāvena maṃ passituṃ labhissatī”ti.",
  "atk-s0502a0:505_6": "Devadatto kira pañcannaṃ vatthūnaṃ āyācitakālato paṭṭhāya puna buddhaṃ daṭṭhuṃ na labhati,",
  "atk-s0502a0:505_7": "ayaṃ dhammatā.",
  "atk-s0502a0:505_8": "“Asukaṭṭhānañca asukaṭṭhānañca āgato,",
  "atk-s0502a0:505_9": "bhante”ti.",
  "atk-s0502a0:505_10": "“Yaṃ icchati,",
  "atk-s0502a0:505_11": "taṃ karotu,",
  "atk-s0502a0:505_12": "na so maṃ passituṃ labhissatī”ti. “Bhante,",
  "atk-s0502a0:505_13": "ito yojanamattaṃ āgato,",
  "atk-s0502a0:505_14": "aḍḍhayojanaṃ, gāvutaṃ,",
  "atk-s0502a0:505_15": "jetavanapokkharaṇīsamīpaṃ āgato,",
  "atk-s0502a0:505_16": "bhante”ti.",
  "atk-s0502a0:505_17": "“Sacepi antojetavanaṃ pavisati,",
  "atk-s0502a0:505_18": "neva maṃ passituṃ labhissatī”ti.",
  "atk-s0502a0:505_19": "Devadattaṃ gahetvā āgatā jetavanapokkharaṇītīre mañcaṃ otāretvā pokkharaṇiṃ nhāyituṃ otariṃsu.",
  "atk-s0502a0:505_20": "Devadattopi kho mañcato vuṭṭhāya ubho pāde bhūmiyaṃ ṭhapetvā nisīdi.",
  "atk-s0502a0:505_21": "Pādā pathaviṃ pavisiṃsu.",
  "atk-s0502a0:505_22": "So anukkamena yāva gopphakā,",
  "atk-s0502a0:505_23": "yāva jaṇṇukā,",
  "atk-s0502a0:505_24": "yāva kaṭito,",
  "atk-s0502a0:505_25": "yāva thanato,",
  "atk-s0502a0:505_26": "yāva gīvato pavisitvā hanukaṭṭhikassa bhūmiyaṃ paviṭṭhakāle –",
  "atk-s0502a0:506_0": "“Imehi aṭṭhīhi tamaggapuggalaṃ,",
  "atk-s0502a0:507_0": "Devātidevaṃ naradammasārathiṃ;",
  "atk-s0502a0:508_0": "Samantacakkhuṃ satapuññalakkhaṇaṃ,",
  "atk-s0502a0:509_0": "Pāṇehi buddhaṃ saraṇaṃ upemī”ti. –",
  "atk-s0502a0:510_0": "Imaṃ gāthamāha.",
  "atk-s0502a0:510_1": "Idaṃ kira ṭhānaṃ disvā tathāgato devadattaṃ pabbājesi.",
  "atk-s0502a0:510_2": "Sace hi na so pabbajissa,",
  "atk-s0502a0:510_3": "gihī hutvā kammañca bhāriyaṃ akarissa,",
  "atk-s0502a0:510_4": "āyatiṃ bhavanissaraṇapaccayaṃ kātuṃ na sakkhissa,",
  "atk-s0502a0:510_5": "pabbajitvā ca pana kiñcāpi kammaṃ bhāriyaṃ karissati,",
  "atk-s0502a0:510_6": "āyatiṃ bhavanissaraṇapaccayaṃ kātuṃ sakkhissatīti taṃ satthā pabbājesi.",
  "atk-s0502a0:510_7": "So hi ito satasahassakappamatthake aṭṭhissaro nāma paccekabuddho bhavissati,",
  "atk-s0502a0:510_8": "so pathaviṃ pavisitvā avīcimhi nibbatti.",
  "atk-s0502a0:510_9": "Niccale buddhe aparajjhabhāvena pana niccalova hutvā paccatūti yojanasatike anto avīcimhi yojanasatubbedhamevassa sarīraṃ nibbatti.",
  "atk-s0502a0:510_10": "Sīsaṃ yāva kaṇṇasakkhalito upari ayakapallaṃ pāvisi,",
  "atk-s0502a0:510_11": "pādā yāva gopphakā heṭṭhā ayapathaviyaṃ paviṭṭhā,",
  "atk-s0502a0:510_12": "mahātālakkhandhaparimāṇaṃ ayasūlaṃ pacchimabhittito nikkhamitvā piṭṭhimajjhaṃ bhinditvā urena nikkhamitvā purimabhittiṃ pāvisi,",
  "atk-s0502a0:510_13": "aparaṃ dakkhiṇabhittito nikkhamitvā dakkhiṇapassaṃ bhinditvā vāmapassena nikkhamitvā uttarabhittiṃ pāvisi,",
  "atk-s0502a0:510_14": "aparaṃ upari kapallato nikkhamitvā matthakaṃ bhinditvā adhobhāgena nikkhamitvā ayapathaviṃ pāvisi.",
  "atk-s0502a0:510_15": "Evaṃ so tattha niccalova pacci.",
  "atk-s0502a0:511_0": "Bhikkhū “ettakaṃ ṭhānaṃ devadatto āgacchanto satthāraṃ daṭṭhuṃ alabhitvāva pathaviṃ paviṭṭho”ti kathaṃ samuṭṭhāpesuṃ.",
  "atk-s0502a0:511_1": "Satthā “na,",
  "atk-s0502a0:511_2": "bhikkhave,",
  "atk-s0502a0:511_3": "devadatto idāneva mayi aparajjhitvā pathaviṃ pāvisi,",
  "atk-s0502a0:511_4": "pubbepi paviṭṭhoyevā”ti vatvā hatthirājakāle maggamūḷhaṃ purisaṃ samassāsetvā attano piṭṭhiṃ āropetvā",
  "atk-s0502a0:511_5": "khemantaṃ pāpitassa puna tikkhattuṃ āgantvā aggaṭṭhāne majjhimaṭṭhāne mūlehi evaṃ dante chinditvā tatiyavāre",
  "atk-s0502a0:511_6": "mahāpurisassa cakkhupathaṃ atikkamantassa tassa pathaviṃ paviṭṭhabhāvaṃ dīpetuṃ –",
  "atk-s0502a0:512_0": "“Akataññussa posassa, niccaṃ vivaradassino;",
  "atk-s0502a0:513_0": "Sabbaṃ ce pathaviṃ dajjā, neva naṃ abhirādhaye”ti. –",
  "atk-s0502a0:514_0": "Idaṃ jātakaṃ kathetvā punapi tatheva kathāya samuṭṭhitāya khantivādibhūte attani aparajjhitvā kalāburājabhūtassa",
  "atk-s0502a0:514_1": "tassa pathaviṃ paviṭṭhabhāvaṃ dīpetuṃ khantivādijātakañca,",
  "atk-s0502a0:514_2": "cūḷadhammapālabhūte attani aparajjhitvā mahāpatāparājabhūtassa tassa pathaviṃ paviṭṭhabhāvaṃ dīpetuṃ cūḷadhammapālajātakañca kathesi.",
  "atk-s0502a0:515_0": "Pathaviṃ paviṭṭhe pana devadatte mahājano haṭṭhatuṭṭho dhajapaṭākakadaliyo ussāpetvā puṇṇaghaṭe ṭhapetvā “lābhā vata no”ti mahantaṃ chaṇaṃ anubhoti.",
  "atk-s0502a0:515_1": "Tamatthaṃ bhagavato ārocesuṃ.",
  "atk-s0502a0:515_2": "Bhagavā “na,",
  "atk-s0502a0:515_3": "bhikkhave,",
  "atk-s0502a0:515_4": "idāneva devadatte mate mahājano tussati,",
  "atk-s0502a0:515_5": "pubbepi tussiyevā”ti vatvā sabbajanassa appiye caṇḍe pharuse bārāṇasiyaṃ piṅgalaraññe nāma mate mahājanassa tuṭṭhabhāvaṃ dīpetuṃ –",
  "atk-s0502a0:516_0": "“Sabbo jano hiṃsito piṅgalena,",
  "atk-s0502a0:517_0": "Tasmiṃ mate paccayā vedayanti;",
  "atk-s0502a0:518_0": "Piyo nu te āsi akaṇhanetto,",
  "atk-s0502a0:519_0": "Kasmā tuvaṃ rodasi dvārapāla.",
  "atk-s0502a0:520_0": "“Na me piyo āsi akaṇhanetto,",
  "atk-s0502a0:521_0": "Bhāyāmi paccāgamanāya tassa;",
  "atk-s0502a0:522_0": "Ito gato hiṃseyya maccurājaṃ,",
  "atk-s0502a0:523_0": "So hiṃsito āneyya puna idhā”ti. –",
  "atk-s0502a0:524_0": "Idaṃ piṅgalajātakaṃ kathesi.",
  "atk-s0502a0:524_1": "Bhikkhū satthāraṃ pucchiṃsu – “idāni, bhante,",
  "atk-s0502a0:524_2": "devadatto kuhiṃ nibbatto”ti?",
  "atk-s0502a0:524_3": "“Avīcimahāniraye,",
  "atk-s0502a0:524_4": "bhikkhave”ti. “Bhante,",
  "atk-s0502a0:524_5": "idha tappanto vicaritvā puna gantvā tappanaṭṭhāneyeva nibbatto”ti. “Āma,",
  "atk-s0502a0:524_6": "bhikkhave,",
  "atk-s0502a0:524_7": "pabbajitā vā hontu gahaṭṭhā vā,",
  "atk-s0502a0:524_8": "pamādavihārino ubhayattha tappantiyevā”ti vatvā imaṃ gāthamāha –",
  "atk-s0502a0:525_0": "17.",
  "atk-s0502a0:526_0": "“Idha tappati pecca tappati, pāpakārī ubhayattha tappati;",
  "atk-s0502a0:527_0": "Pāpaṃ me katanti tappati, bhiyyo tappati duggatiṃ gato”ti.",
  "atk-s0502a0:528_0": "Tattha idha tappatīti idha kammatappanena domanassamattena tappati.",
  "atk-s0502a0:528_1": "Peccāti paraloke pana vipākatappanena atidāruṇena apāyadukkhena tappati.",
  "atk-s0502a0:528_2": "Pāpakārīti nānappakārassa pāpassa kattā.",
  "atk-s0502a0:528_3": "Ubhayatthāti iminā vuttappakārena tappanena ubhayattha tappati nāma.",
  "atk-s0502a0:528_4": "Pāpaṃ meti so hi kammatappanena kappanto “pāpaṃ me kata”nti tappati.",
  "atk-s0502a0:528_5": "Taṃ appamattakaṃ tappanaṃ,",
  "atk-s0502a0:528_6": "vipākatappanena pana tappanto bhiyyo tappati duggatiṃ gato atipharusena tappanena ativiya tappatīti.",
  "atk-s0502a0:529_0": "Gāthāpariyosāne bahū sotāpannādayo ahesuṃ. Desanā mahājanassa sātthikā jātāti.",
  "atk-s0502a0:530_0": "Devadattavatthu dvādasamaṃ.",
  "atk-s0502a0:531_0": "13. Sumanādevīvatthu",
  "atk-s0502a0:532_0": "Idha nandatīti imaṃ dhammadesanaṃ satthā jetavane viharanto sumanādeviṃ ārabbha kathesi.",
  "atk-s0502a0:533_0": "Sāvatthiyañhi devasikaṃ anāthapiṇḍikassa gehe dve bhikkhūsahassāni bhuñjanti,",
  "atk-s0502a0:533_1": "tathā visākhāya mahāupāsikāya.",
  "atk-s0502a0:533_2": "Sāvatthiyaṃ yo yo dānaṃ dātukāmo hoti,",
  "atk-s0502a0:533_3": "so so tesaṃ ubhinnaṃ okāsaṃ labhitvāva karoti.",
  "atk-s0502a0:533_4": "Kiṃ kāraṇā?",
  "atk-s0502a0:533_5": "“Tumhākaṃ dānaggaṃ anāthapiṇḍiko vā visākhā vā āgatā”ti pucchitvā,",
  "atk-s0502a0:533_6": "“nāgatā”ti vutte satasahassaṃ vissajjetvā katadānampi “kiṃ dānaṃ nāmeta”nti garahanti.",
  "atk-s0502a0:533_7": "Ubhopi hi te bhikkhusaṅghassa ruciñca anucchavikakiccāni ca ativiya jānanti,",
  "atk-s0502a0:533_8": "tesu vicārentesu bhikkhū cittarūpaṃ bhuñjanti.",
  "atk-s0502a0:533_9": "Tasmā sabbe dānaṃ dātukāmā te gahetvāva gacchanti.",
  "atk-s0502a0:533_10": "Iti te attano attano ghare bhikkhū parivisituṃ na labhanti.",
  "atk-s0502a0:533_11": "Tato visākhā,",
  "atk-s0502a0:533_12": "“ko nu kho mama ṭhāne ṭhatvā bhikkhusaṅghaṃ parivisissatī”ti upadhārentī puttassa dhītaraṃ disvā taṃ attano ṭhāne ṭhapesi.",
  "atk-s0502a0:533_13": "Sā tassā nivesane bhikkhusaṅghaṃ parivisati.",
  "atk-s0502a0:533_14": "Anāthapiṇḍikopi mahāsubhaddaṃ nāma jeṭṭhadhītaraṃ ṭhapesi.",
  "atk-s0502a0:533_15": "Sā bhikkhūnaṃ veyyāvaccaṃ karontī dhammaṃ suṇantī sotāpannā hutvā patikulaṃ agamāsi.",
  "atk-s0502a0:533_16": "Tato cūḷasubhaddaṃ ṭhapesi.",
  "atk-s0502a0:533_17": "Sāpi tatheva karontī sotāpannā hutvā patikulaṃ gatā.",
  "atk-s0502a0:533_18": "Atha sumanadeviṃ nāma kaniṭṭhadhītaraṃ ṭhapesi.",
  "atk-s0502a0:533_19": "Sā pana dhammaṃ sutvā sakadāgāmiphalaṃ patvā kumārikāva hutvā tathārūpena aphāsukena āturā āhārupacchedaṃ katvā pitaraṃ daṭṭhukāmā hutvā pakkosāpesi.",
  "atk-s0502a0:533_20": "So ekasmiṃ dānagge tassā sāsanaṃ sutvāva āgantvā, “kiṃ,",
  "atk-s0502a0:533_21": "amma sumane”ti āha.",
  "atk-s0502a0:533_22": "Sāpi naṃ āha – “kiṃ,",
  "atk-s0502a0:533_23": "tāta kaniṭṭhabhātikā”ti?",
  "atk-s0502a0:533_24": "“Vilapasi ammā”ti?",
  "atk-s0502a0:533_25": "“Na vilapāmi,",
  "atk-s0502a0:533_26": "kaniṭṭhabhātikā”ti. “Bhāyasi, ammā”ti?",
  "atk-s0502a0:533_27": "“Na bhāyāmi,",
  "atk-s0502a0:533_28": "kaniṭṭhabhātikā”ti.",
  "atk-s0502a0:533_29": "Ettakaṃ vatvāyeva pana sā kālamakāsi.",
  "atk-s0502a0:533_30": "So sotāpannopi samāno seṭṭhidhītari uppannasokaṃ adhivāsetuṃ asakkonto dhītu sarīrakiccaṃ kāretvā rodanto satthu santikaṃ gantvā, “kiṃ, gahapati,",
  "atk-s0502a0:533_31": "dukkhī dummano assumukho rodamāno āgatosī”ti vutte,",
  "atk-s0502a0:533_32": "“dhītā me, bhante,",
  "atk-s0502a0:533_33": "sumanadevī kālakatā”ti āha.",
  "atk-s0502a0:533_34": "“Atha kasmā socasi,",
  "atk-s0502a0:533_35": "nanu sabbesaṃ ekaṃsikaṃ maraṇa”nti?",
  "atk-s0502a0:533_36": "“Jānāmetaṃ, bhante,",
  "atk-s0502a0:533_37": "evarūpā nāma me hiriottappasampannā dhītā,",
  "atk-s0502a0:533_38": "sā maraṇakāle satiṃ paccupaṭṭhāpetuṃ asakkontī vilapamānā matā,",
  "atk-s0502a0:533_39": "tena me anappakaṃ domanassaṃ uppajjatī”ti.",
  "atk-s0502a0:533_40": "“Kiṃ pana tāya kathitaṃ mahāseṭṭhī”ti?",
  "atk-s0502a0:533_41": "“Ahaṃ taṃ, bhante, ‘amma,",
  "atk-s0502a0:533_42": "sumane’ti āmantesiṃ.",
  "atk-s0502a0:533_43": "Atha maṃ āha – ‘kiṃ, tāta,",
  "atk-s0502a0:533_44": "kaniṭṭhabhātikā’ti?",
  "atk-s0502a0:533_45": "‘Vilapasi, ammā’ti?",
  "atk-s0502a0:533_46": "‘Na vilapāmi,",
  "atk-s0502a0:533_47": "kaniṭṭhabhātikā’ti. ‘Bhāyasi, ammā’ti?",
  "atk-s0502a0:533_48": "‘Na bhāyāmi kaniṭṭhabhātikā’ti.",
  "atk-s0502a0:533_49": "Ettakaṃ vatvā kālamakāsī”ti.",
  "atk-s0502a0:533_50": "Atha naṃ bhagavā āha –",
  "atk-s0502a0:533_51": "“na te mahāseṭṭhi dhītā vilapatī”ti.",
  "atk-s0502a0:533_52": "“Atha kasmā bhante evamāhā”ti?",
  "atk-s0502a0:533_53": "“Kaniṭṭhattāyeva.",
  "atk-s0502a0:533_54": "Dhītā hi te, gahapati,",
  "atk-s0502a0:533_55": "maggaphalehi tayā mahallikā.",
  "atk-s0502a0:533_56": "Tvañhi sotāpanno,",
  "atk-s0502a0:533_57": "dhītā pana te sakadāgāminī.",
  "atk-s0502a0:533_58": "Sā maggaphalehi tayā mahallikattā taṃ evamāhā”ti. “Evaṃ,",
  "atk-s0502a0:533_59": "bhante”ti? “Evaṃ,",
  "atk-s0502a0:533_60": "gahapatī”ti.",
  "atk-s0502a0:533_61": "“Idāni kuhiṃ nibbattā,",
  "atk-s0502a0:533_62": "bhante”ti?",
  "atk-s0502a0:533_63": "“Tusitabhavane,",
  "atk-s0502a0:533_64": "gahapatī”ti. “Bhante,",
  "atk-s0502a0:533_65": "mama dhītā idha ñātakānaṃ antare nandamānā vicaritvā ito gantvāpi nandanaṭṭhāneyeva nibbattā”ti.",
  "atk-s0502a0:533_66": "Atha naṃ satthā “āma, gahapati,",
  "atk-s0502a0:533_67": "appamattā nāma gahaṭṭhā vā pabbajitā vā idha loke ca paraloke ca nandantiyevā”ti vatvā imaṃ gāthamāha –",
  "atk-s0502a0:534_0": "18.",
  "atk-s0502a0:535_0": "“Idha nandati pecca nandati, katapuñño ubhayattha nandati;",
  "atk-s0502a0:536_0": "Puññaṃ me katanti nandati, bhiyyo nandati suggatiṃ gato”ti.",
  "atk-s0502a0:537_0": "Tattha idhāti idha loke kammanandanena nandati.",
  "atk-s0502a0:537_1": "Peccāti paraloke vipākanandanena nandati.",
  "atk-s0502a0:537_2": "Katapuññoti nānappakārassa puññassa kattā.",
  "atk-s0502a0:537_3": "Ubhayatthāti idha “kataṃ me kusalaṃ,",
  "atk-s0502a0:537_4": "akataṃ me pāpa”nti nandati,",
  "atk-s0502a0:537_5": "parattha vipākaṃ anubhavanto nandati.",
  "atk-s0502a0:537_6": "Puññaṃ meti idha nandanto pana “puññaṃ me kata”nti somanassamatteneva kammanandanaṃ upādāya nandati.",
  "atk-s0502a0:537_7": "Bhiyyoti vipākanandanena pana sugatiṃ gato sattapaññāsavassakoṭiyo saṭṭhivassasatasahassāni dibbasampattiṃ anubhavanto tusitapure ativiya nandatīti.",
  "atk-s0502a0:538_0": "Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:539_0": "Sumanādevīvatthu terasamaṃ.",
  "atk-s0502a0:540_0": "14. Dvesahāyakabhikkhuvatthu",
  "atk-s0502a0:541_0": "Bahumpi ceti imaṃ dhammadesanaṃ satthā jetavane viharanto dve sahāyake ārabbha kathesi.",
  "atk-s0502a0:542_0": "Sāvatthivāsino hi dve kulaputtā sahāyakā vihāraṃ gantvā satthu dhammadesanaṃ sutvā kāme pahāya sāsane",
  "atk-s0502a0:542_1": "uraṃ datvā pabbajitvā pañca vassāni ācariyupajjhāyānaṃ santike vasitvā satthāraṃ upasaṅkamitvā sāsane",
  "atk-s0502a0:542_2": "dhuraṃ pucchitvā vipassanādhurañca ganthadhurañca vitthārato sutvā eko tāva “ahaṃ, bhante,",
  "atk-s0502a0:542_3": "mahallakakāle pabbajito na sakkhissāmi ganthadhuraṃ pūretuṃ,",
  "atk-s0502a0:542_4": "vipassanādhuraṃ pana pūressāmī”ti yāva arahattā vipassanādhuraṃ kathāpetvā ghaṭento vāyamanto saha paṭisambhidāhi arahattaṃ pāpuṇi.",
  "atk-s0502a0:542_5": "Itaro pana “ahaṃ ganthadhuraṃ pūressāmī”ti anukkamena tepiṭakaṃ buddhavacanaṃ uggaṇhitvā gatagataṭṭhāne dhammaṃ katheti,",
  "atk-s0502a0:542_6": "sarabhaññaṃ bhaṇati,",
  "atk-s0502a0:542_7": "pañcannaṃ bhikkhusatānaṃ dhammaṃ vācento vicarati.",
  "atk-s0502a0:542_8": "Aṭṭhārasannaṃ mahāgaṇānaṃ ācariyo ahosi.",
  "atk-s0502a0:542_9": "Bhikkhū satthu santike kammaṭṭhānaṃ gahetvā itarassa therassa vasanaṭṭhānaṃ gantvā tassa ovāde ṭhatvā arahattaṃ patvā theraṃ vanditvā,",
  "atk-s0502a0:542_10": "“satthāraṃ daṭṭhukāmamhā”ti vadanti.",
  "atk-s0502a0:542_11": "Thero “gacchatha, āvuso,",
  "atk-s0502a0:542_12": "mama vacanena satthāraṃ vanditvā asīti mahāthere vandatha,",
  "atk-s0502a0:542_13": "sahāyakattherampi me ‘amhākaṃ ācariyo tumhe vandatī’ti vadathā”ti peseti.",
  "atk-s0502a0:542_14": "Te bhikkhū vihāraṃ gantvā satthārañceva asīti mahāthere ca vanditvā ganthikattherassa santikaṃ gantvā, “bhante,",
  "atk-s0502a0:542_15": "amhākaṃ ācariyo tumhe vandatī”ti vadanti.",
  "atk-s0502a0:542_16": "Itarena ca “ko nāma so”ti vutte,",
  "atk-s0502a0:542_17": "“tumhākaṃ sahāyakabhikkhu,",
  "atk-s0502a0:542_18": "bhante”ti vadanti.",
  "atk-s0502a0:542_19": "Evaṃ there punappunaṃ sāsanaṃ pahiṇante so bhikkhu thokaṃ kālaṃ sahitvā aparabhāge sahituṃ asakkonto “amhākaṃ ācariyo tumhe vandatī”ti vutte,",
  "atk-s0502a0:542_20": "“ko eso”ti vatvā “tumhākaṃ sahāyakabhikkhū”ti vutte,",
  "atk-s0502a0:542_21": "“kiṃ pana tumhehi tassa santike uggahitaṃ,",
  "atk-s0502a0:542_22": "kiṃ dīghanikāyādīsu aññataro nikāyo,",
  "atk-s0502a0:542_23": "kiṃ tīsu piṭakesu ekaṃ piṭaka”nti vatvā “catuppadikampi gāthaṃ na jānāti,",
  "atk-s0502a0:542_24": "paṃsukūlaṃ gahetvā pabbajitakāleyeva araññaṃ paviṭṭho,",
  "atk-s0502a0:542_25": "bahū vata antevāsike labhi,",
  "atk-s0502a0:542_26": "tassa āgatakāle mayā pañhaṃ pucchituṃ vaṭṭatī”ti cintesi.",
  "atk-s0502a0:543_0": "Atha aparabhāge thero satthāraṃ daṭṭhuṃ āgato.",
  "atk-s0502a0:543_1": "Sahāyakassa therassa santike pattacīvaraṃ ṭhapetvā gantvā satthārañceva asīti mahāthere ca vanditvā sahāyakassa vasanaṭṭhānaṃ paccāgami.",
  "atk-s0502a0:543_2": "Athassa so vattaṃ kāretvā samappamāṇaṃ āsanaṃ gahetvā,",
  "atk-s0502a0:543_3": "“pañhaṃ pucchissāmī”ti nisīdi.",
  "atk-s0502a0:543_4": "Tasmiṃ khaṇe satthā “esa evarūpaṃ mama puttaṃ viheṭhetvā niraye nibbatteyyā”ti tasmiṃ anukampāya vihāracārikaṃ",
  "atk-s0502a0:543_5": "caranto viya tesaṃ nisinnaṭṭhānaṃ gantvā paññattavarabuddhāsane nisīdi.",
  "atk-s0502a0:543_6": "Tattha tattha nisīdantā hi bhikkhū buddhāsanaṃ paññāpetvāva nisīdanti.",
  "atk-s0502a0:543_7": "Tena satthā pakatipaññatteyeva āsane nisīdi.",
  "atk-s0502a0:543_8": "Nisajja kho pana ganthikabhikkhuṃ paṭhamajjhāne pañhaṃ pucchitvā tasmiṃ akathite dutiyajjhānaṃ ādiṃ katvā",
  "atk-s0502a0:543_9": "aṭṭhasupi samāpattīsu rūpārūpesu ca pañhaṃ pucchi.",
  "atk-s0502a0:543_10": "Ganthikatthero ekampi kathetuṃ nāsakkhi.",
  "atk-s0502a0:543_11": "Itaro taṃ sabbaṃ kathesi.",
  "atk-s0502a0:543_12": "Atha naṃ sotāpattimagge pañhaṃ pucchi.",
  "atk-s0502a0:543_13": "Ganthikatthero kathetuṃ nāsakkhi.",
  "atk-s0502a0:543_14": "Tato khīṇāsavattheraṃ pucchi.",
  "atk-s0502a0:543_15": "Thero kathesi.",
  "atk-s0502a0:543_16": "Satthā “sādhu sādhu,",
  "atk-s0502a0:543_17": "bhikkhū”ti abhinanditvā sesamaggesupi paṭipāṭiyā pañhaṃ pucchi.",
  "atk-s0502a0:543_18": "Ganthiko ekampi kathetuṃ nāsakkhi,",
  "atk-s0502a0:543_19": "khīṇāsavo pucchitaṃ pucchitaṃ kathesi.",
  "atk-s0502a0:543_20": "Satthā catūsupi ṭhānesu tassa sādhukāraṃ adāsi.",
  "atk-s0502a0:543_21": "Taṃ sutvā bhummadeve ādiṃ katvā yāva brahmalokā sabbā devatā ceva nāgasupaṇṇā ca sādhukāraṃ adaṃsu.",
  "atk-s0502a0:543_22": "Taṃ sādhukāraṃ sutvā tassa antevāsikā ceva saddhivihārino ca satthāraṃ ujjhāyiṃsu –",
  "atk-s0502a0:543_23": "“kiṃ nāmetaṃ satthārā kataṃ,",
  "atk-s0502a0:543_24": "kiñci ajānantassa mahallakattherassa catūsu ṭhānesu sādhukāraṃ adāsi,",
  "atk-s0502a0:543_25": "amhākaṃ panācariyassa sabbapariyattidharassa pañcannaṃ bhikkhusatānaṃ pāmokkhassa pasaṃsāmattampi na karī”ti.",
  "atk-s0502a0:543_26": "Atha ne satthā “kiṃ nāmetaṃ,",
  "atk-s0502a0:543_27": "bhikkhave,",
  "atk-s0502a0:543_28": "kathethā”ti pucchitvā tasmiṃ atthe ārocite,",
  "atk-s0502a0:543_29": "“bhikkhave,",
  "atk-s0502a0:543_30": "tumhākaṃ ācariyo mama sāsane bhatiyā gāvo rakkhaṇasadiso,",
  "atk-s0502a0:543_31": "mayhaṃ pana putto yathāruciyā pañca gorase paribhuñjanakasāmisadiso”ti vatvā imā gāthā abhāsi –",
  "atk-s0502a0:544_0": "19.",
  "atk-s0502a0:545_0": "“Bahumpi ce saṃhita bhāsamāno,",
  "atk-s0502a0:546_0": "Na takkaro hoti naro pamatto;",
  "atk-s0502a0:547_0": "Gopova gāvo gaṇayaṃ paresaṃ,",
  "atk-s0502a0:548_0": "Na bhāgavā sāmaññassa hoti.",
  "atk-s0502a0:549_0": "20.",
  "atk-s0502a0:550_0": "“Appampi ce saṃhita bhāsamāno,",
  "atk-s0502a0:551_0": "Dhammassa hoti anudhammacārī;",
  "atk-s0502a0:552_0": "Rāgañca dosañca pahāya mohaṃ,",
  "atk-s0502a0:553_0": "Sammappajāno suvimuttacitto.",
  "atk-s0502a0:554_0": "“Anupādiyāno idha vā huraṃ vā,",
  "atk-s0502a0:555_0": "Sa bhāgavā sāmaññassa hotī”ti.",
  "atk-s0502a0:556_0": "Tattha saṃhitanti tepiṭakassa buddhavacanassetaṃ nāmaṃ.",
  "atk-s0502a0:556_1": "Taṃ ācariye upasaṅkamitvā uggaṇhitvā bahumpi paresaṃ bhāsamāno vācento taṃ dhammaṃ sutvā yaṃ kārakena puggalena kattabbaṃ,",
  "atk-s0502a0:556_2": "takkaro na hoti.",
  "atk-s0502a0:556_3": "Kukkuṭassa pakkhapaharaṇamattampi aniccādivasena yonisomanasikāraṃ nappavatteti.",
  "atk-s0502a0:556_4": "Eso yathā nāma divasaṃ bhatiyā gāvo rakkhanto gopo pātova niravasesaṃ sampaṭicchitvā sāyaṃ gahetvā sāmikānaṃ niyyādetvā divasabhatimattaṃ gaṇhāti,",
  "atk-s0502a0:556_5": "yathāruciyā pana pañca gorase paribhuñjituṃ na labhati,",
  "atk-s0502a0:556_6": "evameva kevalaṃ antevāsikānaṃ santikā vattapaṭivattakaraṇamattassa bhāgī hoti,",
  "atk-s0502a0:556_7": "sāmaññassa pana bhāgī na hoti.",
  "atk-s0502a0:556_8": "Yathā pana gopālakena niyyāditānaṃ gunnaṃ gorasaṃ sāmikāva paribhuñjanti,",
  "atk-s0502a0:556_9": "tathā tena kathitaṃ dhammaṃ sutvā kārakapuggalā yathānusiṭṭhaṃ paṭipajjitvā keci paṭhamajjhānādīni pāpuṇanti,",
  "atk-s0502a0:556_10": "keci vipassanaṃ vaḍḍhetvā maggaphalāni pāpuṇanti,",
  "atk-s0502a0:556_11": "goṇasāmikā gorasasseva sāmaññassa bhāgino honti.",
  "atk-s0502a0:557_0": "Iti satthā sīlasampannassa bahussutassa pamādavihārino aniccādivasena yonisomanasikāre pamattassa bhikkhuno vasena paṭhamaṃ gāthaṃ kathesi,",
  "atk-s0502a0:557_1": "na dussīlassa.",
  "atk-s0502a0:557_2": "Dutiyagāthā pana appassutassapi yonisomanasikāre kammaṃ karontassa kārakapuggalassa vasena kathitā.",
  "atk-s0502a0:558_0": "Tattha appampī ceti thokaṃ ekavaggadvivaggamattampi.",
  "atk-s0502a0:558_1": "Dhammassa hoti anudhammacārīti atthamaññāya dhammamaññāya navalokuttaradhammassa anurūpaṃ dhammaṃ pubbabhāgapaṭipadāsaṅkhātaṃ",
  "atk-s0502a0:558_2": "catupārisuddhisīladhutaṅgaasubhakammaṭṭhānādibhedaṃ caranto anudhammacārī hoti.",
  "atk-s0502a0:558_3": "So “ajja ajjevā”ti paṭivedhaṃ ākaṅkhanto vicarati.",
  "atk-s0502a0:558_4": "So imāya sammāpaṭipattiyā rāgañca dosañca pahāya mohaṃ sammā hetunā nayena parijānitabbe dhamme parijānanto",
  "atk-s0502a0:558_5": "tadaṅgavikkhambhanasamucchedapaṭippassaddhinissaraṇavimuttīnaṃ vasena suvimuttacitto,",
  "atk-s0502a0:558_6": "anupādiyāno idha vā huraṃ vāti idhalokaparalokapariyāpannā vā ajjhattikabāhirā vā khandhāyatanadhātuyo",
  "atk-s0502a0:558_7": "catūhi upādānehi anupādiyanto mahākhīṇāsavo maggasaṅkhātassa sāmaññassa vasena āgatassa phalasāmaññassa",
  "atk-s0502a0:558_8": "ceva pañcaasekkhadhammakkhandhassa ca bhāgavā hotīti ratanakūṭena viya agārassa arahattena desanāya kūṭaṃ gaṇhīti.",
  "atk-s0502a0:559_0": "Gāthāpariyosāne bahū sotāpannādayo ahesuṃ. Desanā mahājanassa sātthikā jātāti.",
  "atk-s0502a0:560_0": "Dvesahāyakabhikkhuvatthu cuddasamaṃ.",
  "atk-s0502a0:561_0": "Yamakavaggavaṇṇanā niṭṭhitā.",
  "atk-s0502a0:562_0": "Paṭhamo vaggo.",
  "atk-s0502a0:563_0": "2. Appamādavaggo",
  "atk-s0502a0:564_0": "1. Sāmāvatīvatthu",
  "atk-s0502a0:565_0": "Appamādo amatapadanti imaṃ dhammadesanaṃ satthā kosambiṃ upanissāya ghositārāme viharanto sāmāvatippamukhānaṃ pañcannaṃ itthisatānaṃ,",
  "atk-s0502a0:565_1": "māgaṇḍiyappamukhānañca etissā pañcannaṃ ñātisatānaṃ maraṇabyasanaṃ ārabbha kathesi.",
  "atk-s0502a0:566_0": "Tatrāyaṃ anupubbikathā –",
  "atk-s0502a0:566_1": "atīte allakapparaṭṭhe allakapparājā nāma,",
  "atk-s0502a0:566_2": "veṭhadīpakaraṭṭhe veṭhadīpakarājā nāmāti ime dve daharakālato paṭṭhāya sahāyakā hutvā ekācariyakule sippaṃ",
  "atk-s0502a0:566_3": "uggaṇhitvā attano attano pitūnaṃ accayena chattaṃ ussāpetvā āyāmena dasadasayojanike raṭṭhe rājāno ahesuṃ.",
  "atk-s0502a0:566_4": "Te kālena kālaṃ samāgantvā ekato tiṭṭhantā nisīdantā nipajjantā mahājanaṃ jāyamānañca jīyamānañca mīyamānañca",
  "atk-s0502a0:566_5": "disvā “paralokaṃ gacchantaṃ anugacchanto nāma natthi,",
  "atk-s0502a0:566_6": "antamaso attano sarīrampi nānugacchati,",
  "atk-s0502a0:566_7": "sabbaṃ pahāya gantabbaṃ,",
  "atk-s0502a0:566_8": "kiṃ no gharāvāsena,",
  "atk-s0502a0:566_9": "pabbajissāmā”ti mantetvā rajjāni puttadārānaṃ niyyādetvā isipabbajjaṃ pabbajitvā himavantappadese vasantā mantayiṃsu –",
  "atk-s0502a0:566_10": "“mayaṃ rajjaṃ pahāya pabbajitā,",
  "atk-s0502a0:566_11": "na jīvituṃ asakkontā.",
  "atk-s0502a0:566_12": "Te mayaṃ ekaṭṭhāne vasantā apabbajitasadisāyeva homa,",
  "atk-s0502a0:566_13": "tasmā visuṃ vasissāma.",
  "atk-s0502a0:566_14": "Tvaṃ etasmiṃ pabbate vasa,",
  "atk-s0502a0:566_15": "ahaṃ imasmiṃ pabbate vasissāmi.",
  "atk-s0502a0:566_16": "Anvaḍḍhamāsaṃ pana uposathadivase ekato bhavissāmā”ti.",
  "atk-s0502a0:566_17": "Atha kho nesaṃ etadahosi –",
  "atk-s0502a0:566_18": "“evampi no gaṇasaṅgaṇikāva bhavissati,",
  "atk-s0502a0:566_19": "tvaṃ pana tava pabbate aggiṃ jāleyyāsi,",
  "atk-s0502a0:566_20": "ahaṃ mama pabbate aggiṃ jālessāmi,",
  "atk-s0502a0:566_21": "tāya saññāya atthibhāvaṃ jānissāmā”ti.",
  "atk-s0502a0:566_22": "Te tathā kariṃsu.",
  "atk-s0502a0:567_0": "Atha aparabhāge veṭhadīpakatāpaso kālaṃ katvā mahesakkho devarājā hutvā nibbatto.",
  "atk-s0502a0:567_1": "Tato aḍḍhamāse sampatte aggiṃ adisvāva itaro “sahāyako me kālakato”ti aññāsi.",
  "atk-s0502a0:567_2": "Itaropi nibbattakkhaṇeyeva attano devasiriṃ oloketvā kammaṃ upadhārento nikkhamanato paṭṭhāya attano",
  "atk-s0502a0:567_3": "tapacariyaṃ disvā “gantvā mama sahāyakaṃ passissāmī”ti taṃ attabhāvaṃ vijahitvā maggikapuriso viya tassa",
  "atk-s0502a0:567_4": "santikaṃ gantvā vanditvā ekamantaṃ aṭṭhāsi.",
  "atk-s0502a0:567_5": "Atha naṃ so āha –",
  "atk-s0502a0:567_6": "“kuto āgatosī”ti?",
  "atk-s0502a0:567_7": "“Maggikapuriso ahaṃ, bhante,",
  "atk-s0502a0:567_8": "dūratova āgatomhi. Kiṃ pana, bhante,",
  "atk-s0502a0:567_9": "ayyo imasmiṃ ṭhāne ekakova vasati,",
  "atk-s0502a0:567_10": "aññopi koci atthī”ti?",
  "atk-s0502a0:567_11": "“Atthi me eko sahāyako”ti.",
  "atk-s0502a0:567_12": "“Kuhiṃ so”ti?",
  "atk-s0502a0:567_13": "“Etasmiṃ pabbate vasati,",
  "atk-s0502a0:567_14": "uposathadivase pana aggiṃ na jāleti,",
  "atk-s0502a0:567_15": "mato nūna bhavissatī”ti. “Evaṃ,",
  "atk-s0502a0:567_16": "bhante”ti?",
  "atk-s0502a0:567_17": "“Evamāvuso”ti. “Ahaṃ so,",
  "atk-s0502a0:567_18": "bhante”ti.",
  "atk-s0502a0:567_19": "“Kuhiṃ nibbattosī”ti?",
  "atk-s0502a0:567_20": "“Devaloke mahesakkho devarājā hutvā nibbattosmi, bhante,",
  "atk-s0502a0:567_21": "‘ayyaṃ passissāmī’ti puna āgatomhi.",
  "atk-s0502a0:567_22": "Api nu kho ayyānaṃ imasmiṃ ṭhāne vasantānaṃ koci upaddavo atthī”ti? “Āma, āvuso,",
  "atk-s0502a0:567_23": "hatthī nissāya kilamāmī”ti. “Kiṃ vo, bhante,",
  "atk-s0502a0:567_24": "hatthī karontī”ti?",
  "atk-s0502a0:567_25": "“Sammajjanaṭṭhāne laṇḍaṃ pātenti,",
  "atk-s0502a0:567_26": "pādehi bhūmiyaṃ paharitvā paṃsuṃ uddharanti,",
  "atk-s0502a0:567_27": "svāhaṃ laṇḍaṃ chaḍḍento paṃsuṃ samaṃ karonto kilamāmī”ti.",
  "atk-s0502a0:567_28": "“Kiṃ pana tesaṃ anāgamanaṃ icchathā”ti?",
  "atk-s0502a0:567_29": "“Āmāvuso”ti.",
  "atk-s0502a0:567_30": "“Tena hi tesaṃ anāgamanaṃ karissāmī”ti tāpasassa hatthikantavīṇañceva hatthikantamantañca adāsi.",
  "atk-s0502a0:567_31": "Dadanto ca pana vīṇāya tisso tantiyo dassetvā tayo mante uggaṇhāpetvā “imaṃ tantiṃ paharitvā imasmiṃ",
  "atk-s0502a0:567_32": "mante vutte nivattitvā oloketumpi asakkontā hatthī palāyanti,",
  "atk-s0502a0:567_33": "imaṃ tantiṃ paharitvā imasmiṃ mante vutte nivattitvā pacchato olokentā olokentā palāyanti,",
  "atk-s0502a0:567_34": "imaṃ tantiṃ paharitvā imasmiṃ mante vutte hatthiyūthapati piṭṭhiṃ upanāmento āgacchatī”ti ācikkhitvā,",
  "atk-s0502a0:567_35": "“yaṃ vo ruccati,",
  "atk-s0502a0:567_36": "taṃ kareyyāthā”ti vatvā tāpasaṃ vanditvā pakkāmi.",
  "atk-s0502a0:567_37": "Tāpaso palāyanamantaṃ vatvā palāyanatantiṃ paharitvā hatthī palāpetvā vasi.",
  "atk-s0502a0:568_0": "Tasmiṃ samaye kosambiyaṃ pūrantappo nāma rājā hoti.",
  "atk-s0502a0:568_1": "So ekadivasaṃ gabbhiniyā deviyā saddhiṃ bālasūriyatapaṃ tappamāno abbhokāsatale nisīdi.",
  "atk-s0502a0:568_2": "Devī rañño pārupanaṃ satasahassagghanikaṃ rattakambalaṃ pārupitvā nisinnā raññā saddhiṃ samullapamānā",
  "atk-s0502a0:568_3": "rañño aṅgulito satasahassagghanikaṃ rājamuddikaṃ nīharitvā attano aṅguliyaṃ pilandhi.",
  "atk-s0502a0:568_4": "Tasmiṃ samaye hatthiliṅgasakuṇo ākāsena gacchanto dūrato rattakambalapārupanaṃ deviṃ disvā “maṃsapesī”ti saññāya pakkhe vissajjetvā otari.",
  "atk-s0502a0:568_5": "Rājā tassa otaraṇasaddena bhīto uṭṭhāya antonivesanaṃ pāvisi.",
  "atk-s0502a0:568_6": "Devī garugabbhatāya ceva bhīrukajātikatāya ca vegena gantuṃ nāsakkhi.",
  "atk-s0502a0:568_7": "Atha naṃ so sakuṇo ajjhappatto nakhapañjare nisīdāpetvā ākāsaṃ pakkhandi.",
  "atk-s0502a0:568_8": "Te kira sakuṇā pañcannaṃ hatthīnaṃ balaṃ dhārenti.",
  "atk-s0502a0:568_9": "Tasmā ākāsena netvā yathārucitaṭṭhāne nisīditvā maṃsaṃ khādanti.",
  "atk-s0502a0:568_10": "Sāpi tena nīyamānā maraṇabhayabhītā cintesi –",
  "atk-s0502a0:568_11": "“sacāhaṃ viravissāmi,",
  "atk-s0502a0:568_12": "manussasaddo nāma tiracchānagatānaṃ ubbejanīyo,",
  "atk-s0502a0:568_13": "taṃ sutvā maṃ chaḍḍessati.",
  "atk-s0502a0:568_14": "Evaṃ sante saha gabbhena jīvitakkhayaṃ pāpuṇissāmi,",
  "atk-s0502a0:568_15": "yasmiṃ pana ṭhāne nisīditvā maṃ khādituṃ ārabhissati,",
  "atk-s0502a0:568_16": "tatra naṃ saddaṃ katvā palāpessāmī”ti.",
  "atk-s0502a0:568_17": "Sā attano paṇḍitatāya adhivāsesi.",
  "atk-s0502a0:569_0": "Tadā ca himavantapadese thokaṃ vaḍḍhitvā maṇḍapākārena ṭhito eko mahānigrodho hoti.",
  "atk-s0502a0:569_1": "So sakuṇo migarūpādīni tattha netvā khādati,",
  "atk-s0502a0:569_2": "tasmā tampi tattheva netvā viṭapabbhantare ṭhapetvā āgatamaggaṃ olokesi.",
  "atk-s0502a0:569_3": "Āgatamaggolokanaṃ kira tesaṃ dhammatā.",
  "atk-s0502a0:569_4": "Tasmiṃ khaṇe devī,",
  "atk-s0502a0:569_5": "“idāni imaṃ palāpetuṃ vaṭṭatī”ti cintetvā ubho hatthe ukkhipitvā pāṇisaddañceva mukhasaddañca katvā taṃ palāpesi.",
  "atk-s0502a0:569_6": "Athassā sūriyatthaṅgamanakāle gabbhe kammajavātā caliṃsu.",
  "atk-s0502a0:569_7": "Sabbadisāsu gajjanto mahāmegho uṭṭhahi.",
  "atk-s0502a0:569_8": "Sukhedhitāya rājamahesiyā “mā bhāyi,",
  "atk-s0502a0:569_9": "ayye”ti vacanamattampi alabhamānāya dukkhaparetāya sabbarattiṃ niddā nāma nāhosi.",
  "atk-s0502a0:569_10": "Vibhātāya pana rattiyā valāhakavigamo ca aruṇuggamanañca tassā gabbhavuṭṭhānañca ekakkhaṇeyeva ahosi.",
  "atk-s0502a0:569_11": "Sā meghautuñca pabbatautuñca aruṇautuñca gahetvā jātattā puttassa utenoti nāmaṃ akāsi.",
  "atk-s0502a0:570_0": "Allakappatāpasassapi kho tato avidūre vasanaṭṭhānaṃ hoti.",
  "atk-s0502a0:570_1": "So pakatiyāva vassadivase sītabhayena phalāphalatthāya vanaṃ na pavisati,",
  "atk-s0502a0:570_2": "taṃ rukkhamūlaṃ gantvā sakuṇehi khāditamaṃsānaṃ aṭṭhiṃ āharitvā koṭṭetvā rasaṃ katvā pivati.",
  "atk-s0502a0:570_3": "Tasmā taṃ divasaṃ “aṭṭhiṃ āharissāmī”ti tattha gantvā rukkhamūle aṭṭhiṃ pariyesento upari dārakasaddaṃ",
  "atk-s0502a0:570_4": "sutvā ullokento deviṃ disvā “kāsi tva”nti vatvā “mānusitthimhī”ti.",
  "atk-s0502a0:570_5": "“Kathaṃ āgatāsī”ti?",
  "atk-s0502a0:570_6": "“Hatthiliṅgasakuṇenānītāmhī”ti vutte “otarāhī”ti āha.",
  "atk-s0502a0:570_7": "“Jātisambhedato bhāyāmi, ayyā”ti.",
  "atk-s0502a0:570_8": "“Kāsi tva”nti?",
  "atk-s0502a0:570_9": "“Khattiyāmhī”ti.",
  "atk-s0502a0:570_10": "“Ahampi khattiyoyevā”ti.",
  "atk-s0502a0:570_11": "“Tena hi khattiyamāyaṃ kathehī”ti.",
  "atk-s0502a0:570_12": "So khattiyamāyaṃ kathesi.",
  "atk-s0502a0:570_13": "“Tena hi āruyha puttaṃ me otārehī”ti.",
  "atk-s0502a0:570_14": "So ekena passena abhiruhanamaggaṃ katvā abhiruhitvā dārakaṃ gaṇhi.",
  "atk-s0502a0:570_15": "“Mā maṃ hatthena chupī”ti ca vutte taṃ achupitvāva dārakaṃ otāresi.",
  "atk-s0502a0:570_16": "Devīpi otari.",
  "atk-s0502a0:570_17": "Atha naṃ assamapadaṃ netvā sīlabhedaṃ akatvāva anukampāya paṭijaggi,",
  "atk-s0502a0:570_18": "nimmakkhikamadhuṃ āharitvā sayaṃjātasāliṃ āharitvā yāguṃ pacitvā adāsi.",
  "atk-s0502a0:570_19": "Evaṃ tasmiṃ paṭijaggante sā aparabhāge cintesi –",
  "atk-s0502a0:570_20": "“ahaṃ neva āgatamaggaṃ jānāmi,",
  "atk-s0502a0:570_21": "na gamanamaggaṃ jānāmi,",
  "atk-s0502a0:570_22": "imināpi me saddhiṃ vissāsamattampi natthi.",
  "atk-s0502a0:570_23": "Sace panāyaṃ amhe pahāya katthaci gamissati,",
  "atk-s0502a0:570_24": "ubhopi idheva maraṇaṃ pāpuṇissāma,",
  "atk-s0502a0:570_25": "yaṃkiñci katvā imassa sīlaṃ bhinditvā yathā maṃ na muñcati,",
  "atk-s0502a0:570_26": "tathā taṃ kātuṃ vaṭṭatī”ti.",
  "atk-s0502a0:570_27": "Atha naṃ dunnivatthaduppārutadassanena palobhetvā sīlavināsaṃ pāpesi.",
  "atk-s0502a0:570_28": "Tato paṭṭhāya dvepi samaggavāsaṃ vasiṃsu.",
  "atk-s0502a0:571_0": "Athekadivasaṃ tāpaso nakkhattayogaṃ ullokento pūrantappassa nakkhattamilāyanaṃ disvā “bhadde kosambiyaṃ pūrantapparājā mato”ti āha. “Kasmā, ayya,",
  "atk-s0502a0:571_1": "evaṃ vadesi?",
  "atk-s0502a0:571_2": "Kiṃ te tena saddhiṃ āghāto atthī”ti? “Natthi, bhadde,",
  "atk-s0502a0:571_3": "nakkhattamilāyanamassa disvā evaṃ vadāmī”ti,",
  "atk-s0502a0:571_4": "sā parodi.",
  "atk-s0502a0:571_5": "Atha naṃ “kasmā rodasī”ti pucchitvā tāya tassa attano sāmikabhāve akkhāte āha – “mā, bhadde, rodi,",
  "atk-s0502a0:571_6": "jātassa nāma niyato maccū”ti. “Jānāmi,",
  "atk-s0502a0:571_7": "ayyā”ti vutte “atha kasmā rodasī”ti?",
  "atk-s0502a0:571_8": "“Putto me kulasantakassa rajjassa anucchaviko,",
  "atk-s0502a0:571_9": "‘sace tatra abhavissa,",
  "atk-s0502a0:571_10": "setacchattaṃ ussāpayissa.",
  "atk-s0502a0:571_11": "Idāni mahājāniko vata jāto’ti sokena rodāmi, ayyā”ti. “Hotu, bhadde,",
  "atk-s0502a0:571_12": "mā cintayi,",
  "atk-s0502a0:571_13": "sacassa rajjaṃ patthesi,",
  "atk-s0502a0:571_14": "ahamassa rajjalabhanākāraṃ karissāmī”ti.",
  "atk-s0502a0:571_15": "Athassa hatthikantavīṇañceva hatthikantamante ca adāsi.",
  "atk-s0502a0:571_16": "Tadā anekāni hatthisahassāni āgantvā vaṭarukkhamūle nisīdanti.",
  "atk-s0502a0:571_17": "Atha naṃ āha –",
  "atk-s0502a0:571_18": "“hatthīsu anāgatesuyeva rukkhaṃ abhiruhitvā tesu āgatesu imaṃ mantaṃ vatvā imaṃ tantiṃ pahara,",
  "atk-s0502a0:571_19": "sabbe nivattitvā oloketumpi asakkontā palāyissanti,",
  "atk-s0502a0:571_20": "atha otaritvā āgaccheyyāsī”ti.",
  "atk-s0502a0:571_21": "So tathā katvā āgantvā taṃ pavattiṃ ārocesi.",
  "atk-s0502a0:571_22": "Atha naṃ dutiyadivase āha –",
  "atk-s0502a0:571_23": "“ajja imaṃ mantaṃ vatvā imaṃ tantiṃ pahareyyāsi,",
  "atk-s0502a0:571_24": "sabbe nivattitvā olokentā palāyissantī”ti.",
  "atk-s0502a0:571_25": "Tadāpi tathā katvā āgantvā ārocesi.",
  "atk-s0502a0:571_26": "Atha naṃ tatiyadivase āha –",
  "atk-s0502a0:571_27": "“ajja imaṃ mantaṃ vatvā imaṃ tantiṃ pahareyyāsi,",
  "atk-s0502a0:571_28": "yūthapati piṭṭhiṃ upanāmento āgamissatī”ti.",
  "atk-s0502a0:571_29": "Tadāpi tathā katvā ārocesi.",
  "atk-s0502a0:572_0": "Athassa mātaraṃ āmantetvā, “bhadde,",
  "atk-s0502a0:572_1": "puttassa te sāsanaṃ vadehi,",
  "atk-s0502a0:572_2": "ettova gantvā rājā bhavissatī”ti āha.",
  "atk-s0502a0:572_3": "Sā puttaṃ āmantetvā, “tāta,",
  "atk-s0502a0:572_4": "tvaṃ kosambiyaṃ pūrantapparañño putto,",
  "atk-s0502a0:572_5": "maṃ sagabbhaṃ hatthiliṅgasakuṇo ānesī”ti vatvā senāpatiādīnaṃ nāmāni ācikkhitvā “asaddahantānaṃ imaṃ",
  "atk-s0502a0:572_6": "pitu pārupanakambalañceva pilandhanamuddikañca dasseyyāsī”ti vatvā uyyojesi.",
  "atk-s0502a0:572_7": "Kumāro tāpasaṃ “idāni kiṃ karomī”ti āha.",
  "atk-s0502a0:572_8": "“Rukkhassa heṭṭhimasākhāya nisīditvā imaṃ mantaṃ vatvā imaṃ tantiṃ pahara,",
  "atk-s0502a0:572_9": "jeṭṭhakahatthī te piṭṭhiṃ upanāpetvā upasaṅkamissati,",
  "atk-s0502a0:572_10": "tassa piṭṭhiyaṃ nisinnova raṭṭhaṃ gantvā rajjaṃ gaṇhāhī”ti.",
  "atk-s0502a0:572_11": "So mātāpitaro vanditvā tathā katvā āgatassa hatthino piṭṭhiyaṃ nisīditvā kaṇṇe mantayi –",
  "atk-s0502a0:572_12": "“ahaṃ kosambiyaṃ pūrantapparañño putto,",
  "atk-s0502a0:572_13": "pettikaṃ me rajjaṃ gaṇhitvā dehi sāmī”ti.",
  "atk-s0502a0:572_14": "So taṃ sutvā “anekāni hatthisahassāni sannipatantū”ti hatthiravaṃ ravi,",
  "atk-s0502a0:572_15": "anekāni hatthisahassāni sannipatiṃsu.",
  "atk-s0502a0:572_16": "Puna “jiṇṇā hatthī paṭikkamantū”ti hatthiravaṃ ravi,",
  "atk-s0502a0:572_17": "jiṇṇā hatthī paṭikkamiṃsu.",
  "atk-s0502a0:572_18": "Puna “atitaruṇā hatthī nivattantū”ti hatthiravaṃ ravi,",
  "atk-s0502a0:572_19": "tepi nivattiṃsu.",
  "atk-s0502a0:572_20": "So anekehi yūthahatthisahasseheva parivuto paccantagāmaṃ patvā “ahaṃ rañño putto,",
  "atk-s0502a0:572_21": "sampattiṃ patthayamānā mayā saddhiṃ āgacchantū”ti āha.",
  "atk-s0502a0:572_22": "“Tato paṭṭhāya manussānaṃ saṅgahaṃ karonto gantvā nagaraṃ parivāretvā ‘yuddhaṃ vā me detu,",
  "atk-s0502a0:572_23": "rajjaṃ vā”’ti sāsanaṃ pesesi.",
  "atk-s0502a0:572_24": "Nāgarā āhaṃsu –",
  "atk-s0502a0:572_25": "“mayaṃ dvepi na dassāma.",
  "atk-s0502a0:572_26": "Amhākañhi devī garugabbhā hatthiliṅgasakuṇena nītā,",
  "atk-s0502a0:572_27": "tassā atthibhāvaṃ vā natthibhāvaṃ vā mayaṃ na jānāma.",
  "atk-s0502a0:572_28": "Yāva tassā pavattiṃ na suṇāma.",
  "atk-s0502a0:572_29": "Tāva neva yuddhaṃ dassāma,",
  "atk-s0502a0:572_30": "na rajja”nti.",
  "atk-s0502a0:572_31": "Tadā kira taṃ paveṇirajjaṃ ahosi.",
  "atk-s0502a0:572_32": "Tato kumāro “ahaṃ tassā putto”ti vatvā senāpatiādīnaṃ nāmāni kathetvā tathāpi asaddahantānaṃ kambalañca muddikañca dassesi.",
  "atk-s0502a0:572_33": "Te kambalañca muddikañca sañjānitvā nikkaṅkhā hutvā dvāraṃ vivaritvā taṃ rajje abhisiñciṃsu.",
  "atk-s0502a0:572_34": "Ayaṃ tāva utenassa uppatti.",
  "atk-s0502a0:573_0": "Allakapparaṭṭhe pana dubbhikkhe jīvituṃ asakkonto eko kotuhaliko nāma manusso kāpiṃ nāma taruṇaputtañca",
  "atk-s0502a0:573_1": "kāḷiṃ nāma bhariyañca ādāya “kosambiṃ gantvā jīvissāmī”ti pātheyyaṃ gahetvā nikkhami.",
  "atk-s0502a0:573_2": "“Ahivātarogena mahājane marante disvā nikkhamī”tipi vadantiyeva.",
  "atk-s0502a0:573_3": "Te gacchantā pātheyye parikkhīṇe khudābhibhūtā dārakaṃ vahituṃ nāsakkhiṃsu.",
  "atk-s0502a0:573_4": "Atha sāmiko pajāpatiṃ āha – “bhadde,",
  "atk-s0502a0:573_5": "mayaṃ jīvantā puna puttaṃ labhissāma,",
  "atk-s0502a0:573_6": "chaḍḍetvā naṃ gacchāmā”ti.",
  "atk-s0502a0:573_7": "Mātu hadayaṃ nāma mudukaṃ hoti.",
  "atk-s0502a0:573_8": "Tasmā sā āha –",
  "atk-s0502a0:573_9": "“nāhaṃ jīvantameva puttaṃ chaḍḍetuṃ sakkhissāmī”ti.",
  "atk-s0502a0:573_10": "“Atha kiṃ karomā”ti?",
  "atk-s0502a0:573_11": "“Vārena naṃ vahāmā”ti.",
  "atk-s0502a0:573_12": "Mātā attano vāre pupphadāmaṃ viya naṃ ukkhipitvā ure nipajjāpetvā aṅkena vahitvā pituno deti.",
  "atk-s0502a0:573_13": "Tassa taṃ gahetvā gamanakāle chātakatopi balavatarā vedanā uppajji.",
  "atk-s0502a0:573_14": "So punappunaṃ āha – “bhadde,",
  "atk-s0502a0:573_15": "mayaṃ jīvantā puttaṃ labhissāma,",
  "atk-s0502a0:573_16": "chaḍḍema na”nti.",
  "atk-s0502a0:573_17": "Sāpi punappunaṃ paṭikkhipitvā paṭivacanaṃ nādāsi.",
  "atk-s0502a0:573_18": "Dārako vārena parivattiyamāno kilanto pitu hatthe niddāyi.",
  "atk-s0502a0:573_19": "So tassa niddāyanabhāvaṃ ñatvā mātaraṃ purato katvā ekassa gacchassa heṭṭhā paṇṇasanthare taṃ nipajjāpetvā pāyāsi.",
  "atk-s0502a0:573_20": "Mātā nivattitvā olokentī puttaṃ adisvā, “sāmi,",
  "atk-s0502a0:573_21": "kuhiṃ me putto”ti pucchi.",
  "atk-s0502a0:573_22": "“Ekassa me gacchassa heṭṭhā nipajjāpito”ti. “Sāmi,",
  "atk-s0502a0:573_23": "mā maṃ nāsayi,",
  "atk-s0502a0:573_24": "puttaṃ vinā jīvituṃ na sakkhissāmi,",
  "atk-s0502a0:573_25": "ānehi me putta”nti uraṃ paharitvā paridevi.",
  "atk-s0502a0:573_26": "Atha naṃ nivattitvā ānesi.",
  "atk-s0502a0:573_27": "Puttopi antarāmagge mato hoti.",
  "atk-s0502a0:573_28": "Iti so ettake ṭhāne puttaṃ chaḍḍetvā tassa nissandena bhavantare satta vāre chaḍḍito.",
  "atk-s0502a0:573_29": "“Pāpakammaṃ nāmetaṃ appaka”nti na avamaññitabbaṃ.",
  "atk-s0502a0:574_0": "Te gacchantā ekaṃ gopālakulaṃ pāpuṇiṃsu.",
  "atk-s0502a0:574_1": "Taṃ divasañca gopālakassa dhenumaṅgalaṃ hoti.",
  "atk-s0502a0:574_2": "Gopālakassa gehe nibaddhaṃ eko paccekabuddho bhuñjati.",
  "atk-s0502a0:574_3": "So taṃ bhojetvā maṅgalamakāsi.",
  "atk-s0502a0:574_4": "Bahu pāyāso paṭiyatto hoti.",
  "atk-s0502a0:574_5": "Gopālako te āgate disvā,",
  "atk-s0502a0:574_6": "“kuto āgatatthā”ti pucchitvā sabbaṃ pavattiṃ sutvā mudujātiko kulaputto tesu anukampaṃ katvā bahukena sappinā pāyāsaṃ dāpesi.",
  "atk-s0502a0:574_7": "Bhariyā “sāmi,",
  "atk-s0502a0:574_8": "tayi jīvante ahampi jīvāmi nāma,",
  "atk-s0502a0:574_9": "dīgharattaṃ ūnodarosi,",
  "atk-s0502a0:574_10": "yāvadatthaṃ bhuñjāhī”ti sappiñca dadhiñca tadabhimukhaññeva katvā attanā mandasappinā thokameva bhuñji.",
  "atk-s0502a0:574_11": "Itaro bahuṃ bhuñjitvā sattaṭṭhadivase chātatāya āhārataṇhaṃ chindituṃ nāsakkhi.",
  "atk-s0502a0:574_12": "Gopālako tesaṃ pāyāsaṃ dāpetvā sayaṃ bhuñjituṃ ārabhi.",
  "atk-s0502a0:574_13": "Kotuhaliko taṃ olokento nisīditvā heṭṭhāpīṭhe nipannāya sunakhiyā gopālakena vaḍḍhetvā diyyamānaṃ pāyāsapiṇḍaṃ disvā “puññā vatāyaṃ sunakhī,",
  "atk-s0502a0:574_14": "nibaddhaṃ evarūpaṃ bhojanaṃ labhatī”ti cintesi.",
  "atk-s0502a0:574_15": "So rattibhāge taṃ pāyāsaṃ jīrāpetuṃ asakkonto kālaṃ katvā tassā sunakhiyā kucchimhi nibbatti.",
  "atk-s0502a0:575_0": "Athassa bhariyā sarīrakiccaṃ katvā tasmiṃyeva gehe bhatiṃ katvā taṇḍulanāḷiṃ labhitvā pacitvā paccekabuddhassa patte patiṭṭhāpetvā,",
  "atk-s0502a0:575_1": "“dāsassa vo pāpuṇātū”ti vatvā cintesi –",
  "atk-s0502a0:575_2": "“mayā idheva vasituṃ vaṭṭati,",
  "atk-s0502a0:575_3": "nibaddhaṃ, ayyo,",
  "atk-s0502a0:575_4": "idhāgacchati,",
  "atk-s0502a0:575_5": "deyyadhammo hotu vā, mā vā,",
  "atk-s0502a0:575_6": "devasikaṃ vandantī veyyāvaccaṃ karontī cittaṃ pasādentī bahuṃ puññaṃ pasavissāmī”ti.",
  "atk-s0502a0:575_7": "Sā tattheva bhatiṃ karontī vasi.",
  "atk-s0502a0:575_8": "Sāpi sunakhī chaṭṭhe vā sattame vā māse ekameva kukkuraṃ vijāyi.",
  "atk-s0502a0:575_9": "Gopālako tassa ekadhenuyā khīraṃ dāpesi.",
  "atk-s0502a0:575_10": "So na cirasseva vaḍḍhi.",
  "atk-s0502a0:575_11": "Athassa paccekabuddho bhuñjanto nibaddhaṃ ekaṃ bhattapiṇḍaṃ deti.",
  "atk-s0502a0:575_12": "So bhattapiṇḍaṃ nissāya paccekabuddhe sinehamakāsi.",
  "atk-s0502a0:575_13": "Gopālakopi nibaddhaṃ dve vāre paccekabuddhassupaṭṭhānaṃ yāti.",
  "atk-s0502a0:575_14": "Gacchantopi antarāmagge vāḷamigaṭṭhāne daṇḍena gacche ca bhūmiñca paharitvā “susū”ti tikkhattuṃ saddaṃ katvā vāḷamige palāpeti.",
  "atk-s0502a0:575_15": "Sunakhopi tena saddhiṃ gacchati.",
  "atk-s0502a0:576_0": "So ekadivasaṃ paccekabuddhaṃ āha – “bhante,",
  "atk-s0502a0:576_1": "yadā me okāso na bhavissati,",
  "atk-s0502a0:576_2": "tadā imaṃ sunakhaṃ pesessāmi,",
  "atk-s0502a0:576_3": "tena saññāṇena āgaccheyyāthā”ti.",
  "atk-s0502a0:576_4": "Tato paṭṭhāya anokāsadivase, “gaccha, tāta,",
  "atk-s0502a0:576_5": "ayyaṃ ānehī”ti sunakhaṃ pesesi.",
  "atk-s0502a0:576_6": "So ekavacaneneva pakkhanditvā sāmikassa gacchapothanabhūmipothanaṭṭhāne tikkhattuṃ bhussitvā tena saddena",
  "atk-s0502a0:576_7": "vāḷamigānaṃ palātabhāvaṃ ñatvā pātova sarīrapaṭijagganaṃ katvā paṇṇasālaṃ pavisitvā nisinnassa paccekabuddhassa",
  "atk-s0502a0:576_8": "vasanaṭṭhānaṃ gantvā paṇṇasāladvāre tikkhattuṃ bhussitvā attano āgatabhāvaṃ jānāpetvā ekamante nipajjati,",
  "atk-s0502a0:576_9": "paccekabuddhe velaṃ sallakkhetvā nikkhante bhussanto purato gacchati.",
  "atk-s0502a0:576_10": "Antarantarā paccekabuddho taṃ vīmaṃsanto aññaṃ maggaṃ paṭipajjati.",
  "atk-s0502a0:576_11": "Athassa purato tiriyaṃ ṭhatvā bhussitvā itaramaggameva naṃ āropeti.",
  "atk-s0502a0:576_12": "Athekadivasaṃ aññaṃ maggaṃ paṭipajjitvā tena purato tiriyaṃ ṭhatvā vāriyamānopi anivattitvā sunakhaṃ pādena paharitvā pāyāsi.",
  "atk-s0502a0:576_13": "Sunakho tassa anivattanabhāvaṃ ñatvā nivāsanakaṇṇe ḍaṃsitvā ākaḍḍhanto itaramaggameva naṃ āropesi.",
  "atk-s0502a0:576_14": "Evaṃ so tasmiṃ balavasinehaṃ uppādesi.",
  "atk-s0502a0:577_0": "Tato aparabhāge paccekabuddhassa cīvaraṃ jīri.",
  "atk-s0502a0:577_1": "Athassa gopālako cīvaravatthāni adāsi.",
  "atk-s0502a0:577_2": "Tamenaṃ paccekabuddho āha – “āvuso,",
  "atk-s0502a0:577_3": "cīvaraṃ nāma ekakena kātuṃ dukkaraṃ,",
  "atk-s0502a0:577_4": "phāsukaṭṭhānaṃ gantvā kāressāmī”ti. “Idheva, bhante,",
  "atk-s0502a0:577_5": "karothā”ti.",
  "atk-s0502a0:577_6": "“Na sakkā, āvuso”ti. “Tena hi, bhante,",
  "atk-s0502a0:577_7": "mā ciraṃ bahi vasitthā”ti.",
  "atk-s0502a0:577_8": "Sunakho tesaṃ kathaṃ suṇantova aṭṭhāsi,",
  "atk-s0502a0:577_9": "paccekabuddhopi “tiṭṭha,",
  "atk-s0502a0:577_10": "upāsakā”ti gopālakaṃ nivattāpetvā vehāsaṃ abbhuggantvā gandhamādanābhimukho pāyāsi.",
  "atk-s0502a0:577_11": "Sunakhassa taṃ ākāsena gacchantaṃ disvā bhukkaritvā ṭhitassa tasmiṃ cakkhupathaṃ vijahante hadayaṃ phalitvā mato.",
  "atk-s0502a0:577_12": "Tiracchānā kira nāmete ujujātikā honti akuṭilā.",
  "atk-s0502a0:577_13": "Manussā pana aññaṃ hadayena cintenti,",
  "atk-s0502a0:577_14": "aññaṃ mukhena kathenti.",
  "atk-s0502a0:577_15": "Tenevāha –",
  "atk-s0502a0:577_16": "“gahanañhetaṃ, bhante,",
  "atk-s0502a0:577_17": "yadidaṃ manussā,",
  "atk-s0502a0:577_18": "uttānakañhetaṃ, bhante,",
  "atk-s0502a0:577_19": "yadidaṃ pasavo”ti.",
  "atk-s0502a0:578_0": "Iti so tāya ujucittatāya akuṭilatāya kālaṃ katvā tāvatiṃsabhavane nibbatto accharāsahassaparivuto mahāsampattiṃ anubhosi.",
  "atk-s0502a0:578_1": "Tassa kaṇṇamūle mantayantassa saddo soḷasayojanaṭṭhānaṃ pharati,",
  "atk-s0502a0:578_2": "pakatikathāsaddo pana sakalaṃ dasayojanasahassaṃ devanagaraṃ chādeti.",
  "atk-s0502a0:578_3": "Tenevassa “ghosakadevaputto”ti nāmaṃ ahosi.",
  "atk-s0502a0:578_4": "“Kissa panesa nissando”ti.",
  "atk-s0502a0:578_5": "Paccekabuddhe pemena bhukkaraṇassa nissando.",
  "atk-s0502a0:578_6": "So tattha na ciraṃ ṭhatvā cavi.",
  "atk-s0502a0:578_7": "Devalokato hi devaputtā āyukkhayena puññakkhayena āhārakkhayena kopenāti catūhi kāraṇehi cavanti.",
  "atk-s0502a0:579_0": "Tattha yena bahuṃ puññakammaṃ kataṃ hoti,",
  "atk-s0502a0:579_1": "so devaloke uppajjitvā yāvatāyukaṃ ṭhatvā uparūpari nibbattati.",
  "atk-s0502a0:579_2": "Evaṃ āyukkhayena cavati nāma.",
  "atk-s0502a0:579_3": "Yena parittaṃ puññaṃ kataṃ hoti,",
  "atk-s0502a0:579_4": "tassa rājakoṭṭhāgāre pakkhittaṃ ticatunāḷimattaṃ dhaññaṃ viya antarāva taṃ puññaṃkhīyati,",
  "atk-s0502a0:579_5": "antarāva kālaṃ karoti.",
  "atk-s0502a0:579_6": "Evaṃ puññakkhayena cavati nāma.",
  "atk-s0502a0:579_7": "Aparopi kāmaguṇe paribhuñjamāno satisammosena āhāraṃ aparibhuñjitvā kilantakāyo kālaṃ karoti.",
  "atk-s0502a0:579_8": "Evaṃ āhārakkhayena cavati nāma.",
  "atk-s0502a0:579_9": "Aparopi parassa sampattiṃ asahanto kujjhitvā kālaṃ karoti.",
  "atk-s0502a0:579_10": "Evaṃ kopena cavati nāma.",
  "atk-s0502a0:580_0": "Ayaṃ pana kāmaguṇe paribhuñjanto muṭṭhassati hutvā āhārakkhayena cavi,",
  "atk-s0502a0:580_1": "cavitvā ca pana kosambiyaṃ nagarasobhiniyā kucchimhi paṭisandhiṃ gaṇhi.",
  "atk-s0502a0:580_2": "Sāpi jātadivase “kiṃ eta”nti dāsiṃ pucchitvā, “putto,",
  "atk-s0502a0:580_3": "ayye”ti vutte – “handa, je,",
  "atk-s0502a0:580_4": "imaṃ dārakaṃ kattarasuppe āropetvā saṅkārakūṭe chaḍḍehī”ti chaḍḍāpesi.",
  "atk-s0502a0:580_5": "Nagarasobhiniyo hi dhītaraṃ paṭijagganti,",
  "atk-s0502a0:580_6": "na puttaṃ.",
  "atk-s0502a0:580_7": "Dhītarā hi tāsaṃ paveṇī ghaṭīyati.",
  "atk-s0502a0:580_8": "Dārakaṃ kākāpi sunakhāpi parivāretvā nisīdiṃsu.",
  "atk-s0502a0:580_9": "Paccekabuddhe sinehappabhavassa bhukkaraṇassa nissandena ekopi upagantuṃ na visahi.",
  "atk-s0502a0:580_10": "Tasmiṃ khaṇe eko manusso bahi nikkhanto taṃ kākasunakhasannipātaṃ disvā,",
  "atk-s0502a0:580_11": "“kiṃ nu kho eta”nti gantvā dārakaṃ disvā puttasinehaṃ paṭilabhitvā “putto me laddho”ti gehaṃ nesi.",
  "atk-s0502a0:580_12": "Tadā kosambakaseṭṭhi rājakulaṃ gacchanto rājanivesanato āgacchantaṃ purohitaṃ disvā, “kiṃ, ācariya,",
  "atk-s0502a0:580_13": "ajja te tithikaraṇanakkhattayogo olokito”ti pucchi. “Āma,",
  "atk-s0502a0:580_14": "mahāseṭṭhi,",
  "atk-s0502a0:580_15": "amhākaṃ kiṃ aññaṃ kiccanti?",
  "atk-s0502a0:580_16": "Janapadassa kiṃ bhavissatī”ti?",
  "atk-s0502a0:580_17": "“Aññaṃ natthi,",
  "atk-s0502a0:580_18": "imasmiṃ pana nagare ajja jātadārako jeṭṭhakaseṭṭhi bhavissatī”ti.",
  "atk-s0502a0:580_19": "Tadā seṭṭhino bhariyā garugabbhā hoti.",
  "atk-s0502a0:580_20": "Tasmā so sīghaṃ gehaṃ purisaṃ pesesi –",
  "atk-s0502a0:580_21": "“gaccha bhaṇe,",
  "atk-s0502a0:580_22": "jānāhi naṃ vijātā vā, no vā”ti.",
  "atk-s0502a0:580_23": "“Na vijāyatī”ti sutvā rājānaṃ disvāva vegena gehaṃ gantvā kāḷiṃ nāma dāsiṃ pakkositvā sahassaṃ datvā,",
  "atk-s0502a0:580_24": "“gaccha je,",
  "atk-s0502a0:580_25": "imasmiṃ nagare upadhāretvā sahassaṃ datvā ajja jātadārakaṃ gaṇhitvā ehī”ti.",
  "atk-s0502a0:580_26": "Sā upadhārentī taṃ gehaṃ gantvā dārakaṃ disvā,",
  "atk-s0502a0:580_27": "“ayaṃ dārako kadā jāto”ti gahapatāniṃ pucchitvā “ajja jāto”ti vutte,",
  "atk-s0502a0:580_28": "“imaṃ mayhaṃ dehī”ti ekakahāpaṇaṃ ādiṃ katvā mūlaṃ vaḍḍhentī sahassaṃ datvā taṃ ānetvā seṭṭhino dassesi.",
  "atk-s0502a0:580_29": "Seṭṭhi “sace me dhītā vijāyissati,",
  "atk-s0502a0:580_30": "tāya naṃ saddhiṃ nivesetvā seṭṭhiṭṭhānassa sāmikaṃ karissāmi.",
  "atk-s0502a0:580_31": "Sace me putto vijāyissati,",
  "atk-s0502a0:580_32": "māressāmi na”nti cintetvā taṃ gehe kāresi.",
  "atk-s0502a0:581_0": "Athassa bhariyā katipāhaccayena puttaṃ vijāyi.",
  "atk-s0502a0:581_1": "Seṭṭhi “imasmiṃ asati mama puttova seṭṭhiṭṭhānaṃ labhissati,",
  "atk-s0502a0:581_2": "idāneva taṃ māretuṃ vaṭṭatī”ti cintetvā kāḷiṃ āmantetvā, “gaccha, je,",
  "atk-s0502a0:581_3": "vajato gunnaṃ nikkhamanavelāya vajadvāramajjhe imaṃ tiriyaṃ nipajjāpehi,",
  "atk-s0502a0:581_4": "gāviyo naṃ madditvā māressanti,",
  "atk-s0502a0:581_5": "madditāmadditabhāvaṃ panassa ñatvā ehī”ti āha.",
  "atk-s0502a0:581_6": "Sā gantvā gopālakena vajadvāre vivaṭamatteyeva taṃ tathā nipajjāpesi.",
  "atk-s0502a0:581_7": "Gogaṇajeṭṭhako usabho aññasmiṃ kāle sabbapacchā nikkhamantopi taṃ divasaṃ sabbapaṭhamaṃ nikkhamitvā dārakaṃ catunnaṃ pādānaṃ antare katvā aṭṭhāsi.",
  "atk-s0502a0:581_8": "Anekasatagāviyo usabhassa dve passāni ghaṃsantiyo nikkhamiṃsu.",
  "atk-s0502a0:581_9": "Gopālakopi “ayaṃ usabho pubbe sabbapacchā nikkhamati,",
  "atk-s0502a0:581_10": "ajja pana sabbapaṭhamaṃ nikkhamitvā vajadvāramajjhe niccalova ṭhito,",
  "atk-s0502a0:581_11": "kiṃ nu kho eta”nti cintetvā gantvā tassa heṭṭhā nipannaṃ dārakaṃ disvā puttasinehaṃ paṭilabhitvā,",
  "atk-s0502a0:581_12": "“putto me laddho”ti gehaṃ nesi.",
  "atk-s0502a0:582_0": "Kāḷī gantvā seṭṭhinā pucchitā tamatthaṃ ārocetvā, “gaccha,",
  "atk-s0502a0:582_1": "naṃ puna sahassaṃ datvā ānehī”ti vuttā sahassaṃ datvā puna ānetvā adāsi.",
  "atk-s0502a0:582_2": "Atha naṃ āha – “amma,",
  "atk-s0502a0:582_3": "kāḷi imasmiṃ nagare pañca sakaṭasatāni paccūsakāle uṭṭhāya vāṇijjāya gacchanti,",
  "atk-s0502a0:582_4": "tvaṃ imaṃ netvā cakkamagge nipajjāpehi,",
  "atk-s0502a0:582_5": "goṇā vā naṃ maddissanti,",
  "atk-s0502a0:582_6": "cakkā vā chindissanti,",
  "atk-s0502a0:582_7": "pavattiṃ cassa ñatvāva āgaccheyyāsī”ti.",
  "atk-s0502a0:582_8": "Sā taṃ netvā cakkamagge nipajjāpesi.",
  "atk-s0502a0:582_9": "Tadā sākaṭikajeṭṭhako purato ahosi.",
  "atk-s0502a0:582_10": "Athassa goṇā taṃ ṭhānaṃ patvā dhuraṃ chaḍḍesuṃ,",
  "atk-s0502a0:582_11": "punappunaṃ āropetvā pājiyamānāpi purato na gacchiṃsu.",
  "atk-s0502a0:582_12": "Evaṃ tassa tehi saddhiṃ vāyamantasseva aruṇaṃ uṭṭhahi.",
  "atk-s0502a0:582_13": "So “kiṃ nāmetaṃ goṇā kariṃsū”ti maggaṃ olokento dārakaṃ disvā,",
  "atk-s0502a0:582_14": "“bhāriyaṃ vata me kamma”nti cintetvā,",
  "atk-s0502a0:582_15": "“putto me laddho”ti tuṭṭhamānaso taṃ gehaṃ nesi.",
  "atk-s0502a0:583_0": "Kāḷī gantvā seṭṭhinā pucchitā taṃ pavattiṃ ācikkhitvā, “gaccha,",
  "atk-s0502a0:583_1": "naṃ puna sahassaṃ datvā ānehī”ti vuttā tathā akāsi.",
  "atk-s0502a0:583_2": "Atha naṃ so āha –",
  "atk-s0502a0:583_3": "“idāni naṃ āmakasusānaṃ netvā gacchantare nipajjāpehi,",
  "atk-s0502a0:583_4": "tattha sunakhādīhi vā khādito,",
  "atk-s0502a0:583_5": "amanussehi vā pahaṭo marissati,",
  "atk-s0502a0:583_6": "mātāmatabhāvañcassa jānitvāva āgaccheyyāsī”ti.",
  "atk-s0502a0:583_7": "Sā taṃ netvā tattha nipajjāpetvā ekamante aṭṭhāsi.",
  "atk-s0502a0:583_8": "Taṃ sunakho vā kāko vā amanusso vā upasaṅkamituṃ nāsakkhi.",
  "atk-s0502a0:583_9": "“Nanu cassa neva mātā na pitā na bhātikādīsu koci rakkhitā nāma atthi,",
  "atk-s0502a0:583_10": "ko taṃ rakkhatī”ti?",
  "atk-s0502a0:583_11": "Sunakhakāle paccekabuddhe sinehena pavattitabhukkaraṇamattameva taṃ rakkhati.",
  "atk-s0502a0:583_12": "Atheko ajapālako anekasahassā ajā gocaraṃ nento susānapassena gacchati.",
  "atk-s0502a0:583_13": "Ekā ajā paṇṇāni khādamānā gacchantaraṃ paviṭṭhā dārakaṃ disvā jaṇṇukehi ṭhatvā dārakassa thanaṃ adāsi,",
  "atk-s0502a0:583_14": "ajapālakena “he he”ti sadde katepi na nikkhami.",
  "atk-s0502a0:583_15": "So “yaṭṭhiyā naṃ paharitvā nīharissāmī”ti gacchantaraṃ paviṭṭho jaṇṇukehi ṭhatvā dārakaṃ khīraṃ pāyantiṃ ajiṃ disvā dārake puttasinehaṃ paṭilabhitvā,",
  "atk-s0502a0:583_16": "“putto me laddho”ti ādāya pakkāmi.",
  "atk-s0502a0:584_0": "Kāḷī gantvā seṭṭhinā pucchitā taṃ pavattiṃ ācikkhitvā, “gaccha,",
  "atk-s0502a0:584_1": "taṃ puna sahassaṃ datvā ānehī”ti vuttā tathā akāsi.",
  "atk-s0502a0:584_2": "Atha naṃ āha –",
  "atk-s0502a0:584_3": "“amma kāḷi,",
  "atk-s0502a0:584_4": "imaṃ ādāya corapapātapabbataṃ abhiruhitvā papāte khipa,",
  "atk-s0502a0:584_5": "pabbatakucchiyaṃ paṭihaññamāno khaṇḍākhaṇḍiko hutvā bhūmiyaṃ patissati,",
  "atk-s0502a0:584_6": "matāmatabhāvañcassa ñatvāva āgaccheyyāsī”ti.",
  "atk-s0502a0:584_7": "Sā taṃ tattha netvā pabbatamatthake ṭhatvā khipi.",
  "atk-s0502a0:584_8": "Taṃ kho pana pabbatakucchiṃ nissāya mahāveḷugumbo pabbatānusāreneva vaḍḍhi,",
  "atk-s0502a0:584_9": "tassa matthakaṃ ghanajāto jiñjukagumbo avatthari.",
  "atk-s0502a0:584_10": "Dārako patanto kojavake viya tasmiṃ pati.",
  "atk-s0502a0:584_11": "Taṃ divasañca naḷakārajeṭṭhakassa veḷubali patto hoti.",
  "atk-s0502a0:584_12": "So puttena saddhiṃ gantvā taṃ veḷugumbaṃ chindituṃ ārabhi.",
  "atk-s0502a0:584_13": "Tasmiṃ calante dārako saddamakāsi.",
  "atk-s0502a0:584_14": "So “dārakasaddo viyā”ti ekena passena abhiruhitvā taṃ disvā,",
  "atk-s0502a0:584_15": "“putto me laddho”ti tuṭṭhacitto ādāya gato.",
  "atk-s0502a0:585_0": "Kāḷī seṭṭhissa santikaṃ gantvā tena pucchitā taṃ pavattiṃ ācikkhitvā, “gaccha,",
  "atk-s0502a0:585_1": "naṃ puna sahassaṃ datvā ānehī”ti vuttā tathā akāsi.",
  "atk-s0502a0:585_2": "Seṭṭhino idañcidañca karontasseva dārako vaḍḍhito “ghosako”tvevassa nāmaṃ ahosi.",
  "atk-s0502a0:585_3": "So seṭṭhino akkhimhi kaṇṭako viya khāyi,",
  "atk-s0502a0:585_4": "ujukaṃ taṃ oloketumpi na visati.",
  "atk-s0502a0:585_5": "Athassa māraṇūpāyaṃ cintento attano sahāyakassa kumbhakārassa santikaṃ gantvā,",
  "atk-s0502a0:585_6": "“kadā tvaṃ āvāpaṃ ālimpessasī”ti pucchitvā –",
  "atk-s0502a0:585_7": "“sve”ti vutte,",
  "atk-s0502a0:585_8": "“tena hi idaṃ sahassaṃ gahetvā mama ekaṃ kammaṃ karohī”ti āha. “Kiṃ, sāmī”ti?",
  "atk-s0502a0:585_9": "“Eko me avajātaputto atthi,",
  "atk-s0502a0:585_10": "taṃ tava santikaṃ pesessāmi,",
  "atk-s0502a0:585_11": "atha naṃ gahetvā gabbhaṃ pavesetvā tikhiṇāya vāsiyā khaṇḍākhaṇḍikaṃ chinditvā cāṭiyaṃ pakkhipitvā āvāpe paceyyāsi,",
  "atk-s0502a0:585_12": "idaṃ te sahassaṃ saccakārasadisaṃ.",
  "atk-s0502a0:585_13": "Uttariṃ pana te kattabbayuttakaṃ pacchā karissāmī”ti.",
  "atk-s0502a0:585_14": "Kumbhakāro “sādhū”ti sampaṭicchi.",
  "atk-s0502a0:585_15": "Seṭṭhi punadivase ghosakaṃ pakkositvā,",
  "atk-s0502a0:585_16": "“hiyyo mayā kumbhakāro ekaṃ kammaṃ āṇatto, ehi,",
  "atk-s0502a0:585_17": "tvaṃ tassa santikaṃ gantvā evaṃ vadehi –",
  "atk-s0502a0:585_18": "‘hiyyo kira me pitarā āṇattaṃ kammaṃ nipphādehī”’ti pahiṇi.",
  "atk-s0502a0:585_19": "So “sādhū”ti agamāsi.",
  "atk-s0502a0:585_20": "Taṃ tattha gacchantaṃ itaro seṭṭhino putto dārakehi saddhiṃ guḷaṃ kīḷanto disvā taṃ pakkositvā,",
  "atk-s0502a0:585_21": "“kuhiṃ gacchasi bhātikā”ti pucchitvā “pitu sāsanaṃ gahetvā kumbhakārassa santika”nti vutte “ahaṃ tattha gamissāmi.",
  "atk-s0502a0:585_22": "Ime maṃ dārakā bahuṃ lakkhaṃ jiniṃsu,",
  "atk-s0502a0:585_23": "taṃ me paṭijinitvā dehī”ti āha.",
  "atk-s0502a0:585_24": "“Ahaṃ pitu bhāyāmī”ti.",
  "atk-s0502a0:585_25": "“Mā bhāyi, bhātika,",
  "atk-s0502a0:585_26": "ahaṃ taṃ sāsanaṃ harissāmi.",
  "atk-s0502a0:585_27": "Bahūhi jito,",
  "atk-s0502a0:585_28": "yāvāhaṃ āgacchāmi,",
  "atk-s0502a0:585_29": "tāva me lakkhaṃ paṭijinā”ti.",
  "atk-s0502a0:586_0": "Ghosako kira guḷakīḷāya cheko,",
  "atk-s0502a0:586_1": "tena naṃ evaṃ nibandhi.",
  "atk-s0502a0:586_2": "Sopi taṃ “tena hi gantvā kumbhakāraṃ vadehi –",
  "atk-s0502a0:586_3": "‘pitarā kira me hiyyo ekaṃ kammaṃ āṇattaṃ,",
  "atk-s0502a0:586_4": "taṃ nipphādehī”’ti vatvā uyyojesi.",
  "atk-s0502a0:586_5": "So tassa santikaṃ gantvā tathā avaca.",
  "atk-s0502a0:586_6": "Atha naṃ kumbhakāro seṭṭhinā vuttaniyāmeneva māretvā āvāpe khipi.",
  "atk-s0502a0:586_7": "Ghosakopi divasabhāgaṃ kīḷitvā sāyanhasamaye gehaṃ gantvā “kiṃ, tāta,",
  "atk-s0502a0:586_8": "na gatosī”ti vutte attano agatakāraṇañca kaniṭṭhassa gatakāraṇañca ārocesi.",
  "atk-s0502a0:586_9": "Taṃ sutvā seṭṭhi “ahaṃ dhī”ti mahāviravaṃ viravitvā sakalasarīre pakkuthitalohito viya hutvā, “ambho,",
  "atk-s0502a0:586_10": "kumbhakāra,",
  "atk-s0502a0:586_11": "mā maṃ nāsayi,",
  "atk-s0502a0:586_12": "mā maṃ nāsayī”ti bāhā paggayha kandanto tassa santikaṃ agamāsi.",
  "atk-s0502a0:586_13": "Kumbhakāro taṃ tathā āgacchantaṃ disvā, “sāmi,",
  "atk-s0502a0:586_14": "mā saddaṃ kari,",
  "atk-s0502a0:586_15": "kammaṃ te nipphanna”nti āha.",
  "atk-s0502a0:586_16": "So pabbatena viya mahantena sokena avatthaṭo hutvā anappakaṃ domanassaṃ paṭisaṃvedesi.",
  "atk-s0502a0:586_17": "Yathā taṃ appaduṭṭhassa padussamāno.",
  "atk-s0502a0:586_18": "Tenāha bhagavā –",
  "atk-s0502a0:587_0": "“Yo daṇḍena adaṇḍesu, appaduṭṭhesu dussati;",
  "atk-s0502a0:588_0": "Dasannamaññataraṃ ṭhānaṃ, khippameva nigacchati.",
  "atk-s0502a0:589_0": "“Vedanaṃ pharusaṃ jāniṃ, sarīrassa ca bhedanaṃ;",
  "atk-s0502a0:590_0": "Garukaṃ vāpi ābādhaṃ, cittakkhepañca pāpuṇe.",
  "atk-s0502a0:591_0": "“Rājato vā upasaggaṃ, abbhakkhānañca dāruṇaṃ;",
  "atk-s0502a0:592_0": "Parikkhayañca ñātīnaṃ, bhogānañca pabhaṅguraṃ.",
  "atk-s0502a0:593_0": "“Atha vāssa agārāni, aggi ḍahati pāvako;",
  "atk-s0502a0:594_0": "Kāyassa bhedā duppañño, nirayaṃ sopapajjatī”ti. ;",
  "atk-s0502a0:595_0": "Evaṃ santepi puna naṃ seṭṭhi ujukaṃ oloketuṃ na sakkoti.",
  "atk-s0502a0:595_1": "“Kinti naṃ māreyya”nti cintento,",
  "atk-s0502a0:595_2": "“mama gāmasate āyuttakassa santikaṃ pesetvā māressāmī”ti upāyaṃ disvā,",
  "atk-s0502a0:595_3": "“ayaṃ me avajātaputto,",
  "atk-s0502a0:595_4": "imaṃ māretvā vaccakūpe khipatu,",
  "atk-s0502a0:595_5": "evaṃ kate ahaṃ mātulassa kattabbayuttakaṃ pacchā jānissāmī”ti tassa paṇṇaṃ likhitvā,",
  "atk-s0502a0:595_6": "“tāta ghosaka,",
  "atk-s0502a0:595_7": "amhākaṃ gāmasate āyuttako atthi,",
  "atk-s0502a0:595_8": "imaṃ paṇṇaṃ haritvā tassa dehī”ti vatvā paṇṇaṃ tassa dussante bandhi.",
  "atk-s0502a0:595_9": "So pana akkharasamayaṃ na jānāti.",
  "atk-s0502a0:595_10": "Daharakālato paṭṭhāya hi naṃ mārāpentova seṭṭhi māretuṃ nāsakkhi,",
  "atk-s0502a0:595_11": "kiṃ akkharasamayaṃ sikkhāpessati?",
  "atk-s0502a0:595_12": "Iti so attano mārāpanapaṇṇameva dussante bandhitvā nikkhamanto āha –",
  "atk-s0502a0:595_13": "“pātheyyaṃ me, tāta,",
  "atk-s0502a0:595_14": "natthī”ti.",
  "atk-s0502a0:595_15": "“Pātheyyena te kammaṃ natthi,",
  "atk-s0502a0:595_16": "antarāmagge ‘asukagāme nāma mamasahāyako seṭṭhi atthi,",
  "atk-s0502a0:595_17": "tassa ghare pātarāsaṃ katvā purato gacchāhī”’ti.",
  "atk-s0502a0:595_18": "So “sādhū”ti pitaraṃ vanditvā nikkhanto taṃ gāmaṃ patvā seṭṭhissa gharaṃ pucchitvā gantvā seṭṭhijāyaṃ passi.",
  "atk-s0502a0:595_19": "“Tvaṃ kuto āgatosī”ti ca vutte,",
  "atk-s0502a0:595_20": "“antonagarato”ti āha.",
  "atk-s0502a0:595_21": "“Kassa puttosī”ti?",
  "atk-s0502a0:595_22": "“Tumhākaṃ sahāyakaseṭṭhino, ammā”ti.",
  "atk-s0502a0:595_23": "“Tvaṃsi ghosako nāmā”ti? “Āma, ammā”ti.",
  "atk-s0502a0:595_24": "Tassā saha dassaneneva tasmiṃ puttasineho uppajji.",
  "atk-s0502a0:595_25": "Seṭṭhino panekā dhītā atthi pannarasasoḷasavassuddesikā abhirūpā pāsādikā,",
  "atk-s0502a0:595_26": "taṃ rakkhituṃ ekameva pesanakārikaṃ dāsiṃ datvā sattabhūmikassa pāsādassa uparimatale sirigabbhe vasāpenti.",
  "atk-s0502a0:595_27": "Seṭṭhidhītā tasmiṃ khaṇe taṃ dāsiṃ antarāpaṇaṃ pesesi.",
  "atk-s0502a0:595_28": "Atha naṃ seṭṭhijāyā disvā,",
  "atk-s0502a0:595_29": "“kuhiṃ gacchasī”ti pucchitvā,",
  "atk-s0502a0:595_30": "“ayyadhītāya pesanenā”ti vutte “ito tāva ehi,",
  "atk-s0502a0:595_31": "tiṭṭhatu pesanaṃ,",
  "atk-s0502a0:595_32": "puttassa me pīṭhakaṃ attharitvā pāde dhovitvā telaṃ makkhitvā sayanaṃ attharitvā dehi,",
  "atk-s0502a0:595_33": "pacchā pesanaṃ karissasī”ti āha.",
  "atk-s0502a0:595_34": "Sā tathā akāsi.",
  "atk-s0502a0:596_0": "Atha naṃ cirenāgataṃ seṭṭhidhītā santajjesi.",
  "atk-s0502a0:596_1": "Atha naṃ sā āha –",
  "atk-s0502a0:596_2": "“mā me kujjhi,",
  "atk-s0502a0:596_3": "seṭṭhiputto ghosako āgato,",
  "atk-s0502a0:596_4": "tassa idañcidañca katvā tattha gantvā āgatāmhī”ti.",
  "atk-s0502a0:596_5": "Seṭṭhidhītāya “seṭṭhiputto ghosako”ti nāmaṃ sutvāva pemaṃ chaviyādīni chinditvā aṭṭhimiñjaṃ āhacca ṭhitaṃ.",
  "atk-s0502a0:596_6": "Kotuhalakālasmiñhi sā tassa pajāpatī hutvā nāḷikodanaṃ paccekabuddhassa adāsi,",
  "atk-s0502a0:596_7": "tassānubhāvenāgantvā imasmiṃ seṭṭhikule nibbattā.",
  "atk-s0502a0:596_8": "Iti taṃ so pubbasineho avattharitvā gaṇhi.",
  "atk-s0502a0:596_9": "Tenāha bhagavā –",
  "atk-s0502a0:597_0": "“Pubbeva sannivāsena, paccuppannahitena vā;",
  "atk-s0502a0:598_0": "Evaṃ taṃ jāyate pemaṃ, uppalaṃva yathodake”ti. ;",
  "atk-s0502a0:599_0": "Atha naṃ pucchi –",
  "atk-s0502a0:599_1": "“kuhiṃ so, ammā”ti?",
  "atk-s0502a0:599_2": "“Sayane nipanno niddāyatī”ti.",
  "atk-s0502a0:599_3": "“Atthi panassa hatthe kiñcī”ti?",
  "atk-s0502a0:599_4": "“Dussante paṇṇaṃ atthī”ti.",
  "atk-s0502a0:599_5": "Sā “kiṃ paṇṇaṃ nu kho eta”nti tasmiṃ niddāyante mātāpitūnaṃ aññavihitatāya apassantānaṃ otaritvā samīpaṃ",
  "atk-s0502a0:599_6": "gantvā taṃ paṇṇaṃ mocetvā ādāya attano gabbhaṃ pavisitvā dvāraṃ pidhāya vātapānaṃ vivaritvā akkharasamaye",
  "atk-s0502a0:599_7": "kusalatāya paṇṇaṃ vācetvā,",
  "atk-s0502a0:599_8": "“aho vata bālo,",
  "atk-s0502a0:599_9": "attano maraṇapaṇṇaṃ dussante bandhitvā vicarati,",
  "atk-s0502a0:599_10": "sace mayā na diṭṭhaṃ assa,",
  "atk-s0502a0:599_11": "natthissa jīvita”nti taṃ paṇṇaṃ phāletvā seṭṭhissa vacanena aparaṃ paṇṇaṃ likhi –",
  "atk-s0502a0:599_12": "“ayaṃ mama putto ghosako nāma,",
  "atk-s0502a0:599_13": "gāmasatato paṇṇākāraṃ āharāpetvā imassa janapadaseṭṭhino dhītarā saddhiṃ maṅgalaṃ katvā attano vasanagāmassa",
  "atk-s0502a0:599_14": "majjhe dvibhūmakaṃ gehaṃ kāretvā pākāraparikkhepena ceva purisaguttiyā ca susaṃvihitārakkhaṃ karotu,",
  "atk-s0502a0:599_15": "mayhañca ‘idañcidañca mayā kata’nti sāsanaṃ pesetu,",
  "atk-s0502a0:599_16": "evaṃ kate ahaṃ mātulassa kattabbayuttakaṃ pacchā jānissāmī”ti,",
  "atk-s0502a0:599_17": "likhitvā ca pana saṅgharitvā otaritvā dussanteyevassa bandhi.",
  "atk-s0502a0:600_0": "So divasabhāgaṃ niddāyitvā uṭṭhāya bhuñjitvā pakkāmi.",
  "atk-s0502a0:600_1": "Punadivase pātova taṃ gāmaṃ gantvā āyuttakaṃ gāmakiccaṃ karontaṃyeva passi.",
  "atk-s0502a0:600_2": "So taṃ disvā, “kiṃ,",
  "atk-s0502a0:600_3": "tātā”ti pucchi.",
  "atk-s0502a0:600_4": "“Pitarā me tumhākaṃ paṇṇaṃ pesita”nti.",
  "atk-s0502a0:600_5": "“Kiṃ paṇṇaṃ, tāta,",
  "atk-s0502a0:600_6": "āharā”ti paṇṇaṃ gahetvā vācetvā tuṭṭhamānaso “passatha, bho,",
  "atk-s0502a0:600_7": "mama sāmino mayi sinehaṃ katvā jeṭṭhaputtassa me maṅgalaṃ karotū”ti mama santikaṃ pahiṇi.",
  "atk-s0502a0:600_8": "“Sīghaṃ dāruādīni āharathā”ti gahapatike vatvā gāmamajjhe vuttapakāraṃ gehaṃ kārāpetvā gāmasatato paṇṇākāraṃ",
  "atk-s0502a0:600_9": "āharāpetvā janapadaseṭṭhino santikā dhītaraṃ ānetvā maṅgalaṃ katvā seṭṭhissa sāsanaṃ pahiṇi “idañcidañca",
  "atk-s0502a0:600_10": "mayā kata”nti.",
  "atk-s0502a0:601_0": "Taṃ sutvā seṭṭhino “yaṃ kāremi,",
  "atk-s0502a0:601_1": "taṃ na hoti;",
  "atk-s0502a0:601_2": "yaṃ na kāremi,",
  "atk-s0502a0:601_3": "tadeva hotī”ti mahantaṃ domanassaṃ uppajji.",
  "atk-s0502a0:601_4": "Puttasokena saddhiṃ so soko ekato hutvā kucchiḍāhaṃ uppādetvā atisāraṃ janesi.",
  "atk-s0502a0:601_5": "Seṭṭhidhītāpi “sace koci seṭṭhino santikā āgacchati,",
  "atk-s0502a0:601_6": "mama akathetvā seṭṭhiputtassa paṭhamataraṃ mā kathayitthā”ti jane āṇāpesi.",
  "atk-s0502a0:601_7": "Seṭṭhipi kho “dāni taṃ duṭṭhaputtaṃ mama sāpateyyassa sāmikaṃ na karissāmī”ti cintetvā ekaṃ āyuttakaṃ āha – “mātula,",
  "atk-s0502a0:601_8": "puttaṃ me daṭṭhukāmomhi,",
  "atk-s0502a0:601_9": "ekaṃ pādamūlikaṃ pesetvā mama puttaṃ pakkosāpehī”ti.",
  "atk-s0502a0:601_10": "So “sādhū”ti vatvā paṇṇaṃ datvā ekaṃ purisaṃ pesesi.",
  "atk-s0502a0:601_11": "Seṭṭhidhītāpi tassa āgantvā dvāre ṭhitabhāvaṃ sutvā taṃ pakkosāpetvā, “kiṃ,",
  "atk-s0502a0:601_12": "tātā”ti pucchi. So āha –",
  "atk-s0502a0:601_13": "“seṭṭhi gilāno,",
  "atk-s0502a0:601_14": "puttaṃ passituṃ pakkosāpesi, ayye”ti. “Kiṃ, tāta, balavā,",
  "atk-s0502a0:601_15": "dubbalo”ti?",
  "atk-s0502a0:601_16": "“Balavā tāva,",
  "atk-s0502a0:601_17": "āhāraṃ bhuñjatiyeva, ayye”ti.",
  "atk-s0502a0:601_18": "Sā seṭṭhiputtaṃ ajānāpetvāva tassa nivesanañca paribbayañca dāpetvā “mayā pesitakāle gamissasi,",
  "atk-s0502a0:601_19": "acchassu tāvā”ti āha.",
  "atk-s0502a0:601_20": "Seṭṭhi puna āyuttakaṃ avaca, “kiṃ, mātula,",
  "atk-s0502a0:601_21": "na te mama puttassa santikaṃ pahita”nti? “Pahitaṃ, sāmi,",
  "atk-s0502a0:601_22": "gatapuriso na tāva etī”ti.",
  "atk-s0502a0:601_23": "“Tena hi puna aparaṃ pesehī”ti.",
  "atk-s0502a0:601_24": "So pesesi.",
  "atk-s0502a0:601_25": "Seṭṭhidhītā tasmimpi tatheva paṭipajji.",
  "atk-s0502a0:601_26": "Atha seṭṭhino rogo balavā jāto,",
  "atk-s0502a0:601_27": "ekaṃ bhājanaṃ pavisati,",
  "atk-s0502a0:601_28": "ekaṃ nikkhamati.",
  "atk-s0502a0:601_29": "Puna seṭṭhi āyuttakaṃ pucchi – “kiṃ, mātula,",
  "atk-s0502a0:601_30": "na te mama puttassa santikaṃ pahita”nti? “Pahitaṃ, sāmi,",
  "atk-s0502a0:601_31": "gatapuriso na tāva etī”ti.",
  "atk-s0502a0:601_32": "“Tena hi puna aparaṃ pesehī”ti.",
  "atk-s0502a0:601_33": "So pesesi.",
  "atk-s0502a0:601_34": "Seṭṭhidhītā tatiyavāre āgatampi taṃ pavattiṃ pucchi.",
  "atk-s0502a0:601_35": "So “bāḷhagilāno, ayye,",
  "atk-s0502a0:601_36": "seṭṭhi āhāraṃ pacchinditvā maccuparāyaṇo jāto,",
  "atk-s0502a0:601_37": "ekaṃ bhājanaṃ nikkhamati,",
  "atk-s0502a0:601_38": "ekaṃ pavisatī”ti āha.",
  "atk-s0502a0:601_39": "Seṭṭhidhītā “idāni gantuṃ kālo”ti seṭṭhiputtassa “pitā te kira gilāno”ti ārocetvā “kiṃ vadesi bhadde”ti vutte “aphāsukamassa,",
  "atk-s0502a0:601_40": "sāmī”ti āha.",
  "atk-s0502a0:601_41": "“Idāni kiṃ kātabba”nti. Sāmi?",
  "atk-s0502a0:601_42": "“Gāmasatato vuṭṭhānakapaṇṇākāraṃ ādāya gantvā passissāma na”nti.",
  "atk-s0502a0:601_43": "So “sādhū”ti paṇṇākāraṃ āharāpetvā sakaṭehi ādāya pakkāmi.",
  "atk-s0502a0:602_0": "Atha naṃ sā “pitā te dubbalo,",
  "atk-s0502a0:602_1": "ettakaṃ paṇṇākāraṃ gahetvā gacchantānaṃ papañco bhavissati,",
  "atk-s0502a0:602_2": "etaṃ nivattāpehī”ti vatvā taṃ sabbaṃ attano kulagehaṃ pesetvā puna taṃ āha – “sāmi,",
  "atk-s0502a0:602_3": "tvaṃ attano pitu pādapasse tiṭṭheyyāsi,",
  "atk-s0502a0:602_4": "ahaṃ ussīsakapasse ṭhassāmī”ti.",
  "atk-s0502a0:602_5": "Gehaṃ pavisamānāyeva ca “gehassa purato ca pacchato ca ārakkhaṃ gaṇhathā”ti attano purise āṇāpesi.",
  "atk-s0502a0:602_6": "Paviṭṭhakāle pana seṭṭhiputto pitu pādapasse aṭṭhāsi,",
  "atk-s0502a0:602_7": "itarā ussīsakapasse.",
  "atk-s0502a0:603_0": "Tasmiṃ khaṇe seṭṭhi uttānako nipanno hoti.",
  "atk-s0502a0:603_1": "Āyuttako pana tassa pāde parimajjanto “putto te, sāmi,",
  "atk-s0502a0:603_2": "āgato”ti āha.",
  "atk-s0502a0:603_3": "“Kuhiṃ so”ti?",
  "atk-s0502a0:603_4": "“Esa pādamūle ṭhito”ti.",
  "atk-s0502a0:603_5": "Atha naṃ disvā āyakammikaṃ pakkosāpetvā,",
  "atk-s0502a0:603_6": "“mama gehe kittakaṃ dhana”nti pucchi. “Sāmi,",
  "atk-s0502a0:603_7": "dhanasseva cattālīsakoṭiyo,",
  "atk-s0502a0:603_8": "upabhogaparibhogabhaṇḍānaṃ pana vanagāmakkhettadvipadacatuppadayānavāhanānañca ayañca ayañca paricchedo”ti vutte,",
  "atk-s0502a0:603_9": "“ahaṃ ettakaṃ dhanaṃ mama puttassa ghosakassa na demī”ti vattukāmo “demī”ti āha.",
  "atk-s0502a0:603_10": "Taṃ sutvā seṭṭhidhītā “ayaṃ puna kathento aññaṃ kiñci katheyyā”ti cintetvā sokāturā viya kese vikiritvā rodamānā “kiṃ nāmetaṃ, tāta, vadetha,",
  "atk-s0502a0:603_11": "idampi nāma vo vacanaṃ suṇoma,",
  "atk-s0502a0:603_12": "alakkhikā vatamhā”ti vatvā matthakena naṃ uramajjhe paharantī patitvā yathā puna vattuṃ na sakkoti,",
  "atk-s0502a0:603_13": "tathāssa uramajjhe matthakena ghaṃsentī ārodanaṃ dassesi.",
  "atk-s0502a0:603_14": "Seṭṭhi taṃkhaṇaññeva kālamakāsi.",
  "atk-s0502a0:603_15": "“Seṭṭhi mato”ti gantvā utenassa rañño ārocayiṃsu.",
  "atk-s0502a0:603_16": "Rājā tassa sarīrakiccaṃ kārāpetvā,",
  "atk-s0502a0:603_17": "“atthi panassa putto vā dhītā vā”ti pucchi. “Atthi, deva,",
  "atk-s0502a0:603_18": "ghosako nāma tassa putto,",
  "atk-s0502a0:603_19": "sabbaṃ sāpateyyaṃ tassa niyyādetvāva mato, devā”ti.",
  "atk-s0502a0:604_0": "Rājā aparabhāge seṭṭhiputtaṃ pakkosāpesi.",
  "atk-s0502a0:604_1": "Tasmiñca divase devo vassi.",
  "atk-s0502a0:604_2": "Rājaṅgaṇe tattha tattha udakaṃ saṇṭhāti.",
  "atk-s0502a0:604_3": "Seṭṭhiputto “rājānaṃ passissāmī”ti pāyāsi.",
  "atk-s0502a0:604_4": "Rājā vātapānaṃ vivaritvā taṃ āgacchantaṃ olokento rājaṅgaṇe udakaṃ laṅghitvā āgacchantaṃ disvā āgantvā vanditvā ṭhitaṃ “tvaṃ ghosako nāma,",
  "atk-s0502a0:604_5": "tātā”ti pucchitvā “āma,",
  "atk-s0502a0:604_6": "devā”ti vutte “pitā me matoti mā soci,",
  "atk-s0502a0:604_7": "tava pettikaṃ seṭṭhiṭṭhānaṃ tuyhameva dassāmī”ti taṃ samassāsetvā “gaccha,",
  "atk-s0502a0:604_8": "tātā”ti uyyojesi.",
  "atk-s0502a0:604_9": "Rājā gacchantañca naṃ olokentova aṭṭhāsi.",
  "atk-s0502a0:604_10": "So āgamanakāle laṅghitaṃ udakaṃ gamanakāle otaritvā saṇikaṃ agamāsi.",
  "atk-s0502a0:604_11": "Atha naṃ rājā tatova pakkosāpetvā,",
  "atk-s0502a0:604_12": "“kiṃ nu kho, tāta,",
  "atk-s0502a0:604_13": "tvaṃ mama santikaṃ āgacchanto udakaṃ laṅghitvā āgamma gacchanto otaritvā saṇikaṃ gacchasī”ti pucchi. “Āma, deva,",
  "atk-s0502a0:604_14": "ahaṃ tasmiṃ khaṇe kumārako,",
  "atk-s0502a0:604_15": "kīḷanakālo nāma,",
  "atk-s0502a0:604_16": "so idāni pana me devena ṭhānantaraṃ paṭissutaṃ.",
  "atk-s0502a0:604_17": "Tasmā yathā pure acaritvā idāni sannisinnena hutvā carituṃ vaṭṭatī”ti.",
  "atk-s0502a0:604_18": "Taṃ sutvā rājā “dhitimāyaṃ puriso,",
  "atk-s0502a0:604_19": "idānevassa ṭhānantaraṃ dassāmī”ti pitarā bhuttaṃ bhogaṃ datvā sabbasatena seṭṭhiṭṭhānaṃ adāsi.",
  "atk-s0502a0:605_0": "So rathe ṭhatvā nagaraṃ padakkhiṇaṃ akāsi.",
  "atk-s0502a0:605_1": "Olokitolokitaṭṭhānaṃ kampati.",
  "atk-s0502a0:605_2": "Seṭṭhidhītā kāḷidāsiyā saddhiṃ mantayamānā nisinnā “amma kāḷi,",
  "atk-s0502a0:605_3": "puttassa te ettikā sampatti maṃ nissāya uppannā”ti āha.",
  "atk-s0502a0:605_4": "“Kiṃ kāraṇā, ammā”ti?",
  "atk-s0502a0:605_5": "“Ayañhi attano maraṇapaṇṇaṃ dussante bandhitvā amhākaṃ gharaṃ āgato,",
  "atk-s0502a0:605_6": "athassa mayā taṃ paṇṇaṃ phāletvā mayā saddhiṃ maṅgalakaraṇatthāya aññaṃ paṇṇaṃ likhitvā ettakaṃ kālaṃ tattha ārakkho kato”ti. “Amma,",
  "atk-s0502a0:605_7": "tvaṃ ettakaṃ passasi,",
  "atk-s0502a0:605_8": "imaṃ pana seṭṭhi daharakālato paṭṭhāya māretukāmo māretuṃ nāsakkhi,",
  "atk-s0502a0:605_9": "kevalaṃ imaṃ nissāya bahuṃ dhanaṃ khīyī”ti. “Amma,",
  "atk-s0502a0:605_10": "atibhāriyaṃ vata seṭṭhinā kata”nti.",
  "atk-s0502a0:605_11": "Nagaraṃ padakkhiṇaṃ katvā gehaṃ pavisantaṃ pana naṃ disvā,",
  "atk-s0502a0:605_12": "“ayaṃ ettikā sampatti maṃ nissāya uppannā”ti hasitaṃ akāsi.",
  "atk-s0502a0:605_13": "Atha naṃ seṭṭhiputto disvā,",
  "atk-s0502a0:605_14": "“kiṃ kāraṇā hasī”ti pucchi.",
  "atk-s0502a0:605_15": "“Ekaṃ kāraṇaṃ nissāyā”ti.",
  "atk-s0502a0:605_16": "“Kathehi na”nti?",
  "atk-s0502a0:605_17": "“Sā na kathesi”.",
  "atk-s0502a0:605_18": "So “sace na kathessasi,",
  "atk-s0502a0:605_19": "dvidhā taṃ chindissāmī”ti tajjetvā asiṃ nikkaḍḍhi.",
  "atk-s0502a0:605_20": "Sā “ayaṃ ettikā sampatti tayā maṃ nissāya laddhāti cintetvā hasita”nti āha.",
  "atk-s0502a0:605_21": "“Yadi mama pitarā attano santakaṃ mayhaṃ niyyāditaṃ,",
  "atk-s0502a0:605_22": "tvaṃ ettha kiṃ hosī”ti?",
  "atk-s0502a0:605_23": "So kira ettakaṃ kālaṃ kiñci na jānāti,",
  "atk-s0502a0:605_24": "tenassā vacanaṃ na saddahi.",
  "atk-s0502a0:605_25": "Athassa sā “tumhākaṃ pitarā maraṇapaṇṇaṃ datvā pesitā,",
  "atk-s0502a0:605_26": "tumhe mayā idañcidañca katvā rakkhitā”ti sabbaṃ kathesi.",
  "atk-s0502a0:605_27": "“Tvaṃ abhūtaṃ kathesī”ti asaddahanto “mātaraṃ kāḷiṃ pucchissāmī”ti cintetvā “evaṃ kira, ammā”ti. “Āma, tāta,",
  "atk-s0502a0:605_28": "daharakālato paṭṭhāya taṃ māretukāmo māretuṃ asakkonto taṃ nissāya bahuṃ dhanaṃ khīyi,",
  "atk-s0502a0:605_29": "sattasu ṭhānesu tvaṃ maraṇato mutto,",
  "atk-s0502a0:605_30": "idāni bhogagāmato āgamma sabbasatena saddhiṃ seṭṭhiṭṭhānaṃ patto”ti.",
  "atk-s0502a0:605_31": "So taṃ sutvā “bhāriyaṃ vata kammaṃ,",
  "atk-s0502a0:605_32": "evarūpā kho pana maraṇā muttassa mama pamādajīvitaṃ jīvituṃ ayuttaṃ,",
  "atk-s0502a0:605_33": "appamatto bhavissāmī”ti cintetvā devasikaṃ sahassaṃ vissajjetvā addhikakapaṇādīnaṃ dānaṃ paṭṭhapesi.",
  "atk-s0502a0:605_34": "Mitto nāmassa kuṭumbiko dānabyāvaṭo ahosi.",
  "atk-s0502a0:605_35": "Ayaṃ ghosakaseṭṭhino uppatti.",
  "atk-s0502a0:606_0": "Tasmiṃ pana kāle bhaddavatīnagare bhaddavatiyaseṭṭhi nāma ghosakaseṭṭhino adiṭṭhapubbasahāyako ahosi.",
  "atk-s0502a0:606_1": "Bhaddavatīnagarato āgatānaṃ vāṇijānaṃ santike ghosakaseṭṭhi bhaddavatiyaseṭṭhino sampattiñca vayappadesañca",
  "atk-s0502a0:606_2": "sutvā tena saddhiṃ sahāyakabhāvaṃ icchanto paṇṇākāraṃ pesesi.",
  "atk-s0502a0:606_3": "Bhaddavatiyaseṭṭhipi kosambito āgatānaṃ vāṇijānaṃ santike ghosakaseṭṭhino sampattiñca vayappadesañca",
  "atk-s0502a0:606_4": "sutvā tena saddhiṃ sahāyakabhāvaṃ icchanto paṇṇākāraṃ pesesi.",
  "atk-s0502a0:606_5": "Evaṃ te aññamaññaṃ adiṭṭhapubbasahāyakā hutvā vasiṃsu.",
  "atk-s0502a0:606_6": "Aparabhāge bhaddavatiyaseṭṭhino gehe ahivātarogo patito.",
  "atk-s0502a0:606_7": "Tasmiṃ patite paṭhamaṃ makkhikā maranti,",
  "atk-s0502a0:606_8": "tato anukkameneva kīṭā mūsikā kukkuṭā sūkarā gāvo dāsī dāsā sabbapacchā gharamānusakāpi maranti.",
  "atk-s0502a0:606_9": "Tesu ye bhittiṃ bhinditvā palāyanti,",
  "atk-s0502a0:606_10": "te jīvitaṃ labhanti,",
  "atk-s0502a0:606_11": "tadā pana seṭṭhi ca bhariyā ca dhītā cassa tathā palāyitvā ghosakaseṭṭhiṃ passituṃ patthentā kosambimaggaṃ paṭipajjiṃsu.",
  "atk-s0502a0:606_12": "Te antarāmaggeyeva khīṇapātheyyā vātātapena ceva khuppipāsāhi ca kilantasarīrā kicchena kosambiṃ patvā",
  "atk-s0502a0:606_13": "udakaphāsukaṭṭhāne ṭhatvā nhatvā nagaradvāre ekaṃ sālaṃ pavisiṃsu.",
  "atk-s0502a0:607_0": "Tato seṭṭhi bhariyaṃ āha – “bhadde,",
  "atk-s0502a0:607_1": "iminā nīhārena gacchantā vijātamātuyāpi amanāpā honti,",
  "atk-s0502a0:607_2": "sahāyako kira me addhikakapaṇādīnaṃ devasikaṃ sahassaṃ vissajjetvā dānaṃ dāpesi.",
  "atk-s0502a0:607_3": "Tattha dhītaraṃ pesetvā āhāraṃ āharāpetvā ekāhaṃ dvīhaṃ idheva sarīraṃ santappetvā sahāyakaṃ passissāmā”ti.",
  "atk-s0502a0:607_4": "Sā “sādhu, sāmī”ti.",
  "atk-s0502a0:607_5": "Te sālāyameva vasiṃsu.",
  "atk-s0502a0:607_6": "Punadivase kāle ārocite kapaṇaddhikādīsu āhāratthāya gacchantesu mātāpitaro, “amma,",
  "atk-s0502a0:607_7": "gantvā amhākaṃ āhāraṃ āharā”ti dhītaraṃ pesayiṃsu.",
  "atk-s0502a0:607_8": "Mahābhogakulassa dhītā vipattiyā acchinnalajjitāya alajjamānā pātiṃ gahetvā kapaṇajanena saddhiṃ āhāratthāya gantvā “kati paṭivīse gaṇhissasi,",
  "atk-s0502a0:607_9": "ammā”ti puṭṭhā ca pana “tayo”ti āha.",
  "atk-s0502a0:607_10": "Athassā tayo paṭivīse adāsi.",
  "atk-s0502a0:607_11": "Tāya bhatte āhaṭe tayopi ekato bhuñjituṃ nisīdiṃsu.",
  "atk-s0502a0:608_0": "Atha mātādhītaro seṭṭhiṃ āhaṃsu – “sāmi,",
  "atk-s0502a0:608_1": "vipatti nāma mahākulānampi uppajjati,",
  "atk-s0502a0:608_2": "mā amhe oloketvā bhuñja,",
  "atk-s0502a0:608_3": "mā cintayī”ti.",
  "atk-s0502a0:608_4": "Iti naṃ nānappakārehi yācitvā bhojesuṃ.",
  "atk-s0502a0:608_5": "So bhuñjitvā āhāraṃ jīrāpetuṃ asakkonto aruṇe uggacchante kālamakāsi.",
  "atk-s0502a0:608_6": "Mātādhītaro nānappakārehi paridevitvā rodiṃsu.",
  "atk-s0502a0:608_7": "Kumārikā punadivase rodamānā āhāratthāya gantvā,",
  "atk-s0502a0:608_8": "“kati paṭivīse gaṇhissasī”ti vuttā,",
  "atk-s0502a0:608_9": "“dve”ti vatvā āhāraṃ āharitvā mātaraṃ yācitvā bhojesi.",
  "atk-s0502a0:608_10": "Sāpi tāya yāciyamānā bhuñjitvā āhāraṃ jīrāpetuṃ asakkontī taṃ divasameva kālamakāsi.",
  "atk-s0502a0:608_11": "Kumārikā ekikāva roditvā paridevitvā tāya dukkhuppattiyā ativiya sañjātachātakadukkhā punadivase yācakehi saddhiṃ rodantī āhāratthāya gantvā,",
  "atk-s0502a0:608_12": "“kati paṭivīse gaṇhissasi,",
  "atk-s0502a0:608_13": "ammā”ti vuttā “eka”nti āha.",
  "atk-s0502a0:608_14": "Mittakuṭumbiko taṃ tayo divase bhattaṃ gaṇhantiṃ sañjānāti,",
  "atk-s0502a0:608_15": "tena taṃ “apehi nassa, vasali,",
  "atk-s0502a0:608_16": "ajja tava kucchippamāṇaṃ aññāsī”ti āha.",
  "atk-s0502a0:608_17": "Hirottappasampannā kuladhītā paccorasmiṃ sattipahāraṃ viya vaṇe khārodakasecanakaṃ viya ca patvā “kiṃ,",
  "atk-s0502a0:608_18": "sāmī”ti āha.",
  "atk-s0502a0:608_19": "“Tayā pure tayo koṭṭhāsā gahitā,",
  "atk-s0502a0:608_20": "hiyyo dve,",
  "atk-s0502a0:608_21": "ajja ekaṃ gaṇhāsi.",
  "atk-s0502a0:608_22": "Ajja te attano kucchippamāṇaṃ ñāta”nti. “Mā maṃ, sāmi,",
  "atk-s0502a0:608_23": "‘attanova atthāya gaṇhī’ti maññitthā”ti.",
  "atk-s0502a0:608_24": "“Atha kasmā evaṃ gaṇhī”ti?",
  "atk-s0502a0:608_25": "“Pure tayo janā ahumha, sāmi,",
  "atk-s0502a0:608_26": "hiyyo dve,",
  "atk-s0502a0:608_27": "ajja ekikāva jātāmhī”ti.",
  "atk-s0502a0:608_28": "So “kena kāraṇenā”ti pucchitvā ādito paṭṭhāya tāya kathitaṃ sabbaṃ pavattiṃ sutvā assūni sandhāretuṃ asakkonto sañjātabalavadomanasso hutvā, “amma,",
  "atk-s0502a0:608_29": "evaṃ sante mā cintayi,",
  "atk-s0502a0:608_30": "tvaṃ bhaddavatiyaseṭṭhino dhītā ajjakālato paṭṭhāya mama dhītāyeva nāmā”ti vatvā sīse cumbitvā gharaṃ netvā attano jeṭṭhadhītuṭṭhāne ṭhapesi.",
  "atk-s0502a0:609_0": "Sā dānagge uccāsaddaṃ mahāsaddaṃ sutvā, “tāta,",
  "atk-s0502a0:609_1": "kasmā etaṃ janaṃ nissaddaṃ katvā dānaṃ na dethā”ti āha.",
  "atk-s0502a0:609_2": "“Na sakkā kātuṃ, ammā”ti. “Sakkā, tātā”ti.",
  "atk-s0502a0:609_3": "“Kathaṃ sakkā, ammā”ti?",
  "atk-s0502a0:609_4": "“Tāta dānaggaṃ parikkhipitvā ekekasseva pavesanappamāṇena dve dvārāni yojetvā,",
  "atk-s0502a0:609_5": "‘ekena dvārena pavisitvā ekena nikkhamathā’ti vadetha,",
  "atk-s0502a0:609_6": "evaṃ nissaddā hutvāva gaṇhissantī”ti.",
  "atk-s0502a0:609_7": "So taṃ sutvā,",
  "atk-s0502a0:609_8": "“bhaddakova, amma,",
  "atk-s0502a0:609_9": "upāyo”ti tathā kāresi.",
  "atk-s0502a0:609_10": "Sāpi pubbe sāmā nāma.",
  "atk-s0502a0:609_11": "Vatiyā pana kāritattā sāmāvatī nāma jātā.",
  "atk-s0502a0:609_12": "Tato paṭṭhāya dānagge kolāhalaṃ pacchindī.",
  "atk-s0502a0:609_13": "Ghosakaseṭṭhi pubbe taṃ saddaṃ suṇanto “mayhaṃ dānagge saddo”ti tussati.",
  "atk-s0502a0:609_14": "Dvīhatīhaṃ pana saddaṃ asuṇanto mittakuṭumbikaṃ attano upaṭṭhānaṃ āgataṃ pucchi –",
  "atk-s0502a0:609_15": "“diyyati kapaṇaddhikādīnaṃ dāna”nti? “Āma, sāmī”ti.",
  "atk-s0502a0:609_16": "“Atha kiṃ dvīhatīhaṃ saddo na suyyatī”ti?",
  "atk-s0502a0:609_17": "“Yathā nissaddā hutvā gaṇhanti,",
  "atk-s0502a0:609_18": "tathā me upāyo kato”ti.",
  "atk-s0502a0:609_19": "“Atha pubbeva kasmā nākāsī”ti?",
  "atk-s0502a0:609_20": "“Ajānanatāya, sāmī”ti.",
  "atk-s0502a0:609_21": "“Idāni kathaṃ te ñāto”ti?",
  "atk-s0502a0:609_22": "“Dhītarā me akkhāto, sāmī”ti.",
  "atk-s0502a0:609_23": "Mayhaṃ aviditā “tava dhītā nāma atthī”ti.",
  "atk-s0502a0:609_24": "So ahivātaroguppattito paṭṭhāya sabbaṃ bhaddavatiyaseṭṭhino pavattiṃ ācikkhitvā tassā attano jeṭṭhadhītuṭṭhāne ṭhapitabhāvaṃ ārocesi.",
  "atk-s0502a0:609_25": "Atha naṃ seṭṭhi “evaṃ sante mama kasmā na kathesi,",
  "atk-s0502a0:609_26": "mama sahāyakassa dhītā mama dhītā nāmā”ti taṃ pakkosāpetvā pucchi – “amma,",
  "atk-s0502a0:609_27": "seṭṭhino dhītāsī”ti? “Āma, tātā”ti.",
  "atk-s0502a0:609_28": "“Tena hi mā cintayi,",
  "atk-s0502a0:609_29": "tvaṃ mama dhītāsī”ti taṃ sīse cumbitvā parivāratthāya tassā pañca itthisatāni datvā taṃ attano jeṭṭhadhītuṭṭhāne ṭhapesi.",
  "atk-s0502a0:610_0": "Athekadivasaṃ tasmiṃ nagare nakkhattaṃ saṅghuṭṭhaṃ hoti.",
  "atk-s0502a0:610_1": "Tasmiṃ pana nakkhatte bahi anikkhamanakā kuladhītaropi attano parivārena saddhiṃ padasāva nadiṃ gantvā nhāyanti.",
  "atk-s0502a0:610_2": "Tasmā taṃ divasaṃ sāmāvatīpi pañcahi itthisatehi parivāritā rājaṅgaṇeneva nhāyituṃ agamāsi.",
  "atk-s0502a0:610_3": "Uteno sīhapañjare ṭhito taṃ disvā “kassimā nāṭakitthiyo”ti pucchi.",
  "atk-s0502a0:610_4": "“Na kassaci nāṭakitthiyo, devā”ti.",
  "atk-s0502a0:610_5": "“Atha kassa dhītaro”ti?",
  "atk-s0502a0:610_6": "“Ghosakaseṭṭhino dhītā deva,",
  "atk-s0502a0:610_7": "sāmāvatī nāmesā”ti.",
  "atk-s0502a0:610_8": "So disvāva uppannasineho seṭṭhino sāsanaṃ pāhesi –",
  "atk-s0502a0:610_9": "“dhītaraṃ kira me pesetū”ti.",
  "atk-s0502a0:610_10": "“Na pesemi, devā”ti.",
  "atk-s0502a0:610_11": "“Mā kira evaṃ karotu,",
  "atk-s0502a0:610_12": "pesetuyevā”ti.",
  "atk-s0502a0:610_13": "“Mayaṃ gahapatikā nāma kumārikānaṃ pothetvā viheṭhetvā kaḍḍhanabhayena na dema, devā”ti.",
  "atk-s0502a0:610_14": "Rājā kujjhitvā gehaṃ lañchāpetvā seṭṭhiñca bhariyañca hatthe gahetvā bahi kārāpesi. Sāmāvatī,",
  "atk-s0502a0:610_15": "nhāyitvā āgantvā gehaṃ pavisituṃ okāsaṃ alabhantī,",
  "atk-s0502a0:610_16": "“kiṃ etaṃ,",
  "atk-s0502a0:610_17": "tātā”ti pucchi. “Amma,",
  "atk-s0502a0:610_18": "rājā tava kāraṇā pahiṇi.",
  "atk-s0502a0:610_19": "Atha ‘na mayaṃ dassāmā’ti vutte gharaṃ lañchāpetvā amhe bahi kārāpesī”ti. “Tāta,",
  "atk-s0502a0:610_20": "bhāriyaṃ vo kammaṃ kataṃ,",
  "atk-s0502a0:610_21": "raññā nāma pahite ‘na,",
  "atk-s0502a0:610_22": "demā’ti avatvā ‘sace me dhītaraṃ saparivāraṃ gaṇhatha,",
  "atk-s0502a0:610_23": "demā’ti vattabbaṃ bhaveyya, tātā”ti. “Sādhu, amma,",
  "atk-s0502a0:610_24": "tava ruciyā sati evaṃ karissāmī”ti rañño tathā sāsanaṃ pāhesi.",
  "atk-s0502a0:610_25": "Rājā “sādhū”ti sampaṭicchitvā taṃ saparivāraṃ ānetvā abhisiñcitvā aggamahesiṭṭhāne ṭhapesi.",
  "atk-s0502a0:610_26": "Sesā tassāyeva parivāritthiyo ahesuṃ.",
  "atk-s0502a0:610_27": "Ayaṃ sāmāvatiyā uppatti.",
  "atk-s0502a0:611_0": "Utenassa pana aparāpi vāsuladattā nāma devī ahosi caṇḍapajjotassa dhītā.",
  "atk-s0502a0:611_1": "Ujjeniyañhi caṇḍapajjoto nāma rājā ahosi.",
  "atk-s0502a0:611_2": "So ekadivasaṃ uyyānato āgacchanto attano sampattiṃ oloketvā,",
  "atk-s0502a0:611_3": "“atthi nu kho aññassapi kassaci evarūpā sampattī”ti vatvā taṃ sutvā manussehi “kiṃ sampatti nāmesā,",
  "atk-s0502a0:611_4": "kosambiyaṃ utenassa rañño atimahatī sampatī”ti vutte rājā āha –",
  "atk-s0502a0:611_5": "“tena hi gaṇhissāma na”nti?",
  "atk-s0502a0:611_6": "“Na sakkā so gahetu”nti.",
  "atk-s0502a0:611_7": "“Kiñci katvā gaṇhissāmayevā”ti?",
  "atk-s0502a0:611_8": "“Na sakkā devā”ti.",
  "atk-s0502a0:611_9": "“Kiṃ kāraṇā”ti?",
  "atk-s0502a0:611_10": "“So hatthikantaṃ nāma sippaṃ jānāti,",
  "atk-s0502a0:611_11": "mantaṃ parivattetvā hatthikantavīṇaṃ vādento nāge palāpetipi gaṇhātipi.",
  "atk-s0502a0:611_12": "Hatthivāhanasampanno tena sadiso nāma natthī”ti.",
  "atk-s0502a0:611_13": "“Na sakkā mayā so gahetu”nti. “Sace te, deva,",
  "atk-s0502a0:611_14": "ekantena ayaṃ nicchayo,",
  "atk-s0502a0:611_15": "tena hi dāruhatthiṃ kāretvā tassāsannaṭṭhānaṃ pesehi.",
  "atk-s0502a0:611_16": "So hatthivāhanaṃ vā assavāhanaṃ vā sutvā dūrampi gacchati.",
  "atk-s0502a0:611_17": "Tattha naṃ āgataṃ gahetuṃ sakkā bhavissatī”ti.",
  "atk-s0502a0:612_0": "Rājā “attheso upāyo”ti dārumayaṃ yantahatthiṃ kārāpetvā bahi pilotikāhi veṭhetvā katacittakammaṃ katvā",
  "atk-s0502a0:612_1": "tassa vijite āsannaṭṭhāne ekasmiṃ saratīre vissajjāpesi.",
  "atk-s0502a0:612_2": "Hatthino antokucchiyaṃ saṭṭhi purisā aparāparaṃ caṅkamanti,",
  "atk-s0502a0:612_3": "hatthilaṇḍaṃ āharitvā tattha tattha chaḍḍesuṃ.",
  "atk-s0502a0:612_4": "Eko vanacarako hatthiṃ disvā,",
  "atk-s0502a0:612_5": "“amhākaṃ rañño anucchaviko”ti cintetvā,",
  "atk-s0502a0:612_6": "gantvā rañño ārocesi – “deva,",
  "atk-s0502a0:612_7": "mayā sabbaseto kelāsakūṭapaṭibhāgo tumhākaññeva anucchaviko varavāraṇo diṭṭho”ti.",
  "atk-s0502a0:612_8": "Uteno tameva maggadesakaṃ katvā hatthiṃ abhiruyha saparivāro nikkhami.",
  "atk-s0502a0:612_9": "Tassa āgamanaṃ ñatvā carapurisā gantvā caṇḍapajjotassa ārocesuṃ.",
  "atk-s0502a0:612_10": "So āgantvā majjhe tucchaṃ katvā ubhosu passesu balakāyaṃ payojesi.",
  "atk-s0502a0:612_11": "Uteno tassāgamanaṃ ajānanto hatthiṃ anubandhi.",
  "atk-s0502a0:612_12": "Anto ṭhitamanussā vegena palāpesuṃ.",
  "atk-s0502a0:612_13": "Kaṭṭhahatthī rañño mantaṃ parivattetvā vīṇaṃ vādentassa tantisaddaṃ asuṇanto viya palāyatiyeva.",
  "atk-s0502a0:612_14": "Rājā hatthināgaṃ pāpuṇituṃ asakkonto assaṃ āruyha anubandhi.",
  "atk-s0502a0:612_15": "Tasmiṃ vegena anubandhante balakāyo ohīyi.",
  "atk-s0502a0:612_16": "Rājā ekakova ahosi.",
  "atk-s0502a0:612_17": "Atha naṃ ubhosu passesu payuttā caṇḍapajjotassa purisā gaṇhitvā attano rañño adaṃsu.",
  "atk-s0502a0:612_18": "Athassa balakāyo amittavasaṃ gatabhāvaṃ ñatvā bahinagareva khandhāvāraṃ nivesetvā acchi.",
  "atk-s0502a0:613_0": "Caṇḍapajjotopi utenaṃ jīvaggāhameva gāhāpetvā ekasmiṃ coragehe pakkhipitvā dvāraṃ pidahāpetvā tayo divase jayapānaṃ pivi.",
  "atk-s0502a0:613_1": "Uteno tatiyadivase ārakkhake pucchi –",
  "atk-s0502a0:613_2": "“kahaṃ vo, tāta, rājā”ti?",
  "atk-s0502a0:613_3": "“‘Paccāmitto me gahito’ti jayapānaṃ pivatī”ti.",
  "atk-s0502a0:613_4": "“Kā nāmesā mātugāmassa viya tumhākaṃ rañño kiriyā,",
  "atk-s0502a0:613_5": "nanu paṭirājūnaṃ gahetvā vissajjetuṃ vā māretuṃ vā vaṭṭati,",
  "atk-s0502a0:613_6": "amhe dukkhaṃ nisīdāpetvā jayapānaṃ kira pivatī”ti.",
  "atk-s0502a0:613_7": "Te gantvā tamatthaṃ rañño ārocesuṃ.",
  "atk-s0502a0:613_8": "So āgantvā “saccaṃ kira tvaṃ evaṃ vadasī”ti pucchi. “Āma,",
  "atk-s0502a0:613_9": "mahārājā”ti.",
  "atk-s0502a0:613_10": "“Sādhu taṃ vissajjessāmi,",
  "atk-s0502a0:613_11": "evarūpo kira te manto atthi,",
  "atk-s0502a0:613_12": "taṃ mayhaṃ dassasī”ti.",
  "atk-s0502a0:613_13": "“Sādhu dassāmi,",
  "atk-s0502a0:613_14": "gahaṇasamaye maṃ vanditvā taṃ gaṇhāhi.",
  "atk-s0502a0:613_15": "Kiṃ pana tvaṃ vandissasī”ti?",
  "atk-s0502a0:613_16": "“Kyāhaṃ taṃ vandissāmi,",
  "atk-s0502a0:613_17": "na vandissāmī”ti?",
  "atk-s0502a0:613_18": "“Ahampi te na dassāmī”ti.",
  "atk-s0502a0:613_19": "“Evaṃ sante rājāṇaṃ te karissāmī”ti. “Karohi,",
  "atk-s0502a0:613_20": "sarīrassa me issaro,",
  "atk-s0502a0:613_21": "na pana cittassā”ti.",
  "atk-s0502a0:613_22": "Rājā tassa sūragajjitaṃ sutvā,",
  "atk-s0502a0:613_23": "“kathaṃ nu kho imaṃ mantaṃ gaṇhissāmī”ti cintetvā,",
  "atk-s0502a0:613_24": "“imaṃ mantaṃ aññaṃ jānāpetuṃ na sakkā,",
  "atk-s0502a0:613_25": "mama dhītaraṃ etassa santike uggaṇhāpetvā ahaṃ tassā santike gaṇhissāmī”ti.",
  "atk-s0502a0:613_26": "Atha naṃ āha –",
  "atk-s0502a0:613_27": "“aññassa vanditvā gaṇhantassa dassasī”ti. “Āma,",
  "atk-s0502a0:613_28": "mahārājā”ti.",
  "atk-s0502a0:613_29": "“Tena hi amhākaṃ ghare ekā khujjā atthi tassā antosāṇiyaṃ vanditvā nisinnāya tvaṃ bahisāṇiyaṃ ṭhitova mantaṃ vācehī”ti. “Sādhu, mahārāja,",
  "atk-s0502a0:613_30": "khujjā vā hotu pīṭhasappi vā,",
  "atk-s0502a0:613_31": "vandantiyā dassāmī”ti.",
  "atk-s0502a0:613_32": "Tato rājā gantvā dhītaraṃ vāsuladattaṃ āha – “amma,",
  "atk-s0502a0:613_33": "eko saṅkhakuṭṭhī anagghamantaṃ jānāti,",
  "atk-s0502a0:613_34": "taṃ aññaṃ jānāpetuṃ na sakkā.",
  "atk-s0502a0:613_35": "Tvaṃ antosāṇiyaṃ nisīditvā taṃ vanditvā mantaṃ gaṇha,",
  "atk-s0502a0:613_36": "so bahisāṇiyaṃ ṭhatvā tuyhaṃ vācessati.",
  "atk-s0502a0:613_37": "Tava santikā ahaṃ taṃ gaṇhissāmī”ti.",
  "atk-s0502a0:614_0": "Evaṃ so tesaṃ aññamaññaṃ santhavakaraṇabhayena dhītaraṃ khujjaṃ,",
  "atk-s0502a0:614_1": "itaraṃ saṅkhakuṭṭhiṃ katvā kathesi.",
  "atk-s0502a0:614_2": "So tassā antosāṇiyaṃ vanditvā nisinnāya bahi ṭhito mantaṃ vācesi.",
  "atk-s0502a0:614_3": "Atha naṃ ekadivasaṃ punappunaṃ vuccamānampi mantapadaṃ vattuṃ asakkontiṃ “are khujje atibahaloṭṭhakapolaṃ te mukhaṃ,",
  "atk-s0502a0:614_4": "evaṃ nāma vadehī”ti āha.",
  "atk-s0502a0:614_5": "“Sā kujjhitvā are duṭṭhasaṅkhakuṭṭhi kiṃ vadesi,",
  "atk-s0502a0:614_6": "kiṃ mādisā khujjā nāma hotī”ti?",
  "atk-s0502a0:614_7": "Sāṇikaṇṇaṃ ukkhipitvā “kāsi tva”nti vutte,",
  "atk-s0502a0:614_8": "“rañño dhītā vāsuladattā nāmāha”nti āha.",
  "atk-s0502a0:614_9": "“Pitā te taṃ mayhaṃ kathento ‘khujjā’ti kathesī”ti.",
  "atk-s0502a0:614_10": "“Mayhampi kathento taṃ saṅkhakuṭṭhiṃ katvā kathesī”ti.",
  "atk-s0502a0:614_11": "Te ubhopi “tena hi amhākaṃ santhavakaraṇabhayena kathitaṃ bhavissatī”ti antosāṇiyaññeva santhavaṃ kariṃsu.",
  "atk-s0502a0:615_0": "Tato paṭṭhāya mantaggahaṇaṃ vā sippaggahaṇaṃ vā natthi.",
  "atk-s0502a0:615_1": "Rājāpi dhītaraṃ niccaṃ pucchati –",
  "atk-s0502a0:615_2": "“sippaṃ gaṇhasi, ammā”ti? “Gaṇhāmi, tātā”ti.",
  "atk-s0502a0:615_3": "Atha naṃ ekadivasaṃ uteno āha – “bhadde,",
  "atk-s0502a0:615_4": "sāmikena kattabbaṃ nāma neva mātāpitaro na bhātubhaginiyo kātuṃ sakkonti,",
  "atk-s0502a0:615_5": "sace mayhaṃ jīvitaṃ dassasi,",
  "atk-s0502a0:615_6": "pañca te itthisatāni parivāraṃ datvā aggamahesiṭṭhānaṃ dassāmī”ti.",
  "atk-s0502a0:615_7": "“Sace imasmiṃ vacane patiṭṭhātuṃ sakkhissatha,",
  "atk-s0502a0:615_8": "dassāmi vo jīvita”nti.",
  "atk-s0502a0:615_9": "“Sakkhissāmi,",
  "atk-s0502a0:615_10": "bhadde”ti.",
  "atk-s0502a0:615_11": "Sā “sādhu,",
  "atk-s0502a0:615_12": "sāmī”ti pitu santikaṃ gantvā vanditvā ekamantaṃ aṭṭhāsi.",
  "atk-s0502a0:615_13": "Atha naṃ so pucchi – “amma,",
  "atk-s0502a0:615_14": "niṭṭhitaṃ sippa”nti?",
  "atk-s0502a0:615_15": "“Na tāva niṭṭhitaṃ, tāta,",
  "atk-s0502a0:615_16": "sippa”nti.",
  "atk-s0502a0:615_17": "Atha naṃ so pucchi – “kiṃ, ammā”ti?",
  "atk-s0502a0:615_18": "“Amhākaṃ ekaṃ dvārañca ekaṃ vāhanañca laddhuṃ vaṭṭati, tātā”ti.",
  "atk-s0502a0:615_19": "“Idaṃ kiṃ, ammā”ti? “Tāta,",
  "atk-s0502a0:615_20": "rattiṃ kira tārakasaññāya mantassa upacāratthāya ekaṃ osadhaṃ gahetabbaṃ atthi.",
  "atk-s0502a0:615_21": "Tasmā amhākaṃ velāya vā avelāya vā nikkhamanakāle ekaṃ dvārañceva ekaṃ vāhanañca laddhuṃ vaṭṭatī”ti.",
  "atk-s0502a0:615_22": "Rājā “sādhū”ti sampaṭicchi.",
  "atk-s0502a0:615_23": "Te attano abhirucitaṃ ekaṃ dvāraṃ hatthagataṃ kariṃsu.",
  "atk-s0502a0:615_24": "Rañño pana pañca vāhanāni ahesuṃ.",
  "atk-s0502a0:615_25": "Bhaddavatī nāma kareṇukā ekadivasaṃ paññāsa yojanāni gacchati,",
  "atk-s0502a0:615_26": "kāko nāma dāso saṭṭhi yojanāni gacchati,",
  "atk-s0502a0:615_27": "celakaṭṭhi ca muñcakesī cāti dve assā yojanasataṃ gacchanti,",
  "atk-s0502a0:615_28": "nāḷāgiri hatthī vīsati yojanasatanti.",
  "atk-s0502a0:616_0": "So kira rājā anuppanne buddhe ekassa issarassa upaṭṭhāko ahosi.",
  "atk-s0502a0:616_1": "Athekadivasaṃ issare bahinagaraṃ gantvā nhatvā āgacchante eko paccekabuddho nagaraṃ piṇḍāya pavisitvā",
  "atk-s0502a0:616_2": "sakalanagaravāsīnaṃ mārena āvaṭṭitattā ekaṃ bhikkhāmpi alabhitvā yathādhotena pattena nikkhami.",
  "atk-s0502a0:616_3": "Atha naṃ nagaradvāraṃ pattakāle māro aññātakavesena upasaṅkamitvā, “api, bhante,",
  "atk-s0502a0:616_4": "vo kiñci laddha”nti pucchi.",
  "atk-s0502a0:616_5": "“Kiṃ pana me tvaṃ alabhanākāraṃ karī”ti?",
  "atk-s0502a0:616_6": "“Tena hi nivattitvā puna pavisatha,",
  "atk-s0502a0:616_7": "idāni na karissāmī”ti.",
  "atk-s0502a0:616_8": "“Nāhaṃ puna nivattissāmī”ti.",
  "atk-s0502a0:616_9": "Sace hi nivatteyya,",
  "atk-s0502a0:616_10": "puna so sakalanagaravāsīnaṃ sarīre adhimuñcitvā pāṇiṃ paharitvā hasanakeḷiṃ kareyya.",
  "atk-s0502a0:616_11": "Paccekabuddhe anivattitvā gate māro tattheva antaradhāyi.",
  "atk-s0502a0:616_12": "Atha so issaro yathādhoteneva pattena āgacchantaṃ paccekabuddhaṃ disvā vanditvā, “api, bhante,",
  "atk-s0502a0:616_13": "kiñci laddha”nti pucchi.",
  "atk-s0502a0:616_14": "“Caritvā nikkhantamhāvuso”ti.",
  "atk-s0502a0:616_15": "So cintesi – “ayyo,",
  "atk-s0502a0:616_16": "mayā pucchitaṃ akathetvā aññaṃ vadati,",
  "atk-s0502a0:616_17": "na kiñci laddhaṃ bhavissatī”ti.",
  "atk-s0502a0:616_18": "Athassa pattaṃ olokento tucchaṃ disvā gehe bhattassa niṭṭhitāniṭṭhitabhāvaṃ ajānanatāya sūro hutvā pattaṃ gahetuṃ avisahanto “thokaṃ, bhante,",
  "atk-s0502a0:616_19": "adhivāsethā”ti vatvā vegena gharaṃ gantvā “amhākaṃ bhattaṃ niṭṭhita”nti pucchitvā,",
  "atk-s0502a0:616_20": "“niṭṭhita”nti vutte taṃ upaṭṭhākaṃ āha – “tāta,",
  "atk-s0502a0:616_21": "añño tayā sampannavegataro nāma natthi,",
  "atk-s0502a0:616_22": "sīghena javena bhadantaṃ patvā ‘pattaṃ me, bhante,",
  "atk-s0502a0:616_23": "dethā’ti vatvā pattaṃ gahetvā vegena ehī”ti.",
  "atk-s0502a0:616_24": "So ekavacaneneva pakkhanditvā pattaṃ gahetvā āhari.",
  "atk-s0502a0:616_25": "Issaropi attano bhojanassa pattaṃ pūretvā “imaṃ sīghaṃ gantvā ayyassa sampādehi,",
  "atk-s0502a0:616_26": "ahaṃ te ito pattiṃ dammī”ti āha.",
  "atk-s0502a0:617_0": "Sopi taṃ gahetvā javena gantvā paccekabuddhassa pattaṃ datvā pañcapatiṭṭhitena vanditvā, “bhante,",
  "atk-s0502a0:617_1": "‘velā upakaṭṭhā’ti ahaṃ atisīghena javena āgato ca gato ca,",
  "atk-s0502a0:617_2": "etassa me javassa phalena yojanānaṃ paṇṇāsasaṭṭhisatavīsasatagamanasamatthāni pañca vāhanāni nibbattantu,",
  "atk-s0502a0:617_3": "āgacchantassa ca me gacchantassa ca sarīraṃ sūriyatejena tatthaṃ,",
  "atk-s0502a0:617_4": "tassa me phalena nibbattanibbattaṭṭhāne āṇā sūriyatejasadisā hotu,",
  "atk-s0502a0:617_5": "imasmiṃ me piṇḍapāte sāminā patti dinnā,",
  "atk-s0502a0:617_6": "tassā me nissandena tumhehi diṭṭhadhammassa bhāgī homī”ti āha.",
  "atk-s0502a0:617_7": "Paccekabuddho “evaṃ hotū”ti vatvā –",
  "atk-s0502a0:618_0": "“Icchitaṃ patthitaṃ tuyhaṃ, sabbameva samijjhatu;",
  "atk-s0502a0:619_0": "Sabbe pūrentu saṅkappā, cando pannaraso yathā. ;",
  "atk-s0502a0:620_0": "“Icchitaṃ patthitaṃ tuyhaṃ, khippameva samijjhatu;",
  "atk-s0502a0:621_0": "Sabbe pūrentu saṅkappā, maṇijotiraso yathā”ti. –",
  "atk-s0502a0:622_0": "Anumodanaṃ akāsi.",
  "atk-s0502a0:622_1": "Paccekabuddhānaṃ kira idhāva dve gāthā anumodanagāthā nāma honti.",
  "atk-s0502a0:622_2": "Tattha jotirasoti sabbakāmadadaṃ maṇiratanaṃ vuccati.",
  "atk-s0502a0:622_3": "Idaṃ tassa pubbacaritaṃ.",
  "atk-s0502a0:622_4": "So etarahi caṇḍapajjoto ahosi.",
  "atk-s0502a0:622_5": "Tassa ca kammassa nissandena imāni pañca vāhanāni nibbattiṃsu.",
  "atk-s0502a0:622_6": "Athekadivasaṃ rājā uyyānakīḷāya nikkhami.",
  "atk-s0502a0:622_7": "Uteno “ajja palāyitabba”nti mahantāmahante cammapasibbake hiraññasuvaṇṇassa pūretvā kareṇukāpiṭṭhe ṭhapetvā vāsuladattaṃ ādāya palāyi.",
  "atk-s0502a0:622_8": "Antepurapālakā palāyantaṃ taṃ disvā gantvā rañño ārocesuṃ.",
  "atk-s0502a0:622_9": "Rājā “sīghaṃ gacchathā”ti balaṃ pahiṇi.",
  "atk-s0502a0:622_10": "Uteno balassa pakkhandabhāvaṃ ñatvā kahāpaṇapasibbakaṃ mocetvā pātesi,",
  "atk-s0502a0:622_11": "manussā kahāpaṇe uccinitvā puna pakkhandiṃsu.",
  "atk-s0502a0:622_12": "Itaro suvaṇṇapasibbakaṃ mocetvā pātetvā nesaṃ suvaṇṇalobhena papañcentānaññeva bahi nivuṭṭhaṃ attano khandhāvāraṃ pāpuṇi.",
  "atk-s0502a0:622_13": "Atha naṃ āgacchantaṃ disvāva attano balakāyo parivāretvā nagaraṃ pavesesi.",
  "atk-s0502a0:622_14": "So patvāva vāsuladattaṃ abhisiñcitvā aggamahesiṭṭhāne ṭhapesīti.",
  "atk-s0502a0:622_15": "Ayaṃ vāsuladattāya uppatti.",
  "atk-s0502a0:623_0": "Aparā pana māgaṇḍiyā nāma rañño santikā aggamahesiṭṭhānaṃ labhi.",
  "atk-s0502a0:623_1": "Sā kira kururaṭṭhe māgaṇḍiyabrāhmaṇassa dhītā.",
  "atk-s0502a0:623_2": "Mātāpissā māgaṇḍiyāyeva nāmaṃ.",
  "atk-s0502a0:623_3": "Cūḷapitāpissā māgaṇḍiyova,",
  "atk-s0502a0:623_4": "sā abhirūpā ahosi devaccharapaṭibhāgā.",
  "atk-s0502a0:623_5": "Pitā panassā anucchavikaṃ sāmikaṃ alabhanto mahantehi mahantehi kulehi yācitopi “na mayhaṃ dhītu tumhe anucchavikā”ti tajjetvā uyyojesi.",
  "atk-s0502a0:623_6": "Athekadivasaṃ satthā paccūsasamaye lokaṃ volokento māgaṇḍiyabrāhmaṇassa sapajāpatikassa anāgāmiphalūpanissayaṃ",
  "atk-s0502a0:623_7": "disvā attano pattacīvaramādāya tassa bahinigame aggiparicaraṇaṭṭhānaṃ agamāsi.",
  "atk-s0502a0:623_8": "So tathāgatassa rūpasobhaggappattaṃ attabhāvaṃ oloketvā,",
  "atk-s0502a0:623_9": "“imasmiṃ loke iminā purisena sadiso añño puriso nāma natthi,",
  "atk-s0502a0:623_10": "ayaṃ mayhaṃ dhītu anucchaviko,",
  "atk-s0502a0:623_11": "imassa posāpanatthāya dhītaraṃ dassāmī”ti cintetvā, “samaṇa,",
  "atk-s0502a0:623_12": "ekā me dhītā atthi,",
  "atk-s0502a0:623_13": "ahaṃ ettakaṃ kālaṃ tassā anucchavikaṃ purisaṃ na passāmi,",
  "atk-s0502a0:623_14": "tumhe tassā anucchavikā,",
  "atk-s0502a0:623_15": "sā ca tumhākaññeva anucchavikā.",
  "atk-s0502a0:623_16": "Tumhākañhi pādaparicārikā,",
  "atk-s0502a0:623_17": "tassā ca bhattā laddhuṃ vaṭṭati,",
  "atk-s0502a0:623_18": "taṃ vo ahaṃ dassāmi,",
  "atk-s0502a0:623_19": "yāva mamāgamanā idheva tiṭṭhathā”ti āha.",
  "atk-s0502a0:623_20": "Satthā kiñci avatvā tuṇhī ahosi.",
  "atk-s0502a0:623_21": "Brāhmaṇo vegena gharaṃ gantvā, “bhoti,",
  "atk-s0502a0:623_22": "bhoti dhītu me anucchaviko puriso diṭṭho,",
  "atk-s0502a0:623_23": "sīghaṃ sīghaṃ naṃ alaṅkarohī”ti taṃ alaṅkārāpetvā saddhiṃ brāhmaṇiyā ādāya satthu santikaṃ pāyāsi.",
  "atk-s0502a0:623_24": "Sakalanagaraṃ saṅkhubhi.",
  "atk-s0502a0:623_25": "Ayaṃ “ettakaṃ kālaṃ mayhaṃ dhītu anucchaviko natthī”ti kassaci adatvā “ajja me dhītu anucchaviko diṭṭho”ti kira vadeti,",
  "atk-s0502a0:623_26": "“kīdiso nu kho so puriso,",
  "atk-s0502a0:623_27": "passissāma na”nti mahājano teneva saddhiṃ nikkhami.",
  "atk-s0502a0:624_0": "Tasmiṃ dhītaraṃ gahetvā āgacchante satthā tena vuttaṭṭhāne aṭṭhatvā tattha padacetiyaṃ dassetvā gantvā aññasmiṃ ṭhāne aṭṭhāsi.",
  "atk-s0502a0:624_1": "Buddhānañhi padacetiyaṃ adhiṭṭhahitvā akkantaṭṭhāneyeva paññāyati,",
  "atk-s0502a0:624_2": "na aññattha.",
  "atk-s0502a0:624_3": "Yesañcatthāya adhiṭṭhitaṃ hoti,",
  "atk-s0502a0:624_4": "teyeva naṃ passanti.",
  "atk-s0502a0:624_5": "Tesaṃ pana adassanakaraṇatthaṃ hatthiādayo vā akkamantu,",
  "atk-s0502a0:624_6": "mahāmegho vā pavassatu,",
  "atk-s0502a0:624_7": "verambhavātā vā paharantu,",
  "atk-s0502a0:624_8": "na taṃ koci makkhetuṃ sakkoti.",
  "atk-s0502a0:624_9": "Atha brāhmaṇī brāhmaṇaṃ āha –",
  "atk-s0502a0:624_10": "“kuhiṃ so puriso”ti.",
  "atk-s0502a0:624_11": "“‘Imasmiṃ ṭhāne tiṭṭhāhī’ti naṃ avacaṃ,",
  "atk-s0502a0:624_12": "kuhiṃ nu kho so gato”ti ito cito olokento padacetiyaṃ disvā “ayamassa padavalañjo”ti āha.",
  "atk-s0502a0:624_13": "Brāhmaṇī salakkhaṇamantānaṃ tiṇṇaṃ vedānaṃ paguṇatāya lakkhaṇamante parivattetvā padalakkhaṇaṃ upadhāretvā, “nayidaṃ, brāhmaṇa,",
  "atk-s0502a0:624_14": "pañcakāmaguṇasevino pada”nti vatvā imaṃ gāthamāha –",
  "atk-s0502a0:625_0": "“Rattassa hi ukkuṭikaṃ padaṃ bhave,",
  "atk-s0502a0:626_0": "Duṭṭhassa hoti sahasānupīḷitaṃ;",
  "atk-s0502a0:627_0": "Mūḷhassa hoti avakaḍḍhitaṃ padaṃ,",
  "atk-s0502a0:628_0": "Vivaṭṭacchadassa idamīdisaṃ pada”nti. ;",
  "atk-s0502a0:629_0": "Atha naṃ brāhmaṇo evamāha –",
  "atk-s0502a0:629_1": "“bhoti tvaṃ udakapātiyaṃ kumbhīlaṃ,",
  "atk-s0502a0:629_2": "gehamajjhe ca pana coraṃ viya mante passanasīlā,",
  "atk-s0502a0:629_3": "tuṇhī hohī”ti. Brāhmaṇa,",
  "atk-s0502a0:629_4": "yaṃ icchasi,",
  "atk-s0502a0:629_5": "taṃ vadehi,",
  "atk-s0502a0:629_6": "nayidaṃ pañcakāmaguṇasevino padanti.",
  "atk-s0502a0:629_7": "Tato ito cito ca olokento satthāraṃ disvā,",
  "atk-s0502a0:629_8": "“ayaṃ so puriso”ti vatvā brāhmaṇo gantvā, “samaṇa,",
  "atk-s0502a0:629_9": "dhītaraṃ me tava posāpanatthāya demī”ti āha.",
  "atk-s0502a0:629_10": "Satthā “dhītarā te mayhaṃ attho atthi vā natthi vā”ti avatvāva,",
  "atk-s0502a0:629_11": "“brāhmaṇa,",
  "atk-s0502a0:629_12": "ekaṃ te kāraṇaṃ kathemī”ti vatvā,",
  "atk-s0502a0:629_13": "“kathehi samaṇā”ti vutte mahābhinikkhamanato paṭṭhāya yāva ajapālanigrodhamūlā mārena anubaddhabhāvaṃ",
  "atk-s0502a0:629_14": "ajapālanigrodhamūle ca pana “atīto dāni me esa visaya”nti tassa sokāturassa sokavūpasamanatthaṃ āgatāhi",
  "atk-s0502a0:629_15": "māradhītāhi kumārikavaṇṇādivasena payojitaṃ palobhanaṃ ācikkhitvā,",
  "atk-s0502a0:629_16": "“tadāpi mayhaṃ chando nāhosī”ti vatvā –",
  "atk-s0502a0:630_0": "“Disvāna taṇhaṃ aratiṃ ragañca,",
  "atk-s0502a0:631_0": "Nāhosi chando api methunasmiṃ;",
  "atk-s0502a0:632_0": "Kimevidaṃ muttakarīsapuṇṇaṃ,",
  "atk-s0502a0:633_0": "Pādāpi naṃ samphusituṃ na icche”ti. –",
  "atk-s0502a0:634_0": "Imaṃ gāthamāha.",
  "atk-s0502a0:634_1": "Gāthāpariyosāne brāhmaṇo ca brāhmaṇī ca anāgāmiphale patiṭṭhahiṃsu.",
  "atk-s0502a0:634_2": "Māgaṇḍiyāpi kho “sacassa mayā attho natthi,",
  "atk-s0502a0:634_3": "anatthikabhāvova vattabbo,",
  "atk-s0502a0:634_4": "ayaṃ pana maṃ muttakarīsapuṇṇaṃ karoti,",
  "atk-s0502a0:634_5": "pādāpi naṃ samphusituṃ na iccheti, hotu,",
  "atk-s0502a0:634_6": "attano jātikulapadesabhogayasavayasampattiṃ āgamma tathārūpaṃ bhattāraṃ labhitvā samaṇassa gotamassa",
  "atk-s0502a0:634_7": "kattabbayuttakaṃ jānissāmī”ti satthari āghātaṃ bandhi.",
  "atk-s0502a0:634_8": "“Kiṃ pana satthā tāya attani āghātuppattiṃ jānāti, no”ti?",
  "atk-s0502a0:634_9": "“Jānātiyeva.",
  "atk-s0502a0:634_10": "Jānanto kasmā gāthamāhā”ti?",
  "atk-s0502a0:634_11": "Itaresaṃ dvinnaṃ vasena.",
  "atk-s0502a0:634_12": "Buddhā hi āghātaṃ agaṇetvā maggaphalādhigamārahānaṃ vasena dhammaṃ desentiyeva.",
  "atk-s0502a0:634_13": "Mātāpitaro taṃ netvā cūḷamāgaṇḍiyaṃ kaniṭṭhaṃ paṭicchāpetvā pabbajitvā arahattaṃ pāpuṇiṃsu.",
  "atk-s0502a0:634_14": "Cūḷamāgaṇḍiyopi cintesi –",
  "atk-s0502a0:634_15": "“mama dhītā omakasattassa na anucchavikā,",
  "atk-s0502a0:634_16": "ekassa raññova anucchavikā”ti.",
  "atk-s0502a0:634_17": "Taṃ ādāya kosambiṃ gantvā sabbālaṅkārehi alaṅkaritvā,",
  "atk-s0502a0:634_18": "“imaṃ itthiratanaṃ devassa anucchavika”nti utenassa rañño adāsi.",
  "atk-s0502a0:634_19": "So taṃ disvāva uppannabalavasineho abhisekaṃ katvā pañcasatamātugāmaparivāraṃ datvā aggamahesiṭṭhāne ṭhapesi.",
  "atk-s0502a0:634_20": "Ayaṃ māgaṇḍiyāya uppatti.",
  "atk-s0502a0:635_0": "Evamassa diyaḍḍhasahassanāṭakitthiparivārā tisso aggamahesiyo ahesuṃ.",
  "atk-s0502a0:635_1": "Tasmiṃ kho pana samaye ghosakaseṭṭhi kukkuṭaseṭṭhi pāvārikaseṭṭhīti kosambiyaṃ tayo seṭṭhino honti.",
  "atk-s0502a0:635_2": "Te upakaṭṭhāya vassūpanāyikāya pañcasatatāpase himavantato āgantvā nagare bhikkhāya carante disvā pasīditvā",
  "atk-s0502a0:635_3": "nisīdāpetvā bhojetvā paṭiññaṃ gahetvā cattāro māse attano santike vasāpetvā puna vassāratte āgamanatthāya",
  "atk-s0502a0:635_4": "paṭijānāpetvā uyyojesuṃ.",
  "atk-s0502a0:635_5": "Tāpasāpi tato paṭṭhāya aṭṭha māse himavante vasitvā cattāro māse tesaṃ santike vasiṃsu.",
  "atk-s0502a0:635_6": "Te aparabhāge himavantato āgacchantā araññāyatane ekaṃ mahānigrodhaṃ disvā tassa mūle nisīdiṃsu.",
  "atk-s0502a0:635_7": "Tesu jeṭṭhakatāpaso cintesi –",
  "atk-s0502a0:635_8": "“imasmiṃ rukkhe adhivatthā devatā oramattikā na bhavissati,",
  "atk-s0502a0:635_9": "mahesakkhenevettha devarājena bhavitabbaṃ,",
  "atk-s0502a0:635_10": "sādhu vata sacāyaṃ isigaṇassa pānīyaṃ dadeyyā”ti.",
  "atk-s0502a0:635_11": "Sopi pānīyaṃ adāsi.",
  "atk-s0502a0:635_12": "Tāpaso nhānodakaṃ cintesi,",
  "atk-s0502a0:635_13": "tampi adāsi.",
  "atk-s0502a0:635_14": "Tato bhojanaṃ cintesi,",
  "atk-s0502a0:635_15": "tampi adāsi.",
  "atk-s0502a0:635_16": "Athassa etadahosi –",
  "atk-s0502a0:635_17": "“ayaṃ devarājā amhehi cintitaṃ cintitaṃ sabbaṃ deti,",
  "atk-s0502a0:635_18": "aho vata naṃ passeyyāmā”ti.",
  "atk-s0502a0:635_19": "So rukkhakkhandhaṃ padāletvā attānaṃ dassesi.",
  "atk-s0502a0:635_20": "Atha naṃ tāpasā,",
  "atk-s0502a0:635_21": "“devarāja,",
  "atk-s0502a0:635_22": "mahatī te sampatti,",
  "atk-s0502a0:635_23": "kiṃ nu kho katvā ayaṃ te laddhā”ti pucchiṃsu.",
  "atk-s0502a0:635_24": "“Mā pucchatha, ayyā”ti. “Ācikkha,",
  "atk-s0502a0:635_25": "devarājā”ti.",
  "atk-s0502a0:635_26": "So attanā katakammassa parittakattā lajjamāno kathetuṃ na visahi.",
  "atk-s0502a0:635_27": "Tehi punappunaṃ nippīḷiyamāno pana “tena hi suṇāthā”ti vatvā kathesi.",
  "atk-s0502a0:636_0": "So kireko duggatamanusso hutvā bhatiṃ pariyesanto anāthapiṇḍikassa santike bhatikammaṃ labhitvā taṃ nissāya jīvikaṃ kappesi.",
  "atk-s0502a0:636_1": "Athekasmiṃ uposathadivase sampatte anāthapiṇḍiko vihārato āgantvā pucchi –",
  "atk-s0502a0:636_2": "“tassa bhatikassa ajjuposathadivasabhāvo kenaci kathito”ti?",
  "atk-s0502a0:636_3": "“Na kathito, sāmī”ti.",
  "atk-s0502a0:636_4": "“Tena hissa sāyamāsaṃ pacathā”ti.",
  "atk-s0502a0:636_5": "Athassa patthodanaṃ paciṃsu.",
  "atk-s0502a0:636_6": "So divasaṃ araññe kammaṃ katvā sāyaṃ āgantvā bhatte vaḍḍhetvā dinne “chātomhī”ti sahasā abhuñjitvāva “aññesu divasesu imasmiṃ gehe ‘bhattaṃ detha,",
  "atk-s0502a0:636_7": "sūpaṃ detha,",
  "atk-s0502a0:636_8": "byañjanaṃ dethā’ti mahākolāhalaṃ ahosi,",
  "atk-s0502a0:636_9": "ajja te sabbe nissaddā nipajjiṃsu,",
  "atk-s0502a0:636_10": "mayhameva ekassāhāraṃ vaḍḍhayiṃsu,",
  "atk-s0502a0:636_11": "kiṃ nu kho eta”nti cintetvā pucchi –",
  "atk-s0502a0:636_12": "“avasesā bhuñjiṃsu,",
  "atk-s0502a0:636_13": "na bhuñjiṃsū”ti?",
  "atk-s0502a0:636_14": "“Na bhuñjiṃsu, tātā”ti.",
  "atk-s0502a0:636_15": "“Kiṃ kāraṇā”ti?",
  "atk-s0502a0:636_16": "Imasmiṃ gehe uposathadivasesu sāyamāsaṃ na bhuñjanti,",
  "atk-s0502a0:636_17": "sabbeva uposathikā honti.",
  "atk-s0502a0:636_18": "Antamaso thanapāyinopi dārake mukhaṃ vikkhālāpetvā catumadhuraṃ mukhe pakkhipāpetvā mahāseṭṭhi uposathike kāreti.",
  "atk-s0502a0:636_19": "Gandhatelappadīpe jālante khuddakamahallakadārakā sayanagatā dvattiṃsākāraṃ sajjhāyanti.",
  "atk-s0502a0:636_20": "Tuyhaṃ pana uposathadivasabhāvaṃ kathetuṃ satiṃ na karimhā.",
  "atk-s0502a0:636_21": "Tasmā taveva bhattaṃ pakkaṃ,",
  "atk-s0502a0:636_22": "naṃ bhuñjassūti.",
  "atk-s0502a0:636_23": "Sace idāni uposathikena bhavituṃ vaṭṭati,",
  "atk-s0502a0:636_24": "ahampi bhaveyyanti.",
  "atk-s0502a0:636_25": "“Idaṃ seṭṭhi jānātī”ti.",
  "atk-s0502a0:636_26": "“Tena hi naṃ pucchathā”ti.",
  "atk-s0502a0:636_27": "Te gantvā seṭṭhiṃ pucchiṃsu.",
  "atk-s0502a0:636_28": "So evamāha –",
  "atk-s0502a0:636_29": "“idāni pana abhuñjitvā mukhaṃ vikkhāletvā uposathaṅgāni adhiṭṭhahanto upaḍḍhaṃ uposathakammaṃ labhissatī”ti.",
  "atk-s0502a0:636_30": "Itaro taṃ sutvā tathā akāsi.",
  "atk-s0502a0:637_0": "Tassa sakaladivasaṃ kammaṃ katvā chātassa sarīre vātā kuppiṃsu.",
  "atk-s0502a0:637_1": "So yottena uraṃ bandhitvā yottakoṭiyaṃ gahetvā parivattati.",
  "atk-s0502a0:637_2": "Seṭṭhi taṃ pavattiṃ sutvā ukkāhi dhāriyamānāhi catumadhuraṃ gāhāpetvā tassa santikaṃ āgantvā, “kiṃ,",
  "atk-s0502a0:637_3": "tātā”ti pucchi. “Sāmi,",
  "atk-s0502a0:637_4": "vātā me kuppitā”ti.",
  "atk-s0502a0:637_5": "“Tena hi uṭṭhāya idaṃ bhesajjaṃ khādāhī”ti.",
  "atk-s0502a0:637_6": "“Tumhepi khādatha, sāmī”ti.",
  "atk-s0502a0:637_7": "“Amhākaṃ aphāsukaṃ natthi,",
  "atk-s0502a0:637_8": "tvaṃ khādāhī”ti. “Sāmi,",
  "atk-s0502a0:637_9": "ahaṃ uposathakammaṃ karonto sakalaṃ kātuṃ nāsakkhiṃ,",
  "atk-s0502a0:637_10": "upaḍḍhakammampi me vikalaṃ mā ahosī”ti na icchi.",
  "atk-s0502a0:637_11": "“Mā evaṃ kari,",
  "atk-s0502a0:637_12": "tātā”ti vuccamānopi anicchitvā aruṇe uṭṭhahante milātamālā viya kālaṃ katvā tasmiṃ nigrodharukkhe devatā hutvā nibbatti.",
  "atk-s0502a0:637_13": "Tasmā imamatthaṃ kathetvā “so seṭṭhi buddhamāmako,",
  "atk-s0502a0:637_14": "dhammamāmako,",
  "atk-s0502a0:637_15": "saṅghamāmako,",
  "atk-s0502a0:637_16": "taṃ nissāya katassa upaḍḍhuposathakammassa nissandenesā sampatti mayā laddhā”ti āha.",
  "atk-s0502a0:638_0": "“Buddho”ti vacanaṃ sutvāva pañcasatā tāpasā uṭṭhāya devatāya añjaliṃ paggayha “buddhoti vadesi,",
  "atk-s0502a0:638_1": "buddhoti vadesī”ti pucchitvā,",
  "atk-s0502a0:638_2": "“buddhoti vadāmi,",
  "atk-s0502a0:638_3": "buddhoti vadāmī”ti tikkhattuṃ paṭijānāpetvā “ghosopi kho eso dullabho lokasmi”nti udānaṃ udānetvā “devate",
  "atk-s0502a0:638_4": "anekesu kappasatasahassesu asutapubbaṃ saddaṃ tayā suṇāpitamhā”ti āhaṃsu.",
  "atk-s0502a0:638_5": "Atha antevāsino ācariyaṃ etadavocuṃ –",
  "atk-s0502a0:638_6": "“tena hi satthu santikaṃ gacchāmā”ti. “Tātā,",
  "atk-s0502a0:638_7": "tayo seṭṭhino amhākaṃ bahūpakārā,",
  "atk-s0502a0:638_8": "sve tesaṃ nivesane bhikkhaṃ gaṇhitvā tesampi ācikkhitvā gamissāma,",
  "atk-s0502a0:638_9": "adhivāsetha, tātā”ti.",
  "atk-s0502a0:638_10": "Te adhivāsayiṃsu.",
  "atk-s0502a0:638_11": "Punadivase seṭṭhino yāgubhattaṃ sampādetvā āsanāni paññāpetvā “ajja no ayyānaṃ āgamanadivaso”ti ñatvā",
  "atk-s0502a0:638_12": "paccuggamanaṃ katvā te ādāya nivesanaṃ gantvā nisīdāpetvā bhikkhaṃ adaṃsu.",
  "atk-s0502a0:638_13": "Te katabhattakiccā mahāseṭṭhino “mayaṃ gamissāmā”ti vadiṃsu. “Nanu, bhante,",
  "atk-s0502a0:638_14": "tumhehi cattāro vassike māse amhākaṃ gahitāva paṭiññā,",
  "atk-s0502a0:638_15": "idāni kuhiṃ gacchathā”ti?",
  "atk-s0502a0:638_16": "“Loke kira buddho uppanno,",
  "atk-s0502a0:638_17": "dhammo uppanno,",
  "atk-s0502a0:638_18": "saṅgho uppanno,",
  "atk-s0502a0:638_19": "tasmā satthu santikaṃ gamissāmā”ti.",
  "atk-s0502a0:638_20": "“Kiṃ pana tassa satthuno santikaṃ tumhākaññeva gantuṃ vaṭṭatī”ti?",
  "atk-s0502a0:638_21": "“Aññesampi avāritaṃ, āvuso”ti. “Tena hi, bhante, āgametha,",
  "atk-s0502a0:638_22": "mayampi gamanaparivacchaṃ katvā gacchāmā”ti.",
  "atk-s0502a0:638_23": "“Tumhesu parivacchaṃ karontesu amhākaṃ papañco hoti,",
  "atk-s0502a0:638_24": "mayaṃ purato gacchāma,",
  "atk-s0502a0:638_25": "tumhe pacchā āgaccheyyāthā”ti vatvā te puretaraṃ gantvā sammāsambuddhaṃ disvā abhitthavitvā vanditvā ekamantaṃ nisīdiṃsu.",
  "atk-s0502a0:638_26": "Atha nesaṃ satthā anupubbiṃ kathaṃ kathetvā dhammaṃ desesi.",
  "atk-s0502a0:638_27": "Desanāpariyosāne sabbepi saha paṭisambhidāhi arahattaṃ patvā pabbajjaṃ yācitvā “etha,",
  "atk-s0502a0:638_28": "bhikkhavo”ti vacanasamanantaraṃyeva iddhimayapattacīvaradharā ehibhikkhū ahesuṃ.",
  "atk-s0502a0:639_0": "Tepi kho tayo seṭṭhino pañcahi pañcahi sakaṭasatehi bhattacchādanasappimadhuphāṇitādīni dānūpakaraṇāni",
  "atk-s0502a0:639_1": "ādāya sāvatthiṃ patvā satthāraṃ vanditvā dhammakathaṃ sutvā kathāpariyosāne sotāpattiphale patiṭṭhāya",
  "atk-s0502a0:639_2": "addhamāsamattampi dānaṃ dadamānā satthu santike vasitvā kosambiṃ āgamanatthāya satthāraṃ yācitvā satthārā",
  "atk-s0502a0:639_3": "paṭiññaṃ dadantena “suññāgāre kho gahapatayo tathāgatā abhiramantī”ti vutte, “aññātaṃ, bhante,",
  "atk-s0502a0:639_4": "amhehi pahitasāsanena āgantuṃ vaṭṭatī”ti vatvā kosambiṃ gantvā ghosakaseṭṭhi ghositārāmaṃ,",
  "atk-s0502a0:639_5": "kukkuṭaseṭṭhi kukkuṭārāmaṃ,",
  "atk-s0502a0:639_6": "pāvārikaseṭṭhi pāvārikārāmanti tayo mahāvihāre kāretvā satthu āgamanatthāya sāsanaṃ pahiṇiṃsu.",
  "atk-s0502a0:639_7": "Satthā tesaṃ sāsanaṃ sutvā tattha agamāsi.",
  "atk-s0502a0:639_8": "Te paccuggantvā satthāraṃ vihāraṃ pavesetvā vārena vārena paṭijagganti.",
  "atk-s0502a0:639_9": "Satthā devasikaṃ ekekasmiṃ vihāre vasati.",
  "atk-s0502a0:639_10": "Yassa vihāre vuṭṭho hoti,",
  "atk-s0502a0:639_11": "tasseva gharadvāre piṇḍāya carati.",
  "atk-s0502a0:639_12": "Tesaṃ pana tiṇṇaṃ seṭṭhīnaṃ upaṭṭhāko sumano nāma mālākāro ahosi.",
  "atk-s0502a0:639_13": "So te seṭṭhino evamāha –",
  "atk-s0502a0:639_14": "“ahaṃ tumhākaṃ dīgharattaṃ upakārako,",
  "atk-s0502a0:639_15": "satthāraṃ bhojetukāmomhi,",
  "atk-s0502a0:639_16": "mayhampi ekadivasaṃ satthāraṃ dethā”ti.",
  "atk-s0502a0:639_17": "“Tena hi bhaṇe sve bhojehī”ti. “Sādhu,",
  "atk-s0502a0:639_18": "sāmī”ti so satthāraṃ nimantetvā sakkāraṃ paṭiyādesi.",
  "atk-s0502a0:640_0": "Tadā rājā sāmāvatiyā devasikaṃ pupphamūle aṭṭha kahāpaṇe deti.",
  "atk-s0502a0:640_1": "Tassā khujjuttarā nāma dāsī sumanamālākārassa santikaṃ gantvā nibaddhaṃ pupphāni gaṇhāti.",
  "atk-s0502a0:640_2": "Atha naṃ tasmiṃ divase āgataṃ mālākāro āha –",
  "atk-s0502a0:640_3": "“mayā satthā nimantito,",
  "atk-s0502a0:640_4": "ajja pupphehi satthāraṃ pūjessāmi,",
  "atk-s0502a0:640_5": "tiṭṭha tāva,",
  "atk-s0502a0:640_6": "tvaṃ parivesanāya sahāyikā hutvā dhammaṃ sutvā avasesāni pupphāni gahetvā gamissasī”ti.",
  "atk-s0502a0:640_7": "Sā “sādhū”ti adhivāsesi.",
  "atk-s0502a0:640_8": "Sumano buddhappamukhaṃ bhikkhusaṅghaṃ parivisitvā anumodanakaraṇatthāya pattaṃ aggahesi.",
  "atk-s0502a0:640_9": "Satthā anumodanadhammadesanaṃ ārabhi.",
  "atk-s0502a0:640_10": "Khujjuttarāpi satthu dhammakathaṃ suṇantīyeva sotāpattiphale patiṭṭhahi.",
  "atk-s0502a0:640_11": "Sā aññesu divasesu cattāro kahāpaṇe attano gahetvā catūhi pupphāni gahetvā gacchati,",
  "atk-s0502a0:640_12": "taṃ divasaṃ aṭṭhahipi pupphāni gahetvā gatā.",
  "atk-s0502a0:640_13": "Atha naṃ sāmāvatī āha –",
  "atk-s0502a0:640_14": "“kiṃ nu kho, amma,",
  "atk-s0502a0:640_15": "ajja amhākaṃ raññā dviguṇaṃ pupphamūlaṃ dinna”nti? “No, ayye”ti.",
  "atk-s0502a0:640_16": "“Atha kasmā bahūni pupphānī”ti?",
  "atk-s0502a0:640_17": "“Aññesu divasesu ahaṃ cattāro kahāpaṇe attano gahetvā catūhi pupphāni āharāmī”ti.",
  "atk-s0502a0:640_18": "“Ajja kasmā na gaṇhī”ti?",
  "atk-s0502a0:640_19": "“Sammāsambuddhassa dhammakathaṃ sutvā dhammassa adhigatattā”ti.",
  "atk-s0502a0:640_20": "Atha naṃ “are,",
  "atk-s0502a0:640_21": "duṭṭhadāsi ettakaṃ kālaṃ tayā gahitakahāpaṇe me dehī”ti atajjetvā, “amma,",
  "atk-s0502a0:640_22": "tayā pivitaṃ amataṃ amhepi pāyehī”ti vatvā “tena hi maṃ nhāpehī”ti vutte soḷasahi gandhodakaghaṭehi nhāpetvā dve maṭṭhasāṭake dāpesi.",
  "atk-s0502a0:640_23": "Sā ekaṃ nivāsetvā ekaṃ ekaṃsaṃ pārupitvā āsanaṃ paññāpetvā ekaṃ bījaniṃ āharāpetvā āsane nisīditvā citrabījaniṃ",
  "atk-s0502a0:640_24": "ādāya pañca mātugāmasatāni āmantetvā tāsaṃ satthārā desitaniyāmeneva dhammaṃ desesi.",
  "atk-s0502a0:640_25": "Tassā dhammakathaṃ sutvā tā sabbāpi sotāpattiphale patiṭṭhahiṃsu.",
  "atk-s0502a0:641_0": "Tā sabbāpi khujjuttaraṃ vanditvā, “amma,",
  "atk-s0502a0:641_1": "ajjato paṭṭhāya tvaṃ kiliṭṭhakammaṃ mā kari,",
  "atk-s0502a0:641_2": "amhākaṃ mātuṭṭhāne ca ācariyaṭṭhāne ca ṭhatvā satthu santikaṃ gantvā satthārā desitaṃ dhammaṃ sutvā amhākaṃ kathehī”ti vadiṃsu.",
  "atk-s0502a0:641_3": "Sā tathā karontī aparabhāge tipiṭakadharā jātā.",
  "atk-s0502a0:641_4": "Atha naṃ satthā “etadaggaṃ,",
  "atk-s0502a0:641_5": "bhikkhave,",
  "atk-s0502a0:641_6": "mama sāvikānaṃ upāsikānaṃ bahussutānaṃ dhammakathikānaṃ yadidaṃ khujjuttarā”ti etadagge ṭhapesi.",
  "atk-s0502a0:641_7": "Tāpi kho pañcasatā itthiyo taṃ evamāhaṃsu – “amma,",
  "atk-s0502a0:641_8": "satthāraṃ daṭṭhukāmāmhā,",
  "atk-s0502a0:641_9": "taṃ no dassehi,",
  "atk-s0502a0:641_10": "gandhamālādīhi taṃ pūjessāmā”ti. “Ayye,",
  "atk-s0502a0:641_11": "rājakulaṃ nāma bhāriyaṃ,",
  "atk-s0502a0:641_12": "tumhe gahetvā bahi gantuṃ na sakkā”ti. “Amma,",
  "atk-s0502a0:641_13": "no mā nāsehi,",
  "atk-s0502a0:641_14": "dasseheva amhākaṃ satthāra”nti.",
  "atk-s0502a0:641_15": "“Tena hi tumhākaṃ vasanagabbhānaṃ bhittīsu yattakena oloketuṃ sakkā hoti,",
  "atk-s0502a0:641_16": "tattakaṃ chiddaṃ katvā gandhamālādīni āharāpetvā satthāraṃ tiṇṇaṃ seṭṭhīnaṃ gharadvāraṃ gacchantaṃ tumhe tesu tesu ṭhānesu ṭhatvā oloketha ceva,",
  "atk-s0502a0:641_17": "hatthe ca pasāretvā vandatha,",
  "atk-s0502a0:641_18": "pūjetha cā”ti.",
  "atk-s0502a0:641_19": "Tā tathā katvā satthāraṃ gacchantañca āgacchantañca oloketvā vandiṃsu ceva pūjesuñca.",
  "atk-s0502a0:642_0": "Athekadivasaṃ māgaṇḍiyā attano pāsādatalato nikkhamitvā caṅkamamānā tāsaṃ vasanaṭṭhānaṃ gantvā gabbhesu chiddaṃ disvā,",
  "atk-s0502a0:642_1": "“idaṃ ki”nti pucchitvā,",
  "atk-s0502a0:642_2": "tāhi tassā satthari āghātabaddhabhāvaṃ ajānantīhi “satthā imaṃ nagaraṃ āgato,",
  "atk-s0502a0:642_3": "mayaṃ ettha ṭhatvā satthāraṃ vandāma ceva pūjema cā”ti vutte,",
  "atk-s0502a0:642_4": "“āgato nāma imaṃ nagaraṃ samaṇo gotamo,",
  "atk-s0502a0:642_5": "idānissa kattabbaṃ jānissāmi,",
  "atk-s0502a0:642_6": "imāpi tassa upaṭṭhāyikā,",
  "atk-s0502a0:642_7": "imāsampi kattabbaṃ jānissāmī”ti cintetvā gantvā rañño ārocesi –",
  "atk-s0502a0:642_8": "“mahārāja,",
  "atk-s0502a0:642_9": "sāmāvatimissikānaṃ bahiddhā patthanā atthi,",
  "atk-s0502a0:642_10": "katipāheneva te jīvitaṃ māressantī”ti.",
  "atk-s0502a0:642_11": "Rājā “na tā evarūpaṃ karissantī”ti na saddahi.",
  "atk-s0502a0:642_12": "Punappunaṃ vuttepi na saddahi eva.",
  "atk-s0502a0:642_13": "Atha naṃ evaṃ tikkhattuṃ vuttepi asaddahantaṃ “sace me na saddahasi,",
  "atk-s0502a0:642_14": "tāsaṃ vasanaṭṭhānaṃ gantvā upacārehi,",
  "atk-s0502a0:642_15": "mahārājā”ti āha.",
  "atk-s0502a0:642_16": "Rājā gantvā gabbhesu chiddaṃ disvā,",
  "atk-s0502a0:642_17": "“idaṃ ki”nti pucchitvā,",
  "atk-s0502a0:642_18": "tasmiṃ atthe ārocite tāsaṃ akujjhitvā,",
  "atk-s0502a0:642_19": "kiñci avatvāva chiddāni pidahāpetvā sabbagabbhesu uddhacchiddakavātapānāni kāresi.",
  "atk-s0502a0:642_20": "Uddhacchiddakavātapānāni kira tasmiṃ kāle uppannāni.",
  "atk-s0502a0:642_21": "Māgaṇḍiyā tāsaṃ kiñci kātuṃ asakkuṇitvā,",
  "atk-s0502a0:642_22": "“samaṇassa gotamasseva kattabbaṃ karissāmī”ti nāgarānaṃ lañjaṃ datvā,",
  "atk-s0502a0:642_23": "“samaṇaṃ gotamaṃ antonagaraṃ pavisitvā vicarantaṃ dāsakammakaraporisehi akkosetvā paribhāsetvā palāpethā”ti āṇāpesi.",
  "atk-s0502a0:642_24": "Micchādiṭṭhikā tīsu ratanesu appasannā antonagaraṃ paviṭṭhaṃ satthāraṃ anubandhitvā, “corosi, bālosi, mūḷhosi, oṭṭhosi, goṇosi,",
  "atk-s0502a0:642_25": "gadrabhosi,",
  "atk-s0502a0:642_26": "nerayikosi,",
  "atk-s0502a0:642_27": "tiracchānagatosi,",
  "atk-s0502a0:642_28": "natthi tuyhaṃ sugati,",
  "atk-s0502a0:642_29": "duggatiyeva tuyhaṃ pāṭikaṅkhā”ti dasahi akkosavatthūhi akkosanti paribhāsanti.",
  "atk-s0502a0:643_0": "Taṃ sutvā āyasmā ānando satthāraṃ etadavoca – “bhante,",
  "atk-s0502a0:643_1": "ime nāgarā amhe akkosanti paribhāsanti,",
  "atk-s0502a0:643_2": "ito aññattha gacchāmā”ti. “Kuhiṃ,",
  "atk-s0502a0:643_3": "ānandoti”?",
  "atk-s0502a0:643_4": "“Aññaṃ nagaraṃ,",
  "atk-s0502a0:643_5": "bhante”ti.",
  "atk-s0502a0:643_6": "“Tattha manussesu akkosantesu puna kattha gamissāma,",
  "atk-s0502a0:643_7": "ānando”ti?",
  "atk-s0502a0:643_8": "“Tatopi aññaṃ nagaraṃ,",
  "atk-s0502a0:643_9": "bhante”ti.",
  "atk-s0502a0:643_10": "“Tatthāpi manussesu akkosantesu kuhiṃ gamissāmā”ti?",
  "atk-s0502a0:643_11": "“Tatopi aññaṃ nagaraṃ,",
  "atk-s0502a0:643_12": "bhante”ti. “Ānanda,",
  "atk-s0502a0:643_13": "evaṃ kātuṃ na vaṭṭati.",
  "atk-s0502a0:643_14": "Yattha adhikaraṇaṃ uppannaṃ,",
  "atk-s0502a0:643_15": "tattheva tasmiṃ vūpasante aññattha gantuṃ vaṭṭati.",
  "atk-s0502a0:643_16": "Ke pana te, ānanda,",
  "atk-s0502a0:643_17": "akkosantī”ti? “Bhante,",
  "atk-s0502a0:643_18": "dāsakammakare upādāya sabbe akkosantī”ti. “Ahaṃ, ānanda,",
  "atk-s0502a0:643_19": "saṅgāmaṃ otiṇṇahatthisadiso,",
  "atk-s0502a0:643_20": "saṅgāmaṃ otiṇṇahatthino hi catūhi disāhi āgate sare sahituṃ bhāro,",
  "atk-s0502a0:643_21": "tatheva bahūhi dussīlehi kathitakathānaṃ sahanaṃ nāma mayhaṃ bhāro”ti vatvā attānaṃ ārabbha dhammaṃ desento imā nāgavagge tisso gāthā abhāsi –",
  "atk-s0502a0:644_0": "“Ahaṃ nāgova saṅgāme, cāpato patitaṃ saraṃ;",
  "atk-s0502a0:645_0": "Ativākyaṃ titikkhissaṃ, dussīlo hi bahujjano.",
  "atk-s0502a0:646_0": "“Dantaṃ nayanti samitiṃ, dantaṃ rājābhirūhati;",
  "atk-s0502a0:647_0": "Danto seṭṭho manussesu, yotivākyaṃ titikkhati.",
  "atk-s0502a0:648_0": "“Varamassatarā dantā, ājānīyā ca sindhavā;",
  "atk-s0502a0:649_0": "Kuñjarā ca mahānāgā, attadanto tato vara”nti. ;",
  "atk-s0502a0:650_0": "Dhammakathā sampattamahājanassa sātthikā ahosi.",
  "atk-s0502a0:650_1": "Evaṃ dhammaṃ desetvā mā cintayi, ānanda,",
  "atk-s0502a0:650_2": "ete sattāhamattameva akkosissanti,",
  "atk-s0502a0:650_3": "aṭṭhame divase tuṇhī bhavissanti,",
  "atk-s0502a0:650_4": "buddhānañhi uppannaṃ adhikaraṇaṃ sattāhato uttari na gacchati.",
  "atk-s0502a0:650_5": "Māgaṇḍiyā satthāraṃ akkosāpetvā palāpetuṃ asakkontī,",
  "atk-s0502a0:650_6": "“kiṃ nu kho karissāmī”ti cintetvā,",
  "atk-s0502a0:650_7": "“imā etassa upatthambhabhūtā,",
  "atk-s0502a0:650_8": "etāsampi byasanaṃ karissāmī”ti ekadivasaṃ rañño surāpānaṭṭhāne upaṭṭhānaṃ karontī cūḷapitu sāsanaṃ pahiṇi “attho me kira kukkuṭehi,",
  "atk-s0502a0:650_9": "aṭṭha matakukkuṭe,",
  "atk-s0502a0:650_10": "aṭṭha sajīvakukkuṭe ca gahetvā āgacchatu,",
  "atk-s0502a0:650_11": "āgantvā ca sopānamatthake ṭhatvā āgatabhāvaṃ nivedetvā ‘pavisatū’ti vuttepi apavisitvā paṭhamaṃ aṭṭha sajīvakukkuṭe pahiṇatu,",
  "atk-s0502a0:650_12": "‘pacchā itare”’ti.",
  "atk-s0502a0:650_13": "Cūḷāpaṭṭhākassa ca “mama vacanaṃ kareyyāsī”ti lañjaṃ adāsi.",
  "atk-s0502a0:650_14": "Māgaṇḍiyo āgantvā,",
  "atk-s0502a0:650_15": "rañño nivedāpetvā,",
  "atk-s0502a0:650_16": "“pavisatū”ti vutte,",
  "atk-s0502a0:650_17": "“rañño āpānabhūmiṃ na pavisissāmī”ti āha.",
  "atk-s0502a0:650_18": "Itarā cūḷupaṭṭhākaṃ pahiṇi – “gaccha, tāta,",
  "atk-s0502a0:650_19": "mama cūḷapitu santika”nti.",
  "atk-s0502a0:650_20": "So gantvā tena dinne aṭṭha sajīvakukkuṭe ānetvā, “deva,",
  "atk-s0502a0:650_21": "purohitena paṇṇākāro pahito”ti āha.",
  "atk-s0502a0:650_22": "Rājā “bhaddako vata no uttaribhaṅgo uppanno,",
  "atk-s0502a0:650_23": "ko nu kho paceyyā”ti āha.",
  "atk-s0502a0:650_24": "Māgaṇḍiyā,",
  "atk-s0502a0:650_25": "“mahārāja,",
  "atk-s0502a0:650_26": "sāmāvatippamukhā pañcasatā itthiyo nikkammikā vicaranti,",
  "atk-s0502a0:650_27": "tāsaṃ pesehi,",
  "atk-s0502a0:650_28": "tā pacitvā āharissantī”ti āha.",
  "atk-s0502a0:650_29": "Rājā “gaccha,",
  "atk-s0502a0:650_30": "tāsaṃ datvā aññassa kira hatthe adatvā sayameva māretvā pacantū”ti pesesi.",
  "atk-s0502a0:650_31": "Cūḷupaṭṭhāko “sādhu devā”ti gantvā tathā vatvā tāhi “mayaṃ pāṇātipātaṃ na karomā”ti paṭikkhitto āgantvā tamatthaṃ rañño ārocesi.",
  "atk-s0502a0:650_32": "Māgaṇḍiyā “diṭṭhaṃ te, mahārāja,",
  "atk-s0502a0:650_33": "idāni tāsaṃ pāṇātipātassa karaṇaṃ vā akaraṇaṃ vā jānissasi,",
  "atk-s0502a0:650_34": "‘samaṇassa gotamassa pacitvā pesentū’ti vadehi devā”ti āha.",
  "atk-s0502a0:650_35": "Rājā tathā vatvā pesesi.",
  "atk-s0502a0:650_36": "Itaro te gahetvā gacchanto viya hutvā gantvā te kukkuṭe purohitassa datvā matakukkuṭe tāsaṃ santikaṃ netvā,",
  "atk-s0502a0:650_37": "“ime kira kukkuṭe pacitvā satthu santikaṃ pahiṇathā”ti āha. Tā, “sāmi, āhara,",
  "atk-s0502a0:650_38": "idaṃ nāma amhākaṃ kicca”nti paccuggantvā gaṇhiṃsu.",
  "atk-s0502a0:650_39": "So rañño santikaṃ gantvā, “kiṃ,",
  "atk-s0502a0:650_40": "tātā”ti puṭṭho,",
  "atk-s0502a0:650_41": "“samaṇassa gotamassa pacitvā pesethāti vuttamatteyeva paṭimaggaṃ āgantvā gaṇhiṃsū”ti ācikkhi.",
  "atk-s0502a0:650_42": "Māgaṇḍiyā “passa, mahārāja,",
  "atk-s0502a0:650_43": "na tā tumhādisānaṃ karonti,",
  "atk-s0502a0:650_44": "bahiddhā patthanā tāsaṃ atthīti vutte na saddahasī”ti āha.",
  "atk-s0502a0:650_45": "Rājā taṃ sutvāpi adhivāsetvā tuṇhīyeva ahosi.",
  "atk-s0502a0:650_46": "Māgaṇḍiyā “kiṃ nu kho karissāmī”ti cintesi.",
  "atk-s0502a0:651_0": "Tadā pana rājā “sāmāvatiyā vāsuladattāya māgaṇḍiyāya cā”ti tissannampi etāsaṃ pāsādatale vārena vārena sattāhaṃ sattāhaṃ vītināmeti.",
  "atk-s0502a0:651_1": "Atha naṃ “sve vā parasuve vā sāmāvatiyā pāsādatalaṃ gamissatī”ti ñatvā māgaṇḍiyā cūḷapitu sāsanaṃ pahiṇi –",
  "atk-s0502a0:651_2": "“agadena kira dāṭhā dhovitvā ekaṃ sappaṃ pesetū”ti.",
  "atk-s0502a0:651_3": "So tathā katvā pesesi.",
  "atk-s0502a0:651_4": "Rājā attano gamanaṭṭhānaṃ hatthikantavīṇaṃ ādāyayeva gacchati,",
  "atk-s0502a0:651_5": "tassā pokkhare ekaṃ chiddaṃ atthi.",
  "atk-s0502a0:651_6": "Māgaṇḍiyā tena chiddena sappaṃ pavesetvā chiddaṃ mālāguḷena thakesi.",
  "atk-s0502a0:651_7": "Sappo dvīhatīhaṃ antovīṇāyameva ahosi.",
  "atk-s0502a0:651_8": "Māgaṇḍiyā rañño gamanadivase “ajja katarissitthiyā pāsādaṃ gamissasi devā”ti pucchitvā “sāmāvatiyā”ti vutte,",
  "atk-s0502a0:651_9": "“ajja mayā, mahārāja,",
  "atk-s0502a0:651_10": "amanāpo supino diṭṭho.",
  "atk-s0502a0:651_11": "Na sakkā tattha gantuṃ, devā”ti?",
  "atk-s0502a0:651_12": "“Gacchāmevā”ti.",
  "atk-s0502a0:651_13": "Sā yāva tatiyaṃ vāretvā,",
  "atk-s0502a0:651_14": "“evaṃ sante ahampi tumhehi saddhiṃ gamissāmi,",
  "atk-s0502a0:651_15": "devā”ti vatvā nivattiyamānāpi anivattitvā,",
  "atk-s0502a0:651_16": "“na jānāmi,",
  "atk-s0502a0:651_17": "kiṃ bhavissati devā”ti raññā saddhiṃyeva agamāsi.",
  "atk-s0502a0:652_0": "Rājā sāmāvatimissikāhi dinnāni vatthapupphagandhābharaṇāni dhāretvā subhojanaṃ bhuñjitvā vīṇaṃ ussīsake ṭhapetvā sayane nipajji.",
  "atk-s0502a0:652_1": "Māgaṇḍiyā aparāparaṃ vicarantī viya hutvā vīṇāchiddato pupphaguḷaṃ apanesi.",
  "atk-s0502a0:652_2": "Sappo dvīhatīhaṃ nirāhāro tena chiddena nikkhamitvā passasanto phaṇaṃ katvā sayanapiṭṭhe nipajji.",
  "atk-s0502a0:652_3": "Māgaṇḍiyā taṃ disvā, “dhī dhī, deva,",
  "atk-s0502a0:652_4": "sappo”ti mahāsaddaṃ katvā rājānañca tā ca akkosantī,",
  "atk-s0502a0:652_5": "“ayaṃ andhabālarājā alakkhiko mayhaṃ vacanaṃ na suṇāti,",
  "atk-s0502a0:652_6": "imāpi nissirīkā dubbinītā,",
  "atk-s0502a0:652_7": "kiṃ nāma rañño santikā na labhanti,",
  "atk-s0502a0:652_8": "kiṃ nu tumhe imasmiṃ mateyeva sukhaṃ jīvissatha,",
  "atk-s0502a0:652_9": "jīvante dukkhaṃ jīvatha,",
  "atk-s0502a0:652_10": "‘ajja mayā pāpasupino diṭṭho,",
  "atk-s0502a0:652_11": "sāmāvatiyā pāsādaṃ gantuṃ na vaṭṭatī’ti vārentiyāpi me vacanaṃ na suṇasi,",
  "atk-s0502a0:652_12": "devā”ti āha.",
  "atk-s0502a0:652_13": "Rājā sappaṃ disvā maraṇabhayatajjito “evarūpampi nāma imā karissanti, aho pāpā,",
  "atk-s0502a0:652_14": "ahaṃ imāsaṃ pāpabhāvaṃ ācikkhantiyāpi imissā vacanaṃ na saddahiṃ,",
  "atk-s0502a0:652_15": "paṭhamaṃ attano gabbhesu chiddāni katvā nisinnā,",
  "atk-s0502a0:652_16": "puna mayā pesite kukkuṭe paṭipahiṇiṃsu,",
  "atk-s0502a0:652_17": "ajja sayane sappaṃ vissajjiṃsū”ti kodhena sampajjalito viya ahosi.",
  "atk-s0502a0:653_0": "Sāmāvatīpi pañcannaṃ itthisatānaṃ ovādaṃ adāsi – “ammā,",
  "atk-s0502a0:653_1": "amhākaṃ aññaṃ paṭisaraṇaṃ natthi,",
  "atk-s0502a0:653_2": "narinde ca deviyā ca attani ca samameva mettacittaṃ pavattetha,",
  "atk-s0502a0:653_3": "mā kassaci kopaṃ karitthā”ti.",
  "atk-s0502a0:653_4": "Rājā sahassathāmaṃ siṅgadhanuṃ ādāya jiyaṃ pothetvā visapītaṃ saraṃ sannayhitvā sāmāvatiṃ dhure katvā",
  "atk-s0502a0:653_5": "sabbā tā paṭipāṭiyā ṭhapāpetvā sāmāvatiyā ure saraṃ vissajjesi.",
  "atk-s0502a0:653_6": "So tassā mettānubhāvena paṭinivattitvā āgatamaggābhimukhova hutvā rañño hadayaṃ pavisanto viya aṭṭhāsi.",
  "atk-s0502a0:653_7": "Rājā cintesi –",
  "atk-s0502a0:653_8": "“mayā khitto saro silampi vinivijjhitvā gacchati,",
  "atk-s0502a0:653_9": "ākāse paṭihananakaṭṭhānaṃ natthi,",
  "atk-s0502a0:653_10": "atha ca panesa nivattitvā mama hadayābhimukho jāto,",
  "atk-s0502a0:653_11": "ayañhi nāma nissatto nijjīvo saropi etissā guṇaṃ jānāti,",
  "atk-s0502a0:653_12": "ahaṃ manussabhūtopi na jānāmī”ti,",
  "atk-s0502a0:653_13": "so dhanuṃ chaḍḍetvā añjaliṃ paggayha sāmāvatiyā pādamūle ukkuṭikaṃ nisīditvā imaṃ gāthamāha –",
  "atk-s0502a0:654_0": "“Sammuyhāmi pamuyhāmi, sabbā muyhanti me disā;",
  "atk-s0502a0:655_0": "Sāmāvati maṃ tāyassu, tvañca me saraṇaṃ bhavā”ti.",
  "atk-s0502a0:656_0": "Sā tassa vacanaṃ sutvā, “sādhu, deva,",
  "atk-s0502a0:656_1": "maṃ saraṇaṃ gacchā”ti avatvā, “yamahaṃ, mahārāja,",
  "atk-s0502a0:656_2": "saraṇaṃ gatā,",
  "atk-s0502a0:656_3": "tameva tvampi saraṇaṃ gacchāhī”ti idaṃ vatvā sāmāvatī sammāsambuddhasāvikā –",
  "atk-s0502a0:657_0": "“Mā maṃ tvaṃ saraṇaṃ gaccha, yamahaṃ saraṇaṃ gatā;",
  "atk-s0502a0:658_0": "Esa buddho mahārāja, esa buddho anuttaro;",
  "atk-s0502a0:659_0": "Saraṇaṃ gaccha taṃ buddhaṃ, tvañca me saraṇaṃ bhavā”ti. –",
  "atk-s0502a0:660_0": "Āha. Rājā tassa vacanaṃ sutvā, “idānāhaṃ atirekataraṃ bhāyāmī”ti vatvā imaṃ gāthamāha –",
  "atk-s0502a0:661_0": "“Esa bhiyyo pamuyhāmi, sabbā muyhanti me disā;",
  "atk-s0502a0:662_0": "Sāmāvati maṃ tāyassu, tvañca me saraṇaṃ bhavā”ti.",
  "atk-s0502a0:663_0": "Atha naṃ sā purimanayeneva puna paṭikkhipitvā,",
  "atk-s0502a0:663_1": "“tena hi tvañca saraṇaṃ gacchāmi,",
  "atk-s0502a0:663_2": "satthārañca saraṇaṃ gacchāmi,",
  "atk-s0502a0:663_3": "varañca te dammī”ti vutte,",
  "atk-s0502a0:663_4": "“varo gahito hotu,",
  "atk-s0502a0:663_5": "mahārājā”ti āha.",
  "atk-s0502a0:663_6": "So satthāraṃ upasaṅkamitvā saraṇaṃ gantvā nimantetvā buddhappamukhassa bhikkhusaṅghassa sattāhaṃ mahādānaṃ datvā sāmāvatiṃ āmantetvā, “uṭṭhehi,",
  "atk-s0502a0:663_7": "varaṃ gaṇhā”ti āha.",
  "atk-s0502a0:663_8": "“Mahārāja,",
  "atk-s0502a0:663_9": "mayhaṃ hiraññādīhi attho natthi,",
  "atk-s0502a0:663_10": "imaṃ pana me varaṃ dehi,",
  "atk-s0502a0:663_11": "tathā karohi,",
  "atk-s0502a0:663_12": "yathā satthā nibaddhaṃ pañcahi bhikkhusatehi saddhiṃ idhāgacchati,",
  "atk-s0502a0:663_13": "dhammaṃ suṇissāmī”ti.",
  "atk-s0502a0:663_14": "Rājā satthāraṃ vanditvā, “bhante,",
  "atk-s0502a0:663_15": "pañcahi bhikkhusatehi saddhiṃ nibaddhaṃ idhāgacchatha,",
  "atk-s0502a0:663_16": "sāmāvatimissikā ‘dhammaṃ suṇissāmā’ti vadantī”ti āha.",
  "atk-s0502a0:663_17": "“Mahārāja,",
  "atk-s0502a0:663_18": "buddhānaṃ nāma ekasmiṃ ṭhāne nibaddhaṃ gantuṃ na vaṭṭati,",
  "atk-s0502a0:663_19": "mahājano satthāraṃ āgamanatthāya paccāsīsatī”ti. “Tena hi, bhante,",
  "atk-s0502a0:663_20": "ekaṃ bhikkhuṃ āṇāpethā”ti.",
  "atk-s0502a0:663_21": "Satthā ānandattheraṃ āṇāpesi.",
  "atk-s0502a0:663_22": "So tato paṭṭhāya pañca bhikkhusatāni ādāya nibaddhaṃ rājakulaṃ gacchati.",
  "atk-s0502a0:663_23": "Tāpi deviyo nibaddhaṃ theraṃ saparivāraṃ bhojenti,",
  "atk-s0502a0:663_24": "dhammaṃ suṇanti.",
  "atk-s0502a0:663_25": "Tā ekadivasaṃ therassa dhammakathaṃ sutvā pasīditvā,",
  "atk-s0502a0:663_26": "pañcahi uttarāsaṅgasatehi dhammapūjaṃ akaṃsu.",
  "atk-s0502a0:663_27": "Ekeko uttarāsaṅgo pañca satāni pañca satāni agghati.",
  "atk-s0502a0:664_0": "Tā ekavatthā disvā rājā pucchi –",
  "atk-s0502a0:664_1": "“kuhiṃ vo uttarāsaṅgo”ti.",
  "atk-s0502a0:664_2": "“Ayyassa no dinnā”ti.",
  "atk-s0502a0:664_3": "“Tena sabbe gahitā”ti? “Āma,",
  "atk-s0502a0:664_4": "gahitā”ti.",
  "atk-s0502a0:664_5": "Rājā theraṃ upasaṅkamitvā vanditvā tāhi uttarāsaṅgānaṃ dinnabhāvaṃ pucchitvā tāhi dinnabhāvañca therena gahitabhāvañca sutvā, “nanu, bhante,",
  "atk-s0502a0:664_6": "atibahūni vatthāni,",
  "atk-s0502a0:664_7": "ettakehi kiṃ karissathā”ti pucchi.",
  "atk-s0502a0:664_8": "“Amhākaṃ pahonakāni vatthāni gaṇhitvā sesāni jiṇṇacīvarikānaṃ bhikkhūnaṃ dassāmi,",
  "atk-s0502a0:664_9": "mahārājā”ti.",
  "atk-s0502a0:664_10": "“Te attano jiṇṇacīvarāni kiṃ karissantī”ti?",
  "atk-s0502a0:664_11": "“Jiṇṇataracīvarikānaṃ dassantī”ti.",
  "atk-s0502a0:664_12": "“Te attano jiṇṇataracīvarāni kiṃ karissantī”ti?",
  "atk-s0502a0:664_13": "“Paccattharaṇāni karissantī”ti.",
  "atk-s0502a0:664_14": "“Purāṇapaccattharaṇāni kiṃ karissantī”ti?",
  "atk-s0502a0:664_15": "“Bhūmattharaṇāni karissantī”ti.",
  "atk-s0502a0:664_16": "“Purāṇabhūmattharaṇāni kiṃ karissantī”ti?",
  "atk-s0502a0:664_17": "“Pādapuñchanāni karissanti,",
  "atk-s0502a0:664_18": "mahārājā”ti.",
  "atk-s0502a0:664_19": "“Purāṇapādapuñchanāni kiṃ karissantī”ti?",
  "atk-s0502a0:664_20": "“Khaṇḍākhaṇḍikaṃ koṭṭetvā mattikāya madditvā bhittiṃ limpissantī”ti. “Bhante,",
  "atk-s0502a0:664_21": "ettakāni katvāpi ayyānaṃ dinnāni na nassantī”ti? “Āma,",
  "atk-s0502a0:664_22": "mahārājā”ti.",
  "atk-s0502a0:664_23": "Rājā pasanno aparānipi pañca vatthasatāni āharāpetvā therassa pādamūle ṭhapāpesi.",
  "atk-s0502a0:664_24": "Thero kira pañcasatagghanakāneva vatthāni pañcasatabhāgena pādamūle ṭhapetvā dinnāni pañcasatakkhattuṃ labhi,",
  "atk-s0502a0:664_25": "sahassagghanakāni sahassabhāgena pādamūle ṭhapetvā dinnāni sahassakkhattuṃ labhi,",
  "atk-s0502a0:664_26": "satasahassagghanakāni satasahassabhāgena pādamūle ṭhapetvā dinnāni satasahassakkhattuṃ labhi.",
  "atk-s0502a0:664_27": "Ekaṃ dve tīṇi cattāri pañca dasātiādinā nayena laddhānaṃ pana gaṇanā nāma natthi.",
  "atk-s0502a0:664_28": "Tathāgate kira parinibbute thero sakalajambudīpaṃ vicaritvā sabbavihāresu bhikkhūnaṃ attano santakāneva pattacīvarāni adāsi.",
  "atk-s0502a0:665_0": "Tadā māgaṇḍiyāpi “yamahaṃ karomi.",
  "atk-s0502a0:665_1": "Taṃ tathā ahutvā aññathāva hoti,",
  "atk-s0502a0:665_2": "idāni kiṃ nu kho karissāmī”ti cintetvā,",
  "atk-s0502a0:665_3": "“attheso upāyo”ti raññe uyyānakīḷaṃ gacchante cūḷapitu sāsanaṃ pahiṇi –",
  "atk-s0502a0:665_4": "“sāmāvatiyā pāsādaṃ gantvā,",
  "atk-s0502a0:665_5": "dussakoṭṭhāgārāni ca telakoṭṭhāgārāni ca vivarāpetvā,",
  "atk-s0502a0:665_6": "dussāni telacāṭīsu temetvā temetvā thambhe veṭhetvā tā sabbāpi ekato katvā dvāraṃ pidahitvā bahi yantakaṃ",
  "atk-s0502a0:665_7": "datvā daṇḍadīpikāhi gehe aggiṃ dadamāno otaritvā gacchatū”ti.",
  "atk-s0502a0:665_8": "So pāsādaṃ abhiruyha koṭṭhāgārāni vivaritvā vatthāni telacāṭīsu temetvā temetvā thambhe veṭhetuṃ ārabhi.",
  "atk-s0502a0:665_9": "Atha naṃ sāmāvatippamukhā itthiyo “kiṃ etaṃ cūḷapitā”ti vadantiyo upasaṅkamiṃsu. “Ammā,",
  "atk-s0502a0:665_10": "rājā daḷhikammatthāya ime thambhe telapilotikāhi veṭhāpeti,",
  "atk-s0502a0:665_11": "rājagehe nāma suyuttaṃ duyuttaṃ dujjānaṃ,",
  "atk-s0502a0:665_12": "mā me santike hotha,",
  "atk-s0502a0:665_13": "ammā”ti evaṃ vatvā tā āgatā gabbhe pavesetvā dvārāni pidahitvā bahi yantakaṃ datvā ādito paṭṭhāya aggiṃ dento otari.",
  "atk-s0502a0:665_14": "Sāmāvatī tāsaṃ ovādaṃ adāsi –",
  "atk-s0502a0:665_15": "“amhākaṃ anamatagge saṃsāre vicarantīnaṃ evameva agginā jhāyamānānaṃ attabhāvānaṃ paricchedo buddhañāṇenapi na sukaro,",
  "atk-s0502a0:665_16": "appamattā hothā”ti.",
  "atk-s0502a0:665_17": "Tā gehe jhāyante vedanāpariggahakammaṭṭhānaṃ manasikarontiyo kāci dutiyaphalaṃ,",
  "atk-s0502a0:665_18": "kāci tatiyaphalaṃ pāpuṇiṃsu.",
  "atk-s0502a0:665_19": "Tena vuttaṃ –",
  "atk-s0502a0:665_20": "“atha kho sambahulā bhikkhū pacchābhattaṃ piṇḍapātapaṭikkantā yena bhagavā tenupasaṅkamiṃsu,",
  "atk-s0502a0:665_21": "upasaṅkamitvā bhagavantaṃ abhivādetvā ekamantaṃ nisīdiṃsu,",
  "atk-s0502a0:665_22": "ekamantaṃ nisinnā kho te bhikkhū bhagavantaṃ etadavocuṃ – ‘idha, bhante,",
  "atk-s0502a0:665_23": "rañño utenassa uyyānagatassa antepuraṃ daḍḍhaṃ,",
  "atk-s0502a0:665_24": "pañca ca itthisatāni kālakatāni sāmāvatippamukhāni. Tāsaṃ, bhante,",
  "atk-s0502a0:665_25": "upāsikānaṃ kā gati,",
  "atk-s0502a0:665_26": "ko abhisamparāyo’ti?",
  "atk-s0502a0:665_27": "Santettha,",
  "atk-s0502a0:665_28": "bhikkhave,",
  "atk-s0502a0:665_29": "upāsikāyo sotāpannā,",
  "atk-s0502a0:665_30": "santi sakadāgāmiyo,",
  "atk-s0502a0:665_31": "santi anāgāmiyo, sabbā tā,",
  "atk-s0502a0:665_32": "bhikkhave,",
  "atk-s0502a0:665_33": "upāsikāyo anipphalā kālakatā”ti.",
  "atk-s0502a0:665_34": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0502a0:666_0": "“Mohasambandhano loko, bhabbarūpova dissati;",
  "atk-s0502a0:667_0": "Upadhībandhano bālo, tamasā parivārito;",
  "atk-s0502a0:668_0": "Sassatoriva khāyati, passato natthi kiñcana”nti. ;",
  "atk-s0502a0:669_0": "Evañca pana vatvā,",
  "atk-s0502a0:669_1": "“bhikkhave,",
  "atk-s0502a0:669_2": "sattā nāma vaṭṭe vicarantā niccakālaṃ appamattā hutvā puññakammameva na karonti,",
  "atk-s0502a0:669_3": "pamādino hutvā pāpakammampi karonti.",
  "atk-s0502a0:669_4": "Tasmā vaṭṭe vicarantā sukhampi dukkhampi anubhavantī”ti dhammaṃ desesi.",
  "atk-s0502a0:670_0": "Rājā “sāmāvatiyā gehaṃ kira jhāyatī”ti sutvā vegenāgacchantopi adaḍḍhe sampāpuṇituṃ nāsakkhi.",
  "atk-s0502a0:670_1": "Āgantvā pana gehaṃ nibbāpento uppannabalavadomanasso amaccagaṇaparivuto nisīditvā sāmāvatiyā guṇe anussaranto,",
  "atk-s0502a0:670_2": "“kassa nu kho idaṃ kamma”nti cintetvā –",
  "atk-s0502a0:670_3": "“māgaṇḍiyāya kāritaṃ bhavissatī”ti ñatvā,",
  "atk-s0502a0:670_4": "“tāsetvā pucchiyamānā na kathessati,",
  "atk-s0502a0:670_5": "saṇikaṃ upāyena pucchissāmī”ti cintetvā amacce āha – “ambho,",
  "atk-s0502a0:670_6": "ahaṃ ito pubbe uṭṭhāya samuṭṭhāya āsaṅkitaparisaṅkitova homi,",
  "atk-s0502a0:670_7": "sāmāvatī me niccaṃ otārameva gavesati,",
  "atk-s0502a0:670_8": "idāni pana me cittaṃ nibbutaṃ bhavissati,",
  "atk-s0502a0:670_9": "sukhena ca vasituṃ labhissāmī”ti,",
  "atk-s0502a0:670_10": "te “kena nu kho, deva,",
  "atk-s0502a0:670_11": "idaṃ kata”nti āhaṃsu.",
  "atk-s0502a0:670_12": "“Mayi sinehena kenaci kataṃ bhavissatī”ti.",
  "atk-s0502a0:670_13": "Māgaṇḍiyāpi samīpe ṭhitā taṃ sutvā,",
  "atk-s0502a0:670_14": "“nāñño koci kātuṃ sakkhissati,",
  "atk-s0502a0:670_15": "mayā kataṃ, deva,",
  "atk-s0502a0:670_16": "ahaṃ cūḷapitaraṃ āṇāpetvā kāresi”nti āha.",
  "atk-s0502a0:670_17": "“Taṃ ṭhapetvā añño mayi sineho satto nāma natthi,",
  "atk-s0502a0:670_18": "pasannosmi,",
  "atk-s0502a0:670_19": "varaṃ te dammi,",
  "atk-s0502a0:670_20": "attano ñātigaṇaṃ pakkosāpehī”ti.",
  "atk-s0502a0:670_21": "Sā ñātakānaṃ sāsanaṃ pahiṇi –",
  "atk-s0502a0:670_22": "“rājā me pasanno varaṃ deti,",
  "atk-s0502a0:670_23": "sīghaṃ āgacchantū”ti.",
  "atk-s0502a0:670_24": "Rājā āgatāgatānaṃ mahantaṃ sakkāraṃ kāresi.",
  "atk-s0502a0:670_25": "Taṃ disvā tassā aññātakāpi lañjaṃ datvā “mayaṃ māgaṇḍiyāya ñātakā”ti āgacchiṃsu.",
  "atk-s0502a0:670_26": "Rājā te sabbe gāhāpetvā rājaṅgaṇe nābhippamāṇe āvāṭe khaṇāpetvā te tattha nisīdāpetvā paṃsūhi pūretvā upari palāle vikirāpetvā aggiṃ dāpesi.",
  "atk-s0502a0:670_27": "Cammassa daḍḍhakāle ayanaṅgalena kasāpetvā khaṇḍākhaṇḍaṃ hīrāhīraṃ kāresi.",
  "atk-s0502a0:670_28": "Māgaṇḍiyāya sarīratopi tikhiṇena satthena ghanaghanaṭṭhānesu maṃsaṃ uppāṭetvā telakapālaṃ uddhanaṃ āropetvā pūve viya pacāpetvā tameva khādāpesi.",
  "atk-s0502a0:671_0": "Dhammasabhāyampi bhikkhū kathaṃ samuṭṭhāpesuṃ,",
  "atk-s0502a0:671_1": "“ananucchavikaṃ vata, āvuso,",
  "atk-s0502a0:671_2": "evarūpāya saddhāya pasannāya upāsikāya evarūpaṃ maraṇa”nti.",
  "atk-s0502a0:671_3": "Satthā āgantvā,",
  "atk-s0502a0:671_4": "“kāya nuttha,",
  "atk-s0502a0:671_5": "bhikkhave,",
  "atk-s0502a0:671_6": "etarahi kathāya sannisinnā”ti pucchitvā,",
  "atk-s0502a0:671_7": "“imāya nāmā”ti vutte “bhikkhave,",
  "atk-s0502a0:671_8": "imasmiṃ attabhāve sāmāvatippamukhānaṃ itthīnaṃ etaṃ ayuttaṃ sampattaṃ.",
  "atk-s0502a0:671_9": "Pubbe katakammassa pana yuttameva etāhi laddha”nti vatvā, “kiṃ, bhante,",
  "atk-s0502a0:671_10": "etāhi pubbe kataṃ,",
  "atk-s0502a0:671_11": "taṃ ācikkhathā”ti tehi yācito atītaṃ āhari –",
  "atk-s0502a0:672_0": "Atīte bārāṇasiyaṃ brahmadatte rajjaṃ kārente rājagehe nibaddhaṃ aṭṭha paccekabuddhā bhuñjanti.",
  "atk-s0502a0:672_1": "Pañcasatā itthiyo te upaṭṭhahanti.",
  "atk-s0502a0:672_2": "Tesu satta paccekabuddhā himavantaṃ gacchanti,",
  "atk-s0502a0:672_3": "eko nadītīre ekaṃ tiṇagahanaṃ atthi,",
  "atk-s0502a0:672_4": "tattha jhānaṃ samāpajjitvā nisīdi.",
  "atk-s0502a0:672_5": "Athekadivasaṃ rājā paccekabuddhesu gatesu tā itthiyo ādāya nadiyaṃ udakakīḷaṃ kīḷituṃ gato.",
  "atk-s0502a0:672_6": "Tattha tā itthiyo divasabhāgaṃ udake kīḷitvā uttaritvā sītapīḷitā aggiṃ visibbetukāmā “amhākaṃ aggikaraṇaṭṭhānaṃ",
  "atk-s0502a0:672_7": "olokethā”ti aparāparaṃ vicarantiyo taṃ tiṇagahanaṃ disvā,",
  "atk-s0502a0:672_8": "“tiṇarāsī”ti saññāya taṃ parivāretvā ṭhitā aggiṃ adaṃsu.",
  "atk-s0502a0:672_9": "Tiṇesu jhāyitvā patantesu paccekabuddhaṃ disvā,",
  "atk-s0502a0:672_10": "“naṭṭhāmhā,",
  "atk-s0502a0:672_11": "amhākaṃ rañño paccekabuddho jhāyati,",
  "atk-s0502a0:672_12": "rājā ñatvā amhe nāsessati,",
  "atk-s0502a0:672_13": "sudaḍḍhaṃ naṃ karissāmā”ti sabbā tā itthiyo ito cito ca dārūni āharitvā tassa upari dārurāsiṃ kariṃsu.",
  "atk-s0502a0:672_14": "Mahādārurāsi ahosi.",
  "atk-s0502a0:672_15": "Atha naṃ ālimpetvā,",
  "atk-s0502a0:672_16": "“idāni jhāyissatī”ti pakkamiṃsu.",
  "atk-s0502a0:672_17": "Tā paṭhamaṃ asañcetanikā hutvā kammunā na bajjhiṃsu,",
  "atk-s0502a0:672_18": "idāni pacchā sañcetanāya kammunā bajjhiṃsu.",
  "atk-s0502a0:672_19": "Paccekabuddhaṃ pana antosamāpattiyaṃ sakaṭasahassehi dārūni āharitvā ālimpentāpi usmākāramattampi gahetuṃ na sakkonti.",
  "atk-s0502a0:672_20": "Tasmā so sattame divase uṭṭhāya yathāsukhaṃ agamāsi.",
  "atk-s0502a0:672_21": "Tā tassa kammassa katattā bahūni vassasatasahassāni niraye paccitvā tasseva kammassa vipākāvasesena attabhāvasate",
  "atk-s0502a0:672_22": "imināva niyāmena gehe jhāyamāne jhāyiṃsu.",
  "atk-s0502a0:672_23": "Idaṃ etāsaṃ pubbakammanti.",
  "atk-s0502a0:673_0": "Evaṃ vutte bhikkhū satthāraṃ paṭipucchiṃsu –",
  "atk-s0502a0:673_1": "“khujjuttarā pana, bhante,",
  "atk-s0502a0:673_2": "kena kammena khujjā jātā,",
  "atk-s0502a0:673_3": "kena kammena mahāpaññā,",
  "atk-s0502a0:673_4": "kena kammena sotāpattiphalaṃ adhigatā,",
  "atk-s0502a0:673_5": "kena kammena paresaṃ pesanakāritā jātā”ti?",
  "atk-s0502a0:673_6": "Bhikkhave,",
  "atk-s0502a0:673_7": "tasseva rañño bārāṇasiyaṃ rajjaṃ karaṇakāle sveva paccekabuddho thokaṃ khujjadhātuko ahosi.",
  "atk-s0502a0:673_8": "Athekā upaṭṭhāyikā itthī kambalaṃ pārupitvā suvaṇṇasaraṇaṃ gahetvā,",
  "atk-s0502a0:673_9": "“amhākaṃ paccekabuddho evañca evañca vicaratī”ti khujjā hutvā tassa vicaraṇākāraṃ dassesi.",
  "atk-s0502a0:673_10": "Tassa nissandena khujjā jātā.",
  "atk-s0502a0:673_11": "Te pana paccekabuddhe paṭhamadivase rājagehe nisīdāpetvā patte gāhāpetvā pāyāsassa pūretvā dāpesi.",
  "atk-s0502a0:673_12": "Uṇhapāyāsassa pūre patte paccekabuddhā parivattetvā parivattetvā gaṇhanti.",
  "atk-s0502a0:673_13": "Sā itthī te tathā karonte disvā attano santakāni aṭṭha dantavalayāni datvā,",
  "atk-s0502a0:673_14": "“idha ṭhapetvā gaṇhathā”ti āha.",
  "atk-s0502a0:673_15": "Tesu tathā katvā taṃ oloketvā ṭhitesu tesaṃ adhippāyaṃ ñatvā, “natthi, bhante,",
  "atk-s0502a0:673_16": "amhākaṃ etehi attho.",
  "atk-s0502a0:673_17": "Tumhākaññeva etāni pariccattāni,",
  "atk-s0502a0:673_18": "gahetvā gacchathā”ti āha.",
  "atk-s0502a0:673_19": "Te gahetvā nandamūlakapabbhāraṃ agamaṃsu.",
  "atk-s0502a0:673_20": "Ajjatanāpi tāni valayāni arogāneva.",
  "atk-s0502a0:673_21": "Sā tassa kammassa nissandena idāni tipiṭakadharā mahāpaññā jātā.",
  "atk-s0502a0:673_22": "Paccekabuddhānaṃ kataupaṭṭhānassa nissandena pana sotāpattiphalaṃ pattā.",
  "atk-s0502a0:673_23": "Idamassā buddhantare pubbakammaṃ.",
  "atk-s0502a0:674_0": "Kassapasammāsambuddhakāle pana ekā bārāṇasiseṭṭhino dhītā vaḍḍhamānakacchāyāya ādāsaṃ gahetvā attānaṃ alaṅkarontī nisīdi.",
  "atk-s0502a0:674_1": "Athassā vissāsikā ekā khīṇāsavā bhikkhunī taṃ daṭṭhuṃ agamāsi.",
  "atk-s0502a0:674_2": "Bhikkhuniyo hi khīṇāsavāpi sāyanhasamaye upaṭṭhākakulāni daṭṭhukāmā honti.",
  "atk-s0502a0:674_3": "Tasmiṃ pana khaṇe seṭṭhidhītāya santike kāci pesanakārikā natthi,",
  "atk-s0502a0:674_4": "sā “vandāmi, ayye,",
  "atk-s0502a0:674_5": "etaṃ tāva me pasādhanapeḷakaṃ gahetvā dethā”ti āha.",
  "atk-s0502a0:674_6": "Therī cintesi –",
  "atk-s0502a0:674_7": "“sacassā imaṃ gaṇhitvā na dassāmi,",
  "atk-s0502a0:674_8": "mayi āghātaṃ katvā niraye nibbattissati.",
  "atk-s0502a0:674_9": "Sace pana dassāmi,",
  "atk-s0502a0:674_10": "parassa pesanakārikā hutvā nibbattissati.",
  "atk-s0502a0:674_11": "Nirayasantāpato kho pana parassa pesanabhāvova seyyo”ti.",
  "atk-s0502a0:674_12": "“Sā anudayaṃ paṭicca taṃ gahetvā tassā adāsi.",
  "atk-s0502a0:674_13": "Tassa kammassa nissandena paresaṃ pesanakārikā jātā”ti.",
  "atk-s0502a0:675_0": "Atha punekadivasaṃ bhikkhū dhammasabhāyaṃ kathaṃ samuṭṭhāpesuṃ “sāmāvatippamukhā pañcasatā itthiyo gehe agginā jhāyiṃsu,",
  "atk-s0502a0:675_1": "māgaṇḍiyāya ñātakā upari palālaggiṃ datvā ayanaṅgalehi bhinnā,",
  "atk-s0502a0:675_2": "māgaṇḍiyā pakkuthitatele pakkā,",
  "atk-s0502a0:675_3": "ke nu kho ettha jīvanti nāma,",
  "atk-s0502a0:675_4": "ke matā nāmā”ti.",
  "atk-s0502a0:675_5": "Satthā āgantvā,",
  "atk-s0502a0:675_6": "“kāya nuttha,",
  "atk-s0502a0:675_7": "bhikkhave,",
  "atk-s0502a0:675_8": "etarahi kathāya sannisinnā”ti pucchitvā,",
  "atk-s0502a0:675_9": "“imāya nāmā”ti vutte,",
  "atk-s0502a0:675_10": "“bhikkhave,",
  "atk-s0502a0:675_11": "ye keci pamattā,",
  "atk-s0502a0:675_12": "te vassasataṃ jīvantāpi matāyeva nāma.",
  "atk-s0502a0:675_13": "Ye appamattā,",
  "atk-s0502a0:675_14": "te matāpi jīvantiyeva.",
  "atk-s0502a0:675_15": "Tasmā māgaṇḍiyā jīvantīpi matāyeva nāma,",
  "atk-s0502a0:675_16": "sāmāvatippamukhā pañcasatā itthiyo matāpi jīvantiyeva nāma. Na hi,",
  "atk-s0502a0:675_17": "bhikkhave,",
  "atk-s0502a0:675_18": "appamattā maranti nāmā”ti vatvā imā gāthā abhāsi –",
  "atk-s0502a0:676_0": "21.",
  "atk-s0502a0:677_0": "“Appamādo amatapadaṃ, pamādo maccuno padaṃ;",
  "atk-s0502a0:678_0": "Appamattā na mīyanti, ye pamattā yathā matā.",
  "atk-s0502a0:679_0": "22.",
  "atk-s0502a0:680_0": "“Evaṃ visesato ñatvā, appamādamhi paṇḍitā;",
  "atk-s0502a0:681_0": "Appamāde pamodanti, ariyānaṃ gocare ratā.",
  "atk-s0502a0:682_0": "23.",
  "atk-s0502a0:683_0": "“Te jhāyino sātatikā, niccaṃ daḷhaparakkamā;",
  "atk-s0502a0:684_0": "Phusanti dhīrā nibbānaṃ, yogakkhemaṃ anuttara”nti.",
  "atk-s0502a0:685_0": "Tattha appamādoti padaṃ mahantaṃ atthaṃ dīpeti,",
  "atk-s0502a0:685_1": "mahantaṃ atthaṃ gahetvā tiṭṭhati.",
  "atk-s0502a0:685_2": "Sakalampi hi tepiṭakaṃ buddhavacanaṃ āharitvā kathiyamānaṃ appamādapadameva otarati.",
  "atk-s0502a0:685_3": "Tena vuttaṃ –",
  "atk-s0502a0:686_0": "“Seyyathāpi,",
  "atk-s0502a0:686_1": "bhikkhave,",
  "atk-s0502a0:686_2": "yāni kānici jaṅgalānaṃ pāṇānaṃ padajātāni,",
  "atk-s0502a0:686_3": "sabbāni tāni hatthipade samodhānaṃ gacchanti,",
  "atk-s0502a0:686_4": "hatthipadaṃ tesaṃ aggamakkhāyati yadidaṃ mahantattena.",
  "atk-s0502a0:686_5": "Evameva kho,",
  "atk-s0502a0:686_6": "bhikkhave,",
  "atk-s0502a0:686_7": "ye keci kusalā dhammā,",
  "atk-s0502a0:686_8": "sabbete appamādamūlakā appamādasamosaraṇā,",
  "atk-s0502a0:686_9": "appamādo tesaṃ dhammānaṃ aggamakkhāyatī”ti.",
  "atk-s0502a0:687_0": "So panesa atthato satiyā avippavāso nāma.",
  "atk-s0502a0:687_1": "Niccaṃ upaṭṭhitāya satiyā cetaṃ nāmaṃ.",
  "atk-s0502a0:687_2": "Amatapadanti amataṃ vuccati nibbānaṃ.",
  "atk-s0502a0:687_3": "Tañhi ajātattā nu jīyati na mīyati,",
  "atk-s0502a0:687_4": "tasmā amatanti vuccati.",
  "atk-s0502a0:687_5": "Pajjanti imināti padaṃ,",
  "atk-s0502a0:687_6": "amataṃ pāpuṇantīti attho.",
  "atk-s0502a0:687_7": "Amatassa padaṃ amatapadaṃ,",
  "atk-s0502a0:687_8": "amatassa adhigamūpāyoti vuttaṃ hoti,",
  "atk-s0502a0:687_9": "pamādoti pamajjanabhāvo,",
  "atk-s0502a0:687_10": "muṭṭhassatisaṅkhātassa satiyā vosaggassetaṃ nāmaṃ.",
  "atk-s0502a0:687_11": "Maccunoti maraṇassa.",
  "atk-s0502a0:687_12": "Padanti upāyo maggo.",
  "atk-s0502a0:687_13": "Pamatto hi jātiṃ nātivattati,",
  "atk-s0502a0:687_14": "jāto jīyati ceva mīyati cāti pamādo maccuno padaṃ nāma hoti,",
  "atk-s0502a0:687_15": "maraṇaṃ upeti.",
  "atk-s0502a0:687_16": "Appamattā na mīyantīti satiyā samannāgatā hi appamattā na maranti.",
  "atk-s0502a0:687_17": "Ajarā amarā hontīti na sallakkhetabbaṃ.",
  "atk-s0502a0:687_18": "Na hi koci satto ajaro amaro nāma atthi,",
  "atk-s0502a0:687_19": "pamattassa pana vaṭṭaṃ nāma aparicchinnaṃ,",
  "atk-s0502a0:687_20": "appamattassa paricchinnaṃ.",
  "atk-s0502a0:687_21": "Tasmā pamattā jātiādīhi aparimuttattā jīvantāpi matāyeva nāma.",
  "atk-s0502a0:687_22": "Appamattā pana appamādalakkhaṇaṃ vaḍḍhetvā khippaṃ maggaphalāni sacchikatvā dutiyatatiyaattabhāvesu na nibbattanti.",
  "atk-s0502a0:687_23": "Tasmā te jīvantāpi matāpi na mīyantiyeva nāma.",
  "atk-s0502a0:687_24": "Ye pamattā yathā matāti ye pana sattā pamattā,",
  "atk-s0502a0:687_25": "te pamādamaraṇena matattā,",
  "atk-s0502a0:687_26": "yathā hi jīvitindriyupacchedena matā dārukkhandhasadisā apagataviññāṇā,",
  "atk-s0502a0:687_27": "tatheva honti.",
  "atk-s0502a0:687_28": "Tesampi hi matānaṃ viya gahaṭṭhānaṃ tāva “dānaṃ dassāma,",
  "atk-s0502a0:687_29": "sīlaṃ rakkhissāma,",
  "atk-s0502a0:687_30": "uposathakammaṃ karissāmā”ti ekacittampi na uppajjati,",
  "atk-s0502a0:687_31": "pabbajitānampi “ācariyupajjhāyavattādīni pūressāma,",
  "atk-s0502a0:687_32": "dhutaṅgāni samādiyissāma,",
  "atk-s0502a0:687_33": "bhāvanaṃ vaḍḍhessāmā”ti na uppajjatīti matena te kiṃ nānākaraṇāva honti.",
  "atk-s0502a0:687_34": "Tena vuttaṃ –",
  "atk-s0502a0:687_35": "“ye pamattā yathā matā”ti.",
  "atk-s0502a0:688_0": "Evaṃ visesato ñatvāti pamattassa vaṭṭato nissaraṇaṃ natthi,",
  "atk-s0502a0:688_1": "appamattassa atthīti evaṃ visesatova jānitvā.",
  "atk-s0502a0:688_2": "Ke panetaṃ visesaṃ jānantīti?",
  "atk-s0502a0:688_3": "Appamādamhi paṇḍitāti ye paṇḍitā medhāvino sappaññā attano appamāde ṭhatvā appamādaṃ vaḍḍhenti,",
  "atk-s0502a0:688_4": "te evaṃ visesakāraṇaṃ jānanti.",
  "atk-s0502a0:688_5": "Appamāde pamodantīti te evaṃ ñatvā tasmiṃ attano appamāde pamodanti,",
  "atk-s0502a0:688_6": "pahaṃsitamukhā tuṭṭhapahaṭṭhā honti.",
  "atk-s0502a0:688_7": "Ariyānaṃ gocare ratāti te evaṃ appamāde pamodantā taṃ appamādaṃ vaḍḍhetvā ariyānaṃ buddhapaccekabuddhabuddhasāvakānaṃ",
  "atk-s0502a0:688_8": "gocarasaṅkhāte catusatipaṭṭhānādibhede sattatiṃsa bodhipakkhiyadhamme navavidhalokuttaradhamme ca ratā niratā,",
  "atk-s0502a0:688_9": "abhiratā hontīti attho.",
  "atk-s0502a0:689_0": "Te jhāyinoti te appamattā paṇḍitā aṭṭhasamāpattisaṅkhātena ārammaṇūpanijjhānena vipassanāmaggaphalasaṅkhātena",
  "atk-s0502a0:689_1": "lakkhaṇūpanijjhānena cāti duvidhenapi jhānena jhāyino.",
  "atk-s0502a0:689_2": "Sātatikāti abhinikkhamanakālato paṭṭhāya yāva arahattamaggā satataṃ pavattakāyikacetasikavīriyā.",
  "atk-s0502a0:689_3": "Niccaṃ daḷhaparakkamāti yaṃ taṃ purisathāmena purisavīriyena purisaparakkamena pattabbaṃ,",
  "atk-s0502a0:689_4": "na taṃ apāpuṇitvā vīriyassa saṇṭhānaṃ bhavissatīti evarūpena vīriyena antarā anosakkitvā niccappavattena daḷhaparakkamena samannāgatā.",
  "atk-s0502a0:689_5": "Phusantīti ettha dve phusanā ñāṇaphusanā ca,",
  "atk-s0502a0:689_6": "vipākaphusanā ca.",
  "atk-s0502a0:689_7": "Tattha cattāro maggā ñāṇaphusanā nāma,",
  "atk-s0502a0:689_8": "cattāri phalāni vipākaphusanā nāma.",
  "atk-s0502a0:689_9": "Tesu idha vipākaphusanā adhippetā.",
  "atk-s0502a0:689_10": "Ariyaphalena nibbānaṃ sacchikaronto dhīrā paṇḍitā tāya vipākaphusanāya phusanti,",
  "atk-s0502a0:689_11": "nibbānaṃ sacchikaronti.",
  "atk-s0502a0:689_12": "Yogakkhemaṃ anuttaranti ye cattāro yogā mahājanaṃ vaṭṭe osīdāpenti,",
  "atk-s0502a0:689_13": "tehi khemaṃ nibbhayaṃ sabbehi lokiyalokuttaradhammehi seṭṭhattā anuttaranti.",
  "atk-s0502a0:690_0": "Desanāpariyosāne bahū sotāpannādayo ahesuṃ. Desanā mahājanassa sātthikā jātāti.",
  "atk-s0502a0:691_0": "Sāmāvatīvatthu paṭhamaṃ.",
  "atk-s0502a0:692_0": "2. Kumbhaghosakaseṭṭhivatthu",
  "atk-s0502a0:693_0": "Uṭṭhānavatoti imaṃ dhammadesanaṃ satthā veḷuvane viharanto kumbhaghosakaṃ ārabbha kathesi.",
  "atk-s0502a0:693_1": "Rājagahanagarasmiñhi rājagahaseṭṭhino gehe ahivātarogo uppajji,",
  "atk-s0502a0:693_2": "tasmiṃ uppanne makkhikā ādiṃ katvā yāva gāvā paṭhamaṃ tiracchānagatā maranti,",
  "atk-s0502a0:693_3": "tato dāsakammakaro,",
  "atk-s0502a0:693_4": "sabbapacchā gehasāmikā,",
  "atk-s0502a0:693_5": "tasmā so rogo sabbapacchā seṭṭhiñca jāyañca gaṇhi.",
  "atk-s0502a0:693_6": "Te rogena phuṭṭhā puttaṃ santike ṭhitaṃ oloketvā assupuṇṇehi nettehi taṃ āhaṃsu – “tāta,",
  "atk-s0502a0:693_7": "imasmiṃ kira roge uppanne bhittiṃ bhinditvā palāyantāva jīvitaṃ labhanti,",
  "atk-s0502a0:693_8": "tvaṃ amhe anoloketvā palāyitvā jīvanto punāgantvā amhākaṃ asukaṭṭhāne nāma cattālīsa dhanakoṭiyo nidahitvā ṭhapitā,",
  "atk-s0502a0:693_9": "tā uddharitvā jīvikaṃ kappeyyāsī”ti.",
  "atk-s0502a0:693_10": "So tesaṃ vacanaṃ sutvā rudamāno mātāpitaro vanditvā maraṇabhayabhīto bhittiṃ bhinditvā palāyitvā pabbatagahanaṃ",
  "atk-s0502a0:693_11": "gantvā dvādasa vassāni tattha vasitvā mātāpituvasanaṭṭhānaṃ paccāgañchi.",
  "atk-s0502a0:694_0": "Atha naṃ daharakāle gantvā parūḷhakesamassukāle āgatattā na koci sañjāni.",
  "atk-s0502a0:694_1": "So mātāpitūhi dinnasaññāvasena dhanaṭṭhānaṃ gantvā dhanassa arogabhāvaṃ ñatvā cintesi –",
  "atk-s0502a0:694_2": "“maṃ na koci sañjānāti,",
  "atk-s0502a0:694_3": "sacāhaṃ dhanaṃ uddharitvā valañjissāmi,",
  "atk-s0502a0:694_4": "‘ekena duggatena nidhi uddhaṭo’ti maṃ gahetvā viheṭheyyuṃ,",
  "atk-s0502a0:694_5": "yaṃnūnāhaṃ bhatiṃ katvā jīveyya”nti.",
  "atk-s0502a0:694_6": "Athekaṃ pilotikaṃ nivāsetvā,",
  "atk-s0502a0:694_7": "“atthi koci bhatakena atthiko”ti pucchanto bhatakavīthiṃ pāpuṇi.",
  "atk-s0502a0:694_8": "Atha naṃ bhatakā disvā,",
  "atk-s0502a0:694_9": "“sace amhākaṃ ekaṃ kammaṃ karissasi,",
  "atk-s0502a0:694_10": "bhattavetanaṃ te dassāmā”ti āhaṃsu.",
  "atk-s0502a0:694_11": "“Kiṃ kammaṃ nāmā”ti?",
  "atk-s0502a0:694_12": "“Pabodhanacodanakammaṃ.",
  "atk-s0502a0:694_13": "Sace ussahasi,",
  "atk-s0502a0:694_14": "pātova uṭṭhāya ‘tātā,",
  "atk-s0502a0:694_15": "uṭṭhahatha,",
  "atk-s0502a0:694_16": "sakaṭāni sannayhatha,",
  "atk-s0502a0:694_17": "goṇe yojetha,",
  "atk-s0502a0:694_18": "hatthiassānaṃ tiṇatthāya gamanavelā; ammā,",
  "atk-s0502a0:694_19": "tumhepi uṭṭhahatha,",
  "atk-s0502a0:694_20": "yāguṃ pacatha,",
  "atk-s0502a0:694_21": "bhattaṃ pacathā’ti vicaritvā ārocehī”ti.",
  "atk-s0502a0:694_22": "So “sādhū”ti sampaṭicchi.",
  "atk-s0502a0:694_23": "Athassa vasanatthāya ekaṃ gharaṃ adaṃsu.",
  "atk-s0502a0:694_24": "So devasikaṃ taṃ kammaṃ akāsi.",
  "atk-s0502a0:695_0": "Athassa ekadivasaṃ rājā bimbisāro saddamassosi.",
  "atk-s0502a0:695_1": "So pana sabbaravaññū ahosi.",
  "atk-s0502a0:695_2": "Tasmā “mahādhanassa purisassesa saddo”ti āha.",
  "atk-s0502a0:695_3": "Athassa santike ṭhitā ekā paricārikā “rājā yaṃ vā taṃ vā na kathessati,",
  "atk-s0502a0:695_4": "idaṃ mayā ñātuṃ vaṭṭatī”ti cintetvā – “gaccha, tāta,",
  "atk-s0502a0:695_5": "etaṃ jānāhī”ti ekaṃ purisaṃ pahiṇi.",
  "atk-s0502a0:695_6": "So vegena gantvā taṃ disvā āgantvā,",
  "atk-s0502a0:695_7": "“eko bhatakānaṃ bhatikārako kapaṇamanusso eso”ti ārocesi.",
  "atk-s0502a0:695_8": "Rājā tassa vacanaṃ sutvā tuṇhī hutvā dutiyadivasepi tatiyadivasepi taṃ tassa saddaṃ sutvā tatheva āha.",
  "atk-s0502a0:695_9": "Sāpi paricārikā tatheva cintetvā punappunaṃ pesetvā,",
  "atk-s0502a0:695_10": "“kapaṇamanusso eso”ti vutte cintesi –",
  "atk-s0502a0:695_11": "“rājā ‘kapaṇamanusso eso’ti vacanaṃ sutvāpi na saddahati,",
  "atk-s0502a0:695_12": "punappunaṃ ‘mahādhanassa purisassesa saddo’ti vadati,",
  "atk-s0502a0:695_13": "bhavitabbamettha kāraṇena,",
  "atk-s0502a0:695_14": "yathāsabhāvato etaṃ ñātuṃ vaṭṭatī”ti.",
  "atk-s0502a0:695_15": "Sā rājānaṃ āha, “deva,",
  "atk-s0502a0:695_16": "ahaṃ sahassaṃ labhamānā dhītaraṃ ādāya gantvā etaṃ dhanaṃ rājakulaṃ pavesessāmī”ti.",
  "atk-s0502a0:695_17": "Rājā tassā sahassaṃ dāpesi.",
  "atk-s0502a0:696_0": "Sā taṃ gahetvā dhītaraṃ ekaṃ malinadhātukaṃ vatthaṃ nivāsāpetvā tāya saddhiṃ rājagehato nikkhamitvā maggapaṭipannā",
  "atk-s0502a0:696_1": "viya bhatakavīthiṃ gantvā ekaṃ gharaṃ pavisitvā, “amma,",
  "atk-s0502a0:696_2": "mayaṃ maggapaṭipannā,",
  "atk-s0502a0:696_3": "ekāhadvīhaṃ idha vissamitvā gamissāmā”ti āha. “Amma,",
  "atk-s0502a0:696_4": "bahūni gharamānusakāni,",
  "atk-s0502a0:696_5": "na sakkā idha vasituṃ,",
  "atk-s0502a0:696_6": "etaṃ kumbhaghosakassa gehaṃ tucchaṃ,",
  "atk-s0502a0:696_7": "tattha gacchathā”ti.",
  "atk-s0502a0:696_8": "Sā tattha gantvā, “sāmi,",
  "atk-s0502a0:696_9": "mayaṃ maggapaṭipannakā,",
  "atk-s0502a0:696_10": "ekāhadvīhaṃ idha vasissāmā”ti vatvā tena punappunaṃ paṭikkhittāpi, “sāmi,",
  "atk-s0502a0:696_11": "ajjekadivasamattaṃ vasitvā pātova gamissāmā”ti nikkhamituṃ na icchi.",
  "atk-s0502a0:696_12": "Sā tattheva vasitvā punadivase tassa araññagamanavelāya, “sāmi,",
  "atk-s0502a0:696_13": "tava nivāpaṃ datvā yāhi,",
  "atk-s0502a0:696_14": "āhāraṃ te pacissāmī”ti vatvā, “alaṃ, amma,",
  "atk-s0502a0:696_15": "ahameva pacitvā bhuñjissāmī”ti vutte punappunaṃ nibandhitvā tena dinne gahitamattakeyeva katvā antarāpaṇato",
  "atk-s0502a0:696_16": "bhājanāni ceva parisuddhataṇḍulādīni ca āharāpetvā rājakule pacananiyāmena suparisuddhaṃ odanaṃ,",
  "atk-s0502a0:696_17": "sādhurasāni ca dve tīṇi sūpabyañjanāni pacitvā tassa araññato āgatassa adāsi.",
  "atk-s0502a0:696_18": "Atha naṃ bhuñjitvā muducittataṃ āpannaṃ ñatvā, “sāmi,",
  "atk-s0502a0:696_19": "kilantamha,",
  "atk-s0502a0:696_20": "ekāhadvīhaṃ idheva homā”ti āha.",
  "atk-s0502a0:696_21": "So “sādhū”ti sampaṭicchi.",
  "atk-s0502a0:697_0": "Athassa sāyampi punadivasepi madhurabhattaṃ pacitvā adāsi.",
  "atk-s0502a0:697_1": "Atha muducittataṃ tassa ñatvā “sāmi,",
  "atk-s0502a0:697_2": "katipāhaṃ idheva vasissāmā”ti.",
  "atk-s0502a0:697_3": "Tattha vasamānā tikhiṇena satthena tassa mañcavāṇaṃ heṭṭhāaṭaniyaṃ tahaṃ tahaṃ chindi.",
  "atk-s0502a0:697_4": "Mañco tasmiṃ āgantvā nisinnamatteyeva heṭṭhā olambi.",
  "atk-s0502a0:697_5": "So “kasmā ayaṃ mañco evaṃ chijjitvā gato”ti āha. “Sāmi,",
  "atk-s0502a0:697_6": "daharadārake vāretuṃ na sakkomi,",
  "atk-s0502a0:697_7": "ettheva sannipatantī”ti. “Amma,",
  "atk-s0502a0:697_8": "idaṃ me dukkhaṃ tumhe nissāya jātaṃ.",
  "atk-s0502a0:697_9": "Ahañhi pubbe katthaci gacchanto dvāraṃ pidahitvā gacchāmī”ti.",
  "atk-s0502a0:697_10": "“Kiṃ karomi, tāta,",
  "atk-s0502a0:697_11": "vāretuṃ na sakkomī”ti.",
  "atk-s0502a0:697_12": "Sā imināva niyāmena dve tayo divase chinditvā tena ujjhāyitvā khīyitvā vuccamānāpi tatheva vatvā puna ekaṃ dve rajjuke ṭhapetvā sese chindi.",
  "atk-s0502a0:697_13": "Taṃ divasaṃ tasmiṃ nisinnamatteyeva sabbaṃ vāṇaṃ bhūmiyaṃ pati,",
  "atk-s0502a0:697_14": "sīsaṃ jaṇṇukehi saddhiṃ ekato ahosi,",
  "atk-s0502a0:697_15": "so uṭṭhāya,",
  "atk-s0502a0:697_16": "“kiṃ karomi,",
  "atk-s0502a0:697_17": "idāni kuhiṃ gamissāmi,",
  "atk-s0502a0:697_18": "nipajjanamañcassapi tumhehi asāmiko viya katomhī”ti āha. “Tāta,",
  "atk-s0502a0:697_19": "kiṃ karomi,",
  "atk-s0502a0:697_20": "paṭivissakadārake vāretuṃ na sakkomi, hotu,",
  "atk-s0502a0:697_21": "mā cintayi,",
  "atk-s0502a0:697_22": "imāya nāma velāya kuhiṃ gamissasī”ti dhītaraṃ āmantetvā, “amma,",
  "atk-s0502a0:697_23": "tava bhātikassa nipajjanokāsaṃ karohī”ti āha.",
  "atk-s0502a0:697_24": "Sā ekapasse sayitvā “idhāgaccha,",
  "atk-s0502a0:697_25": "sāmī”ti āha.",
  "atk-s0502a0:697_26": "Itaropi naṃ “gaccha, tāta,",
  "atk-s0502a0:697_27": "bhaginiyā saddhiṃ nipajjā”ti vadesi.",
  "atk-s0502a0:697_28": "So tāya saddhiṃ ekamañce nipajjitvā taṃ divasaññeva santhavaṃ akāsi,",
  "atk-s0502a0:697_29": "kumārikā parodi.",
  "atk-s0502a0:697_30": "Atha naṃ mātā pucchi – “kiṃ, amma,",
  "atk-s0502a0:697_31": "rodasī”ti? “Amma,",
  "atk-s0502a0:697_32": "idaṃ nāma jāta”nti. “Hotu, amma,",
  "atk-s0502a0:697_33": "kiṃ sakkā kātuṃ,",
  "atk-s0502a0:697_34": "tayāpi ekaṃ bhattāraṃ imināpekaṃ pādaparicārikaṃ laddhuṃ vaṭṭatī”ti taṃ jāmātaraṃ akāsi.",
  "atk-s0502a0:697_35": "Te samaggavāsaṃ vasiṃsu.",
  "atk-s0502a0:698_0": "Sā katipāhaccayena rañño sāsanaṃ pesesi –",
  "atk-s0502a0:698_1": "“bhatakavīthiyaṃ chaṇaṃ karontu.",
  "atk-s0502a0:698_2": "Yassa pana ghare chaṇo na karīyati,",
  "atk-s0502a0:698_3": "tassa ettako nāma daṇḍoti ghosanaṃ kāretū”ti.",
  "atk-s0502a0:698_4": "Rājā tathā kāresi.",
  "atk-s0502a0:698_5": "Atha naṃ sassu āha – “tāta,",
  "atk-s0502a0:698_6": "bhatakavīthiyaṃ rājāṇāya chaṇo kattabbo jāto,",
  "atk-s0502a0:698_7": "kiṃ karomā”ti? “Amma,",
  "atk-s0502a0:698_8": "ahaṃ bhatiṃ karontopi jīvituṃ na sakkomi,",
  "atk-s0502a0:698_9": "kiṃ karissāmī”ti? “Tāta,",
  "atk-s0502a0:698_10": "gharāvāsaṃ vasantā nāma iṇampi gaṇhanti,",
  "atk-s0502a0:698_11": "rañño āṇā akātuṃ na labbhā.",
  "atk-s0502a0:698_12": "Iṇato nāma yena kenaci upāyena muccituṃ sakkā, gaccha,",
  "atk-s0502a0:698_13": "kutoci ekaṃ vā dve vā kahāpaṇe āharā”ti āha.",
  "atk-s0502a0:698_14": "So ujjhāyanto khīyanto gantvā cattālīsakoṭidhanaṭṭhānato ekameva kahāpaṇaṃ āhari.",
  "atk-s0502a0:698_15": "Sā taṃ kahāpaṇaṃ rañño pesetvā attano kahāpaṇena chaṇaṃ katvā puna katipāhaccayena tatheva sāsanaṃ pahiṇi.",
  "atk-s0502a0:698_16": "Puna rājā tatheva “chaṇaṃ karontu,",
  "atk-s0502a0:698_17": "akarontānaṃ ettako daṇḍo”ti āṇāpesi.",
  "atk-s0502a0:698_18": "Punapi so tāya tatheva vatvā nippīḷiyamāno gantvā tayo kahāpaṇe āhari.",
  "atk-s0502a0:698_19": "Sā tepi kahāpaṇe rañño pesetvā puna katipāhaccayena tatheva sāsanaṃ pahiṇi –",
  "atk-s0502a0:698_20": "“idāni purise pesetvā imaṃ pakkosāpetū”ti.",
  "atk-s0502a0:698_21": "Rājā pesesi.",
  "atk-s0502a0:698_22": "Purisā gantvā,",
  "atk-s0502a0:698_23": "“kumbhaghosako nāma kataro”ti pucchitvā pariyesantā taṃ disvā “ehi, bho rājā,",
  "atk-s0502a0:698_24": "taṃ pakkosatī”ti āhaṃsu.",
  "atk-s0502a0:698_25": "So bhīto “na maṃ rājā jānātī”tiādīni vatvā gantuṃ na icchi.",
  "atk-s0502a0:698_26": "Atha naṃ balakkārena hatthādīsu gahetvā ākaḍḍhiṃsu.",
  "atk-s0502a0:698_27": "Sā itthī te disvā, “are,",
  "atk-s0502a0:698_28": "dubbinītā,",
  "atk-s0502a0:698_29": "tumhe mama jāmātaraṃ hatthādīsu gahetuṃ ananucchavikā”ti tajjetvā, “ehi, tāta, mā bhāyi,",
  "atk-s0502a0:698_30": "rājānaṃ disvā tava hatthādigāhakānaṃ hattheyeva chindāpessāmī”ti dhītaraṃ ādāya purato hutvā rājagehaṃ",
  "atk-s0502a0:698_31": "patvā vesaṃ parivattetvā sabbālaṅkārapaṭimaṇḍitā ekamantaṃ aṭṭhāsi.",
  "atk-s0502a0:698_32": "Itarampi parikaḍḍhitvā ānayiṃsuyeva.",
  "atk-s0502a0:699_0": "Atha naṃ vanditvā ṭhitaṃ rājā āha –",
  "atk-s0502a0:699_1": "“tvaṃ kumbhaghosako nāmā”ti? “Āma, devā”ti.",
  "atk-s0502a0:699_2": "“Kiṃ kāraṇā mahādhanaṃ vañcetvā khādasī”ti? “Kuto me, deva,",
  "atk-s0502a0:699_3": "dhanaṃ bhatiṃ katvā jīvantassā”ti?",
  "atk-s0502a0:699_4": "“Mā evaṃ kari,",
  "atk-s0502a0:699_5": "kiṃ amhe vañcesī”ti?",
  "atk-s0502a0:699_6": "“Na vañcemi, deva,",
  "atk-s0502a0:699_7": "natthi me dhana”nti.",
  "atk-s0502a0:699_8": "Athassa rājā te kahāpaṇe dassetvā,",
  "atk-s0502a0:699_9": "“ime kassa kahāpaṇā”ti āha.",
  "atk-s0502a0:699_10": "So sañjānitvā,",
  "atk-s0502a0:699_11": "“aho bālomhi,",
  "atk-s0502a0:699_12": "kathaṃ nu kho ime rañño hatthaṃ pattā”ti ito cito ca olokento tā dvepi paṭimaṇḍitapasādhanā gabbhadvāramūle ṭhitā disvā,",
  "atk-s0502a0:699_13": "“bhāriyaṃ vatidaṃ kammaṃ,",
  "atk-s0502a0:699_14": "imāhi raññā payojitāhi bhavitabba”nti cintesi.",
  "atk-s0502a0:699_15": "Atha naṃ rājā “vadehi, bho,",
  "atk-s0502a0:699_16": "kasmā evaṃ karosī”ti āha.",
  "atk-s0502a0:699_17": "“Nissayo me natthi, devā”ti.",
  "atk-s0502a0:699_18": "“Mādiso nissayo bhavituṃ na vaṭṭatī”ti.",
  "atk-s0502a0:699_19": "“Kalyāṇaṃ, deva,",
  "atk-s0502a0:699_20": "sace me devo avassayo hotī”ti. “Homi, bho,",
  "atk-s0502a0:699_21": "kittakaṃ te dhana”nti?",
  "atk-s0502a0:699_22": "“Cattālīsakoṭiyo, devā”ti.",
  "atk-s0502a0:699_23": "“Kiṃ laddhuṃ vaṭṭatī”ti?",
  "atk-s0502a0:699_24": "“Sakaṭāni devā”ti?",
  "atk-s0502a0:699_25": "Rājā anekasatāni sakaṭāni yojāpetvā pahiṇitvā taṃ dhanaṃ āharāpetvā rājaṅgaṇe rāsiṃ kārāpetvā rājagahavāsino sannipātāpetvā,",
  "atk-s0502a0:699_26": "“atthi kassaci imasmiṃ nagare “ettakaṃ dhana”nti pucchitvā “natthi, devā”ti.",
  "atk-s0502a0:699_27": "“Kiṃ panassa kātuṃ vaṭṭatī”ti?",
  "atk-s0502a0:699_28": "“Sakkāraṃ,",
  "atk-s0502a0:699_29": "devā”ti vutte mahantena sakkārena taṃ seṭṭhiṭṭhāne ṭhapetvā dhītaraṃ tasseva datvā tena saddhiṃ satthu santikaṃ gantvā vanditvā “bhante,",
  "atk-s0502a0:699_30": "passathimaṃ purisaṃ,",
  "atk-s0502a0:699_31": "evarūpo dhitimā nāma natthi,",
  "atk-s0502a0:699_32": "cattālīsakoṭivibhavo hontopi uppilāvitākāraṃ vā asmimānamattaṃ vā na karoti,",
  "atk-s0502a0:699_33": "kapaṇo viya pilotikaṃ nivāsetvā bhatakavīthiyaṃ bhatiṃ katvā jīvanto mayā iminā nāma upāyena ñāto.",
  "atk-s0502a0:699_34": "Jānitvā ca pana pakkosāpetvā sadhanabhāvaṃ sampaṭicchāpetvā taṃ dhanaṃ āharāpetvā seṭṭhiṭṭhāne ṭhapito,",
  "atk-s0502a0:699_35": "dhītā cassa mayā dinnā. Bhante,",
  "atk-s0502a0:699_36": "mayā ca evarūpo dhitimā na diṭṭhapubbo”ti āha.",
  "atk-s0502a0:700_0": "Taṃ sutvā satthā “evaṃ jīvantassa jīvikaṃ dhammikajīvikaṃ nāma, mahārāja,",
  "atk-s0502a0:700_1": "corikādikammaṃ pana idhaloke ceva pīḷeti hiṃseti,",
  "atk-s0502a0:700_2": "paraloke ca,",
  "atk-s0502a0:700_3": "tatonidānaṃ sukhaṃ nāma natthi.",
  "atk-s0502a0:700_4": "Purisassa hi dhanapārijuññakāle kasiṃ vā bhatiṃ vā katvā jīvikameva dhammikajīvikaṃ nāma.",
  "atk-s0502a0:700_5": "Evarūpassa hi vīriyasampannassa satisampannassa kāyavācāhi parisuddhakammassa paññāya nisammakārino kāyādīhi",
  "atk-s0502a0:700_6": "saññatassa dhammajīvikaṃ jīvantassa satiavippavāse ṭhitassa issariyaṃ vaḍḍhatiyevā”ti vatvā imaṃ gāthamāha –",
  "atk-s0502a0:701_0": "24.",
  "atk-s0502a0:702_0": "“Uṭṭhānavato satīmato,",
  "atk-s0502a0:703_0": "Sucikammassa nisammakārino;",
  "atk-s0502a0:704_0": "Saññatassa dhammajīvino,",
  "atk-s0502a0:705_0": "Appamattassa yasobhivaḍḍhatī”ti.",
  "atk-s0502a0:706_0": "Tattha uṭṭhānavatoti uṭṭhānavīriyavantassa.",
  "atk-s0502a0:706_1": "Satimatoti satisampannassa.",
  "atk-s0502a0:706_2": "Sucikammassāti niddosehi niraparādhehi kāyakammādīhi samannāgatassa.",
  "atk-s0502a0:706_3": "Nisammakārinoti evañce bhavissati,",
  "atk-s0502a0:706_4": "evaṃ karissāmīti vā,",
  "atk-s0502a0:706_5": "imasmiṃ kamme evaṃ kate idaṃ nāma bhavissatīti vā evaṃ nidānaṃ sallakkhetvā rogatikicchanaṃ viya sabbakammāni nisāmetvā upadhāretvā karontassa.",
  "atk-s0502a0:706_6": "Saññatassāti kāyādīhi saññatassa nicchiddassa.",
  "atk-s0502a0:706_7": "Dhammajīvinoti agārikassa tulākūṭādīni vajjetvā kasigorakkhādīhi,",
  "atk-s0502a0:706_8": "anagārikassa vejjakammadūtakammādīni vajjetvā dhammena samena bhikkhācariyāya jīvikaṃ kappentassa.",
  "atk-s0502a0:706_9": "Appamattassāti avippavutthasatino.",
  "atk-s0502a0:706_10": "Yasobhivaḍḍhatīti issariyabhogasampannasaṅkhāto ceva kittivaṇṇabhaṇanasaṅkhāto ca yaso abhivaḍḍhatīti.",
  "atk-s0502a0:707_0": "Gāthāpariyosāne kumbhaghosako sotāpattiphale patiṭṭhahi.",
  "atk-s0502a0:707_1": "Aññepi bahū sotāpattiphalādīni pāpuṇiṃsu.",
  "atk-s0502a0:707_2": "Evaṃ mahājanassa sātthikā dhammadesanā jātāti.",
  "atk-s0502a0:708_0": "Kumbhaghosakaseṭṭhivatthu dutiyaṃ.",
  "atk-s0502a0:709_0": "3. Cūḷapanthakattheravatthu",
  "atk-s0502a0:710_0": "Uṭṭhānenappamādenāti imaṃ dhammadesanaṃ satthā veḷuvane viharanto cūḷapanthakattheraṃ ārabbha kathesi.",
  "atk-s0502a0:711_0": "Rājagahe kira dhanaseṭṭhikulassa dhītā vayappattakāle mātāpitūhi sattabhūmikassa pāsādassa uparimatale",
  "atk-s0502a0:711_1": "ativiya rakkhiyamānā yobbanamadamattatāya purisalolā hutvā attano dāseneva saddhiṃ santhavaṃ katvā,",
  "atk-s0502a0:711_2": "“aññepi me idaṃ kammaṃ jāneyyu”nti bhītā evamāha –",
  "atk-s0502a0:711_3": "“amhehi imasmiṃ ṭhāne na sakkā vasituṃ.",
  "atk-s0502a0:711_4": "Sace me mātāpitaro imaṃ dosaṃ jānissanti,",
  "atk-s0502a0:711_5": "khaṇḍākhaṇḍikaṃ maṃ karissanti.",
  "atk-s0502a0:711_6": "Videsaṃ gantvā vasissāmā”ti.",
  "atk-s0502a0:711_7": "Te hatthasāraṃ gahetvā aggadvārena nikkhamitvā,",
  "atk-s0502a0:711_8": "“yattha vā tattha vā aññehi ajānanaṭṭhānaṃ gantvā vasissāmā”ti ubhopi agamaṃsu.",
  "atk-s0502a0:711_9": "Tesaṃ ekasmiṃ ṭhāne vasantānaṃ saṃvāsamanvāya tassā kucchismiṃ gabbho patiṭṭhāsi.",
  "atk-s0502a0:711_10": "Sā gabbhaparipākaṃ āgamma tena saddhiṃ mantesi,",
  "atk-s0502a0:711_11": "“gabbho me paripākaṃ gato,",
  "atk-s0502a0:711_12": "ñātibandhuvirahite ṭhāne gabbhavuṭṭhānaṃ nāma ubhinnampi amhākaṃ dukkhāvahaṃ,",
  "atk-s0502a0:711_13": "kulagehameva gacchāmā”ti.",
  "atk-s0502a0:711_14": "So “sacāhaṃ tattha gamissāmi,",
  "atk-s0502a0:711_15": "jīvitaṃ me natthī”ti bhayena “ajja gacchāma,",
  "atk-s0502a0:711_16": "sve gacchāmā”ti divase atikkāmesi.",
  "atk-s0502a0:711_17": "Sā cintesi –",
  "atk-s0502a0:711_18": "“ayaṃ bālo attano dosamahantatāya gantuṃ na ussahati,",
  "atk-s0502a0:711_19": "mātāpitaro nāma ekantahitāva,",
  "atk-s0502a0:711_20": "ayaṃ gacchatu vā, mā vā,",
  "atk-s0502a0:711_21": "ahaṃ gamissāmī”ti.",
  "atk-s0502a0:711_22": "Sā tasmiṃ gehā nikkhante gehaparikkhāraṃ paṭisāmetvā attano kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.",
  "atk-s0502a0:712_0": "Sopi gharaṃ āgantvā taṃ adisvā paṭivissake pucchitvā,",
  "atk-s0502a0:712_1": "“sā kulagharaṃ gatā”ti sutvā vegena anubandhitvā antarāmagge sampāpuṇi.",
  "atk-s0502a0:712_2": "Tassāpi tattheva gabbhavuṭṭhānaṃ ahosi.",
  "atk-s0502a0:712_3": "So “kiṃ idaṃ,",
  "atk-s0502a0:712_4": "bhadde”ti pucchi. “Sāmi,",
  "atk-s0502a0:712_5": "me eko putto jāto”ti.",
  "atk-s0502a0:712_6": "“Idāni kiṃ karissāmā”ti?",
  "atk-s0502a0:712_7": "“Yassatthāya mayaṃ kulagharaṃ gaccheyyāma,",
  "atk-s0502a0:712_8": "taṃ kammaṃ antarāmaggeva nipphannaṃ,",
  "atk-s0502a0:712_9": "tattha gantvā kiṃ karissāma,",
  "atk-s0502a0:712_10": "nivattissāmā”ti dvepi ekacittā hutvā nivattiṃsu.",
  "atk-s0502a0:712_11": "Tassa ca dārakassa panthe jātattā panthakoti nāmaṃ kariṃsu.",
  "atk-s0502a0:712_12": "Tassā nacirasseva aparopi gabbho patiṭṭhahi.",
  "atk-s0502a0:712_13": "Sabbaṃ purimanayeneva vitthāretabbaṃ.",
  "atk-s0502a0:712_14": "Tassapi dārakassa panthe jātattā paṭhamajātassa mahāpanthakoti nāmaṃ katvā itarassa cūḷapanthakoti nāmaṃ kariṃsu.",
  "atk-s0502a0:712_15": "Te dvepi dārake gahetvā attano vasanaṭṭhānameva gatā.",
  "atk-s0502a0:712_16": "Tesaṃ tattha vasantānaṃ mahāpanthakadārako aññe dārake “cūḷapitā mahāpitāti,",
  "atk-s0502a0:712_17": "ayyako ayyikā”ti ca vadante sutvā mātaraṃ pucchi – “amma,",
  "atk-s0502a0:712_18": "aññe dārakā ‘ayyako ayyikā’tipi,",
  "atk-s0502a0:712_19": "‘mahāpitā cūḷapitā’tipi vadanti,",
  "atk-s0502a0:712_20": "kacci amhākaññeva ñātakā natthī”ti? “Āma, tāta,",
  "atk-s0502a0:712_21": "amhākaṃ ettha ñātakā natthi.",
  "atk-s0502a0:712_22": "Rājagahanagare pana vo dhanaseṭṭhi nāma ayyako,",
  "atk-s0502a0:712_23": "tattha amhākaṃ bahū ñātakā”ti.",
  "atk-s0502a0:712_24": "“Kasmā tattha na gacchatha, ammā”ti?",
  "atk-s0502a0:712_25": "Sā attano agamanakāraṇaṃ puttassa akathetvā puttesu punappunaṃ kathentesu sāmikaṃ āha –",
  "atk-s0502a0:712_26": "“ime dārakā maṃ ativiya kilamenti,",
  "atk-s0502a0:712_27": "kiṃ no mātāpitaro disvā maṃsaṃ khādissanti, ehi,",
  "atk-s0502a0:712_28": "dārakānaṃ ayyakakulaṃ dassessāmā”ti?",
  "atk-s0502a0:712_29": "“Ahaṃ sammukhā bhavituṃ na sakkhissāmi,",
  "atk-s0502a0:712_30": "te pana nayissāmī”ti.",
  "atk-s0502a0:712_31": "“Sādhu yena kenaci upāyena dārakānaṃ ayyakakulameva daṭṭhuṃ vaṭṭatī”ti.",
  "atk-s0502a0:712_32": "Dvepi janā dārake ādāya anupubbena rājagahaṃ patvā nagaradvāre ekissā sālāya pavisitvā dārakamātā dve",
  "atk-s0502a0:712_33": "dārake gahetvā attano āgatabhāvaṃ mātāpitūnaṃ ārocāpesi.",
  "atk-s0502a0:712_34": "Te taṃ sāsanaṃ sutvā,",
  "atk-s0502a0:712_35": "“saṃsāre vicarantānaṃ na putto na dhītā bhūtapubbā nāma natthi,",
  "atk-s0502a0:712_36": "te amhākaṃ mahāparādhikā,",
  "atk-s0502a0:712_37": "na sakkā tehi amhākaṃ cakkhupathe ṭhātuṃ,",
  "atk-s0502a0:712_38": "ettakaṃ nāma dhanaṃ gahetvā dvepi janā phāsukaṭṭhānaṃ gantvā jīvantu,",
  "atk-s0502a0:712_39": "dārake pana idha pesentū”ti dhanaṃ datvā dūtaṃ pāhesuṃ.",
  "atk-s0502a0:713_0": "Tehi pesitaṃ dhanaṃ gahetvā dārake āgatadūtānaññeva hatthe datvā pahiṇiṃsu.",
  "atk-s0502a0:713_1": "Dārakā ayyakakule vaḍḍhanti.",
  "atk-s0502a0:713_2": "Tesu cūḷapanthako atidaharo,",
  "atk-s0502a0:713_3": "mahāpanthako pana ayyakena saddhiṃ dasabalassa dhammakathaṃ sotuṃ gacchati.",
  "atk-s0502a0:713_4": "Tassa niccaṃ satthu santikaṃ gacchantassa pabbajjāya cittaṃ nami.",
  "atk-s0502a0:713_5": "So ayyakaṃ āha –",
  "atk-s0502a0:713_6": "“sace maṃ anujāneyyātha,",
  "atk-s0502a0:713_7": "ahaṃ pabbajeyya”nti.",
  "atk-s0502a0:713_8": "“Kiṃ vadesi, tāta,",
  "atk-s0502a0:713_9": "sakalassa lokassapi me pabbajjāto tava pabbajjā bhaddikā.",
  "atk-s0502a0:713_10": "Sace sakkosi pabbajāhī”ti.",
  "atk-s0502a0:713_11": "Taṃ satthu santikaṃ netvā, “kiṃ, gahapati,",
  "atk-s0502a0:713_12": "dārako te laddho”ti vutte, “āma, bhante,",
  "atk-s0502a0:713_13": "ayaṃ me nattā tumhākaṃ santike pabbajitukāmo”ti āha.",
  "atk-s0502a0:713_14": "Satthā aññataraṃ piṇḍapātacārikaṃ bhikkhuṃ “imaṃ dārakaṃ pabbājehī”ti āṇāpesi.",
  "atk-s0502a0:713_15": "Thero tassa tacapañcakakammaṭṭhānaṃ ācikkhitvā pabbājesi.",
  "atk-s0502a0:713_16": "So bahuṃ buddhavacanaṃ uggaṇhitvā paripuṇṇavasso upasampadaṃ labhitvā yonisomanasikārena kammaṭṭhānaṃ karonto arahattaṃ pāpuṇi.",
  "atk-s0502a0:713_17": "So jhānasukhena phalasukhena vītināmento cintesi –",
  "atk-s0502a0:713_18": "“sakkā nu kho idaṃ sukhaṃ cūḷapanthakassa dātu”nti! Tato ayyakaseṭṭhissa santikaṃ gantvā evamāha –",
  "atk-s0502a0:713_19": "“mahāseṭṭhi,",
  "atk-s0502a0:713_20": "sace anujāneyyātha,",
  "atk-s0502a0:713_21": "ahaṃ cūḷapanthakaṃ pabbājeyya”nti.",
  "atk-s0502a0:713_22": "“Pabbājetha,",
  "atk-s0502a0:713_23": "bhante”ti.",
  "atk-s0502a0:713_24": "Seṭṭhi kira sāsane ca suppasanno,",
  "atk-s0502a0:713_25": "“kataradhītāya vo ete puttā”ti pucchiyamāno ca “palātadhītāyā”ti vattuṃ lajjati,",
  "atk-s0502a0:713_26": "tasmā sukheneva tesaṃ pabbajjaṃ anujāni.",
  "atk-s0502a0:713_27": "Thero cūḷapanthakaṃ pabbājetvā sīlesu patiṭṭhāpesi.",
  "atk-s0502a0:713_28": "So pabbajitvāva dandho ahosi.",
  "atk-s0502a0:714_0": "“Padmaṃ yathā kokanadaṃ sugandhaṃ,",
  "atk-s0502a0:715_0": "Pāto siyā phullamavītagandhaṃ;",
  "atk-s0502a0:716_0": "Aṅgīrasaṃ passa virocamānaṃ,",
  "atk-s0502a0:717_0": "Tapantamādiccamivantalikkhe”ti. –",
  "atk-s0502a0:718_0": "Imaṃ ekaṃ gāthaṃ catūhi māsehi uggaṇhituṃ nāsakkhi.",
  "atk-s0502a0:718_1": "So kira kassapasammāsambuddhakāle pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṃ akāsi.",
  "atk-s0502a0:718_2": "So bhikkhu tena parihāsena lajjito neva uddesaṃ gaṇhi,",
  "atk-s0502a0:718_3": "na sajjhāyamakāsi.",
  "atk-s0502a0:718_4": "Tena kammena ayaṃ pabbajitvāva dandho jāto,",
  "atk-s0502a0:718_5": "gahitagahitaṃ padaṃ uparūparipadaṃ gaṇhantassa nassati.",
  "atk-s0502a0:718_6": "Tassa imameva gāthaṃ uggahetuṃ vāyamantassa cattāro māsā atikkantā.",
  "atk-s0502a0:718_7": "Atha naṃ mahāpanthako,",
  "atk-s0502a0:718_8": "“cūḷapanthaka,",
  "atk-s0502a0:718_9": "tvaṃ imasmiṃ sāsane abhabbo,",
  "atk-s0502a0:718_10": "catūhi māsehi ekaṃ gāthampi gaṇhituṃ na sakkosi,",
  "atk-s0502a0:718_11": "pabbajitakiccaṃ pana kathaṃ matthakaṃ pāpessasi,",
  "atk-s0502a0:718_12": "nikkhama ito”ti vihārā nikkaḍḍhi.",
  "atk-s0502a0:718_13": "Cūḷapanthako buddhasāsane sinehena gihibhāvaṃ na pattheti.",
  "atk-s0502a0:719_0": "Tasmiñca kāle mahāpanthako bhattuddesako ahosi.",
  "atk-s0502a0:719_1": "Jīvako komārabhacco bahuṃ mālāgandhavilepanaṃ ādāya attano ambavanaṃ gantvā satthāraṃ pūjetvā dhammaṃ",
  "atk-s0502a0:719_2": "sutvā uṭṭhāyāsanā dasabalaṃ vanditvā mahāpanthakaṃ upasaṅkamitvā, “kittakā, bhante,",
  "atk-s0502a0:719_3": "satthu santike bhikkhū”ti pucchi.",
  "atk-s0502a0:719_4": "“Pañcamattāni bhikkhusatānī”ti. “Sve, bhante,",
  "atk-s0502a0:719_5": "buddhappamukhāni pañca bhikkhusatāni ādāya amhākaṃ nivesane bhikkhaṃ gaṇhathā”ti. “Upāsaka,",
  "atk-s0502a0:719_6": "cūḷapanthako nāma bhikkhu dandho aviruḷhidhammo,",
  "atk-s0502a0:719_7": "taṃ ṭhapetvā sesānaṃ nimantanaṃ sampaṭicchāmī”ti thero āha.",
  "atk-s0502a0:719_8": "Taṃ sutvā cūḷapanthako cintesi –",
  "atk-s0502a0:719_9": "“thero ettakānaṃ bhikkhūnaṃ nimantanaṃ sampaṭicchanto maṃ bāhiraṃ katvā sampaṭicchati,",
  "atk-s0502a0:719_10": "nissaṃsayaṃ mayhaṃ bhātikassa mayi cittaṃ bhinnaṃ bhavissati,",
  "atk-s0502a0:719_11": "kiṃ dāni mayhaṃ iminā sāsanena,",
  "atk-s0502a0:719_12": "gihī hutvā dānādīni puññāni karonto jīvissāmī”ti?",
  "atk-s0502a0:719_13": "So punadivase pātova vibbhamituṃ pāyāsi.",
  "atk-s0502a0:720_0": "Satthā paccūsakāleyeva lokaṃ volokento imaṃ kāraṇaṃ disvā paṭhamataraṃ gantvā cūḷapanthakassa gamanamagge dvārakoṭṭhake caṅkamanto aṭṭhāsi.",
  "atk-s0502a0:720_1": "Cūḷapanthako gacchanto satthāraṃ disvā upasaṅkamitvā vanditvā aṭṭhāsi.",
  "atk-s0502a0:720_2": "Atha naṃ satthā “kuhiṃ pana tvaṃ,",
  "atk-s0502a0:720_3": "cūḷapanthaka,",
  "atk-s0502a0:720_4": "imāya velāya gacchasī”ti āha.",
  "atk-s0502a0:720_5": "“Bhātā maṃ, bhante,",
  "atk-s0502a0:720_6": "nikkaḍḍhati,",
  "atk-s0502a0:720_7": "tenāhaṃ vibbhamituṃ gacchāmī”ti.",
  "atk-s0502a0:720_8": "“Cūḷapanthaka,",
  "atk-s0502a0:720_9": "tava pabbajjā nāma mama santakā,",
  "atk-s0502a0:720_10": "bhātarā nikkaḍḍhito kasmā mama santikaṃ nāgañchi, ehi,",
  "atk-s0502a0:720_11": "kiṃ te gihibhāvena,",
  "atk-s0502a0:720_12": "mama santike bhavissasī”ti cakkaṅkitatalena pāṇinā taṃ sirasi parāmasitvā ādāya gantvā gandhakuṭippamukhe nisīdāpetvā,",
  "atk-s0502a0:720_13": "“cūḷapanthaka,",
  "atk-s0502a0:720_14": "puratthābhimukho hutvā imaṃ pilotikaṃ ‘rajoharaṇaṃ rajoharaṇa’nti parimajjanto idheva hohī”ti iddhiyā",
  "atk-s0502a0:720_15": "abhisaṅkhataṃ parisuddhaṃ pilotikaṃ datvā kāle ārocite bhikkhusaṅghaparivuto jīvakassa gehaṃ gantvā paññattāsane nisīdi.",
  "atk-s0502a0:720_16": "Cūḷapanthakopi sūriyaṃ olokento taṃ pilotikaṃ “rajoharaṇaṃ rajoharaṇa”nti parimajjanto nisīdi.",
  "atk-s0502a0:720_17": "Tassa taṃ pilotikakhaṇḍaṃ parimajjantassa kiliṭṭhaṃ ahosi.",
  "atk-s0502a0:720_18": "Tato cintesi –",
  "atk-s0502a0:720_19": "“idaṃ pilotikakhaṇḍaṃ ativiya parisuddhaṃ,",
  "atk-s0502a0:720_20": "imaṃ pana attabhāvaṃ nissāya purimapakatiṃ vijahitvā evaṃ kiliṭṭhaṃ jātaṃ,",
  "atk-s0502a0:720_21": "aniccā vata saṅkhārā”ti khayavayaṃ paṭṭhapento vipassanaṃ vaḍḍhesi.",
  "atk-s0502a0:720_22": "Satthā “cūḷapanthakassa cittaṃ vipassanaṃ āruḷha”nti ñatvā,",
  "atk-s0502a0:720_23": "“cūḷapanthaka,",
  "atk-s0502a0:720_24": "tvaṃ pilotikakhaṇḍameva saṃkiliṭṭhaṃ ‘rajaṃ raja’nti mā saññaṃ kari,",
  "atk-s0502a0:720_25": "abbhantare pana te rāgarajādayo atthi,",
  "atk-s0502a0:720_26": "te harāhī”ti vatvā obhāsaṃ vissajjetvā purato nisinno viya paññāyamānarūpo hutvā imā gāthā abhāsi –",
  "atk-s0502a0:721_0": "“Rāgo rajo na ca pana reṇu vuccati,",
  "atk-s0502a0:722_0": "Rāgassetaṃ adhivacanaṃ rajoti;",
  "atk-s0502a0:723_0": "Etaṃ rajjaṃ vippajahitva bhikkhavo,",
  "atk-s0502a0:724_0": "Viharanti te vigatarajassa sāsane.",
  "atk-s0502a0:725_0": "“Doso rajo na ca pana reṇu vuccati,",
  "atk-s0502a0:726_0": "Dosassetaṃ adhivacanaṃ rajoti;",
  "atk-s0502a0:727_0": "Etaṃ rajaṃ vippajahitva bhikkhavo,",
  "atk-s0502a0:728_0": "Viharanti te vigatarajassa sāsane.",
  "atk-s0502a0:729_0": "“Moho rajo na ca pana reṇu vuccati,",
  "atk-s0502a0:730_0": "Mohassetaṃ adhivacanaṃ rajoti;",
  "atk-s0502a0:731_0": "Etaṃ rajaṃ vippajahitva bhikkhavo,",
  "atk-s0502a0:732_0": "Viharanti te vigatarajassa sāsane”ti. ;",
  "atk-s0502a0:733_0": "Gāthāpariyosāne cūḷapanthako saha paṭisambhidāhi arahattaṃ pāpuṇi.",
  "atk-s0502a0:733_1": "Saha paṭisambhidāhiyevassa tīṇi piṭakāni āgamiṃsu.",
  "atk-s0502a0:734_0": "So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena sāṭakena nalāṭantaṃ puñchi,",
  "atk-s0502a0:734_1": "sāṭako kiliṭṭho ahosi.",
  "atk-s0502a0:734_2": "So “imaṃ sarīraṃ nissāya evarūpo parisuddho sāṭako pakatiṃ jahitvā kiliṭṭho jāto,",
  "atk-s0502a0:734_3": "aniccā vata saṅkhārā”ti aniccasaññaṃ paṭilabhi.",
  "atk-s0502a0:734_4": "Te kāraṇenassa rajoharaṇameva paccayo jāto.",
  "atk-s0502a0:735_0": "Jīvakopi kho komārabhacco dasabalassa dakkhiṇodakaṃ upanāmesi.",
  "atk-s0502a0:735_1": "Satthā “nanu, jīvaka,",
  "atk-s0502a0:735_2": "vihāre bhikkhū atthī”ti hatthena pattaṃ pidahi.",
  "atk-s0502a0:735_3": "Mahāpanthako “nanu, bhante,",
  "atk-s0502a0:735_4": "vihāre bhikkhū natthī”ti āha.",
  "atk-s0502a0:735_5": "Satthā “atthi,",
  "atk-s0502a0:735_6": "jīvakā”ti āha.",
  "atk-s0502a0:735_7": "Jīvako “tena hi bhaṇe gaccha,",
  "atk-s0502a0:735_8": "vihāre bhikkhūnaṃ atthibhāvaṃ vā natthibhāvaṃ vā tvaññeva jānāhī”ti purisaṃ pesesi.",
  "atk-s0502a0:735_9": "Tasmiṃ khaṇe cūḷapanthako “mayhaṃ bhātiko ‘vihāre bhikkhū natthī’ti bhaṇati,",
  "atk-s0502a0:735_10": "vihāre bhikkhūnaṃ atthibhāvamassa pakāsessāmī”ti sakalaṃ ambavanaṃ bhikkhūnaññeva pūresi.",
  "atk-s0502a0:735_11": "Ekacce bhikkhū cīvarakammaṃ karonti,",
  "atk-s0502a0:735_12": "ekacce rajanakammaṃ karonti,",
  "atk-s0502a0:735_13": "ekacce sajjhāyaṃ karonti.",
  "atk-s0502a0:735_14": "Evaṃ aññamaññaasadisaṃ bhikkhusahassaṃ māpesi.",
  "atk-s0502a0:735_15": "So puriso vihāre bahū bhikkhū disvā nivattitvā, “ayya,",
  "atk-s0502a0:735_16": "sakalaṃ ambavanaṃ bhikkhūhi paripuṇṇa”nti jīvakassa ārocesi.",
  "atk-s0502a0:735_17": "Theropi kho tattheva –",
  "atk-s0502a0:736_0": "“Sahassakkhattumattānaṃ, nimminitvāna panthako;",
  "atk-s0502a0:737_0": "Nisīdambavane ramme, yāva kālappavedanā”ti.",
  "atk-s0502a0:738_0": "Atha satthā taṃ purisaṃ āha –",
  "atk-s0502a0:738_1": "“vihāraṃ gantvā ‘satthā cūḷapanthakaṃ nāma pakkosatī’ti vadehī”ti.",
  "atk-s0502a0:738_2": "Tena gantvā tathā vutte,",
  "atk-s0502a0:738_3": "“ahaṃ cūḷapanthako,",
  "atk-s0502a0:738_4": "ahaṃ cūḷapanthako”ti mukhasahassaṃ uṭṭhahi.",
  "atk-s0502a0:738_5": "So puriso puna gantvā,",
  "atk-s0502a0:738_6": "“sabbepi kira, bhante,",
  "atk-s0502a0:738_7": "cūḷapanthakāyeva nāmā”ti āha.",
  "atk-s0502a0:738_8": "“Tena hi gantvā yo ‘ahaṃ cūḷapanthako’ti paṭhamaṃ vadati,",
  "atk-s0502a0:738_9": "taṃ hatthe gaṇha,",
  "atk-s0502a0:738_10": "avasesā antaradhāyissantī”ti.",
  "atk-s0502a0:738_11": "So tathā akāsi.",
  "atk-s0502a0:738_12": "Tāvadeva sahassamattā bhikkhū antaradhāyiṃsu.",
  "atk-s0502a0:738_13": "Theropi tena purisena saddhiṃ agamāsi.",
  "atk-s0502a0:738_14": "Satthā bhattakiccapariyosāne jīvakaṃ āmantesi – “jīvaka,",
  "atk-s0502a0:738_15": "cūḷapanthakassa pattaṃ gaṇhāhi,",
  "atk-s0502a0:738_16": "ayaṃ te anumodanaṃ karissatī”ti.",
  "atk-s0502a0:738_17": "Jīvako tathā akāsi.",
  "atk-s0502a0:738_18": "Thero sīhanādaṃ nadanto taruṇasīho viya tīhi piṭakehi saṅkhobhetvā anumodanamakāsi.",
  "atk-s0502a0:738_19": "Satthā uṭṭhāyāsanā bhikkhusaṅghaparivuto vihāraṃ gantvā bhikkhūhi vatte dassite gandhakuṭippamukhe ṭhatvā",
  "atk-s0502a0:738_20": "bhikkhusaṅghassa sugatovādaṃ datvā kammaṭṭhānaṃ kathetvā bhikkhusaṅghaṃ uyyojetvā surabhigandhavāsitaṃ",
  "atk-s0502a0:738_21": "gandhakuṭiṃ pavisitvā dakkhiṇena passena sīhaseyyaṃ upagato.",
  "atk-s0502a0:738_22": "Atha sāyanhasamaye bhikkhū ito cito ca samosaritvā rattakambalasāṇiyā parikkhittā viya nisīditvā satthu guṇakathaṃ ārabhiṃsu, “āvuso,",
  "atk-s0502a0:738_23": "mahāpanthako cūḷapanthakassa ajjhāsayaṃ ajānanto catūhi māsehi ekaṃ gāthaṃ uggaṇhāpetuṃ na sakkoti,",
  "atk-s0502a0:738_24": "‘dandho aya’nti vihārā nikkaḍḍhi,",
  "atk-s0502a0:738_25": "sammāsambuddho pana attano anuttaradhammarājatāya ekasmiṃyevassa antarabhatte saha paṭisambhidāhi arahattaṃ adāsi,",
  "atk-s0502a0:738_26": "tīṇi piṭakāni saha paṭisambhidāhiyeva āgatāni,",
  "atk-s0502a0:738_27": "aho buddhānaṃ balaṃ nāma mahanta”nti.",
  "atk-s0502a0:739_0": "Atha bhagavā dhammasabhāyaṃ imaṃ kathāpavattiṃ ñatvā,",
  "atk-s0502a0:739_1": "“ajja mayā gantuṃ vaṭṭatī”ti buddhaseyyāya uṭṭhāya surattadupaṭṭaṃ nivāsetvā vijjulataṃ viya kāyabandhanaṃ",
  "atk-s0502a0:739_2": "bandhitvā rattakambalasadisaṃ sugatamahācīvaraṃ pārupitvā surabhigandhakuṭito nikkhamma mattavaravāraṇasīhavijambhitavilāsena",
  "atk-s0502a0:739_3": "anantāya buddhalīḷāya dhammasabhaṃ gantvā alaṅkatamaṇḍalamāḷamajjhe supaññattavarabuddhāsanaṃ abhiruyha",
  "atk-s0502a0:739_4": "chabbaṇṇabuddharaṃsiyo vissajjento aṇṇavakucchiṃ khobhayamāno yugandharamatthake bālasūriyo viya āsanamajjhe nisīdi.",
  "atk-s0502a0:739_5": "Sammāsambuddhe pana āgatamatte bhikkhusaṅgho kathaṃ pacchinditvā tuṇhī ahosi.",
  "atk-s0502a0:739_6": "Satthā mudukena mettacittena parisaṃ oloketvā,",
  "atk-s0502a0:739_7": "“ayaṃ parisā ativiya sobhati,",
  "atk-s0502a0:739_8": "ekassapi hatthakukkuccaṃ vā pādakukkuccaṃ vā ukkāsitasaddo vā khipitasaddo vā natthi,",
  "atk-s0502a0:739_9": "sabbepi ime buddhagāravena sagāravā,",
  "atk-s0502a0:739_10": "buddhatejena tajjitā.",
  "atk-s0502a0:739_11": "Mayi āyukappampi akathetvā nisinne paṭhamaṃ kathaṃ samuṭṭhāpetvā na kathessanti.",
  "atk-s0502a0:739_12": "Kathāsamuṭṭhāpanavattaṃ nāma mayāva jānitabbaṃ,",
  "atk-s0502a0:739_13": "ahameva paṭhamaṃ kathessāmī”ti madhurena brahmassarena bhikkhū āmantetvā,",
  "atk-s0502a0:739_14": "“kāya nuttha,",
  "atk-s0502a0:739_15": "bhikkhave,",
  "atk-s0502a0:739_16": "etarahi kathāya sannisinnā,",
  "atk-s0502a0:739_17": "kā ca pana vo antarākathā vippakatā”ti pucchitvā,",
  "atk-s0502a0:739_18": "“imāya nāmā”ti vutte, “na,",
  "atk-s0502a0:739_19": "bhikkhave,",
  "atk-s0502a0:739_20": "cūḷapanthako idāneva dandho,",
  "atk-s0502a0:739_21": "pubbepi dandhoyeva.",
  "atk-s0502a0:739_22": "Na kevalañcassāhaṃ idāneva avassayo jāto,",
  "atk-s0502a0:739_23": "pubbepi avassayo ahosimeva.",
  "atk-s0502a0:739_24": "Pubbe panāhaṃ imaṃ lokiyakuṭumbassa sāmikaṃ akāsiṃ,",
  "atk-s0502a0:739_25": "idāni lokuttarakuṭumbassā”ti vatvā tamatthaṃ vitthārato sotukāmehi bhikkhūhi āyācito atītaṃ āhari –",
  "atk-s0502a0:740_0": "“Atīte,",
  "atk-s0502a0:740_1": "bhikkhave,",
  "atk-s0502a0:740_2": "bārāṇasinagaravāsī eko māṇavo takkasilaṃ gantvā sippuggahaṇatthāya disāpāmokkhassa ācariyassa dhammantevāsiko",
  "atk-s0502a0:740_3": "hutvā pañcannaṃ māṇavakasatānaṃ antare ativiya ācariyassa upakārako ahosi,",
  "atk-s0502a0:740_4": "pādaparikammādīni sabbakiccāni karoti.",
  "atk-s0502a0:740_5": "Dandhatāya pana kiñci uggaṇhituṃ na sakko”ti.",
  "atk-s0502a0:740_6": "Ācariyo “ayaṃ mama bahūpakāro,",
  "atk-s0502a0:740_7": "sikkhāpessāmi na”nti vāyamantopi kiñci sikkhāpetuṃ na sakkoti.",
  "atk-s0502a0:740_8": "So ciraṃ vasitvā ekagāthampi uggaṇhituṃ asakkonto ukkaṇṭhitvā “gamissāmī”ti ācariyaṃ āpucchi.",
  "atk-s0502a0:740_9": "Ācariyo cintesi –",
  "atk-s0502a0:740_10": "“ayaṃ mayhaṃ upakārako,",
  "atk-s0502a0:740_11": "paṇḍitabhāvamassa paccāsīsāmi,",
  "atk-s0502a0:740_12": "na naṃ kātuṃ sakkomi,",
  "atk-s0502a0:740_13": "avassaṃ mayā imassa paccupakāro kātabbo,",
  "atk-s0502a0:740_14": "ekamassa mantaṃ bandhitvā dassāmī”ti so taṃ araññaṃ netvā “ghaṭṭesi ghaṭṭesi,",
  "atk-s0502a0:740_15": "kiṃ kāraṇā ghaṭṭesi?",
  "atk-s0502a0:740_16": "Ahampi taṃ jānāmi jānāmī”ti imaṃ mantaṃ bandhitvā uggaṇhāpento anekasatakkhattuṃ parivattāpetvā,",
  "atk-s0502a0:740_17": "“paññāyati te”ti pucchitvā, “āma,",
  "atk-s0502a0:740_18": "paññāyatī”ti vutte “dandhena nāma vāyāmaṃ katvā paguṇaṃ kataṃ sippaṃ na palāyatī”ti cintetvā maggaparibbayaṃ datvā, “gaccha,",
  "atk-s0502a0:740_19": "imaṃ mantaṃ nissāya jīvissasi,",
  "atk-s0502a0:740_20": "apalāyanatthāya panassa niccaṃ sajjhāyaṃ kareyyāsī”ti vatvā taṃ uyyojesi.",
  "atk-s0502a0:740_21": "Athassa mātā bārāṇasiyaṃ sampattakāle “putto me sippaṃ sikkhitvā āgato”ti mahāsakkārasammānaṃ akāsi.",
  "atk-s0502a0:741_0": "Tadā bārāṇasirājā “atthi nu kho me kāyakammādīsu koci doso”ti paccavekkhanto attano aruccanakaṃ kiñci",
  "atk-s0502a0:741_1": "kammaṃ adisvā “attano vajjaṃ nāma attano na paññāyati,",
  "atk-s0502a0:741_2": "paresaṃ paññāyati,",
  "atk-s0502a0:741_3": "nāgarānaṃ pariggaṇhissāmī”ti cintetvā sāyaṃ aññātakavesena nikkhamitvā,",
  "atk-s0502a0:741_4": "“sāyamāsaṃ bhuñjitvā nisinnamanussānaṃ kathāsallāpo nāma nānappakārako hoti,",
  "atk-s0502a0:741_5": "‘sacāhaṃ adhammena rajjaṃ kāremi,",
  "atk-s0502a0:741_6": "pāpena adhammikena raññā daṇḍabaliādīhi hatamhā’ti vakkhanti.",
  "atk-s0502a0:741_7": "‘Sace dhammena rajjaṃ kāremi,",
  "atk-s0502a0:741_8": "dīghāyuko hotu no rājā’tiādīni vatvā mama guṇaṃ kathessantī”ti tesaṃ tesaṃ gehānaṃ bhittianusāreneva vicarati.",
  "atk-s0502a0:742_0": "Tasmiṃ khaṇe umaṅgacorā dvinnaṃ gehānaṃ antare umaṅgaṃ bhindanti ekaumaṅgeneva dve gehāni pavisanatthāya.",
  "atk-s0502a0:742_1": "Rājā te disvā gehacchāyāya aṭṭhāsi.",
  "atk-s0502a0:742_2": "Tesaṃ umaṅgaṃ bhinditvā gehaṃ pavisitvā bhaṇḍakaṃ olokitakāle māṇavo pabujjhitvā taṃ mantaṃ sajjhāyanto “ghaṭṭesi ghaṭṭesi,",
  "atk-s0502a0:742_3": "kiṃ kāraṇā ghaṭṭesi?",
  "atk-s0502a0:742_4": "Ahampi taṃ jānāmi jānāmī”ti āha.",
  "atk-s0502a0:742_5": "Te taṃ sutvā,",
  "atk-s0502a0:742_6": "“iminā kiramhā ñātā,",
  "atk-s0502a0:742_7": "idāni no nāsessatī”ti nivatthavatthānipi chaḍḍetvā bhītā sammukhasammukhaṭṭhāneneva palāyiṃsu.",
  "atk-s0502a0:742_8": "Rājā te palāyante disvā itarassa ca mantasajjhāyanasaddaṃ sutvā gehaññeva vavatthapetvā nāgarānaṃ pariggaṇhitvā nivesanaṃ pāvisi.",
  "atk-s0502a0:742_9": "So vibhātāya pana rattiyā pātovekaṃ purisaṃ pakkositvā āha –",
  "atk-s0502a0:742_10": "“gaccha bhaṇe,",
  "atk-s0502a0:742_11": "asukavīthiyaṃ nāma yasmiṃ gehe umaṅgo bhinno,",
  "atk-s0502a0:742_12": "tattha takkasilato sippaṃ uggaṇhitvā āgatamāṇavo atthi,",
  "atk-s0502a0:742_13": "taṃ ānehī”ti.",
  "atk-s0502a0:742_14": "So gantvā “rājā taṃ pakkosatī”ti vatvā māṇavaṃ ānesi.",
  "atk-s0502a0:742_15": "Atha naṃ rājā āha – “tvaṃ, tāta,",
  "atk-s0502a0:742_16": "takkasilato sippaṃ uggaṇhitvā āgatamāṇavo”ti? “Āma, devā”ti.",
  "atk-s0502a0:742_17": "“Amhākampi taṃ sippaṃ dehī”ti. “Sādhu, deva,",
  "atk-s0502a0:742_18": "samānāsane nisīditvā gaṇhāhī”ti.",
  "atk-s0502a0:742_19": "Rājāpi tathā katvā mantaṃ gahetvā “ayaṃ te ācariyabhāgo”ti sahassaṃ adāsi.",
  "atk-s0502a0:743_0": "Tadā senāpati rañño kappakaṃ āha –",
  "atk-s0502a0:743_1": "“kadā rañño massuṃ karissasī”ti?",
  "atk-s0502a0:743_2": "“Sve vā parasuve vā”ti.",
  "atk-s0502a0:743_3": "So tassa sahassaṃ datvā “kiccaṃ me atthī”ti vatvā, “kiṃ,",
  "atk-s0502a0:743_4": "sāmī”ti vutte “rañño massukammaṃ karonto viya hutvā khuraṃ ativiya pahaṃsitvā galanāḷiṃ chinda,",
  "atk-s0502a0:743_5": "tvaṃ senāpati bhavissasi,",
  "atk-s0502a0:743_6": "ahaṃ rājā”ti.",
  "atk-s0502a0:743_7": "So “sādhū”ti sampaṭicchitvā rañño massukammakaraṇadivase gandhodakena massuṃ temetvā khuraṃ pahaṃsitvā nalāṭante gahetvā,",
  "atk-s0502a0:743_8": "“khuro thokaṃ kuṇṭhadhāro,",
  "atk-s0502a0:743_9": "ekappahāreneva galanāḷiṃ chindituṃ vaṭṭatī”ti puna ekamantaṃ ṭhatvā khuraṃ pahaṃsi.",
  "atk-s0502a0:743_10": "Tasmiṃ khaṇe rājā attano mantaṃ saritvā sajjhāyaṃ karonto “ghaṭṭesi ghaṭṭesi,",
  "atk-s0502a0:743_11": "kiṃ kāraṇā ghaṭṭesi?",
  "atk-s0502a0:743_12": "Ahampi taṃ jānāmi jānāmī”ti āha.",
  "atk-s0502a0:743_13": "Nhāpitassa nalāṭato sedā mucciṃsu.",
  "atk-s0502a0:743_14": "So “jānāti mama kāraṇaṃ rājā”ti bhīto khuraṃ bhūmiyaṃ khipitvā pādamūle urena nipajji.",
  "atk-s0502a0:743_15": "Rājāno nāma chekā honti,",
  "atk-s0502a0:743_16": "tena taṃ evamāha – “are, duṭṭha, nhāpita,",
  "atk-s0502a0:743_17": "‘na maṃ rājā jānātī’ti saññaṃ karosī”ti.",
  "atk-s0502a0:743_18": "“Abhayaṃ me dehi, devā”ti. “Hotu, mā bhāyi,",
  "atk-s0502a0:743_19": "kathehī”ti.",
  "atk-s0502a0:743_20": "Senāpati me, deva,",
  "atk-s0502a0:743_21": "sahassaṃ datvā,",
  "atk-s0502a0:743_22": "“rañño massuṃ karonto viya galanāḷiṃ chinda,",
  "atk-s0502a0:743_23": "ahaṃ rājā hutvā taṃ senāpatiṃ karissāmī”ti āhāti.",
  "atk-s0502a0:743_24": "Rājā taṃ sutvā “ācariyaṃ me nissāya jīvitaṃ laddha”nti cintetvā senāpatiṃ pakkosāpetvā, “ambho, senāpati,",
  "atk-s0502a0:743_25": "kiṃ nāma tayā mama santikā na laddhaṃ,",
  "atk-s0502a0:743_26": "idāni taṃ daṭṭhuṃ na sakkomi,",
  "atk-s0502a0:743_27": "mama raṭṭhā nikkhamāhī”ti taṃ raṭṭhā pabbājetvā ācariyaṃ pakkosāpetvā, “ācariya,",
  "atk-s0502a0:743_28": "taṃ nissāya mayā jīvitaṃ laddha”nti vatvā mahantaṃ sakkāraṃ karitvā tassa senāpatiṭṭhānaṃ adāsi.",
  "atk-s0502a0:743_29": "“So tadā cūḷapanthako ahosi,",
  "atk-s0502a0:743_30": "satthā disāpāmokkho ācariyo”ti.",
  "atk-s0502a0:744_0": "Satthā imaṃ atītaṃ āharitvā, “evaṃ,",
  "atk-s0502a0:744_1": "bhikkhave,",
  "atk-s0502a0:744_2": "pubbepi cūḷapanthako dandhoyeva ahosi,",
  "atk-s0502a0:744_3": "tadāpissāhaṃ avassayo hutvā taṃ lokiyakuṭumbe patiṭṭhāpesi”nti vatvā puna ekadivasaṃ “aho satthā cūḷapanthakassa",
  "atk-s0502a0:744_4": "avassayo jāto”ti kathāya samuṭṭhitāya cūḷaseṭṭhijātake atītavatthuṃ kathetvā –",
  "atk-s0502a0:745_0": "“Appakenāpi medhāvī, pābhatena vicakkhaṇo;",
  "atk-s0502a0:746_0": "Samuṭṭhāpeti attānaṃ, aṇuṃ aggiṃva sandhama”nti. –",
  "atk-s0502a0:747_0": "Gāthaṃ vatvā, “na,",
  "atk-s0502a0:747_1": "bhikkhave,",
  "atk-s0502a0:747_2": "idānevāhaṃ imassa avassayo jāto,",
  "atk-s0502a0:747_3": "pubbepi avassayo ahosimeva.",
  "atk-s0502a0:747_4": "Pubbe panāhaṃ imaṃ lokiyakuṭumbassa sāmikaṃ akāsiṃ,",
  "atk-s0502a0:747_5": "idāni lokuttarakuṭumbassa.",
  "atk-s0502a0:747_6": "Tadā hi cūḷantevāsiko cūḷapanthako ahosi,",
  "atk-s0502a0:747_7": "cūḷaseṭṭhi pana paṇḍito byatto nakkhattakovido ahamevā”ti jātakaṃ samodhānesi.",
  "atk-s0502a0:748_0": "Punekadivasaṃ dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:748_1": "cūḷapanthako catūhi māsehi catuppadaṃ gāthaṃ gahetuṃ asakkontopi vīriyaṃ anossajjitvāva arahatte patiṭṭhito,",
  "atk-s0502a0:748_2": "idāni lokuttaradhammakuṭumbassa sāmiko jāto”ti.",
  "atk-s0502a0:748_3": "Satthā āgantvā,",
  "atk-s0502a0:748_4": "“kāya nuttha,",
  "atk-s0502a0:748_5": "bhikkhave,",
  "atk-s0502a0:748_6": "etarahi kathāya sannisinnā”ti pucchitvā,",
  "atk-s0502a0:748_7": "“imāya nāmā”ti vutte,",
  "atk-s0502a0:748_8": "“bhikkhave,",
  "atk-s0502a0:748_9": "mama sāsane āraddhavīriyo bhikkhu lokuttaradhammassa sāmiko hotiyevā”ti vatvā imaṃ gāthamāha –",
  "atk-s0502a0:749_0": "25.",
  "atk-s0502a0:750_0": "“Uṭṭhānenappamādena, saṃyamena damena ca;",
  "atk-s0502a0:751_0": "Dīpaṃ kayirātha medhāvī, yaṃ ogho nābhikīratī”ti.",
  "atk-s0502a0:752_0": "Tattha dīpaṃ kayirāthāti vīriyasaṅkhātena uṭṭhānena,",
  "atk-s0502a0:752_1": "satiyā avippavāsākārasaṅkhātena appamādena,",
  "atk-s0502a0:752_2": "catupārisuddhisīlasaṅkhātena saṃyamena,",
  "atk-s0502a0:752_3": "indriyadamena cāti imehi kāraṇabhūtehi catūhi dhammehi dhammojapaññāya samannāgato medhāvī imasmiṃ ativiya",
  "atk-s0502a0:752_4": "dullabhapatiṭṭhatāya atigambhīre saṃsārasāgare attano patiṭṭhānabhūtaṃ arahattaphalaṃ dīpaṃ kayirātha kareyya,",
  "atk-s0502a0:752_5": "kātuṃ sakkuṇeyyāti attho. Kīdisaṃ?",
  "atk-s0502a0:752_6": "Yaṃ ogho nābhikīratīti yaṃ catubbidhopi kilesogho abhikirituṃ viddhaṃsetuṃ na sakkoti.",
  "atk-s0502a0:752_7": "Na hi sakkā arahattaṃ oghena abhikiritunti.",
  "atk-s0502a0:753_0": "Gāthāpariyosāne bahū sotāpannādayo ahesuṃ. Evaṃ desanā sampattaparisāya sātthikā jātāti.",
  "atk-s0502a0:754_0": "Cūḷapanthakattheravatthu tatiyaṃ.",
  "atk-s0502a0:755_0": "4. Bālanakkhattasaṅghuṭṭhavatthu",
  "atk-s0502a0:756_0": "Pamādamanuyuñjantīti imaṃ dhammadesanaṃ satthā jetavane viharanto bālanakkhattaṃ ārabbha kathesi.",
  "atk-s0502a0:757_0": "Ekasmiñhi samaye sāvatthiyaṃ bālanakkhattaṃ nāma saṅghuṭṭhaṃ.",
  "atk-s0502a0:757_1": "Tasmiṃ nakkhatte bālā dummedhino janā chārikāya ceva gomayena ca sarīraṃ makkhetvā sattāhaṃ asabbhaṃ bhaṇantā vicaranti.",
  "atk-s0502a0:757_2": "Kiñci ñāti suhajjaṃ vā pabbajitaṃ vā disvā lajjantā nāma natthi.",
  "atk-s0502a0:757_3": "Dvāre dvāre ṭhatvā asabbhaṃ bhaṇanti.",
  "atk-s0502a0:757_4": "Manussā tesaṃ asabbhaṃ sotuṃ asakkontā yathābalaṃ aḍḍhaṃ vā pādaṃ vā kahāpaṇaṃ vā pesenti.",
  "atk-s0502a0:757_5": "Te tesaṃ dvāre laddhaṃ laddhaṃ gahetvā pakkamanti.",
  "atk-s0502a0:757_6": "Tadā pana sāvatthiyaṃ pañca koṭimattā ariyasāvakā vasanti,",
  "atk-s0502a0:757_7": "te satthu santikaṃ sāsanaṃ pesayiṃsu – “bhagavā, bhante,",
  "atk-s0502a0:757_8": "sattāhaṃ bhikkhusaṅghena saddhiṃ nagaraṃ appavisitvā vihāreyeva hotū”ti.",
  "atk-s0502a0:757_9": "Tañca pana sattāhaṃ bhikkhusaṅghassa vihāreyeva yāgubhattādīni sampādetvā pahiṇiṃsu,",
  "atk-s0502a0:757_10": "sayampi gehā na nikkhamiṃsu.",
  "atk-s0502a0:757_11": "Te nakkhatte pana pariyosite aṭṭhame divase buddhappamukhaṃ bhikkhusaṅghaṃ nimantetvā nagaraṃ pavesetvā mahādānaṃ datvā ekamantaṃ nisinnā, “bhante,",
  "atk-s0502a0:757_12": "atidukkhena no satta divasāni atikkantāni,",
  "atk-s0502a0:757_13": "bālānaṃ asabbhāni suṇantānaṃ kaṇṇā bhijjanākārappattā honti,",
  "atk-s0502a0:757_14": "koci kassaci na lajjati,",
  "atk-s0502a0:757_15": "tena mayaṃ tumhākaṃ antonagaraṃ pavisituṃ nādamha,",
  "atk-s0502a0:757_16": "mayampi gehato na nikkhamimhā”ti āhaṃsu.",
  "atk-s0502a0:757_17": "Satthā tesaṃ kathaṃ sutvā,",
  "atk-s0502a0:757_18": "“bālānaṃ dummedhānaṃ kiriyā nāma evarūpā hoti,",
  "atk-s0502a0:757_19": "medhāvino pana dhanasāraṃ viya appamādaṃ rakkhitvā amatamahānibbānasampattiṃ pāpuṇantī”ti vatvā imā gāthā abhāsi –",
  "atk-s0502a0:758_0": "26.",
  "atk-s0502a0:759_0": "“Pamādamanuyuñjanti, bālā dummedhino janā;",
  "atk-s0502a0:760_0": "Appamādañca medhāvī, dhanaṃ seṭṭhaṃva rakkhati.",
  "atk-s0502a0:761_0": "27.",
  "atk-s0502a0:762_0": "“Mā pamādamanuyuñjetha, mā kāmaratisanthavaṃ;",
  "atk-s0502a0:763_0": "Appamatto hi jhāyanto, pappoti vipulaṃ sukha”nti.",
  "atk-s0502a0:764_0": "Tattha bālāti bālyena samannāgatā idhalokaparalokatthaṃ ajānantā.",
  "atk-s0502a0:764_1": "Dummedhinoti nippaññā.",
  "atk-s0502a0:764_2": "Te pamāde ādīnavaṃ apassantā pamādaṃ anuyuñjanti pavattenti,",
  "atk-s0502a0:764_3": "pamādena kālaṃ vītināmenti.",
  "atk-s0502a0:764_4": "Medhāvīti dhammojapaññāya samannāgato pana paṇḍito kulavaṃsāgataṃ seṭṭhaṃ uttamaṃ sattaratanadhanaṃ viya appamādaṃ rakkhati.",
  "atk-s0502a0:764_5": "Yathā hi uttamaṃ dhanaṃ nissāya “kāmaguṇasampattiṃ pāpuṇissāma,",
  "atk-s0502a0:764_6": "puttadāraṃ posessāma,",
  "atk-s0502a0:764_7": "paralokagamanamaggaṃ sodhessāmā”ti dhane ānisaṃsaṃ passantā taṃ rakkhanti,",
  "atk-s0502a0:764_8": "evaṃ paṇḍitopi appamatto “paṭhamajjhānādīni paṭilabhissāmi,",
  "atk-s0502a0:764_9": "maggaphalādīni pāpuṇissāmi,",
  "atk-s0502a0:764_10": "tisso vijjā,",
  "atk-s0502a0:764_11": "cha abhiññā sampādessāmī”ti appamāde ānisaṃsaṃ passanto dhanaṃ seṭṭhaṃva appamādaṃ rakkhatīti attho.",
  "atk-s0502a0:764_12": "Mā pamādanti tasmā tumhe mā pamādamanuyuñjetha mā pamādena kālaṃ vītināmayittha.",
  "atk-s0502a0:764_13": "Mā kāmaratisanthavanti vatthukāmakilesakāmesu ratisaṅkhātaṃ taṇhāsanthavampi mā anuyuñjetha mā cintayittha mā paṭilabhittha.",
  "atk-s0502a0:764_14": "Appamatto hīti upaṭṭhitassatitāya hi appamatto jhāyanto puggalo vipulaṃ uḷāraṃ nibbānasukhaṃ pāpuṇātīti.",
  "atk-s0502a0:765_0": "Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:766_0": "Bālanakkhattasaṅghuṭṭhavatthu catutthaṃ.",
  "atk-s0502a0:767_0": "5. Mahākassapattheravatthu",
  "atk-s0502a0:768_0": "Pamādaṃ appamādenāti imaṃ dhammadesanaṃ satthā jetavane viharanto mahākassapattheraṃ ārabbha kathesi.",
  "atk-s0502a0:769_0": "Ekasmiñhi divase thero pipphaliguhāyaṃ viharanto rājagahe piṇḍāya caritvā pacchābhattaṃ piṇḍapātapaṭikkanto",
  "atk-s0502a0:769_1": "ālokaṃ vaḍḍhetvā pamatte ca appamatte ca udakapathavīpabbatādīsu cavanake upapajjanake ca satte dibbena",
  "atk-s0502a0:769_2": "cakkhunā olokento nisīdi.",
  "atk-s0502a0:769_3": "Satthā jetavane nisinnakova “kena nu kho vihārena ajja mama putto kassapo viharatī”ti dibbena cakkhunā",
  "atk-s0502a0:769_4": "upadhārento “sattānaṃ cutūpapātaṃ olokento viharatī”ti ñatvā “sattānaṃ cutūpapāto nāma buddhañāṇenapi",
  "atk-s0502a0:769_5": "aparicchinno,",
  "atk-s0502a0:769_6": "mātukucchiyaṃ paṭisandhiṃ gahetvā mātāpitaro ajānāpetvā cavanasattānaṃ paricchedo kātuṃ na sakkā,",
  "atk-s0502a0:769_7": "te jānituṃ tava avisayo, kassapa,",
  "atk-s0502a0:769_8": "appamattako tava visayo,",
  "atk-s0502a0:769_9": "sabbaso pana cavante ca upapajjante ca jānituṃ passituṃ buddhānameva visayo”ti vatvā obhāsaṃ pharitvā sammukhe nisinno viya hutvā imaṃ gāthamāha –",
  "atk-s0502a0:770_0": "28.",
  "atk-s0502a0:771_0": "“Pamādaṃ appamādena, yadā nudati paṇḍito;",
  "atk-s0502a0:772_0": "Paññāpāsādamāruyha, asoko sokiniṃ pajaṃ;",
  "atk-s0502a0:773_0": "Pabbataṭṭhova bhūmaṭṭhe, dhīro bāle avekkhatī”ti.",
  "atk-s0502a0:774_0": "Tattha nudatīti yathā nāma pokkharaṇiṃ pavisantaṃ navodakaṃ purāṇodakaṃ khobhetvā tassokāsaṃ adatvā taṃ",
  "atk-s0502a0:774_1": "attano matthakamatthakena palāyantaṃ nudati nīharati,",
  "atk-s0502a0:774_2": "evameva paṇḍito appamādalakkhaṇaṃ brūhento pamādassokāsaṃ adatvā yadā appamādavegena taṃ nudati nīharati,",
  "atk-s0502a0:774_3": "atha so panunnapamādo accuggatatthena parisuddhaṃ dibbacakkhusaṅkhātaṃ paññāpāsādaṃ tassa anucchavikaṃ",
  "atk-s0502a0:774_4": "paṭipadaṃ pūrento tāya paṭipadāya nisseṇiyā pāsādaṃ viya āruyha pahīnasokasallatāya asoko,",
  "atk-s0502a0:774_5": "appahīnasokasallatāya sokiniṃ pajaṃ sattanikāyaṃ cavamānañceva upapajjamānañca dibbacakkhunā avekkhati passati.",
  "atk-s0502a0:774_6": "Yathā kiṃ?",
  "atk-s0502a0:774_7": "Pabbataṭṭhova bhūmaṭṭheti pabbatamuddhani ṭhito bhūmiyaṃ ṭhite,",
  "atk-s0502a0:774_8": "uparipāsāde vā pana ṭhito pāsādapariveṇe ṭhite akicchena avekkhati,",
  "atk-s0502a0:774_9": "tathā sopi dhīro paṇḍito mahākhīṇāsavo asamucchinnavaṭṭabīje bāle cavante ca upapajjante ca akicchena avekkhatīti.",
  "atk-s0502a0:775_0": "Gāthāpariyosāne bahū sotāpattiphalādīni sacchikariṃsūti.",
  "atk-s0502a0:776_0": "Mahākassapattheravatthu pañcamaṃ.",
  "atk-s0502a0:777_0": "6. Pamattāpamattadvesahāyakavatthu",
  "atk-s0502a0:778_0": "Appamatto pamattesūti imaṃ dhammadesanaṃ satthā jetavane viharanto dve sahāyake bhikkhū ārabbha kathesi.",
  "atk-s0502a0:779_0": "Te kira satthu santike kammaṭṭhānaṃ gahetvā āraññakavihāraṃ pavisiṃsu.",
  "atk-s0502a0:779_1": "Tesu eko kira kālasseva dārūni āharitvā aṅgārakapallaṃ sajjetvā daharasāmaṇerehi saddhiṃ sallapanto paṭhamayāmaṃ visibbamāno nisīdati.",
  "atk-s0502a0:779_2": "Eko appamatto samaṇadhammaṃ karonto itaraṃ ovadati, “āvuso,",
  "atk-s0502a0:779_3": "mā evaṃ kari,",
  "atk-s0502a0:779_4": "pamattassa hi cattāro apāyā sakagharasadisā.",
  "atk-s0502a0:779_5": "Buddhā nāma sāṭheyyena ārādhetuṃ na sakkā”ti so tassovādaṃ na suṇāti.",
  "atk-s0502a0:779_6": "Itaro “nāyaṃ vacanakkhamo”ti taṃ avatvā appamattova samaṇadhammamakāsi.",
  "atk-s0502a0:779_7": "Alasattheropi paṭhamayāme visibbetvā itarassa caṅkamitvā gabbhaṃ paviṭṭhakāle pavisitvā,",
  "atk-s0502a0:779_8": "“mahākusīta,",
  "atk-s0502a0:779_9": "tvaṃ nipajjitvā sayanatthāya araññaṃ paviṭṭhosi,",
  "atk-s0502a0:779_10": "kiṃ buddhānaṃ santike kammaṭṭhānaṃ gahetvā uṭṭhāya samaṇadhammaṃ kātuṃ vaṭṭatī”ti vatvā attano vasanaṭṭhānaṃ pavisitvā nipajjitvā supati.",
  "atk-s0502a0:779_11": "Itaropi majjhimayāme vissamitvā pacchimayāme paccuṭṭhāya samaṇadhammaṃ karoti.",
  "atk-s0502a0:779_12": "So evaṃ appamatto viharanto na cirasseva saha paṭisambhidāhi arahattaṃ pāpuṇi.",
  "atk-s0502a0:779_13": "Itaro pamādeneva kālaṃ vītināmesi.",
  "atk-s0502a0:779_14": "Te vuṭṭhavassā satthu santikaṃ gantvā satthāraṃ vanditvā ekamantaṃ nisīdiṃsu.",
  "atk-s0502a0:779_15": "Satthā tehi saddhiṃ paṭisanthāraṃ katvā, “kacci,",
  "atk-s0502a0:779_16": "bhikkhave,",
  "atk-s0502a0:779_17": "appamattā samaṇadhammaṃ karittha,",
  "atk-s0502a0:779_18": "kacci vo pabbajitakiccaṃ matthakaṃ patta”nti pucchi.",
  "atk-s0502a0:779_19": "Paṭhamaṃ pamatto bhikkhu āha – “kuto, bhante,",
  "atk-s0502a0:779_20": "etassa appamādo,",
  "atk-s0502a0:779_21": "gatakālato paṭṭhāya nipajjitvā niddāyanto kālaṃ vītināmesī”ti.",
  "atk-s0502a0:779_22": "“Tvaṃ pana bhikkhū”ti. “Ahaṃ, bhante,",
  "atk-s0502a0:779_23": "kālasseva dārūni āharitvā aṅgārakapallaṃ sajjetvā paṭhamayāme visibbento nisīditvā aniddāyantova kālaṃ vītināmesi”nti.",
  "atk-s0502a0:779_24": "Atha naṃ satthā “tvaṃ pamatto kālaṃ vītināmetvā ‘appamattomhī’ti vadasi,",
  "atk-s0502a0:779_25": "appamattaṃ pana pamattaṃ karosī”ti āha.",
  "atk-s0502a0:779_26": "Puna pamāde dose,",
  "atk-s0502a0:779_27": "appamāde ānisaṃse pakāsetuṃ,",
  "atk-s0502a0:779_28": "“tvaṃ mama puttassa santike javacchinno dubbalasso viya,",
  "atk-s0502a0:779_29": "esa pana tava santike sīghajavasso viyā”ti vatvā imaṃ gāthamāha –",
  "atk-s0502a0:780_0": "29.",
  "atk-s0502a0:781_0": "“Appamatto pamattesu, suttesu bahujāgaro;",
  "atk-s0502a0:782_0": "Abalassaṃva sīghasso, hitvā yāti sumedhaso”ti.",
  "atk-s0502a0:783_0": "Tattha appamattoti sativepullappattatāya appamādasampanne khīṇāsavo.",
  "atk-s0502a0:783_1": "Pamattesūti sativosagge ṭhitesu sattesu.",
  "atk-s0502a0:783_2": "Suttesūti satijāgariyābhāvena sabbiriyāpathesu niddāyantesu.",
  "atk-s0502a0:783_3": "Bahujāgaroti mahante sativepulle jāgariye ṭhito.",
  "atk-s0502a0:783_4": "Abalassaṃvāti kuṇṭhapādaṃ chinnajavaṃ dubbalassaṃ sīghajavo sindhavājānīyo viya.",
  "atk-s0502a0:783_5": "Sumedhasoti uttamapañño.",
  "atk-s0502a0:783_6": "Tathārūpaṃ puggalaṃ āgamenapi adhigamenapi hitvā yāti.",
  "atk-s0502a0:783_7": "Mandapaññasmiñhi ekaṃ suttaṃ gahetuṃ vāyamanteyeva sumedhaso ekaṃ vaggaṃ gaṇhāti,",
  "atk-s0502a0:783_8": "evaṃ tāva āgamena hitvā yāti.",
  "atk-s0502a0:783_9": "Mandapaññe pana rattiṭṭhānadivāṭṭhānāni kātuṃ vāyamanteyeva kammaṭṭhānaṃ uggahetvā sajjhāyanteyeva ca",
  "atk-s0502a0:783_10": "sumedhaso pubbabhāgepi parena kataṃ rattiṭṭhānaṃ vā divāṭṭhānaṃ vā pavisitvā kammaṭṭhānaṃ sammasanto",
  "atk-s0502a0:783_11": "sabbakilese khepetvā neva lokuttaradhamme hatthagate karoti,",
  "atk-s0502a0:783_12": "evaṃ adhigamenapi hitvā yāti.",
  "atk-s0502a0:783_13": "Vaṭṭe pana naṃ hitvā chaḍḍetvā vaṭṭato nissaranto yātiyevāti.",
  "atk-s0502a0:784_0": "Gāthāpariyosāne bahū sotāpattiphalādīni pāpuṇiṃsūti.",
  "atk-s0502a0:785_0": "Pamattāpamattadvesahāyakavatthu chaṭṭhaṃ.",
  "atk-s0502a0:786_0": "7. Maghavatthu",
  "atk-s0502a0:787_0": "Appamādena maghavāti imaṃ dhammadesanaṃ satthā vesāliyaṃ upanissāya kūṭāgārasālāyaṃ viharanto sakkaṃ devarājānaṃ ārabbha kathesi.",
  "atk-s0502a0:788_0": "Vesāliyañhi mahāli nāma licchavī vasati,",
  "atk-s0502a0:788_1": "so tathāgatassa sakkapañhasuttantadesanaṃ sutvā “sammāsambuddho sakkasampattiṃ mahatiṃ katvā kathesi,",
  "atk-s0502a0:788_2": "‘disvā nu kho kathesi,",
  "atk-s0502a0:788_3": "udāhu adisvā.",
  "atk-s0502a0:788_4": "Jānāti nu kho sakkaṃ,",
  "atk-s0502a0:788_5": "udāhu no’ti pucchissāmi na”nti cintesi. Atha kho, mahāli,",
  "atk-s0502a0:788_6": "licchavī yena bhagavā tenupasaṅkami,",
  "atk-s0502a0:788_7": "upasaṅkamitvā bhagavantaṃ abhivādetvā ekamantaṃ nisīdi,",
  "atk-s0502a0:788_8": "ekamantaṃ nisinno kho, mahāli,",
  "atk-s0502a0:788_9": "licchavī bhagavantaṃ etadavoca –",
  "atk-s0502a0:788_10": "“diṭṭho kho, bhante,",
  "atk-s0502a0:788_11": "bhagavatā sakko devānamindo”ti?",
  "atk-s0502a0:788_12": "“Diṭṭho kho me, mahāli,",
  "atk-s0502a0:788_13": "sakko devānamindo”ti.",
  "atk-s0502a0:788_14": "“So hi nuna, bhante,",
  "atk-s0502a0:788_15": "sakkapatirūpako bhavissati.",
  "atk-s0502a0:788_16": "Duddaso hi, bhante,",
  "atk-s0502a0:788_17": "sakko devānamindo”ti.",
  "atk-s0502a0:788_18": "“Sakkañca khvāhaṃ, mahāli,",
  "atk-s0502a0:788_19": "pajānāmi sakkakaraṇe ca dhamme,",
  "atk-s0502a0:788_20": "yesaṃ dhammānaṃ samādinnattā sakko sakkattaṃ ajjhagā,",
  "atk-s0502a0:788_21": "tañca pajānāmi”.",
  "atk-s0502a0:789_0": "Sakko, mahāli,",
  "atk-s0502a0:789_1": "devānamindo pubbe manussabhūto samāno magho nāma māṇavo ahosi,",
  "atk-s0502a0:789_2": "tasmā “maghavā”ti vuccati.",
  "atk-s0502a0:790_0": "Sakko, mahāli, devānamindo pubbe manussabhūto samāno pure dānaṃ adāsi, tasmā “purindado”ti vuccati.",
  "atk-s0502a0:791_0": "Sakko, mahāli, devānamindo pubbe manussabhūto samāno sakkaccaṃ dānaṃ adāsi, tasmā “sakko”ti vuccati.",
  "atk-s0502a0:792_0": "Sakko, mahāli, devānamindo pubbe manussabhūto samāno āvasathaṃ adāsi, tasmā “vāsavo”ti vuccati.",
  "atk-s0502a0:793_0": "Sakko, mahāli, devānamindo sahassampi atthaṃ muhuttena cinteti, tasmā “sahassakkho”ti vuccati.",
  "atk-s0502a0:794_0": "Sakkassa, mahāli, devānamindassa sujā nāma asurakaññā, pajāpati, tasmā “sujampatī”ti vuccati.",
  "atk-s0502a0:795_0": "Sakko, mahāli,",
  "atk-s0502a0:795_1": "devānamindo devānaṃ tāvatiṃsānaṃ issariyādhipaccaṃ rajjaṃ kāreti,",
  "atk-s0502a0:795_2": "tasmā “devānamindo”ti vuccati.",
  "atk-s0502a0:796_0": "Sakkassa, mahāli,",
  "atk-s0502a0:796_1": "devānamindassa pubbe manussabhūtassa satta vatapadāni samattāni samādinnāni ahesuṃ,",
  "atk-s0502a0:796_2": "yesaṃ samādinnattā sakko sakkattaṃ ajjhagā.",
  "atk-s0502a0:796_3": "Katamāni satta vatapadāni?",
  "atk-s0502a0:796_4": "Yāvajīvaṃ mātāpettibharo assaṃ,",
  "atk-s0502a0:796_5": "yāvajīvaṃ kule jeṭṭhāpacāyī assaṃ,",
  "atk-s0502a0:796_6": "yāvajīvaṃ saṇhavāco assaṃ,",
  "atk-s0502a0:796_7": "yāvajīvaṃ apisuṇavāco assaṃ,",
  "atk-s0502a0:796_8": "yāvajīvaṃ vigatamalamaccherena cetasā agāraṃ ajjhāvaseyyaṃ,",
  "atk-s0502a0:796_9": "muttacāgo payatapāṇi vosaggarato yācayogo dānasaṃvibhāgarato assaṃ.",
  "atk-s0502a0:796_10": "Yāvajīvaṃ saccavāco assaṃ,",
  "atk-s0502a0:796_11": "yāvajīvaṃ akkodhano assaṃ,",
  "atk-s0502a0:796_12": "“sacepi me kodho uppajjeyya,",
  "atk-s0502a0:796_13": "khippameva na paṭivineyya”nti. Sakkassa, mahāli,",
  "atk-s0502a0:796_14": "devānamindassa pubbe manussabhūtassa imāni satta vatapadāni samattāni samādinnāni ahesuṃ,",
  "atk-s0502a0:796_15": "yesaṃ samādinnattā sakko sakkattaṃ ajjhagāti.",
  "atk-s0502a0:797_0": "“Mātāpettibharaṃ jantuṃ, kule jeṭṭhāpacāyinaṃ;",
  "atk-s0502a0:798_0": "Saṇhaṃ sakhilasambhāsaṃ, pesuṇeyyappahāyinaṃ.",
  "atk-s0502a0:799_0": "“Maccheravinaye yuttaṃ, saccaṃ kodhābhibhuṃ naraṃ;",
  "atk-s0502a0:800_0": "Taṃ ve devā tāvatiṃsā, āhu sappuriso itī”ti. –",
  "atk-s0502a0:801_0": "Idaṃ, mahāli,",
  "atk-s0502a0:801_1": "sakkena maghamāṇavakāle katakammanti vatvā puna tena “kathaṃ, bhante,",
  "atk-s0502a0:801_2": "maghamāṇavo paṭipajjī”ti?",
  "atk-s0502a0:801_3": "Tassa paṭipattiṃ vitthārato sotukāmena puṭṭho “tena hi, mahāli,",
  "atk-s0502a0:801_4": "suṇāhī”ti vatvā atītaṃ āhari –",
  "atk-s0502a0:802_0": "Atīte magadharaṭṭhe macalagāme magho nāma māṇavo gāmakammakaraṇaṭṭhānaṃ gantvā attano ṭhitaṭṭhānaṃ pādantena paṃsuṃ viyūhitvā ramaṇīyaṃ katvā aṭṭhāsi.",
  "atk-s0502a0:802_1": "Aparo taṃ bāhunā paharitvā tato apanetvā sayaṃ tattha aṭṭhāsi.",
  "atk-s0502a0:802_2": "So tassa akujjhitvāva aññaṃ ṭhānaṃ ramaṇīyaṃ katvā ṭhito.",
  "atk-s0502a0:802_3": "Tatopi naṃ añño āgantvā bāhunā paharitvā apanetvā sayaṃ aṭṭhāsi.",
  "atk-s0502a0:802_4": "So tassapi akujjhitvāva aññaṃ ṭhānaṃ ramaṇīyaṃ katvā ṭhito,",
  "atk-s0502a0:802_5": "iti taṃ gehato nikkhantā nikkhantā purisā bāhunā paharitvā ṭhitaṭhitaṭṭhānato apanesuṃ.",
  "atk-s0502a0:802_6": "So “sabbepete maṃ nissāya sukhitā jātā,",
  "atk-s0502a0:802_7": "iminā kammena mayhaṃ sukhadāyakena puññakammena bhavitabba”nti cintetvā,",
  "atk-s0502a0:802_8": "punadivase kudālaṃ ādāya khalamaṇḍalamattaṃ ṭhānaṃ ramaṇīyaṃ akāsi.",
  "atk-s0502a0:802_9": "Sabbe gantvā tattheva aṭṭhaṃsu.",
  "atk-s0502a0:802_10": "Atha nesaṃ sītasamaye aggiṃ katvā adāsi,",
  "atk-s0502a0:802_11": "gimhakāle udakaṃ.",
  "atk-s0502a0:802_12": "Tato “ramaṇīyaṃ ṭhānaṃ nāma sabbesaṃ piyaṃ,",
  "atk-s0502a0:802_13": "kassaci appiyaṃ nāma natthi,",
  "atk-s0502a0:802_14": "ito paṭṭhāya mayā maggaṃ samaṃ karontena vicarituṃ vaṭṭatī”ti cintetvā,",
  "atk-s0502a0:802_15": "pātova nikkhamitvā,",
  "atk-s0502a0:802_16": "maggaṃ samaṃ karonto chinditvā,",
  "atk-s0502a0:802_17": "haritabbayuttakā rukkhasākhā haranto vicarati.",
  "atk-s0502a0:802_18": "Atha naṃ aparo disvā āha – “samma,",
  "atk-s0502a0:802_19": "kiṃ karosī”ti?",
  "atk-s0502a0:802_20": "“Mayhaṃ saggagāminaṃ maggaṃ karomi, sammā”ti.",
  "atk-s0502a0:802_21": "“Tena hi ahampi te sahāyo homī”ti. “Hohi, samma,",
  "atk-s0502a0:802_22": "saggo nāma bahūnampi manāpo sukhabahulo”ti.",
  "atk-s0502a0:802_23": "Tato paṭṭhāya dve janā ahesuṃ.",
  "atk-s0502a0:802_24": "Te disvā tatheva pucchitvā ca sutvā ca aparopi tesaṃ sahāyo jāto,",
  "atk-s0502a0:802_25": "evaṃ aparopi aparopīti sabbepi tettiṃsa janā jātā.",
  "atk-s0502a0:802_26": "Te sabbepi kudālādihatthā maggaṃ samaṃ karontā ekayojanadviyojanamattaṭṭhānaṃ gacchanti.",
  "atk-s0502a0:803_0": "Te disvā gāmabhojako cintesi –",
  "atk-s0502a0:803_1": "“ime manussā ayoge yuttā,",
  "atk-s0502a0:803_2": "sace ime araññato macchamaṃsādīni vā āhareyyuṃ.",
  "atk-s0502a0:803_3": "Suraṃ vā katvā piveyyuṃ,",
  "atk-s0502a0:803_4": "aññaṃ vā tādisaṃ kammaṃ kareyyuṃ,",
  "atk-s0502a0:803_5": "ahampi kiñci kiñci labheyya”nti.",
  "atk-s0502a0:803_6": "Atha ne pakkosāpetvā pucchi –",
  "atk-s0502a0:803_7": "“kiṃ karontā vicarathā”ti?",
  "atk-s0502a0:803_8": "“Saggamaggaṃ, sāmī”ti.",
  "atk-s0502a0:803_9": "“Gharāvāsaṃ vasantehi nāma evaṃ kātuṃ na vaṭṭati,",
  "atk-s0502a0:803_10": "araññato macchamaṃsādīni āharituṃ,",
  "atk-s0502a0:803_11": "suraṃ katvā pātuṃ,",
  "atk-s0502a0:803_12": "nānappakāre ca kammante kātuṃ vaṭṭatī”ti.",
  "atk-s0502a0:803_13": "Te tassa vacanaṃ paṭikkhipiṃsu,",
  "atk-s0502a0:803_14": "evaṃ punappunaṃ vuccamānāpi paṭikkhipiṃsuyeva.",
  "atk-s0502a0:803_15": "So kujjhitvā “nāsessāmi ne”ti rañño santikaṃ gantvā, “core te, deva,",
  "atk-s0502a0:803_16": "vaggabandhanena vicarante passāmī”ti vatvā, “gaccha,",
  "atk-s0502a0:803_17": "te gahetvā ānehī”ti vutte tathā katvā sabbe te bandhitvā ānetvā rañño dassesi.",
  "atk-s0502a0:803_18": "Rājā avīmaṃsitvāva “hatthinā maddāpethā”ti āṇāpesi.",
  "atk-s0502a0:803_19": "Magho sesānaṃ ovādamadāsi – “sammā,",
  "atk-s0502a0:803_20": "ṭhapetvā mettaṃ añño amhākaṃ avassayo natthi,",
  "atk-s0502a0:803_21": "tumhe katthaci kopaṃ akatvā raññe ca gāmabhojake ca maddanahatthimhi ca attani ca mettacittena samacittāva hothā”ti.",
  "atk-s0502a0:803_22": "Te tathā kariṃsu.",
  "atk-s0502a0:803_23": "Atha nesaṃ mettānubhāvena hatthī uppasaṅkamitumpi na visahi.",
  "atk-s0502a0:803_24": "Rājā tamatthaṃ sutvā bahū manusse disvā maddituṃ na visahissati?",
  "atk-s0502a0:803_25": "“Gacchatha,",
  "atk-s0502a0:803_26": "ne kilañjena paṭicchādetvā maddāpethā”ti āha.",
  "atk-s0502a0:803_27": "Te kilañjena paṭicchādetvā maddituṃ pesiyamānopi hatthī dūratova paṭikkami.",
  "atk-s0502a0:804_0": "Rājā taṃ pavattiṃ sutvā “kāraṇenettha bhavitabba”nti te pakkosāpetvā pucchi – “tātā,",
  "atk-s0502a0:804_1": "maṃ nissāya tumhe kiṃ na labhathā”ti?",
  "atk-s0502a0:804_2": "“Kiṃ nāmetaṃ, devā”ti?",
  "atk-s0502a0:804_3": "“Tumhe kira vaggabandhanena corā hutvā araññe vicarathā”ti?",
  "atk-s0502a0:804_4": "“Ko evamāha, devā”ti?",
  "atk-s0502a0:804_5": "“Gāmabhojako, tātā”ti.",
  "atk-s0502a0:804_6": "“Na mayaṃ, deva, corā,",
  "atk-s0502a0:804_7": "mayaṃ pana attano saggamaggaṃ sodhentā idañcidañca karoma,",
  "atk-s0502a0:804_8": "gāmabhojako amhe akusalakiriyāya niyojetvā attano vacanaṃ akaronte nāsetukāmo kujjhitvā evamāhā”ti.",
  "atk-s0502a0:804_9": "Atha rājā tesaṃ kathaṃ sutvā somanassappatto hutvā, “tātā,",
  "atk-s0502a0:804_10": "ayaṃ tiracchāno tumhākaṃ guṇe jānāti,",
  "atk-s0502a0:804_11": "ahaṃ manussabhūto jānituṃ nāsakkhiṃ,",
  "atk-s0502a0:804_12": "khamatha me”ti.",
  "atk-s0502a0:804_13": "Evañca pana vatvā saputtadāraṃ gāmabhojakaṃ tesaṃ dāsaṃ,",
  "atk-s0502a0:804_14": "hatthiṃ ārohaniyaṃ,",
  "atk-s0502a0:804_15": "tañca gāmaṃ yathāsukhaṃ paribhogaṃ katvā adāsi.",
  "atk-s0502a0:804_16": "Te “idheva no katapuññassānisaṃso diṭṭho”ti bhiyyosomattāya pasannamānasā hutvā taṃ hatthiṃ vārena vārena",
  "atk-s0502a0:804_17": "abhiruyha gacchantā mantayiṃsu “idāni amhehi atirekataraṃ puññaṃ kātabbaṃ,",
  "atk-s0502a0:804_18": "kiṃ karoma?",
  "atk-s0502a0:804_19": "Catumahāpathe thāvaraṃ katvā mahājanassa vissamanasālaṃ karissāmā”ti.",
  "atk-s0502a0:804_20": "Te vaḍḍhakiṃ pakkosāpetvā sālaṃ paṭṭhapesuṃ.",
  "atk-s0502a0:804_21": "Mātugāmesu pana vigatacchandatāya tassā sālāya mātugāmānaṃ pattiṃ nādaṃsu.",
  "atk-s0502a0:805_0": "Maghassa pana gehe nandā, cittā, sudhammā,",
  "atk-s0502a0:805_1": "sujāti catasso itthiyo honti.",
  "atk-s0502a0:805_2": "Tāsu sudhammā vaḍḍhakinā saddhiṃ ekato hutvā, “bhātika,",
  "atk-s0502a0:805_3": "imissā sālāya maṃ jeṭṭhikaṃ karohī”ti vatvā lañjaṃ adāsi.",
  "atk-s0502a0:805_4": "So “sādhū”ti sampaṭicchitvā paṭhamameva kaṇṇikatthāya rukkhaṃ sukkhāpetvā tacchetvā vijjhitvā kaṇṇikaṃ niṭṭhāpetvā,",
  "atk-s0502a0:805_5": "“sudhammā nāma ayaṃ sālā”ti akkharāni chinditvā vatthena paliveṭhetvā ṭhapesi.",
  "atk-s0502a0:805_6": "Atha ne vaḍḍhakī sālaṃ niṭṭhāpetvā kaṇṇikāropanadivase “aho, ayyā,",
  "atk-s0502a0:805_7": "ekaṃ karaṇīyaṃ na sarimhā”ti āha.",
  "atk-s0502a0:805_8": "“Kiṃ nāma, bho”ti?",
  "atk-s0502a0:805_9": "“Kaṇṇika”nti.",
  "atk-s0502a0:805_10": "“Hotu taṃ āharissāmā”ti.",
  "atk-s0502a0:805_11": "“Idāni chinnarukkhena kātuṃ na sakkā,",
  "atk-s0502a0:805_12": "pubbeyeva taṃ chinditvā tacchetvā vijjhitvā ṭhapitakaṇṇikā laddhuṃ vaṭṭatī”ti.",
  "atk-s0502a0:805_13": "“Idāni kiṃ kātabba”nti?",
  "atk-s0502a0:805_14": "“Sace kassaci gehe niṭṭhāpetvā ṭhapitā vikkāyikakaṇṇikā atthi,",
  "atk-s0502a0:805_15": "sā pariyesitabbā”ti.",
  "atk-s0502a0:805_16": "Te pariyesantā sudhammāya gehe disvā sahassaṃ datvāpi mūlena na labhiṃsu.",
  "atk-s0502a0:805_17": "“Sace maṃ sālāya pattiṃ karotha,",
  "atk-s0502a0:805_18": "dassāmī”ti vutte pana “mayaṃ mātugāmānaṃ pattiṃ na dammā”ti āhaṃsu.",
  "atk-s0502a0:806_0": "Atha ne vaḍḍhakī āha – “ayyā,",
  "atk-s0502a0:806_1": "tumhe kiṃ kathetha,",
  "atk-s0502a0:806_2": "ṭhapetvā brahmalokaṃ aññaṃ mātugāmarahitaṭṭhānaṃ nāma natthi,",
  "atk-s0502a0:806_3": "gaṇhatha kaṇṇikaṃ.",
  "atk-s0502a0:806_4": "Evaṃ sante amhākaṃ kammaṃ niṭṭhaṃ gamissatī”ti.",
  "atk-s0502a0:806_5": "Te “sādhū”ti kaṇṇikaṃ gahetvā sālaṃ niṭṭhāpetvā tidhā vibhajiṃsu.",
  "atk-s0502a0:806_6": "Ekasmiṃ koṭṭhāse issarānaṃ vasanaṭṭhānaṃ kariṃsu,",
  "atk-s0502a0:806_7": "ekasmiṃ duggatānaṃ,",
  "atk-s0502a0:806_8": "ekasmiṃ gilānānaṃ.",
  "atk-s0502a0:806_9": "Tettiṃsa janā tettiṃsa phalakāni paññapetvā hatthissa saññaṃ adaṃsu –",
  "atk-s0502a0:806_10": "“āgantuko āgantvā yassa atthataphalake nisīdati,",
  "atk-s0502a0:806_11": "taṃ gahetvā phalakasāmikasseva gehe patiṭṭhapehi,",
  "atk-s0502a0:806_12": "tassa pādaparikammapiṭṭhiparikammapānīyakhādanīyabhojanīyasayanāni sabbāni phalakasāmikasseva bhāro bhavissatī”ti.",
  "atk-s0502a0:806_13": "Hatthī āgatāgataṃ gahetvā phalakasāmikasseva gharaṃ neti.",
  "atk-s0502a0:806_14": "So tassa taṃ divasaṃ kattabbaṃ karoti.",
  "atk-s0502a0:806_15": "Magho sālāya avidūre koviḷārarukkhaṃ ropetvā tassa mūle pāsāṇaphalakaṃ atthari.",
  "atk-s0502a0:806_16": "Sālaṃ paviṭṭhapaviṭṭhā janā kaṇṇikaṃ oloketvā akkharāni vācetvā,",
  "atk-s0502a0:806_17": "“sudhammā nāmesā sālā”ti vadanti.",
  "atk-s0502a0:806_18": "Tettiṃsajanānaṃ nāmaṃ na paññāyati.",
  "atk-s0502a0:806_19": "Nandā cintesi –",
  "atk-s0502a0:806_20": "“ime sālaṃ karontā amhe apattikā kariṃsu,",
  "atk-s0502a0:806_21": "sudhammā pana attano byattatāya kaṇṇikaṃ katvā pattikā jātā,",
  "atk-s0502a0:806_22": "mayāpi kiñci kātuṃ vaṭṭati,",
  "atk-s0502a0:806_23": "kiṃ nu kho karissāmī”ti?",
  "atk-s0502a0:806_24": "Athassā etadahosi –",
  "atk-s0502a0:806_25": "“sālaṃ āgatāgatānaṃ pānīyañceva nhānodakañca laddhuṃ vaṭṭati,",
  "atk-s0502a0:806_26": "pokkharaṇiṃ khaṇāpessāmī”ti.",
  "atk-s0502a0:806_27": "Sā pokkharaṇiṃ kāresi.",
  "atk-s0502a0:806_28": "Cittā cintesi –",
  "atk-s0502a0:806_29": "“sudhammāya kaṇṇikā dinnā,",
  "atk-s0502a0:806_30": "nandāya pokkharaṇī kāritā,",
  "atk-s0502a0:806_31": "mayāpi kiñci kātuṃ vaṭṭati,",
  "atk-s0502a0:806_32": "kiṃ nu kho karissāmī”ti?",
  "atk-s0502a0:806_33": "Athassā etadahosi –",
  "atk-s0502a0:806_34": "“sālaṃ āgatāgatehi pānīyaṃ pivitvā nhatvā gamanakālepi mālaṃ pilandhitvā gantuṃ vaṭṭati,",
  "atk-s0502a0:806_35": "pupphārāmaṃ kārāpessāmī”ti.",
  "atk-s0502a0:806_36": "Sā ramaṇīyaṃ pupphārāmaṃ kāresi.",
  "atk-s0502a0:806_37": "Yebhuyyena tasmiṃ ārāme “asuko nāma pupphūpagaphalūpagarukkho natthī”ti nāhosi.",
  "atk-s0502a0:807_0": "Sujā pana “ahaṃ maghassa mātuladhītā ceva pādaparicārikā ca,",
  "atk-s0502a0:807_1": "etena kataṃ kammaṃ mayhameva,",
  "atk-s0502a0:807_2": "mayā kataṃ etassevā”ti cintetvā,",
  "atk-s0502a0:807_3": "kiñci akatvā attabhāvameva maṇḍayamānā kālaṃ vītināmesi.",
  "atk-s0502a0:807_4": "Maghopi mātāpituupaṭṭhānaṃ kule jeṭṭhāpacāyanakammaṃ saccavācaṃ apharusavācaṃ api,",
  "atk-s0502a0:807_5": "suṇavācaṃ maccheravinayaṃ akkodhananti imāni satta vatapadāni pūretvā –",
  "atk-s0502a0:808_0": "“Mātāpettibharaṃ jantuṃ, kule jeṭṭhāpacāyinaṃ;",
  "atk-s0502a0:809_0": "Saṇhaṃ sakhilasambhāsaṃ, pesuṇeyyappahāyinaṃ.",
  "atk-s0502a0:810_0": "“Maccheravinaye yuttaṃ, saccaṃ kodhābhibhuṃ naraṃ;",
  "atk-s0502a0:811_0": "Taṃ ve devā tāvatiṃsā, āhu ‘sappuriso’itī”ti. –",
  "atk-s0502a0:812_0": "Evaṃ pasaṃsiyabhāvaṃ āpajjitvā jīvitapariyosāne tāvatiṃsabhavane sakko devarājā hutvā nibbatti,",
  "atk-s0502a0:812_1": "tepissa sahāyakā tattheva nibbattiṃsu,",
  "atk-s0502a0:812_2": "vaḍḍhakī vissakammadevaputto hutvā nibbatti.",
  "atk-s0502a0:812_3": "Tadā tāvatiṃsabhavane asurā vasanti.",
  "atk-s0502a0:812_4": "Te “abhinavā devaputtā nibbattā”ti dibbapānaṃ sajjayiṃsu.",
  "atk-s0502a0:812_5": "Sakko attano parisāya kassaci apivanatthāya saññamadāsi.",
  "atk-s0502a0:812_6": "Asurā dibbapānaṃ pivitvā majjiṃsu.",
  "atk-s0502a0:812_7": "Sakko “kiṃ me imehi sādhāraṇena rajjenā”ti attano parisāya saññaṃ datvā te pādesu gāhāpetvā mahāsamudde khipāpesi.",
  "atk-s0502a0:812_8": "Te avaṃsirā samudde patiṃsu.",
  "atk-s0502a0:812_9": "Atha nesaṃ puññānubhāvena sineruno heṭṭhimatale asuravimānaṃ nāma nibbatti,",
  "atk-s0502a0:812_10": "cittapāṭali nāma nibbatti.",
  "atk-s0502a0:813_0": "Devāsurasaṅgāme pana asuresu parājitesu dasayojanasahassaṃ tāvatiṃsadevanagaraṃ nāma nibbatti.",
  "atk-s0502a0:813_1": "Tassa pana nagarassa pācīnapacchimadvārānaṃ antarā dasayojanasahassaṃ hoti,",
  "atk-s0502a0:813_2": "tathā dakkhiṇuttaradvārānaṃ.",
  "atk-s0502a0:813_3": "Taṃ kho pana nagaraṃ dvārasahassayuttaṃ ahosi ārāmapokkharaṇipaṭimaṇḍitaṃ.",
  "atk-s0502a0:813_4": "Tassa majjhe sālāya nissandena tiyojanasatubbedhehi dhajehi paṭimaṇḍito sattaratanamayo sattayojanasatubbedho vejayanto nāma pāsādo uggañchi.",
  "atk-s0502a0:813_5": "Suvaṇṇayaṭṭhīsu maṇidhajā ahesuṃ,",
  "atk-s0502a0:813_6": "maṇiyaṭṭhīsu suvaṇṇadhajā;",
  "atk-s0502a0:813_7": "pavāḷayaṭṭhīsu muttadhajā,",
  "atk-s0502a0:813_8": "muttayaṭṭhīsu pavāḷadhajā;",
  "atk-s0502a0:813_9": "sattaratanamayāsu yaṭṭhīsu sattaratanadhajā,",
  "atk-s0502a0:813_10": "majjhe ṭhito dhajo tiyojanasatubbedho ahosi.",
  "atk-s0502a0:813_11": "Iti sālāya nissandena yojanasahassubbedho pāsādo sattaratanamayova hutvā nibbatti,",
  "atk-s0502a0:813_12": "koviḷārarukkhassa nissandena samantā tiyojanasataparimaṇḍalo pāricchattako nibbatti,",
  "atk-s0502a0:813_13": "pāsāṇaphalakassa nissandena pāricchattakamūle dīghato saṭṭhiyojanā puthulato paṇṇāsayojanā bahalato pañcadasayojanā",
  "atk-s0502a0:813_14": "jayasumanarattakambalavaṇṇā paṇḍukambalasilā nibbatti.",
  "atk-s0502a0:813_15": "Tattha nisinnakāle upaḍḍhakāyo pavisati,",
  "atk-s0502a0:813_16": "uṭṭhitakāle ūnaṃ paripūrati.",
  "atk-s0502a0:814_0": "Hatthī pana erāvaṇo nāma devaputto hutvā nibbatti.",
  "atk-s0502a0:814_1": "Devalokasmiñhi tiracchānagatā na honti.",
  "atk-s0502a0:814_2": "Tasmā so uyyānakīḷāya nikkhamanakāle attabhāvaṃ vijahitvā diyaḍḍhayojanasatiko erāvaṇo nāma hatthī ahosi.",
  "atk-s0502a0:814_3": "So tettiṃsajanānaṃ atthāya tettiṃsa kumbhe māpesi āvaṭṭena tigāvutaaḍḍhayojanappamāṇe,",
  "atk-s0502a0:814_4": "sabbesaṃ majjhe sakkassa atthāya sudassanaṃ nāma tiṃsayojanikaṃ kumbhaṃ māpesi.",
  "atk-s0502a0:814_5": "Tassa upari dvādasayojaniko ratanamaṇḍapo hoti.",
  "atk-s0502a0:814_6": "Tattha antarantarā sattaratanamayā yojanubbedhā dhajā uṭṭhahanti.",
  "atk-s0502a0:814_7": "Pariyante kiṅkiṇikajālaṃ olambati.",
  "atk-s0502a0:814_8": "Yassa mandavāteritassa pañcaṅgikatūriyasaddasaṃmisso dibbagītasaddo viya ravo niccharati.",
  "atk-s0502a0:814_9": "Maṇḍapamajjhe sakkassatthāya yojaniko maṇipallaṅko paññatto hoti,",
  "atk-s0502a0:814_10": "tattha sakko nisīdi.",
  "atk-s0502a0:814_11": "Tettiṃsa devaputtā attano kumbhe ratanapallaṅke nisīdiṃsu.",
  "atk-s0502a0:814_12": "Tettiṃsāya kumbhānaṃ ekekasmiṃ kumbhe satta satta dante māpesi.",
  "atk-s0502a0:814_13": "Tesu ekeko paṇṇāsayojanāyāmo,",
  "atk-s0502a0:814_14": "ekekasmiñcettha dante satta satta pokkharaṇiyo honti,",
  "atk-s0502a0:814_15": "ekekāya pokkharaṇiyā satta satta paduminīgacchāni,",
  "atk-s0502a0:814_16": "ekekasmiṃ gacche satta satta pupphāni honti,",
  "atk-s0502a0:814_17": "ekekasmiṃ pupphe satta satta pattāni,",
  "atk-s0502a0:814_18": "ekekasmiṃ patte satta satta devadhītaro naccanti.",
  "atk-s0502a0:814_19": "Evaṃ samantā paṇṇāsayojanaṭhānesu hatthidantesuyeva naṭasamajjā honti.",
  "atk-s0502a0:814_20": "Evaṃ mahantaṃ yasaṃ anubhavanto sakko devarājā vicarati.",
  "atk-s0502a0:815_0": "Sudhammāpi kālaṃ katvā gantvā tattheva nibbatti.",
  "atk-s0502a0:815_1": "Tassā sudhammā nāma nava yojanasatikā devasabhā nibbatti.",
  "atk-s0502a0:815_2": "Tato ramaṇīyataraṃ kira aññaṃ ṭhānaṃ nāma natthi,",
  "atk-s0502a0:815_3": "māsassa aṭṭha divase dhammassavanaṃ tattheva hoti.",
  "atk-s0502a0:815_4": "Yāvajjatanā aññataraṃ ramaṇīyaṃ ṭhānaṃ disvā,",
  "atk-s0502a0:815_5": "“sudhammā devasabhā viyā”ti vadanti.",
  "atk-s0502a0:815_6": "Nandāpi kālaṃ katvā gantvā tattheva nibbatti,",
  "atk-s0502a0:815_7": "tassā pañcayojanasatikā nandā nāma pokkharaṇī nibbatti.",
  "atk-s0502a0:815_8": "Cittāpi kālaṃ katvā gantvā tattheva nibbatti,",
  "atk-s0502a0:815_9": "tassāpi pañcayojanasatikaṃ cittalatāvanaṃ nāma nibbatti,",
  "atk-s0502a0:815_10": "tattha uppannapubbanimitte devaputte netvā mohayamānā vicaranti.",
  "atk-s0502a0:815_11": "Sujā pana kālaṃ katvā ekissā girikandarāya ekā bakasakuṇikā hutvā nibbatti.",
  "atk-s0502a0:815_12": "Sakko attano paricārikā olokento “sudhammā idheva nibbattā,",
  "atk-s0502a0:815_13": "tathā nandā ca cittā ca,",
  "atk-s0502a0:815_14": "sujā nu kho kuhiṃ nibbattā”ti cintento taṃ tattha nibbattaṃ disvā,",
  "atk-s0502a0:815_15": "“bālā kiñci puññaṃ akatvā idāni tiracchānayoniyaṃ nibbattā,",
  "atk-s0502a0:815_16": "idāni pana taṃ puññaṃ kāretvā idhānetuṃ vaṭṭatī”ti attabhāvaṃ vijahitvā aññātakavesena tassā santikaṃ gantvā,",
  "atk-s0502a0:815_17": "“kiṃ karontī idha vicarasī”ti pucchi.",
  "atk-s0502a0:815_18": "“Ko pana tvaṃ, sāmī”ti?",
  "atk-s0502a0:815_19": "“Ahaṃ te sāmiko magho”ti.",
  "atk-s0502a0:815_20": "“Kuhiṃ nibbattosi, sāmī”ti?",
  "atk-s0502a0:815_21": "“Ahaṃ tāvatiṃsadevaloke nibbatto”.",
  "atk-s0502a0:815_22": "“Tava sahāyikānaṃ pana nibbattaṭṭhānaṃ jānāsī”ti?",
  "atk-s0502a0:815_23": "“Na jānāmi, sāmī”ti.",
  "atk-s0502a0:815_24": "“Tāpi mameva santike nibbattā,",
  "atk-s0502a0:815_25": "passissasi tā sahāyikā”ti.",
  "atk-s0502a0:815_26": "“Kathāhaṃ tattha gamissāmī”ti?",
  "atk-s0502a0:815_27": "Sakko “ahaṃ taṃ tattha nessāmī”ti vatvā hatthatale ṭhapetvā devalokaṃ netvā nandāya pokkharaṇiyā tīre vissajjetvā itarāsaṃ tissannaṃ ārocesi –",
  "atk-s0502a0:815_28": "“tumhākaṃ sahāyikaṃ sujaṃ passissathā”ti.",
  "atk-s0502a0:815_29": "“Kuhiṃ sā, devā”ti?",
  "atk-s0502a0:815_30": "“Nandāya pokkharaṇiyā tīre ṭhitā”ti āha.",
  "atk-s0502a0:815_31": "Tā tissopi gantvā,",
  "atk-s0502a0:815_32": "“aho ayyāya evarūpaṃ attabhāvamaṇḍanassa phalaṃ,",
  "atk-s0502a0:815_33": "idānissā tuṇḍaṃ passatha,",
  "atk-s0502a0:815_34": "pāde passatha,",
  "atk-s0502a0:815_35": "jaṅghā passatha,",
  "atk-s0502a0:815_36": "sobhati vatassā attabhāvo”ti keḷiṃ katvā pakkamiṃsu.",
  "atk-s0502a0:816_0": "Puna sakko tassā santikaṃ gantvā,",
  "atk-s0502a0:816_1": "“diṭṭhā te sahāyikā”ti vatvā “diṭṭhā maṃ uppaṇḍetvā gatā,",
  "atk-s0502a0:816_2": "tattheva maṃ nehī”ti vutte taṃ tattheva netvā udake vissajjetvā,",
  "atk-s0502a0:816_3": "“diṭṭhā te tāsaṃ sampattī”ti pucchi. “Diṭṭhā, devā”ti?",
  "atk-s0502a0:816_4": "“Tayāpi tattha nibbattanūpāyaṃ kātuṃ vaṭṭatī”ti.",
  "atk-s0502a0:816_5": "“Kiṃ karomi, devā”ti?",
  "atk-s0502a0:816_6": "“Mayā dinnaṃ ovādaṃ rakkhissasī”ti.",
  "atk-s0502a0:816_7": "“Rakkhissāmi, devā”ti.",
  "atk-s0502a0:816_8": "Athassā pañca sīlāni datvā,",
  "atk-s0502a0:816_9": "“appamattā rakkhāhī”ti vatvā pakkāmi.",
  "atk-s0502a0:816_10": "Sā tato paṭṭhāya sayaṃmatamacchakeyeva pariyesitvā khādati.",
  "atk-s0502a0:816_11": "Sakko katipāhaccayena tassā vīmaṃsanatthāya gantvā,",
  "atk-s0502a0:816_12": "vālukāpiṭṭhe matamacchako viya hutvā uttāno nipajji.",
  "atk-s0502a0:816_13": "Sā taṃ disvā “matamacchako”ti saññāya aggahesi.",
  "atk-s0502a0:816_14": "Maccho gilanakāle naṅguṭṭhaṃ cālesi.",
  "atk-s0502a0:816_15": "Sā “sajīvamacchako”ti udake vissajjesi.",
  "atk-s0502a0:816_16": "So thokaṃ vītināmetvā puna tassā purato uttāno hutvā nipajji.",
  "atk-s0502a0:816_17": "Puna sā “matamacchako”ti saññāya gahetvā gilanakāle agganaṅguṭṭhaṃ cālesi.",
  "atk-s0502a0:816_18": "Taṃ disvā “sajīvamaccho”ti vissajjesi.",
  "atk-s0502a0:816_19": "Evaṃ tikkhattuṃ vīmaṃsitvā “sādhukaṃ sīlaṃ rakkhatī”ti attānaṃ jānāpetvā “ahaṃ tava vīmaṃsanatthāya āgato,",
  "atk-s0502a0:816_20": "sādhukaṃ sīlaṃ rakkhasi,",
  "atk-s0502a0:816_21": "evaṃ rakkhamānā na cirasseva mama santike nibbattissasi,",
  "atk-s0502a0:816_22": "appamattā hohī”ti vatvā pakkāmi.",
  "atk-s0502a0:817_0": "Sā tato paṭṭhāya pana sayaṃmatamacchaṃ labhati vā, na vā.",
  "atk-s0502a0:817_1": "Alabhamānā katipāhaccayeneva sussitvā kālaṃ katvā tassa sīlassa phalena bārāṇasiyaṃ kumbhakārassa dhītā hutvā nibbatti.",
  "atk-s0502a0:817_2": "Athassā pannarasasoḷasavassuddesikakāle sakko “kuhiṃ nu kho sā nibbattā”ti āvajjento disvā,",
  "atk-s0502a0:817_3": "“idāni mayā tattha gantuṃ vaṭṭatī”ti eḷālukavaṇṇena paññāyamānehi sattahi ratanehi yānakaṃ pūretvā taṃ pājento bārāṇasiṃ pavisitvā,",
  "atk-s0502a0:817_4": "“ammatātā,",
  "atk-s0502a0:817_5": "eḷālukāni gaṇhatha gaṇhathā”ti ugghosento vīthiṃ paṭipajji.",
  "atk-s0502a0:817_6": "Muggamāsādīni gahetvā āgate pana “mūlena na demī”ti vatvā,",
  "atk-s0502a0:817_7": "“kathaṃ desī”ti vutte,",
  "atk-s0502a0:817_8": "“sīlarakkhikāya itthiyā dammī”ti āha.",
  "atk-s0502a0:817_9": "“Sīlaṃ nāma, sāmi, kīdisaṃ,",
  "atk-s0502a0:817_10": "kiṃ kāḷaṃ,",
  "atk-s0502a0:817_11": "udāhu nīlādivaṇṇa”nti?",
  "atk-s0502a0:817_12": "“Tumhe ‘sīlaṃ kīdisa’ntipi na jānātha,",
  "atk-s0502a0:817_13": "kimeva naṃ rakkhissatha,",
  "atk-s0502a0:817_14": "sīlarakkhikāya pana dassāmī”ti. “Sāmi,",
  "atk-s0502a0:817_15": "esā kumbhakārassa dhītā ‘sīlaṃ rakkhāmī’ti vicarati,",
  "atk-s0502a0:817_16": "etissā dehī”ti.",
  "atk-s0502a0:817_17": "Sāpi naṃ “tena hi mayhaṃ dehi,",
  "atk-s0502a0:817_18": "sāmī”ti āha.",
  "atk-s0502a0:817_19": "“Kāsi tva”nti?",
  "atk-s0502a0:817_20": "“Ahaṃ avijahitapañcasīlā”ti.",
  "atk-s0502a0:817_21": "“Tuyhamevetāni mayā ānītānī”ti yānakaṃ pājento tassā gharaṃ gantvā aññehi anāhariyaṃ katvā eḷālukavaṇṇena",
  "atk-s0502a0:817_22": "devadattiyaṃ dhanaṃ datvā attānaṃ jānāpetvā,",
  "atk-s0502a0:817_23": "“idaṃ te jīvitavuttiyā dhanaṃ,",
  "atk-s0502a0:817_24": "pañcasīlāni akhaṇḍādīni katvā rakkhāhī”ti vatvā pakkāmi.",
  "atk-s0502a0:818_0": "Sāpi tato cavitvā asurabhavane asurajeṭṭhakassa dhītā hutvā sakkassa verighare nibbatti.",
  "atk-s0502a0:818_1": "Dvīsu pana attabhāvesu sīlassa surakkhitattā abhirūpā ahosi suvaṇṇavaṇṇā asādhāraṇāya rūpasiriyā samannāgatā.",
  "atk-s0502a0:818_2": "Vepacittiasurindo āgatāgatānaṃ asurānaṃ “tumhe mama dhītu anucchavikā na hothā”ti taṃ kassaci adatvā,",
  "atk-s0502a0:818_3": "“mama dhītā attanāva attano anucchavikaṃ sāmikaṃ gahessatī”ti asurabalaṃ sannipātāpetvā,",
  "atk-s0502a0:818_4": "“tuyhaṃ anucchavikaṃ sāmikaṃ gaṇhā”ti tassā,",
  "atk-s0502a0:818_5": "hatthe pupphadāmaṃ adāsi.",
  "atk-s0502a0:818_6": "Tasmiṃ khaṇe sakko tassā nibbattaṭṭhānaṃ olokento taṃ pavattiṃ ñatvā,",
  "atk-s0502a0:818_7": "“idāni mayā gantvā taṃ ānetuṃ vaṭṭatī”ti mahallakaasuravaṇṇaṃ nimminitvā gantvā parisapariyante aṭṭhāsi.",
  "atk-s0502a0:818_8": "Sāpi ito cito ca olokentī taṃ diṭṭhamattāva pubbasannivāsavasena uppannena pemena mahogheneva ajjhotthaṭahadayā hutvā,",
  "atk-s0502a0:818_9": "“eso me sāmiko”ti tassa upari pupphadāmaṃ khipi.",
  "atk-s0502a0:818_10": "Asurā “amhākaṃ rājā ettakaṃ kālaṃ dhītu anucchavikaṃ alabhitvā idāni labhi,",
  "atk-s0502a0:818_11": "ayamevassa dhītu pitāmahato mahallako anucchaviko”ti lajjamānā apakkamiṃsu.",
  "atk-s0502a0:818_12": "Sakkopi taṃ hatthe gahetvā “sakkohamasmī”ti naditvā ākāse pakkhandi.",
  "atk-s0502a0:818_13": "Asurā “vañcitamhā jarasakkenā”ti taṃ anubandhiṃsu. Mātali,",
  "atk-s0502a0:818_14": "saṅgāhako vejayantarathaṃ āharitvā antarāmagge aṭṭhāsi.",
  "atk-s0502a0:818_15": "Sakko taṃ tattha āropetvā devanagarābhimukho pāyāsi.",
  "atk-s0502a0:818_16": "Athassa sippalivanaṃ sampattakāle rathasaddaṃ sutvā bhītā garuḷapotakā viraviṃsu.",
  "atk-s0502a0:818_17": "Tesaṃ saddaṃ sutvā sakko mātaliṃ pucchi –",
  "atk-s0502a0:818_18": "“ke ete viravantī”ti?",
  "atk-s0502a0:818_19": "“Garuḷapotakā, devā”ti.",
  "atk-s0502a0:818_20": "“Kiṃ kāraṇā”ti?",
  "atk-s0502a0:818_21": "“Rathasaddaṃ sutvā maraṇabhayenā”ti.",
  "atk-s0502a0:818_22": "“Maṃ ekaṃ nissāya ettako dijo rathavegena vicuṇṇito mā nassi,",
  "atk-s0502a0:818_23": "nivattehi ratha”nti.",
  "atk-s0502a0:818_24": "Sopi sindhavasahassassa daṇḍakasaññaṃ datvā rathaṃ nivattesi.",
  "atk-s0502a0:818_25": "Taṃ disvā asurā “jarasakko asurapurato paṭṭhāya palāyanto idāni rathaṃ nivattesi,",
  "atk-s0502a0:818_26": "addhā tena upatthambho laddho bhavissatī”ti nivattetvā āgamanamaggeneva asurapuraṃ pavisitvā puna sīsaṃ na ukkhipiṃsu.",
  "atk-s0502a0:819_0": "Sakkopi sujaṃ asurakaññaṃ devanagaraṃ netvā aḍḍhateyyānaṃ accharākoṭīnaṃ jeṭṭhikaṭṭhāne ṭhapesi.",
  "atk-s0502a0:819_1": "Sā sakkaṃ varaṃ yāci –",
  "atk-s0502a0:819_2": "“mahārāja,",
  "atk-s0502a0:819_3": "mama imasmiṃ devaloke mātāpitaro vā bhātikabhaginiyo vā natthi,",
  "atk-s0502a0:819_4": "yattha yattha gacchasi,",
  "atk-s0502a0:819_5": "tattha tattha maṃ gahetvāva gaccheyyāsī”ti.",
  "atk-s0502a0:819_6": "So “sādhū”ti tassā paṭiññaṃ adāsi.",
  "atk-s0502a0:819_7": "Tato paṭṭhāya cittapāṭaliyā pupphitāya asurā “amhākaṃ nibbattaṭṭhāne dibbapāricchattakassa pupphanakālo”ti yuddhatthāya saggaṃ abhiruhanti.",
  "atk-s0502a0:819_8": "Sakko heṭṭhāsamudde nāgānaṃ ārakkhaṃ adāsi,",
  "atk-s0502a0:819_9": "tato supaṇṇānaṃ,",
  "atk-s0502a0:819_10": "tato kumbhaṇḍānaṃ,",
  "atk-s0502a0:819_11": "tato yakkhānaṃ.",
  "atk-s0502a0:819_12": "Tato catunnaṃ mahārājānaṃ.",
  "atk-s0502a0:819_13": "Sabbūpari pana upaddavanivattanatthāya devanagaradvāresu vajirahatthā indapaṭimā ṭhapesi.",
  "atk-s0502a0:819_14": "Asurā nāgādayo jinitvā āgatāpi indapaṭimā dūrato disvā “sakko nikkhanto”ti palāyanti. Evaṃ, mahāli,",
  "atk-s0502a0:819_15": "magho māṇavo appamādapaṭipadaṃ paṭipajji.",
  "atk-s0502a0:819_16": "Evaṃ appamatto panesa evarūpaṃ issariyaṃ patvā dvīsu devalokesu rajjaṃ kāresi.",
  "atk-s0502a0:819_17": "Appamādo nāmesa buddhādīhi pasattho.",
  "atk-s0502a0:819_18": "Appamādañhi nissāya sabbesampi lokiyalokuttarānaṃ visesānaṃ adhigamo hotīti vatvā imaṃ gāthamāha –",
  "atk-s0502a0:820_0": "30.",
  "atk-s0502a0:821_0": "“Appamādena maghavā, devānaṃ seṭṭhataṃ gato;",
  "atk-s0502a0:822_0": "Appamādaṃ pasaṃsanti, pamādo garahito sadā”ti.",
  "atk-s0502a0:823_0": "Tattha appamādenāti macalagāme bhūmippadesasodhanaṃ ādiṃ katvā katena appamādena.",
  "atk-s0502a0:823_1": "Maghavāti idāni “maghavā”tipaññāto magho māṇavo dvinnaṃ devalokānaṃ rājabhāvena devānaṃ seṭṭhataṃ gato.",
  "atk-s0502a0:823_2": "Pasaṃsantīti buddhādayo paṇḍitā appamādameva thomenti vaṇṇayanti.",
  "atk-s0502a0:823_3": "Kiṃ kāraṇā?",
  "atk-s0502a0:823_4": "Sabbesaṃ lokiyalokuttarānaṃ visesānaṃ paṭilābhakāraṇattā.",
  "atk-s0502a0:823_5": "Pamādo garahito sadāti pamādo pana tehi ariyehi niccaṃ garahito nindito.",
  "atk-s0502a0:823_6": "Kiṃ kāraṇā?",
  "atk-s0502a0:823_7": "Sabbavipattīnaṃ mūlabhāvato.",
  "atk-s0502a0:823_8": "Manussadobhaggaṃ vā hi apāyuppatti vā sabbā pamādamūlikāyevāti.",
  "atk-s0502a0:824_0": "Gāthāpariyosāne mahāli licchavī sotāpattiphale patiṭṭhahi,",
  "atk-s0502a0:824_1": "sampattaparisāyapi bahū sotāpannādayo jātāti.",
  "atk-s0502a0:825_0": "Maghavatthu sattamaṃ.",
  "atk-s0502a0:826_0": "8. Aññatarabhikkhuvatthu",
  "atk-s0502a0:827_0": "Appamādarato bhikkhūti imaṃ dhammadesanaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0502a0:828_0": "So kira satthu santike yāva arahattā kammaṭṭhānaṃ kathāpetvā araññaṃ pavisitvā ghaṭento vāyamanto arahattaṃ pattuṃ nāsakkhi.",
  "atk-s0502a0:828_1": "So “visesetvā kammaṭṭhānaṃ kathāpessāmī”ti tato nikkhamitvā satthu santikaṃ āgacchanto antarāmagge mahantaṃ",
  "atk-s0502a0:828_2": "dāvaggiṃ uṭṭhitaṃ disvā vegena ekaṃ muṇḍapabbatamatthakaṃ abhiruyha nisinno araññaṃ ḍayhamānaṃ aggiṃ",
  "atk-s0502a0:828_3": "disvā ārammaṇaṃ gaṇhi –",
  "atk-s0502a0:828_4": "“yathā ayaṃ aggi mahantāni ca khuddakāni ca upādānāni ḍahanto gacchati,",
  "atk-s0502a0:828_5": "evaṃ ariyamaggañāṇaggināpi mahantāni ca khuddakāni ca saṃyojanāni ḍahantena gantabbaṃ bhavissatī”ti.",
  "atk-s0502a0:828_6": "Satthā gandhakuṭiyaṃ nisinnova tassa cittācāraṃ ñatvā, “evameva, bhikkhu,",
  "atk-s0502a0:828_7": "mahantānipi khuddakānipi upādānāni viya imesaṃ sattānaṃ abbhantare uppajjamānāni aṇuṃthūlāni saṃyojanāni,",
  "atk-s0502a0:828_8": "tāni ñāṇagginā jhāpetvā abhabbuppattikāni kātuṃ vaṭṭatī”ti vatvā obhāsaṃ vissajjetvā tassa bhikkhuno",
  "atk-s0502a0:828_9": "abhimukhe nisinno viya paññāyamāno imaṃ obhāsagāthamāha –",
  "atk-s0502a0:829_0": "31.",
  "atk-s0502a0:830_0": "“Appamādarato bhikkhu, pamāde bhayadassi vā;",
  "atk-s0502a0:831_0": "Saṃyojanaṃ aṇuṃ thūlaṃ, ḍahaṃ aggīva gacchatī”ti.",
  "atk-s0502a0:832_0": "Tattha appamādaratoti appamāde rato abhirato,",
  "atk-s0502a0:832_1": "appamādena vītināmentoti attho.",
  "atk-s0502a0:832_2": "Pamāde bhayadassi vāti nirayuppattiādikaṃ pamāde bhayaṃ bhayato passanto,",
  "atk-s0502a0:832_3": "tāsaṃ vā uppattīnaṃ mūlattā pamādaṃ bhayato passanto.",
  "atk-s0502a0:832_4": "Saṃyojananti vaṭṭadukkhena saddhiṃ yojanaṃ bandhanaṃ pajānaṃ vaṭṭe osīdāpanasamatthaṃ dasavidhaṃ saṃyojanaṃ.",
  "atk-s0502a0:832_5": "Aṇuṃ thūlanti mahantañca khuddakañca.",
  "atk-s0502a0:832_6": "Ḍahaṃ aggīva gacchatīti yathā ayaṃ aggī etaṃ mahantañca khuddakañca upādānaṃ ḍahantova gacchati.",
  "atk-s0502a0:832_7": "Evameso appamādarato bhikkhu appamādādhigatena ñāṇagginā etaṃ saṃyojanaṃ ḍahanto abhabbuppattikaṃ karonto gacchatīti attho.",
  "atk-s0502a0:833_0": "Gāthāpariyosāne so bhikkhu yathānisinnova sabbasaṃyojanāni jhāpetvā saha paṭisambhidāhi arahattaṃ patvā",
  "atk-s0502a0:833_1": "ākāsenāgantvā tathāgatassa suvaṇṇavaṇṇaṃ sarīraṃ thometvā vaṇṇetvā vandamānova pakkāmīti.",
  "atk-s0502a0:834_0": "Aññatarabhikkhuvatthu aṭṭhamaṃ.",
  "atk-s0502a0:835_0": "9. Nigamavāsitissattheravatthu",
  "atk-s0502a0:836_0": "Appamādaratoti imaṃ dhammadesanaṃ satthā jetavane viharanto nigamavāsitissattheraṃ nāma ārabbha kathesi.",
  "atk-s0502a0:837_0": "Ekasmiñhi sāvatthito avidūre nigamagāme jātasaṃvaḍḍho eko kulaputto satthu sāsane pabbajitvā laddhūpasampado",
  "atk-s0502a0:837_1": "“nigamavāsitissatthero nāma appiccho santuṭṭho pavivitto āraddhavīriyo”ti paññāyi.",
  "atk-s0502a0:837_2": "So nibaddhaṃ ñātigāmeyeva piṇḍāya vicarati.",
  "atk-s0502a0:837_3": "Anāthapiṇḍikādīsu mahādānāni karontesu,",
  "atk-s0502a0:837_4": "pasenadikosale asadisadānaṃ karontepi sāvatthiṃ nāgacchati.",
  "atk-s0502a0:837_5": "Bhikkhū “ayaṃ nigamavāsitissatthero uṭṭhāya samuṭṭhāya ñātisaṃsaṭṭho viharati,",
  "atk-s0502a0:837_6": "anāthapiṇḍikādīsu mahādānādīni karontesu,",
  "atk-s0502a0:837_7": "pasenadikosale asadisadānaṃ karontepi neva āgacchatī”ti kathaṃ samuṭṭhāpetvā satthu ārocayiṃsu.",
  "atk-s0502a0:837_8": "Satthā taṃ pakkosāpetvā,",
  "atk-s0502a0:837_9": "“saccaṃ kira tvaṃ, bhikkhu,",
  "atk-s0502a0:837_10": "evaṃ karosī”ti pucchitvā, “natthi, bhante,",
  "atk-s0502a0:837_11": "mayhaṃ ñātisaṃsaggo,",
  "atk-s0502a0:837_12": "ahaṃ ete manusse nissāya ajjhoharaṇīyamattaṃ āhāraṃ labhāmi lūkhe vā paṇīte vā.",
  "atk-s0502a0:837_13": "Yāpanamatte laddhe puna kiṃ āhārapariyesanenāti na gacchāmi,",
  "atk-s0502a0:837_14": "ñātīhi pana me saṃsaggo nāma natthi,",
  "atk-s0502a0:837_15": "bhante”ti vutte satthā pakatiyāpi tassa ajjhāsayaṃ vijānanto –",
  "atk-s0502a0:837_16": "“sādhu sādhu,",
  "atk-s0502a0:837_17": "bhikkhū”ti tassa sādhukāraṃ datvā,",
  "atk-s0502a0:837_18": "“anacchariyaṃ kho panetaṃ bhikkhu,",
  "atk-s0502a0:837_19": "yaṃ tvaṃ mādisaṃ ācariyaṃ labhitvā appiccho ahosi.",
  "atk-s0502a0:837_20": "Ayañhi appicchatā nāma mama tanti,",
  "atk-s0502a0:837_21": "mama paveṇī”ti vatvā bhikkhūhi yācito atītaṃ āhari –",
  "atk-s0502a0:838_0": "Atīte himavante gaṅgātīre ekasmiṃ udumbaravane anekasahassā suvā vasiṃsu.",
  "atk-s0502a0:838_1": "Tatreko suvarājā attano nivāsarukkhassa phalesu khīṇesu yaṃ yadeva avasiṭṭhaṃ hoti aṅkuro vā pattaṃ vā taco vā,",
  "atk-s0502a0:838_2": "taṃ taṃ khāditvā gaṅgāyaṃ pānīyaṃ pivitvā paramappiccho santuṭṭho hutvā aññattha na gacchati.",
  "atk-s0502a0:838_3": "Tassa appicchasantuṭṭhabhāvaguṇena sakkassa bhavanaṃ kampi.",
  "atk-s0502a0:838_4": "Sakko āvajjamāno taṃ disvā tassa vīmaṃsanatthaṃ attano ānubhāvena taṃ rukkhaṃ sukkhāpesi.",
  "atk-s0502a0:838_5": "Rukkho obhaggo khāṇumatto chiddāvachiddova hutvā vāte paharante ākoṭito viya saddaṃ nicchārento aṭṭhāsi.",
  "atk-s0502a0:838_6": "Tassa chiddehi cuṇṇāni nikkhamanti.",
  "atk-s0502a0:838_7": "Suvarājā tāni khāditvā gaṅgāyaṃ pānīyaṃ pivitvā aññattha agantvā vātātapaṃ agaṇetvā udumbarakhāṇumatthake nisīdati.",
  "atk-s0502a0:838_8": "Sakko tassa paramappicchabhāvaṃ ñatvā,",
  "atk-s0502a0:838_9": "“mittadhammaguṇaṃ kathāpetvā varamassa datvā udumbaraṃ amataphalaṃ katvā āgamissāmī”ti eko haṃsarājā",
  "atk-s0502a0:838_10": "hutvā sujaṃ asurakaññaṃ purato katvā udumbaravanaṃ gantvā avidūre ekassa rukkhassa sākhāya nisīditvā",
  "atk-s0502a0:838_11": "tena saddhiṃ kathento imaṃ gāthamāha –",
  "atk-s0502a0:839_0": "“Santi rukkhā haripattā, dumānekaphalā bahū;",
  "atk-s0502a0:840_0": "Kasmā nu sukkhe koḷāpe, suvassa nirato mano”ti. ;",
  "atk-s0502a0:841_0": "Sabbaṃ suvajātakaṃ navakanipāte āgatanayeneva vitthāretabbaṃ.",
  "atk-s0502a0:841_1": "Aṭṭhuppattiyeva hi tattha ca idha ca nānā,",
  "atk-s0502a0:841_2": "sesaṃ tādisameva.",
  "atk-s0502a0:841_3": "Satthā imaṃ dhammadesanaṃ āharitvā,",
  "atk-s0502a0:841_4": "“tadā sakko ānando ahosi,",
  "atk-s0502a0:841_5": "suvarājā ahamevā”ti vatvā, “evaṃ,",
  "atk-s0502a0:841_6": "bhikkhave,",
  "atk-s0502a0:841_7": "appicchatā nāmesā mama tanti,",
  "atk-s0502a0:841_8": "mama paveṇī,",
  "atk-s0502a0:841_9": "anacchariyā mama puttassa nigamavāsitissassa mādisaṃ ācariyaṃ labhitvā appicchatā,",
  "atk-s0502a0:841_10": "bhikkhunā nāma nigamavāsitissena viya appiccheneva bhavitabbaṃ.",
  "atk-s0502a0:841_11": "Evarūpo hi bhikkhu abhabbo samathavipassanādhammehi vā maggaphalehi vā parihānāya,",
  "atk-s0502a0:841_12": "aññadatthu nibbānasseva santike hotī”ti vatvā imaṃ gāthamāha –",
  "atk-s0502a0:842_0": "32.",
  "atk-s0502a0:843_0": "“Appamādarato bhikkhu, pamāde bhayadassi vā;",
  "atk-s0502a0:844_0": "Abhabbo parihānāya, nibbānasseva santike”ti.",
  "atk-s0502a0:845_0": "Tattha abhabbo parihānāyāti so evarūpo bhikkhu samathavipassanādhammehi vā maggaphalehi vā parihānāya abhabbo,",
  "atk-s0502a0:845_1": "nāpi pattehi parihāyati,",
  "atk-s0502a0:845_2": "na appattāni na pāpuṇāti.",
  "atk-s0502a0:845_3": "Nibbānasseva santiketi kilesaparinibbānassapi anupādāparinibbānassāpi santikeyevāti.",
  "atk-s0502a0:846_0": "Gāthāpariyosāne nigamavāsitissatthero saha paṭisambhidāhi arahattaṃ pāpuṇi.",
  "atk-s0502a0:846_1": "Aññepi bahū sotāpannādayo ahesuṃ.",
  "atk-s0502a0:846_2": "Mahājanassa sātthikā dhammadesanā jātāti.",
  "atk-s0502a0:847_0": "Nigamavāsitissattheravatthu navamaṃ.",
  "atk-s0502a0:848_0": "Appamādavaggavaṇṇanā niṭṭhitā. Dutiyo vaggo.",
  "atk-s0502a0:849_0": "3. Cittavaggo",
  "atk-s0502a0:850_0": "1. Meghiyattheravatthu",
  "atk-s0502a0:851_0": "Phandanaṃ capalaṃ cittanti imaṃ dhammadesanaṃ satthā cālikāya pabbate viharanto āyasmantaṃ meghiyaṃ ārabbha kathesi.",
  "atk-s0502a0:852_0": "Tassa vatthuṃ vibhāvanatthaṃ sabbaṃ meghiyasuttantaṃ vitthāretabbaṃ.",
  "atk-s0502a0:852_1": "Satthā pana tīhi vitakkehi anvāsattatāya tasmiṃ ambavane padhānaṃ anuyuñjituṃ asakkuṇitvā āgataṃ meghiyattheraṃ āmantetvā,",
  "atk-s0502a0:852_2": "“atibhāriyaṃ te, meghiya,",
  "atk-s0502a0:852_3": "kataṃ ‘āgamehi tāva, meghiya,",
  "atk-s0502a0:852_4": "ekakomhi yāva aññopi koci bhikkhu āgacchatī’ti maṃ yācantaṃ ekakaṃ pahāya gacchantena bhikkhunā nāma evaṃ cittavasikena bhavituṃ na vaṭṭati,",
  "atk-s0502a0:852_5": "cittaṃ nāmetaṃ lahukaṃ,",
  "atk-s0502a0:852_6": "taṃ attano vase vattetuṃ vaṭṭatī”ti vatvā imā dve gāthā abhāsi –",
  "atk-s0502a0:853_0": "33.",
  "atk-s0502a0:854_0": "“Phandanaṃ capalaṃ cittaṃ, dūrakkhaṃ dunnivārayaṃ;",
  "atk-s0502a0:855_0": "Ujuṃ karoti medhāvī, usukārova tejanaṃ.",
  "atk-s0502a0:856_0": "34.",
  "atk-s0502a0:857_0": "“Vārijova thale khitto, okamokataubbhato;",
  "atk-s0502a0:858_0": "Paripphandatidaṃ cittaṃ, māradheyyaṃ pahātave”ti.",
  "atk-s0502a0:859_0": "Tattha phandananti rūpādīsu ārammaṇesu vipphandamānaṃ.",
  "atk-s0502a0:859_1": "Capalanti ekairiyāpathena asaṇṭhahanto gāmadārako viya ekasmiṃ ārammaṇe asaṇṭhahanato capalaṃ.",
  "atk-s0502a0:859_2": "Cittanti viññāṇaṃ,",
  "atk-s0502a0:859_3": "bhūmivatthuārammaṇakiriyādivicittatāya panetaṃ “citta”nti vuttaṃ.",
  "atk-s0502a0:859_4": "Dūrakkhanti kiṭṭhasambādhe ṭhāne kiṭṭhakhādakagoṇaṃ viya ekekasmiṃ sappāyārammaṇeyeva duṭṭhapanato dūrakkhaṃ.",
  "atk-s0502a0:859_5": "Dunnivārayanti visabhāgārammaṇaṃ gacchantaṃ paṭisedhetuṃ dukkhattā dunnivārayaṃ.",
  "atk-s0502a0:859_6": "Usukārova tejananti yathā nāma usukāro araññato ekaṃ vaṅkadaṇḍakaṃ āharitvā nittacaṃ katvā kañjiyatelena",
  "atk-s0502a0:859_7": "makkhetvā aṅgārakapalle tāpetvā rukkhālake uppīḷetvā nivaṅkaṃ ujuṃ vālavijjhanayoggaṃ karoti,",
  "atk-s0502a0:859_8": "katvā ca pana rājarājamahāmattānaṃ sippaṃ dassetvā mahantaṃ sakkārasammānaṃ labhati,",
  "atk-s0502a0:859_9": "evameva medhāvī paṇḍito viññū puriso phandanādisabhāvametaṃ cittaṃ dhutaṅgāraññāvāsavasena,",
  "atk-s0502a0:859_10": "nittacaṃ apagataoḷārikakilesaṃ katvā saddhāsinehena temetvā kāyikacetasikavīriyena tāpetvā samathavipassanālake",
  "atk-s0502a0:859_11": "uppīḷetvā ujuṃ akuṭilaṃ nibbisevanaṃ karoti,",
  "atk-s0502a0:859_12": "katvā ca pana saṅkhāre sammasitvā mahantaṃ avijjakkhandhaṃ padāletvā,",
  "atk-s0502a0:859_13": "“tisso vijjā,",
  "atk-s0502a0:859_14": "cha abhiññā,",
  "atk-s0502a0:859_15": "nava lokuttaradhamme”ti imaṃ visesaṃ hatthagatameva katvā aggadakkhiṇeyyabhāvaṃ labhati.",
  "atk-s0502a0:860_0": "Vārijovāti maccho viya,",
  "atk-s0502a0:860_1": "thale khittoti hatthena vā pādena vā jālādīnaṃ vā aññatarena thale chaḍḍito.",
  "atk-s0502a0:860_2": "Okamokataubbhatoti “okapuṇṇehi cīvarehī”ti ettha udakaṃ okaṃ,",
  "atk-s0502a0:860_3": "“okaṃ pahāya aniketasārī”ti ettha ālayo,",
  "atk-s0502a0:860_4": "ettha ubhayampi labbhati.",
  "atk-s0502a0:860_5": "“Okamokataubbhato”ti hi ettha okamokatoti udakasaṅkhātā ālayāti ayamattho.",
  "atk-s0502a0:860_6": "Ubbhatoti uddhaṭo.",
  "atk-s0502a0:860_7": "Paripphandatidaṃ cittanti yathā so udakālayato ubbhato thale khitto maccho udakaṃ alabhanto paripphandati,",
  "atk-s0502a0:860_8": "evamidaṃ pañcakāmaguṇālayābhirataṃ cittaṃ tato uddharitvā māradheyyasaṅkhātaṃ vaṭṭaṃ pahātuṃ vipassanākammaṭṭhāne",
  "atk-s0502a0:860_9": "khittaṃ kāyikacetasikavīriyena santāpiyamānaṃ paripphandati,",
  "atk-s0502a0:860_10": "saṇṭhātuṃ na sakkoti.",
  "atk-s0502a0:860_11": "Evaṃ santepi dhuraṃ anikkhipitvā medhāvī puggalo taṃ vuttanayeneva ujuṃ kammaniyaṃ karotīti attho.",
  "atk-s0502a0:860_12": "Aparo nayo –",
  "atk-s0502a0:860_13": "idaṃ māradheyyaṃ kilesavaṭṭaṃ avijahitvā ṭhitaṃ cittaṃ so vārijo viya paripphandati,",
  "atk-s0502a0:860_14": "tasmā māradheyyaṃ pahātave,",
  "atk-s0502a0:860_15": "yena kilesavaṭṭasaṅkhātena māradheyyeneva paripphandati,",
  "atk-s0502a0:860_16": "taṃ pahātabbanti.",
  "atk-s0502a0:861_0": "Gāthāpariyosāne meghiyatthero sotāpattiphale patiṭṭhito, aññepi bahū sotāpannādayo jātāti.",
  "atk-s0502a0:862_0": "Meghiyattheravatthu paṭhamaṃ.",
  "atk-s0502a0:863_0": "2. Aññatarabhikkhuvatthu",
  "atk-s0502a0:864_0": "Dunniggahassa lahunoti imaṃ dhammadesanaṃ satthā sāvatthiyaṃ jetavane viharanto aññataraṃ bhikkhuṃ ārabbha kathesi.",
  "atk-s0502a0:865_0": "Kosalarañño kira vijite pabbatapāde mātikagāmo nāma eko ghanavāso gāmo ahosi.",
  "atk-s0502a0:865_1": "Athekadivasaṃ saṭṭhimattā bhikkhū satthu santike yāva arahattā kammaṭṭhānaṃ kathāpetvā taṃ gāmaṃ gantvā piṇḍāya pavisiṃsu.",
  "atk-s0502a0:865_2": "Atha ne yo tassa gāmassa sāmiko mātiko nāma,",
  "atk-s0502a0:865_3": "tassa mātā disvā gehe nisīdāpetvā nānaggarasena yāgubhattena parivisitvā, “bhante,",
  "atk-s0502a0:865_4": "kattha gantukāmā”ti pucchi.",
  "atk-s0502a0:865_5": "“Yathā phāsukaṭṭhānaṃ mahāupāsike”ti.",
  "atk-s0502a0:865_6": "Sā “vassāvāsaṭṭhānaṃ, ayyā,",
  "atk-s0502a0:865_7": "pariyesanti maññe”ti ñatvā pādamūle nipajjitvā, “sace, ayyā,",
  "atk-s0502a0:865_8": "imaṃ temāsaṃ idha vasissanti,",
  "atk-s0502a0:865_9": "ahaṃ tīṇi saraṇāni,",
  "atk-s0502a0:865_10": "pañca sīlāni gahetvā uposathakammaṃ karissāmī”ti āha.",
  "atk-s0502a0:865_11": "Bhikkhū “mayaṃ imaṃ nissāya bhikkhāya akilamantā bhavanissaraṇaṃ kātuṃ sakkhissāmā”ti adhivāsayiṃsu.",
  "atk-s0502a0:865_12": "Sā tesaṃ vasanaṭṭhānaṃ vihāraṃ paṭijaggitvā adāsi.",
  "atk-s0502a0:866_0": "Te tattheva vasantā ekadivasaṃ sannipatitvā aññamaññaṃ ovadiṃsu, “āvuso,",
  "atk-s0502a0:866_1": "amhehi pamādacāraṃ carituṃ na vaṭṭati.",
  "atk-s0502a0:866_2": "Amhākañhi sakagehaṃ viya aṭṭha mahānirayā vivaṭadvārāyeva,",
  "atk-s0502a0:866_3": "dharamānakabuddhassa kho pana santike kammaṭṭhānaṃ gahetvā mayaṃ āgatā,",
  "atk-s0502a0:866_4": "buddhā ca nāma padānupadikaṃ vicarantenāpi saṭhena ārādhetuṃ na sakkā,",
  "atk-s0502a0:866_5": "yathājjhāsayeneva ārādhetuṃ sakkā,",
  "atk-s0502a0:866_6": "appamattā hotha,",
  "atk-s0502a0:866_7": "dvīhi ekaṭṭhāne na ṭhātabbaṃ,",
  "atk-s0502a0:866_8": "na nisīditabbaṃ,",
  "atk-s0502a0:866_9": "sāyaṃ kho pana therūpaṭṭhānakāle pātova bhikkhācārakāle ekato bhavissāma,",
  "atk-s0502a0:866_10": "sesakāle dve ekato na bhavissāma,",
  "atk-s0502a0:866_11": "apica kho pana aphāsukena bhikkhunā āgantvā vihāramajjhe ghaṇḍiyā pahatāya ghaṇḍisaññāya āgantvā tassa bhesajjaṃ karissāmā”ti.",
  "atk-s0502a0:867_0": "Tesu evaṃ katikaṃ katvā viharantesu ekadivasaṃ sā upāsikā sappitelaphāṇitādīni gāhāpetvā dāsadāsikammakarādīhi",
  "atk-s0502a0:867_1": "parivutā sāyanhasamaye taṃ vihāraṃ gantvā vihāramajjhe bhikkhū adisvā,",
  "atk-s0502a0:867_2": "“kahaṃ nu kho, ayyā,",
  "atk-s0502a0:867_3": "gatā”ti purise pucchitvā,",
  "atk-s0502a0:867_4": "“attano attano rattiṭṭhānadivāṭṭhānesu nisinnā bhavissanti,",
  "atk-s0502a0:867_5": "ayye”ti vutte,",
  "atk-s0502a0:867_6": "“kiṃ nu kho katvā daṭṭhuṃ sakkhissāmī”ti āha.",
  "atk-s0502a0:867_7": "Atha naṃ bhikkhusaṅghassa katikavattaṃ jānanamanussā āhaṃsu –",
  "atk-s0502a0:867_8": "“ghaṇḍiyā pahatāya sannipatissanti, ayye”ti.",
  "atk-s0502a0:867_9": "Sā ca ghaṇḍiṃ paharāpesi.",
  "atk-s0502a0:867_10": "Bhikkhū ghaṇḍisaddaṃ sutvā,",
  "atk-s0502a0:867_11": "“kassaci aphāsukaṃ bhavissatī”ti sakasakaṭṭhānehi nikkhamitvā vihāramajjhe sannipatiṃsu.",
  "atk-s0502a0:867_12": "Dvepi janā ekamaggenāgatā nāma natthi.",
  "atk-s0502a0:867_13": "Upāsikā ekekaṭṭhānato ekekameva āgacchantaṃ disvā,",
  "atk-s0502a0:867_14": "“mama puttehi aññamaññaṃ kalaho kato bhavissatī”ti cintetvā bhikkhusaṅghaṃ vanditvā pucchi –",
  "atk-s0502a0:867_15": "“kalahaṃ nu kho, bhante,",
  "atk-s0502a0:867_16": "karitthā”ti?",
  "atk-s0502a0:867_17": "“Na karoma,",
  "atk-s0502a0:867_18": "mahāupāsike”ti. “Sace vo, bhante,",
  "atk-s0502a0:867_19": "kalaho natthi,",
  "atk-s0502a0:867_20": "atha kasmā yathā amhākaṃ gehaṃ āgacchantā sabbe ekatova āgacchatha,",
  "atk-s0502a0:867_21": "evaṃ anāgantvā ekekaṭṭhānato ekekāva āgatā”ti?",
  "atk-s0502a0:867_22": "“Mahāupāsike,",
  "atk-s0502a0:867_23": "ekekasmiṃ ṭhāne nisīditvā samaṇadhammaṃ karimhā”ti. “Ko esa, bhante,",
  "atk-s0502a0:867_24": "samaṇadhammo nāmā”ti?",
  "atk-s0502a0:867_25": "“Dvattiṃsākāre sajjhāyaṃ karoma,",
  "atk-s0502a0:867_26": "attabhāve ca khayavayaṃ paṭṭhapema,",
  "atk-s0502a0:867_27": "mahāupāsike”ti.",
  "atk-s0502a0:867_28": "“Kiṃ pana, bhante,",
  "atk-s0502a0:867_29": "dvattiṃsākāre sajjhāyaṃ kātuṃ,",
  "atk-s0502a0:867_30": "attabhāve ca khayavayaṃ paṭṭhapetuṃ tumhākameva vaṭṭati,",
  "atk-s0502a0:867_31": "udāhu amhākampīti,",
  "atk-s0502a0:867_32": "kassacipi avārito esa dhammo,",
  "atk-s0502a0:867_33": "mahāupāsike”ti. “Tena hi, bhante,",
  "atk-s0502a0:867_34": "mayhampi dvattiṃsākāraṃ detha,",
  "atk-s0502a0:867_35": "attabhāve ca khayavayapaṭṭhapanaṃ ācikkhathā”ti.",
  "atk-s0502a0:867_36": "“Tena hi uggaṇha,",
  "atk-s0502a0:867_37": "mahāupāsike”ti sabbaṃ uggaṇhāpesuṃ.",
  "atk-s0502a0:868_0": "Sā tato paṭṭhāya dvattiṃsākāre sajjhāyaṃ katvā attani khayavayaṃ paṭṭhapetvā tehi bhikkhūhi puretarameva tayo magge,",
  "atk-s0502a0:868_1": "tīṇi ca phalāni pāpuṇi.",
  "atk-s0502a0:868_2": "Maggeneva cassā catasso paṭisambhidā lokiyaabhiññā ca āgamiṃsu.",
  "atk-s0502a0:868_3": "Sā maggaphalasukhato vuṭṭhāya dibbacakkhunā oloketvā,",
  "atk-s0502a0:868_4": "“kadā nu kho mama puttehi ayaṃ dhammo adhigato”ti upadhārentī sabbepime sarāgā sadosā samohā jhānavipassanāmattampi tesaṃ natthi,",
  "atk-s0502a0:868_5": "“kiṃ nu kho mayhaṃ puttānaṃ arahattassa upanissayo atthi,",
  "atk-s0502a0:868_6": "natthī”ti āvajjetvā,",
  "atk-s0502a0:868_7": "“atthī”ti disvā,",
  "atk-s0502a0:868_8": "“senāsanasappāyaṃ nu kho atthi,",
  "atk-s0502a0:868_9": "natthī”ti āvajjetvā tampi disvā,",
  "atk-s0502a0:868_10": "“puggalasappāyaṃ nu kho labhanti,",
  "atk-s0502a0:868_11": "na labhantī”ti āvajjesi,",
  "atk-s0502a0:868_12": "puggalasappāyampi disvā,",
  "atk-s0502a0:868_13": "“āhārasappāyaṃ nu kho labhanti,",
  "atk-s0502a0:868_14": "na labhantī”ti upadhārentī “āhārasappāyaṃ nesaṃ natthī”ti disvā tato paṭṭhāya nānāvidhaṃ yāguṃ,",
  "atk-s0502a0:868_15": "anekappakāraṃ khajjakaṃ,",
  "atk-s0502a0:868_16": "nānaggarasañca bhojanaṃ sampādetvā gehe bhikkhū nisīdāpetvā dakkhiṇodakaṃ datvā, “bhante,",
  "atk-s0502a0:868_17": "tumhākaṃ yaṃ yaṃ ruccati,",
  "atk-s0502a0:868_18": "taṃ taṃ gahetvā paribhuñjathā”ti niyyādesi.",
  "atk-s0502a0:868_19": "Te yathāruci yāguādīni gahetvā paribhuñjanti.",
  "atk-s0502a0:868_20": "Tesaṃ sappāyāhāraṃ labhantānaṃ cittaṃ ekaggaṃ ahosi.",
  "atk-s0502a0:869_0": "Te ekaggena cittena vipassanaṃ vaḍḍhetvā na cirasseva saha paṭisambhidāhi arahattaṃ patvā cintayiṃsu –",
  "atk-s0502a0:869_1": "“aho mahāupāsikā amhākaṃ patiṭṭhā jātā,",
  "atk-s0502a0:869_2": "sace mayaṃ sappāyāhāraṃ na labhimha,",
  "atk-s0502a0:869_3": "na no maggaphalapaṭivedho abhavissa,",
  "atk-s0502a0:869_4": "idāni vuṭṭhavassā pavāretvā satthu santikaṃ gamissāmā”ti.",
  "atk-s0502a0:869_5": "Te “satthāraṃ daṭṭhukāmamhā”ti mahāupāsikaṃ āpucchiṃsu.",
  "atk-s0502a0:869_6": "“Mahāupāsikā sādhu, ayyā”ti.",
  "atk-s0502a0:869_7": "Te anugantvā punapi, “bhante,",
  "atk-s0502a0:869_8": "amhe olokeyyāthā”ti bahūni piyavacanāni vatvā paṭinivatti.",
  "atk-s0502a0:869_9": "Tepi kho bhikkhū sāvatthiṃ gantvā satthāraṃ vanditvā ekamantaṃ nisinnā “kacci,",
  "atk-s0502a0:869_10": "bhikkhave,",
  "atk-s0502a0:869_11": "khamanīyaṃ,",
  "atk-s0502a0:869_12": "kacci yāpanīyaṃ,",
  "atk-s0502a0:869_13": "na ca piṇḍakena kilamitthā”ti vutte “khamanīyaṃ, bhante,",
  "atk-s0502a0:869_14": "yāpanīyaṃ, bhante,",
  "atk-s0502a0:869_15": "piṇḍakena pana neva kilamimha.",
  "atk-s0502a0:869_16": "Amhākañhi mātikamātā nāmekā upāsikā cittācāraṃ ñatvā,",
  "atk-s0502a0:869_17": "‘aho vata no evarūpaṃ nāma āhāraṃ paṭiyādeyyā’ti cintite yathācintitaṃ āhāraṃ paṭiyādetvā adāsī”ti tassā guṇakathaṃ kathayiṃsu.",
  "atk-s0502a0:870_0": "Aññataro bhikkhu tassā guṇakathaṃ sutvā tattha gantukāmo hutvā satthu santike kammaṭṭhānaṃ gahetvā, “bhante,",
  "atk-s0502a0:870_1": "taṃ gāmaṃ gamissāmī”ti satthāraṃ āpucchitvā jetavanato nikkhamitvā anupubbena taṃ gāmaṃ patvā vihāraṃ pavisanadivaseyeva cintesi –",
  "atk-s0502a0:870_2": "“ayaṃ kira upāsikā cintitacintitaṃ jānāti,",
  "atk-s0502a0:870_3": "ahañca maggakilanto vihāraṃ paṭijaggituṃ na sakkhissāmi,",
  "atk-s0502a0:870_4": "aho vata me vihārapaṭijaggakaṃ manussaṃ peseyyā”ti.",
  "atk-s0502a0:870_5": "Upāsikā gehe nisinnāva āvajjentī tamatthaṃ ñatvā, “gaccha,",
  "atk-s0502a0:870_6": "vihāraṃ paṭijaggitvā ehī”ti manussaṃ pesesi.",
  "atk-s0502a0:870_7": "Itaropi pānīyaṃ pivitukāmo “aho vata me sakkharapānakaṃ katvā peseyyā”ti cintesi.",
  "atk-s0502a0:870_8": "Upāsikā tampi pesesi.",
  "atk-s0502a0:870_9": "So punadivase “pātova siniddhayāguṃ me sauttaribhaṅgaṃ pesetū”ti cintesi.",
  "atk-s0502a0:870_10": "Upāsikā tathā akāsi.",
  "atk-s0502a0:870_11": "So yāguṃ pivitvā,",
  "atk-s0502a0:870_12": "“aho vata me evarūpaṃ khajjakaṃ peseyyā”ti cintesi.",
  "atk-s0502a0:870_13": "Upāsikā tampi pesesi.",
  "atk-s0502a0:870_14": "So cintesi –",
  "atk-s0502a0:870_15": "“ayaṃ upāsikā mayā sabbaṃ cintitacintitaṃ pesesi,",
  "atk-s0502a0:870_16": "ahaṃ etaṃ daṭṭhukāmo,",
  "atk-s0502a0:870_17": "aho vata me nānaggarasabhojanaṃ gāhāpetvā sayameva āgaccheyyā”ti.",
  "atk-s0502a0:870_18": "Upāsikā “mama putto maṃ daṭṭhukāmo,",
  "atk-s0502a0:870_19": "āgamanaṃ me paccāsīsatī”ti bhojanaṃ gāhāpetvā vihāraṃ gantvā tassa adāsi.",
  "atk-s0502a0:870_20": "So katabhattakicco “mātikamātā nāma tvaṃ,",
  "atk-s0502a0:870_21": "mahāupāsike”ti pucchi. “Āma, tātā”ti.",
  "atk-s0502a0:870_22": "“Tvaṃ paracittaṃ jānāsī”ti?",
  "atk-s0502a0:870_23": "“Kiṃ maṃ pucchasi, tātā”ti?",
  "atk-s0502a0:870_24": "“Mayā cintitacintitaṃ sabbamakāsi,",
  "atk-s0502a0:870_25": "tena taṃ pucchāmī”ti.",
  "atk-s0502a0:870_26": "“Paracittajānanakabhikkhū bahū, tātā”ti?",
  "atk-s0502a0:870_27": "“Nāhaṃ aññe pucchāmi,",
  "atk-s0502a0:870_28": "tuvaṃ pucchāmi,",
  "atk-s0502a0:870_29": "upāsike”ti.",
  "atk-s0502a0:870_30": "Evaṃ santepi upāsikā “paracittaṃ jānāmī”ti avatvā “paracittaṃ jānantā nāma evaṃ karonti puttā”ti āha.",
  "atk-s0502a0:870_31": "So “bhāriyaṃ vatidaṃ kammaṃ,",
  "atk-s0502a0:870_32": "puthujjanā nāma sobhanampi asobhanampi cintenti,",
  "atk-s0502a0:870_33": "sacāhaṃ kiñci ayuttaṃ cintayissāmi,",
  "atk-s0502a0:870_34": "saha bhaṇḍakena coraṃ cūḷāya gaṇhantī viya maṃ vippakāraṃ pāpeyya,",
  "atk-s0502a0:870_35": "mayā ito palāyituṃ vaṭṭatī”ti cintetvā, “upāsike,",
  "atk-s0502a0:870_36": "ahaṃ gamissāmī”ti āha. “Kahaṃ, ayyā”ti?",
  "atk-s0502a0:870_37": "“Satthu santikaṃ,",
  "atk-s0502a0:870_38": "upāsike”ti.",
  "atk-s0502a0:870_39": "“Vasatha tāva, bhante, idhā”ti.",
  "atk-s0502a0:870_40": "“Na vasissāmi, upāsike,",
  "atk-s0502a0:870_41": "gamissāmevā”ti nikkhamitvā satthu santikaṃ agamāsi.",
  "atk-s0502a0:870_42": "Atha naṃ satthā “kiṃ bhikkhu na tvaṃ tattha vasasī”ti pucchi. “Āma, bhante,",
  "atk-s0502a0:870_43": "na sakkā tattha vasitu”nti.",
  "atk-s0502a0:870_44": "“Kiṃ kāraṇā bhikkhū”ti? “Bhante,",
  "atk-s0502a0:870_45": "sā upāsikā cintitacintitaṃ sabbaṃ jānāti,",
  "atk-s0502a0:870_46": "puthujjanā ca nāma sobhanampi asobhanampi cintenti,",
  "atk-s0502a0:870_47": "sacāhaṃ kiñci ayuttaṃ cintessāmi,",
  "atk-s0502a0:870_48": "saha bhaṇḍakena coraṃ cūḷāya gaṇhantī viya maṃ vippakāraṃ pāpessatī”ti cintetvā āgatomhīti. “Bhikkhu,",
  "atk-s0502a0:870_49": "tattheva tayā vasituṃ vaṭṭatī”ti,",
  "atk-s0502a0:870_50": "“na sakkomi, bhante,",
  "atk-s0502a0:870_51": "nāhaṃ tattha vasissāmī”ti.",
  "atk-s0502a0:870_52": "“Tena hi tvaṃ, bhikkhu,",
  "atk-s0502a0:870_53": "ekameva rakkhituṃ sakkhissasī”ti. “Kiṃ,",
  "atk-s0502a0:870_54": "bhante”ti?",
  "atk-s0502a0:870_55": "“Tava cittameva rakkha,",
  "atk-s0502a0:870_56": "cittaṃ nāmetaṃ durakkhaṃ,",
  "atk-s0502a0:870_57": "tvaṃ attano cittameva niggaṇha,",
  "atk-s0502a0:870_58": "mā aññaṃ kiñci cintayi,",
  "atk-s0502a0:870_59": "cittaṃ nāmetaṃ dunniggaha”nti vatvā imaṃ gāthamāha –",
  "atk-s0502a0:871_0": "35.",
  "atk-s0502a0:872_0": "“Dunniggahassa lahuno, yatthakāmanipātino;",
  "atk-s0502a0:873_0": "Cittassa damatho sādhu, cittaṃ dantaṃ sukhāvaha”nti.",
  "atk-s0502a0:874_0": "Tattha cittaṃ nāmetaṃ dukkhena niggayhatīti dunniggahaṃ.",
  "atk-s0502a0:874_1": "Lahuṃ uppajjati ca nirujjhati cāti lahu.",
  "atk-s0502a0:874_2": "Tassa dunniggahassa lahuno.",
  "atk-s0502a0:874_3": "Yatthakāmanipātinoti yattha katthacideva nipatanasīlassa.",
  "atk-s0502a0:874_4": "Etañhi labhitabbaṭṭhānaṃ vā alabhitabbaṭṭhānaṃ vā yuttaṭṭhānaṃ vā ayuttaṭṭhānaṃ vā na jānāti,",
  "atk-s0502a0:874_5": "neva jātiṃ oloketi,",
  "atk-s0502a0:874_6": "na gottaṃ, na vayaṃ.",
  "atk-s0502a0:874_7": "Yattha yattha icchati,",
  "atk-s0502a0:874_8": "tattha tattheva nipatatīti “yatthakāmanipātī”ti vuccati.",
  "atk-s0502a0:874_9": "Tassa evarūpassa cittassa damatho sādhu catūhi ariyamaggehi dantabhāvo yathā nibbisevanaṃ hoti,",
  "atk-s0502a0:874_10": "tathā katabhāvo sādhu.",
  "atk-s0502a0:874_11": "Kiṃ kāraṇā?",
  "atk-s0502a0:874_12": "Idañhi cittaṃ dantaṃ sukhāvahaṃ nibbisevanaṃ kataṃ maggaphalasukhaṃ paramatthanibbānasukhañca āvahatīti.",
  "atk-s0502a0:875_0": "Desanāpariyosāne sampattaparisāya bahū sotāpannādayo ahesuṃ,",
  "atk-s0502a0:875_1": "mahājanassa sātthikā dhammadesanā jātāti.",
  "atk-s0502a0:876_0": "Satthā tassa bhikkhuno imaṃ ovādaṃ datvā, “gaccha, bhikkhu,",
  "atk-s0502a0:876_1": "aññaṃ kiñci acintayitvā tattheva vasāhī”ti pahiṇi.",
  "atk-s0502a0:876_2": "So bhikkhu satthu santikā ovādaṃ labhitvā tattha agamāsi.",
  "atk-s0502a0:876_3": "Kiñci bahiddhā cintanaṃ nāma na cintesi.",
  "atk-s0502a0:876_4": "Mahāupāsikāpi dibbena cakkhunā olokentī theraṃ disvā,",
  "atk-s0502a0:876_5": "“idāni ovādadāyakaṃ ācariyaṃ labhitvā punāgato mama putto”ti attano ñāṇeneva paricchinditvā tassa sappāyāhāraṃ paṭiyādetvā adāsi.",
  "atk-s0502a0:876_6": "So sappāyabhojanaṃ sevitvā katipāheneva arahattaṃ patvā maggaphalasukhena vītināmento “aho mahāupāsikā mayhaṃ patiṭṭhā jātā,",
  "atk-s0502a0:876_7": "ahaṃ imaṃ nissāya bhavanissaraṇaṃ pattomhī”ti cintetvā,",
  "atk-s0502a0:876_8": "“imasmiṃ tāva me attabhāve patiṭṭhā jātā,",
  "atk-s0502a0:876_9": "saṃsāre pana me saṃsarantassa aññesupi attabhāvesu ayaṃ patiṭṭhā bhūtapubbā,",
  "atk-s0502a0:876_10": "no”ti upadhārento ekūnaattabhāvasataṃ anussari.",
  "atk-s0502a0:876_11": "Sāpi ekūnaattabhāvasate tassa pādaparicārikā aññesu paṭibaddhacittā hutvā taṃ jīvitā voropesi.",
  "atk-s0502a0:876_12": "Thero tassā ettakaṃ aguṇaṃ disvā,",
  "atk-s0502a0:876_13": "“aho mayaṃ mahāupāsikā bhāriyaṃ kammaṃ akāsī”ti cintesi.",
  "atk-s0502a0:877_0": "Mahāupāsikāpi gehe nisinnāva “kiṃ nu kho mayhaṃ puttassa pabbajitakiccaṃ mattakaṃ pattaṃ,",
  "atk-s0502a0:877_1": "no”ti upadhārayamānā tassa arahattapattiṃ ñatvā uttari upadhāriyamānā,",
  "atk-s0502a0:877_2": "“mama putto arahattaṃ patvā aho vata me ayaṃ upāsikā mahatī patiṭṭhā jātā”ti cintetvā,",
  "atk-s0502a0:877_3": "“atītepi nu kho me ayaṃ patiṭṭhā bhūtapubbā,",
  "atk-s0502a0:877_4": "no”ti upadhārento ekūnaattabhāvasataṃ anussari,",
  "atk-s0502a0:877_5": "“ahaṃ kho pana ekūnaattabhāvasate aññehi saddhiṃ ekato hutvā etaṃ jīvitā voropesiṃ,",
  "atk-s0502a0:877_6": "ayaṃ me ettakaṃ aguṇaṃ disvā ‘aho bhāriyaṃ kammaṃ kataṃ upāsikāyā”ti cintesi.",
  "atk-s0502a0:877_7": "“Atthi nu kho evaṃ saṃsāre saṃsarantiyā mama puttassa upakāro katapubbo”ti upadhārayamānā tato uttariṃ",
  "atk-s0502a0:877_8": "satamaṃ attabhāvaṃ anussaritvā satame attabhāve mayā etassa pādaparicārikāya hutvā etasmiṃ jīvitā voropanaṭṭhāne",
  "atk-s0502a0:877_9": "jīvitadānaṃ dinnaṃ,",
  "atk-s0502a0:877_10": "aho mayā mama puttassa mahāupakāro katapubbo”ti gehe nisinnāva uttariṃ visesetvā “upadhārethā”ti āha.",
  "atk-s0502a0:877_11": "So dibbāya sotadhātuyā saddaṃ sutvā visesetvā satamaṃ attabhāvaṃ anussaritvā tattha tāya attano jīvitassa dinnabhāvaṃ disvā,",
  "atk-s0502a0:877_12": "“aho mama imāya mahāupāsikāya upakāro katapubbo”ti attamano hutvā tassā tattheva catūsu maggaphalesu",
  "atk-s0502a0:877_13": "pañhaṃ kathetvā anupādisesāya nibbānadhātuyā parinibbāyīti.",
  "atk-s0502a0:878_0": "Aññatarabhikkhuvatthu dutiyaṃ.",
  "atk-s0502a0:879_0": "3. Aññataraukkaṇṭhitabhikkhuvatthu",
  "atk-s0502a0:880_0": "Sududdasanti imaṃ dhammadesanaṃ satthā sāvatthiyaṃ viharanto aññataraṃ ukkaṇṭhitabhikkhuṃ ārabbha kathesi.",
  "atk-s0502a0:881_0": "Satthari kira sāvatthiyaṃ viharante eko seṭṭhiputto attano kulūpagattheraṃ upasaṅkamitvā, “bhante,",
  "atk-s0502a0:881_1": "ahaṃ dukkhā muccitukāmo,",
  "atk-s0502a0:881_2": "ekaṃ me dukkhato muccanakāraṇaṃ kathethā”ti āha.",
  "atk-s0502a0:881_3": "“Sādhāvuso,",
  "atk-s0502a0:881_4": "sacesi dukkhā muccitukāmo,",
  "atk-s0502a0:881_5": "salākabhattaṃ dehi,",
  "atk-s0502a0:881_6": "pakkhikabhattaṃ dehi,",
  "atk-s0502a0:881_7": "vassāvāsikaṃ dehi,",
  "atk-s0502a0:881_8": "cīvarādayo paccaye dehi,",
  "atk-s0502a0:881_9": "attano sāpateyyaṃ tayo koṭṭhāse katvā ekena kammantaṃ payojehi,",
  "atk-s0502a0:881_10": "ekena puttadāraṃ posehi,",
  "atk-s0502a0:881_11": "ekaṃ buddhasāsane dehī”ti āha.",
  "atk-s0502a0:881_12": "So “sādhu,",
  "atk-s0502a0:881_13": "bhante”ti vuttapaṭipāṭiyā sabbaṃ katvā puna theraṃ pucchi –",
  "atk-s0502a0:881_14": "“tato uttariṃ aññaṃ kiṃ karomi,",
  "atk-s0502a0:881_15": "bhante”ti? “Āvuso,",
  "atk-s0502a0:881_16": "tīṇi saraṇāni gaṇha,",
  "atk-s0502a0:881_17": "pañca sīlāni gaṇhāhī”ti.",
  "atk-s0502a0:881_18": "Tānipi paṭiggahetvā tato uttariṃ pucchi.",
  "atk-s0502a0:881_19": "“Tena hi dasa sīlāni gaṇhāhī”ti. “Sādhu,",
  "atk-s0502a0:881_20": "bhante”ti gaṇhi.",
  "atk-s0502a0:881_21": "So evaṃ anupubbena puññakammassa katattā anupubbaseṭṭhiputto nāma jāto.",
  "atk-s0502a0:881_22": "Tato “uttarimpi kattabbaṃ atthi,",
  "atk-s0502a0:881_23": "bhante”ti puna pucchitvā,",
  "atk-s0502a0:881_24": "“tena hi pabbajāhī”ti vutto nikkhamitvā pabbaji.",
  "atk-s0502a0:881_25": "Tasseko ābhidhammikabhikkhu ācariyo ahosi.",
  "atk-s0502a0:881_26": "Eko vinayadharo upajjhāyo.",
  "atk-s0502a0:881_27": "Tassa laddhūpasampadassa ācariyo attano santikaṃ āgatakāle abhidhamme pañhaṃ kathesi –",
  "atk-s0502a0:881_28": "“buddhasāsane nāma idaṃ kātuṃ vaṭṭati,",
  "atk-s0502a0:881_29": "idaṃ na vaṭṭatī”ti.",
  "atk-s0502a0:881_30": "Upajjhāyopissa attano santikaṃ āgatakāle vinaye pañhaṃ kathesi –",
  "atk-s0502a0:881_31": "“buddhasāsane nāma idaṃ kātuṃ vaṭṭati,",
  "atk-s0502a0:881_32": "idaṃ na vaṭṭati,",
  "atk-s0502a0:881_33": "idaṃ kappati,",
  "atk-s0502a0:881_34": "idaṃ na kappatī”ti.",
  "atk-s0502a0:881_35": "So cintesi –",
  "atk-s0502a0:881_36": "“aho bhāriyaṃ idaṃ kammaṃ,",
  "atk-s0502a0:881_37": "ahaṃ dukkhā muccitukāmo pabbajito,",
  "atk-s0502a0:881_38": "idha ca mama hatthapasāraṇaṭṭhānampi na paññāyati,",
  "atk-s0502a0:881_39": "gehe ṭhatvāva dukkhā muccituṃ sakkā,",
  "atk-s0502a0:881_40": "mayā gihinā bhavituṃ vaṭṭatī”ti.",
  "atk-s0502a0:881_41": "So tato paṭṭhāya ukkaṇṭhito anabhirato dvattiṃsākāre sajjhāyaṃ na karoti,",
  "atk-s0502a0:881_42": "uddesaṃ na gaṇhāti,",
  "atk-s0502a0:881_43": "kiso lūkho dhamanisanthatagatto ālassiyābhibhūto kacchuparikiṇṇo ahosi.",
  "atk-s0502a0:882_0": "Atha naṃ daharasāmaṇerā, “āvuso,",
  "atk-s0502a0:882_1": "kiṃ tvaṃ ṭhitaṭṭhāne ṭhitova nisinnaṭṭhāne nisinnova ahosi,",
  "atk-s0502a0:882_2": "paṇḍurogābhibhūto kiso lūkho dhamanisanthatagatto ālassiyābhibhūto kacchuparikiṇṇo,",
  "atk-s0502a0:882_3": "kiṃ te kata”nti pucchiṃsu.",
  "atk-s0502a0:882_4": "“Ukkaṇṭhitomhi, āvuso”ti.",
  "atk-s0502a0:882_5": "“Kiṃ kāraṇā”ti?",
  "atk-s0502a0:882_6": "So taṃ pavattiṃ ārocesi.",
  "atk-s0502a0:882_7": "Te tassa ācariyupajjhāyānaṃ ācikkhiṃsu.",
  "atk-s0502a0:882_8": "Ācariyupajjhāyā taṃ ādāya satthu santikaṃ agamaṃsu.",
  "atk-s0502a0:882_9": "Satthā “kiṃ,",
  "atk-s0502a0:882_10": "bhikkhave,",
  "atk-s0502a0:882_11": "āgatatthā”ti āha. “Bhante,",
  "atk-s0502a0:882_12": "ayaṃ bhikkhu tumhākaṃ sāsane ukkaṇṭhito”ti.",
  "atk-s0502a0:882_13": "“Evaṃ kira bhikkhū”ti. “Āma,",
  "atk-s0502a0:882_14": "bhante”ti.",
  "atk-s0502a0:882_15": "“Kiṃ kāraṇā”ti? “Ahaṃ, bhante,",
  "atk-s0502a0:882_16": "dukkhā muccitukāmova pabbajito,",
  "atk-s0502a0:882_17": "tassa me ācariyo abhidhammakathaṃ kathesi,",
  "atk-s0502a0:882_18": "upajjhāyo vinayakathaṃ kathesi,",
  "atk-s0502a0:882_19": "svāhaṃ ‘idha me hatthapasāraṇaṭṭhānampi natthi,",
  "atk-s0502a0:882_20": "gihinā hutvā sakkā dukkhā muccituṃ,",
  "atk-s0502a0:882_21": "gihi bhavissāmī’ti sanniṭṭhānamakāsiṃ,",
  "atk-s0502a0:882_22": "bhante”ti.",
  "atk-s0502a0:882_23": "“Sace tvaṃ, bhikkhu,",
  "atk-s0502a0:882_24": "ekameva rakkhituṃ sakkhissasi,",
  "atk-s0502a0:882_25": "avasesānaṃ rakkhanakiccaṃ natthī”ti. “Kiṃ,",
  "atk-s0502a0:882_26": "bhante”ti?",
  "atk-s0502a0:882_27": "“Tava cittameva rakkhituṃ sakkhissasī”ti.",
  "atk-s0502a0:882_28": "“Sakkhissāmi,",
  "atk-s0502a0:882_29": "bhante”ti.",
  "atk-s0502a0:882_30": "“Tena hi attano cittameva rakkhāhi,",
  "atk-s0502a0:882_31": "sakkā dukkhā muccitu”nti imaṃ ovādaṃ datvā imaṃ gāthamāha –",
  "atk-s0502a0:883_0": "36.",
  "atk-s0502a0:884_0": "“Sududdasaṃ sunipuṇaṃ, yatthakāmanipātinaṃ;",
  "atk-s0502a0:885_0": "Cittaṃ rakkhetha medhāvī, cittaṃ guttaṃ sukhāvaha”nti.",
  "atk-s0502a0:886_0": "Tattha sududdasanti suṭṭhu duddasaṃ.",
  "atk-s0502a0:886_1": "Sunipuṇanti suṭṭhu nipuṇaṃ paramasaṇhaṃ.",
  "atk-s0502a0:886_2": "Yatthakāmanipātinanti jātiādīni anoloketvā labhitabbālabhitabbayuttāyuttaṭṭhānesu yattha katthaci nipatanasīlaṃ.",
  "atk-s0502a0:886_3": "Cittaṃ rakkhetha medhāvīti andhabālo dummedho attano cittaṃ rakkhituṃ samattho nāma natthi,",
  "atk-s0502a0:886_4": "cittavasiko hutvā anayabyasanaṃ pāpuṇāti.",
  "atk-s0502a0:886_5": "Medhāvī pana paṇḍitova cittaṃ rakkhituṃ sakkoti,",
  "atk-s0502a0:886_6": "tasmā tvampi cittameva gopehi.",
  "atk-s0502a0:886_7": "Idañhi cittaṃ guttaṃ sukhāvahaṃ maggaphalanibbānasukhāni āvahatīti.",
  "atk-s0502a0:887_0": "Desanāpariyosāne so bhikkhu sotāpattiphalaṃ pāpuṇi,",
  "atk-s0502a0:887_1": "aññepi bahū sotāpannādayo ahesuṃ,",
  "atk-s0502a0:887_2": "desanā mahājanassa sātthikā ahosīti.",
  "atk-s0502a0:888_0": "Aññataraukkaṇṭhitabhikkhuvatthu tatiyaṃ.",
  "atk-s0502a0:889_0": "4. Saṅgharakkhitabhāgineyyattheravatthu",
  "atk-s0502a0:890_0": "Dūraṅgamanti imaṃ dhammadesanaṃ satthā sāvatthiyaṃ viharanto saṅgharakkhitaṃ nāma bhikkhuṃ ārabbha kathesi.",
  "atk-s0502a0:891_0": "Sāvatthiyaṃ kireko kulaputto satthu dhammadesanaṃ sutvā nikkhamitvā pabbajito laddhūpasampado saṅgharakkhitatthero",
  "atk-s0502a0:891_1": "nāma hutvā katipāheneva arahattaṃ pāpuṇi.",
  "atk-s0502a0:891_2": "Tassa kaniṭṭhabhaginī puttaṃ labhitvā therassa nāmaṃ akāsi.",
  "atk-s0502a0:891_3": "So bhāgineyyasaṅgharakkhito nāma hutvā vayappatto therasseva santike pabbajitvā laddhūpasampado aññatarasmiṃ gāmakārāme vassaṃ upagantvā,",
  "atk-s0502a0:891_4": "“ekaṃ sattahatthaṃ,",
  "atk-s0502a0:891_5": "ekaṃ aṭṭhahattha”nti dve vassāvāsikasāṭake labhitvā aṭṭhahatthaṃ “upajjhāyassa me bhavissatī”ti sallakkhetvā",
  "atk-s0502a0:891_6": "“sattahatthaṃ mayhaṃ bhavissatī”ti cintetvā vuṭṭhavasso “upajjhāyaṃ passissāmī”ti āgacchanto antarāmagge",
  "atk-s0502a0:891_7": "piṇḍāya caranto āgantvā there vihāraṃ anāgateyeva vihāraṃ pavisitvā therassa divāṭṭhānaṃ sammajjitvā",
  "atk-s0502a0:891_8": "pādodakaṃ upaṭṭhapetvā āsanaṃ paññapetvā āgamanamaggaṃ olokento nisīdi.",
  "atk-s0502a0:891_9": "Athassāgamanabhāvaṃ disvā paccuggamanaṃ katvā pattacīvaraṃ paṭiggahetvā,",
  "atk-s0502a0:891_10": "“nisīdatha,",
  "atk-s0502a0:891_11": "bhante”ti theraṃ nisīdāpetvā tālavaṇṭaṃ ādāya bījitvā pānīyaṃ datvā pāde dhovitvā taṃ sāṭakaṃ ānetvā pādamūle ṭhapetvā, “bhante,",
  "atk-s0502a0:891_12": "imaṃ paribhuñjathā”ti vatvā bījayamāno aṭṭhāsi.",
  "atk-s0502a0:892_0": "Atha naṃ thero āha –",
  "atk-s0502a0:892_1": "“saṅgharakkhita,",
  "atk-s0502a0:892_2": "mayhaṃ cīvaraṃ paripuṇṇaṃ,",
  "atk-s0502a0:892_3": "tvameva paribhuñjā”ti. “Bhante,",
  "atk-s0502a0:892_4": "mayā laddhakālato paṭṭhāya ayaṃ tumhākameva sallakkhito,",
  "atk-s0502a0:892_5": "paribhogaṃ karothā”ti. “Hotu,",
  "atk-s0502a0:892_6": "saṅgharakkhita,",
  "atk-s0502a0:892_7": "paripuṇṇaṃ me cīvaraṃ,",
  "atk-s0502a0:892_8": "tvameva paribhuñjā”ti. “Bhante,",
  "atk-s0502a0:892_9": "mā evaṃ karotha,",
  "atk-s0502a0:892_10": "tumhehi paribhutte mayhaṃ mahapphalaṃ bhavissatī”ti.",
  "atk-s0502a0:892_11": "Atha naṃ tassa punappunaṃ kathentassapi thero na icchiyeva.",
  "atk-s0502a0:893_0": "Evaṃ so bījayamāno ṭhitova cintesi –",
  "atk-s0502a0:893_1": "“ahaṃ therassa gihikāle bhāgineyyo,",
  "atk-s0502a0:893_2": "pabbajitakāle saddhivihāriko,",
  "atk-s0502a0:893_3": "evampi mayā saddhiṃ upajjhāyo paribhogaṃ na kattukāmo.",
  "atk-s0502a0:893_4": "Imasmiṃ mayā saddhiṃ paribhogaṃ akaronte kiṃ me samaṇabhāvena,",
  "atk-s0502a0:893_5": "gihi bhavissāmī”ti.",
  "atk-s0502a0:893_6": "Athassa etadahosi –",
  "atk-s0502a0:893_7": "“dussaṇṭhāpito gharāvāso,",
  "atk-s0502a0:893_8": "kiṃ nu kho katvā gihibhūto jīvissāmī”ti.",
  "atk-s0502a0:893_9": "Tato cintesi –",
  "atk-s0502a0:893_10": "“aṭṭhahatthasāṭakaṃ vikkiṇitvā ekaṃ eḷikaṃ gaṇhissāmi,",
  "atk-s0502a0:893_11": "eḷikā nāma khippaṃ vijāyati,",
  "atk-s0502a0:893_12": "svāhaṃ vijātaṃ vijātaṃ vikkiṇitvā mūlaṃ karissāmi,",
  "atk-s0502a0:893_13": "mūle bahū katvā ekaṃ pajāpatiṃ ānessāmi,",
  "atk-s0502a0:893_14": "sā ekaṃ puttaṃ vijāyissati.",
  "atk-s0502a0:893_15": "Athassa mama mātulassa nāmaṃ katvā cūḷayānake nisīdāpetvā mama puttañca bhariyañca ādāya mātulaṃ vandituṃ āgamissāmi,",
  "atk-s0502a0:893_16": "āgacchante antarāmagge mama bhariyaṃ evaṃ vakkhāmi –",
  "atk-s0502a0:893_17": "‘ānehi tāva me puttaṃ vahissāmina’nti.",
  "atk-s0502a0:893_18": "Sā ‘kiṃ te puttena, ehi,",
  "atk-s0502a0:893_19": "imaṃ yānakaṃ pājehī’ti vatvā puttaṃ gahetvā,",
  "atk-s0502a0:893_20": "‘ahaṃ nessāmi na’nti netvā sandhāretuṃ asakkontī cakkapathe chaḍḍessati.",
  "atk-s0502a0:893_21": "Athassa sarīraṃ abhiruhitvā cakkaṃ gamissati,",
  "atk-s0502a0:893_22": "atha naṃ ‘tvaṃ mama puttaṃ neva mayhaṃ adāsi,",
  "atk-s0502a0:893_23": "naṃ sandhāretuṃ nāsakkhi nāsitosmi tayā’ti vatvā patodayaṭṭhiyā piṭṭhiyaṃ paharissāmī”ti.",
  "atk-s0502a0:894_0": "So evaṃ cintentova ṭhatvā bījayamāno therassa sīse tālavaṇṭena pahari.",
  "atk-s0502a0:894_1": "Thero “kiṃ nu kho ahaṃ saṅgharakkhitena sīse pahato”ti upadhārento tena cintitacintitaṃ sabbaṃ ñatvā,",
  "atk-s0502a0:894_2": "“saṅgharakkhita,",
  "atk-s0502a0:894_3": "mātugāmassa pahāraṃ dātuṃ nāsakkhi,",
  "atk-s0502a0:894_4": "ko ettha mahallakattherassa doso”ti āha.",
  "atk-s0502a0:894_5": "So “aho naṭṭhomhi,",
  "atk-s0502a0:894_6": "ñātaṃ kira me upajjhāyena cintitacintitaṃ,",
  "atk-s0502a0:894_7": "kiṃ me samaṇabhāvenā”ti tālavaṇṭaṃ chaḍḍetvā palāyituṃ āraddho.",
  "atk-s0502a0:895_0": "Atha naṃ daharā ca sāmaṇerā ca anubandhitvā ādāya satthu santikaṃ agamaṃsu.",
  "atk-s0502a0:895_1": "Satthā te bhikkhū disvāva “kiṃ,",
  "atk-s0502a0:895_2": "bhikkhave,",
  "atk-s0502a0:895_3": "āgatattha,",
  "atk-s0502a0:895_4": "eko vo bhikkhu laddho”ti pucchi. “Āma, bhante,",
  "atk-s0502a0:895_5": "imaṃ daharaṃ ukkaṇṭhitvā palāyantaṃ gahetvā tumhākaṃ santikaṃ āgatamhā”ti.",
  "atk-s0502a0:895_6": "“Evaṃ kira bhikkhū”ti? “Āma,",
  "atk-s0502a0:895_7": "bhante”ti.",
  "atk-s0502a0:895_8": "“Kimatthaṃ te bhikkhu evaṃ bhāriyaṃ kammaṃ kataṃ,",
  "atk-s0502a0:895_9": "nanu tvaṃ āraddhavīriyassa ekassa buddhassa putto,",
  "atk-s0502a0:895_10": "mādisassa nāma buddhassa sāsane pabbajitvā attānaṃ dametvā sotāpannoti vā sakadāgāmīti vā anāgāmīti vā arahāti vā vadāpetuṃ nāsakkhi,",
  "atk-s0502a0:895_11": "kimatthaṃ evaṃ bhāriyaṃ kammamakāsī”ti?",
  "atk-s0502a0:895_12": "“Ukkaṇṭhitosmi,",
  "atk-s0502a0:895_13": "bhante”ti.",
  "atk-s0502a0:895_14": "“Kiṃ kāraṇā ukkaṇṭhitosī”ti?",
  "atk-s0502a0:895_15": "So evaṃ vassāvāsikasāṭakānaṃ laddhadivasato paṭṭhāya yāva therassa tālavaṇṭena pahārā sabbaṃ taṃ pavattiṃ ārocetvā,",
  "atk-s0502a0:895_16": "“iminā kāraṇena palātosmi,",
  "atk-s0502a0:895_17": "bhante”ti āha.",
  "atk-s0502a0:895_18": "Atha naṃ satthā “ehi bhikkhu,",
  "atk-s0502a0:895_19": "mā cintayi cittaṃ nāmetaṃ dūre hontampi ārammaṇaṃ sampaṭicchanakajātikaṃ,",
  "atk-s0502a0:895_20": "rāgadosamohabandhanā muccanatthāya vāyamituṃ vaṭṭatī”ti vatvā imaṃ gāthamāha –",
  "atk-s0502a0:896_0": "37.",
  "atk-s0502a0:897_0": "“Dūraṅgamaṃ ekacaraṃ, asarīraṃ guhāsayaṃ;",
  "atk-s0502a0:898_0": "Ye cittaṃ saṃyamessanti, mokkhanti mārabandhanā”ti.",
  "atk-s0502a0:899_0": "Tattha dūraṅgamanti cittassa hi makkaṭasuttamattakampi puratthimādidisābhāgena gamanāgamanaṃ nāma natthi,",
  "atk-s0502a0:899_1": "dūre santampi pana ārammaṇaṃ sampaṭicchatīti dūraṅgamaṃ nāma jātaṃ.",
  "atk-s0502a0:899_2": "Sattaṭṭhacittāni pana ekato kaṇṇikabaddhāni ekakkhaṇe uppajjituṃ samatthāni nāma natthi.",
  "atk-s0502a0:899_3": "Uppattikāle ekekameva cittaṃ uppajjati,",
  "atk-s0502a0:899_4": "tasmiṃ niruddhe puna ekekameva uppajjatīti ekacaraṃ nāma jātaṃ.",
  "atk-s0502a0:899_5": "Cittassa sarīrasaṇṭhānaṃ vā nīlādippakāro vaṇṇabhedo vā natthīti asarīraṃ nāma jātaṃ.",
  "atk-s0502a0:899_6": "Guhā nāma catumahābhūtaguhā,",
  "atk-s0502a0:899_7": "idañca hadayarūpaṃ nissāya pavattatīti guhāsayaṃ nāma jātaṃ.",
  "atk-s0502a0:899_8": "Ye cittanti ye keci purisā vā itthiyo vā gahaṭṭhā vā pabbajitā vā anuppajjanakakilesassa uppajjituṃ adentā",
  "atk-s0502a0:899_9": "satisammosena uppannakilesaṃ pajahantā cittaṃ saṃyamessanti saṃyataṃ avikkhittaṃ karissanti.",
  "atk-s0502a0:899_10": "Mokkhanti mārabandhanāti sabbete kilesabandhanābhāvena mārabandhanasaṅkhātā tebhūmakavaṭṭā muccissantīti.",
  "atk-s0502a0:900_0": "Desanāpariyosāne bhāgineyyasaṅgharakkhitatthero sotāpattiphalaṃ pāpuṇi,",
  "atk-s0502a0:900_1": "aññepi bahū sotāpannādayo jātā,",
  "atk-s0502a0:900_2": "mahājanassa sātthikā dhammadesanā ahosīti.",
  "atk-s0502a0:901_0": "Saṅgharakkhitabhāgineyyattheravatthu catutthaṃ.",
  "atk-s0502a0:902_0": "5. Cittahatthattheravatthu",
  "atk-s0502a0:903_0": "Anavaṭṭhitacittassāti imaṃ dhammadesanaṃ satthā sāvatthiyaṃ viharanto cittahatthattheraṃ ārabbha kathesi.",
  "atk-s0502a0:904_0": "Eko kira sāvatthivāsī kulaputto naṭṭhagoṇaṃ pariyesanto araññaṃ pavisitvā majjhanhike kāle goṇaṃ disvā goyūthe vissajjetvā,",
  "atk-s0502a0:904_1": "“avassaṃ ayyānaṃ santike āhāramattaṃ labhissāmī”ti khuppipāsāpīḷito vihāraṃ pavisitvā bhikkhūnaṃ santikaṃ gantvā vanditvā ekamantaṃ nisīdi.",
  "atk-s0502a0:904_2": "Tasmiṃ kho pana samaye bhikkhūnaṃ avakkārapātiyaṃ bhuttāvasesakaṃ bhattaṃ hoti,",
  "atk-s0502a0:904_3": "te taṃ chātakapīḷitaṃ disvā,",
  "atk-s0502a0:904_4": "“ito bhattaṃ gahetvā bhuñjāhī”ti vadiṃsu.",
  "atk-s0502a0:904_5": "Buddhakāle ca pana anekasūpabyañjanaṃ bhattaṃ uppajjati,",
  "atk-s0502a0:904_6": "so tato yāpanamattaṃ gahetvā bhuñjitvā pānīyaṃ pivitvā hatthe dhovitvā bhikkhū vanditvā, “kiṃ, bhante, ajja, ayyā,",
  "atk-s0502a0:904_7": "nimantanaṭṭhānaṃ agamaṃsū”ti pucchi. “Natthi, upāsaka,",
  "atk-s0502a0:904_8": "bhikkhū imināva nīhārena nibaddhaṃ labhantī”ti.",
  "atk-s0502a0:904_9": "So “mayaṃ uṭṭhāya samuṭṭhāya rattindivaṃ nibaddhaṃ kammaṃ karontāpi evaṃ madhurabyañjanaṃ bhattaṃ na labhāma,",
  "atk-s0502a0:904_10": "ime kira nibaddhaṃ bhuñjanti,",
  "atk-s0502a0:904_11": "kiṃ me gihibhāvena,",
  "atk-s0502a0:904_12": "bhikkhu bhavissāmī”ti cintetvā bhikkhū upasaṅkamitvā pabbajjaṃ yāci.",
  "atk-s0502a0:904_13": "Atha naṃ bhikkhū “sādhu upāsakā”ti pabbājesuṃ.",
  "atk-s0502a0:905_0": "So laddhūpasampado sabbappakāraṃ vattapaṭivattaṃ akāsi.",
  "atk-s0502a0:905_1": "So buddhānaṃ uppannena lābhasakkārena katipāhaccayena thūlasarīro ahosi.",
  "atk-s0502a0:905_2": "Tato cintesi –",
  "atk-s0502a0:905_3": "“kiṃ me bhikkhāya caritvā jīvitena,",
  "atk-s0502a0:905_4": "gihī bhavissāmī”ti.",
  "atk-s0502a0:905_5": "So vibbhamitvā gehaṃ pāvisi.",
  "atk-s0502a0:905_6": "Tassa gehe kammaṃ karontassa katipāheneva sarīraṃ milāyi.",
  "atk-s0502a0:905_7": "Tato “kiṃ me iminā dukkhena,",
  "atk-s0502a0:905_8": "samaṇo bhavissāmī”ti cintetvā puna gantvā pabbaji.",
  "atk-s0502a0:905_9": "So katipāhaṃ vītināmetvā puna ukkaṇṭhitvā vibbhami,",
  "atk-s0502a0:905_10": "pabbajitakāle pana bhikkhūnaṃ upakārako hoti.",
  "atk-s0502a0:905_11": "So katipāheneva punapi ukkaṇṭhitvā,",
  "atk-s0502a0:905_12": "“kiṃ me gihibhāvena,",
  "atk-s0502a0:905_13": "pabbajissāmī”ti gantvā bhikkhū vanditvā pabbajjaṃ yāci.",
  "atk-s0502a0:905_14": "Atha naṃ bhikkhū upakāravasena puna pabbājayiṃsu.",
  "atk-s0502a0:905_15": "Evaṃ so iminā niyāmeneva chakkhattuṃ pabbajitvā uppabbajito.",
  "atk-s0502a0:905_16": "Tassa bhikkhū “esa cittavasiko hutvā vicaratī”ti cittahatthattheroti nāmaṃ kariṃsu.",
  "atk-s0502a0:906_0": "Tassevaṃ aparāparaṃ vicarantasseva bhariyā gabbhinī ahosi.",
  "atk-s0502a0:906_1": "So sattame vāre araññato kasibhaṇḍamādāya gehaṃ gantvā bhaṇḍakaṃ ṭhapetvā “attano kāsāvaṃ gaṇhissāmī”ti gabbhaṃ pāvisi.",
  "atk-s0502a0:906_2": "Tasmiṃ khaṇe tassa bhariyā nipajjitvā niddāyati.",
  "atk-s0502a0:906_3": "Tassā nivatthasāṭako apagato hoti,",
  "atk-s0502a0:906_4": "mukhato ca lālā paggharati,",
  "atk-s0502a0:906_5": "nāsā ghuraghurāyati,",
  "atk-s0502a0:906_6": "mukhaṃ vivaṭṭaṃ,",
  "atk-s0502a0:906_7": "dantaṃ ghaṃsati,",
  "atk-s0502a0:906_8": "sā tassa uddhumātakasarīraṃ viya upaṭṭhāsi.",
  "atk-s0502a0:906_9": "So “aniccaṃ dukkhaṃ ida”nti saññaṃ labhitvā,",
  "atk-s0502a0:906_10": "“ahaṃ ettakaṃ kālaṃ pabbajitvā imaṃ nissāya bhikkhubhāve saṇṭhātuṃ nāsakkhi”nti kāsāyakoṭiyaṃ gahetvā udare bandhitvā gehā nikkhami.",
  "atk-s0502a0:907_0": "Athassa anantaragehe ṭhitā sassu taṃ tathā gacchantaṃ disvā,",
  "atk-s0502a0:907_1": "“ayaṃ paṭiukkaṇṭhito bhavissati,",
  "atk-s0502a0:907_2": "idāneva araññato āgantvā kāsāvaṃ udare bandhitvāva gehā nikkhanto vihārābhimukho gacchati,",
  "atk-s0502a0:907_3": "kiṃ nu kho”ti gehaṃ pavisitvā niddāyamānaṃ dhītaraṃ passitvā “imaṃ disvā so vippaṭisārī hutvā gato”ti ñatvā dhītaraṃ paharitvā “uṭṭhehi kāḷakaṇṇi,",
  "atk-s0502a0:907_4": "sāmiko te taṃ niddāyamānaṃ disvā vippaṭisārī hutvā gato,",
  "atk-s0502a0:907_5": "natthi so ito paṭṭhāya tuyha”nti āha.",
  "atk-s0502a0:907_6": "“Apehi apehi, amma,",
  "atk-s0502a0:907_7": "kuto tassa gamanaṃ atthi,",
  "atk-s0502a0:907_8": "katipāheneva punāgamissatī”ti āha.",
  "atk-s0502a0:907_9": "Sopi “aniccaṃ dukkha”nti vatvā gacchanto gacchantova sotāpattiphalaṃ pāpuṇi.",
  "atk-s0502a0:907_10": "So gantvā bhikkhū vanditvā pabbajjaṃ yāci.",
  "atk-s0502a0:907_11": "“Na sakkhissāma maṃyaṃ taṃ pabbājetuṃ,",
  "atk-s0502a0:907_12": "kuto tuyhaṃ samaṇabhāvo,",
  "atk-s0502a0:907_13": "satthakanisānapāsāṇasadisaṃ tava sīsa”nti. “Bhante,",
  "atk-s0502a0:907_14": "idāni maṃ anukampāya ekavāraṃ pabbājethā”ti.",
  "atk-s0502a0:907_15": "Te taṃ upakāravasena pabbājayiṃsu.",
  "atk-s0502a0:907_16": "So katipāheneva saha paṭisambhidāhi arahattaṃ pāpuṇi.",
  "atk-s0502a0:908_0": "Tepi naṃ āhaṃsu –",
  "atk-s0502a0:908_1": "“āvuso cittahattha,",
  "atk-s0502a0:908_2": "tava gamanasamayaṃ tvameva jāneyyāsi,",
  "atk-s0502a0:908_3": "imasmiṃ vāre te cirāyita”nti. “Bhante,",
  "atk-s0502a0:908_4": "saṃsaggassa atthibhāvakāle gatamhā,",
  "atk-s0502a0:908_5": "so no saṃsaggo chinno,",
  "atk-s0502a0:908_6": "idāni agamanadhammā jātamhā”ti.",
  "atk-s0502a0:908_7": "Bhikkhū satthu santikaṃ gantvā, “bhante,",
  "atk-s0502a0:908_8": "ayaṃ bhikkhu amhehi evaṃ vutto evaṃ nāma kathesi,",
  "atk-s0502a0:908_9": "aññaṃ byākaroti,",
  "atk-s0502a0:908_10": "abhūtaṃ vadatī”ti āhaṃsu.",
  "atk-s0502a0:908_11": "Satthā “āma,",
  "atk-s0502a0:908_12": "bhikkhave,",
  "atk-s0502a0:908_13": "mama putto attano anavaṭṭhitacittakāle saddhammaṃ ajānanakāle gamanāgamanaṃ akāsi,",
  "atk-s0502a0:908_14": "idānissa puññañca pāpañca pahīna”nti vatvā imā dve gāthā āha –",
  "atk-s0502a0:909_0": "38.",
  "atk-s0502a0:910_0": "“Anavaṭṭhitacittassa, saddhammaṃ avijānato;",
  "atk-s0502a0:911_0": "Pariplavapasādassa, paññā na paripūrati.",
  "atk-s0502a0:912_0": "39.",
  "atk-s0502a0:913_0": "“Anavassutacittassa, ananvāhatacetaso;",
  "atk-s0502a0:914_0": "Puññapāpapahīnassa, natthi jāgarato bhaya”nti.",
  "atk-s0502a0:915_0": "Tattha anavaṭṭhitacittassāti cittaṃ nāmetaṃ kassaci nibaddhaṃ vā thāvaraṃ vā natthi.",
  "atk-s0502a0:915_1": "Yo pana puggalo assapiṭṭhe ṭhapitakumbhaṇḍaṃ viya ca thusarāsimhi koṭṭitakhāṇuko viya ca khallāṭasīse",
  "atk-s0502a0:915_2": "ṭhapitakadambapupphaṃ viya ca na katthaci saṇṭhāti,",
  "atk-s0502a0:915_3": "kadāci buddhasāvako hoti,",
  "atk-s0502a0:915_4": "kadāci ājīvako,",
  "atk-s0502a0:915_5": "kadāci nigaṇṭho,",
  "atk-s0502a0:915_6": "kadāci tāpaso.",
  "atk-s0502a0:915_7": "Evarūpo puggalo anavaṭṭhitacitto nāma.",
  "atk-s0502a0:915_8": "Tassa anavaṭṭhitacittassa.",
  "atk-s0502a0:915_9": "Saddhammaṃ avijānatoti sattatiṃsabodhipakkhiyadhammabhedaṃ imaṃ saddhammaṃ avijānantassa parittasaddhatāya",
  "atk-s0502a0:915_10": "vā uplavasaddhatāya vā pariplavapasādassa kāmāvacararūpāvacarādibhedā paññā na paripūrati.",
  "atk-s0502a0:915_11": "Kāmāvacarāyapi aparipūrayamānāya kutova rūpāvacarārūpāvacaralokuttarapaññā paripūrissatīti dīpeti.",
  "atk-s0502a0:915_12": "Anavassutacittassāti rāgena atintacittassa.",
  "atk-s0502a0:915_13": "Ananvāhatacetasoti “āhatacitto khilajāto”ti āgataṭṭhāne dosena cittassa pahatabhāvo vutto,",
  "atk-s0502a0:915_14": "idha pana dosena appaṭihatacittassāti attho.",
  "atk-s0502a0:915_15": "Puññapāpapahīnassāti catutthamaggena pahīnapuññassa ceva pahīnapāpassa ca khīṇāsavassa.",
  "atk-s0502a0:915_16": "Natthi jāgarato bhayanti khīṇāsavassa jāgarantasseva abhayabhāvo kathito viya.",
  "atk-s0502a0:915_17": "So pana saddhādīhi pañcahi jāgaradhammehi samannāgatattā jāgaro nāma.",
  "atk-s0502a0:915_18": "Tasmā tassa jāgarantassāpi ajāgarantassāpi kilesabhayaṃ natthi kilesānaṃ apacchāvattanato.",
  "atk-s0502a0:915_19": "Na hi taṃ kilesā anubandhanti tena tena maggena pahīnānaṃ kilesānaṃ puna anupagamanato.",
  "atk-s0502a0:915_20": "Tenevāha –",
  "atk-s0502a0:915_21": "“sotāpattimaggena ye kilesā pahīnā,",
  "atk-s0502a0:915_22": "te kilese na puneti na pacceti na paccāgacchati,",
  "atk-s0502a0:915_23": "sakadāgāmianāgāmiarahattamaggena ye kilesā pahīnā,",
  "atk-s0502a0:915_24": "te kilese na puneti na pacceti na paccāgacchatī”ti.",
  "atk-s0502a0:916_0": "Desanā mahājanassa sātthikā saphalā ahosi.",
  "atk-s0502a0:917_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “bhāriyā vatime, āvuso,",
  "atk-s0502a0:917_1": "kilesā nāma,",
  "atk-s0502a0:917_2": "evarūpassa arahattassa upanissāyasampanno kulaputto kilesehi āloḷito sattavāre gihī hutvā sattavāre pabbajito”ti.",
  "atk-s0502a0:917_3": "Satthā tesaṃ taṃ kathāpavattiṃ sutvā taṅkhaṇānurūpena gamanena dhammasabhaṃ gantvā buddhāsane nisinno “kāya nuttha,",
  "atk-s0502a0:917_4": "bhikkhave,",
  "atk-s0502a0:917_5": "etarahi kathāya sannisinnā”ti pucchitvā,",
  "atk-s0502a0:917_6": "“imāya nāmā”ti vutte evameva,",
  "atk-s0502a0:917_7": "bhikkhave,",
  "atk-s0502a0:917_8": "kilesā nāma bhāriyā,",
  "atk-s0502a0:917_9": "sace ete rūpino hutvā katthaci pakkhipituṃ sakkā bhaveyyuṃ,",
  "atk-s0502a0:917_10": "cakkavāḷaṃ atisambādhaṃ,",
  "atk-s0502a0:917_11": "brahmaloko atinīcakoti okāso nesaṃ na bhaveyya,",
  "atk-s0502a0:917_12": "mādisampi nāmete paññāsampannaṃ purisājāneyyaṃ āloḷenti,",
  "atk-s0502a0:917_13": "avasesesu kā kathā?",
  "atk-s0502a0:917_14": "“Ahañhi aḍḍhanāḷimattaṃ varakacorakaṃ kuṇṭhakudālañca nissāya cha vāre pabbajitvā uppabbajitapubbo”ti. “Kadā, bhante,",
  "atk-s0502a0:917_15": "kadā sugatā”ti?",
  "atk-s0502a0:917_16": "“Suṇissatha,",
  "atk-s0502a0:917_17": "bhikkhave”ti. “Āma,",
  "atk-s0502a0:917_18": "bhante”ti.",
  "atk-s0502a0:917_19": "“Tena hi suṇāthā”ti atītaṃ āhari –",
  "atk-s0502a0:918_0": "Atīte bārāṇasiyaṃ brahmadatte rajjaṃ kārente kudālapaṇḍito nāma bāhirakapabbajjaṃ pabbajitvā aṭṭha māse",
  "atk-s0502a0:918_1": "himavante vasitvā vassārattasamaye bhūmiyā tintāya “gehe me aḍḍhanāḷimatto varakacorako ca kuṇṭhakudālako ca atthi,",
  "atk-s0502a0:918_2": "varakacorakabījaṃ mā nassī”ti uppabbajitvā ekaṃ ṭhānaṃ kudālena kasitvā taṃ bījaṃ vapitvā vatiṃ katvā",
  "atk-s0502a0:918_3": "pakkakāle uddharitvā nāḷimattabījaṃ ṭhapetvā sesaṃ khādi.",
  "atk-s0502a0:918_4": "So “kiṃ me dāni gehena,",
  "atk-s0502a0:918_5": "puna aṭṭha māse pabbajissāmī”ti cintetvā nikkhamitvā pabbaji.",
  "atk-s0502a0:918_6": "Imināva nīhārena nāḷimattaṃ varakacorakañca kuṇṭhakudālañca nissāya sattavāre gihī hutvā sattavāre pabbajitvā sattame pana vāre cintesi –",
  "atk-s0502a0:918_7": "“ahaṃ cha vāre imaṃ kuṇṭhakudālaṃ nissāya gihī hutvā pabbajito,",
  "atk-s0502a0:918_8": "katthacideva naṃ chaḍḍessāmī”ti.",
  "atk-s0502a0:918_9": "So gaṅgāya tīraṃ gantvā,",
  "atk-s0502a0:918_10": "“patitaṭṭhānaṃ passanto otaritvā gaṇheyyaṃ,",
  "atk-s0502a0:918_11": "yathāssa patitaṭṭhānaṃ na passāmi,",
  "atk-s0502a0:918_12": "tathā naṃ chaḍḍessāmī”ti cintetvā nāḷimattaṃ bījaṃ pilotikāya bandhitvā pilotikaṃ kudālaphalake bandhitvā",
  "atk-s0502a0:918_13": "kudālaṃ aggadaṇḍake gahetvā gaṅgāya tīre ṭhito akkhīni nimīletvā uparisīse tikkhattuṃ āvijjhitvā gaṅgāyaṃ",
  "atk-s0502a0:918_14": "khipitvā nivattitvā olokento patitaṭṭhānaṃ adisvā “jitaṃ me,",
  "atk-s0502a0:918_15": "jitaṃ me”ti tikkhattuṃ saddamakāsi.",
  "atk-s0502a0:919_0": "Tasmiṃ khaṇe bārāṇasirājā paccantaṃ vūpasametvā āgantvā nadītīre khandhāvāraṃ nivāsetvā nhānatthāya nadiṃ otiṇṇo taṃ saddaṃ assosi.",
  "atk-s0502a0:919_1": "Rājūnañca nāma “jitaṃ me”ti saddo amanāpo hoti,",
  "atk-s0502a0:919_2": "so tassa santikaṃ gantvā,",
  "atk-s0502a0:919_3": "“ahaṃ idāni amittamaddanaṃ katvā ‘jitaṃ me’ti āgato,",
  "atk-s0502a0:919_4": "tvaṃ pana ‘jitaṃ me,",
  "atk-s0502a0:919_5": "jitaṃ me’ti viravasi,",
  "atk-s0502a0:919_6": "kiṃ nāmeta”nti pucchi.",
  "atk-s0502a0:919_7": "Kudālapaṇḍito “tvaṃ bāhirakacore jini,",
  "atk-s0502a0:919_8": "tayā jitaṃ puna avajitameva hoti,",
  "atk-s0502a0:919_9": "mayā pana ajjhattiko lobhacoro jito,",
  "atk-s0502a0:919_10": "so puna maṃ na jinissati,",
  "atk-s0502a0:919_11": "tasseva jayo sādhū”ti vatvā imaṃ gāthamāha –",
  "atk-s0502a0:920_0": "“Na taṃ jitaṃ sādhu jitaṃ, yaṃ jitaṃ avajīyati;",
  "atk-s0502a0:921_0": "Taṃ kho jitaṃ sādhu jitaṃ, yaṃ jitaṃ nāvajīyatī”ti. ;",
  "atk-s0502a0:922_0": "Taṃ khaṇaṃyeva ca gaṅgaṃ olokento āpokasiṇaṃ nibbattetvā adhigataviseso ākāse pallaṅkena nisīdi.",
  "atk-s0502a0:922_1": "Rājā mahāpurisassa dhammakathaṃ sutvā vanditvā pabbajjaṃ yācitvā saddhiṃ balakāyena pabbaji.",
  "atk-s0502a0:922_2": "Yojanamattā parisā ahosi.",
  "atk-s0502a0:922_3": "Aparopi sāmantarājā tassa pabbajitabhāvaṃ sutvā,",
  "atk-s0502a0:922_4": "“tassa rajjaṃ gaṇhissāmī”ti āgantvā tathā samiddhaṃ nagaraṃ suññaṃ disvā,",
  "atk-s0502a0:922_5": "“evarūpaṃ nagaraṃ chaḍḍetvā pabbajito rājā orake ṭhāne na pabbajissati,",
  "atk-s0502a0:922_6": "mayāpi pabbajituṃ vaṭṭatī”ti cintetvā tattha gantvā mahāpurisaṃ upasaṅkamitvā pabbajjaṃ yācitvā saparivāro pabbaji.",
  "atk-s0502a0:922_7": "Eteneva nīhārena satta rājāno pabbajiṃsu.",
  "atk-s0502a0:922_8": "Sattayojaniko assamo ahosi.",
  "atk-s0502a0:922_9": "Satta rājāno bhoge chaḍḍetvā ettakaṃ janaṃ gahetvā pabbajiṃsu.",
  "atk-s0502a0:922_10": "Mahāpuriso brahmacariyavāsaṃ vasitvā brahmalokūpago ahosi.",
  "atk-s0502a0:923_0": "Satthā imaṃ dhammadesanaṃ āharitvā, “ahaṃ,",
  "atk-s0502a0:923_1": "bhikkhave,",
  "atk-s0502a0:923_2": "tadā kudālapaṇḍito ahosiṃ,",
  "atk-s0502a0:923_3": "kilesā nāmete evaṃ bhāriyā”ti āha.",
  "atk-s0502a0:924_0": "Cittahatthattheravatthu pañcamaṃ.",
  "atk-s0502a0:925_0": "6. Pañcasatabhikkhuvatthu",
  "atk-s0502a0:926_0": "Kumbhūpamanti imaṃ dhammadesanaṃ satthā sāvatthiyaṃ viharanto āraddhavipassake bhikkhū ārabbha kathesi.",
  "atk-s0502a0:927_0": "Sāvatthiyaṃ kira pañcasatā bhikkhū satthu santike yāva arahattā kammaṭṭhānaṃ gahetvā,",
  "atk-s0502a0:927_1": "“samaṇadhammaṃ karissāmā”ti yojanasatamaggaṃ gantvā ekaṃ mahāvāsagāmaṃ agamaṃsu.",
  "atk-s0502a0:927_2": "Atha te manussā disvā paññattāsane nisīdāpetvā paṇītehi yāgubhattādīhi parivisitvā, “kahaṃ, bhante,",
  "atk-s0502a0:927_3": "gacchathā”ti pucchitvā,",
  "atk-s0502a0:927_4": "“yathāphāsukaṭṭhāna”nti vutte, “bhante,",
  "atk-s0502a0:927_5": "imaṃ temāsaṃ idheva vasatha,",
  "atk-s0502a0:927_6": "mayampi tumhākaṃ santike saraṇesu patiṭṭhāya pañca sīlāni rakkhissāmā”ti yācitvā tesaṃ adhivāsanaṃ viditvā,",
  "atk-s0502a0:927_7": "“avidūre ṭhāne mahanto vanasaṇḍo atthi,",
  "atk-s0502a0:927_8": "ettha vasatha,",
  "atk-s0502a0:927_9": "bhante”ti vatvā uyyojesuṃ.",
  "atk-s0502a0:927_10": "Bhikkhū taṃ vanasaṇḍaṃ pavisiṃsu.",
  "atk-s0502a0:927_11": "Tasmiṃ vanasaṇḍe adhivatthā devatā “sīlavanto, ayyā,",
  "atk-s0502a0:927_12": "imaṃ vanasaṇḍaṃ anuppattā,",
  "atk-s0502a0:927_13": "ayuttaṃ kho pana asmākaṃ ayyesu idha vasantesu puttadāre gahetvā rukkhe abhiruyha vasitu”nti rukkhato otaritvā bhūmiyaṃ nisīditvā cintayiṃsu, “ayyā,",
  "atk-s0502a0:927_14": "imasmiṃ ṭhāne ajjekarattiṃ vasitvā addhā sve gamissantī”ti.",
  "atk-s0502a0:927_15": "Bhikkhūpi punadivase antogāme piṇḍāya caritvā puna tameva vanasaṇḍaṃ āgamiṃsu.",
  "atk-s0502a0:927_16": "Devatā “bhikkhusaṅgho svātanāya kenaci nimantito bhavissati,",
  "atk-s0502a0:927_17": "tasmā punāgacchati,",
  "atk-s0502a0:927_18": "ajja gamanaṃ na bhavissati,",
  "atk-s0502a0:927_19": "sve gamissati maññe”ti iminā upāyena aḍḍhamāsamattaṃ bhūmiyameva acchiṃsu.",
  "atk-s0502a0:928_0": "Tato cintayiṃsu –",
  "atk-s0502a0:928_1": "“bhadantā imaṃ temāsaṃ idheva maññe vasissanti,",
  "atk-s0502a0:928_2": "idheva kho pana imesu vasantesu amhākaṃ rukkhe abhiruhitvā nisīditumpi na yuttaṃ,",
  "atk-s0502a0:928_3": "temāsaṃ puttadāre gahetvā bhūmiyaṃ nisīdanaṭṭhānānipi dukkhāni,",
  "atk-s0502a0:928_4": "kiñci katvā ime bhikkhū palāpetuṃ vaṭṭatī”ti.",
  "atk-s0502a0:928_5": "Tā tesu tesu rattiṭṭhānadivāṭṭhānesu ceva caṅkamanakoṭīsu ca chinnasīsāni kabandhāni dassetuṃ amanussasaddañca bhāvetuṃ ārabhiṃsu.",
  "atk-s0502a0:928_6": "Bhikkhūnaṃ khipitakāsādayo rogā pavattiṃsu.",
  "atk-s0502a0:928_7": "Te aññamaññaṃ “tuyhaṃ, āvuso,",
  "atk-s0502a0:928_8": "kiṃ rujjatī”ti pucchantā,",
  "atk-s0502a0:928_9": "“mayhaṃ khipitarogo,",
  "atk-s0502a0:928_10": "mayhaṃ kāso”ti vatvā, “āvuso,",
  "atk-s0502a0:928_11": "ahaṃ ajja caṅkamanakoṭiyaṃ chinnasīsaṃ addasaṃ,",
  "atk-s0502a0:928_12": "ahaṃ rattiṭṭhāne kabandhaṃ addasaṃ,",
  "atk-s0502a0:928_13": "ahaṃ divāṭṭhāne amanussasaddaṃ assosiṃ,",
  "atk-s0502a0:928_14": "parivajjetabbayuttakamidaṃ ṭhānaṃ,",
  "atk-s0502a0:928_15": "amhākaṃ idha aphāsukaṃ ahosi,",
  "atk-s0502a0:928_16": "satthu santikaṃ gamissāmā”ti nikkhamitvā anupubbena satthu santikaṃ gantvā vanditvā ekamantaṃ nisīdiṃsu.",
  "atk-s0502a0:929_0": "Atha ne satthā āha – “kiṃ,",
  "atk-s0502a0:929_1": "bhikkhave,",
  "atk-s0502a0:929_2": "tasmiṃ ṭhāne vasituṃ na sakkhissathā”ti? “Āma, bhante,",
  "atk-s0502a0:929_3": "amhākaṃ tasmiṃ ṭhāne vasantānaṃ evarūpāni bheravārammaṇāni upaṭṭhahanti,",
  "atk-s0502a0:929_4": "evarūpaṃ aphāsukaṃ hoti,",
  "atk-s0502a0:929_5": "tena mayaṃ ‘vajjetabbayuttakamidaṃ ṭhāna’nti taṃ chaḍḍetvā tumhākaṃ santikaṃ āgatā”ti.",
  "atk-s0502a0:929_6": "“Bhikkhave,",
  "atk-s0502a0:929_7": "tattheva tumhākaṃ gantuṃ vaṭṭatī”ti.",
  "atk-s0502a0:929_8": "“Na sakkā,",
  "atk-s0502a0:929_9": "bhante”ti.",
  "atk-s0502a0:929_10": "“Bhikkhave,",
  "atk-s0502a0:929_11": "tumhe āvudhaṃ aggahetvā gatā,",
  "atk-s0502a0:929_12": "idāni āvudhaṃ gahetvā gacchathā”ti.",
  "atk-s0502a0:929_13": "“Katarāvudhaṃ,",
  "atk-s0502a0:929_14": "bhante”ti?",
  "atk-s0502a0:929_15": "Satthā “ahaṃ āvudhaṃ vo dassāmi,",
  "atk-s0502a0:929_16": "mayā dinnaṃ āvudhaṃ gahetvā gacchathā”ti vatvā –",
  "atk-s0502a0:930_0": "“Karaṇīyamatthakusalena, yanta santaṃ padaṃ abhisamecca;",
  "atk-s0502a0:931_0": "Sakko ujū ca suhujū ca, suvaco cassa mudu anatimānī”ti. –",
  "atk-s0502a0:932_0": "Sakalaṃ mettasuttaṃ kathetvā,",
  "atk-s0502a0:932_1": "“bhikkhave,",
  "atk-s0502a0:932_2": "imaṃ tumhe bahi vihārassa vanasaṇḍato paṭṭhāya sajjhāyantā antovihāraṃ paviseyyāthā”ti uyyojesi.",
  "atk-s0502a0:932_3": "Te satthāraṃ vanditvā nikkhamitvā anupubbena taṃ ṭhānaṃ patvā bahivihāre gaṇasajjhāyaṃ katvā sajjhāyamānā vanasaṇḍaṃ pavisiṃsu.",
  "atk-s0502a0:932_4": "Sakalavanasaṇḍe devatā mettacittaṃ paṭilabhitvā tesaṃ paccuggamanaṃ katvā pattacīvarapaṭiggahaṇaṃ āpucchiṃsu,",
  "atk-s0502a0:932_5": "hatthapādasambāhanaṃ āpucchiṃsu,",
  "atk-s0502a0:932_6": "tesaṃ tattha tattha ārakkhaṃ saṃvidahiṃsu,",
  "atk-s0502a0:932_7": "pakkadhūpanatelaṃ viya sannisinnā ahesuṃ.",
  "atk-s0502a0:932_8": "Katthaci amanussasaddo nāma nāhosi.",
  "atk-s0502a0:932_9": "Tesaṃ bhikkhūnaṃ cittaṃ ekaggaṃ ahosi.",
  "atk-s0502a0:932_10": "Te rattiṭṭhānadivāṭṭhānesu nisinnā vipassanāya cittaṃ otāretvā attani khayavayaṃ paṭṭhapetvā,",
  "atk-s0502a0:932_11": "“ayaṃ attabhāvo nāma bhijjanakaṭṭhena athāvaraṭṭhena kulālabhājanasadiso”ti vipassanaṃ vaḍḍhayiṃsu.",
  "atk-s0502a0:932_12": "Sammāsambuddho gandhakuṭiyā nisinnova tesaṃ vipassanāya āraddhabhāvaṃ ñatvā te bhikkhū āmantetvā, “evameva,",
  "atk-s0502a0:932_13": "bhikkhave,",
  "atk-s0502a0:932_14": "ayaṃ attabhāvo nāma bhijjanakaṭṭhena athāvaraṭṭhena kulālabhājanasadiso evā”ti vatvā obhāsaṃ pharitvā",
  "atk-s0502a0:932_15": "yojanasate ṭhitopi abhimukhe nisinno viya chabbaṇṇaraṃsiyo vissajjetvā dissamānena rūpena imaṃ gāthamāha –",
  "atk-s0502a0:933_0": "40.",
  "atk-s0502a0:934_0": "“Kumbhūpamaṃ kāyamiṃma viditvā, nagarūpamaṃ cittamidaṃ ṭhapetvā;",
  "atk-s0502a0:935_0": "Yodhetha māraṃ paññāvudhena, jitañca rakkhe anivesano siyā”ti.",
  "atk-s0502a0:936_0": "Tattha kumbhūpamanti abaladubbalaṭṭhena anaddhaniyatāvakālikaṭṭhena imaṃ kesādisamūhasaṅkhātaṃ kāyaṃ kumbhūpamaṃ kulālabhājanasadisaṃ viditvā.",
  "atk-s0502a0:936_1": "Nagarūpamaṃ cittamidaṃ ṭhapetvāti nagaraṃ nāma bahiddhā thiraṃ hoti,",
  "atk-s0502a0:936_2": "gambhīraparikhaṃ pākāraparikkhittaṃ dvāraṭṭālakayuttaṃ,",
  "atk-s0502a0:936_3": "antosuvibhattavīthicatukkasiṅghāṭakasampannaṃ antarāpaṇaṃ,",
  "atk-s0502a0:936_4": "taṃ “vilumpissāmā”ti bahiddhā corā āgantvā pavisituṃ asakkontā pabbataṃ āsajja paṭihatā viya gacchanti,",
  "atk-s0502a0:936_5": "evameva paṇḍito kulaputto attano vipassanācittaṃ thiraṃ nagarasadisaṃ katvā ṭhapetvā nagare ṭhito ekatodhārādinānappakārāvudhena",
  "atk-s0502a0:936_6": "coragaṇaṃ viya vipassanāmayena ca ariyamaggamayena ca paññāvudhena taṃtaṃmaggavajjhaṃ kilesamāraṃ paṭibāhanto",
  "atk-s0502a0:936_7": "taṃ taṃ kilesamāraṃ yodhetha,",
  "atk-s0502a0:936_8": "pahareyyāthāti attho.",
  "atk-s0502a0:936_9": "Jitañca rakkheti jitañca uppāditaṃ taruṇavipassanaṃ āvāsasappāyautusappāyabhojanasappāyapuggalasappāyadhammassavanasappāyādīni",
  "atk-s0502a0:936_10": "āsevanto antarantarā samāpattiṃ samāpajjitvā tato vuṭṭhāya suddhacittena saṅkhāre sammasanto rakkheyya.",
  "atk-s0502a0:937_0": "Anivesano siyāti anālayo bhaveyya.",
  "atk-s0502a0:937_1": "Yathā nāma yodho saṅgāmasīse balakoṭṭhakaṃ katvā amittehi saddhiṃ yujjhanto chāto vā pipāsito vā hutvā",
  "atk-s0502a0:937_2": "sannāhe vā sithile āvudhe vā patite balakoṭṭhakaṃ pavisitvā vissamitvā bhuñjitvā pivitvā sannahitvā āvudhaṃ",
  "atk-s0502a0:937_3": "gahetvā puna nikkhamitvā yujjhanto parasenaṃ maddati,",
  "atk-s0502a0:937_4": "ajitaṃ jināti,",
  "atk-s0502a0:937_5": "jitaṃ rakkhati.",
  "atk-s0502a0:937_6": "So hi sace balakoṭṭhake ṭhito evaṃ vissamanto taṃ assādento accheyya,",
  "atk-s0502a0:937_7": "rajjaṃ parahatthagataṃ kareyya, evameva, bhikkhu,",
  "atk-s0502a0:937_8": "paṭiladdhaṃ taruṇavipassanaṃ punappunaṃ samāpattiṃ samāpajjitvā tato vuṭṭhāya suddhacittena saṅkhāre sammasanto rakkhituṃ sakkoti,",
  "atk-s0502a0:937_9": "uttarimaggaphalapaṭilābhena kilesamāraṃ jināti.",
  "atk-s0502a0:937_10": "Sace pana so samāpattimeva assādeti,",
  "atk-s0502a0:937_11": "suddhacittena punappunaṃ saṅkhāre na sammasati,",
  "atk-s0502a0:937_12": "maggaphalapaṭivedhaṃ kātuṃ na sakkoti.",
  "atk-s0502a0:937_13": "Tasmā rakkhitabbayuttakaṃ rakkhanto anivesano siyā,",
  "atk-s0502a0:937_14": "samāpattiṃ nivesanaṃ katvā tattha na niveseyya,",
  "atk-s0502a0:937_15": "ālayaṃ na kareyyāti attho.",
  "atk-s0502a0:937_16": "“Addhā tumhepi evaṃ karothā”ti evaṃ satthā tesaṃ bhikkhūnaṃ dhammaṃ desesi.",
  "atk-s0502a0:938_0": "Desanāvasāne pañcasatā bhikkhū nisinnaṭṭhāne nisinnāyeva saha paṭisambhidāhi arahattaṃ patvā tathāgatassa",
  "atk-s0502a0:938_1": "suvaṇṇavaṇṇaṃ sarīraṃ vaṇṇayantā thomentā vandantāva āgacchiṃsūti.",
  "atk-s0502a0:939_0": "Pañcasatabhikkhuvatthu chaṭṭhaṃ.",
  "atk-s0502a0:940_0": "7. Pūtigattatissattheravatthu",
  "atk-s0502a0:941_0": "Aciraṃ vatayaṃ kāyoti imaṃ dhammadesanaṃ satthā sāvatthiyaṃ viharanto pūtigattatissattheraṃ ārabbha kathesi.",
  "atk-s0502a0:942_0": "Eko kira sāvatthivāsī kulaputto satthu santike dhammaṃ sutvā sāsane uraṃ datvā pabbajito,",
  "atk-s0502a0:942_1": "so laddhūpasampado tissatthero nāma ahosi.",
  "atk-s0502a0:942_2": "Gacchante gacchante kāle tassa sarīre rogo udapādi.",
  "atk-s0502a0:942_3": "Sāsapamattiyo piḷakā uṭṭhahiṃsu.",
  "atk-s0502a0:942_4": "Tā anupubbena muggamattā kalāyamattā kolaṭṭhimattā āmalakamattā beḷuvasalāṭumattā beḷuvamattā hutvā pabhijjiṃsu,",
  "atk-s0502a0:942_5": "sakalasarīraṃ chiddāvachiddaṃ ahosi.",
  "atk-s0502a0:942_6": "Pūtigattatissattherotvevassa nāmaṃ udapādi.",
  "atk-s0502a0:942_7": "Athassa aparabhāge aṭṭhīni bhijjiṃsu.",
  "atk-s0502a0:942_8": "So appaṭijaggiyo ahosi.",
  "atk-s0502a0:942_9": "Nivāsanapārupanaṃ pubbalohitamakkhitaṃ jālapūvasadisaṃ ahosi.",
  "atk-s0502a0:942_10": "Saddhivihārikādayo paṭijaggituṃ asakkontā chaḍḍayiṃsu.",
  "atk-s0502a0:942_11": "So anātho hutvā nipajji.",
  "atk-s0502a0:943_0": "Buddhānañca nāma dve vāre lokavolokanaṃ avijahitaṃ hoti.",
  "atk-s0502a0:943_1": "Paccūsakāle lokaṃ volokentā cakkavāḷamukhavaṭṭito paṭṭhāya gandhakuṭiabhimukhaṃ ñāṇaṃ katvā olokenti,",
  "atk-s0502a0:943_2": "sāyaṃ olokentā gandhakuṭito paṭṭhāya bāhirābhimukhaṃ ñāṇaṃ katvā olokenti.",
  "atk-s0502a0:943_3": "Tasmiṃ pana samaye bhagavato ñāṇajālassa anto pūtigattatissatthero paññāyi.",
  "atk-s0502a0:943_4": "Satthā tassa bhikkhuno arahattassa upanissayaṃ disvā,",
  "atk-s0502a0:943_5": "“ayaṃ saddhivihārikādīhi chaḍḍito,",
  "atk-s0502a0:943_6": "idānissa maṃ ṭhapetvā aññaṃ paṭisaraṇaṃ natthī”ti gandhakuṭito nikkhamitvā vihāracārikaṃ caramāno viya",
  "atk-s0502a0:943_7": "aggisālaṃ gantvā ukkhaliṃ dhovitvā udakaṃ datvā uddhanaṃ āropetvā udakassa tattabhāvaṃ āgamayamāno aggisālāyameva aṭṭhāsi.",
  "atk-s0502a0:943_8": "Tattabhāvaṃ jānitvā gantvā tassa bhikkhuno nipannamañcakoṭiyaṃ gaṇhi,",
  "atk-s0502a0:943_9": "tadā bhikkhū “apetha, bhante,",
  "atk-s0502a0:943_10": "mayaṃ gaṇhissāmā”ti mañcakaṃ gahetvā aggisālaṃ ānayiṃsu.",
  "atk-s0502a0:943_11": "Satthā ambaṇaṃ āharāpetvā uṇhodakaṃ āsiñcitvā tehi bhikkhūhi tassa pārupanaṃ gāhāpetvā uṇhodake maddāpetvā mandātape vissajjāpesi.",
  "atk-s0502a0:943_12": "Athassa santike ṭhatvā sarīraṃ uṇhodakena temetvā ghaṃsitvā nhāpesi,",
  "atk-s0502a0:943_13": "tassa nahānapariyosāne pārupanaṃ sukkhi.",
  "atk-s0502a0:943_14": "Atha naṃ taṃ nivāsāpetvā nivatthakāsāvaṃ udake maddāpetvā ātape vissajjāpesi.",
  "atk-s0502a0:943_15": "Athassa gatte udake chinnamatte tampi sukkhi.",
  "atk-s0502a0:943_16": "So ekaṃ kāsāvaṃ nivāsetvā ekaṃ pārupitvā sallahukasarīro ekaggacitto mañcake nipajji.",
  "atk-s0502a0:943_17": "Satthā tassa ussīsake ṭhatvā,",
  "atk-s0502a0:943_18": "“bhikkhu ayaṃ tava kāyo apetaviññāṇo nirupakāro hutvā kaliṅgaraṃ viya pathaviyaṃ sessatī”ti vatvā imaṃ gāthamāha –",
  "atk-s0502a0:944_0": "41.",
  "atk-s0502a0:945_0": "“Aciraṃ vatayaṃ kāyo, pathaviṃ adhisessati;",
  "atk-s0502a0:946_0": "Chuddho apetaviññāṇo, niratthaṃva kaliṅgara”nti.",
  "atk-s0502a0:947_0": "Tattha aciraṃ vatāti bhikkhu na cirasseva ayaṃ kāyo pathaviṃ adhisessati,",
  "atk-s0502a0:947_1": "imissā pakatisayanena sayitāya pathaviyā upari sayissati.",
  "atk-s0502a0:947_2": "Chuddhoti apaviddho,",
  "atk-s0502a0:947_3": "apagataviññāṇatāya tuccho hutvā sessatīti dasseti.",
  "atk-s0502a0:947_4": "Yathā kiṃ?",
  "atk-s0502a0:947_5": "Niratthaṃva kaliṅgaraṃ nirupakāraṃ niratthakaṃ kaṭṭhakhaṇḍaṃ viya.",
  "atk-s0502a0:947_6": "Dabbasambhāratthikā hi manussā araññaṃ pavisitvā ujukaṃ ujukasaṇṭhānena vaṅkaṃ vaṅkasaṇṭhānena chinditvā dabbasambhāraṃ gaṇhanti,",
  "atk-s0502a0:947_7": "avasesaṃ pana susirañca pūtikañca asārakañca gaṇṭhijātañca chinditvā tattheva chaḍḍenti.",
  "atk-s0502a0:947_8": "Aññe dabbasambhāratthikā āgantvā taṃ gahetāro nāma natthi,",
  "atk-s0502a0:947_9": "oloketvā attano upakārakameva gaṇhanti,",
  "atk-s0502a0:947_10": "itaraṃ pathavīgatameva hoti.",
  "atk-s0502a0:947_11": "Taṃ pana tena tena upāyena mañcapaṭipādakaṃ vā pādakathalikaṃ vā phalakapīṭhaṃ vā kātuṃ sakkāpi bhaveyya.",
  "atk-s0502a0:947_12": "Imasmiṃ pana attabhāve dvattiṃsāya koṭṭhāsesu ekakoṭṭhāsopi mañcapaṭipādakādivasena aññena vā upakāramukhena gayhūpago nāma natthi,",
  "atk-s0502a0:947_13": "kevalaṃ niratthaṃva kaliṅgaraṃ ayaṃ kāyo apagataviññāṇo katipāheneva pathaviyaṃ sessatīti.",
  "atk-s0502a0:948_0": "Desanāvasāne pūtigattatissatthero saha paṭisambhidāhi arahattaṃ pāpuṇi,",
  "atk-s0502a0:948_1": "aññepi bahū sotāpannādayo ahesuṃ.",
  "atk-s0502a0:948_2": "Theropi arahattaṃ patvāva parinibbāyi.",
  "atk-s0502a0:948_3": "Satthā tassa sarīrakiccaṃ kārāpetvā dhātuyo gahetvā cetiyaṃ kārāpesi.",
  "atk-s0502a0:948_4": "Bhikkhū satthāraṃ pucchiṃsu – “bhante,",
  "atk-s0502a0:948_5": "pūtigattatissatthero kuhiṃ nibbatto”ti.",
  "atk-s0502a0:948_6": "“Parinibbuto,",
  "atk-s0502a0:948_7": "bhikkhave”ti. “Bhante,",
  "atk-s0502a0:948_8": "evarūpassa pana arahattūpanissayasampannassa bhikkhuno kiṃ kāraṇā gattaṃ putikaṃ jātaṃ,",
  "atk-s0502a0:948_9": "kiṃ kāraṇā aṭṭhīni bhinnāni,",
  "atk-s0502a0:948_10": "kimassa kāraṇaṃ arahattassa upanissayabhāvaṃ patta”nti?",
  "atk-s0502a0:948_11": "“Bhikkhave,",
  "atk-s0502a0:948_12": "sabbametaṃ etassa attanā katakammeneva nibbatta”nti.",
  "atk-s0502a0:948_13": "“Kiṃ pana tena, bhante, kata”nti? “Tena hi,",
  "atk-s0502a0:948_14": "bhikkhave,",
  "atk-s0502a0:948_15": "suṇāthā”ti atītaṃ āhari –",
  "atk-s0502a0:949_0": "Ayaṃ kassapasammāsambuddhakāle sākuṇiko hutvā bahū sakuṇe vadhitvā issarajanaṃ upaṭṭhahi.",
  "atk-s0502a0:949_1": "Tesaṃ dinnāvasese vikkiṇāti,",
  "atk-s0502a0:949_2": "“vikkitāvasesā māretvā ṭhapitā pūtikā bhavissantī”ti yathā uppatituṃ na sakkonti,",
  "atk-s0502a0:949_3": "tathā tesaṃ jaṅghaṭṭhīni ca pakkhaṭṭhīni ca bhinditvā rāsiṃ katvā ṭhapeti,",
  "atk-s0502a0:949_4": "te punadivase vikkiṇāti.",
  "atk-s0502a0:949_5": "Atibahūnaṃ pana laddhakāle attanopi atthāya pacāpeti.",
  "atk-s0502a0:949_6": "Tassekadivasaṃ rasabhojane pakke eko khīṇāsavo piṇḍāya caranto gehadvāre aṭṭhāsi.",
  "atk-s0502a0:949_7": "So theraṃ disvā cittaṃ pasādetvā,",
  "atk-s0502a0:949_8": "“mayā bahū pāṇā māretvā khāditā,",
  "atk-s0502a0:949_9": "ayyo ca me gehadvāre ṭhito,",
  "atk-s0502a0:949_10": "antogehe ca rasabhojanaṃ saṃvijjati,",
  "atk-s0502a0:949_11": "piṇḍapātamassa dassāmī”ti tassa pattaṃ ādāya pūretvā rasapiṇḍapātaṃ datvā theraṃ pañcapatiṭṭhitena vanditvā, “bhante,",
  "atk-s0502a0:949_12": "tumhehi diṭṭhadhammassa matthakaṃ pāpuṇeyya”nti āha.",
  "atk-s0502a0:949_13": "Thero “evaṃ hotū”ti anumodanaṃ akāsi.",
  "atk-s0502a0:949_14": "“Bhikkhave,",
  "atk-s0502a0:949_15": "tadā katakammavasenetaṃ tissassa nipphannaṃ,",
  "atk-s0502a0:949_16": "sakuṇānaṃ aṭṭhibhedananissandena tissassa gattañca pūtikaṃ jātaṃ,",
  "atk-s0502a0:949_17": "aṭṭhīni ca bhinnāni,",
  "atk-s0502a0:949_18": "khīṇāsavassa rasapiṇḍapātadānanissandena arahattaṃ patto”ti.",
  "atk-s0502a0:950_0": "Pūtigattatissattheravatthu sattamaṃ.",
  "atk-s0502a0:951_0": "8. Nandagopālakavatthu",
  "atk-s0502a0:952_0": "Diso disanti imaṃ dhammadesanaṃ satthā kosalajanapade nandagopālakaṃ ārabbha kathesi.",
  "atk-s0502a0:953_0": "Sāvatthiyaṃ kira anāthapiṇḍikassa gahapatino nando nāma gopālako goyūthaṃ rakkhati aḍḍho mahaddhano mahābhogo.",
  "atk-s0502a0:953_1": "So kira yathā keṇiyo jaṭilo pabbajjāvesena,",
  "atk-s0502a0:953_2": "evaṃ gopālakattena rājabaliṃ pariharanto attano kuṭumbaṃ rakkhati.",
  "atk-s0502a0:953_3": "So kālena kālaṃ pañca gorase ādāya anāthapiṇḍikassa santikaṃ āgantvā satthāraṃ passati,",
  "atk-s0502a0:953_4": "dhammaṃ suṇāti,",
  "atk-s0502a0:953_5": "attano vasanaṭṭhānaṃ āgamanatthāya satthāraṃ yācati.",
  "atk-s0502a0:953_6": "Satthā tassa ñāṇaparipākaṃ āgamayamāno āgantvā paripakkabhāvaṃ ñatvā ekadivasaṃ mahābhikkhusaṅghaparivuto",
  "atk-s0502a0:953_7": "cārikaṃ caranto maggā okkamma tassa vasanaṭṭhānāsanne aññatarasmiṃ rukkhamūle nisīdi.",
  "atk-s0502a0:953_8": "Nando satthu santikaṃ agantvā vanditvā paṭisanthāraṃ katvā satthāraṃ nimantetvā satthāhaṃ buddhappamukhassa",
  "atk-s0502a0:953_9": "bhikkhusaṅghassa paṇītaṃ pañcagorasadānaṃ adāsi.",
  "atk-s0502a0:953_10": "Sattame divase satthā anumodanaṃ katvā dānakathādibhedaṃ anupubbiṃ kathaṃ kathesi.",
  "atk-s0502a0:953_11": "Kathāpariyosāne nandagopālako sotāpattiphale patiṭṭhāya satthu pattaṃ gahetvā satthāraṃ anugacchanto dūraṃ gantvā, “tiṭṭha,",
  "atk-s0502a0:953_12": "upāsakā”ti nivattiyamāno vanditvā nivatti.",
  "atk-s0502a0:953_13": "Atha naṃ eko luddako vijjhitvā māresi.",
  "atk-s0502a0:953_14": "Pacchato āgacchantā bhikkhū naṃ disvā gantvā satthāraṃ āhaṃsu – “nando, bhante,",
  "atk-s0502a0:953_15": "gopālako tumhākaṃ idhāgatattā mahādānaṃ datvā anugantvā nivattento mārito,",
  "atk-s0502a0:953_16": "sace tumhe nāgacchissatha,",
  "atk-s0502a0:953_17": "nāssa maraṇaṃ abhavissā”ti. Satthā,",
  "atk-s0502a0:953_18": "“bhikkhave,",
  "atk-s0502a0:953_19": "mayi āgatepi anāgatepi tassa catasso disā catasso anudisā ca gacchantassāpi maraṇato muccanūpāyo nāma natthi.",
  "atk-s0502a0:953_20": "Yañhi neva corā,",
  "atk-s0502a0:953_21": "na verino karonti,",
  "atk-s0502a0:953_22": "taṃ imesaṃ sattānaṃ antopaduṭṭhaṃ micchāpaṇihitaṃ cittameva karotī”ti vatvā imaṃ gāthamāha –",
  "atk-s0502a0:954_0": "42.",
  "atk-s0502a0:955_0": "“Diso disaṃ yaṃ taṃ kayirā, verī vā pana verinaṃ;",
  "atk-s0502a0:956_0": "Micchāpaṇihitaṃ cittaṃ, pāpiyo naṃ tato kare”ti.",
  "atk-s0502a0:957_0": "Tattha diso disanti coro coraṃ.",
  "atk-s0502a0:957_1": "“Disvā”ti pāṭhaseso.",
  "atk-s0502a0:957_2": "Yaṃ taṃ kayirāti yaṃ taṃ tassa anayabyasanaṃ kareyya.",
  "atk-s0502a0:957_3": "Dutiyapadepi eseva nayo.",
  "atk-s0502a0:957_4": "Idaṃ vuttaṃ hoti –",
  "atk-s0502a0:957_5": "eko ekassa mittadubbhī coro puttadārakhettavatthu gomahiṃsādīsu aparajjhanto yassa aparajjhati,",
  "atk-s0502a0:957_6": "tampi tatheva attani aparajjhantaṃ coraṃ disvā,",
  "atk-s0502a0:957_7": "veri vā pana kenacideva kāraṇena baddhaveraṃ veriṃ disvā attano kakkhaḷatāya dāruṇatāya yaṃ taṃ tassa anayabyasanaṃ kareyya,",
  "atk-s0502a0:957_8": "puttadāraṃ vā pīḷeyya,",
  "atk-s0502a0:957_9": "khettādīni vā nāseyya,",
  "atk-s0502a0:957_10": "jīvitā vā pana naṃ voropeyya,",
  "atk-s0502a0:957_11": "dasasu akusalakammapathesu micchāṭhapitattā micchāpahiṇitaṃ cittaṃ pāpiyo naṃ tato kare taṃ purisaṃ tato pāpataraṃ kareyya.",
  "atk-s0502a0:957_12": "Vuttappakārehi,",
  "atk-s0502a0:957_13": "diso disassa vā verī verino vā imasmiṃyeva attabhāve dukkhaṃ vā uppādeyya,",
  "atk-s0502a0:957_14": "jīvitakkhayaṃ vā kareyya.",
  "atk-s0502a0:957_15": "Idaṃ pana akusalakammapathesu micchāṭhapitaṃ cittaṃ diṭṭheva dhamme anayabyasanaṃ pāpeti,",
  "atk-s0502a0:957_16": "attabhāvasatasahassesupi catūsu apāyesu khipitvā sīsaṃ ukkhipituṃ na detīti.",
  "atk-s0502a0:958_0": "Desanāpariyosāne bahū sotāpattiphalādīni pattā.",
  "atk-s0502a0:958_1": "Mahājanassa sātthikā desanā jātā.",
  "atk-s0502a0:958_2": "Upāsakena pana bhavantare katakammaṃ bhikkhūhi na pucchitaṃ,",
  "atk-s0502a0:958_3": "tasmā satthārā na kathitanti.",
  "atk-s0502a0:959_0": "Nandagopālakavatthu aṭṭhamaṃ.",
  "atk-s0502a0:960_0": "9. Soreyyattheravatthu",
  "atk-s0502a0:961_0": "Na taṃ mātā pitā kayirāti imaṃ dhammadesanaṃ satthā sāvatthiyaṃ jetavane viharanto soreyyattheraṃ ārabbha kathesi.",
  "atk-s0502a0:962_0": "Vatthu soreyyanagare samuṭṭhitaṃ,",
  "atk-s0502a0:962_1": "sāvatthiyaṃ niṭṭhāpesi.",
  "atk-s0502a0:962_2": "Sammāsambuddhe sāvatthiyaṃ viharante soreyyanagare soreyyaseṭṭhiputto ekena sahāyakena saddhiṃ sukhayānake",
  "atk-s0502a0:962_3": "nisīditvā mahantena parivārena nhānatthāya nagarā nikkhami.",
  "atk-s0502a0:962_4": "Tasmiṃ khaṇe mahākaccāyanatthero soreyyanagaraṃ piṇḍāya pavisitukāmo hutvā bahinagare saṅghāṭiṃ pārupati.",
  "atk-s0502a0:962_5": "Therassa ca suvaṇṇavaṇṇaṃ sarīraṃ.",
  "atk-s0502a0:962_6": "Soreyyaseṭṭhiputto taṃ disvā cintesi –",
  "atk-s0502a0:962_7": "“aho vata ayaṃ vā thero mama bhariyā bhaveyya,",
  "atk-s0502a0:962_8": "mama vā bhariyāya sarīravaṇṇo etassa sarīravaṇṇo viya bhaveyyā”ti.",
  "atk-s0502a0:962_9": "Tassa cintitamatteyeva purisaliṅgaṃ antaradhāyi,",
  "atk-s0502a0:962_10": "itthiliṅgaṃ pāturahosi.",
  "atk-s0502a0:962_11": "So lajjamāno yānakā oruyha palāyi.",
  "atk-s0502a0:962_12": "Parijano taṃ asañjānanto “kimeta”nti āha.",
  "atk-s0502a0:962_13": "Sāpi takkasilamaggaṃ paṭipajji.",
  "atk-s0502a0:962_14": "Sahāyakopissā ito cito ca vicaritvāpi nāddasa.",
  "atk-s0502a0:962_15": "Sabbe nhāyitvā gehaṃ agamiṃsu.",
  "atk-s0502a0:962_16": "“Kahaṃ seṭṭhiputto”ti ca vutte,",
  "atk-s0502a0:962_17": "“nhatvā āgato bhavissatīti maññimhā”ti vadiṃsu.",
  "atk-s0502a0:962_18": "Athassa mātāpitaro tattha tattha pariyesitvā apassantā roditvā paridevitvā,",
  "atk-s0502a0:962_19": "“mato bhavissatī”ti matakabhattaṃ adaṃsu.",
  "atk-s0502a0:962_20": "Sā ekaṃ takkasilagāmiṃ satthavāhaṃ disvā yānakassa pacchato pacchato anubandhi.",
  "atk-s0502a0:963_0": "Atha naṃ manussā disvā,",
  "atk-s0502a0:963_1": "“amhākaṃ yānakassa pacchato pacchato anugacchati,",
  "atk-s0502a0:963_2": "mayaṃ ‘kassesā dārikā’ti taṃ na jānāmā”ti vadiṃsu.",
  "atk-s0502a0:963_3": "Sāpi “tumhe attano yānakaṃ pājetha,",
  "atk-s0502a0:963_4": "ahaṃ padasā gamissāmī”ti gacchantī aṅgulimuddikaṃ datvā ekasmiṃ yānake okāsaṃ kāresi.",
  "atk-s0502a0:963_5": "Manussā cintayiṃsu –",
  "atk-s0502a0:963_6": "“takkasilanagare amhākaṃ seṭṭhiputtassa bhariyā natthi,",
  "atk-s0502a0:963_7": "tassa ācikkhissāma,",
  "atk-s0502a0:963_8": "mahāpaṇṇākāro no bhavissatī”ti.",
  "atk-s0502a0:963_9": "Te gehaṃ gantvā, “sāmi,",
  "atk-s0502a0:963_10": "amhehi tumhākaṃ ekaṃ itthiratanaṃ ānīta”nti āhaṃsu.",
  "atk-s0502a0:963_11": "So taṃ sutvā taṃ pakkosāpetvā attano vayānurūpaṃ abhirūpaṃ pāsādikaṃ disvā uppannasineho gehe akāsi.",
  "atk-s0502a0:963_12": "Purisā hi itthiyo,",
  "atk-s0502a0:963_13": "itthiyo vā purisā abhūtapubbā nāma natthi.",
  "atk-s0502a0:963_14": "Purisā hi parassa dāresu aticaritvā kālaṃ katvā bahūni vassasatasahassāni niraye paccitvā manussajātiṃ āgacchantā attabhāvasate itthibhāvaṃ āpajjanti.",
  "atk-s0502a0:964_0": "Ānandattheropi kappasatasahassaṃ pūritapāramī ariyasāvako saṃsāre saṃsaranto ekasmiṃ attabhāve kammārakule nibbatto.",
  "atk-s0502a0:964_1": "Paradārakammaṃ katvā niraye paccitvā pakkāvasesena cuddasasu attabhāvesu purisassa pādaparicārikā itthī ahosi,",
  "atk-s0502a0:964_2": "sattasu attabhāvesu bījuddharaṇaṃ pāpuṇi.",
  "atk-s0502a0:964_3": "Itthiyo pana dānādīni puññāni katvā itthibhāve chandaṃ virājetvā,",
  "atk-s0502a0:964_4": "“idaṃ no puññaṃ purisattabhāvapaṭilābhāya saṃvattatū”ti cittaṃ adhiṭṭhahitvā kālaṃ katvā purisattabhāvaṃ paṭilabhanti,",
  "atk-s0502a0:964_5": "patidevatā hutvā sāmike sammāpaṭipattivasenāpi purisattabhāvaṃ paṭilabhanteva.",
  "atk-s0502a0:965_0": "Ayaṃ pana seṭṭhiputto there ayoniso cittaṃ uppādetvā imasmiṃyeva attabhāve itthibhāvaṃ paṭilabhi.",
  "atk-s0502a0:965_1": "Takkasilāyaṃ seṭṭhiputtena saddhiṃ saṃvāsamanvāya pana tassā kucchiyaṃ gabbho patiṭṭhāsi.",
  "atk-s0502a0:965_2": "Sā dasamāsaccayena puttaṃ labhitvā tassa padasā gamanakāle aparampi puttaṃ paṭilabhi.",
  "atk-s0502a0:965_3": "Evamassā kucchiyaṃ vutthā dve,",
  "atk-s0502a0:965_4": "soreyyanagare taṃ paṭicca nibbattā dveti cattāro puttā ahesuṃ.",
  "atk-s0502a0:965_5": "Tasmiṃ kāle soreyyanagarato tassā sahāyako seṭṭhiputto pañcahi sakaṭasatehi takkasilaṃ gantvā sukhayānake nisinno nagaraṃ pāvisi.",
  "atk-s0502a0:965_6": "Atha naṃ sā uparipāsādatale vātapānaṃ vivaritvā antaravīthiṃ olokayamānā ṭhitā disvā sañjānitvā dāsiṃ",
  "atk-s0502a0:965_7": "pesetvā pakkosāpetvā mahātale nisīdāpetvā mahantaṃ sakkārasammānaṃ akāsi.",
  "atk-s0502a0:965_8": "Atha naṃ so āha – “bhadde,",
  "atk-s0502a0:965_9": "tvaṃ ito pubbe amhehi na diṭṭhapubbā,",
  "atk-s0502a0:965_10": "atha ca pana no mahantaṃ sakkāraṃ karosi,",
  "atk-s0502a0:965_11": "jānāsi tvaṃ amhe”ti. “Āma, sāmi, jānāmi,",
  "atk-s0502a0:965_12": "nanu tumhe soreyyanagaravāsino”ti? “Āma,",
  "atk-s0502a0:965_13": "bhadde”ti.",
  "atk-s0502a0:965_14": "Sā mātāpitūnañca bhariyāya ca puttānañca arogabhāvaṃ pucchi.",
  "atk-s0502a0:965_15": "Itaro “āma, bhadde,",
  "atk-s0502a0:965_16": "arogā”ti vatvā “jānāsi tvaṃ ete”ti āha.",
  "atk-s0502a0:965_17": "“Āma sāmi, jānāmi.",
  "atk-s0502a0:965_18": "Tesaṃ eko putto atthi, so kahaṃ, sāmī”ti? “Bhadde,",
  "atk-s0502a0:965_19": "mā etaṃ kathehi,",
  "atk-s0502a0:965_20": "mayaṃ tena saddhiṃ ekadivasaṃ sukhayānake nisīditvā nhāyituṃ nikkhantā nevassa gatiṃ jānāma,",
  "atk-s0502a0:965_21": "ito cito ca vicaritvā taṃ adisvā mātāpitūnaṃ ārocayimhā,",
  "atk-s0502a0:965_22": "tepissa roditvā kanditvā petakiccaṃ kiriṃsū”ti. “Ahaṃ so, sāmī”ti. “Apehi, bhadde,",
  "atk-s0502a0:965_23": "kiṃ kathesi mayhaṃ sahāyo devakumāro viya eko puriso”ti? “Hotu, sāmi,",
  "atk-s0502a0:965_24": "ahaṃ so”ti.",
  "atk-s0502a0:965_25": "“Atha idaṃ kiṃ nāmā”ti?",
  "atk-s0502a0:965_26": "“Taṃ divasaṃ te ayyo mahākaccāyanatthero diṭṭho”ti? “Āma,",
  "atk-s0502a0:965_27": "diṭṭho”ti.",
  "atk-s0502a0:965_28": "Ahaṃ ayyaṃ mahākaccāyanattheraṃ oloketvā,",
  "atk-s0502a0:965_29": "“aho vata ayaṃ vā thero mama bhariyā bhaveyya,",
  "atk-s0502a0:965_30": "etassa vā sarīravaṇṇo viya mama bhariyāya sarīravaṇṇo bhaveyyā”ti cintesiṃ.",
  "atk-s0502a0:965_31": "Cintitakkhaṇeyeva me purisaliṅgaṃ antaradhāyi,",
  "atk-s0502a0:965_32": "itthiliṅgaṃ pātubhavi.",
  "atk-s0502a0:965_33": "Athāhaṃ lajjamānā kassaci kiñci vattuṃ asakkuṇitvā tato palāyitvā idhāgatā, sāmīti.",
  "atk-s0502a0:966_0": "“Aho vata te bhāriyaṃ kammaṃ kataṃ,",
  "atk-s0502a0:966_1": "kasmā mayhaṃ nācikkhi,",
  "atk-s0502a0:966_2": "apica pana te thero khamāpito”ti?",
  "atk-s0502a0:966_3": "“Na khamāpito, sāmi.",
  "atk-s0502a0:966_4": "Jānāsi pana tvaṃ kahaṃ thero”ti?",
  "atk-s0502a0:966_5": "“Imameva nagaraṃ upanissāya viharatī”ti.",
  "atk-s0502a0:966_6": "“Sace piṇḍāya caranto idhāgaccheyya,",
  "atk-s0502a0:966_7": "ahaṃ mama ayyassa bhikkhāhāraṃ dadeyyaṃ, sāmī”ti.",
  "atk-s0502a0:966_8": "“Tena hi sīghaṃ sakkāraṃ karohi,",
  "atk-s0502a0:966_9": "amhākaṃ ayyaṃ khamāpessāmā”ti so therassa vasanaṭṭhānaṃ gantvā vanditvā ekamantaṃ nisinno, “bhante,",
  "atk-s0502a0:966_10": "sve mayhaṃ bhikkhaṃ gaṇhathā”ti āha.",
  "atk-s0502a0:966_11": "“Nanu tvaṃ,",
  "atk-s0502a0:966_12": "seṭṭhiputta,",
  "atk-s0502a0:966_13": "āgantukosī”ti. “Bhante,",
  "atk-s0502a0:966_14": "mā amhākaṃ āgantukabhāvaṃ pucchatha,",
  "atk-s0502a0:966_15": "sve me bhikkhaṃ gaṇhathā”ti.",
  "atk-s0502a0:966_16": "Thero adhivāsesi,",
  "atk-s0502a0:966_17": "gehepi therassa mahāsakkāro paṭiyatto.",
  "atk-s0502a0:966_18": "Thero punadivase taṃ gehadvāraṃ agamāsi.",
  "atk-s0502a0:966_19": "Atha naṃ nisīdāpetvā paṇītenāhārena parivisitvā seṭṭhiputto taṃ itthiṃ gahetvā therassa pādamūle nipajjāpetvā, “bhante,",
  "atk-s0502a0:966_20": "mayhaṃ sahāyikāya khamathā”ti āha.",
  "atk-s0502a0:966_21": "“Kimeta”nti? “Ayaṃ, bhante,",
  "atk-s0502a0:966_22": "pubbe mayhaṃ piyasahāyako hutvā tumhe oloketvā evaṃ nāma cintesi,",
  "atk-s0502a0:966_23": "athassa purisaliṅgaṃ antaradhāyi,",
  "atk-s0502a0:966_24": "itthiliṅgaṃ pātubhavi, khamatha,",
  "atk-s0502a0:966_25": "bhante”ti.",
  "atk-s0502a0:966_26": "“Tena hi uṭṭhahatha,",
  "atk-s0502a0:966_27": "khamāmi vo aha”nti.",
  "atk-s0502a0:966_28": "Therena “khamāmī”ti vuttamatteyeva itthiliṅgaṃ antaradhāyi,",
  "atk-s0502a0:966_29": "purisaliṅgaṃ pātubhavi.",
  "atk-s0502a0:967_0": "Purisaliṅge pātubhūtamatteyeva taṃ takkasilāya seṭṭhiputto āha –",
  "atk-s0502a0:967_1": "“samma sahāyaka,",
  "atk-s0502a0:967_2": "ime dve dārakā tava kucchiyaṃ vutthattā maṃ paṭicca nibbattattā ubhinnampino puttā eva,",
  "atk-s0502a0:967_3": "idheva vasissāma,",
  "atk-s0502a0:967_4": "mā ukkaṇṭhī”ti. “Samma,",
  "atk-s0502a0:967_5": "ahaṃ ekenattabhāvena paṭhamaṃ puriso hutvā itthibhāvaṃ patvā puna puriso jātoti vippakārappatto,",
  "atk-s0502a0:967_6": "paṭhamaṃ maṃ paṭicca dve puttā nibbattā,",
  "atk-s0502a0:967_7": "idāni me kucchito dve puttā nikkhantā,",
  "atk-s0502a0:967_8": "svāhaṃ ekenattabhāvena vippakārappatto,",
  "atk-s0502a0:967_9": "puna ‘gehe vasissatī’ti saññaṃ mā kari,",
  "atk-s0502a0:967_10": "ahaṃ mama ayyassa santike pabbajissāmi.",
  "atk-s0502a0:967_11": "Ime dve dārakā tava bhārāti,",
  "atk-s0502a0:967_12": "imesu mā pamajjī”ti vatvā putte sīse paricumbitvā parimajjitvā ure nipajjāpetvā pitu niyyādetvā nikkhamitvā therassa santike pabbajjaṃ yāci.",
  "atk-s0502a0:967_13": "Theropi naṃ pabbājetvā upasampādetvā gaṇhitvāva cārikaṃ caramāno anupubbena sāvatthiṃ agamāsi.",
  "atk-s0502a0:967_14": "Tassa soreyyattheroti nāmaṃ ahosi.",
  "atk-s0502a0:967_15": "Janapadavāsino taṃ pavattiṃ ñatvā saṅkhubhitvā kotūhalajātā taṃ upasaṅkamitvā pucchiṃsu –",
  "atk-s0502a0:967_16": "“evaṃ kira,",
  "atk-s0502a0:967_17": "bhante”ti? “Āma, āvuso”ti. “Bhante,",
  "atk-s0502a0:967_18": "evarūpampi kāraṇaṃ nāma hoti”?",
  "atk-s0502a0:967_19": "“Tumhākaṃ kucchiyaṃ kira dve puttā nibbattā,",
  "atk-s0502a0:967_20": "tumhe paṭicca dve jātā,",
  "atk-s0502a0:967_21": "tesaṃ vo kataresu balavasineho hotī”ti?",
  "atk-s0502a0:967_22": "“Kucchiyaṃ vutthakesu, āvuso”ti.",
  "atk-s0502a0:967_23": "Āgatāgatā nibaddhaṃ tatheva pucchiṃsu.",
  "atk-s0502a0:968_0": "Thero “kucchiyaṃ vuttakesu eva sineho balavā”ti punappunaṃ kathento harāyamāno ekova nisīdati,",
  "atk-s0502a0:968_1": "ekova tiṭṭhati.",
  "atk-s0502a0:968_2": "So evaṃ ekattūpagato attabhāve khayavayaṃ samuṭṭhāpetvā saha paṭisambhidāhi arahattaṃ pāpuṇi.",
  "atk-s0502a0:968_3": "Atha naṃ āgatāgatā pucchanti – “bhante,",
  "atk-s0502a0:968_4": "evaṃ kira nāma ahosī”ti?",
  "atk-s0502a0:968_5": "“Āmāvuso”ti.",
  "atk-s0502a0:968_6": "“Kataresu sineho balavā”ti?",
  "atk-s0502a0:968_7": "“Mayhaṃ katthaci sineho nāma natthī”ti.",
  "atk-s0502a0:968_8": "Bhikkhū “ayaṃ abhūtaṃ kathesi,",
  "atk-s0502a0:968_9": "purimadivasesu ‘kucchiyaṃ vutthaputtesu sineho balavā’ti vatvā idāni ‘mayhaṃ katthaci sineho natthī’ti vadati,",
  "atk-s0502a0:968_10": "aññaṃ byākaroti,",
  "atk-s0502a0:968_11": "bhante”ti āhaṃsu.",
  "atk-s0502a0:968_12": "Satthā “na,",
  "atk-s0502a0:968_13": "bhikkhave,",
  "atk-s0502a0:968_14": "mama putto aññaṃ byākaroti,",
  "atk-s0502a0:968_15": "mama puttassa sammāpaṇihitena cittena maggassa diṭṭhakālato paṭṭhāya na katthaci sineho jāto,",
  "atk-s0502a0:968_16": "yaṃ sampattiṃ neva mātā,",
  "atk-s0502a0:968_17": "na pitā kātuṃ sakkoti,",
  "atk-s0502a0:968_18": "taṃ imesaṃ sattānaṃ abbhantare pavattaṃ sammāpaṇihitaṃ cittameva detī”ti vatvā imaṃ gāthamāha –",
  "atk-s0502a0:969_0": "43.",
  "atk-s0502a0:970_0": "“Na taṃ mātā pitā kayirā, aññe vāpi ca ñātakā;",
  "atk-s0502a0:971_0": "Sammāpaṇihitaṃ cittaṃ, seyyaso naṃ tato kare”ti.",
  "atk-s0502a0:972_0": "Tatthana tanti taṃ kāraṇaṃ neva mātā kareyya, na pitā,",
  "atk-s0502a0:972_1": "na aññe ñātakā.",
  "atk-s0502a0:972_2": "Sammāpaṇihitanti dasasu kusalakammapathesu sammā ṭhapitaṃ.",
  "atk-s0502a0:972_3": "Seyyaso naṃ tato kareti tato kāraṇato seyyaso naṃ varataraṃ uttaritaraṃ kareyya,",
  "atk-s0502a0:972_4": "karotīti attho.",
  "atk-s0502a0:972_5": "Mātāpitaro hi puttānaṃ dhanaṃ dadamānā ekasmiṃyeva attabhāve kammaṃ akatvā sukhena jīvikakappanaṃ dhanaṃ dātuṃ sakkonti.",
  "atk-s0502a0:972_6": "Visākhāya mātāpitaropi tāva mahaddhanā mahābhogā,",
  "atk-s0502a0:972_7": "tassā ekasmiṃyeva attabhāve sukhena jīvikakappanaṃ dhanaṃ adaṃsu.",
  "atk-s0502a0:972_8": "Catūsu pana dīpesu cakkavattisiriṃ dātuṃ samatthā mātāpitaropi nāma puttānaṃ natthi,",
  "atk-s0502a0:972_9": "pageva dibbasampattiṃ vā paṭhamajjhānādisampattiṃ vā,",
  "atk-s0502a0:972_10": "lokuttarasampattidāne kathāva natthi,",
  "atk-s0502a0:972_11": "sammāpaṇihitaṃ pana cittaṃ sabbampetaṃ sampattiṃ dātuṃ sakkoti.",
  "atk-s0502a0:972_12": "Tena vuttaṃ “seyyaso naṃ tato kare”ti.",
  "atk-s0502a0:973_0": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:974_0": "Soreyyattheravatthu navamaṃ.",
  "atk-s0502a0:975_0": "Cittavaggavaṇṇanā niṭṭhitā.",
  "atk-s0502a0:976_0": "Tatiyo vaggo.",
  "atk-s0502a0:977_0": "4. Pupphavaggo",
  "atk-s0502a0:978_0": "1. Pathavikathāpasutapañcasatabhikkhuvatthu",
  "atk-s0502a0:979_0": "Ko imaṃ pathaviṃ vicessatīti imaṃ dhammadesanaṃ satthā sāvatthiyaṃ viharanto pathavikathāpasute pañcasate bhikkhū ārabbha kathesi.",
  "atk-s0502a0:980_0": "Te kira bhagavatā saddhiṃ janapadacārikaṃ caritvā jetavanaṃ āgantvā sāyanhasamaye upaṭṭhānasālāyaṃ sannisinnā",
  "atk-s0502a0:980_1": "attanā gatagataṭṭhānesu “asukagāmato asukagāmagamanaṭṭhāne samaṃ visamaṃ kaddamabahulaṃ sakkharabahulaṃ",
  "atk-s0502a0:980_2": "kāḷamattikaṃ tambamattika”nti pathavikathaṃ kathesuṃ.",
  "atk-s0502a0:980_3": "Satthā āgantvā,",
  "atk-s0502a0:980_4": "“kāya nuttha,",
  "atk-s0502a0:980_5": "bhikkhave,",
  "atk-s0502a0:980_6": "etarahi kathāya sannisinnā”ti pucchitvā, “bhante,",
  "atk-s0502a0:980_7": "amhehi vicaritaṭṭhāne pathavikathāyā”ti vutte,",
  "atk-s0502a0:980_8": "“bhikkhave,",
  "atk-s0502a0:980_9": "esā bāhirapathavī nāma,",
  "atk-s0502a0:980_10": "tumhehi ajjhuttikapathaviyaṃ parikammaṃ kātuṃ vaṭṭatī”ti vatvā imā dve gāthā abhāsi –",
  "atk-s0502a0:981_0": "44.",
  "atk-s0502a0:982_0": "“Ko imaṃ pathaviṃ vicessati,",
  "atk-s0502a0:983_0": "Yamalokañca imaṃ sadevakaṃ;",
  "atk-s0502a0:984_0": "Ko dhammapadaṃ sudesitaṃ,",
  "atk-s0502a0:985_0": "Kusalo pupphamiva pacessati.",
  "atk-s0502a0:986_0": "45.",
  "atk-s0502a0:987_0": "“Sekho pathaviṃ vicessati,",
  "atk-s0502a0:988_0": "Yamalokañca imaṃ sadevakaṃ;",
  "atk-s0502a0:989_0": "Sekho dhammapadaṃ sudesitaṃ,",
  "atk-s0502a0:990_0": "Kusalo pupphamiva pacessatī”ti.",
  "atk-s0502a0:991_0": "Tattha ko imanti ko imaṃ attabhāvasaṅkhātaṃ pathaviṃ.",
  "atk-s0502a0:991_1": "Vicessatīti attano ñāṇena vicinissati vijānissati,",
  "atk-s0502a0:991_2": "paṭivijjhissati,",
  "atk-s0502a0:991_3": "sacchikarissatīti attho.",
  "atk-s0502a0:991_4": "Yamalokañcāti catubbidhaṃ apāyalokañca.",
  "atk-s0502a0:991_5": "Imaṃ sadevakanti imaṃ manussalokañca devalokena saddhiṃ ko vicessati vicinissati vijānissati paṭivijjhissati sacchikarissatīti pucchi.",
  "atk-s0502a0:991_6": "Ko dhammapadaṃ sudesitanti yathāsabhāvato kathitattā sudesitaṃ sattatiṃsabodhipakkhiyadhammasaṅkhātaṃ",
  "atk-s0502a0:991_7": "dhammapadaṃ kusalo mālākāro pupphaṃ vicinanto viya ko pacessati vicinissati vijānissati upaparikkhissati",
  "atk-s0502a0:991_8": "paṭivijjhissati,",
  "atk-s0502a0:991_9": "sacchikarissatīti attho.",
  "atk-s0502a0:991_10": "Sekhoti adhisīlasikkhā,",
  "atk-s0502a0:991_11": "adhicittasikkhā,",
  "atk-s0502a0:991_12": "adhipaññāsikkhāti imā tisso sikkhā sikkhanato sotāpattimaggaṭṭhaṃ ādiṃ katvā yāva arahattamaggaṭṭhā sattavidho",
  "atk-s0502a0:991_13": "sekho imaṃ attabhāvasaṅkhātaṃ pathaviṃ arahattamaggena tato chandarāgaṃ apakaḍḍhanto vicessati vicinissati",
  "atk-s0502a0:991_14": "vijānissati paṭivijjhissati sacchikarissati.",
  "atk-s0502a0:991_15": "Yamalokañcāti taṃ yathāvuttapakāraṃ yamalokañca imaṃ manussalokañca saha devehi sadevakaṃ sveva vicessati",
  "atk-s0502a0:991_16": "vicinissati vijānissati paṭivijjhissati sacchikarissati.",
  "atk-s0502a0:991_17": "Sekhoti sveva sattavidho sekho,",
  "atk-s0502a0:991_18": "yathā nāma kusalo mālākāro pupphārāmaṃ pavisitvā taruṇamakuḷāni ca pāṇakaviddhāni ca milātāni ca gaṇṭhikajātāni",
  "atk-s0502a0:991_19": "ca pupphāni vajjetvā sobhanāni sujātasujātāneva pupphāni vicināti,",
  "atk-s0502a0:991_20": "evameva imaṃ sukathitaṃ suniddiṭṭhaṃ bodhipakkhiyadhammapadampi paññāya pacessati vicinissati upaparikkhissati",
  "atk-s0502a0:991_21": "paṭivijjhissati sacchikarissatīti satthā sayameva pañhaṃ vissajjesi.",
  "atk-s0502a0:992_0": "Desanāvasāne pañcasatāpi bhikkhū saha paṭisambhidāhi arahattaṃ pāpuṇiṃsu.",
  "atk-s0502a0:992_1": "Sampattaparisāyapi sātthikā dhammadesanā ahosīti.",
  "atk-s0502a0:993_0": "Pathavikathāpasutapañcasatabhikkhuvatthu paṭhamaṃ.",
  "atk-s0502a0:994_0": "2. Marīcikammaṭṭhānikattheravatthu",
  "atk-s0502a0:995_0": "Pheṇūpamanti imaṃ dhammadesanaṃ satthā sāvatthiyaṃ viharanto aññataraṃ marīcikammaṭṭhānikaṃ bhikkhuṃ ārabbha kathesi.",
  "atk-s0502a0:996_0": "So kira bhikkhu satthu santike kammaṭṭhānaṃ gahetvā,",
  "atk-s0502a0:996_1": "“samaṇadhammaṃ karissāmī”ti araññaṃ pavisitvā ghaṭetvā vāyamitvā arahattaṃ pattuṃ asakkonto “visesetvā",
  "atk-s0502a0:996_2": "kammaṭṭhānaṃ kathāpessāmī”ti satthu santikaṃ āgacchanto antarāmagge marīciṃ disvā,",
  "atk-s0502a0:996_3": "“yathā ayaṃ gimhasamaye uṭṭhitā marīci dūre ṭhitānaṃ rūpagatā viya paññāyati,",
  "atk-s0502a0:996_4": "santikaṃ āgacchantānaṃ neva paññāyati,",
  "atk-s0502a0:996_5": "ayaṃ attabhāvopi uppādavayaṭṭhena evarūpo”ti marīcikammaṭṭhānaṃ bhāvento āgantvā maggakilanto aciravatiyaṃ",
  "atk-s0502a0:996_6": "nhāyitvā ekasmiṃ caṇḍasotatīre rukkhachāyāya nisinno udakavegābhighātena uṭṭhahitvā mahante mahante pheṇapiṇḍe",
  "atk-s0502a0:996_7": "bhijjamāne disvā,",
  "atk-s0502a0:996_8": "“ayaṃ attabhāvopi uppajjitvā bhijjanaṭṭhena evarūpoyevā”ti ārammaṇaṃ aggahesi.",
  "atk-s0502a0:996_9": "Satthā gandhakuṭiyaṃ ṭhitova taṃ theraṃ disvā, “evameva, bhikkhu,",
  "atk-s0502a0:996_10": "evarūpovāyaṃ attabhāvo pheṇapiṇḍo viya marīci viya uppajjanabhijjanasabhāvoyevā”ti vatvā imaṃ gāthamāha –",
  "atk-s0502a0:997_0": "46.",
  "atk-s0502a0:998_0": "“Pheṇūpamaṃ kāyamimaṃ viditvā,",
  "atk-s0502a0:999_0": "Marīcidhammaṃ abhisambudhāno;",
  "atk-s0502a0:1000_0": "Chetvāna mārassa papupphakāni,",
  "atk-s0502a0:1001_0": "Adassanaṃ maccurājassa gacche”ti.",
  "atk-s0502a0:1002_0": "Tattha pheṇūpamanti imaṃ kesādisamūhasaṅkhātaṃ kāyaṃ abaladubbalaṭṭhena anaddhaniyatāvakālikaṭṭhena pheṇapiṇḍasarikkhakoti viditvā.",
  "atk-s0502a0:1002_1": "Marīcidhammanti yathā marīci dūre ṭhitānaṃ rūpagatā viya gayhūpagā viya hoti,",
  "atk-s0502a0:1002_2": "santike upagacchantānaṃ rittā tucchā agayhūpagā sampajjati,",
  "atk-s0502a0:1002_3": "evameva khaṇikaittarapaccupaṭṭhānaṭṭhena ayaṃ kāyopi marīcidhammoti abhisambudhāno bujjhanto,",
  "atk-s0502a0:1002_4": "jānantoti attho.",
  "atk-s0502a0:1002_5": "Mārassa papupphakānīti mārassa papupphakasaṅkhātāni tebhūmakāni vaṭṭāni ariyamaggena chinditvā khīṇāsavo",
  "atk-s0502a0:1002_6": "bhikkhu maccurājassa adassanaṃ avisayaṃ amatamahānibbānaṃ gaccheyyāti.",
  "atk-s0502a0:1003_0": "Gāthāpariyosāne thero saha paṭisambhidāhi arahattaṃ patvā satthu suvaṇṇavaṇṇaṃ sarīraṃ thomento vaṇṇento vandantova āgatoti.",
  "atk-s0502a0:1004_0": "Marīcikammaṭṭhānikattheravatthu dutiyaṃ.",
  "atk-s0502a0:1005_0": "3. Viṭaṭūbhavatthu",
  "atk-s0502a0:1006_0": "Pupphāniheva pacinantanti imaṃ dhammadesanaṃ satthā sāvatthiyaṃ viharanto saparisaṃ mahoghena ajjhottharitvā māritaṃ viṭaṭūbhaṃ ārabbha kathesi.",
  "atk-s0502a0:1007_0": "Tatrāyaṃ anupubbikathā –",
  "atk-s0502a0:1007_1": "sāvatthiyañhi mahākosalarañño putto pasenadikumāro nāma.",
  "atk-s0502a0:1007_2": "Vesāliyaṃ licchavirañño putto licchavikumāro mahāli nāma,",
  "atk-s0502a0:1007_3": "kusinārāyaṃ mallarājaputto bandhulo nāmāti ime tayo disāpāmokkhassācariyassa santike sippuggahaṇatthaṃ",
  "atk-s0502a0:1007_4": "takkasilaṃ gantvā bahinagare sālāya samāgatā aññamaññassa āgatakāraṇañca kulañca nāmañca pucchitvā sahāyakā",
  "atk-s0502a0:1007_5": "hutvā ekatova ācariyaṃ upasaṅkamitvā sippaṃ sikkhantā na cirasseva uggahitasippā ācariyaṃ āpucchitvā",
  "atk-s0502a0:1007_6": "ekatova nikkhamitvā sakasakaṭṭhānāni agamaṃsu.",
  "atk-s0502a0:1007_7": "Tesu pasenadikumāro pitu sippaṃ dassetvā pasannena pitarā rajje abhisitto.",
  "atk-s0502a0:1007_8": "Mahālikumāro licchavīnaṃ sippaṃ dassento mahantena ussāhena dassesi,",
  "atk-s0502a0:1007_9": "tassa akkhīni bhijjitvā agamaṃsu.",
  "atk-s0502a0:1007_10": "Licchavirājāno “aho vata amhākaṃ ācariyo akkhivināsaṃ patto,",
  "atk-s0502a0:1007_11": "na naṃ pariccajissāma,",
  "atk-s0502a0:1007_12": "upaṭṭhahissāma na”nti tassa satasahassuṭṭhānakaṃ ekaṃ dvāraṃ adaṃsu.",
  "atk-s0502a0:1007_13": "So taṃ nissāya pañcasate licchavirājaputte sippaṃ sikkhāpento vasi.",
  "atk-s0502a0:1007_14": "Bandhulakumāro saṭṭhiṃ saṭṭhiṃ veḷū gahetvā majjhe ayasalākaṃ pakkhipitvā saṭṭhikalāpe ussāpetvā ṭhapite",
  "atk-s0502a0:1007_15": "mallarājakulehi “ime kappetū”ti vutto asītihatthaṃ ākāsaṃ ullaṅghitvā asinā kappento agamāsi.",
  "atk-s0502a0:1007_16": "So osānakalāpe ayasalākāya “kirī”ti saddaṃ sutvā,",
  "atk-s0502a0:1007_17": "“kiṃ eta”nti pucchitvā sabbakalāpesu ayasalākānaṃ ṭhapitabhāvaṃ ñatvā asiṃ chaḍḍetvā rodamāno “mayhaṃ",
  "atk-s0502a0:1007_18": "ettakesu ñātisuhajjesu ekopi sasineho hutvā imaṃ kāraṇaṃ nācikkhi.",
  "atk-s0502a0:1007_19": "Sace hi ahaṃ jāneyyaṃ,",
  "atk-s0502a0:1007_20": "ayasalākāya saddaṃ anuṭṭhāpentova chindeyya”nti vatvā,",
  "atk-s0502a0:1007_21": "“sabbepime māretvā rajjaṃ kareyya”nti mātāpitūnaṃ kathesi.",
  "atk-s0502a0:1007_22": "Tehi “paveṇirajjaṃ nāma, tāta,",
  "atk-s0502a0:1007_23": "idaṃ na labbhā evaṃ kātu”nti nānappakārena vārito “tena hi mama sahāyakassa santikaṃ gamissāmī”ti sāvatthiṃ agamāsi.",
  "atk-s0502a0:1008_0": "Pasenadi kosalo rājā tassāgamanaṃ sutvā paccuggantvā mahantena sakkārena taṃ nagaraṃ pavesetvā senāpatiṭṭhāne ṭhapesi.",
  "atk-s0502a0:1008_1": "So mātāpitaro pakkosāpetvā tattheva vāsaṃ kappesi.",
  "atk-s0502a0:1008_2": "Athekadivasaṃ rājā uparipāsāde ṭhito antaravīthiṃ olokayamāno “anāthapiṇḍikassa cūḷaanāthapiṇḍikassa",
  "atk-s0502a0:1008_3": "visākhāya suppavāsāyā”ti etesaṃ gehe niccaṃ bhattakiccatthāya gacchante anekasahasse bhikkhū disvā, “kahaṃ, ayyā,",
  "atk-s0502a0:1008_4": "gacchantī”ti pucchitvā, “deva,",
  "atk-s0502a0:1008_5": "anāthapiṇḍikassa gehe niccabhattasalākabhattagilānabhattādīnaṃ atthāya devasikaṃ dve bhikkhusahassāni gacchanti,",
  "atk-s0502a0:1008_6": "cūḷaanāthapiṇḍikassa gehe pañcasatāni,",
  "atk-s0502a0:1008_7": "tathā visākhāya tathā suppavāsāyā”ti vutte sayampi bhikkhusaṅghaṃ upaṭṭhahitukāmo vihāraṃ gantvā bhikkhusahassena",
  "atk-s0502a0:1008_8": "saddhiṃ satthāraṃ nimantetvā sattāhaṃ sahatthā dānaṃ datvā sattame divase satthāraṃ vanditvā, “bhante,",
  "atk-s0502a0:1008_9": "pañcahi me bhikkhusatehi saddhiṃ nibaddhaṃ bhikkhaṃ gaṇhathā”ti āha.",
  "atk-s0502a0:1008_10": "“Mahārāja buddhā nāma ekaṭṭhāne nibaddhaṃ bhikkhaṃ na gaṇhanti,",
  "atk-s0502a0:1008_11": "bahū janā buddhānaṃ āgamanaṃ paccāsīsantī”ti.",
  "atk-s0502a0:1008_12": "“Tena hi ekaṃ bhikkhuṃ nibaddhaṃ pesethā”ti āha.",
  "atk-s0502a0:1008_13": "Satthā ānandattherassa bhāraṃ akāsi.",
  "atk-s0502a0:1008_14": "Rājā bhikkhusaṅghe āgate pattaṃ gahetvā,",
  "atk-s0502a0:1008_15": "“ime nāma parivisantū”ti avicāretvāva sattāhaṃ sayameva parivisitvā aṭṭhame divase vikkhittacitto pamajjamakāsi.",
  "atk-s0502a0:1008_16": "Rājakule nāma anāṇattā āsanāni paññāpetvā bhikkhū nisīdāpetvā parivisituṃ na labhanti “na mayaṃ idha ṭhātuṃ sakkhissāmā”ti bahū bhikkhū pakkamiṃsu.",
  "atk-s0502a0:1008_17": "Rājā dutiyadivasepi pamajji,",
  "atk-s0502a0:1008_18": "dutiyadivasepi bahū bhikkhū pakkamiṃsu.",
  "atk-s0502a0:1008_19": "Tatiyadivasepi pamajji,",
  "atk-s0502a0:1008_20": "tadā ānandattheraṃ ekakameva ṭhapetvā avasesā pakkamiṃsu.",
  "atk-s0502a0:1008_21": "Puññavantā nāma kāraṇavasikā honti,",
  "atk-s0502a0:1008_22": "kulānaṃ pasādaṃ rakkhanti.",
  "atk-s0502a0:1008_23": "Tathāgatassa ca sāriputtatthero mahāmoggallānattheroti dve aggasāvakā,",
  "atk-s0502a0:1008_24": "khemā uppalavaṇṇāti dve aggasāvikā,",
  "atk-s0502a0:1008_25": "upāsakesu citto, gahapati,",
  "atk-s0502a0:1008_26": "hatthako āḷavakoti dve aggaupāsakā,",
  "atk-s0502a0:1008_27": "upāsikāsu veḷukaṇṭhakī nandamātā,",
  "atk-s0502a0:1008_28": "khujjuttarāti dve aggaupāsikā,",
  "atk-s0502a0:1008_29": "iti ime aṭṭha jane ādiṃ katvā ṭhānantarapattā sabbepi sāvakā ekadesena dasannaṃ pāramīnaṃ pūritattā mahāpuññā abhinīhārasampannā.",
  "atk-s0502a0:1008_30": "Ānandattheropi kappasatasahassaṃ pūritapāramī abhinīhārasampanno mahāpuñño attano kāraṇavasikatāya kulassa pasādaṃ rakkhanto aṭṭhāsi.",
  "atk-s0502a0:1008_31": "Taṃ ekakameva nisīdāpetvā parivisiṃsu.",
  "atk-s0502a0:1009_0": "Rājā bhikkhūnaṃ gatakāle āgantvā khādanīyabhojanīyāni tatheva ṭhitāni disvā, “kiṃ, ayyā,",
  "atk-s0502a0:1009_1": "nāgamiṃsū”ti pucchitvā,",
  "atk-s0502a0:1009_2": "“ānandatthero ekakova āgato devā”ti sutvā,",
  "atk-s0502a0:1009_3": "“addhā ettakaṃ me bhattacchedanamakaṃsū”ti bhikkhūnaṃ kuddho satthu santikaṃ gantvā, “bhante,",
  "atk-s0502a0:1009_4": "mayā pañcannaṃ bhikkhusatānaṃ bhikkhā paṭiyattā,",
  "atk-s0502a0:1009_5": "ānandatthero kira ekakovāgato,",
  "atk-s0502a0:1009_6": "paṭiyattā bhikkhā tatheva ṭhitā,",
  "atk-s0502a0:1009_7": "pañcasatā bhikkhū mama gehe saññaṃ na kariṃsu,",
  "atk-s0502a0:1009_8": "kiṃ nu kho kāraṇa”nti āha.",
  "atk-s0502a0:1009_9": "Satthā bhikkhūnaṃ dosaṃ avatvā,",
  "atk-s0502a0:1009_10": "“mahārāja,",
  "atk-s0502a0:1009_11": "mama sāvakānaṃ tumhehi saddhiṃ vissāso natthi,",
  "atk-s0502a0:1009_12": "tena na gatā bhavissantī”ti vatvā kulānaṃ anupagamanakāraṇañca upagamanakāraṇañca pakāsento bhikkhū āmantetvā imaṃ suttamāha –",
  "atk-s0502a0:1010_0": "“Navahi,",
  "atk-s0502a0:1010_1": "bhikkhave,",
  "atk-s0502a0:1010_2": "aṅgehi samannāgataṃ kulaṃ anupagantvā vā nālaṃ upagantuṃ,",
  "atk-s0502a0:1010_3": "upagantvā vā nālaṃ upanisīdituṃ.",
  "atk-s0502a0:1010_4": "Katamehi navahi?",
  "atk-s0502a0:1010_5": "Na manāpena paccuṭṭhenti,",
  "atk-s0502a0:1010_6": "na manāpena abhivādenti,",
  "atk-s0502a0:1010_7": "na manāpena āsanaṃ denti,",
  "atk-s0502a0:1010_8": "santamassa pariguhanti,",
  "atk-s0502a0:1010_9": "bahukampi thokaṃ denti,",
  "atk-s0502a0:1010_10": "paṇītampi lūkhaṃ denti,",
  "atk-s0502a0:1010_11": "asakkaccaṃ denti no sakkaccaṃ,",
  "atk-s0502a0:1010_12": "na upanisīdanti dhammassavanāya,",
  "atk-s0502a0:1010_13": "bhāsitamassa na sussūsanti.",
  "atk-s0502a0:1010_14": "Imehi kho,",
  "atk-s0502a0:1010_15": "bhikkhave,",
  "atk-s0502a0:1010_16": "navahaṅgehi samannāgataṃ kulaṃ anupagantvā vā nālaṃ upagantuṃ,",
  "atk-s0502a0:1010_17": "upagantvā vā nālaṃ upanisīdituṃ.",
  "atk-s0502a0:1011_0": "“Navahi,",
  "atk-s0502a0:1011_1": "bhikkhave,",
  "atk-s0502a0:1011_2": "aṅgehi samannāgataṃ kulaṃ anupagantvā vā alaṃ upagantuṃ,",
  "atk-s0502a0:1011_3": "upagantvā vā alaṃ upanisīdituṃ.",
  "atk-s0502a0:1011_4": "Katamehi navahi?",
  "atk-s0502a0:1011_5": "Manāpena paccuṭṭhenti,",
  "atk-s0502a0:1011_6": "manāpena abhivādenti,",
  "atk-s0502a0:1011_7": "manāpena āsanaṃ denti,",
  "atk-s0502a0:1011_8": "santamassa na pariguhanti,",
  "atk-s0502a0:1011_9": "bahukampi bahukaṃ denti,",
  "atk-s0502a0:1011_10": "paṇītampi paṇītaṃ denti,",
  "atk-s0502a0:1011_11": "sakkaccaṃ denti no asakkaccaṃ,",
  "atk-s0502a0:1011_12": "upanisīdanti dhammassavanāya,",
  "atk-s0502a0:1011_13": "bhāsitamassa sussūsanti.",
  "atk-s0502a0:1011_14": "Imehi kho,",
  "atk-s0502a0:1011_15": "bhikkhave,",
  "atk-s0502a0:1011_16": "navahaṅgehi samannāgataṃ kulaṃ anupagantvā vā alaṃ upagantuṃ,",
  "atk-s0502a0:1011_17": "upagantvā vā alaṃ upanisīditu”nti.",
  "atk-s0502a0:1012_0": "Iti kho, mahārāja,",
  "atk-s0502a0:1012_1": "mama sāvakā tumhākaṃ santikā vissāsaṃ alabhantā na gatā bhavissantīti.",
  "atk-s0502a0:1012_2": "Porāṇakapaṇḍitāpi hi avissāsikaṭṭhāne sakkaccaṃ upaṭṭhiyamānāpi māraṇantikaṃ vedanaṃ patvā vissāsikaṭṭhānameva agamiṃsūti. “Kadā,",
  "atk-s0502a0:1012_3": "bhante”ti raññā puṭṭho atītaṃ āhari –",
  "atk-s0502a0:1013_0": "Atīte bārāṇasiyaṃ brahmadatte rajjaṃ kārente kesavo nāma rājā rajjaṃ pahāya isipabbajjaṃ pabbaji.",
  "atk-s0502a0:1013_1": "Taṃ pañca purisasatāni anupabbajiṃsu.",
  "atk-s0502a0:1013_2": "So kesavatāpaso nāma ahosi.",
  "atk-s0502a0:1013_3": "Pasādhanakappako panassa anupabbajitvā kappako nāma antevāsiko ahosi.",
  "atk-s0502a0:1013_4": "Kesavatāpaso parisāya saddhiṃ aṭṭha māse himavante vasitvā vassārattasamaye loṇambilasevanatthāya bārāṇasiṃ patvā bhikkhāya pāvisi.",
  "atk-s0502a0:1013_5": "Atha naṃ rājā disvā pasīditvā catumāsaṃ attano santike vasanatthāya paṭiññaṃ gahetvā uyyāneva vasāpento sayaṃ sāyaṃpātaṃ assa upaṭṭhānaṃ gacchati.",
  "atk-s0502a0:1013_6": "Avasesā tāpasā katipāhaṃ vasitvā hatthisaddādīhi ubbāḷhā hutvā ukkaṇṭhitvā, “ācariya,",
  "atk-s0502a0:1013_7": "ukkaṇṭhitamhā,",
  "atk-s0502a0:1013_8": "gacchāmā”ti āhaṃsu. “Kahaṃ, tātā”ti?",
  "atk-s0502a0:1013_9": "“Himavantaṃ,",
  "atk-s0502a0:1013_10": "ācariyā”ti.",
  "atk-s0502a0:1013_11": "Rājā amhākaṃ āgatadivaseyeva catumāsaṃ idha vasanatthāya paṭiññaṃ gaṇhi.",
  "atk-s0502a0:1013_12": "“Kathaṃ gamissatha, tātā”ti?",
  "atk-s0502a0:1013_13": "“Tumhehi amhākaṃ anācikkhitvāva paṭiññā dinnā,",
  "atk-s0502a0:1013_14": "mayaṃ idha na sakkoma vasituṃ,",
  "atk-s0502a0:1013_15": "ito avidūre tumhākaṃ pavattissavanaṭṭhāne vasissāmā”ti vanditvā pakkamiṃsu.",
  "atk-s0502a0:1013_16": "Kappantevāsikena saddhiṃ ācariyo ohīyi.",
  "atk-s0502a0:1014_0": "Rājā upaṭṭhānaṃ āgato, “kahaṃ,",
  "atk-s0502a0:1014_1": "ayyā”ti pucchi.",
  "atk-s0502a0:1014_2": "“Sabbe ukkaṇṭhitamhāti vatvā himavantaṃ gatā,",
  "atk-s0502a0:1014_3": "mahārājā”ti āha.",
  "atk-s0502a0:1014_4": "Kappakopi na cirasseva ukkaṇṭhitvā ācariyena punappunaṃ vāriyamānopi “na sakkomī”ti vatvā pakkāmi.",
  "atk-s0502a0:1014_5": "Itaresaṃ pana santikaṃ agantvā ācariyassa pavattiṃ suṇanto avidūre ṭhāne vasi.",
  "atk-s0502a0:1014_6": "Aparabhāge ācariyassa antevāsike anussarantassa kucchirogo uppajji.",
  "atk-s0502a0:1014_7": "Rājā vejjehi tikicchāpesi,",
  "atk-s0502a0:1014_8": "rogo na vūpasammati.",
  "atk-s0502a0:1014_9": "Tāpaso āha – “kiṃ, mahārāja,",
  "atk-s0502a0:1014_10": "icchasi me rogavūpasama”nti? “Bhante,",
  "atk-s0502a0:1014_11": "sacāhaṃ sakkuṇeyyaṃ,",
  "atk-s0502a0:1014_12": "idāneva vo phāsukaṃ kareyya”nti.",
  "atk-s0502a0:1014_13": "“Mahārāja,",
  "atk-s0502a0:1014_14": "sace me phāsukaṃ icchasi,",
  "atk-s0502a0:1014_15": "maṃ antevāsikānaṃ santikaṃ pesehī”ti.",
  "atk-s0502a0:1014_16": "Rājā “sādhu,",
  "atk-s0502a0:1014_17": "bhante”ti taṃ mañcake nipajjāpetvā nāradaamaccappamukhe cattāro amacce “mama ayyassa pavattiṃ ñatvā,",
  "atk-s0502a0:1014_18": "mayhaṃ sāsanaṃ pahiṇeyyāthā”ti uyyojesi.",
  "atk-s0502a0:1014_19": "Kappantevāsiko ācariyassa āgamanaṃ sutvā paccuggamanaṃ katvā itare “kaha”nti vutte,",
  "atk-s0502a0:1014_20": "“asukaṭṭhāne kira vasantī”ti āha.",
  "atk-s0502a0:1014_21": "Tepi ācariyassāgamanabhāvaṃ sutvā tattheva samosaritvā ācariyassa uṇhodakaṃ datvā phalāphalaṃ adaṃsu.",
  "atk-s0502a0:1014_22": "Taṃ khaṇaññeva rogo vūpasammati.",
  "atk-s0502a0:1014_23": "So katipāheneva suvaṇṇavaṇṇo ahosi.",
  "atk-s0502a0:1014_24": "Atha naṃ nārado pucchi –",
  "atk-s0502a0:1015_0": "“Manussindaṃ jahitvāna, sabbakāmasamiddhinaṃ;",
  "atk-s0502a0:1016_0": "Kathaṃ nu bhagavā kesī, kappassa ramati assame.",
  "atk-s0502a0:1017_0": "“Sādūni ramaṇīyāni, santi vakkhā manoramā;",
  "atk-s0502a0:1018_0": "Subhāsitāni kappassa, nārada ramayanti maṃ.",
  "atk-s0502a0:1019_0": "“Sālīnaṃ odanaṃ bhuñje, suciṃ maṃsūpasecanaṃ;",
  "atk-s0502a0:1020_0": "Kathaṃ sāmākanīvāraṃ, aloṇaṃ chādayanti taṃ.",
  "atk-s0502a0:1021_0": "“Sāduṃ vā yadi vāsāduṃ, appaṃ vā yadi vā bahuṃ;",
  "atk-s0502a0:1022_0": "Vissattho yattha bhuñjeyya, vissāsaparamā rasā”ti. ;",
  "atk-s0502a0:1023_0": "Satthā imaṃ dhammadesanaṃ āharitvā jātakaṃ samodhānento “tadā rājā moggallāno ahosi,",
  "atk-s0502a0:1023_1": "nārado sāriputto,",
  "atk-s0502a0:1023_2": "kappantevāsiko ānando,",
  "atk-s0502a0:1023_3": "kesavatāpaso ahamevā”ti vatvā, “evaṃ, mahārāja,",
  "atk-s0502a0:1023_4": "pubbepi paṇḍitā māraṇantikaṃ vedanaṃ patvā vissāsikaṭṭhānaṃ gamiṃsu,",
  "atk-s0502a0:1023_5": "mama sāvakā tumhākaṃ santike vissāsaṃ na labhanti maññe”ti āha.",
  "atk-s0502a0:1023_6": "Rājā “bhikkhusaṅghena saddhiṃ mayā vissāsaṃ kātuṃ vaṭṭati,",
  "atk-s0502a0:1023_7": "kathaṃ nu kho karissāmīti sammāsambuddhassa ñātidhītaraṃ mama gehe kātuṃ vaṭṭati,",
  "atk-s0502a0:1023_8": "evaṃ sante ‘daharā ca sāmaṇerā ca sammāsambuddhassa ñātirājā’ti mama santikaṃ vissatthā nibaddhaṃ āgamissantī”ti cintetvā –",
  "atk-s0502a0:1023_9": "“ekaṃ me dhītaraṃ dentū”ti sākiyānaṃ santikaṃ sāsanaṃ pesesi.",
  "atk-s0502a0:1023_10": "“Katarassa sakyassa dhītā”ti ca pucchitvā,",
  "atk-s0502a0:1023_11": "“ñatvā āgaccheyyāthā”ti vatvā dūte āṇāpesi.",
  "atk-s0502a0:1023_12": "Dūtā gantvā sākiye dārikaṃ yāciṃsu.",
  "atk-s0502a0:1023_13": "Te sannipatitvā,",
  "atk-s0502a0:1023_14": "“pakkhantariko rājā,",
  "atk-s0502a0:1023_15": "sace na dassāma,",
  "atk-s0502a0:1023_16": "vināsessati no,",
  "atk-s0502a0:1023_17": "na kho pana amhehi kulena sadiso,",
  "atk-s0502a0:1023_18": "kiṃ nu kho kātabba”nti mantayiṃsu.",
  "atk-s0502a0:1023_19": "Mahānāmo “mama dāsiyā kucchimhi jātā vāsabhakhattiyā nāma dhītā rūpasobhaggappattā atthi,",
  "atk-s0502a0:1023_20": "taṃ dassāmā”ti vatvā dūte āha – “sādhu,",
  "atk-s0502a0:1023_21": "rañño dārikaṃ dassāmā”ti.",
  "atk-s0502a0:1023_22": "“Sā kassa, dhītā”ti?",
  "atk-s0502a0:1023_23": "“Sammāsambuddhassa cūḷapituputtassa mahānāmassa sakkassa dhītā vāsabhakhattiyā nāmā”ti.",
  "atk-s0502a0:1024_0": "Te gantvā rañño ārocayiṃsu.",
  "atk-s0502a0:1024_1": "Rājā “yadi evaṃ, sādhu,",
  "atk-s0502a0:1024_2": "sīghaṃ ānetha,",
  "atk-s0502a0:1024_3": "khattiyā ca nāma bahumāyā,",
  "atk-s0502a0:1024_4": "dāsidhītarampi pahiṇeyyuṃ,",
  "atk-s0502a0:1024_5": "pitarā saddhiṃ ekabhājane bhuñjantiṃ āneyyāthā”ti pesesi.",
  "atk-s0502a0:1024_6": "Te gantvā, “deva,",
  "atk-s0502a0:1024_7": "tumhehi saddhiṃ ekato bhuñjantiṃ rājā icchatī”ti āhaṃsu.",
  "atk-s0502a0:1024_8": "Mahānāmo “sādhu,",
  "atk-s0502a0:1024_9": "tātā”ti taṃ alaṅkārāpetvā attano bhojanakāle pakkosāpetvā tāya saddhiṃ ekato bhuñjanākāraṃ dassetvā dūtānaṃ niyyādesi.",
  "atk-s0502a0:1024_10": "Te taṃ ādāya sāvatthiṃ gantvā taṃ pavattiṃ rañño ārocesuṃ.",
  "atk-s0502a0:1024_11": "Rājā tuṭṭhamānaso taṃ pañcannaṃ itthisatānaṃ jeṭṭhikaṃ katvā aggamahesiṭṭhāne abhisiñci.",
  "atk-s0502a0:1024_12": "Sā na cirasseva suvaṇṇavaṇṇaṃ puttaṃ vijāyi.",
  "atk-s0502a0:1025_0": "Athassa nāmaggahaṇadivase rājā dārakassa ayyakassa santikaṃ pesesi “sakyarājadhītā vāsabhakhattiyā puttaṃ vijātā,",
  "atk-s0502a0:1025_1": "kimassa nāmaṃ karomā”ti?",
  "atk-s0502a0:1025_2": "Taṃ pana sāsanaṃ gahetvā gato amacco thokaṃ badhiradhātuko,",
  "atk-s0502a0:1025_3": "so gantvā rañño ayyakassa ārocesi,",
  "atk-s0502a0:1025_4": "so taṃ sutvā “vāsabhakhattiyā puttaṃ avijāyitvāpi sabbajanaṃ abhibhavi,",
  "atk-s0502a0:1025_5": "idāni pana rañño ativiya vallabhā bhavissatī”ti āha.",
  "atk-s0502a0:1025_6": "Badhiro amacco “vallabhā”ti vacanaṃ dussutaṃ sutvā “viṭaṭūbho”ti sallakkhetvā rājānaṃ upagantvā, “deva,",
  "atk-s0502a0:1025_7": "kumārassa kira ‘viṭaṭūbho’ti nāmaṃ karothā”ti āha.",
  "atk-s0502a0:1025_8": "Rājā “porāṇakaṃ no kulasantakaṃ nāmaṃ bhavissatī”ti cintetvā taṃ nāmaṃ akāsi.",
  "atk-s0502a0:1025_9": "Athassa daharakāleyeva rājā “satthu piyaṃ karomī”ti senāpatiṭṭhānaṃ adāsi.",
  "atk-s0502a0:1026_0": "So kumāraparihārena vaḍḍhanto sattavassikakāle aññesaṃ kumārānaṃ mātāmahakulato hatthirūpakaassarūpakādīni āhariyamānāni disvā mātaraṃ pucchi – “amma,",
  "atk-s0502a0:1026_1": "aññesaṃ mātāmahakulato paṇṇākāro āharīyati,",
  "atk-s0502a0:1026_2": "mayhaṃ koci kiñci na pesesi,",
  "atk-s0502a0:1026_3": "kiṃ tvaṃ nimātā nipitā”ti?",
  "atk-s0502a0:1026_4": "Atha naṃ sā, “tāta,",
  "atk-s0502a0:1026_5": "tava sakyarājāno mātāmahā dūre pana vasanti,",
  "atk-s0502a0:1026_6": "tena te kiñci na pesentī”ti vañcesi.",
  "atk-s0502a0:1026_7": "Soḷasavassikakāle, “amma,",
  "atk-s0502a0:1026_8": "tava mātāmahakulaṃ passitukāmomhī”ti vatvā, “alaṃ, tāta,",
  "atk-s0502a0:1026_9": "kiṃ tattha gantvā karissatī”ti vāriyamānopi punappunaṃ yāci.",
  "atk-s0502a0:1026_10": "Athassa mātā “tena hi gacchā”ti sampaṭicchi.",
  "atk-s0502a0:1026_11": "So pitu ārocetvā mahantena parivārena nikkhami.",
  "atk-s0502a0:1026_12": "Vāsabhakhattiyā puretaraṃ paṇṇaṃ pesesi –",
  "atk-s0502a0:1026_13": "“ahaṃ idha sukhaṃ vasāmi,",
  "atk-s0502a0:1026_14": "māssa kiñci sāmino antaraṃ dassayiṃsū”ti.",
  "atk-s0502a0:1026_15": "Sākiyā viṭaṭūbhassa āgamanaṃ ñatvā,",
  "atk-s0502a0:1026_16": "“vandituṃ na sakkomā”ti tassa daharadahare kumāre janapadaṃ pahiṇitvā tasmiṃ kapilapuraṃ sampatte santhāgāre sannipatiṃsu.",
  "atk-s0502a0:1026_17": "Kumāro tattha gantvā aṭṭhāsi.",
  "atk-s0502a0:1027_0": "Atha naṃ “ayaṃ te, tāta, mātāmaho,",
  "atk-s0502a0:1027_1": "ayaṃ mātulo”ti vatvā vandāpesuṃ.",
  "atk-s0502a0:1027_2": "So sabbe vandamāno vicaritvā ekampi attānaṃ vandantaṃ adisvā “kiṃ nu kho maṃ vandantā natthī”ti pucchi. Sākiyā, “tāta,",
  "atk-s0502a0:1027_3": "te kaniṭṭhakumārā janapadaṃ gatā”ti vatvā tassa mahantaṃ sakkāraṃ kariṃsu.",
  "atk-s0502a0:1027_4": "So katipāhaṃ vasitvā mahantena parivārena nikkhami.",
  "atk-s0502a0:1027_5": "Athekā dāsī santhāgāre tena nisinnaphalakaṃ “idaṃ vāsabhakhattiyāya dāsiyā puttassa nisinnaphalaka”nti akkositvā paribhāsitvā khīrodakena dhovi.",
  "atk-s0502a0:1027_6": "Eko puriso attano āvudhaṃ pamussitvā nivatto taṃ gaṇhanto viṭaṭūbhakumārassa akkosanasaddaṃ sutvā taṃ kāraṇaṃ pucchitvā,",
  "atk-s0502a0:1027_7": "“vāsabhakhattiyā dāsiyā kucchimhi mahānāmasakkaṃ paṭicca jātā”ti ñatvā balakāyassa kathesi.",
  "atk-s0502a0:1027_8": "“Vāsabhakhattiyā kira dāsidhītā”ti mahākolāhalaṃ ahosi.",
  "atk-s0502a0:1027_9": "Taṃ sutvā viṭaṭūbho “ete tāva mama nisinnaphalakaṃ khīrodakena dhovantu,",
  "atk-s0502a0:1027_10": "ahaṃ pana rajje patiṭṭhitakāle etesaṃ galalohitaṃ gahetvā mama nisinnaphalakaṃ dhovissāmī”ti cittaṃ paṭṭhapesi.",
  "atk-s0502a0:1027_11": "Tasmiṃ sāvatthiṃ gate amaccā taṃ pavattiṃ rañño ārocayiṃsu.",
  "atk-s0502a0:1027_12": "Rājā “mayhaṃ dāsidhītaraṃ adaṃsū”ti sākiyānaṃ kujjhitvā vāsabhakhattiyāya ca puttassa ca dinnaparihāraṃ",
  "atk-s0502a0:1027_13": "acchinditvā dāsadāsīhi laddhabbamattameva dāpesi.",
  "atk-s0502a0:1028_0": "Tato katipāhaccayena satthā rājanivesanaṃ gantvā paññattāsane nisīdi.",
  "atk-s0502a0:1028_1": "Rājā āgantvā vanditvā, “bhante,",
  "atk-s0502a0:1028_2": "tumhākaṃ kira ñātakehi dāsidhītā mayhaṃ dinnā,",
  "atk-s0502a0:1028_3": "tenassā ahaṃ saputtāya parihāraṃ acchinditvā dāsadāsīhi laddhabbamattameva dāpesi”nti āha.",
  "atk-s0502a0:1028_4": "Satthā “ayuttaṃ, mahārāja,",
  "atk-s0502a0:1028_5": "sākiyehi kataṃ,",
  "atk-s0502a0:1028_6": "dadantehi nāma samānajātikā dātabbā assa, taṃ pana, mahārāja, vadāmi,",
  "atk-s0502a0:1028_7": "vāsabhakhattiyā khattiyarājadhītā khattiyarañño gehe abhisekaṃ labhi.",
  "atk-s0502a0:1028_8": "Viṭaṭūbhopi khattiyarājānameva paṭicca jāto,",
  "atk-s0502a0:1028_9": "mātugottaṃ nāma kiṃ karissati,",
  "atk-s0502a0:1028_10": "pitugottameva pamāṇanti.",
  "atk-s0502a0:1028_11": "Porāṇakapaṇḍitā dalidditthiyā kaṭṭhahārikāya aggamahesiṭṭhānaṃ adaṃsu,",
  "atk-s0502a0:1028_12": "tassā ca kucchimhi jātakumāro dvādasayojanikāya bārāṇasiyā rajjaṃ patvā kaṭṭhavāhanarājā nāma jāto”ti kaṭṭhahārijātakaṃ kathesi.",
  "atk-s0502a0:1028_13": "Rājā dhammakathaṃ sutvā “pitugottameva kira pamāṇa”nti tussitvā vāsabhakhattiyāya ca puttassa ca pakatiparihārameva dāpesi.",
  "atk-s0502a0:1029_0": "Bandhulasenāpatissapi kho kusinārāyaṃ mallarājadhītā mallikā nāma bhariyā dīgharattaṃ puttaṃ na vijāyi.",
  "atk-s0502a0:1029_1": "Atha naṃ bandhulo “attano kulagharameva gacchā”ti uyyojesi.",
  "atk-s0502a0:1029_2": "Sā “satthāraṃ disvāva gamissāmī”ti jetavanaṃ pavisitvā tathāgataṃ vanditvā ṭhitā,",
  "atk-s0502a0:1029_3": "“kahaṃ gacchasī”ti vuttā “sāmiko maṃ bhante,",
  "atk-s0502a0:1029_4": "kulagharaṃ pesetī” āha.",
  "atk-s0502a0:1029_5": "“Kiṃ kāraṇā”ti?",
  "atk-s0502a0:1029_6": "“Vañjhā kirasmi aputtikā”ti.",
  "atk-s0502a0:1029_7": "“Yadi evaṃ,",
  "atk-s0502a0:1029_8": "gamanakiccaṃ natthi,",
  "atk-s0502a0:1029_9": "nivattassū”ti.",
  "atk-s0502a0:1029_10": "Sā tuṭṭhamānasā satthāraṃ vanditvā nivesanaṃ gantvā “kasmā nivattāsī”ti vuttā “dasabalena nivattitāmhī”ti",
  "atk-s0502a0:1029_11": "āha bandhulo “diṭṭhaṃ bhavissati dīghadassinā kāraṇa”nti sampaṭicchi.",
  "atk-s0502a0:1029_12": "Sā na cirasseva gabbhaṃ paṭilabhitvā uppannadāhaḷā “dohaḷo me uppanno”ti ārocesi.",
  "atk-s0502a0:1029_13": "“Kiṃ dohaḷo”ti?",
  "atk-s0502a0:1029_14": "“Vesālinagare gaṇarājakulānaṃ abhisekamaṅgalapokkharaṇiyaṃ otaritvā nhatvā pānīyaṃ pātukāmāmhi, sāmī”ti.",
  "atk-s0502a0:1029_15": "Bandhulo “sādhū”ti vatvā sahassathāmadhanuṃ gahetvā taṃ rathaṃ āropetvā sāvatthito nikkhamitvā rathaṃ",
  "atk-s0502a0:1029_16": "pājento mahālilicchavino dinnadvārena vesāliṃ pāvisi.",
  "atk-s0502a0:1029_17": "Mahālilicchavino ca dvārasamīpe eva nivesanaṃ hoti.",
  "atk-s0502a0:1029_18": "So rathassa ummāre panighātasaddaṃ sutvāva “bandhulassa rathasaddo eso,",
  "atk-s0502a0:1029_19": "ajja licchavīnaṃ bhayaṃ uppajjissatī”ti āha.",
  "atk-s0502a0:1030_0": "Pokkharaṇiyā anto ca bahi ca ārakkhā balavatī,",
  "atk-s0502a0:1030_1": "upari lohajālaṃ patthaṭaṃ,",
  "atk-s0502a0:1030_2": "sakuṇānampi okāso natthi.",
  "atk-s0502a0:1030_3": "Bandhulasenāpati pana rathā otaritvā ārakkhake manusse vettena paharanto palāpetvā lohajālaṃ chinditvā",
  "atk-s0502a0:1030_4": "antopokkharaṇīyaṃ bhariyaṃ nhāpetvā sayampi nhatvā puna taṃ rathaṃ āropetvā nagarā nikkhamitvā āgatamaggeneva pāyāsi.",
  "atk-s0502a0:1030_5": "Te ārakkhamanussā licchavirājūnaṃ ārocesuṃ.",
  "atk-s0502a0:1030_6": "Licchavirājāno kujjhitvā pañca rathasatāni āruyha “bandhulamallaṃ gaṇhissāmā”ti nikkhamiṃsu.",
  "atk-s0502a0:1030_7": "Taṃ pavattiṃ mahālissa ārocesuṃ. Mahāli,",
  "atk-s0502a0:1030_8": "“mā gamittha,",
  "atk-s0502a0:1030_9": "so hi vo sabbe ghotessatī”ti āha.",
  "atk-s0502a0:1030_10": "Tepi “mayaṃ gamissāma evā”ti vadiṃsu.",
  "atk-s0502a0:1030_11": "“Tena hi tassa rathacakkassa yāva nābhito pathaviṃ paviṭṭhaṭṭhānaṃ disvā nivatteyyātha,",
  "atk-s0502a0:1030_12": "tato anivattantā purato asanisaddaṃ viya suṇissatha,",
  "atk-s0502a0:1030_13": "tamhā ṭhānā nivatteyyātha.",
  "atk-s0502a0:1030_14": "Tato anivattantā tumhākaṃ rathadhuresu chiddaṃ passissatha,",
  "atk-s0502a0:1030_15": "tamhā ṭhānā nivatteyyātha,",
  "atk-s0502a0:1030_16": "purato mā gamitthā”ti.",
  "atk-s0502a0:1030_17": "Te tassa vacanena anivattitvā taṃ anubandhiṃsu eva.",
  "atk-s0502a0:1030_18": "Mallikā disvā, “rathā, sāmi,",
  "atk-s0502a0:1030_19": "paññāyantī”ti āha.",
  "atk-s0502a0:1030_20": "“Tena hi ekasseva rathassa paññāyanakāle maṃ āroceyyāsī”ti.",
  "atk-s0502a0:1030_21": "Sā yadā sabbe rathā eko viya hutvā paññāyiṃsu,",
  "atk-s0502a0:1030_22": "tadā “ekameva, sāmi,",
  "atk-s0502a0:1030_23": "rathasīsaṃ paññāyatī”ti āha.",
  "atk-s0502a0:1030_24": "Bandhulo “tena hi imā rasmiyo gaṇhāhī”ti tassā rasmiyo datvā rathe ṭhitova dhanuṃ āropesi,",
  "atk-s0502a0:1030_25": "rathacakkaṃ yāva nābhito pathaviṃ pāvisi.",
  "atk-s0502a0:1031_0": "Licchavino taṃ ṭhānaṃ disvāpi na nivattiṃsu.",
  "atk-s0502a0:1031_1": "Itaro thokaṃ gantvā jiyaṃ pothesi,",
  "atk-s0502a0:1031_2": "asanisaddo viya ahosi.",
  "atk-s0502a0:1031_3": "Te tatopi na nivattiṃsu,",
  "atk-s0502a0:1031_4": "anubandhantā gacchanteva.",
  "atk-s0502a0:1031_5": "Bandhulo rathe ṭhitakova ekasaraṃ khipi,",
  "atk-s0502a0:1031_6": "so pañcannaṃ rathasatānaṃ rathasīse chiddaṃ katvā pañca rājasatāni parikarabandhanaṭṭhāne vinivijjhitvā pathaviṃ pāvisi.",
  "atk-s0502a0:1031_7": "Te attano paviddhabhāvaṃ ajānitvā, “tiṭṭha, re, tiṭṭha,",
  "atk-s0502a0:1031_8": "re”ti vadantā anubandhiṃsu eva.",
  "atk-s0502a0:1031_9": "Bandhulo rathaṃ ṭhapetvā “tumhe matakā,",
  "atk-s0502a0:1031_10": "matakehi saddhiṃ mayhaṃ yuddhaṃ nāma natthī”ti āha.",
  "atk-s0502a0:1031_11": "“Matakā nāma amhādisā na hontī”ti.",
  "atk-s0502a0:1031_12": "“Tena hi sabbapacchimassa parikaraṃ mocethā”ti.",
  "atk-s0502a0:1031_13": "Te mocayiṃsu.",
  "atk-s0502a0:1031_14": "So muttamatte eva maritvā patito.",
  "atk-s0502a0:1031_15": "Atha te sabbepi “tumhe evarūpā,",
  "atk-s0502a0:1031_16": "attano gharāni gantvā saṃvidhātabbaṃ saṃvidahitvā puttadāraṃ anusāsitvā sannāhaṃ mocethā”ti āha.",
  "atk-s0502a0:1031_17": "Te tathā katvā sabbepi jīvitakkhayaṃ pattā.",
  "atk-s0502a0:1031_18": "Bandhulopi mallikaṃ sāvatthiṃ ānesi.",
  "atk-s0502a0:1031_19": "Sā soḷasakkhattuṃ yamake yamake putte vijāyi.",
  "atk-s0502a0:1031_20": "Sabbepi sūrā thāmasampannā ahesuṃ,",
  "atk-s0502a0:1031_21": "sabbasippānaṃ nipphattiṃ pāpuṇiṃsu.",
  "atk-s0502a0:1031_22": "Ekekassa purisasahassaṃ parivāro ahosi.",
  "atk-s0502a0:1031_23": "Pitarā saddhiṃ rājanivesanaṃ gacchantehi teheva rājaṅgaṇaṃ paripūri.",
  "atk-s0502a0:1032_0": "Athekadivasaṃ vinicchaye kūṭaṭṭaparājitā manussā bandhulaṃ āgacchantaṃ disvā mahāviravaṃ viravantā vinicchayaamaccānaṃ kūṭaṭṭakaraṇaṃ tassa ārocesuṃ.",
  "atk-s0502a0:1032_1": "So vinicchayaṃ gantvā taṃ aṭṭaṃ vicāretvā sāmikameva sāmikaṃ akāsi.",
  "atk-s0502a0:1032_2": "Mahājano mahāsaddena sādhukāraṃ pavatteti.",
  "atk-s0502a0:1032_3": "Rājā “kiṃ ida”nti pucchitvā tamatthaṃ sutvā tussitvā sabbepi te amacce hāretvā bandhulasseva vinicchayaṃ niyyādesi.",
  "atk-s0502a0:1032_4": "So tato paṭṭhāya sammā vinicchayi.",
  "atk-s0502a0:1032_5": "Tato te porāṇakavinicchayikā amaccā kiñci lañjaṃ alabhantā appalābhā hutvā “bandhulo rajjaṃ patthetī”ti rājakule paribhindiṃsu.",
  "atk-s0502a0:1032_6": "Rājā tesaṃ kathaṃ saddahitvā cittaṃ niggahetuṃ nāsakkhi.",
  "atk-s0502a0:1032_7": "“Imasmiṃ idheva ghātiyamāne garahā me uppajjissatī”ti puna cintetvā payuttapurisehi paccantaṃ pahārāpetvā bandhulaṃ pakkosāpetvā,",
  "atk-s0502a0:1032_8": "“paccanto kira kupito,",
  "atk-s0502a0:1032_9": "tava puttehi saddhiṃ gantvā,",
  "atk-s0502a0:1032_10": "core gaṇhāhī”ti pahiṇitvā,",
  "atk-s0502a0:1032_11": "“etthevassa dvattiṃsāya puttehi saddhiṃ sīsaṃ chinditvā āharathā”ti tehi saddhiṃ aññepi samatthe mahāyodhe pesesi.",
  "atk-s0502a0:1032_12": "Tasmiṃ paccantaṃ gacchanteyeva “senāpati kira āgacchatī”ti payuttacorā palāyiṃsu.",
  "atk-s0502a0:1032_13": "So taṃ padesaṃ āvāsāpetvā saṇṭhāpetvā nivatti.",
  "atk-s0502a0:1033_0": "Athassa nagarato avidūre ṭhāne te yodhā puttehi saddhiṃ sīsaṃ chindiṃsu.",
  "atk-s0502a0:1033_1": "Taṃ divasaṃ mallikāya pañcahi bhikkhusatehi saddhiṃ dve aggasāvakā nimantitā honti.",
  "atk-s0502a0:1033_2": "Athassā pubbaṇhe eva “sāmikassa te saddhiṃ puttehi sīsaṃ chinna”nti paṇṇaṃ āharitvā adaṃsu.",
  "atk-s0502a0:1033_3": "Sā taṃ pavattiṃ ñatvā kassaci kiñci avatvā paṇṇaṃ ucchaṅge ṭhapetvā bhikkhusaṅghameva parivisi.",
  "atk-s0502a0:1033_4": "Athassā paricārikāyo bhikkhūnaṃ bhattaṃ datvā sappicāṭiṃ āharantiyo therānaṃ purato sappicāṭiṃ bhindiṃsu.",
  "atk-s0502a0:1033_5": "Dhammasenāpati “bhedanadhammaṃ bhinnaṃ,",
  "atk-s0502a0:1033_6": "na cintitabba”nti āha.",
  "atk-s0502a0:1033_7": "Sā ucchaṅgato paṇṇaṃ nīharitvā “dvattiṃsāya puttehi saddhiṃ pitusīsaṃ chinnanti me imaṃ paṇṇaṃ āhariṃsu,",
  "atk-s0502a0:1033_8": "ahaṃ idaṃ sutvāpi na cintemi,",
  "atk-s0502a0:1033_9": "sappicāṭiyā bhinnāya kiṃ cintayissāmi,",
  "atk-s0502a0:1033_10": "bhante”ti āha.",
  "atk-s0502a0:1033_11": "Dhammasenāpati “animittamanaññātaṃ,",
  "atk-s0502a0:1033_12": "maccānaṃ idha jīvita”ntiādīni vatvā dhammaṃ desetvā uṭṭhāyāsanā vihāraṃ agamāsi.",
  "atk-s0502a0:1033_13": "Sāpi dvattiṃsa suṇisāyo pakkosāpetvā,",
  "atk-s0502a0:1033_14": "“tumhākaṃ sāmikā niraparādhā attano purimakammaphalaṃ labhiṃsu,",
  "atk-s0502a0:1033_15": "tumhe mā socayittha,",
  "atk-s0502a0:1033_16": "mā paridevittha,",
  "atk-s0502a0:1033_17": "rañño upari manopadosaṃ mā karitthā”ti ovadi.",
  "atk-s0502a0:1034_0": "Rañño carapurisā taṃ kathaṃ sutvā gantvā tesaṃ niddosabhāvaṃ rañño kathayiṃsu.",
  "atk-s0502a0:1034_1": "Rājā saṃvegappatto tassā nivesanaṃ gantvā mallikañca suṇisāyo cassā khamāpetvā mallikāya varaṃ adāsi.",
  "atk-s0502a0:1034_2": "Sā “varo gahito me hotū”ti vatvā tasmiṃ gate matakabhattaṃ datvā nhatvā rājānaṃ upasaṅkamitvā vanditvā, “deva,",
  "atk-s0502a0:1034_3": "tumhehi mayhaṃ varo dinno,",
  "atk-s0502a0:1034_4": "mayhañca aññena attho natthi,",
  "atk-s0502a0:1034_5": "dvattiṃsāya me suṇisānaṃ mamañca kulagharagamanaṃ anujānāthā”ti āha.",
  "atk-s0502a0:1034_6": "Rājā sampaṭicchi.",
  "atk-s0502a0:1034_7": "Sā dvattiṃsa suṇisāyo yathāsakāni kulāni pesesi,",
  "atk-s0502a0:1034_8": "sayampi kusinārānagare attano kulagharaṃ agamāsi.",
  "atk-s0502a0:1035_0": "Rājāpi bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi.",
  "atk-s0502a0:1035_1": "So pana “mātulo me iminā mārito”ti rañño otāraṃ gavesanto vicarati.",
  "atk-s0502a0:1035_2": "Rājāpi niraparādhassa bandhulassa māritakālato paṭṭhāya vippaṭisārī hutvā cittassādaṃ na labhati,",
  "atk-s0502a0:1035_3": "rajjasukhaṃ nānubhoti.",
  "atk-s0502a0:1035_4": "Tadā satthā sakyānaṃ medāḷupaṃ nāma nigamaṃ upanissāya viharati.",
  "atk-s0502a0:1035_5": "Rājā tattha gantvā ārāmato avidūre khandhāvāraṃ nivāsetvā,",
  "atk-s0502a0:1035_6": "“mandena parivārena satthāraṃ vandissāmī”ti vihāraṃ gantvā pañcarājākakudhabhaṇḍāni dīghakārāyanassa datvā ekakova gandhakuṭiṃ pāvisi.",
  "atk-s0502a0:1035_7": "Sabbaṃ dhammacetiyasuttaniyāmena dīpetabbaṃ.",
  "atk-s0502a0:1035_8": "Tasmiṃ gandhakuṭiṃ paviṭṭhe dīghakārāyano tāni pañca rājakakudhabhaṇḍāni gahetvā viṭaṭūbhaṃ rājānaṃ katvā",
  "atk-s0502a0:1035_9": "rañño ekaṃ assaṃ ekañca upaṭṭhānakārikaṃ mātugāmaṃ ṭhapetvā nivattetvā sāvatthiṃ agamāsi.",
  "atk-s0502a0:1036_0": "Rājā satthārā saddhiṃ piyakathaṃ kathetvā satthāraṃ vanditvā nikkhanto senaṃ adisvā taṃ mātugāmaṃ pucchitvā taṃ pavattiṃ sutvā,",
  "atk-s0502a0:1036_1": "“ahaṃ bhāgineyyaṃ ādāya gantvā,",
  "atk-s0502a0:1036_2": "viṭaṭūbhaṃ gahessāmī”ti rājagahanagaraṃ gacchanto vikāle dvāresu pidahitesu nagaraṃ patvā ekissā sālāya",
  "atk-s0502a0:1036_3": "nipajjitvā vātātapehi kilanto rattibhāge tattheva kālamakāsi.",
  "atk-s0502a0:1036_4": "Vibhātāya rattiyā, “deva,",
  "atk-s0502a0:1036_5": "kosalanarinda anātho jātosī”ti vippalapantiyā tassā itthiyā saddaṃ sutvā rañño ārocesuṃ.",
  "atk-s0502a0:1036_6": "So mātulassa mahantena sakkārena sarīrakiccaṃ kāresi.",
  "atk-s0502a0:1037_0": "Viṭaṭūbhopi rajjaṃ labhitvā taṃ veraṃ saritvā “sabbepi sākiye māressāmī”ti mahatiyā senāya nikkhami.",
  "atk-s0502a0:1037_1": "Taṃ divasaṃ satthā paccūsakāle lokaṃ volokento ñātisaṅghassa vināsaṃ disvā,",
  "atk-s0502a0:1037_2": "“ñātisaṅgahaṃ kātuṃ vaṭṭatī”ti cintetvā pubbaṇhasamaye piṇḍāya caritvā,",
  "atk-s0502a0:1037_3": "piṇḍapātapaṭikkanto gandhakuṭiyaṃ sīhaseyyaṃ kappetvā,",
  "atk-s0502a0:1037_4": "sāyanhasamaye ākāsena gantvā,",
  "atk-s0502a0:1037_5": "kapilavatthusāmante ekasmiṃ kabaracchāye rukkhamūle nisīdi.",
  "atk-s0502a0:1037_6": "Tato viṭaṭūbhassa rajjasīmāya mahanto sandacchāyo nigrodho atthi.",
  "atk-s0502a0:1037_7": "Viṭaṭūbho satthāraṃ disvā upasaṅkamitvā vanditvā, “bhante,",
  "atk-s0502a0:1037_8": "kiṃ kāraṇā evarūpāya uṇhavelāya imasmiṃ kabaracchāye rukkhamūle nisīdatha,",
  "atk-s0502a0:1037_9": "etasmiṃ sandacchāye nigrodhamūle nisīdatha,",
  "atk-s0502a0:1037_10": "bhante”ti vatvā, “hotu, mahārāja,",
  "atk-s0502a0:1037_11": "ñātakānaṃ chāyā nāma sītalā”ti vutte,",
  "atk-s0502a0:1037_12": "“ñātakānurakkhanatthāya satthā āgato bhavissatī”ti cintetvā satthāraṃ vanditvā nivattitvā sāvatthiṃyeva paccāgami.",
  "atk-s0502a0:1037_13": "Satthāpi uppatitvā jetavanameva gato.",
  "atk-s0502a0:1038_0": "Rājā sākiyānaṃ dosaṃ saritvā dutiyampi nikkhamitvā tatheva satthāraṃ passitvā puna nivatti.",
  "atk-s0502a0:1038_1": "Tatiyavārepi nikkhamitvā tatheva satthāraṃ passitvā puna nivatti.",
  "atk-s0502a0:1038_2": "Catutthavāre pana tasmiṃ nikkhante satthā sākiyānaṃ pubbakammaṃ oloketvā tesaṃ ekadivasaṃ nadiyaṃ visapakkhipanapāpakammassa",
  "atk-s0502a0:1038_3": "appaṭibāhiyabhāvaṃ ñatvā catutthavāre nāgamāsi.",
  "atk-s0502a0:1038_4": "Viṭaṭūbho “sākiye ghātessāmī”ti mahantena balakāyena nikkhami.",
  "atk-s0502a0:1038_5": "Sammāsambuddhassa pana ñātakā asattaghātakā nāma,",
  "atk-s0502a0:1038_6": "attanā marantāpi paresaṃ jīvitaṃ na voropenti.",
  "atk-s0502a0:1038_7": "Te cintayiṃsu –",
  "atk-s0502a0:1038_8": "“mayaṃ susikkhitā katahatthā katūpāsanā mahissāsā,",
  "atk-s0502a0:1038_9": "na kho pana sakkā amhehi paraṃ jīvitā voropetuṃ,",
  "atk-s0502a0:1038_10": "attano kammaṃ dassetvā palāpessāmā”ti te katasannāhā nikkhamitvā yuddhaṃ ārabhiṃsu.",
  "atk-s0502a0:1038_11": "Tehi khittā sarā viṭaṭūbhassa purisānaṃ antarantarena gacchanti,",
  "atk-s0502a0:1038_12": "phalakantarakaṇṇachiddantarādīhi nikkhamanti.",
  "atk-s0502a0:1038_13": "Viṭaṭūbho disvā nanu bhaṇe “sākiyā asattaghātakāmhā”ti vadanti,",
  "atk-s0502a0:1038_14": "atha ca pana me purise nāsentīti.",
  "atk-s0502a0:1039_0": "Atha naṃ eko puriso āha –",
  "atk-s0502a0:1039_1": "“kiṃ sāmi,",
  "atk-s0502a0:1039_2": "nivattitvā olokesī”ti?",
  "atk-s0502a0:1039_3": "“Sākiyā me purise nāsentī”ti.",
  "atk-s0502a0:1039_4": "“Tumhākaṃ koci puriso mato nāma natthi.",
  "atk-s0502a0:1039_5": "Iṅgha te gaṇāpethā”ti.",
  "atk-s0502a0:1039_6": "Gaṇāpento ekassapi khayaṃ na passi.",
  "atk-s0502a0:1039_7": "So tato nivattitvā “ye ye pana bhaṇe ‘sākiyamhā’ti bhaṇanti,",
  "atk-s0502a0:1039_8": "sabbe māretha,",
  "atk-s0502a0:1039_9": "mātāmahassa pana mahānāmasakkassa santike ṭhitānaṃ jīvitaṃ dethā”ti āha.",
  "atk-s0502a0:1039_10": "Sākiyā gahetabbagahaṇaṃ apassantā ekacce tiṇaṃ ḍaṃsitvā,",
  "atk-s0502a0:1039_11": "ekacce naḷaṃ gahetvā aṭṭhaṃsu.",
  "atk-s0502a0:1039_12": "“Tumhe sākiyā,",
  "atk-s0502a0:1039_13": "no”ti pucchitā yasmā te marantāpi musāvādaṃ na bhaṇanti,",
  "atk-s0502a0:1039_14": "tasmā tiṇaṃ ḍaṃsitvā ṭhitā “no sāko,",
  "atk-s0502a0:1039_15": "tiṇa”nti vadanti.",
  "atk-s0502a0:1039_16": "Naḷaṃ gahetvā ṭhitā “no sāko,",
  "atk-s0502a0:1039_17": "naḷo”ti vadanti.",
  "atk-s0502a0:1039_18": "Ye ca mahānāmassa santike ṭhitā,",
  "atk-s0502a0:1039_19": "te ca jīvitaṃ labhiṃsu.",
  "atk-s0502a0:1039_20": "Tesu tiṇaṃ ḍaṃsitvā ṭhitā tiṇasākiyā nāma,",
  "atk-s0502a0:1039_21": "naḷaṃ gahetvā ṭhitā naḷasākiyā nāma jātāti,",
  "atk-s0502a0:1039_22": "viṭaṭūbho avasese khīrapakepi dārake avissajjetvā ghātāpento lohitanadiṃ pavattetvā tesaṃ galalohitena phalakaṃ dhovāpesi.",
  "atk-s0502a0:1039_23": "Evaṃ sākiyavaṃso viṭaṭūbhena upacchinno.",
  "atk-s0502a0:1040_0": "So mahānāmasakkaṃ gāhāpetvā nivatto “pātarāsavelāya pātarāsaṃ karissāmī”ti ekasmiṃ ṭhāne otaritvā bhojane",
  "atk-s0502a0:1040_1": "upanīte “ekatova bhuñjissāmā”ti ayyakaṃ pakkosāpesi.",
  "atk-s0502a0:1040_2": "Khattiyā pana jīvitaṃ cajantāpi dāsiputtehi saddhiṃ na bhuñjanti.",
  "atk-s0502a0:1040_3": "Tasmā mahānāmo ekaṃ saraṃ oloketvā “kiliṭṭhagattomhi,",
  "atk-s0502a0:1040_4": "nhāyissāmi,",
  "atk-s0502a0:1040_5": "tātā”ti āha. “Sādhu, ayyaka,",
  "atk-s0502a0:1040_6": "nhāyathā”ti.",
  "atk-s0502a0:1040_7": "So “ayaṃ maṃ ekato abhuñjantaṃ ghātessati,",
  "atk-s0502a0:1040_8": "sayameva me mataṃ seyyo”ti kese muñcitvā agge gaṇṭhiṃ katvā kesesu pādaṅguṭṭhake pavesetvā udake nimujji.",
  "atk-s0502a0:1040_9": "Tassa guṇatejena nāgabhavanaṃ uṇhākāraṃ dassesi.",
  "atk-s0502a0:1040_10": "Nāgarājā “kiṃ nu kho”ti upadhārento taṃ ñatvā tassa santikaṃ āgantvā taṃ attano phaṇe nisīdāpetvā nāgabhavanaṃ pavesesi.",
  "atk-s0502a0:1040_11": "So dvādassa vassāni tattheva vasi.",
  "atk-s0502a0:1040_12": "Viṭaṭūbhopi “mayhaṃ ayyako idāni āgamissati,",
  "atk-s0502a0:1040_13": "idāni āgamissatī”ti āgamayamānova nisīdi.",
  "atk-s0502a0:1040_14": "Tasmiṃ aticirāyante saraṃ vicināpetvā dīpālokena purisabbhantarānipi oloketvā adisvā “gato bhavissatī”ti pakkāmi.",
  "atk-s0502a0:1040_15": "So rattibhāge aciravatiṃ patvā khandhāvāraṃ nivāsesi.",
  "atk-s0502a0:1040_16": "Ekacce antonadiyaṃ vālukāpuline nipajjiṃsu,",
  "atk-s0502a0:1040_17": "ekacce bahithale,",
  "atk-s0502a0:1040_18": "antonipannesupi pubbe akatapāpakammā atthi,",
  "atk-s0502a0:1040_19": "bahinipannesupi pubbe katapāpakammā atthi,",
  "atk-s0502a0:1040_20": "tesaṃ nipannaṭṭhānesu kipillikā uṭṭhahiṃsu.",
  "atk-s0502a0:1040_21": "Te “mayhaṃ nipannaṭṭhāne kipillikā,",
  "atk-s0502a0:1040_22": "mayhaṃ nipannaṭṭhāne kipillikā”ti uṭṭhahitvā akatapāpakammā uttaritvā thale nipajjiṃsu,",
  "atk-s0502a0:1040_23": "katapāpakammā otaritvā vālukāpuline nipajjiṃsu.",
  "atk-s0502a0:1040_24": "Tasmiṃ khaṇe mahāmegho uṭṭhahitvā ghanavassaṃ vassi.",
  "atk-s0502a0:1040_25": "Nadiyā ogho āgantvā viṭaṭūbhaṃ saddhiṃ parisāya samuddameva pāpesi.",
  "atk-s0502a0:1040_26": "Sabbe tattha macchakacchapabhakkhā ahesuṃ.",
  "atk-s0502a0:1041_0": "Mahājano kathaṃ samuṭṭhāpesi “sākiyānaṃ maraṇaṃ ayuttaṃ,",
  "atk-s0502a0:1041_1": "‘evaṃ nāma koṭṭetvā koṭṭetvā sākiyā māretabbā’ti ananucchavikameta”nti.",
  "atk-s0502a0:1041_2": "Satthā taṃ kathaṃ sutvā,",
  "atk-s0502a0:1041_3": "“bhikkhave,",
  "atk-s0502a0:1041_4": "imasmiṃ attabhāve kiñcāpi sākiyānaṃ evaṃ maraṇaṃ ayuttaṃ,",
  "atk-s0502a0:1041_5": "pubbe katapāpakammavasena pana yuttamevetehi laddha”nti āha.",
  "atk-s0502a0:1041_6": "“Kiṃ pana, bhante,",
  "atk-s0502a0:1041_7": "ete pubbe akaṃsū”ti?",
  "atk-s0502a0:1041_8": "Sabbe ekato hutvā nadiyaṃ visaṃ pakkhipiṃsūti.",
  "atk-s0502a0:1041_9": "Punekadivasaṃ dhammasabhāyaṃ bhikkhū kathaṃ samuṭṭhāpesuṃ –",
  "atk-s0502a0:1041_10": "“viṭaṭūbho ettake sākiye māretvā āgacchanto attano manorathe matthakaṃ appatteyeva ettakaṃ janaṃ ādāya mahāsamudde macchakacchapabhakkho jāto”ti.",
  "atk-s0502a0:1041_11": "Satthā āgantvā “kāya nuttha,",
  "atk-s0502a0:1041_12": "bhikkhave,",
  "atk-s0502a0:1041_13": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1041_14": "“imesaṃ sattānaṃ manorathe matthakaṃ appatteyeva maccurājā suttaṃ gāmaṃ ajjhottharanto mahogho viya jīvitindriyaṃ",
  "atk-s0502a0:1041_15": "chinditvā catūsu apāyasamuddesu nimujjāpetī”ti vatvā imaṃ gāthamāha –",
  "atk-s0502a0:1042_0": "47.",
  "atk-s0502a0:1043_0": "“Pupphāni heva pacinantaṃ, byāsattamanasaṃ naraṃ;",
  "atk-s0502a0:1044_0": "Suttaṃ gāmaṃ mahoghova, maccu ādāya gacchatī”ti.",
  "atk-s0502a0:1045_0": "Tattha byāsattamanasaṃ naranti sampatte vā asampatte vā laggamānasaṃ.",
  "atk-s0502a0:1045_1": "Idaṃ vuttaṃ hoti –",
  "atk-s0502a0:1045_2": "yathā mālākāro pupphārāmaṃ pavisitvā “pupphāni pacinissāmī”ti tato pupphāni gahetvā aññamaññaṃ vā gacchaṃ patthento sakale pupphārāme manaṃ peseti,",
  "atk-s0502a0:1045_3": "“ito cito ca pupphāni pacinissāmī”ti tato pupphāni aggahetvā aññattha manaṃ pesesi,",
  "atk-s0502a0:1045_4": "tameva gacchaṃ pacinanto pamādamāpajjati,",
  "atk-s0502a0:1045_5": "evameva ekacco pupphārāmasadisaṃ pañcakāmaguṇamajjhaṃ otaritvā manoramaṃ rūpaṃ labhitvā manoramānaṃ saddagandharasaphoṭṭhabbānaṃ aññataraṃ pattheti.",
  "atk-s0502a0:1045_6": "Añño tesu vā aññataraṃ labhitvā aññataraṃ pattheti,",
  "atk-s0502a0:1045_7": "rūpameva vā labhitvā aññaṃ apatthento tameva assādeti,",
  "atk-s0502a0:1045_8": "saddādīsu vā aññataraṃ.",
  "atk-s0502a0:1045_9": "Eseva nayo gomahiṃsadāsidāsakhettavatthugāmanigamajanapadādīsu,",
  "atk-s0502a0:1045_10": "pabbajitānampi pariveṇavihārapattacīvarādīsūti evaṃ pañcakāmaguṇasaṅkhātāni pupphāni eva pacinantaṃ sampatte",
  "atk-s0502a0:1045_11": "vā asampatte vā kāmaguṇe byāsattamanasaṃ naraṃ.",
  "atk-s0502a0:1045_12": "Suttaṃ gāmanti gāmassa gehabhittiādīnaṃ pana supanavasena supanaṃ nāma natthi,",
  "atk-s0502a0:1045_13": "sattānaṃ pana suttapamattataṃ upādāya sutto nāma hoti.",
  "atk-s0502a0:1045_14": "Evaṃ suttaṃ gāmaṃ dve tīṇi yojanāni āyatagambhīro mahoghova maccu ādāya gacchati.",
  "atk-s0502a0:1045_15": "Yathā so mahogho itthipurisagomahiṃsakukkuṭādīsu kiñci anavasesetvā sabbaṃ taṃ gāmaṃ samuddaṃ pāpetvā macchakacchapabhakkhaṃ karoti,",
  "atk-s0502a0:1045_16": "evameva byāsattamanasaṃ naraṃ maccu ādāya jīvitindriyamassa chinditvā catūsu apāyasamuddesu nimujjāpetīti.",
  "atk-s0502a0:1046_0": "Desanāvasāne bahū sotāpattiphalādīni pattā. Mahājanassa sātthikā desanā jātāti.",
  "atk-s0502a0:1047_0": "Viṭaṭūbhavatthu tatiyaṃ.",
  "atk-s0502a0:1048_0": "4. Patipūjikakumārivatthu",
  "atk-s0502a0:1049_0": "Pupphāni hevāti imaṃ dhammadesanaṃ satthā sāvatthiyaṃ viharanto patipūjikaṃ nāma kumārikaṃ ārabbha kathesi.",
  "atk-s0502a0:1049_1": "Vatthu tāvatiṃsadevaloke samuṭṭhitaṃ.",
  "atk-s0502a0:1050_0": "Tattha kira mālabhārī nāma devaputto accharāsahassaparivuto uyyānaṃ pāvisi.",
  "atk-s0502a0:1050_1": "Pañcasatā devadhītaro rukkhaṃ āruyha pupphāni pātenti,",
  "atk-s0502a0:1050_2": "pañcasatā patitāni pupphāni gahetvā devaputtaṃ alaṅkaronti.",
  "atk-s0502a0:1050_3": "Tāsu ekā devadhītā rukkhasākhāyameva cutā,",
  "atk-s0502a0:1050_4": "sarīraṃ dīpasikhā viya nibbāyi.",
  "atk-s0502a0:1050_5": "Sā sāvatthiyaṃ ekasmiṃ kulagehe paṭisandhiṃ gahetvā jātakāle jātissarā hutvā “mālabhārīdevaputtassa bhariyāmhī”ti",
  "atk-s0502a0:1050_6": "anussarantī vuḍḍhimanvāya gandhamālādīhi pūjaṃ katvā sāmikassa santike abhinibbattiṃ patthesi.",
  "atk-s0502a0:1050_7": "Sā soḷasavassakāle parakulaṃ gatāpi salākabhattapakkhikabhattavassāvāsikādīni datvā,",
  "atk-s0502a0:1050_8": "“ayaṃ me sāmikassa santike nibbattanatthāya paccayo hotū”ti vadati.",
  "atk-s0502a0:1050_9": "Athassā bhikkhū “ayaṃ kumārikā uṭṭhāya samuṭṭhāya patimeva patthetīti patipūjikā”ti nāmaṃ kariṃsu.",
  "atk-s0502a0:1050_10": "Sāpi nibaddhaṃ āsanasālaṃ paṭijaggati,",
  "atk-s0502a0:1050_11": "pānīyaṃ upaṭṭhapeti,",
  "atk-s0502a0:1050_12": "āsanāni paññapeti.",
  "atk-s0502a0:1050_13": "Aññepi manussā salākabhattādīni dātukāmā, “amma,",
  "atk-s0502a0:1050_14": "imānipi bhikkhusaṅghassa paṭipādeyyāsī”ti vatvā āharitvā denti.",
  "atk-s0502a0:1050_15": "Sāpi etena niyāmena āgacchantī gacchantī ekapadavāre chapaññāsa kusaladhamme paṭilabhati.",
  "atk-s0502a0:1050_16": "Tassā kucchiyaṃ gabbho patiṭṭhahi.",
  "atk-s0502a0:1050_17": "Sā dasamāsaccayena puttaṃ vijāyi.",
  "atk-s0502a0:1050_18": "Tassa padasā gamanakāle aññampi aññampīti cattāro putte paṭilabhi.",
  "atk-s0502a0:1051_0": "Sā ekadivasaṃ dānaṃ datvā pūjaṃ katvā dhammaṃ sutvā sikkhāpadāni rakkhitvā divasapariyosāne taṃ khaṇaṃ",
  "atk-s0502a0:1051_1": "nibbattena kenaci rogena kālaṃ katvā attano sāmikasseva santike nibbatti.",
  "atk-s0502a0:1051_2": "Itarāpi ettakaṃ kālaṃ devaputtaṃ alaṅkaronti eva.",
  "atk-s0502a0:1051_3": "Devaputto taṃ disvā “tvaṃ pātova paṭṭhāya na dissasi,",
  "atk-s0502a0:1051_4": "kuhiṃ gatāsī”ti āha.",
  "atk-s0502a0:1051_5": "“Cutāmhi sāmī”ti.",
  "atk-s0502a0:1051_6": "“Kiṃ vadesī”ti?",
  "atk-s0502a0:1051_7": "“Evametaṃ, sāmī”ti.",
  "atk-s0502a0:1051_8": "“Kuhiṃ nibbattāsī”ti?",
  "atk-s0502a0:1051_9": "“Sāvatthiyaṃ kulagehe”ti.",
  "atk-s0502a0:1051_10": "“Kittakaṃ kālaṃ tattha ṭhitāsī”ti?",
  "atk-s0502a0:1051_11": "“Dasamāsaccayena mātu kucchito nikkhamitvā soḷasavassakāle parakulaṃ gantvā cattāro putte vijāyitvā dānādīni",
  "atk-s0502a0:1051_12": "puññāni katvā tumhe patthetvā āgantvā tumhākameva santike nibbattāmhi, sāmī”ti.",
  "atk-s0502a0:1051_13": "“Manussānaṃ kittakaṃ āyū”ti?",
  "atk-s0502a0:1051_14": "“Vassasatamatta”nti.",
  "atk-s0502a0:1051_15": "“Ettakamevā”ti? “Āma, sāmī”ti.",
  "atk-s0502a0:1051_16": "“Ettakaṃ āyuṃ gahetvā nibbattamanussā kiṃ nu kho suttapamattā kālaṃ atikkāmenti,",
  "atk-s0502a0:1051_17": "udāhu dānādīni puññāni karontī”ti.",
  "atk-s0502a0:1051_18": "“Kiṃ vadetha, sāmi”?",
  "atk-s0502a0:1051_19": "“Asaṅkhyeyyaṃ āyuṃ gahetvā nibbattā viya ajarāmarā viya ca niccaṃ pamattā,",
  "atk-s0502a0:1051_20": "manussā”ti.",
  "atk-s0502a0:1051_21": "Mālabhārīdevaputtassa mahāsaṃvego udapādi “vassasatamattamāyuṃ gahetvā nibbattamanussā kira pamattā nipajjitvā niddāyanti,",
  "atk-s0502a0:1051_22": "kadā nu kho dukkhā muccissantī”ti?",
  "atk-s0502a0:1051_23": "Manussānaṃ pana vassasataṃ tāvatiṃsānaṃ devānaṃ eko rattindivo,",
  "atk-s0502a0:1051_24": "tāya rattiyā tiṃsarattiyo māso,",
  "atk-s0502a0:1051_25": "tena māsena dvādasamāsiko saṃvaccharo,",
  "atk-s0502a0:1051_26": "tena saṃvaccharena dibbavassasahassaṃ āyuppamāṇaṃ,",
  "atk-s0502a0:1051_27": "taṃ manussagaṇanāya tisso vassakoṭiyo,",
  "atk-s0502a0:1051_28": "saṭṭhi ca vassasatasahassāni honti.",
  "atk-s0502a0:1051_29": "Tasmā tassa devaputtassa ekadivasopi nātikkanto muhuttasadisova kālo ahosi.",
  "atk-s0502a0:1051_30": "Evaṃ appāyukamanussānaṃ pamādo nāma ativiya ayuttoti.",
  "atk-s0502a0:1052_0": "Punadivase bhikkhū gāmaṃ paviṭṭhā āsanasālaṃ apaṭijaggitaṃ,",
  "atk-s0502a0:1052_1": "āsanāni apaññattāni,",
  "atk-s0502a0:1052_2": "pānīyaṃ anuṭṭhapitaṃ disvā,",
  "atk-s0502a0:1052_3": "“kahaṃ patipūjikā”ti āhaṃsu. “Bhante,",
  "atk-s0502a0:1052_4": "kahaṃ tumhe taṃ dakkhissatha,",
  "atk-s0502a0:1052_5": "hiyyo ayyesu bhuñjitvā gatesu sāyanhasamaye matā”ti.",
  "atk-s0502a0:1052_6": "Taṃ sutvā puthujjanā bhikkhū tassā upakāraṃ sarantā assūni sandhāretuṃ nāsakkhiṃsu.",
  "atk-s0502a0:1052_7": "Khīṇāsavānaṃ dhammasaṃvego udapādi.",
  "atk-s0502a0:1052_8": "Te bhattakiccaṃ katvā vihāraṃ gantvā satthāraṃ vanditvā pucchiṃsu – “bhante,",
  "atk-s0502a0:1052_9": "patipūjikā nāma upāsikā uṭṭhāya samuṭṭhāya nānappakārāni puññāni katvā sāmikameva patthesi,",
  "atk-s0502a0:1052_10": "sā idāni matā,",
  "atk-s0502a0:1052_11": "kahaṃ nu kho nibbattā”ti?",
  "atk-s0502a0:1052_12": "“Attano sāmikasseva santike,",
  "atk-s0502a0:1052_13": "bhikkhave”ti. “Natthi, bhante,",
  "atk-s0502a0:1052_14": "sāmikassa santike”ti. “Na sā,",
  "atk-s0502a0:1052_15": "bhikkhave,",
  "atk-s0502a0:1052_16": "etaṃ sāmikaṃ pattheti,",
  "atk-s0502a0:1052_17": "tāvatiṃsabhavane tassā mālabhārīdevaputto nāma sāmiko,",
  "atk-s0502a0:1052_18": "sā tassa pupphapilandhanaṭṭhānato cavitvā puna gantvā tasseva santike nibbattā”ti.",
  "atk-s0502a0:1052_19": "“Evaṃ kira,",
  "atk-s0502a0:1052_20": "bhante”ti. “Āma,",
  "atk-s0502a0:1052_21": "bhikkhave”ti.",
  "atk-s0502a0:1052_22": "“Aho parittaṃ, bhante,",
  "atk-s0502a0:1052_23": "sattānaṃ jīvitaṃ,",
  "atk-s0502a0:1052_24": "pātova amhe parivisitvā sāyaṃ uppannabyādhinā matā”ti.",
  "atk-s0502a0:1052_25": "Satthā “āma,",
  "atk-s0502a0:1052_26": "bhikkhave,",
  "atk-s0502a0:1052_27": "parittaṃ sattānaṃ jīvitaṃ nāma,",
  "atk-s0502a0:1052_28": "teneva ime satte vatthukāmehi ceva kilesakāmehi ca atitte eva antako attano vase vattetvā kandante paridevante",
  "atk-s0502a0:1052_29": "gahetvā gacchatī”ti vatvā imaṃ gāthamāha –",
  "atk-s0502a0:1053_0": "48.",
  "atk-s0502a0:1054_0": "“Pupphāni heva pacinantaṃ, byāsattamanasaṃ naraṃ;",
  "atk-s0502a0:1055_0": "Atittaṃyeva kāmesu, antako kurute vasa”nti.",
  "atk-s0502a0:1056_0": "Tattha pupphāni heva pacinantanti pupphārāme mālākāro nānāpupphāni viya attabhāvapaṭibaddhāni ceva upakaraṇapaṭibaddhāni",
  "atk-s0502a0:1056_1": "ca kāmaguṇapupphāni ocinantameva.",
  "atk-s0502a0:1056_2": "Byāsattamanasaṃ naranti asampattesu patthanāvasena,",
  "atk-s0502a0:1056_3": "sampattesu gedhavasena vividhenākārena āsattacittaṃ.",
  "atk-s0502a0:1056_4": "Atittaṃyeva kāmesūti vatthukāmakilesakāmesu pariyesanenapi paṭilābhenapi paribhogenapi nidhānenapi atittaṃ eva samānaṃ.",
  "atk-s0502a0:1056_5": "Antako kurute vasanti maraṇasaṅkhāto antako kandantaṃ paridevantaṃ gahetvā gacchanto attano vasaṃ pāpetīti attho.",
  "atk-s0502a0:1057_0": "Desanāvasāne bahū sotāpattiphalādīni pattā, desanā mahājanassa sātthikā jātāti.",
  "atk-s0502a0:1058_0": "Patipūjikakumārivatthu catutthaṃ.",
  "atk-s0502a0:1059_0": "5. Macchariyakosiyaseṭṭhivatthu",
  "atk-s0502a0:1060_0": "Yathāpi bhamaro pupphanti imaṃ dhammadesanaṃ satthā sāvatthiyaṃ viharanto macchariyakosiyaseṭṭhiṃ ārabbha kathesi.",
  "atk-s0502a0:1060_1": "Tassa vatthu rājagahe samuṭṭhitaṃ.",
  "atk-s0502a0:1061_0": "Rājagahanagarassa kira avidūre sakkāraṃ nāma nigamo ahosi.",
  "atk-s0502a0:1061_1": "Tattheko macchariyakosiyo nāma seṭṭhi asītikoṭivibhavo paṭivasati.",
  "atk-s0502a0:1061_2": "So tiṇaggena telabindumpi paresaṃ na deti,",
  "atk-s0502a0:1061_3": "na attanā paribhuñjati.",
  "atk-s0502a0:1061_4": "Itissa taṃ vibhavajātaṃ neva puttadārādīnaṃ,",
  "atk-s0502a0:1061_5": "na samaṇabrāhmaṇānaṃ atthaṃ anubhoti,",
  "atk-s0502a0:1061_6": "rakkhasapariggahitā pokkharaṇī viya aparibhogaṃ tiṭṭhati.",
  "atk-s0502a0:1061_7": "Satthā ekadivasaṃ paccūsasamaye mahākaruṇāsamāpattito vuṭṭhāya sakalalokadhātuyaṃ bodhaneyyabandhave",
  "atk-s0502a0:1061_8": "olokento pañcacattālīsayojanamatthake vasantassa seṭṭhino sapajāpatikassa sotāpattiphalassa upanissayaṃ addasa.",
  "atk-s0502a0:1061_9": "Tato purimadivase pana so rājānaṃ upaṭṭhātuṃ rājagehaṃ gantvā rājūpaṭṭhānaṃ katvā āgacchanto ekaṃ chātajjhattaṃ",
  "atk-s0502a0:1061_10": "janapadamanussaṃ kummāsapūraṃ kapallakapūvaṃ khādantaṃ disvā tattha pipāsaṃ uppādetvā attano gharaṃ gantvā cintesi –",
  "atk-s0502a0:1061_11": "“sacāhaṃ kapallakapūvaṃ khāditukāmomhīti vakkhāmi,",
  "atk-s0502a0:1061_12": "bahū manussā mayā saddhiṃ khāditukāmā bhavissanti,",
  "atk-s0502a0:1061_13": "evaṃ me bahūni tilataṇḍulasappiphāṇitādīni parikkhayaṃ gamissanti,",
  "atk-s0502a0:1061_14": "na kassaci kathessāmī”ti taṇhaṃ adhivāsento carati.",
  "atk-s0502a0:1061_15": "So gacchante gacchante kāle uppaṇḍuppaṇḍukajāto dhamanisanthatagatto jāto.",
  "atk-s0502a0:1061_16": "Tato taṇhaṃ adhivāsetuṃ asakkonto gabbhaṃ pavisitvā mañcake upagūhitvā nipajji.",
  "atk-s0502a0:1061_17": "Evaṃ gatopi dhanahānibhayena na kassaci kiñci kathesi.",
  "atk-s0502a0:1062_0": "Atha naṃ bhariyā upasaṅkamitvā piṭṭhiṃ parimajjitvā, “kiṃ te, sāmi,",
  "atk-s0502a0:1062_1": "aphāsukaṃ jāta”nti pucchi.",
  "atk-s0502a0:1062_2": "“Na me kiñci aphāsukaṃ atthī”ti.",
  "atk-s0502a0:1062_3": "“Kiṃ nu kho te rājā kupito”ti?",
  "atk-s0502a0:1062_4": "“Rājāpi me na kuppatī”ti.",
  "atk-s0502a0:1062_5": "“Atha kiṃ te puttadhītāhi vā dāsakammakarādīhi vā kiñci amanāpaṃ kataṃ atthī”ti?",
  "atk-s0502a0:1062_6": "“Evarūpampi natthī”ti.",
  "atk-s0502a0:1062_7": "“Kismiñci pana te taṇhā atthī”ti?",
  "atk-s0502a0:1062_8": "Evaṃ vuttepi dhanahānibhayena kiñci avatvā nissaddova nipajji,",
  "atk-s0502a0:1062_9": "atha naṃ bhariyā “kathehi,",
  "atk-s0502a0:1062_10": "sāmi kismiñci te taṇhā atthī”ti āha.",
  "atk-s0502a0:1062_11": "So vacanaṃ parigilanto viya “atthi me taṇhā”ti āha.",
  "atk-s0502a0:1062_12": "“Kiṃ taṇhā, sāmī”ti?",
  "atk-s0502a0:1062_13": "“Kapallakapūvaṃ khāditukāmomhī”ti.",
  "atk-s0502a0:1062_14": "“Atha kimatthaṃ me na kathesi,",
  "atk-s0502a0:1062_15": "kiṃ tvaṃ daliddosi,",
  "atk-s0502a0:1062_16": "idāni sakalanigamavāsīnaṃ pahonake kapallakapūve pacissāmī”ti.",
  "atk-s0502a0:1062_17": "“Kiṃ te etehi,",
  "atk-s0502a0:1062_18": "attano kammaṃ katvā khādissantī”ti?",
  "atk-s0502a0:1062_19": "“Tena hi ekaracchavāsīnaṃ pahonake pacissāmī”ti.",
  "atk-s0502a0:1062_20": "“Jānāmahaṃ tava mahaddhanabhāva”nti.",
  "atk-s0502a0:1062_21": "“Imasmiṃ gehasāmante sabbesaṃ pahonakaṃ katvā pacāmī”ti.",
  "atk-s0502a0:1062_22": "“Jānāmahaṃ tava mahajjhāsayabhāva”nti.",
  "atk-s0502a0:1062_23": "“Tena hi te puttadāramattasseva pahonakaṃ katvā pacāmī”ti.",
  "atk-s0502a0:1062_24": "“Kiṃ te etehī”ti?",
  "atk-s0502a0:1062_25": "“Kiṃ pana tuyhañca mayhañca pahonakaṃ katvā pacāmī”ti?",
  "atk-s0502a0:1062_26": "“Tvaṃ kiṃ karissasī”ti?",
  "atk-s0502a0:1062_27": "“Tena hi ekakasseva te pahonakaṃ katvā pacāmī”ti.",
  "atk-s0502a0:1062_28": "“Imasmiṃ ṭhāne pacamāne bahū paccāsīsanti.",
  "atk-s0502a0:1062_29": "Sakalataṇḍule ṭhapetvā bhinnataṇḍule ca uddhanakapallāni ca ādāya thokaṃ khīrasappimadhuphāṇitañca gahetvā",
  "atk-s0502a0:1062_30": "sattabhūmikassa pāsādassa uparimatalaṃ āruyha paca,",
  "atk-s0502a0:1062_31": "tatthāhaṃ ekakova nisīditvā khādissāmī”ti.",
  "atk-s0502a0:1062_32": "Sā “sādhū”ti paṭissuṇitvā gahetabbaṃ gāhāpetvā pāsādaṃ abhiruyha dāsiyo vissajjetvā seṭṭhiṃ pakkosāpesi,",
  "atk-s0502a0:1062_33": "so ādito paṭṭhāya dvārāni pidahanto sabbadvāresu sūcighaṭikaṃ datvā sattamatalaṃ abhiruhitvā tatthapi dvāraṃ pidahitvā nisīdi.",
  "atk-s0502a0:1062_34": "Bhariyāpissa uddhane aggiṃ jāletvā kapallaṃ āropetvā pūve pacituṃ ārabhi.",
  "atk-s0502a0:1063_0": "Atha satthā pātova mahāmoggallānattheraṃ āmantesi – “eso,",
  "atk-s0502a0:1063_1": "moggallāna,",
  "atk-s0502a0:1063_2": "rājagahassa avidūre sakkāranigame macchariyaseṭṭhi ‘kapallakapūve khādissāmī’ti aññesaṃ dassanabhayena sattabhūmike pāsāde kapallakapūve pacāpeti,",
  "atk-s0502a0:1063_3": "tvaṃ tattha gantvā seṭṭhiṃ dametvā nibbisevanaṃ katvā ubhopi jāyampatike pūve ca khīrasappimadhuphāṇitāni ca gāhāpetvā attano balena jetavanaṃ ānehi,",
  "atk-s0502a0:1063_4": "ajjāhaṃ pañcahi bhikkhusatehi saddhiṃ vihāre eva nisīdissāmi,",
  "atk-s0502a0:1063_5": "pūveheva bhattakiccaṃ karissāmī”ti.",
  "atk-s0502a0:1064_0": "Thero “sādhu,",
  "atk-s0502a0:1064_1": "bhante”ti satthu vacanaṃ sampaṭicchitvā tāvadeva iddhibalena taṃ nigamaṃ gantvā tassa pāsādassa sīhapañjaradvāre",
  "atk-s0502a0:1064_2": "sunivattho supāruto ākāse eva maṇirūpakaṃ viya aṭṭhāsi.",
  "atk-s0502a0:1064_3": "Mahāseṭṭhino theraṃ disvāva hadayamaṃsaṃ kampi.",
  "atk-s0502a0:1064_4": "So ahaṃ evarūpānaṃyeva dassanabhayena imaṃ ṭhānamāgato,",
  "atk-s0502a0:1064_5": "ayañca bhikkhu ākāsenāgantvā vātapānadvāre ṭhitoti.",
  "atk-s0502a0:1064_6": "So gahetabbagahaṇaṃ apassanto aggimhi pakkhittaloṇasakkharā viya dosena taṭataṭāyanto evamāha – “samaṇa,",
  "atk-s0502a0:1064_7": "ākāse ṭhatvāpi kiṃ labhissasi,",
  "atk-s0502a0:1064_8": "ākāse apade padaṃ dassetvā caṅkamantopi neva labhissasī”ti.",
  "atk-s0502a0:1064_9": "Thero tasmiṃ eva ṭhāne aparāparaṃ caṅkami.",
  "atk-s0502a0:1064_10": "Seṭṭhi “caṅkamanto kiṃ labhissasi,",
  "atk-s0502a0:1064_11": "ākāse pallaṅkena nisīdantopi na labhissasiyevā”ti āha.",
  "atk-s0502a0:1064_12": "Thero pallaṅkaṃ ābhujitvā nisīdi.",
  "atk-s0502a0:1064_13": "Atha naṃ “ākāse nisinno kiṃ labhissasi,",
  "atk-s0502a0:1064_14": "āgantvā vātapānassa ummāre ṭhitopi na labhissasī”ti āha.",
  "atk-s0502a0:1064_15": "Thero ummāre ṭhito.",
  "atk-s0502a0:1064_16": "“Ummāre ṭhitopi kiṃ labhissasi,",
  "atk-s0502a0:1064_17": "dhūmāyantopi na labhissasi evā”ti āha.",
  "atk-s0502a0:1064_18": "Theropi dhūmāyi.",
  "atk-s0502a0:1064_19": "Sakalapāsādo ekadhūmo ahosi.",
  "atk-s0502a0:1064_20": "Seṭṭhino akkhīnaṃ sūciyā vijjhanakālo viya ahosi,",
  "atk-s0502a0:1064_21": "gehajjhāyanabhayena pana “tvaṃ pajjalantopi na labhissasī”ti avatvā “ayaṃ samaṇo suṭṭhu laggo,",
  "atk-s0502a0:1064_22": "aladdhā na gamissati,",
  "atk-s0502a0:1064_23": "ekamassa pūvaṃ dāpessāmī”ti bhariyaṃ āha –",
  "atk-s0502a0:1064_24": "“bhadde ekaṃ khuddakapūvaṃ pacitvā samaṇassa datvā uyyojehi na”nti.",
  "atk-s0502a0:1064_25": "Sā thokaṃ eva piṭṭhaṃ kapallapātiyaṃ pakkhipi,",
  "atk-s0502a0:1064_26": "mahāpūvo hutvā sakalapātiṃ pūretvā uddhumāto hutvā aṭṭhāsi.",
  "atk-s0502a0:1065_0": "Seṭṭhi taṃ disvā “bahuṃ tayā piṭṭhaṃ gahitaṃ bhavissatī”ti sayameva dabbikaṇṇena thokaṃ piṭṭhaṃ gahetvā pakkhipi,",
  "atk-s0502a0:1065_1": "pūvo purimapūvato mahantataro jāto.",
  "atk-s0502a0:1065_2": "Evaṃ yaṃ yaṃ pacati,",
  "atk-s0502a0:1065_3": "so so mahantamahantova hoti.",
  "atk-s0502a0:1065_4": "So nibbinno bhariyaṃ āha – “bhadde,",
  "atk-s0502a0:1065_5": "imassa ekaṃ pūvaṃ dehī”ti.",
  "atk-s0502a0:1065_6": "Tassā pacchito ekaṃ pūvaṃ gaṇhantiyā sabbe ekābaddhā allīyiṃsu.",
  "atk-s0502a0:1065_7": "Sā seṭṭhiṃ āha – “sāmi,",
  "atk-s0502a0:1065_8": "sabbe pūvā ekato laggā,",
  "atk-s0502a0:1065_9": "visuṃ kātuṃ na sakkomī”ti.",
  "atk-s0502a0:1065_10": "“Ahaṃ karissāmī”ti sopi kātuṃ nāsakkhi.",
  "atk-s0502a0:1065_11": "Ubhopi janā koṭiyaṃ gahetvā kaḍḍhantāpi viyojetuṃ nāsakkhiṃsu eva.",
  "atk-s0502a0:1065_12": "Athassa pūvehi saddhiṃ vāyamantasseva sarīrato sedā mucciṃsu,",
  "atk-s0502a0:1065_13": "pipāsā upacchijji.",
  "atk-s0502a0:1065_14": "Tato bhariyaṃ āha – “bhadde,",
  "atk-s0502a0:1065_15": "na me pūvehi attho,",
  "atk-s0502a0:1065_16": "pacchiyā saddhiṃyeva imassa dehī”ti.",
  "atk-s0502a0:1065_17": "Sā pacchiṃ ādāya theraṃ upasaṅkamitvā adāsi.",
  "atk-s0502a0:1065_18": "Thero ubhinnampi dhammaṃ desesi,",
  "atk-s0502a0:1065_19": "tiṇṇaṃ ratanānaṃ guṇaṃ kathesi,",
  "atk-s0502a0:1065_20": "“atthi dinnaṃ,",
  "atk-s0502a0:1065_21": "atthi yiṭṭha”nti dinnadānādīnaṃ phalaṃ gaganatale puṇṇacandaṃ viya dassesi.",
  "atk-s0502a0:1066_0": "Taṃ sutvā pasannacitto hutvā seṭṭhi “bhante,",
  "atk-s0502a0:1066_1": "āgantvā imasmiṃ pallaṅke nisīditvā paribhuñjathā”ti āha. Thero,",
  "atk-s0502a0:1066_2": "“mahāseṭṭhi,",
  "atk-s0502a0:1066_3": "sammāsambuddho ‘pūve khādissāmī’ti pañcahi bhikkhusatehi saddhiṃ vihāre nisinno,",
  "atk-s0502a0:1066_4": "tumhākaṃ ruciyā sati ahaṃ vo nessāmi,",
  "atk-s0502a0:1066_5": "seṭṭhibhariyaṃ pūve ca khīrādīni ca gaṇhāpetha,",
  "atk-s0502a0:1066_6": "satthu santikaṃ gamissāmā”ti āha.",
  "atk-s0502a0:1066_7": "“Kahaṃ pana, bhante,",
  "atk-s0502a0:1066_8": "etarahi satthā”ti?",
  "atk-s0502a0:1066_9": "“Ito pañcacattālīsayojanamatthake jetavanavihāre,",
  "atk-s0502a0:1066_10": "mahāseṭṭhī”ti. “Bhante,",
  "atk-s0502a0:1066_11": "kālaṃ anatikkamitvā ettakaṃ addhānaṃ kathaṃ gamissāmā”ti.",
  "atk-s0502a0:1066_12": "“Mahāseṭṭhi,",
  "atk-s0502a0:1066_13": "tumhākaṃ ruciyā sati ahaṃ vo attano iddhibalena nessāmi,",
  "atk-s0502a0:1066_14": "tumhākaṃ pāsāde sopānasīsaṃ attano ṭhāne eva bhavissati,",
  "atk-s0502a0:1066_15": "sopānapariyosānaṃ pana vo jetavanadvārakoṭṭhake bhavissati,",
  "atk-s0502a0:1066_16": "uparipāsādā heṭṭhāpāsādaṃ otaraṇakālamatteneva jetavanaṃ nessāmī”ti.",
  "atk-s0502a0:1066_17": "So “sādhu,",
  "atk-s0502a0:1066_18": "bhante”ti sampaṭicchi.",
  "atk-s0502a0:1067_0": "Thero sopānasīsaṃ tattheva katvā “sopānapādamūlaṃ jetavanadvārakoṭṭhake hotū”ti adhiṭṭhāsi.",
  "atk-s0502a0:1067_1": "Tatheva ahosi.",
  "atk-s0502a0:1067_2": "Iti thero seṭṭhiñca seṭṭhibhariyañca uparipāsādā heṭṭhāpāsādaṃ otaraṇakālato khippataraṃ jetavanaṃ sampāpesi.",
  "atk-s0502a0:1067_3": "Te ubhopi satthāraṃ upasaṅkamitvā kālaṃ ārocesuṃ.",
  "atk-s0502a0:1067_4": "Satthā bhattaggaṃ pavisitvā paññattavarabuddhāsane nisīdi saddhiṃ bhikkhusaṅghena.",
  "atk-s0502a0:1067_5": "Mahāseṭṭhi buddhappamukhassa bhikkhusaṅghassa dakkhiṇodakaṃ adāsi.",
  "atk-s0502a0:1067_6": "Bhariyāpissa tathāgatassa patte pūvaṃ patiṭṭhāpesi.",
  "atk-s0502a0:1067_7": "Satthā attano yāpanamattaṃ gaṇhi,",
  "atk-s0502a0:1067_8": "pañcasatā bhikkhūpi yāpanamattaṃ gaṇhiṃsu.",
  "atk-s0502a0:1067_9": "Seṭṭhi khīrasappimadhusakkharādīni dadamāno na khayaṃ agamāsi.",
  "atk-s0502a0:1067_10": "Satthā pañcahi bhikkhusatehi saddhiṃ bhattakiccaṃ niṭṭhāpesi.",
  "atk-s0502a0:1067_11": "Mahāseṭṭhipi saddhiṃ bhariyāya yāvadatthaṃ khādi.",
  "atk-s0502a0:1067_12": "Pūvānaṃ pariyosānameva na paññāyati.",
  "atk-s0502a0:1067_13": "Sakalavihāre bhikkhūnañca vighāsādānañca dinnesupi pariyanto na paññāyateva. “Bhante,",
  "atk-s0502a0:1067_14": "pūvā parikkhayaṃ na gacchantī”ti bhagavato ārocesuṃ.",
  "atk-s0502a0:1067_15": "“Tena hi jetavanadvārakoṭṭhake chaḍḍethā”ti.",
  "atk-s0502a0:1067_16": "Atha ne dvārakoṭṭhakassa avidūre pabbhāraṭṭhāne chaḍḍayiṃsu.",
  "atk-s0502a0:1067_17": "Yāvajjatanāpi taṃ ṭhānaṃ kapallakapūvapabbhāranteva paññāyati.",
  "atk-s0502a0:1067_18": "Mahāseṭṭhi saha bhariyāya bhagavantaṃ upasaṅkamitvā vanditvā ekamantaṃ aṭṭhāsi.",
  "atk-s0502a0:1067_19": "Bhagavā anumodanamakāsi.",
  "atk-s0502a0:1067_20": "Anumodanāvasāne ubhopi sotāpattiphale patiṭṭhāya satthāraṃ vanditvā dvārakoṭṭhake sopānaṃ āruyha attano pāsādeyeva patiṭṭhahiṃsu.",
  "atk-s0502a0:1068_0": "Tato paṭṭhāya seṭṭhi asītikoṭidhanaṃ buddhasāsaneyeva vikkiri.",
  "atk-s0502a0:1068_1": "Punadivase sāyanhasamaye dhammasabhāyaṃ sannisinnā bhikkhū “passathāvuso,",
  "atk-s0502a0:1068_2": "mahāmoggallānattherassa ānubhāvaṃ,",
  "atk-s0502a0:1068_3": "anupahacca nāma saddhaṃ,",
  "atk-s0502a0:1068_4": "anupahacca bhoge macchariyaseṭṭhiṃ muhutteneva dametvā nibbisevanaṃ katvā pūve gāhāpetvā jetavanaṃ ānetvā",
  "atk-s0502a0:1068_5": "satthu sammukhaṃ katvā sotāpattiphale patiṭṭhāpesi,",
  "atk-s0502a0:1068_6": "aho mahānubhāvo thero”ti therassa guṇaṃ kathentā nisīdiṃsu.",
  "atk-s0502a0:1068_7": "Satthā dibbāya sotadhātuyā kathaṃ sutvā āgantvā,",
  "atk-s0502a0:1068_8": "“kāya nuttha,",
  "atk-s0502a0:1068_9": "bhikkhave,",
  "atk-s0502a0:1068_10": "etarahi kathāya sannisinnā”ti pucchitvā,",
  "atk-s0502a0:1068_11": "“imāya nāmā”ti vutte,",
  "atk-s0502a0:1068_12": "“bhikkhave,",
  "atk-s0502a0:1068_13": "kuladamakena nāma bhikkhunā anupahacca saddhaṃ,",
  "atk-s0502a0:1068_14": "anupahacca bhoge,",
  "atk-s0502a0:1068_15": "kulaṃ akilametvā aviheṭhetvā pupphato reṇuṃ gaṇhantena bhamarena viya upasaṅkamitvā buddhaguṇaṃ jānāpetabbaṃ,",
  "atk-s0502a0:1068_16": "tādiso mama putto moggallāno”ti theraṃ pasaṃsitvā imaṃ gāthamāha –",
  "atk-s0502a0:1069_0": "49.",
  "atk-s0502a0:1070_0": "“Yathāpi bhamaro pupphaṃ, vaṇṇagandhamaheṭhayaṃ;",
  "atk-s0502a0:1071_0": "Paleti rasamādāya, evaṃ gāme munī care”ti.",
  "atk-s0502a0:1072_0": "Tattha bhamaroti yā kāci madhukarajāti.",
  "atk-s0502a0:1072_1": "Pupphanti pupphārāme caranto pupphañca vaṇṇañca gandhañca aheṭhayanto avināsento vicaratīti attho.",
  "atk-s0502a0:1072_2": "Paletīti evaṃ caritvā yāvadatthaṃ rasaṃ pivitvā aparampi madhukaraṇatthāya ādāya paleti,",
  "atk-s0502a0:1072_3": "so evaṃ vanagahanaṃ ajjhogāhetvā ekasmiṃ rukkhasusire taṃ rajamissakaṃ rasaṃ ṭhapetvā anupubbena madhurarasaṃ madhuṃ karoti,",
  "atk-s0502a0:1072_4": "na tassa pupphārāme vicaritapaccayā pupphaṃ vā vaṇṇagandhaṃ vāssa vigacchati,",
  "atk-s0502a0:1072_5": "atha kho sabbaṃ pākatikameva hoti.",
  "atk-s0502a0:1072_6": "Evaṃ gāme munī careti evaṃ sekhāsekhabhedo anāgāriyamuni kulapaṭipāṭiyā gāme bhikkhaṃ gaṇhanto vicaratīti attho.",
  "atk-s0502a0:1072_7": "Na hi tassa gāme caraṇapaccayā kulānaṃ saddhāhāni vā bhogahāni vā honti.",
  "atk-s0502a0:1072_8": "Saddhāpi bhogāpi pākatikāva honti.",
  "atk-s0502a0:1072_9": "Evaṃ caritvā ca pana nikkhamitvā sekhamuni tāva bahigāme udakaphāsukaṭṭhāne saṅghāṭiṃ paññāpetvā nisinno",
  "atk-s0502a0:1072_10": "akkhabhañjanavaṇapaṭicchādanaputtamaṃsūpamādivasena paccavekkhanto piṇḍapātaṃ paribhuñjitvā tathārūpaṃ",
  "atk-s0502a0:1072_11": "vanasaṇḍaṃ anupavisitvā ajjhattikakammaṭṭhānaṃ sammasanto cattāro magge,",
  "atk-s0502a0:1072_12": "cattāri ca sāmaññaphalāni hatthagatāneva karoti.",
  "atk-s0502a0:1072_13": "Asekhamuni pana diṭṭhadhammasukhavihāramanuyuñjati.",
  "atk-s0502a0:1072_14": "Ayamassa bhamarena saddhiṃ madhukaraṇasarikkhatā veditabbā.",
  "atk-s0502a0:1072_15": "Idha pana khīṇāsavova adhippeto.",
  "atk-s0502a0:1073_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1074_0": "Satthā imaṃ dhammadesanaṃ vatvā uttaripi therassa guṇaṃ pakāsetuṃ “na,",
  "atk-s0502a0:1074_1": "bhikkhave,",
  "atk-s0502a0:1074_2": "idāneva moggallānena macchariyaseṭṭhi damito,",
  "atk-s0502a0:1074_3": "pubbepi naṃ dametvā kammaphalasambandhaṃ jānāpesi evā”ti vatvā imamatthaṃ pakāsento atītaṃ āharitvā –",
  "atk-s0502a0:1075_0": "“Ubho khañjā ubho kuṇī, ubho visamacakkhukā;",
  "atk-s0502a0:1076_0": "Ubhinnaṃ piḷakā jātā, nāhaṃ passāmi illisa”nti. –",
  "atk-s0502a0:1077_0": "Imaṃ illisajātakaṃ kathesīti.",
  "atk-s0502a0:1078_0": "Macchariyakosiyaseṭṭhivatthu pañcamaṃ.",
  "atk-s0502a0:1079_0": "6. Pāveyyakājīvakavatthu",
  "atk-s0502a0:1080_0": "Na paresaṃ vilomānīti imaṃ dhammadesanaṃ satthā sāvatthiyaṃ viharanto pāveyyaṃ nāma ājīvakaṃ ārabbha kathesi.",
  "atk-s0502a0:1081_0": "Sāvatthiyaṃ kirekā gahapatānī puttaṭṭhāne ṭhapetvā pāveyyaṃ nāma ājīvakaṃ paṭijaggi.",
  "atk-s0502a0:1081_1": "Tassānantaragharesu manussā satthu dhammadesanaṃ sutvā āgantvā,",
  "atk-s0502a0:1081_2": "“aho acchariyā buddhānaṃ dhammadesanā”ti nānappakārehi buddhaguṇe vaṇṇenti.",
  "atk-s0502a0:1081_3": "Sā buddhānaṃ guṇakathaṃ sutvā vihāraṃ gantvā dhammaṃ sotukāmā ājīvakassa etamatthaṃ kathetvā,",
  "atk-s0502a0:1081_4": "“gacchissāmi ahaṃ buddhasantikaṃ,",
  "atk-s0502a0:1081_5": "ayyā”ti āha.",
  "atk-s0502a0:1081_6": "So “mā gacchāhī”ti nivāretvā taṃ punappunaṃ yācamānampi nivāresi eva.",
  "atk-s0502a0:1081_7": "Sā “ayaṃ mama vihāraṃ gantvā dhammaṃ sotuṃ na deti,",
  "atk-s0502a0:1081_8": "satthāraṃ nimantetvā idheva dhammaṃ suṇissāmī”ti sāyanhasamaye puttaṃ pakkositvā, “gaccha, tāta,",
  "atk-s0502a0:1081_9": "svātanāya satthāraṃ nimantehī”ti pesesi.",
  "atk-s0502a0:1081_10": "So gacchanto paṭhamataraṃ ājīvakassa vasanaṭṭhānaṃ gantvā taṃ vanditvā nisīdi.",
  "atk-s0502a0:1081_11": "Atha naṃ so “kahaṃ gacchasī”ti āha.",
  "atk-s0502a0:1081_12": "“Mātu vacanena satthāraṃ nimantetuṃ gacchāmī”ti āha.",
  "atk-s0502a0:1081_13": "“Mā tassa santikaṃ gacchāhī”ti. “Alaṃ, ayya,",
  "atk-s0502a0:1081_14": "mama mātu bhāyāmi,",
  "atk-s0502a0:1081_15": "gacchissāmaha”nti.",
  "atk-s0502a0:1081_16": "“Etassa katasakkāraṃ ubhopi khādissāma,",
  "atk-s0502a0:1081_17": "mā gacchāhī”ti. “Alaṃ, ayya,",
  "atk-s0502a0:1081_18": "mātā me tajjessatī”ti.",
  "atk-s0502a0:1081_19": "Tena hi gaccha,",
  "atk-s0502a0:1081_20": "gantvā pana nimantetvā,",
  "atk-s0502a0:1081_21": "“amhākaṃ gehaṃ asukaṭṭhāne vā asukavīthiyaṃ vā asukamaggena vā gantabba”nti mā ācikkhi.",
  "atk-s0502a0:1081_22": "“Santike ṭhito viya aññena maggena gacchanto viya palāyitvā ehī”ti.",
  "atk-s0502a0:1081_23": "So ājīvakassa vacanaṃ sutvā satthu santikaṃ gantvā nimantetvā ājīvakena vuttaniyāmeneva sabbaṃ katvā tassa santikaṃ gantvā,",
  "atk-s0502a0:1081_24": "“kiṃ te kata”nti puṭṭho,",
  "atk-s0502a0:1081_25": "“sabbaṃ kataṃ,",
  "atk-s0502a0:1081_26": "ayyā”ti āha.",
  "atk-s0502a0:1081_27": "“Bhaddakaṃ te kataṃ,",
  "atk-s0502a0:1081_28": "tassa sakkāraṃ ubhopi khādissāmā”ti vatvā punadivase ājīvako pātova taṃ gehaṃ agamāsi.",
  "atk-s0502a0:1081_29": "Taṃ gahetvā pacchāgabbhe nisīdāpesuṃ.",
  "atk-s0502a0:1082_0": "Paṭivissakamanussā taṃ gehaṃ allagomayena upalimpitvā lājapañcamāni pupphāni vikiritvā satthu nisīdanatthāya mahārahaṃ āsanaṃ paññāpesuṃ.",
  "atk-s0502a0:1082_1": "Buddhehi saddhiṃ aparicitamanussā hi āsanapaññattiṃ na jānanti,",
  "atk-s0502a0:1082_2": "buddhānañca maggadesakena kiccaṃ nāma natthi,",
  "atk-s0502a0:1082_3": "bodhimūle dasasahassisokadhātuṃ kampetvā sambodhiṃ pattadivaseyeva hi nesaṃ “ayaṃ maggo nirayaṃ gacchati,",
  "atk-s0502a0:1082_4": "ayaṃ tiracchānayoniṃ,",
  "atk-s0502a0:1082_5": "ayaṃ pettivisayaṃ,",
  "atk-s0502a0:1082_6": "ayaṃ manussalokaṃ,",
  "atk-s0502a0:1082_7": "ayaṃ devalokaṃ,",
  "atk-s0502a0:1082_8": "ayaṃ amatamahānibbāna”nti sabbe maggā āvibhūtā.",
  "atk-s0502a0:1082_9": "Gāmanigamādīnaṃ pana magge vattabbameva natthi.",
  "atk-s0502a0:1082_10": "Tasmā satthā pātova pattacīvaramādāya mahāupāsikāya gehadvāraṃ gato.",
  "atk-s0502a0:1082_11": "Sā gehā nikkhamitvā satthāraṃ pañcapatiṭṭhitena vanditvā antonivesanaṃ pavesetvā āsane nisīdāpetvā dakkhiṇodakaṃ",
  "atk-s0502a0:1082_12": "datvā paṇītena khādanīyena bhojanīyena parivisi.",
  "atk-s0502a0:1082_13": "Upāsikā katabhattakiccassa satthuno anumodanaṃ kāretukāmā pattaṃ gaṇhi.",
  "atk-s0502a0:1082_14": "Satthā madhurassarena anumodanadhammakathaṃ ārabhi.",
  "atk-s0502a0:1082_15": "Upāsikā “sādhu,",
  "atk-s0502a0:1082_16": "sādhū”ti sādhukāraṃ dadamānā dhammaṃ suṇi.",
  "atk-s0502a0:1082_17": "Ājīvakopi pacchāgabbhe nisinnova tassā sādhukāraṃ datvā dhammaṃ suṇantiyā saddaṃ sutvā sandhāretuṃ nāsakkhi.",
  "atk-s0502a0:1082_18": "“Na idānesā mayha”nti nikkhamitvā “naṭṭhāsi kāḷakaṇṇi,",
  "atk-s0502a0:1082_19": "etassa evaṃ sakkāraṃ karotī”ti nānappakārena upāsikañca satthārañca akkosanto palāyi.",
  "atk-s0502a0:1082_20": "Upāsikā tassa kathāya lajjitā aññathattaṃ gataṃ cittaṃ desanānusārena ñāṇaṃ pesetuṃ nāsakkhi.",
  "atk-s0502a0:1082_21": "Atha naṃ satthā “kiṃ upāsike cittaṃ desanānugataṃ kātuṃ na sakkosī”ti? “Bhante,",
  "atk-s0502a0:1082_22": "etassa me kathāya cittaṃ aññathattaṃ upagata”nti.",
  "atk-s0502a0:1082_23": "Satthā “evarūpassa visabhāgajanassa kathitaṃ kathaṃ nāma āvajjituṃ na vaṭṭati,",
  "atk-s0502a0:1082_24": "evarūpaṃ asamannāharitvā attano katākatameva oloketuṃ vaṭṭatī”ti vatvā imaṃ gāthamāha –",
  "atk-s0502a0:1083_0": "50.",
  "atk-s0502a0:1084_0": "“Na paresaṃ vilomāni, na paresaṃ katākataṃ;",
  "atk-s0502a0:1085_0": "Attanova avekkheyya, katāni akatāni cā”ti.",
  "atk-s0502a0:1086_0": "Tattha na paresaṃ vilomānīti paresaṃ vilomāni pharusāni mammacchedakavacanāni na manasikātabbāni.",
  "atk-s0502a0:1086_1": "Na paresaṃ katākatanti “asuko upāsako assaddho appasanno,",
  "atk-s0502a0:1086_2": "nāpissa gehe kaṭacchubhikkhādīni diyyanti,",
  "atk-s0502a0:1086_3": "na salākabhattādīni,",
  "atk-s0502a0:1086_4": "na cīvarādipaccayadānaṃ etassa atthi,",
  "atk-s0502a0:1086_5": "tathā asukā upāsikā assaddhā appasannā,",
  "atk-s0502a0:1086_6": "nāpissā gehe kaṭacchubhikkhādīni diyyanti,",
  "atk-s0502a0:1086_7": "na salākabhattādīni,",
  "atk-s0502a0:1086_8": "na cīvarādipaccayadānaṃ etissā atthi,",
  "atk-s0502a0:1086_9": "tathā asuko bhikkhu assaddho appasanno,",
  "atk-s0502a0:1086_10": "nāpi upajjhāyavattaṃ karoti,",
  "atk-s0502a0:1086_11": "na ācariyavattaṃ,",
  "atk-s0502a0:1086_12": "na āgantukavattaṃ,",
  "atk-s0502a0:1086_13": "na gamikavattaṃ,",
  "atk-s0502a0:1086_14": "na cetiyaṅgaṇavattaṃ,",
  "atk-s0502a0:1086_15": "na uposathāgāravattaṃ,",
  "atk-s0502a0:1086_16": "na bhojanasālāvattaṃ,",
  "atk-s0502a0:1086_17": "na jantāgharavattādīni,",
  "atk-s0502a0:1086_18": "nāpissa kiñci dhutaṅgaṃ atthi,",
  "atk-s0502a0:1086_19": "na bhāvanārāmatāya ussāhamattampī”ti evaṃ paresaṃ katākataṃ nāma na oloketabbaṃ.",
  "atk-s0502a0:1086_20": "Attanova avekkheyyāti “kathaṃ bhūtassa me rattindivā vītivattantīti pabbajitena abhiṇhaṃ paccavekkhitabba”nti",
  "atk-s0502a0:1086_21": "imaṃ ovādaṃ anussaranto saddhāpabbajito kulaputto “kiṃ nu kho ahaṃ ‘aniccaṃ dukkhaṃ anattā’ti tilakkhaṇaṃ",
  "atk-s0502a0:1086_22": "āropetvā yoge kammaṃ kātuṃ sakkhiṃ,",
  "atk-s0502a0:1086_23": "nāsakkhi”nti evaṃ attano katākatāni olokeyyāti.",
  "atk-s0502a0:1087_0": "Desanāvasāne sā upāsikā sotāpattiphale patiṭṭhitā, desanā mahājanassa sātthikā jātāti.",
  "atk-s0502a0:1088_0": "Pāveyyakājīvakavatthu chaṭṭhaṃ.",
  "atk-s0502a0:1089_0": "7. Chattapāṇiupāsakavatthu",
  "atk-s0502a0:1090_0": "Yathāpi ruciraṃ pupphanti imaṃ dhammadesanaṃ satthā sāvatthiyaṃ viharanto chattapāṇiupāsakaṃ ārabbha kathesi.",
  "atk-s0502a0:1091_0": "Sāvatthiyañhi chattapāṇi nāma upāsako tipiṭakadharo anāgāmī.",
  "atk-s0502a0:1091_1": "So pātova uposathiko hutvā satthu upaṭṭhānaṃ agamāsi.",
  "atk-s0502a0:1091_2": "Anāgāmiariyasāvakānañhi samādānavasena uposathakammaṃ nāma natthi,",
  "atk-s0502a0:1091_3": "maggeneva tesaṃ brahmacariyañca ekabhattikañca āgataṃ.",
  "atk-s0502a0:1091_4": "Tenevāha –",
  "atk-s0502a0:1091_5": "“ghaṭikāro kho, mahārāja,",
  "atk-s0502a0:1091_6": "kumbhakāro ekabhattiko brahmacārī sīlavā kalyāṇadhammo”ti.",
  "atk-s0502a0:1091_7": "Evaṃ anāgāmino pakatiyāva ekabhattikā ca brahmacārino ca honti.",
  "atk-s0502a0:1091_8": "Sopi tatheva uposathiko hutvā satthāraṃ upasaṅkamitvā vanditvā dhammakathaṃ suṇanto nisīdi.",
  "atk-s0502a0:1091_9": "Tasmiṃ samaye rājā pasenadi kosalo satthu upaṭṭhānaṃ agamāsi.",
  "atk-s0502a0:1091_10": "Chattapāṇi upāsako taṃ āgacchantaṃ disvā “uṭṭhātabbaṃ nu kho,",
  "atk-s0502a0:1091_11": "no”ti cintetvā –",
  "atk-s0502a0:1091_12": "“ahaṃ aggarājassa santike nisinno,",
  "atk-s0502a0:1091_13": "tassa me padesarājānaṃ disvā uṭṭhātuṃ na yuttaṃ,",
  "atk-s0502a0:1091_14": "rājā kho pana me anuṭṭhahantassa kujjhissati,",
  "atk-s0502a0:1091_15": "etasmiṃ kujjhantepi neva uṭṭhahissāmi.",
  "atk-s0502a0:1091_16": "Rājānaṃ disvā uṭṭhahantena hi rājā garukato hoti,",
  "atk-s0502a0:1091_17": "no satthā,",
  "atk-s0502a0:1091_18": "tasmā neva uṭṭhahissāmī”ti na uṭṭhahi.",
  "atk-s0502a0:1091_19": "Paṇḍitapurisā nāma garutarānaṃ santike nisīditvā anuṭṭhahantaṃ disvā na kujjhanti.",
  "atk-s0502a0:1091_20": "Rājā pana taṃ anuṭṭhahantaṃ disvā kupitamānaso satthāraṃ vanditvā ekamantaṃ nisīdi.",
  "atk-s0502a0:1091_21": "Satthā kupitabhāvaṃ ñatvā,",
  "atk-s0502a0:1091_22": "“mahārāja,",
  "atk-s0502a0:1091_23": "ayaṃ chattapāṇi upāsako paṇḍito diṭṭhadhammo tipiṭakadharo atthānatthakusalo”ti upāsakassa guṇaṃ kathesi.",
  "atk-s0502a0:1091_24": "Rañño tassa guṇakathaṃ suṇantasseva cittaṃ mudukaṃ jātaṃ.",
  "atk-s0502a0:1092_0": "Athekadivasaṃ rājā uparipāsāde ṭhito chattapāṇiṃ upāsakaṃ katabhattakiccaṃ chattamādāya upāhanamāruyha rājaṅgaṇena gacchantaṃ disvā pakkosāpesi.",
  "atk-s0502a0:1092_1": "So chattupāhanaṃ apanetvā rājānamupasaṅkamitvā vanditvā ekamantaṃ aṭṭhāsi.",
  "atk-s0502a0:1092_2": "Atha naṃ rājā āha –",
  "atk-s0502a0:1092_3": "“bho upāsaka,",
  "atk-s0502a0:1092_4": "kinte chattupāhanaṃ apanīta”nti.",
  "atk-s0502a0:1092_5": "“‘Rājā pakkosatī’ti sutvā apanetvā āgatomhī”ti.",
  "atk-s0502a0:1092_6": "“Ajja amhākaṃ rājabhāvo tumhehi ñāto bhavissatī”ti.",
  "atk-s0502a0:1092_7": "“Sadāpi mayaṃ, deva,",
  "atk-s0502a0:1092_8": "tumhākaṃ rājabhāvaṃ jānāmā”ti.",
  "atk-s0502a0:1092_9": "“Yadi evaṃ kasmā purimadivase satthu santike nisinno maṃ disvā na uṭṭhahī”ti?",
  "atk-s0502a0:1092_10": "“Mahārāja,",
  "atk-s0502a0:1092_11": "ahaṃ aggarājassa santike nisinno,",
  "atk-s0502a0:1092_12": "padesarājānaṃ disvā uṭṭhahanto satthari agāravaṃ pavedeyyaṃ,",
  "atk-s0502a0:1092_13": "tasmā na uṭṭhahi”nti. “Hotu, bho,",
  "atk-s0502a0:1092_14": "tiṭṭhatetaṃ”.",
  "atk-s0502a0:1092_15": "“Tumhe kira diṭṭhadhammikasamparāyikānaṃ atthānatthānaṃ kusalā tipiṭakadharā amhākaṃ antepure dhammaṃ vācethā”ti.",
  "atk-s0502a0:1092_16": "“Na sakkomi, devā”ti.",
  "atk-s0502a0:1092_17": "“Kiṃ kāraṇā”ti?",
  "atk-s0502a0:1092_18": "“Rājagehaṃ nāma mahāsāvajjaṃ,",
  "atk-s0502a0:1092_19": "duyuttasuyuttakāni garukānettha, devā”ti.",
  "atk-s0502a0:1092_20": "“Mā evaṃ vadetha,",
  "atk-s0502a0:1092_21": "‘purimadivase maṃ disvā na uṭṭhitomhī’ti mā kukkuccaṃ karothā”ti. “Deva,",
  "atk-s0502a0:1092_22": "gihīnaṃ vicaraṇaṭṭhānaṃ nāma mahāsāvajjaṃ,",
  "atk-s0502a0:1092_23": "ekaṃ pabbajitaṃ pakkosāpetvā dhammaṃ vācāpethā”ti.",
  "atk-s0502a0:1092_24": "Rājā “sādhu, bho,",
  "atk-s0502a0:1092_25": "gacchatha tumhe”ti taṃ uyyojetvā satthu santikaṃ gantvā satthāraṃ yāci, “bhante,",
  "atk-s0502a0:1092_26": "mallikā ca devī vāsabhakhattiyā ca dhammaṃ pariyāpuṇissāmāti vadanti,",
  "atk-s0502a0:1092_27": "pañcahi bhikkhusatehi saddhiṃ nibaddhaṃ mama gehaṃ gantvā tāsaṃ dhammaṃ uddisathā”ti.",
  "atk-s0502a0:1092_28": "“Buddhānaṃ nibaddhaṃ ekaṭṭhānagamanaṃ nāma natthi,",
  "atk-s0502a0:1092_29": "mahārājā”ti. “Tena hi, bhante,",
  "atk-s0502a0:1092_30": "aññaṃ ekaṃ bhikkhuṃ dethā”ti.",
  "atk-s0502a0:1092_31": "Satthā ānandattherassa bhāramakāsi.",
  "atk-s0502a0:1092_32": "Thero nibaddhaṃ gantvā tāsaṃ uddesaṃ uddisati.",
  "atk-s0502a0:1092_33": "Tāsu mallikā sakkaccaṃ gahetvā sajjhāyitvā uddesaṃ paṭicchāpesi.",
  "atk-s0502a0:1092_34": "Vāsabhakhattiyā pana neva sakkaccaṃ gaṇhāti,",
  "atk-s0502a0:1092_35": "na sajjhāyati,",
  "atk-s0502a0:1092_36": "na uddesaṃ paṭicchāpetuṃ sakkoti.",
  "atk-s0502a0:1093_0": "Athekadivasaṃ satthā theraṃ pucchi –",
  "atk-s0502a0:1093_1": "“kimānanda,",
  "atk-s0502a0:1093_2": "upāsikā dhammaṃ pariyāpuṇantī”ti? “Āma,",
  "atk-s0502a0:1093_3": "bhante”ti.",
  "atk-s0502a0:1093_4": "“Kā sakkaccaṃ gaṇhātī”ti? “Mallikā, bhante,",
  "atk-s0502a0:1093_5": "sakkaccaṃ gaṇhāti,",
  "atk-s0502a0:1093_6": "sakkaccaṃ sajjhāyati,",
  "atk-s0502a0:1093_7": "sakkaccaṃ uddesaṃ paṭicchāpetuṃ sakkoti.",
  "atk-s0502a0:1093_8": "Tumhākaṃ pana ñātidhītā neva sakkaccaṃ gaṇhāti,",
  "atk-s0502a0:1093_9": "na sajjhāyati,",
  "atk-s0502a0:1093_10": "na uddesaṃ paṭicchāpetuṃ sakkotī”ti.",
  "atk-s0502a0:1093_11": "Satthā therassa vacanaṃ sutvā, “ānanda,",
  "atk-s0502a0:1093_12": "mayā kathitadhammo nāma sakkaccamasuṇantassa aggaṇhantassa asajjhāyantassa adesentassa vaṇṇasampannaṃ agandhakapupphaṃ viya aphalo hoti,",
  "atk-s0502a0:1093_13": "sakkaccaṃ pana savanādīni karontassa mahapphalo hoti mahānisaṃso”ti vatvā imā dve gāthā abhāsi –",
  "atk-s0502a0:1094_0": "51.",
  "atk-s0502a0:1095_0": "“Yathāpi ruciraṃ pupphaṃ, vaṇṇavantaṃ agandhakaṃ;",
  "atk-s0502a0:1096_0": "Evaṃ subhāsitā vācā, aphalā hoti akubbato.",
  "atk-s0502a0:1097_0": "52.",
  "atk-s0502a0:1098_0": "“Yathāpi ruciraṃ pupphaṃ, vaṇṇavantaṃ sagandhakaṃ;",
  "atk-s0502a0:1099_0": "Evaṃ subhāsitā vācā, saphalā hoti kubbato”ti.",
  "atk-s0502a0:1100_0": "Tattha ruciranti sobhanaṃ.",
  "atk-s0502a0:1100_1": "Vaṇṇavantanti vaṇṇasaṇṭhānasampannaṃ,",
  "atk-s0502a0:1100_2": "agandhakanti gandhavirahitaṃ pālibhaddakagirikaṇṇikajayasumanādibhedaṃ.",
  "atk-s0502a0:1100_3": "Evaṃ subhāsitā vācāti subhāsitā vācā nāma tepiṭakaṃ buddhavacanaṃ.",
  "atk-s0502a0:1100_4": "Taṃ vaṇṇasaṇṭhānasampannaṃ agandhakapupphasadisaṃ.",
  "atk-s0502a0:1100_5": "Yathā pana agandhakapupphaṃ yo naṃ dhāreti,",
  "atk-s0502a0:1100_6": "tassa sarīre gandhaṃ na pharati,",
  "atk-s0502a0:1100_7": "evaṃ etampi yo naṃ sakkaccaṃ savanādīhi na samācarati,",
  "atk-s0502a0:1100_8": "tassa sakkaccaṃ asamācarantassa yaṃ tattha kattabbaṃ,",
  "atk-s0502a0:1100_9": "taṃ akubbato sutagandhañca vācāgandhañca paṭipattigandhañca na āvahati aphalā hoti.",
  "atk-s0502a0:1100_10": "Tena vuttaṃ –",
  "atk-s0502a0:1100_11": "“evaṃ subhāsitā vācā,",
  "atk-s0502a0:1100_12": "aphalā hoti akubbato”ti.",
  "atk-s0502a0:1100_13": "Sagandhakanti campakanīluppalādibhedaṃ.",
  "atk-s0502a0:1100_14": "Evanti yathā taṃ pupphaṃ dhārentassa sarīre gandho pharati,",
  "atk-s0502a0:1100_15": "evaṃ tepiṭakabuddhavacanasaṅkhātā subhāsitā vācāpi.",
  "atk-s0502a0:1100_16": "Kubbatoti yo sakkaccaṃ savanādīhi tattha kattabbaṃ karoti,",
  "atk-s0502a0:1100_17": "sā assa puggalassa saphalā hoti,",
  "atk-s0502a0:1100_18": "sutagandhavācāgandhapaṭipattigandhānaṃ āvahanato mahapphalā hoti,",
  "atk-s0502a0:1100_19": "mahānisaṃsāti attho.",
  "atk-s0502a0:1101_0": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1102_0": "Chattapāṇiupāsakavatthu sattamaṃ.",
  "atk-s0502a0:1103_0": "8. Visākhāvatthu",
  "atk-s0502a0:1104_0": "Yathāpi puppharāsimhāti imaṃ dhammadesanaṃ satthā sāvatthiyaṃ upanissāya pubbārāme viharanto visākhaṃ upāsikaṃ ārabbha kathesi.",
  "atk-s0502a0:1105_0": "Sā kira aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino aggamahesiyā sumanadeviyā kucchismiṃ nibbatti.",
  "atk-s0502a0:1105_1": "Tassā sattavassikakāle satthā selabrāhmaṇādīnaṃ bodhaneyyabandhavānaṃ upanissayasampadaṃ disvā mahābhikkhusaṅghaparivāro",
  "atk-s0502a0:1105_2": "cārikaṃ caramāno taṃ nagaraṃ pāpuṇi.",
  "atk-s0502a0:1106_0": "Tasmiñca samaye meṇḍako, gahapati,",
  "atk-s0502a0:1106_1": "tasmiṃ nagare pañcannaṃ mahāpuññānaṃ jeṭṭhako hutvā seṭṭhiṭṭhānaṃ karoti.",
  "atk-s0502a0:1106_2": "Pañca mahāpuññā nāma meṇḍako seṭṭhi,",
  "atk-s0502a0:1106_3": "candapadumā nāma tasseva jeṭṭhakabhariyā,",
  "atk-s0502a0:1106_4": "tasseva jeṭṭhakaputto dhanañcayo nāma,",
  "atk-s0502a0:1106_5": "tassa bhariyā sumanadevī nāma,",
  "atk-s0502a0:1106_6": "meṇḍakaseṭṭhino dāso puṇṇo nāmāti.",
  "atk-s0502a0:1106_7": "Na kevalañca meṇḍakaseṭṭhiyeva,",
  "atk-s0502a0:1106_8": "bimbisārarañño pana vijite pañca amitabhogā nāma ahesuṃ – jotiko, jaṭilo, meṇḍako, puṇṇako,",
  "atk-s0502a0:1106_9": "kākavaliyoti.",
  "atk-s0502a0:1106_10": "Tesu ayaṃ meṇḍakaseṭṭhi dasabalassa attano nagaraṃ sampattabhāvaṃ ñatvā puttassa dhanañcayaseṭṭhino dhītaraṃ visākhaṃ dārikaṃ pakkosāpetvā āha – “amma,",
  "atk-s0502a0:1106_11": "tuyhampi maṅgalaṃ,",
  "atk-s0502a0:1106_12": "amhākampi maṅgalaṃ,",
  "atk-s0502a0:1106_13": "tava parivārehi pañcahi dārikāsatehi saddhiṃ pañca rathasatāni āruyha pañcahi dāsisatehi parivutā dasabalassa paccuggamanaṃ karohī”ti.",
  "atk-s0502a0:1106_14": "Sā “sādhū”ti paṭissuṇitvā tathā akāsi.",
  "atk-s0502a0:1106_15": "Kāraṇākāraṇesu pana kusalattā yāvatikā yānassa bhūmi,",
  "atk-s0502a0:1106_16": "yānena gantvā yānā paccorohitvā pattikāva satthāraṃ upasaṅkamitvā vanditvā ekamantaṃ aṭṭhāsi.",
  "atk-s0502a0:1106_17": "Athassā cariyāvasena satthā dhammaṃ desesi.",
  "atk-s0502a0:1106_18": "Sā desanāvasāne pañcahi dārikāsatehi saddhiṃ sotāpattiphale patiṭṭhahi.",
  "atk-s0502a0:1106_19": "Meṇḍakaseṭṭhipi kho satthāramupasaṅkamitvā dhammakathaṃ sutvā sotāpattiphale patiṭṭhāya svātanāya nimantetvā",
  "atk-s0502a0:1106_20": "punadivase attano nivesane paṇītena khādanīyena bhojanīyena buddhappamukhaṃ bhikkhusaṅghaṃ parivisitvā",
  "atk-s0502a0:1106_21": "eteneva upāyena aḍḍhamāsaṃ mahādānamadāsi.",
  "atk-s0502a0:1106_22": "Satthā bhaddiyanagare yathābhirantaṃ viharitvā pakkāmi.",
  "atk-s0502a0:1107_0": "Tena kho pana samayena bimbisāro ca pasenadi kosalo ca aññamaññaṃ bhaginipatikā honti.",
  "atk-s0502a0:1107_1": "Athekadivasaṃ kosalarājā cintesi –",
  "atk-s0502a0:1107_2": "“bimbisārassa vijite pañca amitabhogā mahāpuññā vasanti,",
  "atk-s0502a0:1107_3": "mayhaṃ vijite ekopi tādiso natthi,",
  "atk-s0502a0:1107_4": "yaṃnūnāhaṃ bimbisārassa santikaṃ gantvā ekaṃ mahāpuññaṃ yāceyya”nti.",
  "atk-s0502a0:1107_5": "So tattha gantvā raññā katapaṭisanthāro “kiṃ kāraṇā āgatosī”ti puṭṭho “‘tumhākaṃ vijite pañca amitabhogā mahāpuññā vasanti,",
  "atk-s0502a0:1107_6": "tato ekaṃ gahetvā gamissāmī’ti āgatomhi,",
  "atk-s0502a0:1107_7": "tesu me ekaṃ dethā”ti āha.",
  "atk-s0502a0:1107_8": "“Mahākulāni amhehi cāletuṃ na sakkā”ti āha.",
  "atk-s0502a0:1107_9": "“Ahaṃ aladdhā na gamissāmī”ti āha.",
  "atk-s0502a0:1107_10": "Rājā amaccehi saddhiṃ mantetvā “jotikādīnaṃ mahākulānaṃ cālanaṃ nāma mahāpathaviyā cālanasadisaṃ,",
  "atk-s0502a0:1107_11": "meṇḍakamahāseṭṭhissa putto dhanañcayaseṭṭhi nāma atthi,",
  "atk-s0502a0:1107_12": "tena saddhiṃ mantetvā paṭivacanaṃ te dassāmī”ti vatvā taṃ pakkosāpetvā, tāta,",
  "atk-s0502a0:1107_13": "kosalarājā “‘ekaṃ dhanaseṭṭhiṃ gahetvā gamissāmī’ti vadati,",
  "atk-s0502a0:1107_14": "tvaṃ tena saddhiṃ gacchāhī”ti.",
  "atk-s0502a0:1107_15": "“Tumhesu pahiṇantesu gamissāmi, devā”ti.",
  "atk-s0502a0:1107_16": "“Tena hi parivacchaṃ katvā gaccha, tātā”ti.",
  "atk-s0502a0:1107_17": "So attano kattabbayuttakamakāsi.",
  "atk-s0502a0:1107_18": "Rājāpissa mahantaṃ sakkāraṃ katvā,",
  "atk-s0502a0:1107_19": "“imaṃ ādāya gacchathā”ti pasenadirājānaṃ uyyojesi.",
  "atk-s0502a0:1107_20": "So taṃ ādāya sabbattha ekarattivāsena gacchanto ekaṃ phāsukaṭṭhānaṃ patvā nivāsaṃ gaṇhi,",
  "atk-s0502a0:1107_21": "atha naṃ dhanañcayaseṭṭhi pucchi –",
  "atk-s0502a0:1107_22": "“idaṃ kassa vijita”nti? “Mayhaṃ,",
  "atk-s0502a0:1107_23": "seṭṭhī”ti.",
  "atk-s0502a0:1107_24": "“Kīva dūro ito sāvatthī”ti?",
  "atk-s0502a0:1107_25": "“Sattayojanamatthake”ti.",
  "atk-s0502a0:1107_26": "“Antonagaraṃ sambādhaṃ,",
  "atk-s0502a0:1107_27": "amhākaṃ parijano mahanto,",
  "atk-s0502a0:1107_28": "sace rocetha,",
  "atk-s0502a0:1107_29": "idheva vaseyyāma, devā”ti.",
  "atk-s0502a0:1107_30": "Rājā “sādhū”ti sampaṭicchitvā tasmiṃ ṭhāne nagaraṃ māpetvā tassa datvā agamāsi.",
  "atk-s0502a0:1107_31": "Tasmiṃ padese sayaṃ vasanaṭṭhānassa gahitattā nagarassa sāketantveva nāmaṃ ahosi.",
  "atk-s0502a0:1108_0": "Sāvatthiyampi kho migāraseṭṭhino putto puṇṇavaḍḍhanakumāro nāma vayappatto ahosi.",
  "atk-s0502a0:1108_1": "Atha naṃ mātāpitaro vadiṃsu – “tāta,",
  "atk-s0502a0:1108_2": "tava ruccanaṭṭhāne ekaṃ dārikaṃ upadhārehī”ti.",
  "atk-s0502a0:1108_3": "“‘Mayhaṃ evarūpāya bhariyāya kiccaṃ natthī’ti, putta,",
  "atk-s0502a0:1108_4": "mā evaṃ kari,",
  "atk-s0502a0:1108_5": "kulaṃ nāma aputtakaṃ na tiṭṭhatī”ti.",
  "atk-s0502a0:1108_6": "So punappunaṃ vuccamāno “tena hi pañcakalyāṇasamannāgataṃ dārikaṃ labhamāno tumhākaṃ vacanaṃ karissāmī”ti āha.",
  "atk-s0502a0:1108_7": "“Kāni panetāni pañca kalyāṇāni nāma, tātā”ti.",
  "atk-s0502a0:1108_8": "Kesakalyāṇaṃ,",
  "atk-s0502a0:1108_9": "maṃsakalyāṇaṃ,",
  "atk-s0502a0:1108_10": "aṭṭhikalyāṇaṃ,",
  "atk-s0502a0:1108_11": "chavikalyāṇaṃ,",
  "atk-s0502a0:1108_12": "vayakalyāṇanti.",
  "atk-s0502a0:1108_13": "Mahāpuññāya hi itthiyā kesā morakalāpasadisā hutvā muñcitvā vissaṭṭhā nivāsanantaṃ paharitvā nivattitvā uddhaggā tiṭṭhanti,",
  "atk-s0502a0:1108_14": "idaṃ kesakalyāṇaṃ nāma,",
  "atk-s0502a0:1108_15": "dantāvaraṇaṃ bimbaphalasadisaṃ vaṇṇasampannaṃ samaṃ suphusitaṃ hoti,",
  "atk-s0502a0:1108_16": "idaṃ maṃsakalyāṇaṃ nāma,",
  "atk-s0502a0:1108_17": "dantā sukkā samā aviraḷā ussāpetvā ṭhapitavajirapanti viya samacchinnasaṅkhapanti viya ca sobhanti,",
  "atk-s0502a0:1108_18": "idaṃ aṭṭhikalyāṇaṃ nāma,",
  "atk-s0502a0:1108_19": "kāḷiyā cuṇṇakādīhi avilitto eva chavivaṇṇo siniddho nīluppaladāmasadiso hoti,",
  "atk-s0502a0:1108_20": "odātāya ca kaṇikārapupphadāmasadiso hoti,",
  "atk-s0502a0:1108_21": "idaṃ chavikalyāṇaṃ nāma,",
  "atk-s0502a0:1108_22": "dasakkhattuṃ vijātāpi kho pana sakiṃ vijātā viya avigatayobbanāyeva hoti,",
  "atk-s0502a0:1108_23": "idaṃ vayakalyāṇaṃ nāma hoti.",
  "atk-s0502a0:1108_24": "Athassa mātāpitaro aṭṭhuttarasatabrāhmaṇe nimantetvā bhojetvā “pañcakalyāṇasamannāgatā itthiyo nāma hontī”ti pucchiṃsu. “Āma, hontī”ti.",
  "atk-s0502a0:1108_25": "“Tena hi evarūpaṃ dārikaṃ pariyesituṃ aṭṭha janā gacchantū”ti bahuṃ dhanaṃ datvā “āgatakāle vo kattabbaṃ jānissāma,",
  "atk-s0502a0:1108_26": "gacchatha,",
  "atk-s0502a0:1108_27": "evarūpaṃ dārikaṃ pariyesatha,",
  "atk-s0502a0:1108_28": "diṭṭhakāle ca imaṃ pilandhanaṃ dadeyyāthā”ti satasahassagghanikaṃ suvaṇṇamālaṃ datvā uyyojesuṃ.",
  "atk-s0502a0:1109_0": "Te mahantamahantāni nagarāni gantvā pariyesamānā pañcakalyāṇasamannāgataṃ dārikaṃ adisvā nivattitvā āgacchantā",
  "atk-s0502a0:1109_1": "vivaṭanakkhattadivase sāketaṃ anuppattā –",
  "atk-s0502a0:1109_2": "“ajja amhākaṃ kammaṃ nipphajjissatī”ti cintayiṃsu.",
  "atk-s0502a0:1109_3": "Tasmiṃ pana nagare anusaṃvaccharaṃ vivaṭanakkhattaṃ nāma hoti.",
  "atk-s0502a0:1109_4": "Tadā bahi anikkhamanakulānipi parivārena saddhiṃ gehā nikkhamitvā appaṭicchannena sarīrena padasāva nadītīraṃ gacchanti.",
  "atk-s0502a0:1109_5": "Tasmiṃ divase khattiyamahāsālādīnaṃ puttāpi “attano samānajātikaṃ manāpaṃ kuladārikaṃ disvā mālāguḷena",
  "atk-s0502a0:1109_6": "parikkhipissāmā”ti taṃ taṃ maggaṃ nissāya tiṭṭhanti.",
  "atk-s0502a0:1109_7": "Tepi kho brāhmaṇā nadītīre ekaṃ sālaṃ pavisitvā aṭṭhaṃsu.",
  "atk-s0502a0:1109_8": "“Tasmiṃ khaṇe visākhā pannarasasoḷasavassuddesikā hutvā sabbābharaṇapaṭimaṇḍitā pañcahi kumārikāsatehi",
  "atk-s0502a0:1109_9": "parivutā nadiṃ gantvā nhāyissāmī”ti taṃ padesaṃ pattā,",
  "atk-s0502a0:1109_10": "atha kho megho uṭṭhahitvā pāvassi.",
  "atk-s0502a0:1109_11": "Pañcasatā kumārikāyo vegena gantvā sālaṃ pavisiṃsu.",
  "atk-s0502a0:1109_12": "Brāhmaṇā olokentā tāsu ekampi pañcakalyāṇasamannāgataṃ na passiṃsu.",
  "atk-s0502a0:1109_13": "Atha visākhā pakatigamaneneva sālaṃ pāvisi,",
  "atk-s0502a0:1109_14": "vatthābharaṇāni temiṃsu.",
  "atk-s0502a0:1109_15": "Brāhmaṇā tassā cattāri kalyāṇāni disvā dante passitukāmā “alasajātikā amhākaṃ dhītā,",
  "atk-s0502a0:1109_16": "etissā sāmiko kañjikamattampi na labhissati maññe”ti aññamaññaṃ kathayiṃsu.",
  "atk-s0502a0:1109_17": "Atha ne visākhā āha –",
  "atk-s0502a0:1109_18": "“kaṃ vadetha tumhe”ti?",
  "atk-s0502a0:1109_19": "“Taṃ kathema, ammā”ti.",
  "atk-s0502a0:1109_20": "Madhuro hi tassā saddo kaṃsatāḷasaro viya niccharati.",
  "atk-s0502a0:1109_21": "Atha ne puna madhurasaddena “kiṃ kāraṇā bhaṇathā”ti pucchi.",
  "atk-s0502a0:1109_22": "“Tava parivāritthiyo vatthālaṅkāre atemetvā vegena sālaṃ paviṭṭhā,",
  "atk-s0502a0:1109_23": "tuyhaṃ ettakaṃ ṭhānaṃ vegena āgamanamattampi natthi,",
  "atk-s0502a0:1109_24": "vatthābharaṇāni temetvā āgatāsi.",
  "atk-s0502a0:1109_25": "Tasmā kathema, ammā”ti.",
  "atk-s0502a0:1110_0": "“Tātā,",
  "atk-s0502a0:1110_1": "evaṃ mā vadetha,",
  "atk-s0502a0:1110_2": "ahaṃ etāhi balavatarā,",
  "atk-s0502a0:1110_3": "kāraṇaṃ pana sallakkhetvā javena nāgatāmhī”ti. “Kiṃ, ammā”ti? “Tātā,",
  "atk-s0502a0:1110_4": "cattāro janā javamānā na sobhanti,",
  "atk-s0502a0:1110_5": "aparampi kāraṇaṃ atthī”ti.",
  "atk-s0502a0:1110_6": "“Katame cattāro janā javamānā na sobhanti, ammā”ti? Tātā,",
  "atk-s0502a0:1110_7": "abhisittarājā tāva sabbābharaṇapaṭimaṇḍito kacchaṃ bandhitvā rājaṅgaṇe javamāno na sobhati,",
  "atk-s0502a0:1110_8": "“kiṃ ayaṃ rājā gahapatiko viya dhāvatī”ti aññadatthu garahaṃ labhati,",
  "atk-s0502a0:1110_9": "saṇikaṃ gacchantova sobhati.",
  "atk-s0502a0:1110_10": "Rañño maṅgalahatthīpi alaṅkato javamāno na sobhati,",
  "atk-s0502a0:1110_11": "vāraṇalīḷāya gacchantova sobhati.",
  "atk-s0502a0:1110_12": "Pabbajito javamāno na sobhati,",
  "atk-s0502a0:1110_13": "“kiṃ ayaṃ samaṇo gihī viya dhāvatī”ti kevalaṃ garahameva labhati,",
  "atk-s0502a0:1110_14": "samitagamanena pana sobhati.",
  "atk-s0502a0:1110_15": "Itthī javamānā na sobhati,",
  "atk-s0502a0:1110_16": "“kiṃ esā itthī puriso viya dhāvatī”ti garahitabbāva hoti,",
  "atk-s0502a0:1110_17": "“ime cattāro janā javamānā na sobhanti, tātā”ti.",
  "atk-s0502a0:1110_18": "“Katamaṃ pana aparaṃ kāraṇaṃ, ammā”ti? “Tātā,",
  "atk-s0502a0:1110_19": "mātāpitaro nāma dhītaraṃ aṅgapaccaṅgāni saṇṭhāpetvā posenti.",
  "atk-s0502a0:1110_20": "Mayañhi vikkiṇeyyabhaṇḍaṃ nāma,",
  "atk-s0502a0:1110_21": "amhe parakulapesanatthāya posenti.",
  "atk-s0502a0:1110_22": "Sace javamānānaṃ nivatthadussakaṇṇe vā akkamitvā bhūmiyaṃ vā pakkhalitvā patitakāle hattho vā pādo vā bhijjeyya,",
  "atk-s0502a0:1110_23": "kulasseva bhāro bhaveyya,",
  "atk-s0502a0:1110_24": "pasādhanabhaṇḍaṃ pana me temetvā sussissati.",
  "atk-s0502a0:1110_25": "Imaṃ kāraṇaṃ sallakkhetvā na dhāvitāmhi, tātā”ti.",
  "atk-s0502a0:1111_0": "Brāhmaṇā tassā kathanakāle dantasampattiṃ disvā “evarūpā no dantasampatti diṭṭhapubbā”ti tassā sādhukāraṃ datvā, “amma,",
  "atk-s0502a0:1111_1": "tuyhamevesā anucchavikā”ti vatvā taṃ suvaṇṇamālaṃ pilandhayiṃsu.",
  "atk-s0502a0:1111_2": "Atha ne pucchi –",
  "atk-s0502a0:1111_3": "“kataranagarato āgatāttha, tātā”ti?",
  "atk-s0502a0:1111_4": "“Sāvatthito, ammā”ti.",
  "atk-s0502a0:1111_5": "“Seṭṭhikulaṃ kataraṃ nāmā”ti?",
  "atk-s0502a0:1111_6": "“Migāraseṭṭhi nāma, ammā”ti.",
  "atk-s0502a0:1111_7": "“Ayyaputto ko nāmā”ti?",
  "atk-s0502a0:1111_8": "“Puṇṇavaḍḍhanakumāro nāma, ammā”ti.",
  "atk-s0502a0:1111_9": "Sā “samānajātikaṃ no kula”nti adhivāsetvā pitu sāsanaṃ pahiṇi “amhākaṃ rathaṃ pesetū”ti.",
  "atk-s0502a0:1111_10": "Kiñcāpi hi sā āgamanakāle padasā āgatā,",
  "atk-s0502a0:1111_11": "suvaṇṇamālāya pana pilandhanakālato paṭṭhāya tathā gantuṃ na labhati,",
  "atk-s0502a0:1111_12": "issaradārikā rathādīhi gacchanti,",
  "atk-s0502a0:1111_13": "itarā pakatiyānakaṃ vā abhiruhanti,",
  "atk-s0502a0:1111_14": "chattaṃ vā tālapaṇṇaṃ vā upari karonti,",
  "atk-s0502a0:1111_15": "tasmimpi asati nivatthasāṭakassa dasantaṃ ukkhipitvā aṃse khipantā gacchanti eva.",
  "atk-s0502a0:1111_16": "Tassā pana pitā pañca rathasatāni pesesi.",
  "atk-s0502a0:1111_17": "Sā saparivārā rathaṃ āruyha gatā.",
  "atk-s0502a0:1111_18": "Brāhmaṇāpi ekatova agamaṃsu.",
  "atk-s0502a0:1111_19": "Atha ne seṭṭhi pucchi –",
  "atk-s0502a0:1111_20": "“kuto āgatātthā”ti?",
  "atk-s0502a0:1111_21": "“Sāvatthito mahāseṭṭhī”ti.",
  "atk-s0502a0:1111_22": "“Seṭṭhi kataro nāmā”ti?",
  "atk-s0502a0:1111_23": "“Migāraseṭṭhi nāmā”ti.",
  "atk-s0502a0:1111_24": "“Putto ko nāmā”ti?",
  "atk-s0502a0:1111_25": "“Puṇṇavaḍḍhanakumāro nāma mahāseṭṭhī”ti.",
  "atk-s0502a0:1111_26": "“Dhanaṃ kittaka”nti?",
  "atk-s0502a0:1111_27": "“Cattālīsakoṭiyo mahāseṭṭhī”ti.",
  "atk-s0502a0:1111_28": "“Dhanaṃ tāva amhākaṃ dhanaṃ upādāya kākaṇikamattaṃ,",
  "atk-s0502a0:1111_29": "dārikāya pana ārakkhamattāya laddhakālato paṭṭhāya kiṃ aññena kāraṇenā”ti adhivāsesi.",
  "atk-s0502a0:1111_30": "So tesaṃ sakkāraṃ katvā ekāhadvīhaṃ vasāpetvā uyyojesi.",
  "atk-s0502a0:1112_0": "Te sāvatthiṃ gantvā migāraseṭṭhissa “laddhā no dārikā”ti ārocayiṃsu.",
  "atk-s0502a0:1112_1": "“Kassa dhītā”ti?",
  "atk-s0502a0:1112_2": "“Dhanañcayaseṭṭhino”ti.",
  "atk-s0502a0:1112_3": "So “mahākulassa me dārikā laddhā,",
  "atk-s0502a0:1112_4": "khippameva naṃ ānetuṃ vaṭṭatī”ti tattha gamanatthaṃ rañño ārocesi.",
  "atk-s0502a0:1112_5": "Rājā “‘mahākulaṃ etaṃ mayā bimbisārassa santikā ānetvā sākete nivesitaṃ,",
  "atk-s0502a0:1112_6": "tassa sammānaṃ kātuṃ vaṭṭatī’ti ahampi āgamissāmī”ti āha,",
  "atk-s0502a0:1112_7": "so “sādhu,",
  "atk-s0502a0:1112_8": "devā”ti vatvā dhanañcayaseṭṭhino sāsanaṃ pesesi –",
  "atk-s0502a0:1112_9": "“mayi āgacchante rājāpi āgamissati,",
  "atk-s0502a0:1112_10": "mahantaṃ rājabalaṃ ettakassa janassa kattabbayuttakaṃ kātuṃ sakkhissasi,",
  "atk-s0502a0:1112_11": "na sakkhissasī”ti?",
  "atk-s0502a0:1112_12": "Itaropi “sacepi dasa rājāno āgacchanti,",
  "atk-s0502a0:1112_13": "āgacchantū”ti paṭisāsanaṃ pesesi.",
  "atk-s0502a0:1112_14": "Migāraseṭṭhi tāva mahante nagare gehagopakamattaṃ ṭhapetvā sesajanaṃ ādāya gantvā aḍḍhayojanamatte ṭhāne ṭhatvā “āgatāmhā”ti sāsanaṃ pahiṇi.",
  "atk-s0502a0:1112_15": "Dhanañcayaseṭṭhi bahupaṇṇākāraṃ pesetvā dhītarā saddhiṃ mantesi, “amma,",
  "atk-s0502a0:1112_16": "sasuro kira te kosalaraññā saddhiṃ āgato,",
  "atk-s0502a0:1112_17": "tassa kataraṃ gehaṃ paṭijaggitabbaṃ,",
  "atk-s0502a0:1112_18": "rañño kataraṃ,",
  "atk-s0502a0:1112_19": "uparājādīnaṃ katarānī”ti?",
  "atk-s0502a0:1112_20": "Paṇḍitā seṭṭhidhītā vajiraggatikhiṇañāṇā kappasatasahassaṃ patthitapatthanā abhinīhārasampannā “sasurassa me asukagehaṃ paṭijaggatha,",
  "atk-s0502a0:1112_21": "rañño asukagehaṃ,",
  "atk-s0502a0:1112_22": "uparājādīnaṃ asukānī”ti saṃvidahitvā dāsakammakare pakkosāpetvā “ettakā rañño kattabbakiccaṃ karotha,",
  "atk-s0502a0:1112_23": "ettakā uparājādīnaṃ,",
  "atk-s0502a0:1112_24": "hatthiassādayopi tumheyeva paṭijaggatha,",
  "atk-s0502a0:1112_25": "assabandhādayopi āgantvā maṅgalachaṇaṃ anubhavissantī”ti saṃvidahi.",
  "atk-s0502a0:1112_26": "“Kiṃ kāraṇā”?",
  "atk-s0502a0:1112_27": "“‘Mayaṃ visākhāya maṅgalaṭṭhānaṃ gantvā na kiñci labhimha,",
  "atk-s0502a0:1112_28": "assarakkhaṇādīni karontā sukhaṃ na vicarimhā’ti keci vattuṃ mā labhiṃsū”ti.",
  "atk-s0502a0:1113_0": "Taṃ divasameva visākhāya pitā pañcasate suvaṇṇakāre pakkosāpetvā “dhītu me mahālatāpasādhanaṃ nāma karothā”ti rattasuvaṇṇassa nikkhasahassaṃ,",
  "atk-s0502a0:1113_1": "tadanurūpāni ca rajatamaṇimuttāpavāḷavajirādīni dāpesi.",
  "atk-s0502a0:1113_2": "Rājā katipāhaṃ vasitvāva dhanañcayaseṭṭhissa sāsanaṃ pahiṇi “na sakkā seṭṭhinā amhākaṃ ciraṃ posanaṃ nāma kātuṃ,",
  "atk-s0502a0:1113_3": "dāni dārikāya gamanakālaṃ jānātū”ti.",
  "atk-s0502a0:1113_4": "Sopi rañño sāsanaṃ pesesi –",
  "atk-s0502a0:1113_5": "“idāni vassakālo āgato,",
  "atk-s0502a0:1113_6": "na sakkā catumāsaṃ vicarituṃ,",
  "atk-s0502a0:1113_7": "tumhākaṃ balakāyassa yaṃ yaṃ laddhuṃ vaṭṭati,",
  "atk-s0502a0:1113_8": "sabbaṃ taṃ mama bhāro,",
  "atk-s0502a0:1113_9": "mayā pesitakāle devo gamissatī”ti.",
  "atk-s0502a0:1113_10": "Tato paṭṭhāya sāketanagaraṃ niccanakkhattaṃ viya ahosi.",
  "atk-s0502a0:1113_11": "Rājānaṃ ādiṃ katvā sabbesaṃ mālāgandhavatthādīni paṭiyattāneva honti.",
  "atk-s0502a0:1113_12": "Tato te janā cintayiṃsu –",
  "atk-s0502a0:1113_13": "“seṭṭhi amhākameva sakkāraṃ karotī”ti,",
  "atk-s0502a0:1113_14": "evaṃ tayo māsā atikkantā,",
  "atk-s0502a0:1113_15": "pasādhanaṃ pana tāva na niṭṭhāti.",
  "atk-s0502a0:1113_16": "Kammantādhiṭṭhāyakā āgantvā seṭṭhino ārocesuṃ –",
  "atk-s0502a0:1113_17": "“aññaṃ asantaṃ nāma natthi,",
  "atk-s0502a0:1113_18": "balakāyassa pana bhattapacanadārūni nappahontī”ti.",
  "atk-s0502a0:1113_19": "“Gacchatha, tātā,",
  "atk-s0502a0:1113_20": "imasmiṃ nagare parijiṇṇā hatthisālādayo ceva parijiṇṇakāni ca gehāni gahetvā pacathā”ti.",
  "atk-s0502a0:1113_21": "Evaṃ pacantānampi aḍḍhamāso atikkanto.",
  "atk-s0502a0:1113_22": "Tato punapi “dārūni natthī”ti ārocayiṃsu.",
  "atk-s0502a0:1113_23": "“Imasmiṃ kāle na sakkā dārūni laddhuṃ,",
  "atk-s0502a0:1113_24": "dussakoṭṭhāgārāni vivaritvā thūlasāṭakehi vaṭṭiyo katvā telacāṭīsu temetvā bhattaṃ pacathā”ti.",
  "atk-s0502a0:1113_25": "Te aḍḍhamāsaṃ tathā akaṃsu.",
  "atk-s0502a0:1113_26": "Evaṃ cattāro māsā atikkantā,",
  "atk-s0502a0:1113_27": "pasādhanampi niṭṭhitaṃ.",
  "atk-s0502a0:1114_0": "Tasmiṃ pasādhane catasso vajiranāḷiyo upayogaṃ agamaṃsu,",
  "atk-s0502a0:1114_1": "muttānaṃ ekādasa nāḷiyo,",
  "atk-s0502a0:1114_2": "pavāḷassa bāvīsati nāḷiyo,",
  "atk-s0502a0:1114_3": "maṇīnaṃ tettiṃsa nāḷiyo.",
  "atk-s0502a0:1114_4": "Iti etehi ca aññehi ca ratanehi niṭṭhānaṃ agamāsi.",
  "atk-s0502a0:1114_5": "Asuttamayaṃ pasādhanaṃ rajatena suttakiccaṃ kariṃsu.",
  "atk-s0502a0:1114_6": "Taṃ sīse paṭimukkaṃ pādapiṭṭhiṃ gacchati.",
  "atk-s0502a0:1114_7": "Tasmiṃ tasmiṃ ṭhāne muddikā yojetvā katā suvaṇṇamayā gaṇṭhikā honti,",
  "atk-s0502a0:1114_8": "rajatamayā pāsakā,",
  "atk-s0502a0:1114_9": "matthakamajjhe ekā muddikā,",
  "atk-s0502a0:1114_10": "dvīsu kaṇṇapiṭṭhīsu dve,",
  "atk-s0502a0:1114_11": "galavāṭake ekā,",
  "atk-s0502a0:1114_12": "dvīsu jattūsu dve,",
  "atk-s0502a0:1114_13": "dvīsu kapparesu dve,",
  "atk-s0502a0:1114_14": "dvīsu kaṭipassesu dveti.",
  "atk-s0502a0:1114_15": "Tasmiṃ kho pana pasādhane ekaṃ moraṃ kariṃsu,",
  "atk-s0502a0:1114_16": "tassa dakkhiṇapakkhe rattasuvaṇṇamayāni pañca pattasatāni ahesuṃ,",
  "atk-s0502a0:1114_17": "vāmapakkhe pañca pattasatāni,",
  "atk-s0502a0:1114_18": "tuṇḍaṃ pavāḷamayaṃ,",
  "atk-s0502a0:1114_19": "akkhīni maṇimayāni,",
  "atk-s0502a0:1114_20": "tathā gīvā ca piñchāni ca,",
  "atk-s0502a0:1114_21": "pattanāḷiyo rajatamayā,",
  "atk-s0502a0:1114_22": "tathā jaṅghāyo.",
  "atk-s0502a0:1114_23": "So visākhāya matthakamajjhe pabbatakūṭe ṭhatvā naccanamayūro viya khāyati.",
  "atk-s0502a0:1114_24": "Pattanāḷisahassassa saddo dibbasaṅgītaṃ viya pañcaṅgikatūriyaghoso viya ca pavattati.",
  "atk-s0502a0:1114_25": "Santikaṃ upagatāyeva tassā amorabhāvaṃ jānanti.",
  "atk-s0502a0:1114_26": "Pasādhanaṃ navakoṭiagghanakaṃ ahosi,",
  "atk-s0502a0:1114_27": "satasahassaṃ hatthakammamūlaṃ dīyittha.",
  "atk-s0502a0:1115_0": "“Kissa pana nissandena tāyetaṃ pasādhanaṃ laddha”nti?",
  "atk-s0502a0:1115_1": "Sā kira kassapasammāsambuddhakāle vīsatiyā bhikkhusahassānaṃ cīvarasāṭakaṃ datvā suttampi sūciyopi rajanampi attano santakameva adāsi.",
  "atk-s0502a0:1115_2": "Tassa cīvaradānassa nissandena imaṃ mahālatāpasādhanaṃ labhi.",
  "atk-s0502a0:1115_3": "Itthīnañhi cīvaradānaṃ mahālatāpasādhanabhaṇḍena matthakaṃ pappoti,",
  "atk-s0502a0:1115_4": "purisānaṃ iddhimayapattacīvarenāti.",
  "atk-s0502a0:1115_5": "Evaṃ mahāseṭṭhi catūhi māsehi dhītu parivacchaṃ katvā tassā deyyadhammaṃ dadamāno kahāpaṇapūrāni pañca sakaṭasatāni adāsi,",
  "atk-s0502a0:1115_6": "suvaṇṇabhājanapūrāni pañca,",
  "atk-s0502a0:1115_7": "rajatabhājanapūrāni pañca,",
  "atk-s0502a0:1115_8": "tambabhājanapūrāni pañca,",
  "atk-s0502a0:1115_9": "pattuṇṇavatthakoseyyavatthapūrāni pañca,",
  "atk-s0502a0:1115_10": "sappipūrāni pañca,",
  "atk-s0502a0:1115_11": "telapūrāni pañca,",
  "atk-s0502a0:1115_12": "sālitaṇḍulapūrāni pañca,",
  "atk-s0502a0:1115_13": "naṅgalaphālādiupakaraṇapūrāni pañcasakaṭasatāni adāsi.",
  "atk-s0502a0:1115_14": "Evaṃ kirassa ahosi –",
  "atk-s0502a0:1115_15": "“mama dhītu gataṭṭhāne ‘asukena nāma me attho’ti mā parassa gehadvāraṃ pahiṇī”ti.",
  "atk-s0502a0:1115_16": "Tasmā sabbūpakaraṇāni dāpesi.",
  "atk-s0502a0:1115_17": "Ekekasmiṃ rathe sabbālaṅkārapaṭimaṇḍitā tisso tisso vaṇṇadāsiyo ṭhapetvā pañca rathasatāni adāsi.",
  "atk-s0502a0:1115_18": "“Etaṃ nhāpentiyo bhojentiyo alaṅkarontiyo vicarathā”ti diyaḍḍhasahassaparicārikāyo adāsi.",
  "atk-s0502a0:1115_19": "Athassa etadahosi –",
  "atk-s0502a0:1115_20": "“mama dhītu gāvo dassāmī”ti.",
  "atk-s0502a0:1115_21": "So purise āṇāpesi –",
  "atk-s0502a0:1115_22": "“gacchatha bhaṇe cūḷavajassa dvāraṃ vivaritvā tīsu gāvutesu tisso bheriyo gahetvā tiṭṭhatha,",
  "atk-s0502a0:1115_23": "puthulato usabhamatte ṭhāne ubhosu passesu tiṭṭhatha.",
  "atk-s0502a0:1115_24": "Gāvīnaṃ tato paraṃ gantuṃ mā adattha.",
  "atk-s0502a0:1115_25": "Evaṃ ṭhitakāle bherisaññaṃ kareyyāthā”ti.",
  "atk-s0502a0:1115_26": "Te tathā akaṃsu.",
  "atk-s0502a0:1115_27": "Te gāvīnaṃ vajato nikkhamitvā gāvutaṃ gatakāle bherisaññaṃ akaṃsu,",
  "atk-s0502a0:1115_28": "puna aḍḍhayojanaṃ gatakāle akaṃsu.",
  "atk-s0502a0:1115_29": "Punapi tigāvutaṃ gatakāle bherisaññaṃ akaṃsu,",
  "atk-s0502a0:1115_30": "puthulato gamanañca nivāresuṃ.",
  "atk-s0502a0:1115_31": "Evaṃ dīghato tigāvute,",
  "atk-s0502a0:1115_32": "puthulato usabhamatte ṭhāne gāviyo aññamaññaṃ nighaṃsantiyo aṭṭhaṃsu.",
  "atk-s0502a0:1116_0": "Mahāseṭṭhi “mama dhītu ettakā gāvo alaṃ,",
  "atk-s0502a0:1116_1": "dvāraṃ pidahathā”ti vajadvāraṃ pidahāpesi.",
  "atk-s0502a0:1116_2": "Dvārasmiṃ pidahite visākhāya puññabalena balavagāvo ca dhenuyo ca uppatitvā uppatitvā nikkhamiṃsu.",
  "atk-s0502a0:1116_3": "Manussānaṃ vārentānaṃ vārentānameva saṭṭhisahassā balavagāvo ca saṭṭhisahassā dhenuyo ca nikkhantā,",
  "atk-s0502a0:1116_4": "tattakā balavavacchā tāsaṃ dhenūnaṃ usabhā uppatitvā anubandhā ahesuṃ.",
  "atk-s0502a0:1116_5": "“Kissa pana nissandena evaṃ gāvo gatā”ti?",
  "atk-s0502a0:1116_6": "Nivārentānaṃ nivārentānaṃ dinnadānassa.",
  "atk-s0502a0:1116_7": "Sā kira kassapasammāsambuddhakāle kikissa rañño sattannaṃ dhītānaṃ kaniṭṭhā saṅghadāsī nāma hutvā vīsatiyā",
  "atk-s0502a0:1116_8": "bhikkhusahassānaṃ pañcagorasadānaṃ dadamānā therānañca daharānañca sāmaṇerānañca pattaṃ pidahitvā, “alaṃ,",
  "atk-s0502a0:1116_9": "ala”nti nivārentānampi “idaṃ madhuraṃ,",
  "atk-s0502a0:1116_10": "idaṃ manāpa”nti adāsi.",
  "atk-s0502a0:1116_11": "Evaṃ tassa nissandena vāriyamānāpi gāvo nikkhamiṃsu.",
  "atk-s0502a0:1116_12": "Seṭṭhinā ettakassa dhanassa dinnakāle seṭṭhibhariyā āha –",
  "atk-s0502a0:1116_13": "“tumhehi mayhaṃ dhītu sabbaṃ saṃvidahitaṃ,",
  "atk-s0502a0:1116_14": "veyyāvaccakarā pana dāsadāsiyo na saṃvidahitā,",
  "atk-s0502a0:1116_15": "kiṃ kāraṇā”ti?",
  "atk-s0502a0:1116_16": "“Mama dhītari sasinehanissinehānaṃ jānanatthaṃ.",
  "atk-s0502a0:1116_17": "Ahañhi tāya saddhiṃ āgacchamānake gīvāya gahetvā na pahiṇāmi,",
  "atk-s0502a0:1116_18": "yānaṃ āruyha gamanakāleyeva etāya saddhiṃ gantukāmā gacchantu,",
  "atk-s0502a0:1116_19": "mā agantukāmāti vakkhāmī”ti āha.",
  "atk-s0502a0:1117_0": "Atha “sve mama dhītā gamissatī”ti gabbhe nisinno dhītaraṃ samīpe nisīdāpetvā, “amma,",
  "atk-s0502a0:1117_1": "patikule vasantiyā nāma imañca imañca ācāraṃ rakkhituṃ vaṭṭatī”ti ovādamadāsi.",
  "atk-s0502a0:1117_2": "Ayampi migāraseṭṭhi anantaragabbhe nisinno dhanañcayaseṭṭhino ovādaṃ assosi.",
  "atk-s0502a0:1117_3": "Sopi seṭṭhi dhītaraṃ evaṃ ovadi –",
  "atk-s0502a0:1118_0": "“Amma,",
  "atk-s0502a0:1118_1": "sasurakule vasantiyā nāma antoaggi bahi na nīharitabbo,",
  "atk-s0502a0:1118_2": "bahiaggi anto na pavesetabbo,",
  "atk-s0502a0:1118_3": "dadantasseva dātabbaṃ,",
  "atk-s0502a0:1118_4": "adadantassa na dātabbaṃ,",
  "atk-s0502a0:1118_5": "dadantassāpi adadantassāpi dātabbaṃ,",
  "atk-s0502a0:1118_6": "sukhaṃ nisīditabbaṃ,",
  "atk-s0502a0:1118_7": "sukhaṃ bhuñjitabbaṃ,",
  "atk-s0502a0:1118_8": "sukhaṃ nipajjitabbaṃ,",
  "atk-s0502a0:1118_9": "aggi paricaritabbo,",
  "atk-s0502a0:1118_10": "antodevatā namassitabbā”ti.",
  "atk-s0502a0:1119_0": "Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya majjhe aṭṭha kuṭumbike pāṭibhoge gahetvā,",
  "atk-s0502a0:1119_1": "“sace me gataṭṭhāne dhītu doso uppajjati,",
  "atk-s0502a0:1119_2": "tumhehi sodhetabbo”ti vatvā navakoṭiagghanakena mahālatāpasādhanena dhītaraṃ pasādhetvā nhānacuṇṇamūlakaṃ",
  "atk-s0502a0:1119_3": "catupaṇṇāsakoṭidhanaṃ datvā yānaṃ āropetvā sāketassa sāmantā attano santakesu anurādhapuramattesu cuddasasu",
  "atk-s0502a0:1119_4": "bhattagāmesu bheriṃ carāpesi –",
  "atk-s0502a0:1119_5": "“mama dhītarā saddhiṃ gantukāmā gacchantū”ti.",
  "atk-s0502a0:1119_6": "Te saddaṃ sutvāva –",
  "atk-s0502a0:1119_7": "“amhākaṃ ayyāya gamanakāle kiṃ amhākaṃ idhā”ti cuddasa gāmakā kiñci asesetvā nikkhamiṃsu?",
  "atk-s0502a0:1119_8": "Dhanañcayaseṭṭhipi rañño ca migāraseṭṭhino ca sakkāraṃ katvā thokaṃ anugantvā tehi saddhiṃ dhītaraṃ uyyojesi.",
  "atk-s0502a0:1120_0": "Migāraseṭṭhipi sabbapacchato yānake nisīditvā gacchanto balakāyaṃ disvā,",
  "atk-s0502a0:1120_1": "“ke nāmete”ti pucchi.",
  "atk-s0502a0:1120_2": "“Suṇisāya vo veyyāvaccakarā dāsidāsā”ti.",
  "atk-s0502a0:1120_3": "“Ettake ko posessa”ti?",
  "atk-s0502a0:1120_4": "“Pothetvā te palāpetha,",
  "atk-s0502a0:1120_5": "apalāyante ito daṇḍaṃ karothā”ti.",
  "atk-s0502a0:1120_6": "Visākhā pana “apetha,",
  "atk-s0502a0:1120_7": "mā vāretha,",
  "atk-s0502a0:1120_8": "balameva balassa bhattaṃ dassatī”ti āha.",
  "atk-s0502a0:1120_9": "Seṭṭhi evaṃ vuttepi, “amma,",
  "atk-s0502a0:1120_10": "natthi amhākaṃ etehi attho,",
  "atk-s0502a0:1120_11": "ko ete posessatī”ti leḍḍudaṇḍādīhi pothetvā palāpetvā sesake “alaṃ amhākaṃ ettakehī”ti gahetvā pāyāsi.",
  "atk-s0502a0:1120_12": "Atha visākhā sāvatthinagaradvāraṃ sampattakāle cintesi –",
  "atk-s0502a0:1120_13": "“paṭicchannayānasmiṃ nu kho nisīditvā pavisissāmi,",
  "atk-s0502a0:1120_14": "udāhu rathe ṭhatvā”ti.",
  "atk-s0502a0:1120_15": "Athassā etadahosi –",
  "atk-s0502a0:1120_16": "“paṭicchannayānena me pavisantiyā mahālatāpasādhanassa viseso na paññāyissatī”ti.",
  "atk-s0502a0:1120_17": "Sā sakalanagarassa attānaṃ dassentī rathe ṭhatvā nagaraṃ pāvisi.",
  "atk-s0502a0:1120_18": "Sāvatthivāsino visākhāya sampattiṃ disvā,",
  "atk-s0502a0:1120_19": "“esā kira visākhā nāma,",
  "atk-s0502a0:1120_20": "evarūpā ayaṃ sampatti etissāva anucchavikā”ti āhaṃsu.",
  "atk-s0502a0:1120_21": "Iti sā mahāsampattiyā seṭṭhino gehaṃ pāvisi.",
  "atk-s0502a0:1120_22": "Gatadivase cassā sakalanagaravāsino “amhākaṃ dhanañcayaseṭṭhi attano nagaraṃ sampattānaṃ mahāsakkāraṃ",
  "atk-s0502a0:1120_23": "akāsī”ti yathāsatti yathābalaṃ paṇṇākāraṃ pahiṇiṃsu.",
  "atk-s0502a0:1120_24": "Visākhā pahitapahitaṃ paṇṇākāraṃ tasmiṃyeva nagare aññamaññesu kulesu sabbatthakameva dāpesi.",
  "atk-s0502a0:1120_25": "Iti sā “idaṃ mayhaṃ mātu detha,",
  "atk-s0502a0:1120_26": "idaṃ mayhaṃ pitu detha,",
  "atk-s0502a0:1120_27": "idaṃ mayhaṃ bhātu detha,",
  "atk-s0502a0:1120_28": "idaṃ mayhaṃ bhaginiyā dethā”ti tesaṃ tesaṃ vayānurūpaṃ piyavacanaṃ vatvā paṇṇākāraṃ pesentī sakalanagaravāsino ñātake viya akāsi.",
  "atk-s0502a0:1120_29": "Athassā rattibhāgasamanantare ājaññavaḷavāya gabbhavuṭṭhānaṃ ahosi.",
  "atk-s0502a0:1120_30": "Sā dāsīhi daṇḍadīpikā gāhāpetvā tattha gantvā vaḷavaṃ uṇhodakena nhāpetvā telena makkhāpetvā attano vasanaṭṭhānameva agamāsi.",
  "atk-s0502a0:1121_0": "Migāraseṭṭhipi puttassa āvāhamaṅgalaṃ karonto dhuravihāre vasantampi tathāgataṃ amanasikaritvā dīgharattaṃ",
  "atk-s0502a0:1121_1": "naggasamaṇakesu patiṭṭhitena pemena codiyamāno “mayhaṃ ayyānampi sakkāraṃ karissāmī”ti ekadivasaṃ anekasatesu",
  "atk-s0502a0:1121_2": "navabhājanesu nirudakapāyāsaṃ pacāpetvā pañcasate acelake nimantāpetvā antogehaṃ pavesetvā,",
  "atk-s0502a0:1121_3": "“āgacchatu me suṇisā,",
  "atk-s0502a0:1121_4": "arahante vandatū”ti visākhāya sāsanaṃ pahiṇi.",
  "atk-s0502a0:1121_5": "Sā “arahanto”ti vacanaṃ sutvā sotāpannā ariyasāvikā haṭṭhatuṭṭhā hutvā tesaṃ bhojanaṭṭhānaṃ āgantvā te oloketvā,",
  "atk-s0502a0:1121_6": "“evarūpā hirottappavirahitā arahantā nāma na honti,",
  "atk-s0502a0:1121_7": "kasmā maṃ sasuro pakkosāpesī”ti, “dhī,",
  "atk-s0502a0:1121_8": "dhī”ti seṭṭhiṃ garahitvā attano vasanaṭṭhānameva gatā.",
  "atk-s0502a0:1121_9": "Acelakā taṃ disvā sabbe ekappahāreneva seṭṭhiṃ garahiṃsu –",
  "atk-s0502a0:1121_10": "“kiṃ tvaṃ, gahapati,",
  "atk-s0502a0:1121_11": "aññaṃ nālattha,",
  "atk-s0502a0:1121_12": "samaṇassa gotamassa sāvikaṃ mahākāḷakaṇṇiṃ idha pavesesi,",
  "atk-s0502a0:1121_13": "vegena naṃ imasmā gehā nikkaḍḍhāpehī”ti.",
  "atk-s0502a0:1121_14": "So “na sakkā mayā imesaṃ vacanamatteneva nikkaḍḍhāpetuṃ,",
  "atk-s0502a0:1121_15": "mahākulassa sā dhītā”ti cintetvā, “ayyā,",
  "atk-s0502a0:1121_16": "daharā nāma jānitvā vā ajānitvā vā kareyyuṃ,",
  "atk-s0502a0:1121_17": "tumhe tuṇhī hothā”ti te uyyojetvā sayaṃ mahārahe āsane nisīditvā suvaṇṇapātiyaṃ nirudakaṃ madhupāyāsaṃ paribhuñji.",
  "atk-s0502a0:1122_0": "Tasmiṃ samaye eko piṇḍapātikatthero piṇḍāya caranto taṃ nivesanaṃ pāvisi.",
  "atk-s0502a0:1122_1": "Visākhā sasuraṃ bījayamānā ṭhitā taṃ disvā “sasurassa ācikkhituṃ ayutta”nti yathā so theraṃ passati,",
  "atk-s0502a0:1122_2": "evaṃ apagantvā aṭṭhāsi.",
  "atk-s0502a0:1122_3": "So pana bālo theraṃ disvāpi apassanto viya hutvā adhomukho bhuñjateva.",
  "atk-s0502a0:1122_4": "Visākhā “theraṃ disvāpi me sasuro saññaṃ na karotī”ti ñatvā,",
  "atk-s0502a0:1122_5": "“aticchatha, bhante,",
  "atk-s0502a0:1122_6": "mayhaṃ sasuro purāṇaṃ khādatī”ti āha.",
  "atk-s0502a0:1122_7": "So nigaṇṭhehi kathitakāle adhivāsetvāpi “purāṇaṃ khādatī”ti vuttakkhaṇeyeva hatthaṃ apanetvā,",
  "atk-s0502a0:1122_8": "“imaṃ pāyāsaṃ ito nīharatha,",
  "atk-s0502a0:1122_9": "etaṃ imasmā gehā nikkaḍḍhatha,",
  "atk-s0502a0:1122_10": "ayaṃ maṃ evarūpe maṅgalakāle asucikhādakaṃ nāma karotī”ti āha.",
  "atk-s0502a0:1122_11": "Tasmiṃ kho pana nivesane sabbepi dāsakammakarā visākhāya santakāva,",
  "atk-s0502a0:1122_12": "ko naṃ hatthe vā pāde vā gaṇhissati,",
  "atk-s0502a0:1122_13": "mukhena kathetuṃ samatthopi natthi.",
  "atk-s0502a0:1122_14": "Visākhā sasurassa kathaṃ sutvā āha – “tāta,",
  "atk-s0502a0:1122_15": "na ettakeneva mayaṃ nikkhamāma,",
  "atk-s0502a0:1122_16": "nāhaṃ tumhehi udakatitthato kumbhadāsī viya ānītā,",
  "atk-s0502a0:1122_17": "dharamānakamātāpitūnaṃ dhītaro nāma na ettakeneva nikkhamanti,",
  "atk-s0502a0:1122_18": "eteneva me kāraṇena pitā idhāgamanakāle aṭṭha kuṭumbike pakkosāpetvā ‘sace me dhītu doso uppajjati,",
  "atk-s0502a0:1122_19": "sodheyyāthā’ti vatvā maṃ tesaṃ hatthe ṭhapesi,",
  "atk-s0502a0:1122_20": "te pakkosāpetvā mayhaṃ dosādosaṃ sodhāpethā”ti.",
  "atk-s0502a0:1123_0": "Seṭṭhi “kalyāṇaṃ esā kathetī”ti aṭṭha kuṭumbike pakkosāpetvā,",
  "atk-s0502a0:1123_1": "“ayaṃ dārikā maṅgalakāle nisīditvā suvaṇṇapātiyaṃ nirudakapāyāsaṃ paribhuñjantaṃ maṃ ‘asucikhādako’ti vadatī”ti āha,",
  "atk-s0502a0:1123_2": "“imissā dosaṃ āropetvā imaṃ gehato nikkaḍḍhathā”ti.",
  "atk-s0502a0:1123_3": "“Evaṃ kira, ammā”ti.",
  "atk-s0502a0:1123_4": "Nāhaṃ evaṃ vadāmi,",
  "atk-s0502a0:1123_5": "ekasmiṃ pana piṇḍapātikatthere gharadvāre ṭhite sasuro me appodakaṃ madhupāyāsaṃ paribhuñjanto taṃ na manasikaroti,",
  "atk-s0502a0:1123_6": "ahaṃ “mayhaṃ sasuro imasmiṃ attabhāve puññaṃ na karoti,",
  "atk-s0502a0:1123_7": "purāṇapuññameva khādatī”ti cintetvā,",
  "atk-s0502a0:1123_8": "“aticchatha, bhante,",
  "atk-s0502a0:1123_9": "mayhaṃ sasuro purāṇaṃ khādatī”ti avacaṃ,",
  "atk-s0502a0:1123_10": "“ettha me ko doso”ti? “Ayya,",
  "atk-s0502a0:1123_11": "idha doso natthi,",
  "atk-s0502a0:1123_12": "amhākaṃ dhītā yuttaṃ katheti,",
  "atk-s0502a0:1123_13": "tvaṃ kasmā kujjhasī”ti? “Ayyā,",
  "atk-s0502a0:1123_14": "esa tāva doso mā hotu,",
  "atk-s0502a0:1123_15": "ayaṃ pana ekadivasaṃ majjhimayāme dāsīparivutā pacchāgehaṃ agamāsī”ti.",
  "atk-s0502a0:1123_16": "“Evaṃ kira, ammā”ti. “Tātā,",
  "atk-s0502a0:1123_17": "nāhaṃ aññena kāraṇena gatā,",
  "atk-s0502a0:1123_18": "imasmiṃ pana gehe ājāneyyavaḷavāya vijātāya saññampi akatvā nisīdituṃ nāma ayutta”nti daṇḍadīpikā gāhāpetvā",
  "atk-s0502a0:1123_19": "uṇhodakādīnipi gāhāpetvā dāsīhi saddhiṃ gantvā vaḷavāya vijātaparihāraṃ kārāpesiṃ,",
  "atk-s0502a0:1123_20": "“ettha me ko doso”ti? “Ayya,",
  "atk-s0502a0:1123_21": "idha doso natthi,",
  "atk-s0502a0:1123_22": "amhākaṃ dhītā tava gehe dāsīhipi akattabbayuttakaṃ kammaṃ karoti,",
  "atk-s0502a0:1123_23": "tvaṃ kiṃ ettha dosaṃ passasī”ti?",
  "atk-s0502a0:1124_0": "Ayyā,",
  "atk-s0502a0:1124_1": "idhāpi tāva doso mā hotu,",
  "atk-s0502a0:1124_2": "imissā pana pitā idhāgamanakāle imaṃ ovadanto guyhe paṭicchanne dasa ovāde adāsi,",
  "atk-s0502a0:1124_3": "tesaṃ atthaṃ na jānāmi,",
  "atk-s0502a0:1124_4": "tesaṃ me atthaṃ kathetu.",
  "atk-s0502a0:1124_5": "Imissā pana pitā “antoaggi bahi na nīharitabbo”ti āha,",
  "atk-s0502a0:1124_6": "“sakkā nu kho amhehi ubhato paṭivissakagehānaṃ aggiṃ adatvā vasitu”nti?",
  "atk-s0502a0:1124_7": "“Evaṃ kira, ammā”ti. “Tātā,",
  "atk-s0502a0:1124_8": "mayhaṃ pitā na etaṃ sandhāya kathesi.",
  "atk-s0502a0:1124_9": "Idaṃ pana sandhāya kathesi – ‘amma,",
  "atk-s0502a0:1124_10": "tava sassusasurasāmikānaṃ aguṇaṃ disvā bahi tasmiṃ tasmiṃ gehe ṭhatvā mā kathesi.",
  "atk-s0502a0:1124_11": "Evarūpo hi aggisadiso aggi nāma natthī”’ti.",
  "atk-s0502a0:1125_0": "Ayyā,",
  "atk-s0502a0:1125_1": "etaṃ tāva evaṃ hotu,",
  "atk-s0502a0:1125_2": "imissā pana pitā “bāhirato aggi na anto pavesetabbo”ti āha,",
  "atk-s0502a0:1125_3": "“kiṃ sakkā amhehi anto aggimhi nibbute bāhirato aggiṃ anāharitu”nti?",
  "atk-s0502a0:1125_4": "“Evaṃ kira, ammā”ti. Tātā,",
  "atk-s0502a0:1125_5": "mayhaṃ pitā na etaṃ sandhāya kathesi,",
  "atk-s0502a0:1125_6": "idaṃ pana sandhāya kathesi –",
  "atk-s0502a0:1125_7": "sace paṭivissakagehesu itthiyo vā purisā vā sassusasurasāmikānaṃ aguṇaṃ kathenti,",
  "atk-s0502a0:1125_8": "tehi kathitaṃ āharitvā “asuko nāma tumhākaṃ evañca evañca aguṇaṃ kathetī”ti puna mā katheyyāsi.",
  "atk-s0502a0:1125_9": "“Etena hi agginā sadiso aggi nāma natthī”ti.",
  "atk-s0502a0:1125_10": "Evaṃ imasmimpi kāraṇe sā niddosāva ahosi.",
  "atk-s0502a0:1125_11": "Yathā ca ettha,",
  "atk-s0502a0:1125_12": "evaṃ sesesupi.",
  "atk-s0502a0:1126_0": "Tesu pana ayamadhippāyo –",
  "atk-s0502a0:1126_1": "yampi hi tassā pitarā “ye dadanti,",
  "atk-s0502a0:1126_2": "tesaṃyeva dātabba”nti vuttaṃ.",
  "atk-s0502a0:1126_3": "Taṃ “yācitakaṃ upakaraṇaṃ gahetvā ye paṭidenti,",
  "atk-s0502a0:1126_4": "tesaññeva dātabba”nti sandhāya vuttaṃ.",
  "atk-s0502a0:1127_0": "“Ye na denti,",
  "atk-s0502a0:1127_1": "tesaṃ na dātabba”nti idampi ye yācitakaṃ gahetvā na paṭidenti,",
  "atk-s0502a0:1127_2": "tesaṃ na dātabbanti sandhāya vuttaṃ.",
  "atk-s0502a0:1128_0": "“Dadantassāpi adadantassāpi dātabba”nti idaṃ pana daliddesu ñātimittesu sampattesu te paṭidātuṃ sakkontu vā mā vā,",
  "atk-s0502a0:1128_1": "tesaṃ dātumeva vaṭṭatīti sandhāya vuttaṃ.",
  "atk-s0502a0:1129_0": "“Sukhaṃ nisīditabba”nti idampi sassusasurasāmike disvā vuṭṭhātabbaṭṭhāne nisīdituṃ na vaṭṭatīti sandhāya vuttaṃ.",
  "atk-s0502a0:1130_0": "“Sukhaṃ bhuñjitabba”nti idaṃ pana sassusasurasāmikehi puretaraṃ abhuñjitvā te parivisitvā sabbehi laddhāladdhaṃ",
  "atk-s0502a0:1130_1": "ñatvā pacchā sayaṃ bhuñjituṃ vaṭṭatīti sandhāya vuttaṃ.",
  "atk-s0502a0:1131_0": "“Sukhaṃ nipajjitabba”nti idampi sassusasurasāmikehi puretaraṃ sayanaṃ āruyha na nipajjitabbaṃ,",
  "atk-s0502a0:1131_1": "tesaṃ kattabbayuttakaṃ vattapaṭivattaṃ katvā pacchā sayaṃ nipajjituṃ yuttanti sandhāya vuttaṃ.",
  "atk-s0502a0:1132_0": "“Aggi paricaritabbo”ti idaṃ pana sassumpi sasurampi sāmikampi aggikkhandhaṃ viya uragarājānaṃ viya ca katvā passituṃ vaṭṭatīti sandhāya vuttaṃ.",
  "atk-s0502a0:1133_0": "“Antodevatā namassitabbā”ti idampi sassuñca sasurañca sāmikañca devatā viya katvā daṭṭhuṃ vaṭṭatīti sandhāya vuttaṃ.",
  "atk-s0502a0:1133_1": "Evaṃ seṭṭhi imesaṃ dasaovādānaṃ atthaṃ sutvā paṭivacanaṃ apassanto adhomukho nisīdi.",
  "atk-s0502a0:1134_0": "Atha naṃ kuṭumbikā “kiṃ seṭṭhi aññopi amhākaṃ dhītu doso atthī”ti pucchiṃsu. “Natthi, ayyā”ti.",
  "atk-s0502a0:1134_1": "“Atha kasmā naṃ niddosaṃ akāraṇena gehā nikkaḍḍhāpesī”ti evaṃ vutte visākhā āha – “tātā,",
  "atk-s0502a0:1134_2": "kiñcāpi mayhaṃ sasurassa vacanena paṭhamameva gamanaṃ na yuttaṃ,",
  "atk-s0502a0:1134_3": "pitā pana me āgamanakāle mama dosasodhanatthāya maṃ tumhākaṃ hatthe ṭhapesi,",
  "atk-s0502a0:1134_4": "tumhehi ca me niddosabhāvo ñāto,",
  "atk-s0502a0:1134_5": "idāni ca mayhaṃ gantuṃ yutta”nti dāsidāse “yānādīhi sajjāpethā”ti āṇāpesi.",
  "atk-s0502a0:1134_6": "Atha naṃ seṭṭhi kuṭumbike gahetvā “amma,",
  "atk-s0502a0:1134_7": "mayā ajānitvāva kathitaṃ,",
  "atk-s0502a0:1134_8": "khamāhi me”ti āha. “Tāta,",
  "atk-s0502a0:1134_9": "tumhākaṃ khamitabbaṃ tāva khamāmi,",
  "atk-s0502a0:1134_10": "ahaṃ pana buddhasāsane aveccappasannassa kulassa dhītā,",
  "atk-s0502a0:1134_11": "na mayaṃ vinā bhikkhusaṅghena vattāma,",
  "atk-s0502a0:1134_12": "sace mama ruciyā bhikkhusaṅghaṃ paṭijaggituṃ labhāmi,",
  "atk-s0502a0:1134_13": "vasissāmī”ti. “Amma,",
  "atk-s0502a0:1134_14": "tvaṃ yathāruciyā tava samaṇe paṭijaggā”ti āha.",
  "atk-s0502a0:1135_0": "Visākhā dasabalaṃ nimantāpetvā punadivase nivesanaṃ pavesesi.",
  "atk-s0502a0:1135_1": "Naggasamaṇāpi satthu migāraseṭṭhino gehaṃ gamanabhāvaṃ sutvā gantvā gehaṃ parivāretvā nisīdiṃsu.",
  "atk-s0502a0:1135_2": "Visākhā dakkhiṇodakaṃ datvā “sabbo sakkāro paṭiyādito,",
  "atk-s0502a0:1135_3": "sasuro me āgantvā dasabalaṃ parivisatū”ti sāsanaṃ pesesi.",
  "atk-s0502a0:1135_4": "Atha naṃ gantukāmaṃ ājīvakā “mā kho tvaṃ, gahapati,",
  "atk-s0502a0:1135_5": "samaṇassa gotamassa santikaṃ gacchā”ti nivāresuṃ.",
  "atk-s0502a0:1135_6": "So “suṇhā me sayameva parivisatū”ti sāsanaṃ pahiṇi.",
  "atk-s0502a0:1135_7": "Sā buddhappamukhaṃ bhikkhusaṅghaṃ parivisitvā niṭṭhite bhattakicce puna sāsanaṃ pesesi –",
  "atk-s0502a0:1135_8": "“sasuro me āgantvā dhammakathaṃ suṇātū”ti.",
  "atk-s0502a0:1135_9": "Atha naṃ “idāni agamanaṃ nāma ativiya ayutta”nti dhammaṃ sotukāmatāya gacchantaṃ puna te āhaṃsu –",
  "atk-s0502a0:1135_10": "“tena hi samaṇassa gotamassa dhammaṃ suṇanto bahisāṇiyā nisīditvā suṇāhī”ti.",
  "atk-s0502a0:1135_11": "Puretaramevassa gantvā sāṇiṃ parikkhipiṃsu.",
  "atk-s0502a0:1135_12": "So gantvā bahisāṇiyaṃ nisīdi.",
  "atk-s0502a0:1135_13": "Satthā “tvaṃ bahisāṇiyaṃ vā nisīda,",
  "atk-s0502a0:1135_14": "parakuṭṭe vā parasele vā paracakkavāḷe vā pana nisīda,",
  "atk-s0502a0:1135_15": "ahaṃ buddho nāma sakkomi taṃ mama saddaṃ sāvetu”nti mahājambuṃ khandhe gahetvā cālento viya amatavassaṃ",
  "atk-s0502a0:1135_16": "vassento viya ca dhammaṃ desetuṃ anupubbiṃ kathaṃ ārabhi.",
  "atk-s0502a0:1136_0": "Sammāsambuddhe ca pana dhammaṃ desente purato ṭhitāpi pacchato ṭhitāpi cakkavāḷasataṃ cakkavāḷasahassaṃ",
  "atk-s0502a0:1136_1": "atikkamitvā ṭhitāpi akaniṭṭhabhavane ṭhitāpi “satthā mamaññeva oloketi,",
  "atk-s0502a0:1136_2": "mayhameva dhammaṃ desetī”ti vadanti.",
  "atk-s0502a0:1136_3": "Satthā hi taṃ taṃ olokento viya tena tena saddhiṃ sallapanto viya ca ahosi.",
  "atk-s0502a0:1136_4": "Candasamā kira buddhā.",
  "atk-s0502a0:1136_5": "Yathā cando gaganamajjhe ṭhito “mayhaṃ upari cando,",
  "atk-s0502a0:1136_6": "mayhaṃ upari cando”ti sabbasattānaṃ khāyati,",
  "atk-s0502a0:1136_7": "evameva yattha katthaci ṭhitānaṃ abhimukhe ṭhitā viya khāyanti.",
  "atk-s0502a0:1136_8": "Idaṃ kira tesaṃ alaṅkatasīsaṃ chinditvā añjitaakkhīni uppāṭetvā hadayamaṃsaṃ uppāṭetvā parassa dāsatthāya",
  "atk-s0502a0:1136_9": "jālisadise putte kaṇhājināsadisā dhītaro maddisadisā pajāpatiyo pariccajitvā dinnadānassa phalaṃ.",
  "atk-s0502a0:1136_10": "Migāraseṭṭhipi kho tathāgate dhammadesanaṃ vinivattente bahisāṇiyaṃ nisinnova sahassa nayapaṭimaṇḍite",
  "atk-s0502a0:1136_11": "sotāpattiphale patiṭṭhāya acalāya saddhāya samannāgato tīsu ratanesu nikkaṅkho hutvā sāṇikaṇṇaṃ ukkhipitvā",
  "atk-s0502a0:1136_12": "āgantvā suṇhāya thanaṃ mukhena gahetvā,",
  "atk-s0502a0:1136_13": "“tvaṃ me ajjato paṭṭhāya mātā”ti taṃ mātuṭṭhāne ṭhapesi.",
  "atk-s0502a0:1136_14": "Tato paṭṭhāya migāramātā nāma jātā.",
  "atk-s0502a0:1136_15": "Pacchābhāge puttaṃ labhitvāpi migārotissa nāmamakāsi.",
  "atk-s0502a0:1137_0": "Mahāseṭṭhi suṇhāya thanaṃ vissajjetvā gantvā bhagavato dvīsu pādesu sirasā nipatitvā pāde pāṇīhi ca parisambāhanto",
  "atk-s0502a0:1137_1": "mukhena ca paricumbanto “migāro ahaṃ, bhante,",
  "atk-s0502a0:1137_2": "migāro ahaṃ,",
  "atk-s0502a0:1137_3": "bhante”ti tikkhattuṃ nāmaṃ sāvetvā, “ahaṃ, bhante,",
  "atk-s0502a0:1137_4": "ettakaṃ kālaṃ yattha nāma dvinnaṃ mahapphalanti na jānāmi,",
  "atk-s0502a0:1137_5": "idāni ca me suṇisaṃ nissāya ñātaṃ,",
  "atk-s0502a0:1137_6": "sabbā apāyadukkhā muttomhi,",
  "atk-s0502a0:1137_7": "suṇisā me imaṃ gehaṃ āgacchantī mama atthāya hitāya sukhāya āgatā”ti vatvā imaṃ gāthamāha –",
  "atk-s0502a0:1138_0": "“Sohaṃ ajja pajānāmi, yattha dinnaṃ mahapphalaṃ;",
  "atk-s0502a0:1139_0": "Atthāya vata me bhaddā, suṇisā gharamāgatā”ti.",
  "atk-s0502a0:1140_0": "Visākhā punadivasatthāyapi satthāraṃ nimantesi.",
  "atk-s0502a0:1140_1": "Athassā punadivasepi sassu sotāpattiphalaṃ pattā.",
  "atk-s0502a0:1140_2": "Tato paṭṭhāya taṃ gehaṃ sāsanassa vivaṭadvāraṃ ahosi.",
  "atk-s0502a0:1140_3": "Tato seṭṭhi cintesi –",
  "atk-s0502a0:1140_4": "“bahūpakārā me suṇisā pasannākāramassā karissāmi,",
  "atk-s0502a0:1140_5": "etissā bhāriyaṃ pasādhanaṃ niccakālaṃ pasādhetuṃ na sakkā,",
  "atk-s0502a0:1140_6": "sallahukamassā divā ca ratto ca sabbairiyāpathesu pasādhanayoggaṃ pasādhanaṃ kāressāmī”ti satasahassagghanakaṃ",
  "atk-s0502a0:1140_7": "ghanamaṭṭhakaṃ nāma pasādhanaṃ kāretvā tasmiṃ niṭṭhite buddhappamukhaṃ bhikkhusaṅghaṃ nimantetvā sakkaccaṃ",
  "atk-s0502a0:1140_8": "bhojetvā visākhaṃ soḷasahi gandhodakaghaṭehi nhāpetvā satthu sammukhe ṭhapetvā pasādhetvā satthāraṃ vandāpesi.",
  "atk-s0502a0:1140_9": "Satthā anumodanaṃ katvā vihārameva gato.",
  "atk-s0502a0:1140_10": "Visākhāpi tato paṭṭhāya dānādīni puññāni karontī satthu santikā aṭṭha vare labhitvā gaganatale candalekhā",
  "atk-s0502a0:1140_11": "viya paññāyamānā puttadhītāhi vuḍḍhiṃ pāpuṇi.",
  "atk-s0502a0:1140_12": "Tassā kira dasa puttā dasa dhītaro ca ahesuṃ.",
  "atk-s0502a0:1140_13": "Tesu ekekassa dasa dasa puttā dasa dasa dhītaro ahesuṃ.",
  "atk-s0502a0:1140_14": "Tesu tesupi ekekassa dasa dasa puttā dasa dasa dhītaro cāti evamassā puttanattapanattasantānavasena pavattāni",
  "atk-s0502a0:1140_15": "vīsādhikāni cattāri satāni aṭṭha ca pāṇasahassāni ahesuṃ.",
  "atk-s0502a0:1140_16": "Tenāhu porāṇā –",
  "atk-s0502a0:1141_0": "“Visākhā vīsati puttā, nattā ca caturo satā;",
  "atk-s0502a0:1142_0": "Panattā aṭṭhasahassā, jambudīpe supākaṭā”ti.",
  "atk-s0502a0:1143_0": "Āyu vīsavassasataṃ ahosi,",
  "atk-s0502a0:1143_1": "sīse ekampi palitaṃ nāma nāhosi,",
  "atk-s0502a0:1143_2": "niccaṃ soḷasavassuddesikā viya ahosi.",
  "atk-s0502a0:1143_3": "Taṃ puttanattapanattaparivāraṃ vihāraṃ gacchantiṃ disvā,",
  "atk-s0502a0:1143_4": "“katamā ettha visākhā”ti paripucchitāro honti?",
  "atk-s0502a0:1143_5": "Ye naṃ gacchantiṃ passanti,",
  "atk-s0502a0:1143_6": "“idāni thokaṃ gacchatu,",
  "atk-s0502a0:1143_7": "gacchamānāva no,",
  "atk-s0502a0:1143_8": "ayyā sobhatī”ti, cintenti.",
  "atk-s0502a0:1143_9": "Ye naṃ ṭhitaṃ nisinnaṃ nipannaṃ passanti,",
  "atk-s0502a0:1143_10": "“idāni thokaṃ nipajjatu,",
  "atk-s0502a0:1143_11": "nipannāva no, ayyā,",
  "atk-s0502a0:1143_12": "sobhatī”ti cintenti.",
  "atk-s0502a0:1143_13": "Iti sā “catūsu iriyāpathesu asukairiyāpathena nāma na sobhatī”ti vattabbā na hoti.",
  "atk-s0502a0:1143_14": "Pañcannaṃ kho pana hatthīnaṃ balaṃ dhāreti.",
  "atk-s0502a0:1143_15": "Rājā “visākhā kira pañcannaṃ hatthīnaṃ balaṃ dhāretī”ti sutvā tassā vihāraṃ gantvā dhammaṃ sutvā āgamanavelāya",
  "atk-s0502a0:1143_16": "thāmaṃ vīmaṃsitukāmo hatthiṃ vissajjāpesi,",
  "atk-s0502a0:1143_17": "so soṇḍaṃ ukkhipitvā visākhābhimukho agamāsi.",
  "atk-s0502a0:1143_18": "Tassā parivāritthiyo pañcasatā ekaccā palāyiṃsu,",
  "atk-s0502a0:1143_19": "ekaccā na parissajjitvā “kiṃ ida”nti vutte –",
  "atk-s0502a0:1143_20": "“rājā kira te, ayye,",
  "atk-s0502a0:1143_21": "balaṃ vīmaṃsitukāmo hatthiṃ vissajjāpesī”ti vadiṃsu.",
  "atk-s0502a0:1143_22": "Visākhā imaṃ disvā,",
  "atk-s0502a0:1143_23": "“kiṃ palāyitena,",
  "atk-s0502a0:1143_24": "kathaṃ nu kho taṃ gaṇhissāmī”ti cintetvā,",
  "atk-s0502a0:1143_25": "“sace taṃ daḷhaṃ gaṇhissāmi,",
  "atk-s0502a0:1143_26": "vinasseyyā”ti dvīhi aṅgulīhi soṇḍāya gahetvā paṭipaṇāmesi.",
  "atk-s0502a0:1143_27": "Hatthī attānaṃ sandhāretvā ṭhātuṃ nāsakkhi,",
  "atk-s0502a0:1143_28": "rājaṅgaṇe ukkuṭiko hutvā patito.",
  "atk-s0502a0:1143_29": "Mahājano sādhukāraṃ adāsi.",
  "atk-s0502a0:1143_30": "Sāpi saparivārā sotthinā gehaṃ agamāsi.",
  "atk-s0502a0:1144_0": "Tena kho pana samayena sāvatthiyaṃ visākhā migāramātā bahuputtā hoti bahunattā arogaputtā aroganattā abhimaṅgalasammatā,",
  "atk-s0502a0:1144_1": "tāvatakesu puttanattesu ekopi antarā maraṇaṃ patto nāma nāhosi.",
  "atk-s0502a0:1144_2": "Sāvatthivāsino maṅgalesu chaṇesu visākhaṃ paṭhamaṃ nimantetvā bhojenti.",
  "atk-s0502a0:1144_3": "Athekasmiṃ ussavadivase mahājane maṇḍitapasādhite dhammassavanāya vihāraṃ gacchante visākhāpi nimantitaṭṭhāne",
  "atk-s0502a0:1144_4": "bhuñjitvā mahālatāpasādhanaṃ pasādhetvā mahājanena saddhiṃ vihāraṃ gantvā ābharaṇāni omuñcitvā uttarāsaṅgena",
  "atk-s0502a0:1144_5": "bhaṇḍikaṃ bandhitvā dāsiyā adāsi.",
  "atk-s0502a0:1144_6": "Yaṃ sandhāya vuttaṃ –",
  "atk-s0502a0:1145_0": "“Tena kho pana samayena sāvatthiyaṃ ussavo hoti,",
  "atk-s0502a0:1145_1": "manussā alaṅkatapaṭiyattā ārāmaṃ gacchanti,",
  "atk-s0502a0:1145_2": "visākhāpi migāramātā alaṅkatapaṭiyattā vihāraṃ gacchati.",
  "atk-s0502a0:1145_3": "Atha kho visākhā migāramātā ābharaṇāni omuñcitvā uttarāsaṅgena bhaṇḍikaṃ bandhitvā dāsiyā adāsi ‘handa je imaṃ bhaṇḍikaṃ gaṇhāhī”’ti.",
  "atk-s0502a0:1146_0": "Sā kira vihāraṃ gacchantī cintesi –",
  "atk-s0502a0:1146_1": "“evarūpaṃ mahagghaṃ pasādhanaṃ sīse paṭimukkaṃ yāva pādapiṭṭhiṃ alaṅkāraṃ alaṅkaritvā vihāraṃ pavisituṃ",
  "atk-s0502a0:1146_2": "ayutta”nti naṃ omuñcitvā bhaṇḍikaṃ katvā attano puññeneva nibbattāya pañcahatthithāmadharāya dāsiyā hatthe adāsi.",
  "atk-s0502a0:1146_3": "Sā eva kira taṃ gaṇhituṃ sakkoti.",
  "atk-s0502a0:1146_4": "Tena naṃ āha – “amma,",
  "atk-s0502a0:1146_5": "imaṃ pasādhanaṃ gaṇha,",
  "atk-s0502a0:1146_6": "satthusantikā nivattanakāle pasādhessāmi na”nti.",
  "atk-s0502a0:1146_7": "Taṃ pana datvā ghanamaṭṭhakaṃ pasādhanaṃ pasādhetvā satthāraṃ upasaṅkamitvā dhammaṃ assosi,",
  "atk-s0502a0:1146_8": "dhammassavanāvasāne bhagavantaṃ vanditvā uṭṭhāya pakkāmi.",
  "atk-s0502a0:1146_9": "Sāpissā dāsī taṃ pasādhanaṃ pamuṭṭhā.",
  "atk-s0502a0:1146_10": "Dhammaṃ sutvā pana pakkantāya parisāya sace kiñci pamuṭṭhaṃ hoti,",
  "atk-s0502a0:1146_11": "taṃ ānandatthero paṭisāmeti.",
  "atk-s0502a0:1146_12": "Iti so taṃ divasaṃ mahālatāpasādhanaṃ disvā satthu ārocesi – “bhante,",
  "atk-s0502a0:1146_13": "visākhā pasādhanaṃ pamussitvā gatā”ti.",
  "atk-s0502a0:1146_14": "“Ekamantaṃ ṭhapehi,",
  "atk-s0502a0:1146_15": "ānandā”ti.",
  "atk-s0502a0:1146_16": "Thero taṃ ukkhipitvā sopānapasse laggetvā ṭhapesi.",
  "atk-s0502a0:1147_0": "Visākhāpi suppiyāya saddhiṃ “āgantukagamikagilānādīnaṃ kattabbayuttakaṃ jānissāmī”ti antovihāre vicari.",
  "atk-s0502a0:1147_1": "Tā pana upāsikāyo antovihāre disvā sappimadhutelādīhi atthikā pakatiyāva daharā ca sāmaṇerā ca thālakādīni gahetvā upasaṅkamanti.",
  "atk-s0502a0:1147_2": "Tasmimpi divase tatheva kariṃsu.",
  "atk-s0502a0:1147_3": "Athekaṃ gilānaṃ bhikkhuṃ disvā suppiyā “kenattho ayyassā”ti pucchitvā “paṭicchādanīyenā”ti vutte hotu, ayya,",
  "atk-s0502a0:1147_4": "pesessāmīti dutiyadivase kappiyamaṃsaṃ alabhantī attano ūrumaṃsena kattabbakiccaṃ katvā puna satthari pasādena pākatikasarīrāva ahosi.",
  "atk-s0502a0:1147_5": "Visākhāpi gilāne ca dahare ca sāmaṇere ca oloketvā aññena dvārena nikkhamitvā vihārūpacāre ṭhitā, “amma,",
  "atk-s0502a0:1147_6": "pasādhanaṃ āhara pasādhessāmī”ti āha.",
  "atk-s0502a0:1147_7": "Tasmiṃ khaṇe sā dāsī pamussitvā nikkhantabhāvaṃ ñatvā, “ayye,",
  "atk-s0502a0:1147_8": "pamuṭṭhāmhī”ti āha.",
  "atk-s0502a0:1147_9": "“Tena hi gantvā gaṇhitvā ehi,",
  "atk-s0502a0:1147_10": "sace pana mayhaṃ ayyena ānandattherena ukkhipitvā aññasmiṃ ṭhāne ṭhapitaṃ hoti,",
  "atk-s0502a0:1147_11": "mā āhareyyāsi,",
  "atk-s0502a0:1147_12": "ayyasseva taṃ mayā pariccatta”nti.",
  "atk-s0502a0:1147_13": "Jānāti kira sā “kulamanussānaṃ pamuṭṭhabhaṇḍakaṃ thero paṭisāmetī”ti;",
  "atk-s0502a0:1147_14": "tasmā evamāha.",
  "atk-s0502a0:1147_15": "Theropi taṃ dāsiṃ disvāva “kimatthaṃ āgatāsī”ti pucchitvā,",
  "atk-s0502a0:1147_16": "“ayyāya me pasādhanaṃ pamussitvā āgatāmhī”ti vutte,",
  "atk-s0502a0:1147_17": "“etasmiṃ me sopānapasse ṭhapitaṃ,",
  "atk-s0502a0:1147_18": "gaccha naṃ gaṇhāhī”ti āha. Sā, “ayya,",
  "atk-s0502a0:1147_19": "tumhākaṃ hatthena āmaṭṭhabhaṇḍakaṃ mayhaṃ ayyāya anāhāriyaṃ kata”nti vatvā tucchahatthāva gantvā, “kiṃ,",
  "atk-s0502a0:1147_20": "ammā”ti visākhāya puṭṭhā tamatthaṃ ārocesi. “Amma,",
  "atk-s0502a0:1147_21": "nāhaṃ mama ayyena āmaṭṭhabhaṇḍaṃ pilandhissāmi,",
  "atk-s0502a0:1147_22": "pariccattaṃ mayā.",
  "atk-s0502a0:1147_23": "Ayyānaṃ pana paṭijaggituṃ dukkhaṃ,",
  "atk-s0502a0:1147_24": "taṃ vissajjetvā kappiyabhaṇḍaṃ upanessāmi, gaccha,",
  "atk-s0502a0:1147_25": "taṃ āharāhī”ti.",
  "atk-s0502a0:1147_26": "Sā gantvā āhari.",
  "atk-s0502a0:1147_27": "Visākhā taṃ apilandhitvāva kammāre pakkosāpetvā agghāpesi.",
  "atk-s0502a0:1147_28": "Tehi “nava koṭiyo agghati,",
  "atk-s0502a0:1147_29": "hatthakārāpaṇiyaṃ panassa satasahassa”nti vutte pasādhanaṃ yāne ṭhapāpetvā “tena hi taṃ vikkiṇathā”ti āha.",
  "atk-s0502a0:1147_30": "Bhattakaṃ dhanaṃ datvā gaṇhiṃtu na koci sakkhissati.",
  "atk-s0502a0:1147_31": "Tañhi pasādhanaṃ pasādhetuṃ anucchavikā itthiyo nāma dullabhā.",
  "atk-s0502a0:1147_32": "Pathavimaṇḍalasmiñhi tissova itthiyo mahālatāpasādhanaṃ labhiṃsu visākhā mahāupāsikā,",
  "atk-s0502a0:1147_33": "bandhulamallasenāpatissa bhariyā, mallikā,",
  "atk-s0502a0:1147_34": "bārāṇasīseṭṭhino dhītāti.",
  "atk-s0502a0:1148_0": "Tasmā visākhā sayameva tassa mūlaṃ datvā satasahassādhikā nava koṭiyo sakaṭe āropetvā vihāraṃ netvā satthāraṃ vanditvā, “bhante,",
  "atk-s0502a0:1148_1": "mayhaṃ ayyena ānandattherena mama pasādhanaṃ hatthena āmaṭṭhaṃ,",
  "atk-s0502a0:1148_2": "tena āmaṭṭhakālato paṭṭhāya na sakkā taṃ mayā pilandhituṃ.",
  "atk-s0502a0:1148_3": "Taṃ pana vissajjetvā kappiyaṃ upanessāmīti vikkiṇāpentī aññaṃ taṃ gaṇhituṃ samatthaṃ adisvā ahameva tassa mūlaṃ gāhāpetvā āgatā,",
  "atk-s0502a0:1148_4": "catūsu paccayesu katarapaccayena upanessāmi,",
  "atk-s0502a0:1148_5": "bhante”ti.",
  "atk-s0502a0:1148_6": "Pācīnadvāre saṅghassa vasanaṭṭhānaṃ kātuṃ te yuttaṃ visākheti “yuttaṃ,",
  "atk-s0502a0:1148_7": "bhante”ti visākhā tuṭṭhamānasā navakoṭīhi bhūmimeva gaṇhi.",
  "atk-s0502a0:1148_8": "Aparāhi navakoṭīhi vihāraṃ kātuṃ ārabhi.",
  "atk-s0502a0:1149_0": "Athekadivasaṃ satthā paccūsasamaye lokaṃ volokento devalokā cavitvā bhaddiyanagare seṭṭhikule nibbattassa",
  "atk-s0502a0:1149_1": "bhaddiyassa nāma seṭṭhiputtassa upanissayasampattiṃ disvā anāthapiṇḍikassa gehe bhattakiccaṃ katvā uttaradvārābhimukho ahosi.",
  "atk-s0502a0:1149_2": "Pakatiyā hi satthā visākhāya gehe bhikkhaṃ gaṇhitvā dakkhiṇadvārena nikkhamitvā jetavane vasati.",
  "atk-s0502a0:1149_3": "Anāthapiṇḍikassa gehe bhikkhaṃ gahetvā pācīnadvārena nikkhamitvā pubbārāme vasati.",
  "atk-s0502a0:1149_4": "Uttaradvāraṃ sandhāya gacchantaṃyeva bhagavantaṃ disvā,",
  "atk-s0502a0:1149_5": "“cārikaṃ pakkamissatī”ti jānanti.",
  "atk-s0502a0:1149_6": "Visākhāpi taṃ divasaṃ “satthā uttaradvārābhimukho gato”ti sutvā vegena gantvā vanditvā āha –",
  "atk-s0502a0:1149_7": "“cārikaṃ gantukāmattha,",
  "atk-s0502a0:1149_8": "bhante”ti? “Āma,",
  "atk-s0502a0:1149_9": "visākhe”ti. “Bhante,",
  "atk-s0502a0:1149_10": "ettakaṃ dhanaṃ pariccajitvā tumhākaṃ vihāraṃ kāremi,",
  "atk-s0502a0:1149_11": "nivattatha,",
  "atk-s0502a0:1149_12": "bhante”ti.",
  "atk-s0502a0:1149_13": "“Anivattagamanaṃ idaṃ visākhe”ti.",
  "atk-s0502a0:1149_14": "Sā “addhā hetusampannaṃ kañci passissati bhagavā”ti cintetvā, “tena hi, bhante,",
  "atk-s0502a0:1149_15": "mayhaṃ katākatavijānanakaṃ ekaṃ bhikkhuṃ nivattetvā gacchathā”ti āha.",
  "atk-s0502a0:1149_16": "“Yaṃ ruccasi,",
  "atk-s0502a0:1149_17": "tassa pattaṃ gaṇha visākhe”ti āha.",
  "atk-s0502a0:1149_18": "Sā kiñcāpi ānandattheraṃ piyāyati,",
  "atk-s0502a0:1149_19": "“mahāmoggallānatthero iddhimā,",
  "atk-s0502a0:1149_20": "etaṃ me nissāya kammaṃ lahuṃ nipphajjissatī”ti pana cintetvā therassa pattaṃ gaṇhi.",
  "atk-s0502a0:1149_21": "Thero satthāraṃ olokesi.",
  "atk-s0502a0:1149_22": "Satthā “tava parivāre pañcasate bhikkhū gahetvā nivatta moggallānā”ti āha.",
  "atk-s0502a0:1149_23": "So tathā akāsi.",
  "atk-s0502a0:1149_24": "Tassānubhāvena paññāsasaṭṭhiyojanānipi rukkhatthāya ca pāsāṇatthāya ca gatā manussā mahante mahante rukkhe",
  "atk-s0502a0:1149_25": "ca pāsāṇe ca gahetvā taṃ divasameva āgacchanti,",
  "atk-s0502a0:1149_26": "neva sakaṭe rukkhapāsāṇe āropentā kilamanti,",
  "atk-s0502a0:1149_27": "na akkho bhijjati.",
  "atk-s0502a0:1149_28": "Na cirasseva dvebhūmikaṃ pāsādaṃ kariṃsu.",
  "atk-s0502a0:1149_29": "Heṭṭhābhūmiyaṃ pañca gabbhasatāni,",
  "atk-s0502a0:1149_30": "uparibhūmiyaṃ pañca gabbhasatānīti gabbhasahassapaṭimaṇḍito pāsādo ahosi.",
  "atk-s0502a0:1149_31": "Aṭṭhakarīse parisuddhe bhūmibhāge pāsādaṃ kārāpesi,",
  "atk-s0502a0:1149_32": "“suddhapāsādo pana na sobhatī”ti taṃ parivāretvā pañca padhānavettagehasatāni,",
  "atk-s0502a0:1149_33": "pañca cūḷapāsādasatāni,",
  "atk-s0502a0:1149_34": "pañca dīghamāḷakasatāni kārāpesi.",
  "atk-s0502a0:1150_0": "Atha satthā navahi māsehi cārikaṃ caritvā puna sāvatthiṃ agamāsi.",
  "atk-s0502a0:1150_1": "Visākhāyapi pāsāde kammaṃ navahi māsehi niṭṭhitaṃ.",
  "atk-s0502a0:1150_2": "Pāsādakūṭaṃ ghanakoṭṭitarattasuvaṇṇeneva saṭṭhiudakaghaṭagaṇhanakaṃ kārāpesi.",
  "atk-s0502a0:1150_3": "“Satthā jetavanavihāraṃ gacchatī”ti ca sutvā paccuggamanaṃ katvā satthāraṃ attano vihāraṃ netvā paṭiññaṃ gaṇhi, “bhante,",
  "atk-s0502a0:1150_4": "imaṃ catumāsaṃ bhikkhusaṅghaṃ gahetvā idheva vasatha,",
  "atk-s0502a0:1150_5": "pāsādamahaṃ karissāmī”ti.",
  "atk-s0502a0:1150_6": "Satthā adhivāsesi.",
  "atk-s0502a0:1150_7": "Sā tato paṭṭhāya buddhappamukhassa bhikkhusaṅghassa vihāre eva dānaṃ deti.",
  "atk-s0502a0:1150_8": "Athassā ekā sahāyikā satasahassagghanakaṃ ekaṃ vatthaṃ ādāya āgantvā,",
  "atk-s0502a0:1150_9": "“sahāyike ahaṃ imaṃ vatthaṃ tava pāsāde bhūmattharaṇasaṅkhepena attharitukāmā,",
  "atk-s0502a0:1150_10": "attharaṇaṭṭhānaṃ me ācikkhathā”ti āha.",
  "atk-s0502a0:1150_11": "“Sādhu sahāyike,",
  "atk-s0502a0:1150_12": "sace tyāhaṃ ‘okāso natthī’ti vakkhāmi,",
  "atk-s0502a0:1150_13": "tvaṃ ‘me okāsaṃ adātukāmā’ti maññissasi,",
  "atk-s0502a0:1150_14": "sayameva pāsādassa dve bhūmiyo gabbhasahassañca oloketvā attharaṇaṭṭhānaṃ jānāhī”ti āha.",
  "atk-s0502a0:1150_15": "Sā satasahassagghanakaṃ vatthaṃ gahetvā tattha tattha vicarantī tato appataramūlaṃ vatthaṃ adisvā “nāhaṃ",
  "atk-s0502a0:1150_16": "imasmiṃ pāsāde puññabhāgaṃ labhāmī”ti domanassappattā ekasmiṃ ṭhāne rodantī aṭṭhāsi.",
  "atk-s0502a0:1150_17": "Atha naṃ ānandatthero disvā,",
  "atk-s0502a0:1150_18": "“kasmā rodasī”ti pucchi.",
  "atk-s0502a0:1150_19": "Sā tamatthaṃ ārocesi.",
  "atk-s0502a0:1150_20": "Thero “mā cintayi,",
  "atk-s0502a0:1150_21": "ahaṃ te attharaṇaṭṭhānaṃ ācikkhissāmī”ti vatvā,",
  "atk-s0502a0:1150_22": "“sopānapādamūle pādadhovanaṭṭhāne imaṃ pādapuñchanakaṃ katvā attharāhi,",
  "atk-s0502a0:1150_23": "bhikkhū pāde dhovitvā paṭhamaṃ ettha pādaṃ puñchitvā anto pavisissanti,",
  "atk-s0502a0:1150_24": "evaṃ te mahapphalaṃ bhavissatī”ti āha.",
  "atk-s0502a0:1150_25": "Visākhāya kiretaṃ asallakkhitaṭṭhānaṃ.",
  "atk-s0502a0:1151_0": "Visākhā cattāro māse antovihāre buddhappamukhassa bhikkhusaṅghassa dānaṃ adāsi,",
  "atk-s0502a0:1151_1": "avasānadivase bhikkhusaṅghassa cīvarasāṭake adāsi.",
  "atk-s0502a0:1151_2": "Saṅghanavakena laddhacīvarasāṭakā sahassagghanakā honti.",
  "atk-s0502a0:1151_3": "Sabbesaṃ pattāni pūretvā bhesajjaṃ adāsi.",
  "atk-s0502a0:1151_4": "Dānapariccāge nava koṭiyo agamaṃsu.",
  "atk-s0502a0:1151_5": "Iti vihārassa bhūmiggahaṇe nava koṭiyo,",
  "atk-s0502a0:1151_6": "vihārassa kārāpane nava,",
  "atk-s0502a0:1151_7": "vihāramahe navāti sabbāpi sattavīsati koṭiyo sā buddhasāsane pariccaji.",
  "atk-s0502a0:1151_8": "Itthibhāve ṭhatvā micchādiṭṭhikassa gehe vasamānāya evarūpo mahāpariccāgo nāma aññissā natthi.",
  "atk-s0502a0:1151_9": "Sā vihāramahassa niṭṭhitadivase vaḍḍhamānakacchāyāya puttanattapanattaparivutā “yaṃ yaṃ mayā pubbe patthitaṃ,",
  "atk-s0502a0:1151_10": "sabbameva matthakaṃ patta”nti pāsādaṃ anupariyāyantī pañcahi gāthāhi madhurasaddena imaṃ udānaṃ udānesi –",
  "atk-s0502a0:1152_0": "“Kadāhaṃ pāsādaṃ rammaṃ, sudhāmattikalepanaṃ;",
  "atk-s0502a0:1153_0": "Vihāradānaṃ dassāmi, saṅkappo mayha pūrito.",
  "atk-s0502a0:1154_0": "“Kadāhaṃ mañcapīṭhañca, bhisibimbohanāni ca;",
  "atk-s0502a0:1155_0": "Senāsanabhaṇḍaṃ dassāmi, saṅkappo mayha pūrito.",
  "atk-s0502a0:1156_0": "“Kadāhaṃ salākabhattaṃ, suciṃ maṃsūpasecanaṃ;",
  "atk-s0502a0:1157_0": "Bhojanadānaṃ dassāmi, saṅkappo mayha pūrito.",
  "atk-s0502a0:1158_0": "“Kadāhaṃ kāsikaṃ vatthaṃ, khomakappāsikāni ca;",
  "atk-s0502a0:1159_0": "Cīvaradānaṃ dassāmi, saṅkappo mayha pūrito.",
  "atk-s0502a0:1160_0": "“Kadāhaṃ sappinavanītaṃ, madhutelañca phāṇitaṃ;",
  "atk-s0502a0:1161_0": "Bhesajjadānaṃ dassāmi, saṅkappo mayha pūrito”ti.",
  "atk-s0502a0:1162_0": "Bhikkhū tassā saddaṃ sutvā satthu ārocayiṃsu – “bhante,",
  "atk-s0502a0:1162_1": "amhehi ettake addhāne visākhāya gāyanaṃ nāma na diṭṭhapubbaṃ,",
  "atk-s0502a0:1162_2": "sā ajja puttanattapanattaparivutā gāyamānā pāsādaṃ anupariyāyati,",
  "atk-s0502a0:1162_3": "kiṃ nu khvassā pittaṃ vā kupitaṃ,",
  "atk-s0502a0:1162_4": "udāhu ummattikā jātā”ti?",
  "atk-s0502a0:1162_5": "Satthā “na,",
  "atk-s0502a0:1162_6": "bhikkhave,",
  "atk-s0502a0:1162_7": "mayhaṃ dhītā gāyati,",
  "atk-s0502a0:1162_8": "attano panassā ajjhāsayo paripuṇṇo,",
  "atk-s0502a0:1162_9": "sā ‘patthitapatthanā me matthakaṃ pattā’ti tuṭṭhamānasā udānaṃ udānentī vicaratī”ti vatvā “kadā pana, bhante,",
  "atk-s0502a0:1162_10": "tāya patthanā patthitā”ti?",
  "atk-s0502a0:1162_11": "“Suṇissatha,",
  "atk-s0502a0:1162_12": "bhikkhave”ti.",
  "atk-s0502a0:1162_13": "“Suṇissāma,",
  "atk-s0502a0:1162_14": "bhante”ti vutte atītaṃ āhari –",
  "atk-s0502a0:1163_0": "“Atīte,",
  "atk-s0502a0:1163_1": "bhikkhave,",
  "atk-s0502a0:1163_2": "ito kappasatasahassamatthake padumuttaro nāma buddho loke nibbatti.",
  "atk-s0502a0:1163_3": "Tassa vassasatasahassaṃ āyu ahosi,",
  "atk-s0502a0:1163_4": "khīṇāsavānaṃ satasahassaparivāro,",
  "atk-s0502a0:1163_5": "nagaraṃ haṃsavatī nāma,",
  "atk-s0502a0:1163_6": "pitā sunando nāma rājā,",
  "atk-s0502a0:1163_7": "mātā sujātā nāma devī,",
  "atk-s0502a0:1163_8": "tassa aggaupaṭṭhāyikā ekā upāsikā aṭṭha vare yācitvā mātuṭṭhāne ṭhatvā satthāraṃ catūhi paccayehi paṭijaggantī sāyaṃpātaṃ upaṭṭhānaṃ gacchati.",
  "atk-s0502a0:1163_9": "Tassā ekā sahāyikā tāya saddhiṃ vihāraṃ nibaddhaṃ gacchati.",
  "atk-s0502a0:1163_10": "Sā tassā satthārā saddhiṃ vissāsena kathanañca vallabhabhāvañca disvā,",
  "atk-s0502a0:1163_11": "‘kiṃ nu kho katvā evaṃ buddhānaṃ vallatā hotī’ti cintetvā satthāraṃ pucchi – ‘bhante,",
  "atk-s0502a0:1163_12": "esā itthī tumhākaṃ kiṃ hotī”’ti?",
  "atk-s0502a0:1163_13": "“Upaṭṭhāyikānaṃ aggā”ti. “Bhante,",
  "atk-s0502a0:1163_14": "kiṃ katvā upaṭṭhāyikānaṃ aggā hotī”ti?",
  "atk-s0502a0:1163_15": "“Kappasatasahassaṃ patthanaṃ patthetvā”ti.",
  "atk-s0502a0:1163_16": "“Idāni patthetvā laddhuṃ sakkā,",
  "atk-s0502a0:1163_17": "bhante”ti. “Āma, sakkā”ti. “Tena hi, bhante,",
  "atk-s0502a0:1163_18": "bhikkhusatasahassena saddhiṃ sattāhaṃ mayhaṃ bhikkhaṃ gaṇhathā”ti āha.",
  "atk-s0502a0:1163_19": "Satthā adhivāsesi.",
  "atk-s0502a0:1163_20": "Sā sattāhaṃ dānaṃ datvā osānadivase cīvarasāṭake datvā satthāraṃ vanditvā pādamūle nipajjitvā, “bhante,",
  "atk-s0502a0:1163_21": "nāhaṃ imassa dānassa phalena devissariyādīnaṃ aññataraṃ patthemi,",
  "atk-s0502a0:1163_22": "tumhādisassa panekassa buddhassa santike aṭṭha vare labhitvā mātuṭṭhāne ṭhatvā catūhi paccayehi paṭijaggituṃ",
  "atk-s0502a0:1163_23": "samatthānaṃ aggā bhaveyya”nti patthanaṃ paṭṭhapesi.",
  "atk-s0502a0:1163_24": "Satthā “samijjhissati nu kho imissā patthanā”ti anāgataṃ āvajjento kappasatasahassaṃ oloketvā “kappasatasahassapariyosāne",
  "atk-s0502a0:1163_25": "gotamo nāma buddho uppajjissati,",
  "atk-s0502a0:1163_26": "tadā tvaṃ visākhā nāma upāsikā hutvā tassa santike aṭṭha vare labhitvā mātuṭṭhāne ṭhatvā catūhi paccayehi",
  "atk-s0502a0:1163_27": "paṭijaggantīnaṃ upaṭṭhāyikānaṃ aggā bhavissasī”ti āha.",
  "atk-s0502a0:1163_28": "Tassā sā sampatti sveva laddhabbā viya ahosi.",
  "atk-s0502a0:1164_0": "Sā yāvatāyukaṃ puññaṃ katvā tato cutā devaloke nibbattitvā devamanussesu saṃsarantī kassapasammāsambuddhakāle",
  "atk-s0502a0:1164_1": "kikissa kāsirañño sattannaṃ dhītānaṃ kaniṭṭhā saṅghadāsī nāma hutvā parakulaṃ agantvā tāhi jeṭṭhabhaginīhi",
  "atk-s0502a0:1164_2": "saddhiṃ dīgharattaṃ dānādīni puññāni katvā kassapasammāsambuddhassa pādamūlepi “anāgate tumhādisassa",
  "atk-s0502a0:1164_3": "buddhassa mātuṭṭhāne ṭhatvā catupaccayadāyikānaṃ aggā bhaveyya”nti patthanaṃ akāsi.",
  "atk-s0502a0:1164_4": "Sā tato paṭṭhāya pana devamanussesu saṃsarantī imasmiṃ attabhāve meṇḍakaseṭṭhiputtassa dhanañcayaseṭṭhino dhītā hutvā nibbattā.",
  "atk-s0502a0:1164_5": "Mayhaṃ sāsane bahūni puññāni akāsi. Iti kho,",
  "atk-s0502a0:1164_6": "bhikkhave,",
  "atk-s0502a0:1164_7": "“na mayhaṃ dhītā gāyati,",
  "atk-s0502a0:1164_8": "patthitapatthanāya pana nipphattiṃ disvā udānaṃ udānetī”ti vatvā satthā dhammaṃ desento,",
  "atk-s0502a0:1164_9": "“bhikkhave,",
  "atk-s0502a0:1164_10": "yathā nāma cheko mālākāro nānāpupphānaṃ mahantaṃ rāsiṃ katvā nānappakāre mālāguṇe karoti,",
  "atk-s0502a0:1164_11": "evameva visākhāya nānappakārāni puññāni kātuṃ cittaṃ namatī”ti vatvā imaṃ gāthamāha –",
  "atk-s0502a0:1165_0": "53.",
  "atk-s0502a0:1166_0": "“Yathāpi puppharāsimhā, kayirā mālāguṇe bahū;",
  "atk-s0502a0:1167_0": "Evaṃ jātena maccena, kattabbaṃ kusalaṃ bahu”nti.",
  "atk-s0502a0:1168_0": "Tattha puppharāsimhāti nānappakārānaṃ pupphānaṃ rāsimhā.",
  "atk-s0502a0:1168_1": "Kayirāti kareyya.",
  "atk-s0502a0:1168_2": "Mālāguṇe bahūti ekato vaṇṭikamālādibhedā nānappakārā mālāvikatiyo.",
  "atk-s0502a0:1168_3": "Maccenāti maritabbasabhāvatāya “macco”ti laddhanāmena sattena cīvaradānādibhedaṃ bahuṃ kusalaṃ kattabbaṃ.",
  "atk-s0502a0:1168_4": "Tattha puppharāsiggahaṇaṃ bahupupphadassanatthaṃ.",
  "atk-s0502a0:1168_5": "Sace hi appāni pupphāni honti,",
  "atk-s0502a0:1168_6": "mālākāro ca cheko neva bahū mālāguṇe kātuṃ sakkoti,",
  "atk-s0502a0:1168_7": "acheko pana appesu bahūsupi pupphesu na sakkotiyeva.",
  "atk-s0502a0:1168_8": "Bahūsu pana pupphesu sati cheko mālākāro dakkho kusalo bahū mālāguṇe karoti,",
  "atk-s0502a0:1168_9": "evameva sace ekaccassa saddhā mandā hoti,",
  "atk-s0502a0:1168_10": "bhogā ca bahū saṃvijjanti,",
  "atk-s0502a0:1168_11": "neva sakkoti bahūni kusalāni kātuṃ,",
  "atk-s0502a0:1168_12": "mandāya ca pana saddhāya mandesu ca pana bhogesu na sakkoti.",
  "atk-s0502a0:1168_13": "Uḷārāya ca pana saddhāya mandesu ca bhogesu na sakkotiyeva.",
  "atk-s0502a0:1168_14": "Uḷārāya ca pana saddhāya uḷāresu ca bhogesu sati sakkoti.",
  "atk-s0502a0:1168_15": "Tathārūpā ca visākhā upāsikā.",
  "atk-s0502a0:1168_16": "Taṃ sandhāyetaṃ vuttaṃ –",
  "atk-s0502a0:1168_17": "“yathāpi…pe…",
  "atk-s0502a0:1168_18": "kattabbaṃ kusalaṃ bahu”nti.",
  "atk-s0502a0:1169_0": "Desanāvasāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:1170_0": "Visākhāvatthu aṭṭhamaṃ",
  "atk-s0502a0:1171_0": "9. Ānandattherapañhāvatthu",
  "atk-s0502a0:1172_0": "Na pupphagandho paṭivātametīti imaṃ dhammadesanaṃ satthā sāvatthiyaṃ viharanto ānandattherassa pañhaṃ vissajjento kathesi.",
  "atk-s0502a0:1173_0": "Thero kira sāyanhasamaye paṭisallīno cintesi –",
  "atk-s0502a0:1173_1": "“bhagavatā mūlagandho,",
  "atk-s0502a0:1173_2": "sāragandho,",
  "atk-s0502a0:1173_3": "pupphagandhoti tayo uttamagandhā vuttā,",
  "atk-s0502a0:1173_4": "tesaṃ anuvātameva gandho gacchati,",
  "atk-s0502a0:1173_5": "no paṭivātaṃ.",
  "atk-s0502a0:1173_6": "Atthi nu kho taṃ gandhajātaṃ,",
  "atk-s0502a0:1173_7": "yassa paṭivātampi gandho gacchatī”ti.",
  "atk-s0502a0:1173_8": "Athassa etadahosi –",
  "atk-s0502a0:1173_9": "“kiṃ mayhaṃ attanā vinicchitena,",
  "atk-s0502a0:1173_10": "satthāraṃyeva pucchissāmī”ti.",
  "atk-s0502a0:1173_11": "So satthāraṃ upasaṅkamitvā pucchi.",
  "atk-s0502a0:1173_12": "Tena vuttaṃ –",
  "atk-s0502a0:1174_0": "“Atha kho āyasmā ānando sāyanhasamaye paṭisallānā vuṭṭhito yena bhagavā tenupasaṅkami,",
  "atk-s0502a0:1174_1": "upasaṅkamitvā bhagavantaṃ abhivādetvā ekamantaṃ nisīdi,",
  "atk-s0502a0:1174_2": "ekamantaṃ nisinno kho āyasmā ānando bhagavantaṃ etadavoca –",
  "atk-s0502a0:1175_0": "“Tīṇimāni, bhante,",
  "atk-s0502a0:1175_1": "gandhajātāni,",
  "atk-s0502a0:1175_2": "yesaṃ anuvātameva gandho gacchati,",
  "atk-s0502a0:1175_3": "no paṭivātaṃ.",
  "atk-s0502a0:1175_4": "Katamāni tīṇi?",
  "atk-s0502a0:1175_5": "Mūlagandho,",
  "atk-s0502a0:1175_6": "sāragandho,",
  "atk-s0502a0:1175_7": "pupphagandho,",
  "atk-s0502a0:1175_8": "imāni kho, bhante,",
  "atk-s0502a0:1175_9": "tīṇi gandhajātāni.",
  "atk-s0502a0:1175_10": "Yesaṃ anuvātameva gandho gacchati,",
  "atk-s0502a0:1175_11": "no paṭivātaṃ.",
  "atk-s0502a0:1175_12": "Atthi nu kho, bhante,",
  "atk-s0502a0:1175_13": "kiñci gandhajātaṃ yassa anuvātampi gandho gacchati,",
  "atk-s0502a0:1175_14": "paṭivātampi gandho gacchati,",
  "atk-s0502a0:1175_15": "anuvātapaṭivātampi gandho gacchatī”ti?",
  "atk-s0502a0:1176_0": "Athassa bhagavā pañhaṃ vissajjento –",
  "atk-s0502a0:1177_0": "“Atthānanda,",
  "atk-s0502a0:1177_1": "kiñci gandhajātaṃ,",
  "atk-s0502a0:1177_2": "yassa anuvātampi gandho gacchati,",
  "atk-s0502a0:1177_3": "paṭivātampi gandho gacchati,",
  "atk-s0502a0:1177_4": "anuvātapaṭivātampi gandho gacchatī”ti.",
  "atk-s0502a0:1177_5": "“Katamaṃ pana taṃ, bhante,",
  "atk-s0502a0:1177_6": "gandhajātaṃ”?",
  "atk-s0502a0:1177_7": "“Yassa anuvātampi gandho gacchati,",
  "atk-s0502a0:1177_8": "paṭivātampi gandho gacchati,",
  "atk-s0502a0:1177_9": "anuvātapaṭivātampi gandho gacchatī”ti?",
  "atk-s0502a0:1178_0": "“Idhānanda,",
  "atk-s0502a0:1178_1": "yasmiṃ gāme vā nigame vā itthī vā puriso vā buddhaṃ saraṇaṃ gato hoti,",
  "atk-s0502a0:1178_2": "dhammaṃ saraṇaṃ gato hoti,",
  "atk-s0502a0:1178_3": "saṅghaṃ saraṇaṃ gato hoti,",
  "atk-s0502a0:1178_4": "pāṇātipātā paṭivirato hoti,",
  "atk-s0502a0:1178_5": "adinnādānā paṭivirato hoti,",
  "atk-s0502a0:1178_6": "kāmesumicchācārā paṭivirato hoti,",
  "atk-s0502a0:1178_7": "musāvādā paṭivirato hoti,",
  "atk-s0502a0:1178_8": "surāmerayamajjapamādaṭṭhānā paṭivirato hoti,",
  "atk-s0502a0:1178_9": "sīlavā hoti kalyāṇadhammo,",
  "atk-s0502a0:1178_10": "vigatamalamaccherena cetasā agāraṃ ajjhāvasati muttacāgo payatapāṇi vossaggarato yācayogo dānasaṃvibhāgarato.",
  "atk-s0502a0:1179_0": "“Tassa disāsu samaṇabrāhmaṇā vaṇṇaṃ bhāsanti,",
  "atk-s0502a0:1179_1": "‘amukasmiṃ nāma gāme vā nigame vā itthī vā puriso vā buddhaṃ saraṇaṃ gato hoti,",
  "atk-s0502a0:1179_2": "dhammaṃ saraṇaṃ gato hoti,",
  "atk-s0502a0:1179_3": "saṅghaṃ saraṇaṃ gato hoti…pe…",
  "atk-s0502a0:1179_4": "dānasaṃvibhāgarato”’ti.",
  "atk-s0502a0:1180_0": "“Devatāpissa vaṇṇaṃ bhāsanti,",
  "atk-s0502a0:1180_1": "‘amukasmiṃ nāma gāme vā nigame vā itthī vā puriso vā buddhaṃ saraṇaṃ gato hoti,",
  "atk-s0502a0:1180_2": "dhammaṃ saraṇaṃ gato hoti,",
  "atk-s0502a0:1180_3": "saṅghaṃ saraṇaṃ gato hoti…pe…",
  "atk-s0502a0:1180_4": "dānasaṃvibhāgarato”’ti.",
  "atk-s0502a0:1180_5": "“Idaṃ kho taṃ, ānanda,",
  "atk-s0502a0:1180_6": "gandhajātaṃ,",
  "atk-s0502a0:1180_7": "yassa anuvātampi gandho gacchati,",
  "atk-s0502a0:1180_8": "paṭivātampi gandho gacchati,",
  "atk-s0502a0:1180_9": "anuvātapaṭivātampi gandho gacchatī”ti vatvā imā gāthā abhāsi –",
  "atk-s0502a0:1181_0": "54.",
  "atk-s0502a0:1182_0": "“Na pupphagandho paṭivātameti,",
  "atk-s0502a0:1183_0": "Na candanaṃ tagaramallikā vā;",
  "atk-s0502a0:1184_0": "Satañca gandho paṭivātameti,",
  "atk-s0502a0:1185_0": "Sabbā disā sappuriso pavāyati. ;",
  "atk-s0502a0:1186_0": "55.",
  "atk-s0502a0:1187_0": "“Candanaṃ tagaraṃ vāpi, uppalaṃ atha vassikī;",
  "atk-s0502a0:1188_0": "Etesaṃ gandhajātānaṃ, sīlagandho anuttaro”ti.",
  "atk-s0502a0:1189_0": "Tattha na pupphagandhoti tāvatiṃsabhavane paricchattakarukkho āyāmato ca vitthārato ca yojanasatiko,",
  "atk-s0502a0:1189_1": "tassa pupphānaṃ ābhā paññāsa yojanāni gacchati,",
  "atk-s0502a0:1189_2": "gandho yojanasataṃ,",
  "atk-s0502a0:1189_3": "sopi anuvātameva gacchati,",
  "atk-s0502a0:1189_4": "paṭivātaṃ pana aṭṭhaṅgulamattampi gantuṃ na sakkoti,",
  "atk-s0502a0:1189_5": "evarūpopi na pupphagandho paṭivātameti.",
  "atk-s0502a0:1189_6": "Candananti candanagandho.",
  "atk-s0502a0:1189_7": "Tagaramallikā vāti imesampi gandho eva adhippeto.",
  "atk-s0502a0:1189_8": "Sāragandhānaṃ aggassa hi lohitacandanassāpi tagarassapi mallikāyapi anuvātameva vāyati,",
  "atk-s0502a0:1189_9": "no paṭivātaṃ.",
  "atk-s0502a0:1189_10": "Satañca gandhoti sappurisānaṃ pana buddhapaccekabuddhasāvakānaṃ sīlagandho paṭivātameti.",
  "atk-s0502a0:1189_11": "Kiṃ kāraṇā?",
  "atk-s0502a0:1189_12": "Sabbā disā sappuriso pavāyati yasmā pana sappuriso sīlagandhena sabbāpi disā ajjhottharitvāva gacchati,",
  "atk-s0502a0:1189_13": "tasmā “tassa gandho na paṭivātametī”ti na vattabbo.",
  "atk-s0502a0:1189_14": "Tena vuttaṃ “paṭivātametī”ti.",
  "atk-s0502a0:1189_15": "Vassikīti jātisumanā.",
  "atk-s0502a0:1189_16": "Etesanti imesaṃ candanādīnaṃ gandhajātānaṃ gandhato sīlavantānaṃ sappurisānaṃ sīlagandhova anuttaro asadiso apaṭibhāgoti.",
  "atk-s0502a0:1190_0": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1191_0": "Ānandattherapañhāvatthu navamaṃ.",
  "atk-s0502a0:1192_0": "10. Mahākassapattherapiṇḍapātadinnavatthu",
  "atk-s0502a0:1193_0": "Appamatto ayaṃ gandhoti imaṃ dhammadesanaṃ satthā veḷuvane viharanto mahākassapattherassa piṇḍapātadānaṃ ārabbha kathesi.",
  "atk-s0502a0:1194_0": "Ekasmiñhi divase thero sattāhaccayena nirodhā vuṭṭhāya “rājagahe sapadānaṃ piṇḍāya carissāmī”ti nikkhami.",
  "atk-s0502a0:1194_1": "Tasmiṃ pana samaye sakkassa devarañño paricārikā kakuṭapādiniyo pañcasatā accharāyo “therassa piṇḍapātaṃ",
  "atk-s0502a0:1194_2": "dassāmā”ti ussāhajātā pañca piṇḍapātasatāni sajjetvā ādāya antarāmagge ṭhatvā, “bhante,",
  "atk-s0502a0:1194_3": "imaṃ piṇḍapātaṃ gaṇhatha,",
  "atk-s0502a0:1194_4": "saṅgahaṃ no karothā”ti vadiṃsu.",
  "atk-s0502a0:1194_5": "“Gacchatha tumhe,",
  "atk-s0502a0:1194_6": "ahaṃ duggatānaṃ saṅgahaṃ karissāmī”ti. “Bhante,",
  "atk-s0502a0:1194_7": "mā no nāsetha,",
  "atk-s0502a0:1194_8": "saṅgahaṃ no karothā”ti.",
  "atk-s0502a0:1194_9": "Thero ñatvā puna paṭikkhipitvā punapi apagantuṃ anicchamānā yācantiyo “attano pamāṇaṃ na jānātha,",
  "atk-s0502a0:1194_10": "apagacchathā”ti accharaṃ pahari.",
  "atk-s0502a0:1194_11": "Tā therassa accharasaddaṃ sutvā santhambhitvā sammukhā ṭhātuṃ asakkontiyo palāyitvā devalokameva gantvā,",
  "atk-s0502a0:1194_12": "sakkena “kahaṃ gatātthā”ti puṭṭhā,",
  "atk-s0502a0:1194_13": "“‘samāpattito vuṭṭhitassa therassa piṇḍapātaṃ dassāmā’ti gatāmhā, devā”ti.",
  "atk-s0502a0:1194_14": "“Dinno pana vā”ti?",
  "atk-s0502a0:1194_15": "“Gaṇhituṃ na icchatī”ti.",
  "atk-s0502a0:1194_16": "“Kiṃ kathesī”ti?",
  "atk-s0502a0:1194_17": "“‘Duggatānaṃ saṅgahaṃ karissāmī’ti āha, devā”ti.",
  "atk-s0502a0:1194_18": "“Tumhe kenākārena gatā”ti. “Imināva, devā”ti.",
  "atk-s0502a0:1194_19": "Sakko “tumhādisiyo therassa piṇḍapātaṃ kiṃ dassantī”ti sayaṃ dātukāmo hutvā,",
  "atk-s0502a0:1194_20": "jarājiṇṇo mahallako khaṇḍadanto palitakeso otaggasarīro mahallakatanta vāyo hutvā sujampi devadhītaraṃ",
  "atk-s0502a0:1194_21": "tathārūpameva mahallikaṃ katvā ekaṃ pesakāravīthiṃ māpetvā tantaṃ pasārento acchi.",
  "atk-s0502a0:1195_0": "Theropi “duggatānaṃ saṅgahaṃ karissāmī”ti nagarābhimukho gacchanto bahinagare eva taṃ vīthiṃ disvā olokento dve jane addasa.",
  "atk-s0502a0:1195_1": "Tasmiṃ khaṇe sakko tantaṃ pasāreti,",
  "atk-s0502a0:1195_2": "sujā tasaraṃ vaṭṭeti.",
  "atk-s0502a0:1195_3": "Thero cintesi –",
  "atk-s0502a0:1195_4": "“ime mahallakakālepi kammaṃ karontiyeva imasmiṃ nagare imehi duggatatarā natthi maññe,",
  "atk-s0502a0:1195_5": "imehi dinnaṃ uḷuṅkamattampi sākamattampi gahetvā imesaṃ saṅgahaṃ karissāmī”ti.",
  "atk-s0502a0:1195_6": "So tesaṃ gehābhimukho ahosi.",
  "atk-s0502a0:1195_7": "Sakko taṃ āgacchantaṃ disvā sujaṃ āha – “bhadde,",
  "atk-s0502a0:1195_8": "mayhaṃ ayyo ito āgacchati,",
  "atk-s0502a0:1195_9": "tvaṃ apassantī viya tuṇhī hutvā nisīda,",
  "atk-s0502a0:1195_10": "khaṇena theraṃ vañcetvā piṇḍapātaṃ dassāmā”ti.",
  "atk-s0502a0:1195_11": "Thero āgantvā gehadvāre aṭṭhāsi.",
  "atk-s0502a0:1195_12": "Tepi apassantā viya attano kammameva karontā thokaṃ āgamiṃsu.",
  "atk-s0502a0:1196_0": "Atha sakko “gehadvāre eko thero viya ṭhito,",
  "atk-s0502a0:1196_1": "upadhārehi tāvā”ti āha.",
  "atk-s0502a0:1196_2": "“Gantvā upadhāretha, sāmī”ti.",
  "atk-s0502a0:1196_3": "So gehā nikkhamitvā theraṃ pañcapatiṭṭhitena vanditvā ubhohi hatthehi jaṇṇukāni olambitvā nitthunanto",
  "atk-s0502a0:1196_4": "uṭṭhāya “kataro thero nu kho ayyo”ti thokaṃ osakkitvā “akkhīni me dhūmāyantī”ti vatvā nalāṭe hatthaṃ",
  "atk-s0502a0:1196_5": "ṭhapetvā uddhaṃ oloketvā “aho dukkhaṃ,",
  "atk-s0502a0:1196_6": "ayyo no mahākassapatthero cirassaṃ me kuṭidvāraṃ āgato,",
  "atk-s0502a0:1196_7": "atthi nu kho kiñci gehe”ti āha.",
  "atk-s0502a0:1196_8": "Sujā thokaṃ ākulaṃ viya hutvā “atthi,",
  "atk-s0502a0:1196_9": "sāmī”ti paṭivacanaṃ adāsi. Sakko, “bhante,",
  "atk-s0502a0:1196_10": "lūkhaṃ vā paṇītaṃ vāti acintetvā saṅgahaṃ no karothā”ti pattaṃ gaṇhi.",
  "atk-s0502a0:1196_11": "Thero “etehi dinnaṃ sākaṃ vā hotu kuṇḍakamuṭṭhi vā,",
  "atk-s0502a0:1196_12": "saṅgahaṃ nesaṃ karissāmī”ti pattaṃ adāsi.",
  "atk-s0502a0:1196_13": "So antogharaṃ pavisitvā ghaṭiodanaṃ nāma ghaṭiyā uddharitvā pattaṃ pūretvā therassa hatthe ṭhapesi.",
  "atk-s0502a0:1196_14": "So ahosi piṇḍapāto anekasūpabyañjano,",
  "atk-s0502a0:1196_15": "sakalaṃ rājagahanagaraṃ gandhena ajjhotthari.",
  "atk-s0502a0:1197_0": "Tadā thero cintesi –",
  "atk-s0502a0:1197_1": "“ayaṃ puriso appesakkho,",
  "atk-s0502a0:1197_2": "piṇḍapāto mahesakkho,",
  "atk-s0502a0:1197_3": "sakkassa bhojanasadiso,",
  "atk-s0502a0:1197_4": "ko nu kho eso”ti.",
  "atk-s0502a0:1197_5": "Atha naṃ “sakko”ti ñatvā āha –",
  "atk-s0502a0:1197_6": "“bhāriyaṃ te kammaṃ kataṃ duggatānaṃ sampattiṃ vilumpantena,",
  "atk-s0502a0:1197_7": "ajja mayhaṃ dānaṃ datvā kocideva duggato senāpatiṭṭhānaṃ vā seṭṭhiṭṭhānaṃ vā labheyyā”ti.",
  "atk-s0502a0:1197_8": "“Mayā duggatataro natthi,",
  "atk-s0502a0:1197_9": "bhante”ti.",
  "atk-s0502a0:1197_10": "“Kiṃ kāraṇā tvaṃ duggato devaloke rajjasiriṃ anubhavanto”ti? “Bhante,",
  "atk-s0502a0:1197_11": "evaṃ nāmetaṃ,",
  "atk-s0502a0:1197_12": "mayā pana anuppanne buddhe kalyāṇakammaṃ kataṃ,",
  "atk-s0502a0:1197_13": "buddhuppāde vattamāne kalyāṇakammaṃ katvā cūḷarathadevaputto mahārathadevaputto anekavaṇṇadevaputtoti",
  "atk-s0502a0:1197_14": "ime tayo samānadevaputtā mama āsannaṭṭhāne nibbattā,",
  "atk-s0502a0:1197_15": "mayā tejavantatarā.",
  "atk-s0502a0:1197_16": "Ahañhi tesu devaputtesu ‘nakkhattaṃ kīḷissāmā’ti paricārikāyo gahetvā antaravīthiṃ otiṇṇesu palāyitvā gehaṃ pavisāmi.",
  "atk-s0502a0:1197_17": "Tesañhi sarīrato tejo mama sarīraṃ ottharati,",
  "atk-s0502a0:1197_18": "mama sarīrato tejo tesaṃ sarīraṃ na ottharati,",
  "atk-s0502a0:1197_19": "‘ko mayā duggatataro,",
  "atk-s0502a0:1197_20": "bhante’ti.",
  "atk-s0502a0:1197_21": "‘Evaṃ santepi ito paṭṭhāya mayhaṃ mā evaṃ vañcetvā dānamadāsī”’ti.",
  "atk-s0502a0:1197_22": "“Vañcetvā tumhākaṃ dāne dinne mayhaṃ kusalaṃ atthi,",
  "atk-s0502a0:1197_23": "na atthī”ti?",
  "atk-s0502a0:1197_24": "“Atthāvuso”ti.",
  "atk-s0502a0:1197_25": "“Evaṃ sante kusalakammakaraṇaṃ nāma mayhaṃ bhāro,",
  "atk-s0502a0:1197_26": "bhante”ti.",
  "atk-s0502a0:1197_27": "So evaṃ vatvā theraṃ vanditvā sujaṃ gahetvā theraṃ padakkhiṇaṃ katvā vehāsaṃ abbhuggantvā “aho dānaṃ",
  "atk-s0502a0:1197_28": "paramadānaṃ kassape suppatiṭṭhita”nti udānaṃ udānesi.",
  "atk-s0502a0:1197_29": "Tena vuttaṃ –",
  "atk-s0502a0:1198_0": "“Ekaṃ samayaṃ bhagavā rājagahe viharati veḷuvane kalandakanivāpe.",
  "atk-s0502a0:1198_1": "Tena kho pana samayena āyasmā mahākassapo pippaliguhāyaṃ viharati,",
  "atk-s0502a0:1198_2": "sattāhaṃ ekapallaṅkena nisinno hoti aññataraṃ samādhiṃ samāpajjitvā.",
  "atk-s0502a0:1198_3": "Atha kho āyasmā mahākassapo tassa sattāhassa accayena tamhā samādhimhā vuṭṭhāsi.",
  "atk-s0502a0:1198_4": "Atha kho āyasmato mahākassapassa tamhā samādhimhā vuṭṭhitassa etadahosi –",
  "atk-s0502a0:1198_5": "“yaṃnūnāhaṃ rājagahaṃ piṇḍāya paviseyya”nti.",
  "atk-s0502a0:1199_0": "“Tena kho pana samayena pañcamattāni devatāsatāni ussukkaṃ āpannāni honti āyasmato mahākassapassa piṇḍapātapaṭilābhāya.",
  "atk-s0502a0:1199_1": "Atha kho āyasmā mahākassapo tāni pañcamattāni devatāsatāni paṭikkhipitvā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi.",
  "atk-s0502a0:1200_0": "“Tena kho pana samayena sakko devānamindo āyasmato mahākassapassa piṇḍapātaṃ dātukāmo hoti.",
  "atk-s0502a0:1200_1": "Pesakāravaṇṇaṃ abhinimminitvā tantaṃ vināti,",
  "atk-s0502a0:1200_2": "sujā asurakaññā tasaraṃ pūreti.",
  "atk-s0502a0:1200_3": "Atha kho āyasmā mahākassapo rājagahe sapadānaṃ piṇḍāya caramāno yena sakkassa devānamindassa nivesanaṃ tenupasaṅkami,",
  "atk-s0502a0:1200_4": "addasā kho sakko devānamindo āyasmantaṃ mahākassapaṃ dūratova āgacchantaṃ,",
  "atk-s0502a0:1200_5": "disvā gharā nikkhamitvā paccuggantvā hatthato pattaṃ gahetvā gharaṃ pavisitvā ghaṭiyā odanaṃ uddharitvā pattaṃ pūretvā āyasmato mahākassapassa adāsi.",
  "atk-s0502a0:1200_6": "So ahosi piṇḍapāto anekasūpo anekabyañjano anekarasabyañjano.",
  "atk-s0502a0:1200_7": "Atha kho āyasmato mahākassapassa etadahosi –",
  "atk-s0502a0:1200_8": "‘ko nu kho ayaṃ satto,",
  "atk-s0502a0:1200_9": "yassāyaṃ evarūpo iddhānubhāvo’ti.",
  "atk-s0502a0:1200_10": "Atha kho āyasmato mahākassapassa etadahosi –",
  "atk-s0502a0:1200_11": "‘sakko kho ayaṃ devānamindo’ti viditvā sakkaṃ devānamindaṃ etadavoca –",
  "atk-s0502a0:1200_12": "‘kataṃ kho te idaṃ, kosiya,",
  "atk-s0502a0:1200_13": "mā punapi evarūpamakāsī”’ti.",
  "atk-s0502a0:1200_14": "“Amhākampi,",
  "atk-s0502a0:1200_15": "bhante kassapa,",
  "atk-s0502a0:1200_16": "puññena attho,",
  "atk-s0502a0:1200_17": "amhākampi puññena karaṇīya”nti.",
  "atk-s0502a0:1201_0": "“Atha kho sakko devānamindo āyasmantaṃ mahākassapaṃ abhivādetvā padakkhiṇaṃ katvā vehāsaṃ abbhuggantvā ākāse antalikkhe tikkhattuṃ udānaṃ udānesi –",
  "atk-s0502a0:1201_1": "‘aho dānaṃ paramadānaṃ kassape suppatiṭṭhitaṃ,",
  "atk-s0502a0:1201_2": "aho dānaṃ paramadānaṃ kassape suppatiṭṭhitaṃ,",
  "atk-s0502a0:1201_3": "aho dānaṃ paramadānaṃ kassape suppatiṭṭhita”’nti.",
  "atk-s0502a0:1202_0": "Atha kho bhagavā vihāre ṭhito eva tassa taṃ saddaṃ sutvā bhikkhū āmantetvā –",
  "atk-s0502a0:1202_1": "“passatha,",
  "atk-s0502a0:1202_2": "bhikkhave,",
  "atk-s0502a0:1202_3": "sakkaṃ devānamindaṃ udānaṃ udānetvā ākāsena gacchanta”nti āha.",
  "atk-s0502a0:1202_4": "“Kiṃ pana tena kataṃ,",
  "atk-s0502a0:1202_5": "bhante”ti?",
  "atk-s0502a0:1202_6": "“Vañcetvā tena mayhaṃ puttassa kassapassa piṇḍapāto dinno,",
  "atk-s0502a0:1202_7": "taṃ datvā tuṭṭhamānaso udānaṃ udānento gacchatī”ti.",
  "atk-s0502a0:1202_8": "“Therassa piṇḍapātaṃ dātuṃ vaṭṭatī”ti kathaṃ, bhante,",
  "atk-s0502a0:1202_9": "tena ñātanti.",
  "atk-s0502a0:1202_10": "“Bhikkhave,",
  "atk-s0502a0:1202_11": "mama puttena sadisaṃ nāma piṇḍapātikaṃ devāpi manussāpi pihayantīti vatvā sayampi udānaṃ udāne”si.",
  "atk-s0502a0:1202_12": "Sutte pana etthakameva āgataṃ –",
  "atk-s0502a0:1203_0": "“Assosi kho bhagavā dibbāya sotadhātuyā visuddhāya atikkantamānusikāya sakkassa devānamindassa vehāsaṃ",
  "atk-s0502a0:1203_1": "abbhuggantvā ākāse antalikkhe tikkhattuṃ udānaṃ udānentassa “aho dānaṃ paramadānaṃ kassape suppatiṭṭhitaṃ,",
  "atk-s0502a0:1203_2": "aho dānaṃ paramadānaṃ kassape suppatiṭṭhitaṃ,",
  "atk-s0502a0:1203_3": "aho dānaṃ paramadānaṃ kassape suppatiṭṭhita”nti.",
  "atk-s0502a0:1204_0": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0502a0:1205_0": "“Piṇḍapātikassa bhikkhuno,",
  "atk-s0502a0:1206_0": "Attabharassa anaññaposino;",
  "atk-s0502a0:1207_0": "Devā pihayanti tādino,",
  "atk-s0502a0:1208_0": "Upasantassa sadā satīmato”ti. ;",
  "atk-s0502a0:1209_0": "Imañca pana udānaṃ udānetvā,",
  "atk-s0502a0:1209_1": "“bhikkhave,",
  "atk-s0502a0:1209_2": "sakko devānamindo mama puttassa sīlagandhena āgantvā piṇḍapātaṃ adāsī”ti vatvā imaṃ gāthamāha –",
  "atk-s0502a0:1210_0": "56.",
  "atk-s0502a0:1211_0": "“Appamatto ayaṃ gandho, yvāyaṃ tagaracandanaṃ;",
  "atk-s0502a0:1212_0": "Yo ca sīlavataṃ gandho, vāti devesu uttamo”ti.",
  "atk-s0502a0:1213_0": "Tattha appamattoti parittappamāṇo.",
  "atk-s0502a0:1213_1": "Yo ca sīlavatanti yo pana sīlavantānaṃ sīlagandho,",
  "atk-s0502a0:1213_2": "so tagaraṃ viya lohitacandanaṃ viya ca parittako na hoti,",
  "atk-s0502a0:1213_3": "ativiya uḷāro vipphārito.",
  "atk-s0502a0:1213_4": "Teneva kāraṇena vāti devesu uttamoti pavaro seṭṭho hutvā devesu ca manussesu ca sabbatthameva vāyati,",
  "atk-s0502a0:1213_5": "ottharanto gacchatīti.",
  "atk-s0502a0:1214_0": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1215_0": "Mahākassapattherapiṇḍapātadinnavatthu dasamaṃ.",
  "atk-s0502a0:1216_0": "11. Godhikattheraparinibbānavatthu",
  "atk-s0502a0:1217_0": "Tesaṃ sampannasīlānanti imaṃ dhammadesanaṃ satthā rājagahaṃ upanissāya veḷuvane viharanto godhikattherassa parinibbānaṃ ārabbha kathesi.",
  "atk-s0502a0:1218_0": "So hi āyasmā isigilipasse kāḷasilāyaṃ viharanto appamatto ātāpī pahitatto sāmāyikaṃ cetovimuttiṃ phusitvā",
  "atk-s0502a0:1218_1": "ekassa anussāyikassa rogassa vasena tato parihāyi.",
  "atk-s0502a0:1218_2": "So dutiyampi tatiyampi chakkhattuṃ jhānaṃ nibbattetvā parihīno,",
  "atk-s0502a0:1218_3": "sattame vāre uppādetvā cintesi –",
  "atk-s0502a0:1218_4": "“ahaṃ chakkhattuṃ jhānā parihīno,",
  "atk-s0502a0:1218_5": "parihīnajjhānassa kho pana aniyatā gati,",
  "atk-s0502a0:1218_6": "idāneva satthaṃ āharissāmī”ti kesoropanasatthakaṃ gahetvā galanāḷiṃ chindituṃ pañcake nipajji.",
  "atk-s0502a0:1218_7": "Māro tassa cittaṃ ñatvā “ayaṃ bhikkhu satthaṃ āharitukāmo,",
  "atk-s0502a0:1218_8": "satthaṃ āharantā kho pana jīvite nirapekkhā honti,",
  "atk-s0502a0:1218_9": "te vipassanaṃ paṭṭhapetvā arahattampi pāpuṇanti,",
  "atk-s0502a0:1218_10": "sacāhaṃ etaṃ vāressāmi,",
  "atk-s0502a0:1218_11": "na me vacanaṃ karissati,",
  "atk-s0502a0:1218_12": "satthāraṃ vārāpessāmī”ti aññātakavesena satthāraṃ upasaṅkamitvā evamāha –",
  "atk-s0502a0:1219_0": "“Mahāvīra mahāpañña, iddhiyā yasasā jalaṃ;",
  "atk-s0502a0:1220_0": "Sabbaverabhayātīta, pāde vandāmi cakkhuma.",
  "atk-s0502a0:1221_0": "“Sāvako te mahāvīra, maraṇaṃ maraṇābhibhū;",
  "atk-s0502a0:1222_0": "Ākaṅkhati cetayati, taṃ nisedha jutindhara.",
  "atk-s0502a0:1223_0": "“Kathañhi bhagavā tuyhaṃ, sāvako sāsane rato;",
  "atk-s0502a0:1224_0": "Appattamānaso sekkho, kālaṃ kayirā jane sutā”ti. ;",
  "atk-s0502a0:1225_0": "Tasmiṃ khaṇe therena satthaṃ āharitaṃ hoti. Satthā “māro aya”nti viditvā imaṃ gāthamāha –",
  "atk-s0502a0:1226_0": "“Evañhi dhīrā kubbanti, nāvakaṅkhanti jīvitaṃ;",
  "atk-s0502a0:1227_0": "Samūlaṃ taṇhamabbuyha, godhiko parinibbuto”ti. ;",
  "atk-s0502a0:1228_0": "Atha kho bhagavā sambahulehi bhikkhūhi saddhiṃ therassa satthaṃ āharitvā nipannaṭṭhānaṃ agamāsi.",
  "atk-s0502a0:1228_1": "Tasmiṃ khaṇe māro pāpimā “kattha nu kho imassa paṭisandhiviññāṇaṃ patiṭṭhita”nti dhūmarāsi viya timirapuñjo",
  "atk-s0502a0:1228_2": "viya ca hutvā sabbadisāsu therassa viññāṇaṃ samanvesati.",
  "atk-s0502a0:1228_3": "Bhagavā taṃ dhūmatimirabhāvaṃ bhikkhūnaṃ dassetvā “eso kho,",
  "atk-s0502a0:1228_4": "bhikkhave,",
  "atk-s0502a0:1228_5": "māro pāpimā godhikassa kulaputtassa viññāṇaṃ samanvesati ‘kattha godhikassa kulaputtassa viññāṇaṃ patiṭṭhita’nti.",
  "atk-s0502a0:1228_6": "Apatiṭṭhitena ca,",
  "atk-s0502a0:1228_7": "bhikkhave,",
  "atk-s0502a0:1228_8": "viññāṇena godhiko kulaputto parinibbuto”ti āha.",
  "atk-s0502a0:1228_9": "Māropi tassa viññāṇaṭṭhānaṃ daṭṭhuṃ asakkonto kumārakavaṇṇo hutvā beluvapaṇḍuvīṇaṃ ādāya satthāraṃ upasaṅkamitvā pucchi –",
  "atk-s0502a0:1229_0": "“Uddhaṃ adho ca tiriyaṃ, disā anudisā svahaṃ;",
  "atk-s0502a0:1230_0": "Anvesaṃ nādhigacchāmi, godhiko so kuhiṃ gato”ti. ;",
  "atk-s0502a0:1231_0": "Atha naṃ satthā āha –",
  "atk-s0502a0:1232_0": "“Yo dhīro dhitisampanno, jhāyī jhānarato sadā;",
  "atk-s0502a0:1233_0": "Ahorattaṃ anuyuñjaṃ, jīvitaṃ anikāmayaṃ.",
  "atk-s0502a0:1234_0": "“Jetvāna maccuno senaṃ, anāgantvā punabbhavaṃ;",
  "atk-s0502a0:1235_0": "Samūlaṃ taṇhamabbuyha, godhiko parinibbuto”ti. ;",
  "atk-s0502a0:1236_0": "Evaṃ vutte māro pāpimā bhagavantaṃ gāthāya ajjhabhāsi –",
  "atk-s0502a0:1237_0": "“Tassa sokaparetassa, vīṇā kacchā abhassatha;",
  "atk-s0502a0:1238_0": "Tato so dummano yakkho, tatthevantaradhāyathā”ti. ;",
  "atk-s0502a0:1239_0": "Satthāpi “kiṃ te, pāpima,",
  "atk-s0502a0:1239_1": "godhikassa kulaputtassa nibbattaṭṭhānena?",
  "atk-s0502a0:1239_2": "Tassa hi nibbattaṭṭhānaṃ tumhādisānaṃ satampi sahassampi daṭṭhuṃ na sakkotī”ti vatvā imaṃ gāthamāha –",
  "atk-s0502a0:1240_0": "57.",
  "atk-s0502a0:1241_0": "“Tesaṃ sampannasīlānaṃ, appamādavihārinaṃ;",
  "atk-s0502a0:1242_0": "Sammadaññā vimuttānaṃ, māro maggaṃ na vindatī”ti.",
  "atk-s0502a0:1243_0": "Tattha tesanti yathā appatiṭṭhitena viññāṇena godhiko kulaputto parinibbuto,",
  "atk-s0502a0:1243_1": "ye ca evaṃ parinibbāyanti,",
  "atk-s0502a0:1243_2": "tesaṃ sampannasīlānanti paripuṇṇasīlānaṃ.",
  "atk-s0502a0:1243_3": "Appamādavihārinanti satiavippavāsasaṅkhātena appamādena viharantānaṃ.",
  "atk-s0502a0:1243_4": "Sammadaññā vimuttānanti hetunā ñāyena kāraṇena jānitvā “tadaṅgavimuttiyā,",
  "atk-s0502a0:1243_5": "vikkhambhanavimuttiyā,",
  "atk-s0502a0:1243_6": "samucchedavimuttiyā,",
  "atk-s0502a0:1243_7": "paṭippassaddhivimuttiyā,",
  "atk-s0502a0:1243_8": "nissaraṇavimuttiyā”ti imāhi pañcahi vimuttīhi vimuttānaṃ.",
  "atk-s0502a0:1243_9": "Māro maggaṃ na vindatīti evarūpānaṃ mahākhīṇāsavānaṃ sabbathāmena maggantopi māro gatamaggaṃ na vindati na labhati na passatīti.",
  "atk-s0502a0:1244_0": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1245_0": "Godhikattheraparinibbānavatthu ekādasamaṃ.",
  "atk-s0502a0:1246_0": "12. Garahadinnavatthu",
  "atk-s0502a0:1247_0": "Yathā saṅkāraṭṭhānasminti imaṃ dhammadesanaṃ satthā jetavane viharanto garahadinnaṃ nāma nigaṇṭhasāvakaṃ ārabbha kathesi.",
  "atk-s0502a0:1248_0": "Sāvatthiyañhi sirigutto ca garahadinno cāti dve sahāyakā ahesuṃ.",
  "atk-s0502a0:1248_1": "Tesu sirigutto upāsako buddhasāvako,",
  "atk-s0502a0:1248_2": "garahadinno nigaṇṭhasāvako.",
  "atk-s0502a0:1248_3": "Taṃ nigaṇṭhā abhikkhaṇaṃ evaṃ vadanti –",
  "atk-s0502a0:1248_4": "“tava sahāyakaṃ siriguttaṃ ‘kiṃ tvaṃ samaṇaṃ gotamaṃ upasaṅkamasi,",
  "atk-s0502a0:1248_5": "tassa santike kiṃ labhissasī’ti vatvā yathā amhe upasaṅkamitvā amhākañca deyyadhammaṃ dassati,",
  "atk-s0502a0:1248_6": "kiṃ evaṃ ovadituṃ na vaṭṭatī”ti.",
  "atk-s0502a0:1248_7": "Garahadinno tesaṃ vacanaṃ sutvā abhikkhaṇaṃ gantvā ṭhitanisinnaṭṭhānādīsu siriguttaṃ evaṃ ovadati – “samma,",
  "atk-s0502a0:1248_8": "kiṃ te samaṇena gotamena,",
  "atk-s0502a0:1248_9": "taṃ upasaṅkamitvā kiṃ labhissasi,",
  "atk-s0502a0:1248_10": "kiṃ te mama, ayye,",
  "atk-s0502a0:1248_11": "upasaṅkamitvā tesaṃ dānaṃ dātuṃ na vaṭṭatī”ti?",
  "atk-s0502a0:1248_12": "Sirigutto tassa kathaṃ sutvāpi bahū divase tuṇhī hutvā nibbijjitvā ekadivasaṃ, “samma,",
  "atk-s0502a0:1248_13": "tvaṃ abhikkhaṇaṃ āgantvā maṃ ṭhitaṭṭhānādīsu evaṃ vadesi,",
  "atk-s0502a0:1248_14": "‘samaṇaṃ gotamaṃ upasaṅkamitvā kiṃ labhissasi, mama, ayye,",
  "atk-s0502a0:1248_15": "upasaṅkamitvā tesaṃ dānaṃ dehī’ti,",
  "atk-s0502a0:1248_16": "kathehi tāva me, tava, ayyā,",
  "atk-s0502a0:1248_17": "kiṃ jānantī”ti? “‘Aho, sāmi,",
  "atk-s0502a0:1248_18": "mā evaṃ vada,",
  "atk-s0502a0:1248_19": "mama ayyānaṃ aññātaṃ nāma natthi,",
  "atk-s0502a0:1248_20": "sabbaṃ atītānāgatapaccuppannaṃ sabbaṃ kāyavacīmanokammaṃ idaṃ bhavissati,",
  "atk-s0502a0:1248_21": "idaṃ na bhavissatī’ti sabbaṃ bhabbābhabbaṃ jānantī”ti?",
  "atk-s0502a0:1248_22": "“Evaṃ vadesī”ti. “Āma,",
  "atk-s0502a0:1248_23": "vademī”ti.",
  "atk-s0502a0:1248_24": "“Yadi evaṃ,",
  "atk-s0502a0:1248_25": "atibhāriyaṃ te kataṃ,",
  "atk-s0502a0:1248_26": "ettakaṃ kālaṃ mayhaṃ etamatthaṃ anācikkhantena,",
  "atk-s0502a0:1248_27": "ajja mayā ayyānaṃ ñāṇānubhāvo ñāto, gaccha, samma, ayye,",
  "atk-s0502a0:1248_28": "mama vacanena nimantehī”ti.",
  "atk-s0502a0:1248_29": "So nigaṇṭhānaṃ santikaṃ gantvā te vanditvā “mayhaṃ sahāyako sirigutto svātanāya tumhe nimantetī”ti āha.",
  "atk-s0502a0:1248_30": "“Siriguttena sāmaṃ tvaṃ vutto”ti? “Āma, ayyā”ti.",
  "atk-s0502a0:1248_31": "Te haṭṭhatuṭṭhā hutvā “nipphannaṃ no kiccaṃ,",
  "atk-s0502a0:1248_32": "siriguttassa amhesu pasannakālato paṭṭhāya kā nāma sampatti amhākaṃ na bhavissatī”ti vadiṃsu.",
  "atk-s0502a0:1249_0": "Siriguttassāpi mahantaṃ nivesanaṃ.",
  "atk-s0502a0:1249_1": "So tasmiṃ dvinnaṃ gehānaṃ antare ubhato dīghaṃ āvāṭaṃ khaṇāpetvā gūthakalalassa pūrāpesi.",
  "atk-s0502a0:1249_2": "Bahiāvāṭe dvīsu pariyantesu khāṇuke koṭṭāpetvā tesu rajjuyo bandhāpetvā āsanānaṃ purimapāde āvāṭassa",
  "atk-s0502a0:1249_3": "purimapasse ṭhapāpetvā pacchimapāde rajjukesu ṭhapāpesi.",
  "atk-s0502a0:1249_4": "“Evaṃ nisinnakāle evaṃ avaṃsirā patissantī”ti maññamāno yathā āvāṭo na paññāyati,",
  "atk-s0502a0:1249_5": "evaṃ āsanānaṃ upari paccattharaṇāni dāpesi.",
  "atk-s0502a0:1249_6": "Mahantā mahantā cāṭiyo ṭhapāpetvā kadalipaṇṇehi ca setapilotikāhi ca mukhāni bandhāpetvā tā tucchā eva",
  "atk-s0502a0:1249_7": "gehassa pacchimabhāge bahi yāgubhattasitthasappitelamadhuphāṇitapūvacuṇṇamakkhitā katvā ṭhapāpesi.",
  "atk-s0502a0:1249_8": "Garahadinno pātova tassa gharaṃ vegena gantvā,",
  "atk-s0502a0:1249_9": "“ayyānaṃ sakkāro sajjito”ti pucchi. “Āma, samma,",
  "atk-s0502a0:1249_10": "sajjito”ti.",
  "atk-s0502a0:1249_11": "“Kahaṃ pana eso”ti.",
  "atk-s0502a0:1249_12": "“Etāsu ettikāsu cāṭīsu yāgu,",
  "atk-s0502a0:1249_13": "ettikāsu bhattaṃ,",
  "atk-s0502a0:1249_14": "ettikāsu sappiphāṇitapūvādīni pūritāni,",
  "atk-s0502a0:1249_15": "āsanāni paññattānī”ti.",
  "atk-s0502a0:1249_16": "So “sādhū”ti vatvā gato tassa gatakāle pañcasatā nigaṇṭhā āgamiṃsu.",
  "atk-s0502a0:1249_17": "Sirigutto gehā nikkhamitvā pañcapatiṭṭhitena nigaṇṭhe vanditvā tesaṃ purato añjaliṃ paggayha ṭhito evaṃ cintesi –",
  "atk-s0502a0:1249_18": "“tumhe kira atītādibhedaṃ sabbaṃ jānātha,",
  "atk-s0502a0:1249_19": "evaṃ tumhākaṃ upaṭṭhākena mayhaṃ kathitaṃ.",
  "atk-s0502a0:1249_20": "Sace sabbaṃ tumhe jānātha,",
  "atk-s0502a0:1249_21": "mayhaṃ gehaṃ mā pavisittha.",
  "atk-s0502a0:1249_22": "Mama gehaṃ paviṭṭhānañhi vo neva yāgu atthi,",
  "atk-s0502a0:1249_23": "na bhattādīni.",
  "atk-s0502a0:1249_24": "Sace ajānitvā pavisissatha,",
  "atk-s0502a0:1249_25": "gūthaāvāṭe vo pātetvā pothessāmī”ti evaṃ cintetvā purisānaṃ saññaṃ adāsi.",
  "atk-s0502a0:1249_26": "Evaṃ tesaṃ nisīdanabhāvaṃ ñatvā pacchimapasse ṭhatvā āsanānaṃ upari paccattharaṇāni apaneyyātha,",
  "atk-s0502a0:1249_27": "mā tāni asucinā makkhayiṃsūti.",
  "atk-s0502a0:1250_0": "Atha nigaṇṭhe “ito etha,",
  "atk-s0502a0:1250_1": "bhante”ti āha.",
  "atk-s0502a0:1250_2": "Nigaṇṭhā pavisitvā paññattāsanesu nisīdituṃ ārabhiṃsu.",
  "atk-s0502a0:1250_3": "Atha ne manussā vadiṃsu –",
  "atk-s0502a0:1250_4": "“āgametha, bhante,",
  "atk-s0502a0:1250_5": "mā tāva nisīdathā”ti.",
  "atk-s0502a0:1250_6": "“Kiṃ kāraṇā”ti?",
  "atk-s0502a0:1250_7": "“Amhākaṃ gehaṃ paviṭṭhānaṃ ayyānaṃ vattaṃ ñatvā nisīdituṃ vaṭṭatī”ti.",
  "atk-s0502a0:1250_8": "“Kiṃ kātuṃ vaṭṭati, āvuso”ti?",
  "atk-s0502a0:1250_9": "“Attano attano pattāsanamūlesu ṭhatvā sabbepi ekappahāreneva nisīdituṃ vaṭṭatī”ti.",
  "atk-s0502a0:1250_10": "Idaṃ kirassa adhippāyo –",
  "atk-s0502a0:1250_11": "“ekasmiṃ āvāṭe patite ‘mā, āvuso,",
  "atk-s0502a0:1250_12": "avasesā āsane nisīdantū’ti vattuṃ mā labhatū”ti.",
  "atk-s0502a0:1250_13": "Te “sādhū”ti vatvā “imehi kathitakathaṃ amhehi kātuṃ vaṭṭatī”ti cintayiṃsu.",
  "atk-s0502a0:1250_14": "Atha sabbe attano attano pattāsanamūle paṭipāṭiyā aṭṭhaṃsu. Atha ne, “bhante,",
  "atk-s0502a0:1250_15": "khippaṃ ekappahāreneva nisīdathā”ti vatvā tesaṃ nisinnabhāvaṃ ñatvā āsanānaṃ upari paccattharaṇāni nīhariṃsu.",
  "atk-s0502a0:1250_16": "Nigaṇṭhā ekappahāreneva nisinnā,",
  "atk-s0502a0:1250_17": "rajjūnaṃ upari ṭhapitā āsanapādā bhaṭṭhā,",
  "atk-s0502a0:1250_18": "nigaṇṭhā avaṃsirā āvāṭe patiṃsu.",
  "atk-s0502a0:1250_19": "Sirigutto tesu patitesu dvāraṃ pidahitvā te uttiṇṇuttiṇṇe “atītānāgatapaccuppannaṃ kasmā na jānāthā”ti",
  "atk-s0502a0:1250_20": "daṇḍehi pāthetvā “ettakaṃ etesaṃ vaṭṭissatī”ti dvāraṃ vivarāpesi.",
  "atk-s0502a0:1250_21": "Te nikkhamitvā palāyituṃ ārabhiṃsu.",
  "atk-s0502a0:1250_22": "Gamanamagge pana tesaṃ sudhāparikammakataṃ bhūmiṃ picchilaṃ kārāpesi.",
  "atk-s0502a0:1250_23": "Te tattha asaṇṭhahitvā patite patite puna pothāpetvā “alaṃ ettakaṃ tumhāka”nti uyyojesi.",
  "atk-s0502a0:1250_24": "Te “nāsitamhā tayā,",
  "atk-s0502a0:1250_25": "nāsitamhā tayā”ti kandantā upaṭṭhākassa gehadvāraṃ agamaṃsu.",
  "atk-s0502a0:1251_0": "Garahadinno taṃ vippakāraṃ disvā kuddho “nāsitamhi siriguttena,",
  "atk-s0502a0:1251_1": "hatthaṃ pasāretvā vandantānaṃ sadevake loke yathāruciyā dātuṃ samatthe nāma puññakkhettabhūte mama, ayye,",
  "atk-s0502a0:1251_2": "pothāpetvā byasanaṃ pāpesī”ti rājakulaṃ gantvā tassa kahāpaṇasahassaṃ daṇḍaṃ kāresi.",
  "atk-s0502a0:1251_3": "Athassa rājā sāsanaṃ pesesi.",
  "atk-s0502a0:1251_4": "So gantvā rājānaṃ vanditvā, “deva,",
  "atk-s0502a0:1251_5": "upaparikkhitvā daṇḍaṃ gaṇhatha,",
  "atk-s0502a0:1251_6": "mā anupaparikkhitvā”ti āha.",
  "atk-s0502a0:1251_7": "“Upaparikkhitvā gaṇhissāmī”ti. “Sādhu, devā”ti.",
  "atk-s0502a0:1251_8": "“Tena hi gaṇhāhī”ti. Deva,",
  "atk-s0502a0:1251_9": "mayhaṃ sahāyako nigaṇṭhasāvako maṃ upasaṅkamitvā ṭhitanisinnaṭṭhānādīsu abhiṇhaṃ evaṃ vadesi – “samma,",
  "atk-s0502a0:1251_10": "kiṃ te samaṇena gotamena,",
  "atk-s0502a0:1251_11": "taṃ upasaṅkamitvā kiṃ labhissasī”ti idaṃ ādiṃ katvā sirigutto sabbaṃ taṃ pavattiṃ ārocetvā “deva,",
  "atk-s0502a0:1251_12": "sace imasmiṃ kāraṇe daṇḍaṃ gahetuṃ yuttaṃ,",
  "atk-s0502a0:1251_13": "gaṇhathā”ti.",
  "atk-s0502a0:1251_14": "Rājā garahadinnaṃ oloketvā “saccaṃ kira te evaṃ vutta”nti āha. “Saccaṃ, devā”ti.",
  "atk-s0502a0:1251_15": "Tvaṃ ettakampi ajānante satthāroti gahetvā vicaranto “sabbaṃ jānantī”ti kiṃ kāraṇā tathāgatasāvakassa kathesi.",
  "atk-s0502a0:1251_16": "“Tayā āropitadaṇḍo tuyhameva hotū”ti evaṃ sveva daṇḍaṃ pāpito,",
  "atk-s0502a0:1251_17": "tasseva kulūpakā pothetvā nīhaṭā.",
  "atk-s0502a0:1252_0": "So taṃ kujjhitvā tato paṭṭhāya aḍḍhamāsamattampi siriguttena saddhiṃ akathetvā cintesi –",
  "atk-s0502a0:1252_1": "“evaṃ vicarituṃ mayhaṃ ayuttaṃ,",
  "atk-s0502a0:1252_2": "etassa kulūpakānampi mayā byasanaṃ kātuṃ vaṭṭatī”ti siriguttaṃ upasaṅkamitvā āha –",
  "atk-s0502a0:1252_3": "“sahāya siriguttā”ti. “Kiṃ, sammā”ti?",
  "atk-s0502a0:1252_4": "“Ñātisuhajjānaṃ nāma kalahopi hoti vivādopi,",
  "atk-s0502a0:1252_5": "kiṃ tvaṃ kiñci na kathesi,",
  "atk-s0502a0:1252_6": "kasmā evaṃ karosī”ti? “Samma,",
  "atk-s0502a0:1252_7": "tava mayā saddhiṃ akathanato na kathemī”ti. “Yaṃ, samma, kataṃ,",
  "atk-s0502a0:1252_8": "katameva taṃ na mayaṃ mettiṃ bhindissāmā”ti.",
  "atk-s0502a0:1252_9": "Tato paṭṭhāya ubhopi ekaṭṭhāne tiṭṭhanti nisīdanti.",
  "atk-s0502a0:1252_10": "Athekadivasaṃ sirigutto garahadinnaṃ āha –",
  "atk-s0502a0:1252_11": "“kiṃ te nigaṇṭhehi,",
  "atk-s0502a0:1252_12": "te upasaṅkamitvā kiṃ labhissasi,",
  "atk-s0502a0:1252_13": "mama satthāraṃ upasaṅkamituṃ vā ayyānaṃ dānaṃ dātuṃ vā kiṃ te na vaṭṭatī”ti?",
  "atk-s0502a0:1252_14": "Sopi etameva paccāsīsati,",
  "atk-s0502a0:1252_15": "tenassa kaṇḍuvanaṭṭhāne nakhena vilekhitaṃ viya ahosi. So,",
  "atk-s0502a0:1252_16": "“sirigutta,",
  "atk-s0502a0:1252_17": "tava satthā kiṃ jānātī”ti pucchi. “Ambho,",
  "atk-s0502a0:1252_18": "mā evaṃ vada,",
  "atk-s0502a0:1252_19": "satthu me ajānitabbaṃ nāma natthi,",
  "atk-s0502a0:1252_20": "atītādibhedaṃ sabbaṃ jānāti,",
  "atk-s0502a0:1252_21": "soḷasahākārehi sattānaṃ cittaṃ paricchindatī”ti.",
  "atk-s0502a0:1252_22": "“Ahaṃ evaṃ na jānāmi,",
  "atk-s0502a0:1252_23": "kasmā mayhaṃ ettakaṃ kālaṃ na kathesi,",
  "atk-s0502a0:1252_24": "tena hi tvaṃ gaccha,",
  "atk-s0502a0:1252_25": "tava satthāraṃ svātanāya nimantehi,",
  "atk-s0502a0:1252_26": "bhojessāmi,",
  "atk-s0502a0:1252_27": "pañcahi bhikkhusatehi saddhiṃ mama bhikkhaṃ gaṇhituṃ vadehī”ti.",
  "atk-s0502a0:1253_0": "Sirigutto satthāraṃ upasaṅkamitvā vanditvā evamāha – “bhante,",
  "atk-s0502a0:1253_1": "mama sahāyako garahadinno tumhe nimantāpeti,",
  "atk-s0502a0:1253_2": "pañcahi kira bhikkhusatehi saddhiṃ sve tassa bhikkhaṃ gaṇhatha,",
  "atk-s0502a0:1253_3": "purimadivase kho pana tassa kulūpakānaṃ mayā idaṃ nāma kataṃ,",
  "atk-s0502a0:1253_4": "mayā katassa paṭikaraṇampi na jānāmi,",
  "atk-s0502a0:1253_5": "tumhākaṃ suddhacittena bhikkhaṃ dātukāmatampi na jānāmi,",
  "atk-s0502a0:1253_6": "āvajjetvā yuttaṃ ce,",
  "atk-s0502a0:1253_7": "adhivāsetha. No ce,",
  "atk-s0502a0:1253_8": "mā adhivāsayitthā”ti.",
  "atk-s0502a0:1253_9": "Satthā “kiṃ nu kho so amhākaṃ kātu kāmo”ti āvajjetvā addasa “dvinnaṃ gehānaṃ antare mahantaṃ āvāṭaṃ khaṇāpetvā",
  "atk-s0502a0:1253_10": "asītisakaṭamattāni khadiradārūni āharāpetvā pūrāpetvā aggiṃ datvā amhe aṅgāraāvāṭe pātetvā niggaṇhitukāmo”ti.",
  "atk-s0502a0:1253_11": "Puna āvajjesi –",
  "atk-s0502a0:1253_12": "“kiṃ nu kho tattha gatapaccayā attho atthi,",
  "atk-s0502a0:1253_13": "natthī”ti.",
  "atk-s0502a0:1253_14": "Tato idaṃ addasa –",
  "atk-s0502a0:1253_15": "“ahaṃ aṅgāraāvāṭe pādaṃ pasāressāmi,",
  "atk-s0502a0:1253_16": "taṃ paṭicchādetvā ṭhapitakilañjaṃ antaradhāyissati,",
  "atk-s0502a0:1253_17": "aṅgārakāsuṃ bhinditvā cakkamattaṃ mahāpadumaṃ uṭṭhahissati,",
  "atk-s0502a0:1253_18": "athāhaṃ padumakaṇṇikā akkamanto āsane nisīdissāmi,",
  "atk-s0502a0:1253_19": "pañcasatā bhikkhūpi tatheva gantvā nisīdissanti,",
  "atk-s0502a0:1253_20": "mahājano sannipatissati,",
  "atk-s0502a0:1253_21": "ahaṃ tasmiṃ samāgame dvīhi gāthāhi anumodanaṃ karissāmi,",
  "atk-s0502a0:1253_22": "anumodanapariyosāne caturāsītiyā pāṇasahassānaṃ dhammābhisamayo bhavissati,",
  "atk-s0502a0:1253_23": "sirigutto ca garahadinno ca sotāpannā bhavissanti,",
  "atk-s0502a0:1253_24": "attano ca dhanarāsiṃ sāsane vikirissanti,",
  "atk-s0502a0:1253_25": "imaṃ kulaputtaṃ nissāya mayā gantuṃ vaṭṭatī”ti bhikkhaṃ adhivāsesi.",
  "atk-s0502a0:1254_0": "Sirigutto gantvā satthu adhivāsanaṃ garahadinnassa ārocetvā “lokajeṭṭhassa sakkāraṃ karohī”ti āha.",
  "atk-s0502a0:1254_1": "Garahadinno “idānissa kattabbayuttakaṃ jānissāmī”ti dvinnaṃ gehānaṃ antare mahantaṃ āvāṭaṃ khaṇāpetvā",
  "atk-s0502a0:1254_2": "asītisakaṭamattāni khadiradārūni āharāpetvā pūrāpetvā aggiṃ datvā khadiraṅgārarāsīnaṃ yojāpetvā sabbarattiṃ",
  "atk-s0502a0:1254_3": "dhamāpetvā khadiraṅgārarāsiṃ kārāpetvā āvāṭamatthake rukkhapadarāni ṭhapāpetvā kilañjena paṭicchādetvā",
  "atk-s0502a0:1254_4": "gomayena limpāpetvā ekena passena dubbaladaṇḍake attharitvā gamanamaggaṃ kāresi,",
  "atk-s0502a0:1254_5": "“evaṃ akkantaakkantakāle daṇḍakesu bhaggesu parivaṭṭetvā aṅgārakāsuyaṃ patissantī”ti maññamāno gehapacchābhāge",
  "atk-s0502a0:1254_6": "siriguttena ṭhapitaniyāmeneva cāṭiyo ṭhapāpesi,",
  "atk-s0502a0:1254_7": "āsanānipi tatheva paññāpesi.",
  "atk-s0502a0:1254_8": "Sirigutto pātova tassa gehaṃ gantvā “kato te, samma,",
  "atk-s0502a0:1254_9": "sakkāro”ti āha. “Āma, sammā”ti.",
  "atk-s0502a0:1254_10": "“Kahaṃ pana so”ti? “Ehi,",
  "atk-s0502a0:1254_11": "passāmā”ti sabbaṃ siriguttena dassitanayeneva dassesi.",
  "atk-s0502a0:1254_12": "Sirigutto “sādhu,",
  "atk-s0502a0:1254_13": "sammā”ti āha.",
  "atk-s0502a0:1254_14": "Mahājano sannipati.",
  "atk-s0502a0:1254_15": "Micchādiṭṭhikena hi nimantite mahanto sannipāto ahosi.",
  "atk-s0502a0:1254_16": "Micchādiṭṭhikāpi “samaṇassa gotamassa vippakāraṃ passissāmā”ti sannipatanti,",
  "atk-s0502a0:1254_17": "sammādiṭṭhikāpi “ajja satthā mahādhammadesanaṃ desessati,",
  "atk-s0502a0:1254_18": "buddhavisayaṃ buddhalīlaṃ upadhāressāmā”ti sannipatanti.",
  "atk-s0502a0:1255_0": "Punadivase satthā pañcahi bhikkhusatehi saddhiṃ garahadinnassa gehadvāraṃ agamāsi.",
  "atk-s0502a0:1255_1": "So gehā nikkhamitvā pañcapatiṭṭhitena vanditvā purato añjaliṃ paggayha ṭhito cintesi – “bhante,",
  "atk-s0502a0:1255_2": "‘tumhe kira atītādibhedaṃ sabbaṃ jānātha,",
  "atk-s0502a0:1255_3": "sattānaṃ soḷasahākārehi cittaṃ paricchindathā’ti evaṃ tumhākaṃ upaṭṭhākena mayhaṃ kathitaṃ.",
  "atk-s0502a0:1255_4": "Sace jānātha,",
  "atk-s0502a0:1255_5": "mayhaṃ gehaṃ mā pavisittha.",
  "atk-s0502a0:1255_6": "Paviṭṭhānañhi vo neva yāgu atthi,",
  "atk-s0502a0:1255_7": "na bhattādīni,",
  "atk-s0502a0:1255_8": "sabbe kho pana tumhe aṅgārakāsuyaṃ pātetvā niggaṇhissāmī”ti.",
  "atk-s0502a0:1255_9": "Evaṃ cintetvā satthu pattaṃ gahetvā “ito etha bhagavā”ti vatvā, “bhante,",
  "atk-s0502a0:1255_10": "amhākaṃ gehaṃ āgatānaṃ vattaṃ ñatvā āgantuṃ vaṭṭatī”ti āha.",
  "atk-s0502a0:1255_11": "“Kiṃ kātuṃ vaṭṭati, āvuso”ti?",
  "atk-s0502a0:1255_12": "“Ekekassa pavisitvā purato gantvā nisinnakāle pacchā aññena āgantuṃ vaṭṭatī”ti.",
  "atk-s0502a0:1255_13": "Evaṃ kirassa ahosi –",
  "atk-s0502a0:1255_14": "“purato gacchantaṃ aṅgārakāsuyaṃ patitaṃ disvā avasesā na āgacchissanti,",
  "atk-s0502a0:1255_15": "ekekameva pātetvā niggaṇhissāmī”ti.",
  "atk-s0502a0:1255_16": "Satthā “sādhū”ti vatvā ekakova pāyāsi.",
  "atk-s0502a0:1255_17": "Garahadinno aṅgārakāsuṃ patvā apasakkitvā ṭhito “purato yātha,",
  "atk-s0502a0:1255_18": "bhante”ti āha.",
  "atk-s0502a0:1255_19": "Atha satthā aṅgārakāsumatthake pādaṃ pasāresi,",
  "atk-s0502a0:1255_20": "kilañjaṃ antaradhāyi,",
  "atk-s0502a0:1255_21": "aṅgārakāsuṃ bhinditvā cakkamattāni padumāni uṭṭhahiṃsu.",
  "atk-s0502a0:1255_22": "Satthā padumakaṇṇikā akkamanto gantvā paññatte buddhāsane nisīdi,",
  "atk-s0502a0:1255_23": "bhikkhūpi tatheva gantvā nisīdiṃsu.",
  "atk-s0502a0:1255_24": "Garahadinnassa kāyato ḍāho uṭṭhahi.",
  "atk-s0502a0:1256_0": "So vegena gantvā siriguttaṃ upasaṅkamitvā, “sāmi,",
  "atk-s0502a0:1256_1": "me tāṇaṃ hohī”ti āha.",
  "atk-s0502a0:1256_2": "“Kiṃ eta”nti?",
  "atk-s0502a0:1256_3": "“Pañcannaṃ bhikkhusatānaṃ gehe yāgu vā bhattādīni vā natthi,",
  "atk-s0502a0:1256_4": "kiṃ nu kho karomī”ti?",
  "atk-s0502a0:1256_5": "“Kiṃ pana tayā kata”nti āha.",
  "atk-s0502a0:1256_6": "Ahaṃ dvinnaṃ gehānaṃ antare mahantaṃ āvāṭaṃ aṅgārassa pūraṃ kāresiṃ –",
  "atk-s0502a0:1256_7": "“tattha pātetvā niggaṇhissāmī”ti.",
  "atk-s0502a0:1256_8": "“Atha naṃ bhinditvā mahāpadumāni uṭṭhahiṃsu.",
  "atk-s0502a0:1256_9": "Sabbe padumakaṇṇikā akkamitvā gantvā paññattāsanesu nisinnā,",
  "atk-s0502a0:1256_10": "idāni kiṃ karomi, sāmī”ti?",
  "atk-s0502a0:1256_11": "Nanu tvaṃ idāneva mayhaṃ “‘ettikā cāṭiyo,",
  "atk-s0502a0:1256_12": "ettikā yāgu,",
  "atk-s0502a0:1256_13": "ettakāni sattādīnī’ti dassesī”ti.",
  "atk-s0502a0:1256_14": "“Musā taṃ, sāmi,",
  "atk-s0502a0:1256_15": "tucchāva cāṭiyo”ti. Hotu, “gaccha,",
  "atk-s0502a0:1256_16": "tāsu cāṭīsu yāguādīni olokehī”ti.",
  "atk-s0502a0:1256_17": "Taṃ khaṇaññeva tena yāsu cāṭīsu “yāgū”ti vuttaṃ,",
  "atk-s0502a0:1256_18": "tā yāguyā pūrayiṃsu,",
  "atk-s0502a0:1256_19": "yāsu “bhattādīnī”ti vuttaṃ,",
  "atk-s0502a0:1256_20": "tā bhattādīnaṃ paripuṇṇāva ahesuṃ.",
  "atk-s0502a0:1256_21": "Taṃ sampattiṃ disvāva garahadinnassa sarīraṃ pītipāmojjena paripūritaṃ,",
  "atk-s0502a0:1256_22": "cittaṃ pasannaṃ.",
  "atk-s0502a0:1256_23": "So sakkaccaṃ buddhappamukhaṃ bhikkhusaṅghaṃ parivisitvā katabhattakiccassa satthuno anumodanaṃ kāretukāmo pattaṃ gaṇhi.",
  "atk-s0502a0:1256_24": "Satthā anumodanaṃ karonto “ime sattā paññācakkhuno abhāveneva mama sāvakānaṃ buddhasāsanassa guṇaṃ na jānanti.",
  "atk-s0502a0:1256_25": "Paññācakkhuvirahitā hi andhā nāma,",
  "atk-s0502a0:1256_26": "paññavanto sacakkhukā nāmā”ti vatvā imā gāthā abhāsi –",
  "atk-s0502a0:1257_0": "58.",
  "atk-s0502a0:1258_0": "“Yathā saṅkāradhānasmiṃ, ujjhitasmiṃ mahāpathe;",
  "atk-s0502a0:1259_0": "Padumaṃ tattha jāyetha, sucigandhaṃ manoramaṃ.",
  "atk-s0502a0:1260_0": "59.",
  "atk-s0502a0:1261_0": "“Evaṃ saṅkārabhūtesu, andhabhūte puthujjane;",
  "atk-s0502a0:1262_0": "Atirocati paññāya, sammāsambuddhasāvako”ti.",
  "atk-s0502a0:1263_0": "Tattha saṅkāradhānasminti saṅkāraṭhānasmiṃ,",
  "atk-s0502a0:1263_1": "kacavararāsimhīti attho.",
  "atk-s0502a0:1263_2": "Ujjhitasmiṃ mahāpatheti mahāmagge chaḍḍitasmiṃ.",
  "atk-s0502a0:1263_3": "Sucigandhanti surabhigandhaṃ.",
  "atk-s0502a0:1263_4": "Mano ettha ramatīti manoramaṃ.",
  "atk-s0502a0:1263_5": "Saṅkārabhūtesūti saṅkāramiva bhūtesu.",
  "atk-s0502a0:1263_6": "Puthujjaneti puthūnaṃ kilesānaṃ jananato evaṃladdhanāme lokiyamahājane.",
  "atk-s0502a0:1263_7": "Idaṃ vuttaṃ hoti –",
  "atk-s0502a0:1263_8": "yathā nāma mahāpathe chaḍḍite saṅkārarāsimhi asucijegucchiyapaṭikūlepi sucigandhaṃ padumaṃ jāyetha,",
  "atk-s0502a0:1263_9": "taṃ rājarājamahāmattādīnaṃ manoramaṃ piyaṃ manāpaṃ uparimatthake patiṭṭhānārahameva bhaveyya,",
  "atk-s0502a0:1263_10": "evameva saṅkārabhūtesupi puthujjanesu jāto nippaññassa mahājanassa acakkhukassa antare nibbattopi attano paññābalena kāmesu ādīnavaṃ,",
  "atk-s0502a0:1263_11": "nekkhamme ca ānisaṃsaṃ disvā nikkhamitvā pabbajito pabbajjāmattenapi,",
  "atk-s0502a0:1263_12": "kato uttariṃ sīlasamādhipaññāvimuttivimuttiñāṇadassanāni ārādhetvāpi atirocati.",
  "atk-s0502a0:1263_13": "Sammāsambuddhasāvako hi khīṇāsavo bhikkhu andhabhūte puthujjane atikkamitvā rocati virocati sobhatīti.",
  "atk-s0502a0:1264_0": "Desanāvasāne caturāsītiyā pāṇasahassānaṃ dhammābhisamayo ahosi.",
  "atk-s0502a0:1264_1": "Garahadinno ca sirigutto ca sotāpattiphalaṃ pāpuṇiṃsu.",
  "atk-s0502a0:1264_2": "Te sabbaṃ attano dhanaṃ buddhasāsane vippakiriṃsu.",
  "atk-s0502a0:1264_3": "Satthā uṭṭhāyāsanā vihāramagamāsi.",
  "atk-s0502a0:1264_4": "Bhikkhū sāyanhasamaye dhammasabhāyaṃ kathaṃ samuṭṭhāpesuṃ –",
  "atk-s0502a0:1264_5": "“aho acchariyā buddhaguṇā nāma,",
  "atk-s0502a0:1264_6": "tathārūpaṃ nāma khadiraṅgārarāsiṃ bhinditvā padumāni uṭṭhahiṃsū”ti.",
  "atk-s0502a0:1264_7": "Satthā āgantvā “kāya nuttha,",
  "atk-s0502a0:1264_8": "bhikkhave,",
  "atk-s0502a0:1264_9": "etarahi kathāya sannisinnā”ti pucchitvā,",
  "atk-s0502a0:1264_10": "“imāya nāmā”ti vutte –",
  "atk-s0502a0:1264_11": "“anacchariyaṃ,",
  "atk-s0502a0:1264_12": "bhikkhave,",
  "atk-s0502a0:1264_13": "yaṃ mama etarahi buddhabhūtassa aṅgārarāsimhā padumāni uṭṭhitāni,",
  "atk-s0502a0:1264_14": "aparipakke ñāṇe vattamānassa bodhisattabhūtassapi me uṭṭhahiṃsū”ti vatvā, “kadā, bhante,",
  "atk-s0502a0:1264_15": "ācikkhatha no”ti yācito atītaṃ āharitvā –",
  "atk-s0502a0:1265_0": "“Kāmaṃ patāmi nirayaṃ, uddhaṃpādo avaṃsiro;",
  "atk-s0502a0:1266_0": "Nānariyaṃ karissāmi, handa piṇḍaṃ paṭiggahā”ti. –",
  "atk-s0502a0:1267_0": "Idaṃ khadiraṅgārajātakaṃ vitthāretvā kathesīti.",
  "atk-s0502a0:1268_0": "Garahadinnavatthu dvādasamaṃ.",
  "atk-s0502a0:1269_0": "Pupphavaggavaṇṇanā niṭṭhitā.",
  "atk-s0502a0:1270_0": "Catuttho vaggo.",
  "atk-s0502a0:1271_0": "5. Bālavaggo",
  "atk-s0502a0:1272_0": "1. Aññatarapurisavatthu",
  "atk-s0502a0:1273_0": "Dīghā jāgarato rattīti imaṃ dhammadesanaṃ satthā jetavane viharanto pasenadikosalañceva aññatarañca purisaṃ ārabbha kathesi.",
  "atk-s0502a0:1274_0": "Rājā kira pasenadi kosalo ekasmiṃ chaṇadivase alaṅkatapaṭiyattaṃ sabbasetaṃ ekaṃ puṇḍarīkaṃ nāma hatthiṃ",
  "atk-s0502a0:1274_1": "abhiruyha mahantena rājānubhāvena nagaraṃ padakkhiṇaṃ karoti.",
  "atk-s0502a0:1274_2": "Ussāraṇāya vattamānāya leḍḍudaṇḍādīhi pothiyamāno mahājano palāyanto gīvaṃ parivaṭṭetvāpi oloketiyeva.",
  "atk-s0502a0:1274_3": "Rājūnaṃ kira sudinnadānassetaṃ phalaṃ.",
  "atk-s0502a0:1274_4": "Aññatarassāpi duggatapurisassa bhariyā sattabhūmikassa pāsādassa uparitale ṭhitā ekaṃ vātapānakavāṭaṃ vivaritvā rājānaṃ oloketvāva apagacchi.",
  "atk-s0502a0:1274_5": "Rañño puṇṇacando valāhakantaraṃ paviṭṭho viya upaṭṭhāsi.",
  "atk-s0502a0:1274_6": "So tassā paṭibaddhacitto hatthikkhandhato patanākārappatto viya hutvā khippaṃ nagaraṃ padakkhiṇaṃ katvā",
  "atk-s0502a0:1274_7": "antepuraṃ pavisitvā ekaṃ vissāsakaṃ amaccaṃ āha –",
  "atk-s0502a0:1274_8": "“asukaṭṭhāne te mayā olokitapāsādo diṭṭho”ti? “Āma, devā”ti.",
  "atk-s0502a0:1274_9": "“Tatthekaṃ itthiṃ addasā”ti? “Addasaṃ, devā”ti. “Gaccha,",
  "atk-s0502a0:1274_10": "tassā sasāmikaasāmikabhāvaṃ jānāhī”ti.",
  "atk-s0502a0:1274_11": "So gantvā tassā sasāmikabhāvaṃ ñatvā āgantvā rañño “sasāmikā”ti ārocesi.",
  "atk-s0502a0:1274_12": "Atha raññā “tena hi tassā sāmikaṃ pakkosāhī”ti vutte so gantvā, “ehi, bho,",
  "atk-s0502a0:1274_13": "rājā taṃ pakkosatī”ti āha.",
  "atk-s0502a0:1274_14": "So “bhariyaṃ me nissāya bhayena uppannena bhavitabba”nti cintetvā rañño āṇaṃ paṭibāhituṃ asakkonto gantvā rājānaṃ vanditvā aṭṭhāsi.",
  "atk-s0502a0:1274_15": "Atha naṃ rājā “maṃ ito paṭṭhāya upaṭṭhāhī”ti āha. “Alaṃ, deva,",
  "atk-s0502a0:1274_16": "ahaṃ attano kammaṃ katvā tumhākaṃ suṅkaṃ dadāmi,",
  "atk-s0502a0:1274_17": "ghareyeva me jīvikā hotū”ti.",
  "atk-s0502a0:1274_18": "“Tava suṅkena mayhaṃ attho natthi,",
  "atk-s0502a0:1274_19": "ajjato paṭṭhāya maṃ upaṭṭhāhī”ti tassa phalakañca āvudhañca dāpesi.",
  "atk-s0502a0:1274_20": "Evaṃ kirassa ahosi –",
  "atk-s0502a0:1274_21": "“kañcidevassa dosaṃ āropetvā ghātetvā bhariyaṃ gaṇhissāmī”ti.",
  "atk-s0502a0:1274_22": "Atha naṃ so maraṇabhayabhīto appamatto hutvā upaṭṭhāsi.",
  "atk-s0502a0:1275_0": "Rājā tassa dosaṃ apassanto kāmapariḷāhe vaḍḍhante “ekamassa dosaṃ āropetvā rājāṇaṃ karissāmī”ti pakkosāpetvā evamāha –",
  "atk-s0502a0:1275_1": "“ambho ito yojanamatthake nadiyā asukaṭṭhānaṃ nāma gantvā sāyaṃ mama nhānavelāya kumuduppalāni ceva aruṇavatīmattikañca āhara.",
  "atk-s0502a0:1275_2": "Sace tasmiṃ khaṇe nāgacchasi,",
  "atk-s0502a0:1275_3": "āṇaṃ te karissāmī”ti.",
  "atk-s0502a0:1275_4": "Sevako kira catūhipi dāsehi patikiṭṭhataro.",
  "atk-s0502a0:1275_5": "Dhanakkītādayo hi dāsā “sīsaṃ me rujjati,",
  "atk-s0502a0:1275_6": "piṭṭhi me rujjatī”ti vatvā acchituṃ labhantiyeva.",
  "atk-s0502a0:1275_7": "Sevakassetaṃ natthi,",
  "atk-s0502a0:1275_8": "āṇattakammaṃ kātumeva vaṭṭati.",
  "atk-s0502a0:1275_9": "Tasmā so “avassaṃ mayā gantabbaṃ,",
  "atk-s0502a0:1275_10": "kumuduppalehi saddhiṃ aruṇavatīmattikā nāma nāgabhavane uppajjati,",
  "atk-s0502a0:1275_11": "ahaṃ kuhiṃ labhissāmī”ti cintento maraṇabhayabhīto vegena gehaṃ gantvā, “bhadde,",
  "atk-s0502a0:1275_12": "niṭṭhitaṃ me bhatta”nti āha.",
  "atk-s0502a0:1275_13": "“Uddhanamatthake, sāmī”ti.",
  "atk-s0502a0:1275_14": "So yāva bhattaṃ otarati,",
  "atk-s0502a0:1275_15": "tāva sandhāretuṃ asakkonto uḷuṅkena kañjikaṃ harāpetvā yathāladdhena byañjanena saddhiṃ allameva bhattaṃ",
  "atk-s0502a0:1275_16": "pacchiyaṃ opīḷetvā ādāya yojanikaṃ maggaṃ pakkhando,",
  "atk-s0502a0:1275_17": "tassa gacchantasseva bhattaṃ pakkaṃ ahosi.",
  "atk-s0502a0:1275_18": "So anucchiṭṭhaṃ katvāva thokaṃ bhattaṃ apanetvā bhuñjanto ekaṃ addhikaṃ disvā mayā apanetvā ṭhapitaṃ",
  "atk-s0502a0:1275_19": "thokaṃ anucchiṭṭhaṃ bhattameva atthi gahetvā bhuñja sāmīti.",
  "atk-s0502a0:1275_20": "So gaṇhitvā bhuñji.",
  "atk-s0502a0:1275_21": "Itaropi bhuñjitvā ekaṃ bhattamuṭṭhiṃ udake khipitvā mukhaṃ vikkhāletvā mahantena saddena “imasmiṃ nadīpadese",
  "atk-s0502a0:1275_22": "adhivatthā nāgā supaṇṇā devatā ca vacanaṃ me suṇantu,",
  "atk-s0502a0:1275_23": "rājā mayhaṃ āṇaṃ kātukāmo ‘kumuduppalehi saddhiṃ aruṇavatīmattikaṃ āharā’ti maṃ āṇāpesi,",
  "atk-s0502a0:1275_24": "addhikamanussassa ca me bhattaṃ dinnaṃ,",
  "atk-s0502a0:1275_25": "taṃ sahassānisaṃsaṃ,",
  "atk-s0502a0:1275_26": "udake macchānaṃ dinnaṃ,",
  "atk-s0502a0:1275_27": "taṃ satānisaṃsaṃ.",
  "atk-s0502a0:1275_28": "Ettakaṃ puññaphalaṃ tumhākaṃ pattiṃ katvā dammi,",
  "atk-s0502a0:1275_29": "mayhaṃ kumuduppalehi saddhiṃ aruṇavatīmattikaṃ āharathā”ti tikkhattuṃ anussāvesi.",
  "atk-s0502a0:1275_30": "Tattha adhivattho nāgarājā taṃ saddaṃ sutvā mahallakavesena tassa santikaṃ gantvā “kiṃ vadesī”ti āha.",
  "atk-s0502a0:1275_31": "So punapi tatheva vatvā “mayhaṃ taṃ pattiṃ dehī”ti vutte,",
  "atk-s0502a0:1275_32": "“demī”ti āha.",
  "atk-s0502a0:1275_33": "Punapi “dehī”ti vutte, “demi,",
  "atk-s0502a0:1275_34": "sāmī”ti āha.",
  "atk-s0502a0:1275_35": "Evaṃ so dve tayo vāre pattiṃ āharāpetvā kumuduppalehi saddhiṃ aruṇavatīmattikaṃ adāsi.",
  "atk-s0502a0:1276_0": "Rājā pana cintesi –",
  "atk-s0502a0:1276_1": "“manussā nāma bahumāyā,",
  "atk-s0502a0:1276_2": "sace so kenaci upāyena labheyya,",
  "atk-s0502a0:1276_3": "kiccaṃ me na nipphajjeyyā”ti.",
  "atk-s0502a0:1276_4": "So kālasseva dvāraṃ pidahāpetvā muddikaṃ attano santikaṃ āharāpesi.",
  "atk-s0502a0:1276_5": "Itaropi puriso rañño nhānavelāyamevāgantvā dvāraṃ alabhanto dvārapālaṃ pakkosetvā “dvāraṃ vivarā”ti āha.",
  "atk-s0502a0:1276_6": "“Na sakkā vivarituṃ,",
  "atk-s0502a0:1276_7": "rājā kālasseva muddikaṃ datvā rājagehaṃ āharāpesī”ti.",
  "atk-s0502a0:1276_8": "So “rājadūto ahaṃ,",
  "atk-s0502a0:1276_9": "dvāraṃ vivarā”ti vatvāpi “dvāraṃ alabhanto natthi me idāni jīvitaṃ.",
  "atk-s0502a0:1276_10": "Kiṃ nu kho karissāmī”ti cintetvā dvārassa upariummāre mattikāpiṇḍaṃ khipitvā tassūpari pupphāni laggetvā mahāsaddaṃ karonto, “ambho,",
  "atk-s0502a0:1276_11": "nagaravāsino rañño mayā āṇattiyā gatabhāvaṃ jānātha,",
  "atk-s0502a0:1276_12": "rājā maṃ akāraṇena vināsetukāmo”ti tikkhattuṃ viravitvā “kattha nu kho gacchissāmī”ti cintetvā “bhikkhū nāma muduhadayā,",
  "atk-s0502a0:1276_13": "vihāraṃ gantvā nipajjissāmī”ti sanniṭṭhānamakāsi.",
  "atk-s0502a0:1276_14": "Ime hi nāma sattā sukhitakāle bhikkhūnaṃ atthibhāvampi ajānitvā dukkhābhibhūtakāle vihāraṃ gantukāmā honti,",
  "atk-s0502a0:1276_15": "tasmā sopi “me aññaṃ tāṇaṃ natthī”ti vihāraṃ gantvā ekasmiṃ phāsukaṭṭhāne nipajji.",
  "atk-s0502a0:1276_16": "Atha raññopi taṃ rattiṃ niddaṃ alabhantassa taṃ itthiṃ anussarantassa kāmapariḷāho uppajji.",
  "atk-s0502a0:1276_17": "So cintesi –",
  "atk-s0502a0:1276_18": "“vibhātakkhaṇeyeva taṃ purisaṃ ghātāpetvā taṃ itthiṃ ānessāmī”ti.",
  "atk-s0502a0:1277_0": "Tasmiṃ khaṇeyeva saṭṭhiyojanikāya lohakumbhiyā nibbattā cattāro purisā pakkuthitāya ukkhaliyā taṇḍulā",
  "atk-s0502a0:1277_1": "viya samparivattakaṃ paccamānā tiṃsāya vassasahassehi heṭṭhimatalaṃ patvā aparehi tiṃsāya vassasahassehi",
  "atk-s0502a0:1277_2": "puna mukhavaṭṭiyaṃ pāpuṇiṃsu.",
  "atk-s0502a0:1277_3": "Te sīsaṃ ukkhipitvā aññamaññaṃ oloketvā ekekaṃ gāthaṃ vattukāmā vattuṃ asakkontā ekekaṃ akkharaṃ vatvā parivattitvā lohakumbhimeva paviṭṭhā.",
  "atk-s0502a0:1277_4": "Rājā niddaṃ alabhanto majjhimayāmasamanantare taṃ saddaṃ sutvā bhīto utrastamānaso “kiṃ nu kho mayhaṃ jīvitantarāyo bhavissati,",
  "atk-s0502a0:1277_5": "udāhu me aggamahesiyā,",
  "atk-s0502a0:1277_6": "udāhu me rajjaṃ vinassissatī”ti cintento sakalarattiṃ akkhīni nimīletuṃ nāsakkhi.",
  "atk-s0502a0:1277_7": "So aruṇuggamanavelāya eva purohitaṃ pakkosāpetvā, “ācariya,",
  "atk-s0502a0:1277_8": "mayā majjhimayāmasamanantare mahantā bheravasaddā sutā,",
  "atk-s0502a0:1277_9": "‘rajjassa vā aggamahesiyā vā mayhaṃ vā kassa antarāyo bhavissatī’ti na jānāmi,",
  "atk-s0502a0:1277_10": "tena me tvaṃ pakkosāpito”ti āha. Mahārāja,",
  "atk-s0502a0:1277_11": "kiṃ te saddā sutāti? “Ācariya, du- iti sa- iti na- iti so-",
  "atk-s0502a0:1277_12": "itīti ime sadde assosiṃ,",
  "atk-s0502a0:1277_13": "imesaṃ nipphattiṃ upadhārehī”ti.",
  "atk-s0502a0:1277_14": "Brāhmaṇassa mahāandhakāraṃ paviṭṭhassa viya na kiñci paññāyati,",
  "atk-s0502a0:1277_15": "“na jānāmī”ti vutte “pana lābhasakkāro me parihāyissatī”ti bhāyitvā “bhāriyaṃ,",
  "atk-s0502a0:1277_16": "mahārājā”ti āha. “Kiṃ,",
  "atk-s0502a0:1277_17": "ācariyā”ti?",
  "atk-s0502a0:1277_18": "“Jīvitantarāyo te paññāyatī”ti.",
  "atk-s0502a0:1277_19": "So dviguṇaṃ bhīto, “ācariya,",
  "atk-s0502a0:1277_20": "atthi kiñci pana paṭighātakāraṇa”nti āha. “Atthi, mahārāja, mā bhāyi,",
  "atk-s0502a0:1277_21": "ahaṃ tayo vede jānāmī”ti.",
  "atk-s0502a0:1277_22": "“Kiṃ pana laddhuṃ vaṭṭatī”ti?",
  "atk-s0502a0:1277_23": "“Sabbasatayaññaṃ yajitvā jīvitaṃ labhissasi, devā”ti.",
  "atk-s0502a0:1277_24": "“Kiṃ laddhuṃ vaṭṭatī”ti?",
  "atk-s0502a0:1277_25": "Hatthisataṃ assasataṃ usabhasataṃ dhenusataṃ ajasataṃ urabbhasataṃ kukkuṭasataṃ sūkarasataṃ dārakasataṃ",
  "atk-s0502a0:1277_26": "dārikāsatanti evaṃ ekekaṃ pāṇajātiṃ sataṃ sataṃ katvā gaṇhāpento “sace migajātimeva gaṇhāpessāmi,",
  "atk-s0502a0:1277_27": "‘attano khādanīyameva gaṇhāpetī’ti vakkhantī”ti hatthiassamanussepi gaṇhāpeti.",
  "atk-s0502a0:1277_28": "Rājā “mama jīvitameva mayhaṃ lābho”ti cintetvā “sabbapāṇe sīghaṃ gaṇhathā”ti āha.",
  "atk-s0502a0:1277_29": "Āṇattamanussā adhikataraṃ gaṇhiṃsu.",
  "atk-s0502a0:1277_30": "Vuttampi cetaṃ kosalasaṃyutte –",
  "atk-s0502a0:1278_0": "“Tena kho pana samayena rañño pasenadissa kosalassa mahāyañño paccupaṭṭhito hoti,",
  "atk-s0502a0:1278_1": "pañca ca usabhasatāni pañca ca vacchatarasatāni pañca ca vacchatarisatāni pañca ca ajasatāni pañca ca urabbhasatāni thūṇūpanītāni honti yaññatthāya.",
  "atk-s0502a0:1278_2": "Yepissa te honti dāsāti vā pessāti vā kammakarāti vā,",
  "atk-s0502a0:1278_3": "tepi daṇḍatajjitā bhayatajjitā assumukhā rudamānā parikammāni karontī”ti.",
  "atk-s0502a0:1279_0": "Mahājano attano attano puttadhītuñātīnaṃ atthāya paridevamāno mahāsaddamakāsi,",
  "atk-s0502a0:1279_1": "mahāpathavīundriyanasaddo viya ahosi.",
  "atk-s0502a0:1279_2": "Atha mallikā devī taṃ saddaṃ sutvā rañño santikaṃ gantvā “kiṃ nu kho te, mahārāja,",
  "atk-s0502a0:1279_3": "indriyāni apākatikāni,",
  "atk-s0502a0:1279_4": "kilantarūpāni viya paññāyantī”ti pucchi.",
  "atk-s0502a0:1279_5": "“Kiṃ tuyhaṃ, mallike,",
  "atk-s0502a0:1279_6": "tvaṃ mama kaṇṇamūlena āsivisampi gacchantaṃ na jānāsī”ti?",
  "atk-s0502a0:1279_7": "“Kiṃ panetaṃ, devā”ti?",
  "atk-s0502a0:1279_8": "“Rattibhāge me evarūpo nāma saddo suto,",
  "atk-s0502a0:1279_9": "svāhaṃ purohitaṃ pucchitvā jīvitantarāyo te paññāyati,",
  "atk-s0502a0:1279_10": "sabbasatayaññaṃ yajitvā jīvitaṃ labhissasī”ti sutvā “mama jīvitameva mayhaṃ lābho”ti ime pāṇe gaṇhāpesinti.",
  "atk-s0502a0:1279_11": "Mallikā devī,",
  "atk-s0502a0:1279_12": "“andhabālosi, mahārāja,",
  "atk-s0502a0:1279_13": "kiñcāpi mahābhakkhosi,",
  "atk-s0502a0:1279_14": "anekasūpabyañjanavikatikaṃ doṇapākaṃ bhojanaṃ bhuñjasi,",
  "atk-s0502a0:1279_15": "dvīsu raṭṭhesu rajjaṃ kāresi,",
  "atk-s0502a0:1279_16": "paññā pana te mandā”ti āha.",
  "atk-s0502a0:1279_17": "“Kasmā evaṃ vadesi, devī”ti?",
  "atk-s0502a0:1279_18": "“Kahaṃ tayā aññassa maraṇena aññassa jīvitalābho diṭṭhapubbo,",
  "atk-s0502a0:1279_19": "andhabālassa brāhmaṇassa kathaṃ gahetvā kasmā mahājanassa upari dukkhaṃ khipasi,",
  "atk-s0502a0:1279_20": "dhuravihāre sadevakassa lokassa aggapuggalo atītādīsu appaṭihatañāṇo satthā vasati,",
  "atk-s0502a0:1279_21": "taṃ pucchitvā tassovādaṃ karohī”ti vutte rājā sallahukehi yānehi mallikāya saddhiṃ vihāraṃ gantvā maraṇabhayatajjito",
  "atk-s0502a0:1279_22": "kiñci vattuṃ asakkonto satthāraṃ vanditvā ekamantaṃ nisīdi.",
  "atk-s0502a0:1280_0": "Atha naṃ satthā “handa kuto nu tvaṃ, mahārāja,",
  "atk-s0502a0:1280_1": "āgacchasi divā divassā”ti paṭhamataraṃ ālapi.",
  "atk-s0502a0:1280_2": "So tuṇhīyeva nisīdi.",
  "atk-s0502a0:1280_3": "Tato mallikā bhagavato ārocesi – “bhante,",
  "atk-s0502a0:1280_4": "raññā kira majjhimayāmasamanantare saddo suto.",
  "atk-s0502a0:1280_5": "Atha naṃ purohitassa ārocesi.",
  "atk-s0502a0:1280_6": "Purohito ‘jīvitantarāyo te bhavissati,",
  "atk-s0502a0:1280_7": "tassa paṭighātatthāya sabbasate pāṇe gahetvā tesaṃ galalohitena yaññe yajite jīvitaṃ labhissasī’ti āha.",
  "atk-s0502a0:1280_8": "Rājā pāṇe gaṇhāpesi,",
  "atk-s0502a0:1280_9": "tenāyaṃ mayā idhānīto”ti.",
  "atk-s0502a0:1280_10": "“Evaṃ kira,",
  "atk-s0502a0:1280_11": "mahārājā”ti? “Evaṃ,",
  "atk-s0502a0:1280_12": "bhante”ti.",
  "atk-s0502a0:1280_13": "“Kinti te saddo suto”ti?",
  "atk-s0502a0:1280_14": "So attanā sutaniyāmeneva ācikkhi.",
  "atk-s0502a0:1280_15": "Tathāgatassa taṃ sutvāva ekobhāso ahosi.",
  "atk-s0502a0:1280_16": "Atha naṃ sattā āha –",
  "atk-s0502a0:1280_17": "“mā bhāyi, mahārāja,",
  "atk-s0502a0:1280_18": "tava antarāyo natthi,",
  "atk-s0502a0:1280_19": "pāpakammino satthā attano dukkhaṃ āvīkarontā evamāhaṃsū”ti.",
  "atk-s0502a0:1280_20": "“Kiṃ pana, bhante,",
  "atk-s0502a0:1280_21": "tehi kata”nti?",
  "atk-s0502a0:1280_22": "Atha kho bhagavā tesaṃ kammaṃ ācikkhituṃ “tena hi, mahārāja,",
  "atk-s0502a0:1280_23": "suṇāhī”ti vatvā atītaṃ āhari –",
  "atk-s0502a0:1281_0": "Atīte vīsativassasahassāyukesu manussesu kassapo bhagavā loke uppajjitvā vīsatiyā khīṇāsavasahassehi saddhiṃ cārikaṃ caramāno bārāṇasimagamāsi.",
  "atk-s0502a0:1281_1": "Bārāṇasivāsino dvepi tayopi bahutarāpi ekato hutvā āgantukadānaṃ pavattayiṃsu.",
  "atk-s0502a0:1281_2": "Tadā bārāṇasiyaṃ cattālīsakoṭivibhavā cattāro seṭṭhiputtā sahāyakā ahesuṃ.",
  "atk-s0502a0:1281_3": "Te mantayiṃsu –",
  "atk-s0502a0:1281_4": "“amhākaṃ gehe bahudhanaṃ,",
  "atk-s0502a0:1281_5": "tena kiṃ karomā”ti?",
  "atk-s0502a0:1281_6": "“Evarūpe buddhe cārikaṃ caramāne dānaṃ dassāma,",
  "atk-s0502a0:1281_7": "sīlaṃ rakkhissāma,",
  "atk-s0502a0:1281_8": "pūjaṃ karissāmā”ti ekopi avatvā tesu eko tāva evamāha –",
  "atk-s0502a0:1281_9": "“tikhiṇasuraṃ pivantā madhuramaṃsaṃ khādantā vicarissāma,",
  "atk-s0502a0:1281_10": "idaṃ amhākaṃ jīvitaphala”nti.",
  "atk-s0502a0:1281_11": "Aparopi evamāha –",
  "atk-s0502a0:1281_12": "“devasikaṃ tivassikagandhasālibhattaṃ nānaggarasehi bhuñjantā vicarissāmā”ti.",
  "atk-s0502a0:1281_13": "Aparopi evamāha –",
  "atk-s0502a0:1281_14": "“nānappakāraṃ pūvakhajjakavikatiṃ pacāpetvā khādantā vicarissāmā”ti.",
  "atk-s0502a0:1281_15": "Aparopi evamāha –",
  "atk-s0502a0:1281_16": "“sammā mayaṃ aññaṃ kiñci na karissāma,",
  "atk-s0502a0:1281_17": "‘dhanaṃ dassāmā’ti vutte anicchamānā itthī nāma natthi,",
  "atk-s0502a0:1281_18": "tasmā dhanena palobhetvā pāradārikakammaṃ karissāmā”ti. “Sādhu,",
  "atk-s0502a0:1281_19": "sādhū”ti sabbeva tassa kathāya aṭṭhaṃsu.",
  "atk-s0502a0:1282_0": "Te tato paṭṭhāya abhirūpānaṃ itthīnaṃ dhanaṃ pesetvā vīsativassasahassāni pāradārikakammaṃ katvā kālaṃ katvā avīciniraye nibbattā.",
  "atk-s0502a0:1282_1": "Te ekaṃ buddhantaraṃ niraye paccitvā tattha kālaṃ katvā pakkāvasesena saṭṭhiyojanikāya lohakumbhiyā nibbattitvā",
  "atk-s0502a0:1282_2": "tiṃsāya vassasahassehi heṭṭhimatalaṃ patvā punapi tiṃsāya vassasahassehi lohakumbhimukhaṃ patvā ekekaṃ",
  "atk-s0502a0:1282_3": "gāthaṃ vattukāmā hutvā vattuṃ asakkontā ekekaṃ akkharaṃ vatvā puna parivattitvā,",
  "atk-s0502a0:1282_4": "lohakumbhimeva paviṭṭhā. “Vadehi, mahārāja,",
  "atk-s0502a0:1282_5": "paṭhamaṃ te kiṃ saddo nāma suto”ti? “Du- iti,",
  "atk-s0502a0:1282_6": "bhante”ti.",
  "atk-s0502a0:1282_7": "Satthā tena aparipuṇṇaṃ katvā vuttaṃ gāthaṃ paripuṇṇaṃ katvā dassento evamāha –",
  "atk-s0502a0:1283_0": "“Dujjīvitamajīvimha, ye sante na dadamhase;",
  "atk-s0502a0:1284_0": "Vijjamānesu bhogesu, dīpaṃ nākamha attano”ti. ;",
  "atk-s0502a0:1285_0": "Atha rañño imissā gāthāya atthaṃ pakāsetvā, “kiṃ te, mahārāja,",
  "atk-s0502a0:1285_1": "dutiyasaddo tatiyasaddo catutthasaddo suto”ti pucchitvā “evaṃ nāmā”ti vutte avasesaṃ paripūrento –",
  "atk-s0502a0:1286_0": "“Saṭṭhivassasahassāni, paripuṇṇāni sabbaso;",
  "atk-s0502a0:1287_0": "Niraye paccamānānaṃ, kadā anto bhavissati.",
  "atk-s0502a0:1288_0": "“Natthi anto kuto anto, na anto paṭidissati;",
  "atk-s0502a0:1289_0": "Tadā hi pakataṃ pāpaṃ, mama tuyhañca mārisā.",
  "atk-s0502a0:1290_0": "“Sohaṃ nūna ito gantvā, yoniṃ laddhāna mānusiṃ;",
  "atk-s0502a0:1291_0": "Vadaññū sīlasampanno, kāhāmi kusalaṃ bahu”nti. –",
  "atk-s0502a0:1292_0": "Paṭipāṭiyā imā gāthā vatvā tāsaṃ atthaṃ pakāsetvā “iti kho, mahārāja,",
  "atk-s0502a0:1292_1": "te cattāro janā ekekaṃ gāthaṃ vattukāmāpi vattuṃ asakkontā ekakameva akkharaṃ vatvā puna lohakumbhimeva paviṭṭhā”ti āha.",
  "atk-s0502a0:1293_0": "Raññā kira pasenadikosalena tassa saddassa sutakālato paṭṭhāya te heṭṭhā bhassanti eva,",
  "atk-s0502a0:1293_1": "ajjāpi ekaṃ vassasahassaṃ nātikkamanti.",
  "atk-s0502a0:1293_2": "Rañño taṃ desanaṃ sutvā mahāsaṃvego uppajji.",
  "atk-s0502a0:1293_3": "So “bhāriyaṃ vatidaṃ pāradārikakammaṃ nāma,",
  "atk-s0502a0:1293_4": "ekaṃ kira buddhantaraṃ niraye paccitvā tato cutā saṭṭhiyojanikāya lohakumbhiyā nibbattitvā tattha saṭṭhivassasahassāni",
  "atk-s0502a0:1293_5": "paccitvā evampi nesaṃ dukkhā muccanakālo na paññāyati,",
  "atk-s0502a0:1293_6": "ahampi paradāre sinehaṃ katvā sabbarattiṃ niddaṃ na labhiṃ,",
  "atk-s0502a0:1293_7": "idāni ito paṭṭhāya paradāre mānasaṃ na bandhissāmī”ti cintetvā tathāgataṃ āha – “bhante,",
  "atk-s0502a0:1293_8": "ajja me rattiyā dīghabhāvo ñāto”ti.",
  "atk-s0502a0:1293_9": "Sopi puriso tattheva nisinno taṃ kathaṃ sutvā “laddho me balavappaccayo”ti satthāraṃ āha – “bhante,",
  "atk-s0502a0:1293_10": "raññā tāva ajja rattiyā dīghabhāvo ñāto,",
  "atk-s0502a0:1293_11": "ahaṃ pana hiyyo sayameva yojanassa dīghabhāvaṃ aññāsi”nti.",
  "atk-s0502a0:1293_12": "Satthā dvinnampi kathaṃ saṃsanditvā “ekaccassa ratti dīghā hoti,",
  "atk-s0502a0:1293_13": "ekaccassa yojanaṃ dīghaṃ hoti,",
  "atk-s0502a0:1293_14": "bālassa pana saṃsāro dīgho hotī”ti vatvā dhammaṃ desento imaṃ gāthamāha –",
  "atk-s0502a0:1294_0": "60.",
  "atk-s0502a0:1295_0": "“Dīghā jāgarato ratti, dīghaṃ santassa yojanaṃ;",
  "atk-s0502a0:1296_0": "Dīgho bālāna saṃsāro, saddhammaṃ avijānata”nti.",
  "atk-s0502a0:1297_0": "Tattha dīghāti ratti nāmesā tiyāmamattāva,",
  "atk-s0502a0:1297_1": "jāgarantassa pana dīghā hoti,",
  "atk-s0502a0:1297_2": "dviguṇatiguṇā viya hutvā khāyati.",
  "atk-s0502a0:1297_3": "Tassā dīghabhāvaṃ attānaṃ maṅkuṇasaṅghassa bhattaṃ katvā yāva sūriyuggamanā samparivattakaṃ semāno mahākusītopi,",
  "atk-s0502a0:1297_4": "subhojanaṃ bhuñjitvā sirisayane sayamāno kāmabhogīpi na jānāti,",
  "atk-s0502a0:1297_5": "sabbarattiṃ pana padhānaṃ padahanto yogāvacaro ca,",
  "atk-s0502a0:1297_6": "dhammakathaṃ kathento dhammakathiko ca,",
  "atk-s0502a0:1297_7": "āsanasamīpe ṭhatvā dhammaṃ suṇanto ca,",
  "atk-s0502a0:1297_8": "sīsarogādiphuṭṭho vā hatthapādacchedanādiṃ patto vā vedanābhibhūto ca,",
  "atk-s0502a0:1297_9": "rattiṃ maggapaṭipanno addhiko ca jānāti.",
  "atk-s0502a0:1297_10": "Yojananti yojanampi catugāvutamattameva,",
  "atk-s0502a0:1297_11": "santassa pana kilantassa dīghaṃ hoti,",
  "atk-s0502a0:1297_12": "dviguṇatiguṇaṃ viya khāyati.",
  "atk-s0502a0:1297_13": "Sakaladivasañhi maggaṃ gantvā kilanto paṭipathaṃ āgacchantaṃ disvā “purato gāmo kīvadūro”ti pucchitvā",
  "atk-s0502a0:1297_14": "“yojana”nti vutte thokaṃ gantvā aparampi pucchitvā tenāpi “yojana”nti vutte puna thokaṃ gantvā aparampi pucchati.",
  "atk-s0502a0:1297_15": "Sopi “yojana”nti vadati.",
  "atk-s0502a0:1297_16": "So pucchitapucchitā yojananteva vadanti,",
  "atk-s0502a0:1297_17": "dīghaṃ vatidaṃ yojanaṃ,",
  "atk-s0502a0:1297_18": "ekayojanaṃ dve tīṇi yojanāni viya maññeti.",
  "atk-s0502a0:1297_19": "Bālānanti idhalokaparalokatthaṃ pana ajānantānaṃ bālānaṃ saṃsāravaṭṭassa pariyantaṃ kātuṃ asakkontānaṃ",
  "atk-s0502a0:1297_20": "yaṃ sattatiṃsabodhipakkhiyabhedaṃ saddhammaṃ ñatvā saṃsārassa antaṃ karonti,",
  "atk-s0502a0:1297_21": "taṃ saddhammaṃ avijānataṃ saṃsāro dīgho nāma hoti.",
  "atk-s0502a0:1297_22": "So hi attano dhammatāya eva dīgho nāma.",
  "atk-s0502a0:1297_23": "Vuttampi cetaṃ –",
  "atk-s0502a0:1297_24": "“anamataggoyaṃ,",
  "atk-s0502a0:1297_25": "bhikkhave, saṃsāro,",
  "atk-s0502a0:1297_26": "pubbā koṭi na paññāyatī”ti.",
  "atk-s0502a0:1297_27": "Bālānaṃ pana pariyantaṃ kātuṃ asakkontānaṃ atidīghoyevāti.",
  "atk-s0502a0:1298_0": "Desanāvasāne so puriso sotāpattiphalaṃ patto,",
  "atk-s0502a0:1298_1": "aññepi bahū sotāpattiphalādīni pattā.",
  "atk-s0502a0:1298_2": "Mahājanassa sātthikā dhammadesanā jātāti.",
  "atk-s0502a0:1299_0": "Rājā satthāraṃ vanditvā gacchantoyeva te satte bandhanā mocesi.",
  "atk-s0502a0:1299_1": "Tattha itthipurisā bandhanā muttā sīsaṃ nhatvā sakāni gehāni gacchantā “ciraṃ jīvatu no, ayyā,",
  "atk-s0502a0:1299_2": "mallikā devī,",
  "atk-s0502a0:1299_3": "taṃ nissāya jīvitaṃ labhimhā”ti mallikāya guṇakathaṃ kathayiṃsu.",
  "atk-s0502a0:1299_4": "Sāyanhasamaye bhikkhū dhammasabhāyaṃ kathaṃ samuṭṭhāpesuṃ –",
  "atk-s0502a0:1299_5": "“aho paṇḍitā vatāyaṃ, mallikā,",
  "atk-s0502a0:1299_6": "attano paññaṃ nissāya ettakassa janassa jīvitadānaṃ adāsī”ti.",
  "atk-s0502a0:1299_7": "Satthā gandhakuṭiyaṃ nisinnova tesaṃ bhikkhūnaṃ kathaṃ sutvā gandhakuṭito nikkhamitvā dhammasabhaṃ pavisitvā paññatte āsane nisīditvā “kāya nuttha,",
  "atk-s0502a0:1299_8": "bhikkhave,",
  "atk-s0502a0:1299_9": "etarahi kathāya sannisinnā”ti pucchitvā “imāya nāmā”ti vutte, “na,",
  "atk-s0502a0:1299_10": "bhikkhave, mallikā,",
  "atk-s0502a0:1299_11": "idāneva attano paññaṃ nissāya mahājanassa jīvitadānaṃ deti,",
  "atk-s0502a0:1299_12": "pubbepi adāsiyevā”ti vatvā tamatthaṃ pakāsanto atītaṃ āhari –",
  "atk-s0502a0:1300_0": "Atīte bārāṇasiyaṃ rañño putto ekaṃ nigrodharukkhaṃ upasaṅkamitvā tattha nibbattāya devatāya āyāci –",
  "atk-s0502a0:1300_1": "“sāmi devarāja,",
  "atk-s0502a0:1300_2": "imasmiṃ jambudīpe ekasatarājāno ekasataaggamahesiyo,",
  "atk-s0502a0:1300_3": "sacāhaṃ pitu accayena rajjaṃ labhissāmī,",
  "atk-s0502a0:1300_4": "etesaṃ galalohitena baliṃ karissāmī”ti.",
  "atk-s0502a0:1300_5": "So pitari kālakate rajjaṃ patvā “devatāya me ānubhāvena rajjaṃ pattaṃ,",
  "atk-s0502a0:1300_6": "balimassā karissāmī”ti mahatiyā senāya nikkhamitvā ekaṃ rājānaṃ attano vase vattetvā tena saddhiṃ aparampi",
  "atk-s0502a0:1300_7": "aparampīti sabbe rājāno attano vase katvā saddhiṃ aggamahesīhi ādāya gacchanto uggasenassa nāma sabbakaniṭṭhassa",
  "atk-s0502a0:1300_8": "rañño dhammadinnā nāma aggamahesī garugabbhā,",
  "atk-s0502a0:1300_9": "taṃ ohāya āgantvā “ettakajanaṃ visapānakaṃ pāyetvā māressāmī”ti rukkhamūlaṃ sodhāpesi.",
  "atk-s0502a0:1300_10": "Devatā cintesi –",
  "atk-s0502a0:1300_11": "“ayaṃ rājā ettake rājāno gaṇhanto ‘maṃ nissāya gahitā ime’ti cintetvā tesaṃ galalohitena mayhaṃ baliṃ kātukāmo,",
  "atk-s0502a0:1300_12": "sace panāyaṃ ete ghātessati,",
  "atk-s0502a0:1300_13": "jambudīpe rājavaṃso upacchijjissati,",
  "atk-s0502a0:1300_14": "rukkhamūlepi,",
  "atk-s0502a0:1300_15": "me asuci bhavissati,",
  "atk-s0502a0:1300_16": "sakkhissāmi nu kho etaṃ nivāretu”nti.",
  "atk-s0502a0:1300_17": "Sā upadhārentī “nāhaṃ sakkhissāmī”ti ñatvā aññampi devataṃ upasaṅkamitvā etamatthaṃ ārocetvā “tvaṃ sakkhissasī”ti āha.",
  "atk-s0502a0:1300_18": "Tāyapi paṭikkhittā aññampi aññampīti evaṃ sakalacakkavāḷadevatāyo upasaṅkamitvā tāhipi paṭikkhittā catunnaṃ",
  "atk-s0502a0:1300_19": "mahārājūnaṃ santikaṃ gantvā “mayaṃ na sakkoma,",
  "atk-s0502a0:1300_20": "amhākaṃ pana rājā amhehi puññena ca paññāya ca visiṭṭho,",
  "atk-s0502a0:1300_21": "taṃ pucchā”ti tehipi paṭikkhittakāle sakkaṃ upasaṅkamitvā tamatthaṃ ārocetvā, “deva,",
  "atk-s0502a0:1300_22": "tumhesu appossukkataṃ āpannesu khattiyavaṃso upacchijjissati,",
  "atk-s0502a0:1300_23": "tassa paṭisaraṇaṃ hothā”ti āha.",
  "atk-s0502a0:1300_24": "Sakko “ahampi naṃ paṭibāhituṃ na sakkhissāmi,",
  "atk-s0502a0:1300_25": "upāyaṃ pana te vakkhāmī”ti vatvā upāyaṃ ācikkhi – “gaccha,",
  "atk-s0502a0:1300_26": "tvaṃ rañño passantasseva rattavatthaṃ nivāsetvā attano rukkhato nikkhamitvā gamanākāraṃ dassehi.",
  "atk-s0502a0:1300_27": "Atha taṃ rājā ‘devatā gacchati,",
  "atk-s0502a0:1300_28": "nivattāpessāmi na’nti nānappakārena yācissati.",
  "atk-s0502a0:1300_29": "Atha naṃ vadeyyāsi ‘tvaṃ ekasatarājāno saddhiṃ aggamahesīhi ānetvā tesaṃ galalohitena baliṃ karissāmī’ti",
  "atk-s0502a0:1300_30": "mayhaṃ āyācitvā uggasenassa rañño deviṃ ohāya āgato,",
  "atk-s0502a0:1300_31": "nāhaṃ tādisassa musāvādassa baliṃ sampaṭicchāmī”ti,",
  "atk-s0502a0:1300_32": "“evaṃ kira vutte rājā taṃ āṇāpessati,",
  "atk-s0502a0:1300_33": "sā rañño dhammaṃ desetvā ettakassa janassa jīvitadānaṃ dassatī”ti.",
  "atk-s0502a0:1300_34": "Iminā kāraṇena sakko devatāya imaṃ upāyaṃ ācikkhi.",
  "atk-s0502a0:1300_35": "Devatā tathā akāsi.",
  "atk-s0502a0:1301_0": "Rājāpi taṃ āṇāpesi.",
  "atk-s0502a0:1301_1": "Sā āgantvā tesaṃ rājūnaṃ pariyante nisinnampi attano rājānameva vandi.",
  "atk-s0502a0:1301_2": "Rājā “mayi sabbarājajeṭṭhake ṭhite sabbakaniṭṭhaṃ attano sāmikaṃ vandatī”ti tassā kujjhi.",
  "atk-s0502a0:1301_3": "Atha naṃ sā āha –",
  "atk-s0502a0:1301_4": "“kiṃ mayhaṃ tayi paṭibaddhaṃ,",
  "atk-s0502a0:1301_5": "ayaṃ pana me sāmiko issariyassa dāyako,",
  "atk-s0502a0:1301_6": "imaṃ avanditvā kasmā taṃ vandissāmī”ti?",
  "atk-s0502a0:1301_7": "Rukkhadevatā passantasseva mahājanassa “evaṃ, bhadde, evaṃ,",
  "atk-s0502a0:1301_8": "bhadde”ti vatvā taṃ pupphamuṭṭhinā pūjesi.",
  "atk-s0502a0:1301_9": "Puna rājā āha –",
  "atk-s0502a0:1301_10": "“sace maṃ na vandasi,",
  "atk-s0502a0:1301_11": "mayhaṃ rajjasiridāyikaṃ evaṃ mahānubhāvaṃ devataṃ kasmā na vandasī”ti?",
  "atk-s0502a0:1301_12": "“Mahārāja,",
  "atk-s0502a0:1301_13": "tayā attano puññe ṭhatvā rājāno gahitā,",
  "atk-s0502a0:1301_14": "na devatāya gahetvā dinnā”ti.",
  "atk-s0502a0:1301_15": "Punapi taṃ devatā “evaṃ, bhadde, evaṃ,",
  "atk-s0502a0:1301_16": "bhadde”ti vatvā tatheva pūjesi.",
  "atk-s0502a0:1301_17": "Puna sā rājānaṃ āha –",
  "atk-s0502a0:1301_18": "“tvaṃ ‘devatāya me ettakā rājāno gahetvā dinnā’ti vadesi,",
  "atk-s0502a0:1301_19": "idāni te devatāya upari vāmapasse rukkho agginā daḍḍho,",
  "atk-s0502a0:1301_20": "sā taṃ aggiṃ nibbāpetuṃ kasmā nāsakkhi,",
  "atk-s0502a0:1301_21": "yadi evaṃ mahānubhāvā”ti.",
  "atk-s0502a0:1301_22": "Punapi taṃ devatā “evaṃ, bhadde, evaṃ,",
  "atk-s0502a0:1301_23": "bhadde”ti vatvā tatheva pūjesi.",
  "atk-s0502a0:1302_0": "Sā kathayamānā ṭhitā rodi ceva hasi ca.",
  "atk-s0502a0:1302_1": "Atha naṃ rājā “kiṃ ummattikāsī”ti āha.",
  "atk-s0502a0:1302_2": "“Kasmā deva evaṃ vadesi”?",
  "atk-s0502a0:1302_3": "“Na mādisiyo ummattikā hontī”ti.",
  "atk-s0502a0:1302_4": "Atha “naṃ kiṃ kāraṇā rodasi ceva hasasi cā”ti? “Suṇāhi, mahārāja,",
  "atk-s0502a0:1302_5": "ahañhi atīte kuladhītā hutvā patikule vasantī sāmikassa sahāyakaṃ pāhunakaṃ āgataṃ disvā tassa bhattaṃ",
  "atk-s0502a0:1302_6": "pacitukāmā ‘maṃsaṃ āharā’ti dāsiyā kahāpaṇaṃ datvā tāya maṃsaṃ alabhitvā āgatāya ‘natthi maṃsa’nti vutte",
  "atk-s0502a0:1302_7": "gehassa pacchimabhāge sayitāya eḷikāya sīsaṃ chinditvā bhattaṃ sampādesiṃ.",
  "atk-s0502a0:1302_8": "Sāhaṃ ekissāya eḷikāya sīsaṃ chinditvā niraye paccitvā pakkāvasesena tassā lomagaṇanāya sīsacchedaṃ pāpuṇiṃ,",
  "atk-s0502a0:1302_9": "‘tvaṃ ettakaṃ janaṃ vadhitvā kadā dukkhā muccissasī’ti evamahaṃ tava dukkhaṃ anussarantī rodi”nti vatvā imaṃ gāthamāha –",
  "atk-s0502a0:1303_0": "“Ekissā kaṇṭhaṃ chetvāna, lomagaṇanāya paccisaṃ;",
  "atk-s0502a0:1304_0": "Bahūnaṃ kaṇṭhe chetvāna, kathaṃ kāhasi khattiyā”ti.",
  "atk-s0502a0:1305_0": "Atha “kasmā tvaṃ hasasī”ti?",
  "atk-s0502a0:1305_1": "“‘Etasmā dukkhā muttāmhī’ti tussitvā,",
  "atk-s0502a0:1305_2": "mahārājā”ti.",
  "atk-s0502a0:1305_3": "Punapi taṃ devatā “evaṃ, bhadde, evaṃ,",
  "atk-s0502a0:1305_4": "bhadde”ti vatvā pupphamuṭṭhinā pūjesi.",
  "atk-s0502a0:1305_5": "Rājā “aho me bhāriyaṃ kataṃ kammaṃ,",
  "atk-s0502a0:1305_6": "ayaṃ kira ekaṃ eḷikaṃ vadhitvā niraye pakkāvasesena tassā lomagaṇanāya sīsacchedaṃ pāpuṇi,",
  "atk-s0502a0:1305_7": "ahaṃ ettakaṃ janaṃ vadhitvā kadā sotthiṃ pāpuṇissāmī”ti sabbe rājāno mocetvā attano mahallakatare vanditvā",
  "atk-s0502a0:1305_8": "daharadaharānaṃ añjaliṃ paggayha sabbe khamāpetvā sakasakaṭṭhānameva pahiṇi.",
  "atk-s0502a0:1306_0": "Satthā imaṃ dhammadesanaṃ āharitvā “evaṃ,",
  "atk-s0502a0:1306_1": "bhikkhave,",
  "atk-s0502a0:1306_2": "na idāneva,",
  "atk-s0502a0:1306_3": "mallikā devī,",
  "atk-s0502a0:1306_4": "attano paññaṃ nissāya mahājanassa jīvitadānaṃ deti,",
  "atk-s0502a0:1306_5": "pubbepi adāsiyevā”ti vatvā atītaṃ samodhānesi –",
  "atk-s0502a0:1306_6": "“tadā bārāṇasirājā pasenadi kosalo ahosi,",
  "atk-s0502a0:1306_7": "dhammadinnā,",
  "atk-s0502a0:1306_8": "devī mallikā,",
  "atk-s0502a0:1306_9": "rukkhadevatā ahamevā”ti.",
  "atk-s0502a0:1306_10": "Evaṃ atītaṃ samodhānetvā puna dhammaṃ desento,",
  "atk-s0502a0:1306_11": "“bhikkhave,",
  "atk-s0502a0:1306_12": "pāṇātipāto nāma na kattabbayuttako.",
  "atk-s0502a0:1306_13": "Pāṇātipātino hi dīgharattaṃ socantī”ti vatvā imā gāthā āha –",
  "atk-s0502a0:1307_0": "“Idha socati pecca socati,",
  "atk-s0502a0:1308_0": "Pāpakārī ubhayattha socati;",
  "atk-s0502a0:1309_0": "So socati so vihaññati,",
  "atk-s0502a0:1310_0": "Disvā kammakiliṭṭhamattano”ti. ;",
  "atk-s0502a0:1311_0": "“Evaṃ ce sattā jāneyyuṃ, dukkhāyaṃ jātisambhavo;",
  "atk-s0502a0:1312_0": "Na pāṇo pāṇinaṃ haññe, pāṇaghātī hi socatī”ti. ;",
  "atk-s0502a0:1313_0": "Aññatarapurisavatthu paṭhamaṃ.",
  "atk-s0502a0:1314_0": "2. Mahākassapattherasaddhivihārikavatthu",
  "atk-s0502a0:1315_0": "Carañce nādhigaccheyyāti imaṃ dhammadesanaṃ satthā sāvatthiyaṃ jetavane viharanto mahākassapattherassa saddhivihārikaṃ ārabbha kathesi.",
  "atk-s0502a0:1315_1": "Desanā rājagahe samuṭṭhitā.",
  "atk-s0502a0:1316_0": "Theraṃ kira rājagahaṃ nissāya pippaliguhāyaṃ vasantaṃ dve saddhivihārikā upaṭṭhahiṃsu.",
  "atk-s0502a0:1316_1": "Tesu eko sakkaccaṃ vattaṃ karoti,",
  "atk-s0502a0:1316_2": "eko tena kataṃ kataṃ attanā kataṃ viya dassento mukhodakadantakaṭṭhānaṃ paṭiyāditabhāvaṃ ñatvā, “bhante,",
  "atk-s0502a0:1316_3": "mukhodakadantakaṭṭhāni me paṭiyāditāni,",
  "atk-s0502a0:1316_4": "mukhaṃ dhovathā”ti vadati,",
  "atk-s0502a0:1316_5": "pādadhovananhānādikālepi evameva vadati.",
  "atk-s0502a0:1316_6": "Itaro cintesi –",
  "atk-s0502a0:1316_7": "“ayaṃ niccakālaṃ mayā kataṃ kataṃ attanā kataṃ viya katvā dasseti, hotu,",
  "atk-s0502a0:1316_8": "kattabbayuttakamassa karissāmī”ti.",
  "atk-s0502a0:1316_9": "Tassa bhuñjitvā supantasseva nhānodakaṃ tāpetvā ekasmiṃ ghaṭe katvā piṭṭhikoṭṭhake ṭhapesi,",
  "atk-s0502a0:1316_10": "udakatāpanabhājane pana nāḷimattaṃ udakaṃ sesetvā usumaṃ muñcantaṃ ṭhapesi.",
  "atk-s0502a0:1316_11": "Taṃ itaro sāyanhasamaye pabujjhitvā usumaṃ nikkhantaṃ disvā “udakaṃ tāpetvā koṭṭhake ṭhapitaṃ bhavissatī”ti vegena gantvā theraṃ vanditvā, “bhante,",
  "atk-s0502a0:1316_12": "koṭṭhake udakaṃ ṭhapitaṃ,",
  "atk-s0502a0:1316_13": "nhāyathā”ti vatvā therena saddhiṃyeva koṭṭhakaṃ pāvisi.",
  "atk-s0502a0:1316_14": "Thero udakaṃ apassanto “kahaṃ udakaṃ,",
  "atk-s0502a0:1316_15": "āvuso”ti āha.",
  "atk-s0502a0:1316_16": "Daharo aggisālaṃ gantvā bhājane uḷuṅkaṃ otāretvā tucchabhāvaṃ ñatvā “passatha duṭṭhassa kammaṃ tucchabhājanaṃ uddhane āropetvā kuhiṃ gato,",
  "atk-s0502a0:1316_17": "ahaṃ ‘koṭṭhake udaka’nti saññāya ārocesi”nti ujjhāyanto ghaṭaṃ ādāya titthaṃ agamāsi.",
  "atk-s0502a0:1316_18": "Itaropi piṭṭhikoṭṭhakato udakaṃ āharitvā koṭṭhake ṭhapesi.",
  "atk-s0502a0:1317_0": "Thero cintesi –",
  "atk-s0502a0:1317_1": "“ayaṃ daharo ‘udakaṃ me tāpetvā koṭṭhake ṭhapitaṃ, etha, bhante,",
  "atk-s0502a0:1317_2": "nhāyathā’ti vatvā idāni ujjhāyanto ghaṭaṃ ādāya titthaṃ gacchati,",
  "atk-s0502a0:1317_3": "kiṃ nu kho eta”nti upadhārento “ettakaṃ kālaṃ esa daharo iminā kataṃ vattaṃ attanāva kataṃ viya pakāsetī”ti",
  "atk-s0502a0:1317_4": "ñatvā sāyaṃ āgantvā nisinnassa ovādamadāsi, “āvuso,",
  "atk-s0502a0:1317_5": "bhikkhunā nāma ‘attanā katameva kata’nti vattuṃ vaṭṭati,",
  "atk-s0502a0:1317_6": "no akataṃ,",
  "atk-s0502a0:1317_7": "tvaṃ idāneva ‘koṭṭhake udakaṃ ṭhapitaṃ, nhāyatha,",
  "atk-s0502a0:1317_8": "bhante’ti vatvā mayi pavisitvā ṭhite ghaṭaṃ ādāya ujjhāyanto gacchasi,",
  "atk-s0502a0:1317_9": "pabbajitassa nāma evaṃ kātuṃ na vaṭṭatī”ti.",
  "atk-s0502a0:1317_10": "So “passatha therassa kammaṃ,",
  "atk-s0502a0:1317_11": "udakamattakaṃ nāma nissāya maṃ evaṃ vadesī”ti kujjhitvā punadivase therena saddhiṃ piṇḍāya na pāvisi.",
  "atk-s0502a0:1317_12": "Thero itarena saddhiṃ ekaṃ padesaṃ agamāsi.",
  "atk-s0502a0:1317_13": "So tasmiṃ gate therassa upaṭṭhākakulaṃ gantvā “thero kahaṃ,",
  "atk-s0502a0:1317_14": "bhante”ti puṭṭho “therassa aphāsukaṃ jātaṃ,",
  "atk-s0502a0:1317_15": "vihāreyeva nisinno”ti āha.",
  "atk-s0502a0:1317_16": "“Kiṃ pana, bhante,",
  "atk-s0502a0:1317_17": "laddhuṃ vaṭṭatī”ti?",
  "atk-s0502a0:1317_18": "“Evarūpaṃ kira nāma āhāraṃ dethā”ti vutte tena vuttaniyāmeneva sampādetvā adaṃsu.",
  "atk-s0502a0:1317_19": "So antarāmaggeva taṃ bhattaṃ bhuñjitvā vihāraṃ gato.",
  "atk-s0502a0:1317_20": "Theropi gataṭṭhāne mahantaṃ sukhumavatthaṃ labhitvā attanā saddhiṃ gatadaharassa adāsi.",
  "atk-s0502a0:1317_21": "So taṃ rajitvā attano nivāsanapārupanaṃ akāsi.",
  "atk-s0502a0:1318_0": "Thero punadivase taṃ upaṭṭhākakulaṃ gantvā, “bhante,",
  "atk-s0502a0:1318_1": "‘tumhākaṃ kira aphāsukaṃ jāta’nti amhehi daharena vuttaniyāmeneva paṭiyādetvā āhāro pesito,",
  "atk-s0502a0:1318_2": "paribhuñjitvā vo phāsukaṃ jāta”nti vutte tuṇhī ahosi.",
  "atk-s0502a0:1318_3": "Vihāraṃ pana gantvā taṃ daharaṃ vanditvā nisinnaṃ evamāha – “āvuso,",
  "atk-s0502a0:1318_4": "tayā kira hiyyo,",
  "atk-s0502a0:1318_5": "idaṃ nāma kataṃ,",
  "atk-s0502a0:1318_6": "idaṃ pabbajitānaṃ na anucchavikaṃ,",
  "atk-s0502a0:1318_7": "viññattiṃ katvā bhuñjituṃ na vaṭṭatī”ti.",
  "atk-s0502a0:1318_8": "So kujjhitvā there āghātaṃ bandhitvā “purimadivase udakamattaṃ nissāya maṃ musāvādiṃ katvā ajja attano",
  "atk-s0502a0:1318_9": "upaṭṭhākakule bhattamuṭṭhiyā bhuttakāraṇā maṃ ‘viññattiṃ katvā bhuñjituṃ na vaṭṭatī’ti vadati,",
  "atk-s0502a0:1318_10": "vatthampi tena attano upaṭṭhākasseva dinnaṃ,",
  "atk-s0502a0:1318_11": "aho therassa bhāriyaṃ kammaṃ,",
  "atk-s0502a0:1318_12": "jānissāmissa kattabbayuttaka”nti punadivase there gāmaṃ pavisante sayaṃ vihāre ohīyitvā daṇḍaṃ gahetvā",
  "atk-s0502a0:1318_13": "paribhogabhājanāni bhinditvā therassa paṇṇasālāya aggiṃ datvā yaṃ na jhāyati,",
  "atk-s0502a0:1318_14": "taṃ muggarena paharanto bhinditvā nikkhamitvā palāto.",
  "atk-s0502a0:1318_15": "So kālaṃ katvā avīcimahāniraye nibbatti.",
  "atk-s0502a0:1319_0": "Mahājano kathaṃ samuṭṭhāpesi –",
  "atk-s0502a0:1319_1": "“therassa kira saddhivihāriko ovādamattaṃ asahanto kujjhitvā paṇṇasālaṃ jhāpetvā palāto”ti.",
  "atk-s0502a0:1319_2": "Atheko bhikkhu aparabhāge rājagahā nikkhamitvā satthāraṃ daṭṭhukāmo jetavanaṃ gantvā satthāraṃ vanditvā",
  "atk-s0502a0:1319_3": "satthārā paṭisanthāraṃ katvā “kuto āgatosī”ti puṭṭho “rājagahato,",
  "atk-s0502a0:1319_4": "bhante”ti āha.",
  "atk-s0502a0:1319_5": "“Mama puttassa mahākassapassa khamanīya”nti?",
  "atk-s0502a0:1319_6": "“Khamanīyaṃ, bhante,",
  "atk-s0502a0:1319_7": "eko pana saddhivihāriko ovādamattena kujjhitvā paṇṇasālaṃ jhāpetvā palāto”ti.",
  "atk-s0502a0:1319_8": "Satthā “na so idāneva ovādaṃ sutvā kujjhati,",
  "atk-s0502a0:1319_9": "pubbepi kujjhiyeva.",
  "atk-s0502a0:1319_10": "Na idāneva kuṭiṃ dūseti,",
  "atk-s0502a0:1319_11": "pubbepi dūsesiyevā”ti vatvā atītaṃ āhari –",
  "atk-s0502a0:1320_0": "Atīte bārāṇasiyaṃ brahmadatte rajjaṃ kārente himavantapadese eko siṅgilasakuṇo kulāvakaṃ katvā vasi.",
  "atk-s0502a0:1320_1": "Athekadivasaṃ deve vassante eko makkaṭo sītena kampamāno taṃ padesaṃ agamāsi.",
  "atk-s0502a0:1320_2": "Siṅgilo taṃ disvā gāthamāha –",
  "atk-s0502a0:1321_0": "“Manussasseva te sīsaṃ, hatthapādā ca vānara;",
  "atk-s0502a0:1322_0": "Atha kena nu vaṇṇena, agāraṃ te na vijjatī”ti. ;",
  "atk-s0502a0:1323_0": "Makkaṭo “kiñcāpi me hatthapādā atthi,",
  "atk-s0502a0:1323_1": "yāya pana paññāya vicāretvā agāraṃ kareyyaṃ,",
  "atk-s0502a0:1323_2": "sā me paññā natthī”ti cintetvā tamatthaṃ viññāpetukāmo imaṃ gāthamāha –",
  "atk-s0502a0:1324_0": "“Manussasseva me sīsaṃ, hatthapādā ca siṅgila;",
  "atk-s0502a0:1325_0": "Yāhu seṭṭhā manussesu, sā me paññā na vijjatī”ti. ;",
  "atk-s0502a0:1326_0": "Atha naṃ “evarūpassa tava kathaṃ gharāvāso ijjhissatī”ti garahanto siṅgilo imaṃ gāthādvayamāha –",
  "atk-s0502a0:1327_0": "“Anavaṭṭhitacittassa, lahucittassa dubbhino;",
  "atk-s0502a0:1328_0": "Niccaṃ addhuvasīlassa, sukhabhāvo na vijjati.",
  "atk-s0502a0:1329_0": "“So karassu ānubhāvaṃ, vītivattassu sīliyaṃ;",
  "atk-s0502a0:1330_0": "Sītavātaparittāṇaṃ, karassu kuṭavaṃ kapī”ti. ;",
  "atk-s0502a0:1331_0": "Makkaṭo “ayaṃ maṃ anavaṭṭhitacittaṃ lahucittaṃ mittadubbhiṃ addhuvasīlaṃ karoti,",
  "atk-s0502a0:1331_1": "idānissa mittadubbhibhāvaṃ dassessāmī”ti kulāvakaṃ viddhaṃsetvā vippakiri.",
  "atk-s0502a0:1331_2": "Sakuṇo tasmiṃ kulāvakaṃ gaṇhante eva ekena passena nikkhamitvā palāyi.",
  "atk-s0502a0:1332_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0502a0:1332_1": "“tadā makkaṭo kuṭidūsakabhikkhu ahosi,",
  "atk-s0502a0:1332_2": "siṅgilasakuṇo kassapo ahosī”ti.",
  "atk-s0502a0:1332_3": "Jātakaṃ samodhānetvā “evaṃ,",
  "atk-s0502a0:1332_4": "bhikkhave,",
  "atk-s0502a0:1332_5": "na idāneva,",
  "atk-s0502a0:1332_6": "pubbepi so ovādakkhaṇe kujjhitvā kuṭiṃ dūsesi,",
  "atk-s0502a0:1332_7": "mama puttassa kassapassa evarūpena bālena saddhiṃ vasanato ekakasseva nivāso seyyo”ti vatvā imaṃ gāthamāha –",
  "atk-s0502a0:1333_0": "61.",
  "atk-s0502a0:1334_0": "“Carañce nādhigaccheyya, seyyaṃ sadisamattano;",
  "atk-s0502a0:1335_0": "Ekacariyaṃ daḷhaṃ kayirā, natthi bāle sahāyatā”ti.",
  "atk-s0502a0:1336_0": "Tattha caranti iriyāpathacāraṃ aggahetvā manasācāro veditabbo,",
  "atk-s0502a0:1336_1": "kalyāṇamittaṃ pariyesantoti attho.",
  "atk-s0502a0:1336_2": "Seyyaṃ sadisamattanoti attano sīlasamādhipaññāguṇehi adhikataraṃ vā sadisaṃ vā na labheyya ce.",
  "atk-s0502a0:1336_3": "Ekacariyanti etesu hi seyyaṃ labhamāno sīlādīhi vaḍḍhati,",
  "atk-s0502a0:1336_4": "sadisaṃ labhamāno na parihāyati,",
  "atk-s0502a0:1336_5": "hīnena pana saddhiṃ ekato vasanto ekato saṃbhogaparibhogaṃ karonto sīlādīhi parihāyati.",
  "atk-s0502a0:1336_6": "Tena vuttaṃ –",
  "atk-s0502a0:1336_7": "“evarūpo puggalo na sevitabbo na bhajitabbo na payirupāsitabbo aññatra anuddayā aññatra anukampā”ti.",
  "atk-s0502a0:1336_8": "Tasmā sace kāruññaṃ paṭicca “ayaṃ maṃ nissāya sīlādīhi vaḍḍhissatī”ti tamhā puggalā kiñci apaccāsīsanto taṃ saṅgaṇhituṃ sakkoti,",
  "atk-s0502a0:1336_9": "iccetaṃ kusalaṃ.",
  "atk-s0502a0:1336_10": "No ce sakkoti,",
  "atk-s0502a0:1336_11": "ekacariyaṃ daḷhaṃ kayirā ekībhāvameva thiraṃ katvā sabbairiyāpathesu ekakova vihareyya.",
  "atk-s0502a0:1336_12": "Kiṃ kāraṇā?",
  "atk-s0502a0:1336_13": "Natthi bāle sahāyatāti sahāyatā nāma cūḷasīlaṃ majjhimasīlaṃ mahāsīlaṃ dasa kathāvatthūni terasa dhutaṅgaguṇā",
  "atk-s0502a0:1336_14": "vipassanāguṇā cattāro maggā cattāri phalāni tisso vijjā cha abhiññā.",
  "atk-s0502a0:1336_15": "Ayaṃ sahāyatāguṇo bālaṃ nissāya natthīti.",
  "atk-s0502a0:1337_0": "Desanāvasāne āgantuko bhikkhu sotāpattiphalaṃ patto,",
  "atk-s0502a0:1337_1": "aññepi bahū sotāpattiphalādīni pāpuṇiṃsu,",
  "atk-s0502a0:1337_2": "desanā mahājanassa sātthikā ahosīti.",
  "atk-s0502a0:1338_0": "Mahākassapattherasaddhivihārikavatthu dutiyaṃ.",
  "atk-s0502a0:1339_0": "3. Ānandaseṭṭhivatthu",
  "atk-s0502a0:1340_0": "Puttā matthīti imaṃ dhammadesanaṃ satthā sāvatthiyaṃ viharanto ānandaseṭṭhiṃ ārabbha kathesi.",
  "atk-s0502a0:1341_0": "Sāvatthiyaṃ kira ānandaseṭṭhi nāma cattālīsakoṭivibhavo mahāmaccharī ahosi.",
  "atk-s0502a0:1341_1": "So anvaḍḍhamāsaṃ ñātake sannipātetvā puttaṃ mūlasiriṃ nāma tīsu velāsu evaṃ ovadati –",
  "atk-s0502a0:1341_2": "“idaṃ cattālīsakoṭidhanaṃ ‘bahū”’ti mā saññaṃ kari,",
  "atk-s0502a0:1341_3": "vijjamānaṃ dhanaṃ na dātabbaṃ,",
  "atk-s0502a0:1341_4": "navaṃ dhanaṃ uppādetabbaṃ.",
  "atk-s0502a0:1341_5": "Ekekampi hi kahāpaṇaṃ vayaṃ karontassa pana khīyateva. Tasmā –",
  "atk-s0502a0:1342_0": "“Añjanānaṃ khayaṃ disvā, upacikānañca ācayaṃ;",
  "atk-s0502a0:1343_0": "Madhūnañca samāhāraṃ, paṇḍito gharamāvase”ti.",
  "atk-s0502a0:1344_0": "So aparena samayena attano pañca mahānidhiyo puttassa anācikkhitvā dhananissito maccheramalamalino kālaṃ",
  "atk-s0502a0:1344_1": "katvā tasseva nagarassa ekasmiṃ dvāragāmake caṇḍālānaṃ kulasahassaṃ paṭivasati.",
  "atk-s0502a0:1344_2": "Tatthekissā caṇḍāliyā kucchismiṃ paṭisandhiṃ gaṇhi.",
  "atk-s0502a0:1344_3": "Rājā tassa kālakiriyaṃ sutvā puttamassa mūlasiriṃ pakkosāpetvā seṭṭhiṭṭhāne ṭhapesi.",
  "atk-s0502a0:1344_4": "Tampi caṇḍālakulasahassaṃ ekatova bhatiyā kammaṃ katvā jīvamānaṃ tassa paṭisandhiggahaṇato paṭṭhāya neva bhatiṃ labhati,",
  "atk-s0502a0:1344_5": "na yāpanamattato paraṃ bhattapiṇḍampi.",
  "atk-s0502a0:1344_6": "Te “mayaṃ etarahi kammaṃ karontāpi piṇḍabhattampi na labhāma,",
  "atk-s0502a0:1344_7": "amhākaṃ antare kāḷakaṇṇiyā bhavitabba”nti dve koṭṭhāsā hutvā yāva tassa mātāpitaro visuṃ honti,",
  "atk-s0502a0:1344_8": "tāva vibhajitvā “imasmiṃ kule kāḷakaṇṇī uppannā”ti tassa mātaraṃ nīhariṃsu.",
  "atk-s0502a0:1345_0": "Sāpi yāvassā so kucchigato,",
  "atk-s0502a0:1345_1": "tāva yāpanamattampi kicchena labhitvā puttaṃ vijāyi.",
  "atk-s0502a0:1345_2": "Tassa hatthā ca pādā ca akkhīni ca kaṇṇā ca nāsā ca mukhañca yathāṭhāne na ahesuṃ.",
  "atk-s0502a0:1345_3": "So evarūpena aṅgavekallena samannāgato paṃsupisācako viya ativirūpo ahosi.",
  "atk-s0502a0:1345_4": "Evaṃ santepi taṃ mātā na pariccaji.",
  "atk-s0502a0:1345_5": "Kucchiyaṃ vasitaputtasmiñhi sineho balavā hoti.",
  "atk-s0502a0:1345_6": "Sā taṃ kicchena posayamānā taṃ ādāya gatadivase kiñci alabhitvā gehe katvā sayameva gatadivase bhatiṃ labhati.",
  "atk-s0502a0:1345_7": "Atha naṃ piṇḍāya caritvā jīvituṃ samatthakāle sā kapālakaṃ hatthe ṭhapetvā, “tāta,",
  "atk-s0502a0:1345_8": "mayaṃ taṃ nissāya mahādukkhaṃ pattā,",
  "atk-s0502a0:1345_9": "idāni na sakkomi taṃ posetuṃ,",
  "atk-s0502a0:1345_10": "imasmiṃ nagare kapaṇaddhikādīnaṃ paṭiyattabhattāni atthi,",
  "atk-s0502a0:1345_11": "tattha bhikkhāya caritvā jīvāhī”ti taṃ vissajjesi.",
  "atk-s0502a0:1345_12": "So gharapaṭipāṭiyā caranto ānandaseṭṭhikāle nivuttaṭṭhānaṃ gantvā jātissaro hutvā attano gehaṃ pāvisi.",
  "atk-s0502a0:1345_13": "Tīsu pana dvārakoṭṭhakesu na koci sallakkhesi.",
  "atk-s0502a0:1345_14": "Catutthe dvārakoṭṭhake mūlasiriseṭṭhino puttakā disvā ubbiggahadayā parodiṃsu.",
  "atk-s0502a0:1345_15": "Atha naṃ seṭṭhipurisā “nikkhama kāḷakaṇṇī”ti pothetvā nīharitvā saṅkāraṭṭhāne khipiṃsu.",
  "atk-s0502a0:1345_16": "Satthā ānandattherena pacchāsamaṇena piṇḍāya caranto taṃ ṭhānaṃ patto theraṃ oloketvā tena puṭṭho taṃ pavattiṃ ācikkhi.",
  "atk-s0502a0:1345_17": "Thero mūlasiriṃ pakkosāpesi.",
  "atk-s0502a0:1345_18": "Atha mahājanakāyo sannipati.",
  "atk-s0502a0:1345_19": "Satthā mūlasiriṃ āmantetvā “jānāsi eta”nti pucchitvā “na jānāmī”ti vutte,",
  "atk-s0502a0:1345_20": "“pitā te ānandaseṭṭhī”ti vatvā asaddahantaṃ “ānandaseṭṭhi puttassa te pañca mahānidhiyo ācikkhāhī”ti ācikkhāpetvā saddahāpesi.",
  "atk-s0502a0:1345_21": "So satthāraṃ saraṇaṃ agamāsi.",
  "atk-s0502a0:1345_22": "Tassa dhammaṃ desento imaṃ gāthamāha –",
  "atk-s0502a0:1346_0": "62.",
  "atk-s0502a0:1347_0": "“Puttā matthi dhanammatthi, iti bālo vihaññati;",
  "atk-s0502a0:1348_0": "Attā hi attano natthi, kuto puttā kuto dhana”nti.",
  "atk-s0502a0:1349_0": "Tassattho –",
  "atk-s0502a0:1349_1": "puttā me atthi,",
  "atk-s0502a0:1349_2": "dhanaṃ me atthi,",
  "atk-s0502a0:1349_3": "iti bālo puttataṇhāya ceva dhanataṇhāya ca haññati vihaññati dukkhayati,",
  "atk-s0502a0:1349_4": "“puttā me nassiṃsū”ti vihaññati,",
  "atk-s0502a0:1349_5": "“nassantī”ti vihaññati,",
  "atk-s0502a0:1349_6": "“nassissantī”ti vihaññati.",
  "atk-s0502a0:1349_7": "Dhanepi eseva nayo.",
  "atk-s0502a0:1349_8": "Iti chahākārehi vihaññati.",
  "atk-s0502a0:1349_9": "“Putte posessāmī”ti rattiñca divā ca thalajalapathādīsu nānappakārato vāyamantopi vihaññati,",
  "atk-s0502a0:1349_10": "“dhanaṃ uppādessāmī”ti kasivāṇijjādīni karontopi vihaññateva.",
  "atk-s0502a0:1349_11": "Evaṃ vihaññassa ca attā hi attano natthi tena vighātena dukkhitaṃ attānaṃ sukhitaṃ kātuṃ asakkontassa pavattiyampissa attā hi attano natthi,",
  "atk-s0502a0:1349_12": "maraṇamañce nipannassa māraṇantikāhi vedanāhi aggijālāhi viya pariḍayhamānassa chijjamānesu sandhibandhanesu,",
  "atk-s0502a0:1349_13": "bhijjamānesu aṭṭhisaṅghāṭesu nimīletvā paralokaṃ ummīletvā idhalokaṃ passantassāpi divase divase dvikkhattuṃ",
  "atk-s0502a0:1349_14": "nhāpetvā tikkhattuṃ bhojetvā gandhamālādīhi alaṅkaritvā yāvajīvaṃ positopi sahāyabhāvena dukkhaparittāṇaṃ",
  "atk-s0502a0:1349_15": "kātuṃ asamatthatāya attā hi attano natthi.",
  "atk-s0502a0:1349_16": "Kuto puttā kuto dhanaṃ puttā vā dhanaṃ vā tasmiṃ samaye kimeva karissanti,",
  "atk-s0502a0:1349_17": "ānandaseṭṭhinopi kassaci kiñci adatvā puttassatthāya dhanaṃ saṇṭhapetvā pubbe vā maraṇamañce nipannassa,",
  "atk-s0502a0:1349_18": "idāni vā imaṃ dukkhaṃ pattassa kuto puttā kuto dhanaṃ.",
  "atk-s0502a0:1349_19": "Puttā vā dhanaṃ vā tasmiṃ samaye kiṃ dukkhaṃ hariṃsu,",
  "atk-s0502a0:1349_20": "kiṃ vā sukhaṃ uppādayiṃsūti.",
  "atk-s0502a0:1350_0": "Desanāvasāne caturāsītiyā pāṇasahassānaṃ dhammābhisamayo ahosi. Desanā mahājanassa sātthikā ahosīti.",
  "atk-s0502a0:1351_0": "Ānandaseṭṭhivatthu tatiyaṃ.",
  "atk-s0502a0:1352_0": "4. Gaṇṭhibhedakacoravatthu",
  "atk-s0502a0:1353_0": "Yo bāloti imaṃ dhammadesanaṃ satthā jetavane viharanto gaṇṭhibhedakacore ārabbha kathesi.",
  "atk-s0502a0:1354_0": "Te kira dve sahāyakā dhammassavanatthāya gacchantena mahājanena saddhiṃ jetavanaṃ gantvā eko dhammakathaṃ assosi,",
  "atk-s0502a0:1354_1": "eko attano gayhūpagaṃ olokesi.",
  "atk-s0502a0:1354_2": "Tesu eko dhammaṃ suṇamāno sotāpattiphalaṃ pāpuṇi,",
  "atk-s0502a0:1354_3": "itaro ekassa dussante baddhaṃ pañcamāsakamattaṃ labhi.",
  "atk-s0502a0:1354_4": "Tassa taṃ gehe pākabhattaṃ jātaṃ,",
  "atk-s0502a0:1354_5": "itarassa gehe na paccati.",
  "atk-s0502a0:1354_6": "Atha naṃ sahāyakacoro attano bhariyāya saddhiṃ uppaṇḍayamāno “tvaṃ atipaṇḍitatāya attano gehe pākabhattamūlampi na nipphādesī”ti āha.",
  "atk-s0502a0:1354_7": "Itaro pana “bālabhāveneva vatāyaṃ attano paṇḍitabhāvaṃ maññatī”ti taṃ pavattiṃ satthu ārocetuṃ ñātīhi saddhiṃ jetavanaṃ gantvā ārocesi.",
  "atk-s0502a0:1354_8": "Satthā tassa dhammaṃ desento imaṃ gāthamāha –",
  "atk-s0502a0:1355_0": "63.",
  "atk-s0502a0:1356_0": "“Yo bālo maññati bālyaṃ, paṇḍito vāpi tena so;",
  "atk-s0502a0:1357_0": "Bālo ca paṇḍitamānī, sa ve ‘bālo’ti vuccatī”ti.",
  "atk-s0502a0:1358_0": "Tattha yo bāloti yo andhabālo apaṇḍito samāno “bālo aha”nti attano bālyaṃ bālabhāvaṃ maññati jānāti.",
  "atk-s0502a0:1358_1": "Tena soti tena kāraṇena so puggalo paṇḍito vāpi hoti paṇḍitasadiso vā.",
  "atk-s0502a0:1358_2": "So hi “bālo aha”nti jānamāno aññaṃ paṇḍitaṃ upasaṅkamanto payirupāsanto tena paṇḍitabhāvatthāya ovadiyamāno",
  "atk-s0502a0:1358_3": "anusāsiyamāno taṃ ovādaṃ gaṇhitvā paṇḍito vā hoti paṇḍitataro vā.",
  "atk-s0502a0:1358_4": "Sa ve bāloti yo ca bālo samāno “ko añño mayā sadiso bahussuto vā dhammakathiko vā vinayadharo vā dhutaṅgadharo vā atthī”ti evaṃ paṇḍitamānī hoti.",
  "atk-s0502a0:1358_5": "So aññaṃ paṇḍitaṃ anupasaṅkamanto apayirupāsanto neva pariyattiṃ uggaṇhāti,",
  "atk-s0502a0:1358_6": "na paṭipattiṃ pūreti,",
  "atk-s0502a0:1358_7": "ekantabālabhāvameva pāpuṇāti.",
  "atk-s0502a0:1358_8": "So gaṇṭhibhedakacoro viya.",
  "atk-s0502a0:1358_9": "Tena vuttaṃ “sa ve ‘bālo’ti vuccatī”ti.",
  "atk-s0502a0:1359_0": "Desanāpariyosāne itarassa ñātakehi saddhiṃ mahājano sotāpattiphalādīni pāpuṇīti.",
  "atk-s0502a0:1360_0": "Gaṇṭhibhedakacoravatthu catutthaṃ.",
  "atk-s0502a0:1361_0": "5. Udāyittheravatthu",
  "atk-s0502a0:1362_0": "Yāvajīvampi ce bāloti imaṃ dhammadesanaṃ satthā jetavane viharanto udāyittheraṃ ārabbha kathesi.",
  "atk-s0502a0:1363_0": "So kira mahātheresu paṭikkantesu dhammasabhaṃ gantvā dhammāsane nisīdi.",
  "atk-s0502a0:1363_1": "Atha naṃ ekadivasaṃ āgantukā bhikkhū disvā “ayaṃ bahussuto mahāthero bhavissatī”ti maññamānā khandhādipaṭisaṃyuttaṃ",
  "atk-s0502a0:1363_2": "pañhaṃ pucchitvā kiñci ajānamānaṃ “ko eso,",
  "atk-s0502a0:1363_3": "buddhehi saddhiṃ ekavihāre vasamāno khandhadhātuāyatanamattampi na jānātī”ti garahitvā taṃ pavattiṃ tathāgatassa ārocesuṃ.",
  "atk-s0502a0:1363_4": "Satthā tesaṃ dhammaṃ desento imaṃ gāthamāha –",
  "atk-s0502a0:1364_0": "64.",
  "atk-s0502a0:1365_0": "“Yāvajīvampi ce bālo, paṇḍitaṃ payirupāsati;",
  "atk-s0502a0:1366_0": "Na so dhammaṃ vijānāti, dabbī sūparasaṃ yathā”ti.",
  "atk-s0502a0:1367_0": "Tassattho –",
  "atk-s0502a0:1367_1": "bālo nāmesa yāvajīvampi paṇḍitaṃ upasaṅkamanto payirupāsanto “idaṃ buddhavacanaṃ,",
  "atk-s0502a0:1367_2": "ettakaṃ buddhavacana”nti evaṃ pariyattidhammaṃ vā “ayaṃ cāro,",
  "atk-s0502a0:1367_3": "ayaṃ vihāro,",
  "atk-s0502a0:1367_4": "ayaṃ ācāro,",
  "atk-s0502a0:1367_5": "ayaṃ gocaro,",
  "atk-s0502a0:1367_6": "idaṃ sāvajjaṃ,",
  "atk-s0502a0:1367_7": "idaṃ anavajjaṃ,",
  "atk-s0502a0:1367_8": "idaṃ sevitabbaṃ,",
  "atk-s0502a0:1367_9": "idaṃ na sevitabbaṃ,",
  "atk-s0502a0:1367_10": "idaṃ paṭivijjhitabbaṃ,",
  "atk-s0502a0:1367_11": "idaṃ sacchikātabba”nti evaṃ paṭipattipaṭivedhadhammaṃ vā na jānāti.",
  "atk-s0502a0:1367_12": "Yathā kiṃ?",
  "atk-s0502a0:1367_13": "Dabbī sūparasaṃ yathāti.",
  "atk-s0502a0:1367_14": "Yathā hi dabbī yāva parikkhayā nānappakārāya sūpavikatiyā samparivattamānāpi “idaṃ loṇikaṃ,",
  "atk-s0502a0:1367_15": "idaṃ aloṇikaṃ,",
  "atk-s0502a0:1367_16": "idaṃ tittakaṃ,",
  "atk-s0502a0:1367_17": "idaṃ khārikaṃ,",
  "atk-s0502a0:1367_18": "idaṃ kaṭukaṃ,",
  "atk-s0502a0:1367_19": "idaṃ ambilaṃ,",
  "atk-s0502a0:1367_20": "idaṃ anambilaṃ,",
  "atk-s0502a0:1367_21": "idaṃ kasāva”nti sūparasaṃ na jānāti,",
  "atk-s0502a0:1367_22": "evameva bālo yāvajīvampi paṇḍitaṃ payirupāsamāno vuttappakāraṃ dhammaṃ na jānātīti.",
  "atk-s0502a0:1368_0": "Desanāvasāne āgantukā bhikkhū āsavehi cittāni vimucciṃsūti.",
  "atk-s0502a0:1369_0": "Udāyittheravatthu pañcamaṃ.",
  "atk-s0502a0:1370_0": "6. Tiṃsamattapāveyyakabhikkhuvatthu",
  "atk-s0502a0:1371_0": "Muhuttamapi ce viññūti imaṃ dhammadesanaṃ satthā jetavane viharanto tiṃsamatte pāveyyake bhikkhū ārabbha kathesi.",
  "atk-s0502a0:1372_0": "Tesañhi bhagavā itthiṃ pariyesantānaṃ kappāsikavanasaṇḍe paṭhamaṃ dhammaṃ desesi.",
  "atk-s0502a0:1372_1": "Tadā te sabbeva ehibhikkhubhāvaṃ patvā iddhimayapattacīvaradharā hutvā terasa dhutaṅgāni samādāya vattamānā",
  "atk-s0502a0:1372_2": "punapi dīghassa addhuno accayena satthāraṃ upasaṅkamitvā anamataggadhammadesanaṃ sutvā tasmiṃyeva āsane",
  "atk-s0502a0:1372_3": "arahattaṃ pāpuṇiṃsu.",
  "atk-s0502a0:1372_4": "Bhikkhū “aho vatimehi bhikkhūhi khippameva dhammo viññāto”ti dhammasabhāyaṃ kathaṃ samuṭṭhāpesuṃ.",
  "atk-s0502a0:1372_5": "Satthā taṃ sutvā “na,",
  "atk-s0502a0:1372_6": "bhikkhave, idāneva,",
  "atk-s0502a0:1372_7": "pubbepi ime tiṃsamattā sahāyakā dhuttā hutvā tuṇḍilajātake mahātuṇḍilassa dhammadesanaṃ sutvāpi khippameva dhammaṃ viññāya pañca sīlāni samādiyiṃsu,",
  "atk-s0502a0:1372_8": "te teneva upanissayena etarahi nisinnāsaneyeva arahattaṃ pattā”ti vatvā dhammaṃ desento imaṃ gāthamāha –",
  "atk-s0502a0:1373_0": "65.",
  "atk-s0502a0:1374_0": "“Muhuttamapi ce viññū, paṇḍitaṃ payirupāsati;",
  "atk-s0502a0:1375_0": "Khippaṃ dhammaṃ vijānāti, jivhā sūparasaṃ yathā”ti.",
  "atk-s0502a0:1376_0": "Tassattho –",
  "atk-s0502a0:1376_1": "viññū paṇḍitapuriso muhuttamapi ce aññaṃ paṇḍitaṃ payirupāsati,",
  "atk-s0502a0:1376_2": "so tassa santike uggaṇhanto paripucchanto khippameva pariyattidhammaṃ vijānāti.",
  "atk-s0502a0:1376_3": "Tato kammaṭṭhānaṃ kathāpetvā paṭipattiyaṃ ghaṭento vāyamanto yathā nāma anupahatajivhāpasādo puriso rasavijānanatthaṃ",
  "atk-s0502a0:1376_4": "jivhagge ṭhapetvā eva loṇikādibhedaṃ rasaṃ vijānāti,",
  "atk-s0502a0:1376_5": "evaṃ paṇḍito khippameva lokuttaradhammampi vijānātīti.",
  "atk-s0502a0:1377_0": "Desanāvasāne bahū bhikkhū arahattaṃ pāpuṇiṃsūti.",
  "atk-s0502a0:1378_0": "Tiṃsamattapāveyyakabhikkhuvatthu chaṭṭhaṃ.",
  "atk-s0502a0:1379_0": "7. Suppabuddhakuṭṭhivatthu",
  "atk-s0502a0:1380_0": "Caranti bālā dummedhāti imaṃ dhammadesanaṃ satthā veḷuvane viharanto suppabuddhakuṭṭhiṃ ārabbha kathesi.",
  "atk-s0502a0:1380_1": "Suppabuddhakuṭṭhivatthu udāne āgatameva.",
  "atk-s0502a0:1381_0": "Tadā hi suppabuddhakuṭṭhi parisapariyante nisinno bhagavato dhammadesanaṃ sutvā sotāpattiphalaṃ patvā",
  "atk-s0502a0:1381_1": "attanā paṭiladdhaguṇaṃ satthu ārocetukāmo parisamajjhe ogāhituṃ avisahanto mahājanassa satthāraṃ vanditvā",
  "atk-s0502a0:1381_2": "anugantvā nivattanakāle vihāraṃ agamāsi.",
  "atk-s0502a0:1381_3": "Tasmiṃ khaṇe sakko devarājā “ayaṃ suppabuddhakuṭṭhi attano satthu sāsane paṭiladdhaguṇaṃ pākaṭaṃ kātukāmo”ti",
  "atk-s0502a0:1381_4": "ñatvā “vīmaṃsissāmi na”nti gantvā ākāse ṭhitova etadavoca –",
  "atk-s0502a0:1381_5": "“suppabuddha,",
  "atk-s0502a0:1381_6": "tvaṃ manussadaliddo manussavarāko,",
  "atk-s0502a0:1381_7": "ahaṃ te apariyantaṃ dhanaṃ dassāmi,",
  "atk-s0502a0:1381_8": "‘buddho na buddho,",
  "atk-s0502a0:1381_9": "dhammo na dhammo,",
  "atk-s0502a0:1381_10": "saṅgho na saṅgho,",
  "atk-s0502a0:1381_11": "alaṃ me buddhena,",
  "atk-s0502a0:1381_12": "alaṃ me dhammena,",
  "atk-s0502a0:1381_13": "alaṃ me saṅghenā’ti vadehī”ti.",
  "atk-s0502a0:1381_14": "Atha naṃ so āha –",
  "atk-s0502a0:1381_15": "“kosi tva”nti?",
  "atk-s0502a0:1381_16": "“Ahaṃ sakko”ti.",
  "atk-s0502a0:1381_17": "Andhabāla,",
  "atk-s0502a0:1381_18": "ahirika tvaṃ mayā saddhiṃ kathetuṃ na yuttarūpo,",
  "atk-s0502a0:1381_19": "tvaṃ maṃ “duggato daliddo kapaṇo”ti vadesi,",
  "atk-s0502a0:1381_20": "nevāhaṃ duggato,",
  "atk-s0502a0:1381_21": "na daliddo,",
  "atk-s0502a0:1381_22": "sukhappatto ahamasmi mahaddhano –",
  "atk-s0502a0:1382_0": "“Saddhādhanaṃ sīladhanaṃ, hirī ottappiyaṃ dhanaṃ;",
  "atk-s0502a0:1383_0": "Sutadhanañca cāgo ca, paññā ve sattamaṃ dhanaṃ.",
  "atk-s0502a0:1384_0": "“Yassa ete dhanā atthi, itthiyā purisassa vā;",
  "atk-s0502a0:1385_0": "‘Adaliddo’ti taṃ āhu, amoghaṃ tassa jīvita”nti. –",
  "atk-s0502a0:1386_0": "Imāni me sattavidhaariyadhanāni santi,",
  "atk-s0502a0:1386_1": "yesañhi imāni satta dhanāni santi,",
  "atk-s0502a0:1386_2": "na te buddhehi vā paccekabuddhehi vā “daliddā”ti vuccantīti.",
  "atk-s0502a0:1386_3": "Sakko tassa kathaṃ sutvā taṃ antarāmagge ohāya satthu santikaṃ gantvā sabbaṃ taṃ vacanapaṭivacanaṃ ārocesi.",
  "atk-s0502a0:1386_4": "Atha naṃ bhagavā āha – “na kho, sakka,",
  "atk-s0502a0:1386_5": "sakkā tādisānaṃ satenapi sahassenapi suppabuddhakuṭṭhiṃ ‘buddho na buddho’ti vā,",
  "atk-s0502a0:1386_6": "‘dhammo na dhammo’ti vā,",
  "atk-s0502a0:1386_7": "‘saṅgho na saṅgho’ti vā kathāpetu”nti.",
  "atk-s0502a0:1386_8": "Suppabuddhopi kho kuṭṭhi satthu santikaṃ gantvā satthārā katapaṭisanthāro sammodamāno attanā paṭiladdhaguṇaṃ ārocetvā vuṭṭhāyāsanā pakkāmi.",
  "atk-s0502a0:1386_9": "Atha naṃ acirapakkantaṃ gāvī taruṇavacchā jīvitā voropesi.",
  "atk-s0502a0:1387_0": "Sā kira ekā yakkhinī pukkusātikulaputtaṃ,",
  "atk-s0502a0:1387_1": "bāhiyaṃ dārucīriyaṃ,",
  "atk-s0502a0:1387_2": "tambadāṭhikacoraghātakaṃ,",
  "atk-s0502a0:1387_3": "suppabuddhakuṭṭhinti imesaṃ catunnaṃ janānaṃ anekasate attabhāve gāvī hutvā jīvitā voropesi.",
  "atk-s0502a0:1387_4": "Te kira atīte cattāro seṭṭhiputtā hutvā ekaṃ nagarasobhiniṃ gaṇikaṃ uyyānaṃ netvā divasaṃ sampattiṃ anubhavitvā sāyanhasamaye evaṃ sammantayiṃsu –",
  "atk-s0502a0:1387_5": "“imasmiṃ ṭhāne añño natthi,",
  "atk-s0502a0:1387_6": "imissā amhehi dinnaṃ kahāpaṇasahassañca sabbañca pasādhanabhaṇḍaṃ gahetvā imaṃ māretvā gacchāmā”ti.",
  "atk-s0502a0:1387_7": "Sā tesaṃ kathaṃ sutvā “ime nillajjā,",
  "atk-s0502a0:1387_8": "mayā saddhiṃ abhiramitvā idāni maṃ māretukāmā,",
  "atk-s0502a0:1387_9": "jānissāmi nesaṃ kattabbayuttaka”nti tehi māriyamānā “ahaṃ yakkhinī hutvā yathā maṃ ete mārenti,",
  "atk-s0502a0:1387_10": "evameva te māretuṃ samatthā bhaveyya”nti patthanaṃ akāsi.",
  "atk-s0502a0:1387_11": "Tassa nissandena ime māresi.",
  "atk-s0502a0:1387_12": "Sambahulā bhikkhū tassa kālakiriyaṃ bhagavato ārocetvā “tassa kā gati,",
  "atk-s0502a0:1387_13": "kena ca kāraṇena kuṭṭhibhāvaṃ patto”ti pucchiṃsu.",
  "atk-s0502a0:1387_14": "Satthā sotāpattiphalaṃ patvā tassa tāvatiṃsabhavane uppannabhāvañca tagarasikhipaccekabuddhaṃ disvā niṭṭhubhitvā",
  "atk-s0502a0:1387_15": "apasabyaṃ katvā dīgharattaṃ niraye paccitvā vipākāvasesena idāni kuṭṭhibhāvappattiñca byākaritvā,",
  "atk-s0502a0:1387_16": "“bhikkhave,",
  "atk-s0502a0:1387_17": "ime sattā attanāva attano kaṭukavipākakammaṃ karontā vicarantī”ti vatvā anusandhiṃ ghaṭetvā uttari dhammaṃ desento imaṃ gāthamāha –",
  "atk-s0502a0:1388_0": "66.",
  "atk-s0502a0:1389_0": "“Caranti bālā dummedhā, amitteneva attanā;",
  "atk-s0502a0:1390_0": "Karontā pāpakaṃ kammaṃ, yaṃ hoti kaṭukapphala”nti.",
  "atk-s0502a0:1391_0": "Tattha carantīti catūhi iriyāpathehi akusalameva karontā vicaranti.",
  "atk-s0502a0:1391_1": "Bālāti idhalokatthañca paralokatthañca ajānantā idha bālā nāma.",
  "atk-s0502a0:1391_2": "Dummedhāti duppaññā.",
  "atk-s0502a0:1391_3": "Amitteneva attanāti attanā amittabhūtena viya verinā hutvā.",
  "atk-s0502a0:1391_4": "Kaṭukapphalanti tikhiṇaphalaṃ dukkhaphalanti.",
  "atk-s0502a0:1392_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1393_0": "Suppabuddhakuṭṭhivatthu sattamaṃ.",
  "atk-s0502a0:1394_0": "8. Kassakavatthu",
  "atk-s0502a0:1395_0": "Na taṃ kammaṃ kataṃ sādhūti imaṃ dhammadesanaṃ satthā jetavane viharanto ekaṃ kassakaṃ ārabbha kathesi.",
  "atk-s0502a0:1396_0": "So kira sāvatthito avidūre ekaṃ khettaṃ kasati.",
  "atk-s0502a0:1396_1": "Corā udakaniddhamanena nagaraṃ pavisitvā ekasmiṃ aḍḍhakule umaṅgaṃ bhinditvā bahuṃ hiraññasuvaṇṇaṃ gahetvā udakaniddhamaneneva nikkhamiṃsu.",
  "atk-s0502a0:1396_2": "Eko coro te vañcetvā ekaṃ sahassatthavikaṃ ovaṭṭikāya katvā taṃ khettaṃ gantvā tehi saddhiṃ bhaṇḍaṃ bhājetvā",
  "atk-s0502a0:1396_3": "ādāya gacchanto ovaṭṭikato patamānaṃ sahassatthavikaṃ na sallakkhesi.",
  "atk-s0502a0:1396_4": "Taṃ divasaṃ satthā paccūsasamaye lokaṃ volokento taṃ kassakaṃ attano ñāṇajālassa antopaviṭṭhaṃ disvā",
  "atk-s0502a0:1396_5": "“kiṃ nu kho bhavissatī”ti upadhārayamāno idaṃ addasa –",
  "atk-s0502a0:1396_6": "“ayaṃ kassako pātova kasituṃ gamissati,",
  "atk-s0502a0:1396_7": "bhaṇḍasāmikā corānaṃ anupadaṃ gantvā ovaṭṭikato patamānaṃ sahassatthavikaṃ disvā etaṃ gaṇhissanti,",
  "atk-s0502a0:1396_8": "maṃ ṭhapetvā tassa añño sakkhī nāma na bhavissati,",
  "atk-s0502a0:1396_9": "sotāpattimaggassa upanissayopissa atthi,",
  "atk-s0502a0:1396_10": "tattha mayā gantuṃ vaṭṭatī”ti.",
  "atk-s0502a0:1396_11": "Sopi kassako pātova kasituṃ gato.",
  "atk-s0502a0:1396_12": "Satthā ānandattherena pacchāsamaṇena tattha agamāsi.",
  "atk-s0502a0:1396_13": "Kassako satthāraṃ disvā gantvā bhagavantaṃ vanditvā puna kasituṃ ārabhi.",
  "atk-s0502a0:1396_14": "Satthā tena saddhiṃ kiñci avatvāva sahassatthavikāya patitaṭṭhānaṃ gantvā taṃ disvā ānandattheraṃ āha – “passa, ānanda,",
  "atk-s0502a0:1396_15": "āsīviso”ti. “Passāmi, bhante,",
  "atk-s0502a0:1396_16": "ghoraviso”ti.",
  "atk-s0502a0:1397_0": "Kassako taṃ kathaṃ sutvā “mama velāya vā avelāya vā vicaraṇaṭṭhānametaṃ,",
  "atk-s0502a0:1397_1": "āsīviso kirettha atthī”ti cintetvā satthari ettakaṃ vatvā pakkante “māressāmi na”nti patodalaṭṭhiṃ ādāya",
  "atk-s0502a0:1397_2": "gato sahassabhaṇḍikaṃ disvā “imaṃ sandhāya satthārā kathitaṃ bhavissatī”ti taṃ ādāya nivatto,",
  "atk-s0502a0:1397_3": "abyattatāya ekamante ṭhapetvā paṃsunā paṭicchādetvā puna kasituṃ ārabhi.",
  "atk-s0502a0:1397_4": "Manussā ca vibhātāya rattiyā gehe corehi katakammaṃ disvā padānupadaṃ gacchantā taṃ khettaṃ gantvā tattha",
  "atk-s0502a0:1397_5": "corehi bhaṇḍassa bhājitaṭṭhānaṃ disvā kassakassa padavalañjaṃ addasaṃsu.",
  "atk-s0502a0:1397_6": "Te tassa padānusārena gantvā thavikāya ṭhapitaṭṭhānaṃ disvā paṃsuṃ viyūhitvā thavikaṃ ādāya “tvaṃ gehaṃ",
  "atk-s0502a0:1397_7": "vilumpitvā khettaṃ kasamāno viya vicarasī”ti tajjetvā pothetvā netvā rañño dassayiṃsu.",
  "atk-s0502a0:1397_8": "Rājā taṃ pavattiṃ sutvā tassa vadhaṃ āṇāpesi.",
  "atk-s0502a0:1397_9": "Rājapurisā taṃ pacchābāhaṃ bandhitvā kasāhi tāḷentā āghātanaṃ nayiṃsu.",
  "atk-s0502a0:1397_10": "So kasāhi tāḷiyamāno aññaṃ kiñci avatvā “passānanda,",
  "atk-s0502a0:1397_11": "āsīvisoti,",
  "atk-s0502a0:1397_12": "passāmi bhagavā ghoraviso”ti vadanto gacchati.",
  "atk-s0502a0:1397_13": "Atha naṃ rājapurisā “tvaṃ satthu ceva ānandattherassa ca kathaṃ kathesi,",
  "atk-s0502a0:1397_14": "kiṃ nāmeta”nti pucchitvā –",
  "atk-s0502a0:1397_15": "“rājānaṃ daṭṭhuṃ labhamāno kathessāmī”ti vutte rañño santikaṃ netvā rañño taṃ pavattiṃ kathayiṃsu.",
  "atk-s0502a0:1397_16": "Atha naṃ rājā “kasmā evaṃ kathesī”ti pucchi.",
  "atk-s0502a0:1397_17": "So “nāhaṃ, deva,",
  "atk-s0502a0:1397_18": "coro”ti vatvā kasanatthāya nikkhantakālato paṭṭhāya sabbaṃ taṃ pavattiṃ rañño ācikkhi.",
  "atk-s0502a0:1397_19": "Rājā tassa kathaṃ sutvā “ayaṃ bhaṇe loke aggapuggalaṃ satthāraṃ sakkhiṃ apadisati,",
  "atk-s0502a0:1397_20": "na yuttaṃ etassa dosaṃ āropetuṃ,",
  "atk-s0502a0:1397_21": "ahamettha kattabbaṃ jānissāmī”ti taṃ ādāya sāyanhasamaye satthu santikaṃ gantvā satthāraṃ pucchi –",
  "atk-s0502a0:1397_22": "“bhagavā kacci tumhe ānandattherena saddhiṃ etassa kassakassa kasanaṭṭhānaṃ gatā”ti? “Āma,",
  "atk-s0502a0:1397_23": "mahārājā”ti.",
  "atk-s0502a0:1397_24": "“Kiṃ vo tattha diṭṭha”nti?",
  "atk-s0502a0:1397_25": "“Sahassatthavikā,",
  "atk-s0502a0:1397_26": "mahārājā”ti.",
  "atk-s0502a0:1397_27": "“Disvā kiṃ avocutthā”ti?",
  "atk-s0502a0:1397_28": "“Idaṃ nāma,",
  "atk-s0502a0:1397_29": "mahārājā”ti. “Bhante,",
  "atk-s0502a0:1397_30": "sacāyaṃ puriso tumhādisaṃ apadisaṃ nākarissa,",
  "atk-s0502a0:1397_31": "na jīvitaṃ alabhissa,",
  "atk-s0502a0:1397_32": "tumhehi pana kathitakathaṃ kathetvā tena jīvitaṃ laddha”nti.",
  "atk-s0502a0:1397_33": "Taṃ sutvā satthā “āma, mahārāja,",
  "atk-s0502a0:1397_34": "ahampi ettakameva vatvā gato,",
  "atk-s0502a0:1397_35": "paṇḍitena nāma yaṃ kammaṃ katvā pacchānutappaṃ hoti,",
  "atk-s0502a0:1397_36": "taṃ na kattabba”nti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1398_0": "67.",
  "atk-s0502a0:1399_0": "“Na taṃ kammaṃ kataṃ sādhu, yaṃ katvā anutappati;",
  "atk-s0502a0:1400_0": "Yassa assumukho rodaṃ, vipākaṃ paṭisevatī”ti.",
  "atk-s0502a0:1401_0": "Tattha na taṃ kammanti yaṃ nirayādīsu nibbattanasamatthaṃ dukkhudrayaṃ kammaṃ katvā anussaranto anussaritānussaritakkhaṇe anutappati anusocati,",
  "atk-s0502a0:1401_1": "taṃ kataṃ na sādhu na sundaraṃ niratthakaṃ.",
  "atk-s0502a0:1401_2": "Yassa assumukhoti yassa assūhi tintamukho rodanto vipākaṃ anubhotīti.",
  "atk-s0502a0:1402_0": "Desanāvasāne kassako upāsako sotāpattiphalaṃ patto,",
  "atk-s0502a0:1402_1": "sampattabhikkhūpi sotāpattiphalādīni pāpuṇiṃsūti.",
  "atk-s0502a0:1403_0": "Kassakavatthu aṭṭhamaṃ.",
  "atk-s0502a0:1404_0": "9. Sumanamālākāravatthu",
  "atk-s0502a0:1405_0": "Tañca kammaṃ kataṃ sādhūti imaṃ dhammadesanaṃ satthā veḷuvane viharanto sumanaṃ nāma mālākāraṃ ārabbha kathesi.",
  "atk-s0502a0:1406_0": "So kira devasikaṃ bimbisārarājānaṃ pātova aṭṭhahi sumanapupphanāḷīhi upaṭṭhahanto aṭṭha kahāpaṇe labhati.",
  "atk-s0502a0:1406_1": "Athekadivasaṃ tasmiṃ pupphāni gahetvā nagaraṃ paviṭṭhamatte bhagavā mahābhikkhusaṅghaparivuto chabbaṇṇaraṃsiyo",
  "atk-s0502a0:1406_2": "vissajjetvā mahatā buddhānubhāvena mahatiyā buddhalīḷāya nagaraṃ piṇḍāya pāvisi.",
  "atk-s0502a0:1406_3": "Bhagavā hi ekadā chabbaṇṇaraṃsiyo cīvarena paṭicchādetvā aññataro piṇḍapātiko viya carati tiṃsayojanamaggaṃ",
  "atk-s0502a0:1406_4": "aṅgulimālassa paccuggamanaṃ gacchanto viya,",
  "atk-s0502a0:1406_5": "ekadā chabbaṇṇaraṃsiyo vissajjetvā kapilavatthuppavesanādīsu viya.",
  "atk-s0502a0:1406_6": "Tasmimpi divase sarīrato chabbaṇṇaraṃsiyo vissajjento mahantena buddhānubhāvena mahatiyā buddhalīḷāya rājagahaṃ pāvisi.",
  "atk-s0502a0:1406_7": "Mālākāro bhagavato ratanagghiyasadisaṃ attabhāvaṃ disvā dvattiṃsamahāpurisalakkhaṇaasītānubyañjanasarīrasobhaggaṃ",
  "atk-s0502a0:1406_8": "oloketvā pasannacitto “kiṃ nu kho satthu adhikāraṃ karomī”ti cintetvā aññaṃ apassanto “imehi pupphehi",
  "atk-s0502a0:1406_9": "bhagavantaṃ pūjessāmī”ti cintetvā puna cintesi –",
  "atk-s0502a0:1406_10": "“imāni rañño nibaddhaṃ upaṭṭhānapupphāni,",
  "atk-s0502a0:1406_11": "rājā imāni alabhanto maṃ bandhāpeyya vā ghātāpeyya vā raṭṭhato vā pabbājeyya,",
  "atk-s0502a0:1406_12": "kiṃ nu kho karomī”ti?",
  "atk-s0502a0:1406_13": "Athassa etadahosi “rājā maṃ ghātetu vā bandhāpetu vā raṭṭhato pabbājetu vā,",
  "atk-s0502a0:1406_14": "so hi mayhaṃ dadamānopi imasmiṃ attabhāve jīvitamattaṃ dhanaṃ dadeyya,",
  "atk-s0502a0:1406_15": "satthupūjā pana me anekāsu kappakoṭīsu alaṃ hitāya ceva sukhāya cā”ti attano jīvitaṃ tathāgatassa pariccaji.",
  "atk-s0502a0:1407_0": "So “yāva me pasannaṃ cittaṃ na patikuṭati,",
  "atk-s0502a0:1407_1": "taṃ tāvadeva pūjaṃ karissāmī”ti haṭṭhatuṭṭho udaggudaggo satthāraṃ pūjesi. Kathaṃ?",
  "atk-s0502a0:1407_2": "Paṭhamaṃ tāva dveva pupphamuṭṭhiyo tathāgatassa upari khipi,",
  "atk-s0502a0:1407_3": "tā uparimatthake vitānaṃ hutvā aṭṭhaṃsu.",
  "atk-s0502a0:1407_4": "Aparā dve muṭṭhiyo khipi,",
  "atk-s0502a0:1407_5": "tā dakkhiṇahatthapassena mālāpaṭacchannena otaritvā aṭṭhaṃsu.",
  "atk-s0502a0:1407_6": "Aparā dve muṭṭhiyo khipi,",
  "atk-s0502a0:1407_7": "tā piṭṭhipassena otaritvā tatheva aṭṭhaṃsu.",
  "atk-s0502a0:1407_8": "Aparā dve muṭṭhiyo khipi,",
  "atk-s0502a0:1407_9": "tā vāmahatthapassena otaritvā tatheva aṭṭhaṃsu.",
  "atk-s0502a0:1407_10": "Evaṃ aṭṭha nāḷiyo aṭṭha muṭṭhiyo hutvā catūsu ṭhānesu tathāgataṃ parikkhipiṃsu.",
  "atk-s0502a0:1407_11": "Purato gamanadvāramattameva ahosi.",
  "atk-s0502a0:1407_12": "Pupphānaṃ vaṇṭāni anto ahesuṃ,",
  "atk-s0502a0:1407_13": "pattāni bahimukhāni.",
  "atk-s0502a0:1407_14": "Bhagavā rajatapattaparikkhitto viya hutvā pāyāsi.",
  "atk-s0502a0:1407_15": "Pupphāni acittakānipi sacittakaṃ nissāya sacittakāni viya abhijjitvā apatitvā satthārā saddhiṃyeva gacchanti,",
  "atk-s0502a0:1407_16": "ṭhitaṭhitaṭṭhāne tiṭṭhanti.",
  "atk-s0502a0:1407_17": "Satthu sarīrato satasahassavijjulatā viya raṃsiyo nikkhamiṃsu.",
  "atk-s0502a0:1407_18": "Purato ca pacchato ca dakkhiṇato ca vāmato ca sīsamatthakato ca nirantaraṃ nikkhantaraṃsīsu ekāpi sammukhasammukhaṭṭhāneneva",
  "atk-s0502a0:1407_19": "apalāyitvā sabbāpi satthāraṃ tikkhattuṃ padakkhiṇaṃ katvā taruṇatālakkhandhappamāṇā hutvā purato eva dhāvanti.",
  "atk-s0502a0:1407_20": "Sakalanagaraṃ saṅkhubhi.",
  "atk-s0502a0:1407_21": "Antonagare nava koṭiyo,",
  "atk-s0502a0:1407_22": "bahinagare nava koṭiyoti aṭṭhārasasu koṭīsu ekopi puriso vā itthī vā bhikkhaṃ gahetvā anikkhanto nāma natthi.",
  "atk-s0502a0:1407_23": "Mahājano sīhanādaṃ nadanto celukkhepasahassāni karonto satthu puratova gacchati.",
  "atk-s0502a0:1407_24": "Satthāpi mālākārassa guṇaṃ pākaṭaṃ kātuṃ tigāvutappamāṇe nagare bhericaraṇamaggeneva acari.",
  "atk-s0502a0:1407_25": "Mālākārassa sakalasarīraṃ pañcavaṇṇāya pītiyā paripūri.",
  "atk-s0502a0:1408_0": "So thokaññeva tathāgatena saddhiṃ caritvā manosilārase nimuggo viya buddharasmīnaṃ anto paviṭṭho satthāraṃ",
  "atk-s0502a0:1408_1": "thometvā vanditvā tucchapacchimeva gahetvā gehaṃ agamāsi.",
  "atk-s0502a0:1408_2": "Atha naṃ bhariyā pucchi “kahaṃ pupphānī”ti?",
  "atk-s0502a0:1408_3": "“Satthā me pūjito”ti.",
  "atk-s0502a0:1408_4": "“Rañño dāni kiṃ karissasī”ti?",
  "atk-s0502a0:1408_5": "“Rājā maṃ ghātetu vā raṭṭhato vā nīharatu,",
  "atk-s0502a0:1408_6": "ahaṃ jīvitaṃ pariccajitvā satthāraṃ pūjesiṃ,",
  "atk-s0502a0:1408_7": "sabbapupphāni aṭṭha muṭṭhiyova ahesuṃ,",
  "atk-s0502a0:1408_8": "evarūpā nāma pūjā jātā.",
  "atk-s0502a0:1408_9": "Mahājano ukkuṭṭhisahassāni karonto satthārā saddhiṃ carati,",
  "atk-s0502a0:1408_10": "yo esa mahājanassa ukkuṭṭhisaddo,",
  "atk-s0502a0:1408_11": "tasmiṃ ṭhāne eso”ti.",
  "atk-s0502a0:1408_12": "Athassa bhariyā andhabālatāya evarūpe pāṭihāriye pasādaṃ nāma ajanetvā taṃ akkositvā paribhāsitvā “rājāno nāma caṇḍā,",
  "atk-s0502a0:1408_13": "sakiṃ kuddhā hatthapādādicchedanena bahumpi anatthaṃ karonti,",
  "atk-s0502a0:1408_14": "tayā katakammena mayhampi anattho siyā”ti putte ādāya rājakulaṃ gantvā raññā pakkositvā “kiṃ eta”nti pucchitā āha –",
  "atk-s0502a0:1408_15": "“mama sāmiko tumhākaṃ upaṭṭhānapupphehi satthāraṃ pūjetvā tucchahattho gharaṃ āgantvā ‘kahaṃ pupphānī’ti mayā puṭṭho idaṃ nāma vadesi,",
  "atk-s0502a0:1408_16": "ahaṃ taṃ paribhāsitvā ‘rājāno nāma caṇḍā,",
  "atk-s0502a0:1408_17": "sakiṃ kuddhā hatthapādādicchedanena bahumpi anatthaṃ karonti,",
  "atk-s0502a0:1408_18": "tayā katakammena mayhampi anattho siyā’ti taṃ chaḍḍetvā idhāgatā,",
  "atk-s0502a0:1408_19": "tena kataṃ kammaṃ sukataṃ vā hotu,",
  "atk-s0502a0:1408_20": "dukkaṭaṃ vā,",
  "atk-s0502a0:1408_21": "tassevetaṃ,",
  "atk-s0502a0:1408_22": "mayā tassa chaḍḍitabhāvaṃ jānāhi, devā”ti.",
  "atk-s0502a0:1408_23": "Rājā paṭhamadassaneneva sotāpattiphalaṃ patto saddho pasanno ariyasāvako cintesi –",
  "atk-s0502a0:1408_24": "“aho ayaṃ itthī andhabālā,",
  "atk-s0502a0:1408_25": "evarūpe guṇe pasādaṃ na uppādesī”ti.",
  "atk-s0502a0:1408_26": "So kuddho viya hutvā, “amma,",
  "atk-s0502a0:1408_27": "kiṃ vadesi,",
  "atk-s0502a0:1408_28": "mayhaṃ upaṭṭhānapupphehi tena pūjā katā”ti? “Āma, devā”ti.",
  "atk-s0502a0:1408_29": "“Bhaddakaṃ te kataṃ taṃ chaḍḍentiyā,",
  "atk-s0502a0:1408_30": "mama pupphehi pūjākārassa ahaṃ kattabbayuttakaṃ jānissāmī”ti taṃ uyyojetvā vegena satthu santikaṃ gantvā vanditvā satthārā saddhiṃyeva vicari.",
  "atk-s0502a0:1409_0": "Satthā rañño cittappasādaṃ ñatvā bhericaraṇavīthiyā nagaraṃ caritvā rañño gharadvāraṃ agamāsi.",
  "atk-s0502a0:1409_1": "Rājā pattaṃ gahetvā satthāraṃ gehaṃ pavesetukāmo ahosi.",
  "atk-s0502a0:1409_2": "Satthā pana rājaṅgaṇeyeva nisīdanākāraṃ dassesi.",
  "atk-s0502a0:1409_3": "Rājā taṃ ñatvā “sīghaṃ maṇḍapaṃ karothā”ti taṅkhaṇaññeva maṇḍapaṃ kārāpesi.",
  "atk-s0502a0:1409_4": "Nisīdi satthā saddhiṃ bhikkhusaṅghena.",
  "atk-s0502a0:1409_5": "Kasmā pana satthā rājagehaṃ na pāvisi?",
  "atk-s0502a0:1410_0": "Evaṃ kirassa ahosi –",
  "atk-s0502a0:1410_1": "“sacāhaṃ anto pavisitvā nisīdeyyaṃ,",
  "atk-s0502a0:1410_2": "mahājano maṃ daṭṭhuṃ na labheyya,",
  "atk-s0502a0:1410_3": "mālākārassa guṇo pākaṭo na bhaveyya,",
  "atk-s0502a0:1410_4": "rājaṅgaṇe pana maṃ nisinnaṃ mahājano daṭṭhuṃ labhissati,",
  "atk-s0502a0:1410_5": "mālākārassa guṇo pākaṭo bhavissatī”ti.",
  "atk-s0502a0:1410_6": "Guṇavantānañhi guṇaṃ buddhā eva pākaṭaṃ kātuṃ sakkonti,",
  "atk-s0502a0:1410_7": "avasesajano guṇavantānaṃ guṇaṃ kathento maccharāyati.",
  "atk-s0502a0:1410_8": "Cattāro pupphapaṭā catuddisaṃ aṭṭhaṃsu.",
  "atk-s0502a0:1410_9": "Mahājano satthāraṃ parivāresi.",
  "atk-s0502a0:1410_10": "Rājā buddhappamukhaṃ bhikkhusaṅghaṃ paṇītenāhārena parivisi.",
  "atk-s0502a0:1410_11": "Satthā bhattakiccāvasāne anumodanaṃ katvā purimanayeneva catūhi pupphapaṭehi parikkhitto sīhanādaṃ nadanto mahājanena parivuto vihāraṃ agamāsi.",
  "atk-s0502a0:1410_12": "Rājā satthāraṃ anugantvā nivatto mālākāraṃ pakkosāpetvā “mama āharitapupphehi kinti katvā satthāraṃ pūjesī”ti pucchi.",
  "atk-s0502a0:1410_13": "Mālākāro “rājā maṃ ghātetu vā raṭṭhato vā pabbājetūti jīvitaṃ pariccajitvā pūjesiṃ devā”ti āha.",
  "atk-s0502a0:1410_14": "Rājā “tvaṃ mahāpuriso nāmā”ti vatvā aṭṭha hatthī ca asse ca dāse ca dāsiyo ca mahāpasādhanāni ca aṭṭha",
  "atk-s0502a0:1410_15": "kahāpaṇasahassāni ca rājakulato nīharitvā sabbālaṅkārappaṭimaṇḍitā aṭṭha nāriyo ca aṭṭha gāmavare cāti",
  "atk-s0502a0:1410_16": "idaṃ sabbaṭṭhakaṃ nāma dānaṃ adāsi.",
  "atk-s0502a0:1411_0": "Ānandatthero cintesi –",
  "atk-s0502a0:1411_1": "“ajja pātova paṭṭhāya sīhanādasahassāni ceva celukkhepasahassāni ca pavattanti,",
  "atk-s0502a0:1411_2": "ko nu kho mālākārassa vipāko”ti?",
  "atk-s0502a0:1411_3": "So satthāraṃ pucchi.",
  "atk-s0502a0:1411_4": "Atha naṃ satthā āha – “ānanda,",
  "atk-s0502a0:1411_5": "iminā mālākārena appamattakaṃ kammaṃ kata”nti mā sallakkhesi,",
  "atk-s0502a0:1411_6": "ayañhi mayhaṃ jīvitaṃ pariccajitvā pūjaṃ akāsi.",
  "atk-s0502a0:1411_7": "So evaṃ mayi cittaṃ pasādetvā –",
  "atk-s0502a0:1412_0": "“Kappānaṃ satasahassaṃ, duggatiṃ na gamissati;",
  "atk-s0502a0:1413_0": "Ṭhatvā devamanussesu, phalaṃ etassa kammuno;",
  "atk-s0502a0:1414_0": "Pacchā paccekasambuddho, sumano nāma bhavissatī”ti. –",
  "atk-s0502a0:1415_0": "Āha.",
  "atk-s0502a0:1415_1": "Satthu pana vihāraṃ gantvā gandhakuṭipavisanakāle tāni pupphāni dvārakoṭṭhake patiṃsu.",
  "atk-s0502a0:1415_2": "Sāyanhasamaye bhikkhū dhammasabhāyaṃ kathaṃ samuṭṭhāpesuṃ –",
  "atk-s0502a0:1415_3": "“aho acchariyaṃ mālākārassa kammaṃ,",
  "atk-s0502a0:1415_4": "dharamānakabuddhassa jīvitaṃ pariccajitvā pupphapūjaṃ katvā taṅkhaṇaññeva sabbaṭṭhakaṃ nāma labhatī”ti.",
  "atk-s0502a0:1415_5": "Satthā gandhakuṭito nikkhamitvā tiṇṇaṃ gamanānaṃ aññatarena gamanena dhammasabhaṃ gantvā buddhāsane nisīditvā “kāya nuttha,",
  "atk-s0502a0:1415_6": "bhikkhave,",
  "atk-s0502a0:1415_7": "etarahi kathāya sannisinnā”ti pucchitvā “imāya nāmā”ti vutte, “āma,",
  "atk-s0502a0:1415_8": "bhikkhave,",
  "atk-s0502a0:1415_9": "yassa kammassa katattā pacchānutappaṃ na hoti,",
  "atk-s0502a0:1415_10": "anussaritānussaritakkhaṇe somanassameva uppajjati,",
  "atk-s0502a0:1415_11": "evarūpaṃ kammaṃ kattabbamevā”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1416_0": "68.",
  "atk-s0502a0:1417_0": "“Tañca kammaṃ kataṃ sādhu, yaṃ katvā nānutappati;",
  "atk-s0502a0:1418_0": "Yassa patīto sumano, vipākaṃ paṭisevatī”ti.",
  "atk-s0502a0:1419_0": "Tattha yaṃ katvāti yaṃ devamanussasampattīnañceva nibbānasampattiyā ca nibbattanasamatthaṃ sukhudrayaṃ kammaṃ katvā nānutappati,",
  "atk-s0502a0:1419_1": "atha kho diṭṭhadhammeyeva anussaritānussaritakkhaṇeyeva pītivegena patīto somanassavegena ca sumano hutvā",
  "atk-s0502a0:1419_2": "āyatiṃ pītisomanassajāto hutvā vipākaṃ paṭisevati,",
  "atk-s0502a0:1419_3": "taṃ kammaṃ kataṃ sādhu bhaddakanti.",
  "atk-s0502a0:1420_0": "Desanāvasāne caturāsītiyā pāṇasahassānaṃ dhammābhisamayo ahosīti.",
  "atk-s0502a0:1421_0": "Sumanamālākāravatthu navamaṃ.",
  "atk-s0502a0:1422_0": "10. Uppalavaṇṇattherīvatthu",
  "atk-s0502a0:1423_0": "Madhuvā maññatīti imaṃ dhammadesanaṃ satthā jetavane viharanto uppalavaṇṇattheriṃ ārabbha kathesi.",
  "atk-s0502a0:1424_0": "Sā kira padumuttarabuddhassa pādamūle patthanaṃ paṭṭhapetvā kappasatasahassaṃ puññāni kurumānā devesu",
  "atk-s0502a0:1424_1": "ca manussesu ca saṃsarantī imasmiṃ buddhuppāde devalokato cavitvā sāvatthiyaṃ seṭṭhikule paṭisandhiṃ gaṇhi.",
  "atk-s0502a0:1424_2": "Nīluppalagabbhasamānavaṇṇatāya cassā uppalavaṇṇātveva nāmaṃ akaṃsu.",
  "atk-s0502a0:1424_3": "Athassā vayappattakāle sakalajambudīpe rājāno ca seṭṭhino ca seṭṭhissa santikaṃ sāsanaṃ pahiṇiṃsu –",
  "atk-s0502a0:1424_4": "“dhītaraṃ amhākaṃ detū”ti.",
  "atk-s0502a0:1424_5": "Apahiṇanto nāma nāhosi.",
  "atk-s0502a0:1424_6": "Tato seṭṭhi cintesi –",
  "atk-s0502a0:1424_7": "“ahaṃ sabbesaṃ manaṃ gahetuṃ na sakkhissāmi,",
  "atk-s0502a0:1424_8": "upāyaṃ panekaṃ karissāmī”ti dhītaraṃ pakkosāpetvā, “amma,",
  "atk-s0502a0:1424_9": "pabbajituṃ sakkhissasī”ti āha.",
  "atk-s0502a0:1424_10": "Tassā pacchimabhavikattā taṃ vacanaṃ sīse āsittaṃ satapākatelaṃ viya ahosi.",
  "atk-s0502a0:1424_11": "Tasmā pitaraṃ “pabbajissāmi,",
  "atk-s0502a0:1424_12": "tātā”ti āha.",
  "atk-s0502a0:1424_13": "So tassā mahantaṃ sakkāraṃ katvā bhikkhunīupassayaṃ netvā pabbājesi.",
  "atk-s0502a0:1424_14": "Tassā acirapabbajitāya eva uposathāgāre kālavāro pāpuṇi.",
  "atk-s0502a0:1424_15": "Sā dīpaṃ jāletvā uposathāgāraṃ sammajjitvā dīpasikhāya nimittaṃ gaṇhitvā ṭhitāva punappunaṃ olokayamānā",
  "atk-s0502a0:1424_16": "tejokasiṇārammaṇaṃ jhānaṃ nibbattetvā tameva pādakaṃ katvā arahattaṃ pāpuṇi saddhiṃ paṭisambhidāhi ceva",
  "atk-s0502a0:1424_17": "abhiññāhi ca.",
  "atk-s0502a0:1425_0": "Sā aparena samayena janapadacārikaṃ caritvā paccāgantvā andhavanaṃ pāvisi.",
  "atk-s0502a0:1425_1": "Tadā bhikkhunīnaṃ araññavāso appaṭikkhitto hoti.",
  "atk-s0502a0:1425_2": "Athassā tattha kuṭikaṃ katvā mañcakaṃ paññāpetvā sāṇiyā parikkhipiṃsu.",
  "atk-s0502a0:1425_3": "Sā sāvatthiyaṃ piṇḍāya pavisitvā nikkhami.",
  "atk-s0502a0:1425_4": "Mātulaputto panassā nandamāṇavo nāma gihikālato paṭṭhāya paṭibaddhacitto.",
  "atk-s0502a0:1425_5": "So tassā āgatabhāvaṃ sutvā theriyā āgamanato puretarameva andhavanaṃ gantvā taṃ kuṭikaṃ pavisitvā heṭṭhāmañcake",
  "atk-s0502a0:1425_6": "nilīno theriyā āgantvā kuṭikaṃ pavisitvā dvāraṃ pidhāya mañcake nisinnamattāya bahi ātapato āgatattā",
  "atk-s0502a0:1425_7": "cakkhupathe andhakāre avigateyeva heṭṭhāmañcakato nikkhamitvā mañcakaṃ abhiruyha “mā nassi bāla,",
  "atk-s0502a0:1425_8": "mā nassi bālā”ti theriyā vāriyamānoyeva abhibhavitvā attanā patthitakammaṃ katvā pāyāsi.",
  "atk-s0502a0:1425_9": "Athassa aguṇaṃ dhāretuṃ asakkontī viya mahāpathavī dvedhā bhijji.",
  "atk-s0502a0:1425_10": "So pathaviṃ paviṭṭho gantvā mahāavīcimhi eva nibbatti.",
  "atk-s0502a0:1425_11": "Therīpi tamatthaṃ bhikkhunīnaṃ ārocesi.",
  "atk-s0502a0:1425_12": "Bhikkhuniyo bhikkhūnaṃ etamatthaṃ ārocesuṃ.",
  "atk-s0502a0:1425_13": "Bhikkhū bhagavato ārocayiṃsu.",
  "atk-s0502a0:1425_14": "Taṃ sutvā satthā bhikkhū āmantetvā,",
  "atk-s0502a0:1425_15": "“bhikkhave,",
  "atk-s0502a0:1425_16": "bhikkhubhikkhūnī upāsakaupāsikāsu yo koci bālo pāpakammaṃ karonto madhusakkharādīsu kiñci deva madhurarasaṃ",
  "atk-s0502a0:1425_17": "khādamāno puriso viya tuṭṭhahaṭṭho udaggudaggo viya karotī”ti anusandhiṃ ghaṭetvā dhammaṃ desento imaṃ",
  "atk-s0502a0:1425_18": "gāthamāha –",
  "atk-s0502a0:1426_0": "69.",
  "atk-s0502a0:1427_0": "“Madhuvā maññati bālo, yāva pāpaṃ na paccati;",
  "atk-s0502a0:1428_0": "Yadā ca paccati pāpaṃ, bālo dukkhaṃ nigacchatī”ti.",
  "atk-s0502a0:1429_0": "Tattha madhuvāti bālassa hi pāpaṃ akusalakammaṃ karontassa taṃ kammaṃ madhu viya madhurarasaṃ viya iṭṭhaṃ kantaṃ manāpaṃ viya upaṭṭhāti.",
  "atk-s0502a0:1429_1": "Iti naṃ so madhuṃva maññati.",
  "atk-s0502a0:1429_2": "Yāvāti yattakaṃ kālaṃ.",
  "atk-s0502a0:1429_3": "Pāpaṃ na paccatīti diṭṭhadhamme vā samparāye vā vipākaṃ na deti,",
  "atk-s0502a0:1429_4": "tāva naṃ evaṃ maññati.",
  "atk-s0502a0:1429_5": "Yadā cāti yadā panassa diṭṭhadhamme vā vividhā kammakāraṇā kayiramānassa,",
  "atk-s0502a0:1429_6": "samparāye vā nirayādīsu mahādukkhaṃ anubhavantassa taṃ pāpaṃ paccati,",
  "atk-s0502a0:1429_7": "atha so bālo dukkhaṃ nigacchati vindati paṭilabhatīti.",
  "atk-s0502a0:1430_0": "Desanāvasāne bahū sotāpattiphalādīni pāpuṇiṃsu.",
  "atk-s0502a0:1431_0": "Aparena pana samayena dhammasabhāyaṃ mahājano kathaṃ samuṭṭhāpesi “khīṇāsavāpi maññe kāmasukhaṃ sādiyanti,",
  "atk-s0502a0:1431_1": "kāmaṃ sevanti,",
  "atk-s0502a0:1431_2": "kiṃ na sevissanti,",
  "atk-s0502a0:1431_3": "na hi ete koḷāparukkhā,",
  "atk-s0502a0:1431_4": "na ca vammikā allamaṃsasarīrāva,",
  "atk-s0502a0:1431_5": "tasmā etepi kāmasukhaṃ sādiyanti,",
  "atk-s0502a0:1431_6": "kāmaṃ sevantī”ti.",
  "atk-s0502a0:1431_7": "Satthā āgantvā “kāya nuttha,",
  "atk-s0502a0:1431_8": "bhikkhave,",
  "atk-s0502a0:1431_9": "etarahi kathāya sannisinnā”ti pucchitvā “imāya nāmā”ti vutte, “na,",
  "atk-s0502a0:1431_10": "bhikkhave,",
  "atk-s0502a0:1431_11": "khīṇāsavā kāmasukhaṃ sādiyanti,",
  "atk-s0502a0:1431_12": "na kāmaṃ sevanti.",
  "atk-s0502a0:1431_13": "Yathā hi padumapatte patitaṃ udakabindu,",
  "atk-s0502a0:1431_14": "na vilimpati,",
  "atk-s0502a0:1431_15": "na saṇṭhāti,",
  "atk-s0502a0:1431_16": "vinivattetvā patateva,",
  "atk-s0502a0:1431_17": "yathā ca āragge sāsapo na vilimpati,",
  "atk-s0502a0:1431_18": "na saṇṭhāti,",
  "atk-s0502a0:1431_19": "vinivattetvā patateva,",
  "atk-s0502a0:1431_20": "evaṃ khīṇāsavassa citte duvidhopi kāmo na vilimpati,",
  "atk-s0502a0:1431_21": "na saṇṭhātī”ti anusandhiṃ ghaṭetvā dhammaṃ desento imaṃ brāhmaṇavagge gāthamāha –",
  "atk-s0502a0:1432_0": "“Vāri pokkharapatteva, āraggeriva sāsapo;",
  "atk-s0502a0:1433_0": "Yo na limpati kāmesu, tamahaṃ brūmi brāhmaṇa”nti. ;",
  "atk-s0502a0:1434_0": "Imissā attho brāhmaṇavaggeyeva āvi bhavissati.",
  "atk-s0502a0:1434_1": "Satthā pana rājānaṃ pasenadikosalaṃ pakkosāpetvā,",
  "atk-s0502a0:1434_2": "“mahārāja,",
  "atk-s0502a0:1434_3": "imasmiṃ sāsane yatheva kulaputtā,",
  "atk-s0502a0:1434_4": "evaṃ kuladhītaropi mahantaṃ ñātigaṇañca bhogakkhandhañca pahāya pabbajitvā araññe viharanti.",
  "atk-s0502a0:1434_5": "Tā evaṃ viharamānā rāgarattā pāpapuggalā omānātimānavasena viheṭhentipi,",
  "atk-s0502a0:1434_6": "brahmacariyantarāyampi pāpenti,",
  "atk-s0502a0:1434_7": "tasmā bhikkhunisaṅghassa antonagare vasanaṭṭhānaṃ kātuṃ vaṭṭatī”ti.",
  "atk-s0502a0:1434_8": "Rājā “sādhū”ti sampaṭicchitvā nagarassa ekapasse bhikkhunisaṅghassa vasanaṭṭhānaṃ kārāpesi.",
  "atk-s0502a0:1434_9": "Tato paṭṭhāya bhikkhuniyo antogāmeyeva vasantīti.",
  "atk-s0502a0:1435_0": "Uppalavaṇṇattherīvatthu dasamaṃ.",
  "atk-s0502a0:1436_0": "11. Jambukattheravatthu",
  "atk-s0502a0:1437_0": "Māse māseti imaṃ dhammadesanaṃ satthā veḷuvane viharanto jambukaṃ ājīvakaṃ ārabbha kathesi.",
  "atk-s0502a0:1438_0": "Atīte kira kassapasammāsambuddhakāle gāmavāsī eko kuṭumbiko ekassa therassa vihāraṃ katvā taṃ tattha viharantaṃ catūhi paccayehi upaṭṭhahi.",
  "atk-s0502a0:1438_1": "Thero tassa gehe nibaddhaṃ bhuñjati.",
  "atk-s0502a0:1438_2": "Atheko khīṇāsavo bhikkhu divā piṇḍāya caranto tassa gehadvāraṃ pāpuṇi.",
  "atk-s0502a0:1438_3": "Kuṭumbiko taṃ disvā tassa iriyāpathe pasanno gehaṃ pavesetvā sakkaccaṃ paṇītena bhojanena parivisitvā, “bhante,",
  "atk-s0502a0:1438_4": "imaṃ sāṭakaṃ rajitvā nivāseyyāthā”ti mahantaṃ sāṭakaṃ datvā, “bhante,",
  "atk-s0502a0:1438_5": "kesā vo dīghā,",
  "atk-s0502a0:1438_6": "tumhākaṃ kesoropanatthāya nhāpitaṃ ānessāmi,",
  "atk-s0502a0:1438_7": "sayanatthāya ca vo mañcakaṃ gāhāpetvā āgamissāmī”ti āha.",
  "atk-s0502a0:1438_8": "Nibaddhaṃ gehe bhuñjanto kulūpako bhikkhu taṃ tassa sakkāraṃ disvā cittaṃ pasādetuṃ nāsakkhi,",
  "atk-s0502a0:1438_9": "“ayaṃ taṃ muhuttaṃ diṭṭhakassa evarūpaṃ sakkāraṃ karoti,",
  "atk-s0502a0:1438_10": "nibaddhaṃ gehe bhuñjantassa pana mayhaṃ na karotī”ti cintetvā vihāraṃ agamāsi.",
  "atk-s0502a0:1438_11": "Itaropi teneva saddhiṃ gantvā kuṭumbikena dinnasāṭakaṃ rajitvā nivāsesi.",
  "atk-s0502a0:1438_12": "Kuṭambikopi nhāpitaṃ ādāya gantvā therassa kese ohārāpetvā mañcakaṃ attharāpetvā, “bhante,",
  "atk-s0502a0:1438_13": "imasmiṃyeva mañcake sayathā”ti vatvā dvepi there svātanāya nimantetvā pakkāmi.",
  "atk-s0502a0:1439_0": "Nevāsiko tassa taṃ sakkāraṃ kayiramānaṃ adhivāsetuṃ nāsakkhi.",
  "atk-s0502a0:1439_1": "Athassa so sāyaṃ therassa nipannaṭṭhānaṃ gantvā catūhākārehi theraṃ akkosi, “āvuso,",
  "atk-s0502a0:1439_2": "āgantuka kuṭumbikassa te gehe bhattaṃ bhuñjanato varataraṃ mīḷhaṃ khādituṃ,",
  "atk-s0502a0:1439_3": "kuṭumbikena ānītanhāpitena kesohārāpanato varataraṃ tālaṭṭhikena kese luñcāpetuṃ.",
  "atk-s0502a0:1439_4": "Kuṭumbikena dinnasāṭakanivāsanato varataraṃ naggena vicarituṃ,",
  "atk-s0502a0:1439_5": "kuṭumbikena ābhatamañcake nipajjanato varataraṃ bhūmiyaṃ nipajjitu”nti.",
  "atk-s0502a0:1439_6": "Theropi “mā esa bālo maṃ nissāya nassī”ti nimantanaṃ anādiyitvā pātova uṭṭhāya yathāsukhaṃ agamāsi.",
  "atk-s0502a0:1439_7": "Nevāsikopi pātova vihāre kattabbavattaṃ katvā bhikkhācāravelāya “idānipi āgantuko niddāyati,",
  "atk-s0502a0:1439_8": "ghaṇḍikasaddena pabujjheyyā”ti saññāya nakhapiṭṭheneva ghaṇḍiṃ paharitvā gāmaṃ piṇḍāya pāvisi.",
  "atk-s0502a0:1439_9": "Kuṭumbikopi sakkāraṃ katvā therānaṃ āgamanamaggaṃ olokento nevāsikaṃ disvā, “bhante,",
  "atk-s0502a0:1439_10": "thero kuhi”nti pucchi.",
  "atk-s0502a0:1439_11": "Atha naṃ nevāsiko “mā, āvuso,",
  "atk-s0502a0:1439_12": "kiñci avaca,",
  "atk-s0502a0:1439_13": "tuyhaṃ kulūpako hiyyo,",
  "atk-s0502a0:1439_14": "tava nikkhantavelāya ovarakaṃ pavisitvā niddaṃ okkanto pātova uṭṭhāya mama vihārasammajjanasaddampi pānīyaghaṭaparibhojanīyaghaṭesu",
  "atk-s0502a0:1439_15": "udakasiñcanasaddampi ghaṇḍikasaddampi karontassa na jānātī”ti āha.",
  "atk-s0502a0:1439_16": "Kuṭumbiko cintesi –",
  "atk-s0502a0:1439_17": "“tādisāya iriyāpathasampattiyā samannāgatassa me ayyassa yāva imamhā kālā niddāyanaṃ nāma natthi,",
  "atk-s0502a0:1439_18": "maṃ pana tassa sakkāraṃ karontaṃ disvā addhā iminā bhadantena kiñci vuttaṃ bhavissatī”ti.",
  "atk-s0502a0:1439_19": "So attano paṇḍitabhāvena taṃ sakkaccaṃ bhojetvā tassa pattaṃ sādhukaṃ dhovitvā nānaggarasabhojanassa pūretvā, “bhante,",
  "atk-s0502a0:1439_20": "sace me ayyaṃ passeyyātha,",
  "atk-s0502a0:1439_21": "imamassa piṇḍapātaṃ dadeyyāthā”ti āha.",
  "atk-s0502a0:1440_0": "Itaro taṃ gahetvāva cintesi –",
  "atk-s0502a0:1440_1": "“sace so evarūpaṃ piṇḍapātaṃ bhuñjissati,",
  "atk-s0502a0:1440_2": "imasmiṃyeva ṭhāne paluddho bhavissatī”ti antarāmagge taṃ piṇḍapātaṃ chaḍḍetvā therassa vasanaṭṭhānaṃ gantvā taṃ tattha olokento na addasa.",
  "atk-s0502a0:1440_3": "Atha naṃ ettakassa kammassa katattā vīsativassasahassāni katopi samaṇadhammo rakkhituṃ nāsakkhi.",
  "atk-s0502a0:1440_4": "Āyupariyosāne pana kālaṃ katvā avīcimhi nibbattitvā ekaṃ buddhantaraṃ mahādukkhaṃ anubhavitvā imasmiṃ",
  "atk-s0502a0:1440_5": "buddhuppāde rājagahanagare ekasmiṃ bahvannapāne kulaghare nibbatti.",
  "atk-s0502a0:1440_6": "So padasā gamanakālato paṭṭhāya neva sayane sayituṃ,",
  "atk-s0502a0:1440_7": "na bhattaṃ bhuñjituṃ icchati,",
  "atk-s0502a0:1440_8": "attano sarīravalañjameva khādati.",
  "atk-s0502a0:1440_9": "“Bālatāya ajānanto karotī”ti taṃ posayiṃsu.",
  "atk-s0502a0:1440_10": "Mahallakakālepi vatthaṃ nivāsetuṃ na icchati,",
  "atk-s0502a0:1440_11": "naggova vicarati,",
  "atk-s0502a0:1440_12": "bhūmiyaṃ sayati,",
  "atk-s0502a0:1440_13": "attano sarīravalañjameva khādati.",
  "atk-s0502a0:1440_14": "Athassa mātāpitaro “nāyaṃ kulagharassa anucchaviko,",
  "atk-s0502a0:1440_15": "kevalaṃ alajjanako ājīvakānaṃ esa anucchaviko”ti tesaṃ santikaṃ netvā “imaṃ dārakaṃ pabbājethā”ti adaṃsu.",
  "atk-s0502a0:1440_16": "Atha naṃ te pabbājesuṃ.",
  "atk-s0502a0:1440_17": "Pabbājentā ca pana galappamāṇe āvāṭe ṭhapetvā dvinnaṃ aṃsakūṭānaṃ upariṃ padarāni datvā tesaṃ upari nisīditvā tālaṭṭhikhaṇḍena kese luñciṃsu.",
  "atk-s0502a0:1440_18": "Atha ne tassa mātāpitaro svātanāya nimantetvā pakkamiṃsu.",
  "atk-s0502a0:1441_0": "Punadivase ājīvakā “ehi,",
  "atk-s0502a0:1441_1": "gāmaṃ pavisissāmā”ti taṃ vadiṃsu.",
  "atk-s0502a0:1441_2": "So “gacchatha tumhe,",
  "atk-s0502a0:1441_3": "ahaṃ idheva bhavissāmī”ti na icchi.",
  "atk-s0502a0:1441_4": "Atha naṃ punappunaṃ vatvā anicchamānaṃ ohāya agamaṃsu.",
  "atk-s0502a0:1441_5": "Sopi tesaṃ gatabhāvaṃ ñatvā vaccakuṭiyā padaraṃ vivaritvā oruyha ubhohi hatthehi ālopaṃ ālopaṃ katvā gūthaṃ khādi.",
  "atk-s0502a0:1441_6": "Ājīvakā tassa antogāmato āhāraṃ pahiṇiṃsu.",
  "atk-s0502a0:1441_7": "Tampi na icchi.",
  "atk-s0502a0:1441_8": "Punappunaṃ vuccamānopi “na me iminā attho.",
  "atk-s0502a0:1441_9": "Laddho me āhāro”ti āha.",
  "atk-s0502a0:1441_10": "“Kahaṃ laddho”ti?",
  "atk-s0502a0:1441_11": "“Idheva laddho”ti.",
  "atk-s0502a0:1441_12": "Evaṃ dutiye tatiye catutthepi divase tehi bahumpi vuccamāno “ahaṃ idheva bhavissāmī”ti gāmaṃ gantuṃ na icchi.",
  "atk-s0502a0:1441_13": "Ājīvakā “ayaṃ divase divase neva gāmaṃ pavisituṃ icchati,",
  "atk-s0502a0:1441_14": "na amhehi pahitāhāraṃ āharituṃ icchati,",
  "atk-s0502a0:1441_15": "‘idheva me laddho’ti vadati,",
  "atk-s0502a0:1441_16": "kiṃ nu kho karoti,",
  "atk-s0502a0:1441_17": "pariggaṇhissāma na”nti gāmaṃ pavisantā ekaṃ dve jane tassa pariggaṇhanatthaṃ ohāya gamiṃsu.",
  "atk-s0502a0:1441_18": "Te pacchato gacchantā viya hutvā nilīyiṃsu.",
  "atk-s0502a0:1441_19": "Sopi tesaṃ gatabhāvaṃ ñatvā purimanayeneva vaccakuṭiṃ oruyha gūthaṃ khādi.",
  "atk-s0502a0:1442_0": "Itare tassa kiriyaṃ disvā ājīvakānaṃ ārocayiṃsu.",
  "atk-s0502a0:1442_1": "Taṃ sutvā ājīvakā “aho bhāriyaṃ kammaṃ,",
  "atk-s0502a0:1442_2": "sace samaṇassa gotamassa sāvakā jāneyyuṃ,",
  "atk-s0502a0:1442_3": "‘ājīvakā gūthaṃ khādamānā vicarantī’ti amhākaṃ akittiṃ pakāseyyuṃ,",
  "atk-s0502a0:1442_4": "nāyaṃ amhākaṃ anucchaviko”ti taṃ attano santikā nīhariṃsu.",
  "atk-s0502a0:1442_5": "So tehi nīharito mahājanassa uccārakaraṇaṭṭhāne pattharito eko piṭṭhipāsāṇo atthi.",
  "atk-s0502a0:1442_6": "Tasmiṃ mahantaṃ soṇḍi,",
  "atk-s0502a0:1442_7": "piṭṭhipāsāṇaṃ nissāya mahājanassa uccārakaraṇaṭṭhānaṃ.",
  "atk-s0502a0:1442_8": "So tattha gantvā rattiṃ gūthaṃ khāditvā mahājanassa sarīravalañjanatthāya āgamanakāle ekena hatthena",
  "atk-s0502a0:1442_9": "pāsāṇassa ekaṃ antaṃ olubbha ekaṃ pādaṃ ukkhipitvā jaṇṇuke ṭhapetvā uddhaṃvātābhimukho mukhaṃ vivaritvā tiṭṭhati.",
  "atk-s0502a0:1442_10": "Mahājano taṃ disvā upasaṅkamitvā vanditvā, “bhante,",
  "atk-s0502a0:1442_11": "kasmā ayyo mukhaṃ vivaritvā ṭhito”ti pucchati.",
  "atk-s0502a0:1442_12": "“Ahaṃ vātabhakkho,",
  "atk-s0502a0:1442_13": "añño me āhāro natthī”ti.",
  "atk-s0502a0:1442_14": "Atha “kasmā ekaṃ pādaṃ jaṇṇuke katvā ṭhitosi,",
  "atk-s0502a0:1442_15": "bhante”ti?",
  "atk-s0502a0:1442_16": "“Ahaṃ uggatapo ghoratapo,",
  "atk-s0502a0:1442_17": "mayā dvīhi pādehi akkantā pathavī kampati,",
  "atk-s0502a0:1442_18": "tasmā ekaṃ pādaṃ ukkhipitvā jaṇṇuke ṭhapetvā ṭhitomhi.",
  "atk-s0502a0:1442_19": "Ahañhi rattindivaṃ ṭhitakova vītināmemi,",
  "atk-s0502a0:1442_20": "na nisīdāmi,",
  "atk-s0502a0:1442_21": "na nipajjāmī”ti.",
  "atk-s0502a0:1442_22": "Manussā nāma yebhuyyena vacanamattameva saddahanti,",
  "atk-s0502a0:1442_23": "tasmā “aho acchariyaṃ,",
  "atk-s0502a0:1442_24": "evarūpāpi nāma tapassino honti,",
  "atk-s0502a0:1442_25": "na no evarūpā diṭṭhapubbā”ti yebhuyyena aṅgamagadhavāsino saṅkhubhitvā upasaṅkamitvā māse māse mahantaṃ sakkāraṃ abhiharanti.",
  "atk-s0502a0:1442_26": "So “ahaṃ vātameva bhakkhāmi,",
  "atk-s0502a0:1442_27": "na aññaṃ āhāraṃ.",
  "atk-s0502a0:1442_28": "Aññañhi me khādantassa tapo nassatī”ti tehi abhihaṭaṃ na kiñci icchati.",
  "atk-s0502a0:1442_29": "Manussā “mā no, bhante, nāsetha,",
  "atk-s0502a0:1442_30": "tumhādisena ghoratapena paribhoge kate amhākaṃ dīgharattaṃ hitāya sukhāya saṃvattatī”ti punappunaṃ yācanti.",
  "atk-s0502a0:1442_31": "Tassa añño āhāro na ruccati.",
  "atk-s0502a0:1442_32": "Mahājanassa pana yācanāya pīḷito tehi ābhatāni sappiphāṇitādīni kusaggena jivhagge ṭhapetvā “gacchatha,",
  "atk-s0502a0:1442_33": "alaṃ vo ettakaṃ hitāya sukhāya cā”ti uyyojesi.",
  "atk-s0502a0:1442_34": "Evaṃ so pañcapaññāsa vassāni naggo gūthaṃ khādanto kese luñcanto bhūmiyaṃ sayamāno vītināmesi.",
  "atk-s0502a0:1443_0": "Buddhānampi kho paccūsakāle lokavolokanaṃ avijahitameva hoti.",
  "atk-s0502a0:1443_1": "Tasmā ekadivasaṃ bhagavato paccūsasamaye lokaṃ volokentassa ayaṃ jambukājīvako ñāṇajālassa anto paññāyi.",
  "atk-s0502a0:1443_2": "Satthā “kiṃ nu kho bhavissatī”ti āvajjetvā tassa saha paṭisambhidāhi arahattassūpanissayaṃ disvā “ahaṃ etaṃ ādiṃ katvā ekaṃ gāthaṃ bhāsissāmi,",
  "atk-s0502a0:1443_3": "gāthāvasāne caturāsītiyā pāṇasahassānaṃ dhammābhisamayo bhavissati.",
  "atk-s0502a0:1443_4": "Imaṃ kulaputtaṃ nissāya mahājano sotthibhāvaṃ pāpuṇissatī”ti ñatvā punadivase rājagahe piṇḍāya caritvā piṇḍapātapaṭikkanto ānandattheraṃ āmantesi – “ānanda,",
  "atk-s0502a0:1443_5": "jambukājīvakassa santikaṃ gamissāmī”ti. “Bhante,",
  "atk-s0502a0:1443_6": "kiṃ tumheyeva gamissathā”ti? “Āma,",
  "atk-s0502a0:1443_7": "ahamevā”ti evaṃ vatvā satthā vaḍḍhamānakacchāyāya tassa santikaṃ pāyāsi.",
  "atk-s0502a0:1444_0": "Devatā cintayiṃsu –",
  "atk-s0502a0:1444_1": "“satthā sāyaṃ jambukājīvakassa santikaṃ gacchati,",
  "atk-s0502a0:1444_2": "so ca jegucche uccārapassāvadantakaṭṭhakiliṭṭhe piṭṭhipāsāṇe vasati,",
  "atk-s0502a0:1444_3": "devaṃ vassāpetuṃ vaṭṭatī”ti attano ānubhāvena taṃ muhuttaṃyeva devaṃ vassāpesuṃ.",
  "atk-s0502a0:1444_4": "Piṭṭhipāsāṇo suci nimmalo ahosi.",
  "atk-s0502a0:1444_5": "Athassa upari pañcavaṇṇaṃ pupphavassaṃ vassāpesuṃ.",
  "atk-s0502a0:1444_6": "Satthā sāyaṃ jambukājīvakassa santikaṃ gantvā “jambukā”ti saddamakāsi.",
  "atk-s0502a0:1444_7": "Jambuko “ko nu kho esa,",
  "atk-s0502a0:1444_8": "dujjano maṃ jambukavādena vadatī”ti cintetvā “ko eso”ti āha.",
  "atk-s0502a0:1444_9": "“Ahaṃ samaṇo”ti.",
  "atk-s0502a0:1444_10": "“Kiṃ mahāsamaṇā”ti?",
  "atk-s0502a0:1444_11": "“Ajja me ekarattiṃ idha vasanaṭṭhānaṃ dehī”ti. “Natthi,",
  "atk-s0502a0:1444_12": "mahāsamaṇa,",
  "atk-s0502a0:1444_13": "imasmiṃ ṭhāne vasanaṭṭhāna”nti. “Jambuka,",
  "atk-s0502a0:1444_14": "mā evaṃ kari,",
  "atk-s0502a0:1444_15": "ekarattiṃ me vasanaṭṭhānaṃ dehi,",
  "atk-s0502a0:1444_16": "pabbajitā nāma pabbajitaṃ patthenti,",
  "atk-s0502a0:1444_17": "manussā manussaṃ,",
  "atk-s0502a0:1444_18": "pasavo pasava”nti.",
  "atk-s0502a0:1444_19": "“Kiṃ pana tvaṃ pabbajito”ti? “Āma,",
  "atk-s0502a0:1444_20": "pabbajitomhī”ti.",
  "atk-s0502a0:1444_21": "“Sace tvaṃ pabbajito,",
  "atk-s0502a0:1444_22": "kahaṃ te lābukaṃ,",
  "atk-s0502a0:1444_23": "kahaṃ dhūmakaṭacchuko,",
  "atk-s0502a0:1444_24": "kahaṃ yaññasuttaka”nti?",
  "atk-s0502a0:1444_25": "“‘Atthetaṃ mayhaṃ,",
  "atk-s0502a0:1444_26": "visuṃ visuṃ pana gahetvā vicaraṇaṃ dukkha’nti abbhantareneva gahetvā carāmī”ti.",
  "atk-s0502a0:1444_27": "So “carissasi tvaṃ etaṃ aggaṇhitvā”ti kujjhi.",
  "atk-s0502a0:1444_28": "Atha naṃ satthā āha – “hotu, jambuka,",
  "atk-s0502a0:1444_29": "mā kujjha,",
  "atk-s0502a0:1444_30": "vasanaṭṭhānaṃ me ācikkhā”ti. “Natthi,",
  "atk-s0502a0:1444_31": "mahāsamaṇa,",
  "atk-s0502a0:1444_32": "ettha vasanaṭṭhāna”nti.",
  "atk-s0502a0:1445_0": "Satthā tassa vasanaṭṭhānato avidūre ekaṃ pabbhāraṃ atthi,",
  "atk-s0502a0:1445_1": "taṃ niddisanto “etasmiṃ pabbhāre ko vasatī”ti āha.",
  "atk-s0502a0:1445_2": "“Natthi koci,",
  "atk-s0502a0:1445_3": "mahāsamaṇā”ti.",
  "atk-s0502a0:1445_4": "“Tena hi etaṃ mayhaṃ dehī”ti.",
  "atk-s0502a0:1445_5": "“Tvaññeva jāna,",
  "atk-s0502a0:1445_6": "mahāsamaṇā”ti.",
  "atk-s0502a0:1445_7": "Satthā pabbhāre nisīdanaṃ paññāpetvā nisīdi.",
  "atk-s0502a0:1445_8": "Paṭhamayāme cattāro mahārājāno catuddisaṃ ekobhāsaṃ karontā satthu upaṭṭhānaṃ āgamiṃsu.",
  "atk-s0502a0:1445_9": "Jambuko obhāsaṃ disvā “ko obhāso nāmeso”ti cintesi.",
  "atk-s0502a0:1445_10": "Majjhimayāme sakko devarājā āgami.",
  "atk-s0502a0:1445_11": "Jambuko tampi disvā “ko nāmeso”ti cintesi.",
  "atk-s0502a0:1445_12": "Pacchimayāme ekāya aṅguliyā ekaṃ,",
  "atk-s0502a0:1445_13": "dvīhi dve,",
  "atk-s0502a0:1445_14": "dasahi dasa cakkavāḷāni obhāsetuṃ samattho mahābrahmā sakalaṃ araññaṃ ekobhāsaṃ karonto āgami.",
  "atk-s0502a0:1445_15": "Jambuko tampi disvā “ko nu kho eso”ti cintetvā pātova satthu santikaṃ gantvā paṭisanthāraṃ katvā ekamantaṃ ṭhito satthāraṃ pucchi –",
  "atk-s0502a0:1445_16": "“mahāsamaṇa,",
  "atk-s0502a0:1445_17": "tumhākaṃ santikaṃ catasso disā obhāsento ke āgatā”ti?",
  "atk-s0502a0:1445_18": "“Cattāro mahārājāno”ti.",
  "atk-s0502a0:1445_19": "“Kiṃ kāraṇā”ti?",
  "atk-s0502a0:1445_20": "“Maṃ upaṭṭhātu”nti.",
  "atk-s0502a0:1445_21": "“Kiṃ pana tvaṃ catūhi mahārājehi uttaritaro”ti? “Āma, jambuka,",
  "atk-s0502a0:1445_22": "mahārājūnampi atirājā”ti.",
  "atk-s0502a0:1445_23": "“Majjhimayāme pana ko āgato”ti?",
  "atk-s0502a0:1445_24": "“Sakko devarājā,",
  "atk-s0502a0:1445_25": "jambukā”ti.",
  "atk-s0502a0:1445_26": "“Kiṃ kāraṇā”ti?",
  "atk-s0502a0:1445_27": "“Maṃ upaṭṭhātumevā”ti.",
  "atk-s0502a0:1445_28": "“Kiṃ pana tvaṃ sakkadevarājatopi uttaritaro”ti? “Āma, jambuka,",
  "atk-s0502a0:1445_29": "sakkatopi uttaritaromhi,",
  "atk-s0502a0:1445_30": "eso pana mayhaṃ gilānupaṭṭhāko kappiyakārakasāmaṇerasadiso”ti.",
  "atk-s0502a0:1445_31": "“Pacchimayāme sakalaṃ araññaṃ obhāsetvā ko āgato”ti?",
  "atk-s0502a0:1445_32": "“Yaṃ loke brāhmaṇādayo khipitvā pakkhalitvā ‘namo mahābrahmuno’ti vadanti,",
  "atk-s0502a0:1445_33": "so eva mahābrahmā”ti.",
  "atk-s0502a0:1445_34": "“Kiṃ pana tvaṃ mahābrahmatopi uttaritaro”ti? “Āma, jambuka,",
  "atk-s0502a0:1445_35": "ahañhi brahmunāpi atibrahmā”ti.",
  "atk-s0502a0:1445_36": "“Acchariyosi tvaṃ,",
  "atk-s0502a0:1445_37": "mahāsamaṇa,",
  "atk-s0502a0:1445_38": "mayhaṃ pana pañca paññāsa vassāni idha vasantassa etesu ekopi maṃ upaṭṭhātuṃ nāgatapubbo.",
  "atk-s0502a0:1445_39": "Ahañhi ettakaṃ addhānaṃ vātabhakkho hutvā ṭhitakova vītināmesiṃ,",
  "atk-s0502a0:1445_40": "na tāva te mayhaṃ upaṭṭhānaṃ āgatapubbā”ti.",
  "atk-s0502a0:1446_0": "Atha naṃ satthā āha – jambuka,",
  "atk-s0502a0:1446_1": "tvaṃ lokasmiṃ andhabālaṃ mahājanaṃ vañcayamāno mampi vañcetukāmo jāto,",
  "atk-s0502a0:1446_2": "nanu tvaṃ pañcapaññāsa vassāni gūthameva khādi,",
  "atk-s0502a0:1446_3": "bhūmiyaṃyeva nipajji,",
  "atk-s0502a0:1446_4": "naggo hutvā vicari,",
  "atk-s0502a0:1446_5": "tālaṭṭhikhaṇḍena kese luñci.",
  "atk-s0502a0:1446_6": "Atha ca pana lokaṃ vañcento “ahaṃ vātabhakkho,",
  "atk-s0502a0:1446_7": "ekapādena tiṭṭhāmi,",
  "atk-s0502a0:1446_8": "na nisīdāmi,",
  "atk-s0502a0:1446_9": "na nipajjāmī”ti vadesi,",
  "atk-s0502a0:1446_10": "“mamampi vañcetukāmosi pubbepi tvaṃ pāpikaṃ lāmikaṃ diṭṭhiṃ nissāya ettakaṃ kālaṃ gūthabhakkho bhūmisayo",
  "atk-s0502a0:1446_11": "naggo vicaranto tālaṭṭhikhaṇḍena kesaluñcanaṃ patto,",
  "atk-s0502a0:1446_12": "idānipi pāpikaṃ lāmikaṃ diṭṭhimeva gaṇhāsī”ti.",
  "atk-s0502a0:1446_13": "“Kiṃ pana mayā kataṃ,",
  "atk-s0502a0:1446_14": "mahāsamaṇā”ti?",
  "atk-s0502a0:1446_15": "Athassa satthā pubbe katakammaṃ ācikkhi.",
  "atk-s0502a0:1446_16": "Tassa satthari kathenteyeva saṃvego uppajji,",
  "atk-s0502a0:1446_17": "hirottappaṃ upaṭṭhitaṃ,",
  "atk-s0502a0:1446_18": "so ukkuṭiko nisīdi.",
  "atk-s0502a0:1446_19": "Athassa satthā udakasāṭikaṃ khipitvā adāsi.",
  "atk-s0502a0:1446_20": "So taṃ nivāsetvā satthāraṃ vanditvā ekamantaṃ nisīdi.",
  "atk-s0502a0:1446_21": "Satthāpissa anupubbiṃ kathaṃ kathetvā dhammaṃ desesi.",
  "atk-s0502a0:1446_22": "So desanāvasāne saha paṭisambhidāhi arahattaṃ patvā satthāraṃ vanditvā uṭṭhāyāsanā pabbajjañca upasampadañca yāci.",
  "atk-s0502a0:1446_23": "Ettāvatā tassa purimakammaṃ parikkhīṇaṃ.",
  "atk-s0502a0:1446_24": "Ayañhi khīṇāsavamahātheraṃ catūhi akkosehi akkositvā yāvāyaṃ mahāpathavī tigāvutādhikaṃ yojanaṃ ussannā,",
  "atk-s0502a0:1446_25": "tāva avīcimhi paccitvā tattha pakkāvasesena pañcapaññāsa vassāni imaṃ vippakāraṃ patto.",
  "atk-s0502a0:1446_26": "Tenassa taṃ kammaṃ khīṇaṃ.",
  "atk-s0502a0:1446_27": "Vīsati pana vassasahassāni iminā katassa samaṇadhammassa phalaṃ nāsetuṃ na sakkā.",
  "atk-s0502a0:1446_28": "Tasmā satthā dakkhiṇahatthaṃ pasāretvā “ehi, bhikkhu,",
  "atk-s0502a0:1446_29": "cara brahmacariyaṃ sammā dukkhassa antakiriyāyā”ti āha.",
  "atk-s0502a0:1446_30": "Tāvadevassa gihiliṅgaṃ antaradhāyi aṭṭhaparikkhāradharo saṭṭhivassikamahāthero viya ahosi.",
  "atk-s0502a0:1447_0": "Aṅgamagadhavāsīnaṃ tassa sakkāraṃ gahetvā āgatadivaso kiresa,",
  "atk-s0502a0:1447_1": "tasmā ubhayaraṭṭhavāsino sakkāraṃ gahetvā āgatā tathāgataṃ disvā “kiṃ nu kho amhākaṃ ayyo jambuko mahā,",
  "atk-s0502a0:1447_2": "udāhu samaṇo gotamo”ti cintetvā “sace samaṇo gotamo mahā bhaveyya,",
  "atk-s0502a0:1447_3": "ayaṃ samaṇassa gotamassa santikaṃ gaccheyya,",
  "atk-s0502a0:1447_4": "jambukājīvakassa pana mahantatāya samaṇo gotamo imassa santikaṃ āgato”ti cintayiṃsu.",
  "atk-s0502a0:1447_5": "Satthā mahājanassa parivitakkaṃ ñatvā, “jambuka,",
  "atk-s0502a0:1447_6": "tava upaṭṭhākānaṃ kaṅkhaṃ chindāhī”ti āha,",
  "atk-s0502a0:1447_7": "so “ahampi, bhante,",
  "atk-s0502a0:1447_8": "ettakameva paccāsīsāmī”ti vatvā catutthajjhānaṃ samāpajjitvā uṭṭhāya tālappamāṇaṃ vehāsaṃ abbhuggantvā “satthā me,",
  "atk-s0502a0:1447_9": "bhante bhagavā,",
  "atk-s0502a0:1447_10": "sāvakohamasmī”ti vatvā oruyha vanditvā puna dvitālamattaṃ titālamattanti evaṃ sattatālamattaṃ vehāsaṃ",
  "atk-s0502a0:1447_11": "abbhuggantvā oruyha attano sāvakabhāvaṃ jānāpesi.",
  "atk-s0502a0:1447_12": "Taṃ disvā mahājano “aho buddhā nāma acchariyā anopamaguṇā”ti cintesi.",
  "atk-s0502a0:1447_13": "Satthā mahājanena saddhiṃ kathento evamāha –",
  "atk-s0502a0:1447_14": "“ayaṃ ettakaṃ kālaṃ tumhehi ābhataṃ sakkāraṃ kusaggena jivhagge ṭhapetvā ‘tapacaraṇaṃ pūremī’ti idha nivuṭṭho,",
  "atk-s0502a0:1447_15": "sacepi iminā upāyena vassasataṃ tapacaraṇaṃ pūreyya,",
  "atk-s0502a0:1447_16": "yā cassa idāni kālaṃ vā bhattaṃ vā kukkuccāyitvā abhuñjantassa bhattacchedanakusalacetanā,",
  "atk-s0502a0:1447_17": "tassā taṃ tapacaraṇaṃ soḷasiṃ kalampi na agghatī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1448_0": "70.",
  "atk-s0502a0:1449_0": "“Māse māse kusaggena, bālo bhuñjeyya bhojanaṃ;",
  "atk-s0502a0:1450_0": "Na so saṅkhātadhammānaṃ, kalaṃ agghati soḷasi”nti.",
  "atk-s0502a0:1451_0": "Tassattho –",
  "atk-s0502a0:1451_1": "sace bālo apariññātadhammo sīlādiguṇā paribāhiro titthāyatane pabbajito “tapacaraṇaṃ pūressāmī”ti māse",
  "atk-s0502a0:1451_2": "māse patte kusaggena bhojanaṃ bhuñjanto vassasataṃ bhuñjeyya bhojanaṃ.",
  "atk-s0502a0:1451_3": "Na so saṅkhātadhammānaṃ,",
  "atk-s0502a0:1451_4": "kalaṃ agghati soḷasinti saṅkhātadhammā vuccanti ñātadhammā tulitadhammā.",
  "atk-s0502a0:1451_5": "Tesu heṭṭhimakoṭiyā sotāpanno saṅkhātadhammo,",
  "atk-s0502a0:1451_6": "uparimakoṭiyā khīṇāsavo.",
  "atk-s0502a0:1451_7": "Imesaṃ saṅkhātadhammānaṃ so bālo kalaṃ na agghati soḷasinti puggalādhiṭṭhānā desanā.",
  "atk-s0502a0:1451_8": "Ayaṃ panettha attho –",
  "atk-s0502a0:1451_9": "yā cassa tathā tapacaraṇaṃ pūrentassa vassasataṃ cetanā yā ca saṅkhātadhammānaṃ kālaṃ vā bhattaṃ vā kukkuccāyitvā",
  "atk-s0502a0:1451_10": "abhuñjantānaṃ ekā bhattacchedanakusalacetanā,",
  "atk-s0502a0:1451_11": "tassā cetanāya sā tāva dīgharattaṃ pavattacetanā soḷasiṃ kalaṃ na agghati.",
  "atk-s0502a0:1451_12": "Idaṃ vuttaṃ hoti –",
  "atk-s0502a0:1451_13": "yaṃ tassā saṅkhātadhammānaṃ cetanāya phalaṃ,",
  "atk-s0502a0:1451_14": "taṃ soḷasa koṭṭhāse katvā tato ekekaṃ puna soḷasa soḷasa koṭṭhāse katvā tato ekassa koṭṭhāsassa yaṃ phalaṃ,",
  "atk-s0502a0:1451_15": "tadeva tassa bālassa tapacaraṇato mahapphalataranti.",
  "atk-s0502a0:1452_0": "Desanāvasāne caturāsītiyā pāṇasahassānaṃ dhammābhisamayo ahosīti.",
  "atk-s0502a0:1453_0": "Jambukattheravatthu ekādasamaṃ.",
  "atk-s0502a0:1454_0": "12. Ahipetavatthu",
  "atk-s0502a0:1455_0": "Na hi pāpaṃ kataṃ kammanti imaṃ dhammadesanaṃ satthā veḷuvane viharanto aññataraṃ ahipetaṃ ārabbha kathesi.",
  "atk-s0502a0:1456_0": "Ekasmiñhi divase jaṭilasahassassa abbhantaro āyasmā lakkhaṇatthero ca mahāmoggallānatthero ca “rājagahe piṇḍāya carissāmā”ti gijjhakūṭato otaranti.",
  "atk-s0502a0:1456_1": "Tesu āyasmā mahāmoggallānatthero ekaṃ ahipetaṃ disvā sitaṃ pātvākāsi.",
  "atk-s0502a0:1456_2": "Atha naṃ lakkhaṇatthero “kasmā, āvuso,",
  "atk-s0502a0:1456_3": "sitaṃ pātukarosī”ti sitakāraṇaṃ pucchi. “Akālo,",
  "atk-s0502a0:1456_4": "āvuso lakkhaṇa,",
  "atk-s0502a0:1456_5": "imassa pañhassa,",
  "atk-s0502a0:1456_6": "bhagavato santike maṃ puccheyyāsī”ti thero āha.",
  "atk-s0502a0:1456_7": "Tesu rājagahe piṇḍāya caritvā bhagavato santikaṃ gantvā nisinnesu lakkhaṇatthero pucchi, “āvuso,",
  "atk-s0502a0:1456_8": "moggallānaṃ tvaṃ gijjhakūṭā otaranto sitaṃ pātukaritvā mayā sitakāraṇaṃ puṭṭho ‘bhagavato santike maṃ puccheyyāsī’ti avaca,",
  "atk-s0502a0:1456_9": "kathehi idāni taṃ kāraṇa”nti.",
  "atk-s0502a0:1456_10": "Thero āha – “ahaṃ, āvuso,",
  "atk-s0502a0:1456_11": "ekaṃ petaṃ disvā sitaṃ pātvākāsiṃ.",
  "atk-s0502a0:1456_12": "Tassa evarūpo attabhāvo –",
  "atk-s0502a0:1456_13": "manussasīsaṃ viya assa sīsaṃ,",
  "atk-s0502a0:1456_14": "ahissa viya seso attabhāvo,",
  "atk-s0502a0:1456_15": "ahipeto nāmesa pamāṇato pañcavīsatiyojaniko,",
  "atk-s0502a0:1456_16": "tassa sīsato uṭṭhitā aggijālā yāva naṅguṭṭhā gacchanti,",
  "atk-s0502a0:1456_17": "naṅguṭṭhato uṭṭhitā aggijālā yāva sīsā,",
  "atk-s0502a0:1456_18": "majjhesīsato uṭṭhitā dve passāni gacchanti,",
  "atk-s0502a0:1456_19": "dvīhi passehi uṭṭhitā majjhe otarantī”ti.",
  "atk-s0502a0:1456_20": "Dvinnaṃyeva kira petānaṃ attabhāvo pañcavīsatiyojaniko,",
  "atk-s0502a0:1456_21": "avasesānaṃ tigāvutappamāṇo.",
  "atk-s0502a0:1456_22": "Imassa ceva ahipetassa kākapetassa ca pañcavīsatiyojaniko.",
  "atk-s0502a0:1456_23": "Tesu ayaṃ tāva ahipeto.",
  "atk-s0502a0:1456_24": "Kākapetampi mahāmoggallāno gijjhakūṭamatthake paccamānaṃ disvā tassa pubbakammaṃ pucchanto imaṃ gāthamāha –",
  "atk-s0502a0:1457_0": "“Pañcayojanikā jivhā, sīsaṃ te navayojanaṃ;",
  "atk-s0502a0:1458_0": "Kāyo accuggato tuyhaṃ, pañcavīsatiyojanaṃ;",
  "atk-s0502a0:1459_0": "Kiṃ nu kammaṃ karitvāna, pattosi dukkhamīdisa”nti.",
  "atk-s0502a0:1460_0": "Athassa peto ācikkhanto –",
  "atk-s0502a0:1461_0": "“Ahaṃ bhante moggallāna, kassapassa mahesino;",
  "atk-s0502a0:1462_0": "Saṅghassa ābhataṃ bhattaṃ, āhāresiṃ yadicchaka”nti. –",
  "atk-s0502a0:1463_0": "Gāthaṃ vatvā āha – “bhante,",
  "atk-s0502a0:1463_1": "kassapabuddhakāle sambahulā bhikkhū gāmaṃ piṇḍāya pavisiṃsu,.",
  "atk-s0502a0:1463_2": "Manussā there disvā sampiyāyamānā āsanasālāyaṃ nisīdāpetvā pāde dhovitvā telaṃ makkhetvā yāguṃ pāyetvā",
  "atk-s0502a0:1463_3": "khajjakaṃ datvā piṇḍapātakālaṃ āgamayamānā dhammaṃ suṇantā nisīdiṃsu.",
  "atk-s0502a0:1463_4": "Dhammakathāvasāne therānaṃ patte ādāya attano attano gehā nānaggarasabhojanassa pūretvā āhariṃsu.",
  "atk-s0502a0:1463_5": "Tadā ahaṃ kāko hutvā āsanasālāya chadanapiṭṭhe nilīno taṃ disvā ekena gahitapattato tikkhattuṃ mukhaṃ pūrento tayo kabaḷe aggahesiṃ.",
  "atk-s0502a0:1463_6": "Taṃ pana bhattaṃ neva saṅghassa santakaṃ,",
  "atk-s0502a0:1463_7": "na saṅghassa niyametvā dinnaṃ,",
  "atk-s0502a0:1463_8": "na bhikkhūhi gahitāvasesakaṃ.",
  "atk-s0502a0:1463_9": "Attano attano gehaṃ netvā manussehi bhuñjitabbakaṃ,",
  "atk-s0502a0:1463_10": "kevalaṃ saṅghaṃ uddissa abhihaṭamattameva.",
  "atk-s0502a0:1463_11": "Tato mayā tayo kabaḷā gahitā,",
  "atk-s0502a0:1463_12": "ettakaṃ me pubbakammaṃ.",
  "atk-s0502a0:1463_13": "Svāhaṃ kālaṃ katvā tassa kammassa vipākena avīcimhi paccitvā tattha pakkāvasesena idāni gijjhakūṭe kākapeto",
  "atk-s0502a0:1463_14": "hutvā nibbatto imaṃ dukkhaṃ paccānubhomī”ti.",
  "atk-s0502a0:1463_15": "Idaṃ kākapetassa vatthu.",
  "atk-s0502a0:1464_0": "Idha pana thero “ahipetaṃ disvā sitaṃ pātvākāsi”nti āha.",
  "atk-s0502a0:1464_1": "Athassa satthā sakkhī hutvāpi uṭṭhāya “saccaṃ,",
  "atk-s0502a0:1464_2": "bhikkhave,",
  "atk-s0502a0:1464_3": "moggallāno āha.",
  "atk-s0502a0:1464_4": "Mayāpesa sambodhipattadivaseyeva diṭṭho,",
  "atk-s0502a0:1464_5": "apicāhaṃ ‘ye me vacanaṃ na saddaheyyuṃ,",
  "atk-s0502a0:1464_6": "tesaṃ ahitāya bhaveyyā’ti parānuddayāya na kathesi”nti āha.",
  "atk-s0502a0:1464_7": "Lakkhaṇasaṃyuttepi hi mahāmoggallānena diṭṭhakāleyeva satthā tassa sakkhī hutvā vinītavatthūni kathesi,",
  "atk-s0502a0:1464_8": "idampi tena tatheva kathitaṃ.",
  "atk-s0502a0:1464_9": "Taṃ sutvā bhikkhū tassa pubbakammaṃ pucchiṃsu.",
  "atk-s0502a0:1464_10": "Satthāpi tesaṃ kathesi –",
  "atk-s0502a0:1465_0": "Atīte kira bārāṇasiṃ nissāya nadītīre paccekabuddhassa paṇṇasālaṃ kariṃsu.",
  "atk-s0502a0:1465_1": "So tattha viharanto nibaddhaṃ nagare piṇḍāya carati.",
  "atk-s0502a0:1465_2": "Nāgarāpi sāyaṃpātaṃ gandhapupphādihatthā paccekabuddhassūpaṭṭhānaṃ gacchanti.",
  "atk-s0502a0:1465_3": "Eko bārāṇasivāsī puriso taṃ maggaṃ nissāya khettaṃ kasi.",
  "atk-s0502a0:1465_4": "Mahājano sāyaṃpātaṃ paccekabuddhassūpaṭṭhānaṃ gacchanto taṃ khettaṃ maddanto gacchati.",
  "atk-s0502a0:1465_5": "Kassako ca “mā me khettaṃ maddathā”ti vārentopi vāretuṃ nāsakkhi.",
  "atk-s0502a0:1465_6": "Athassa etadahosi –",
  "atk-s0502a0:1465_7": "“sace imasmiṃ ṭhāne paccekabuddhassa paṇṇasālā na bhaveyya,",
  "atk-s0502a0:1465_8": "na me khettaṃ maddeyyu”nti.",
  "atk-s0502a0:1465_9": "So paccekabuddhassa piṇḍāya paviṭṭhakāle paribhogabhājanāni bhinditvā paṇṇasālaṃ jhāpesi.",
  "atk-s0502a0:1465_10": "Paccekabuddho taṃ jhāmaṃ disvā yathāsukhaṃ pakkāmi.",
  "atk-s0502a0:1465_11": "Mahājano gandhamālaṃ ādāya āgato jhāmapaṇṇasālaṃ disvā “kahaṃ nu kho no ayyo gato”ti āha.",
  "atk-s0502a0:1465_12": "Sopi mahājaneneva saddhiṃ gato mahājanamajjhe ṭhitakova evamāha –",
  "atk-s0502a0:1465_13": "“mayā tassa paṇṇasālā jhāpitā”ti.",
  "atk-s0502a0:1465_14": "Atha naṃ “gaṇhatha,",
  "atk-s0502a0:1465_15": "imaṃ pāpimaṃ nissāya mayaṃ paccekabuddhaṃ daṭṭhuṃ na labhimhā”ti daṇḍādīhi pothetvā jīvitakkhayaṃ pāpesuṃ.",
  "atk-s0502a0:1465_16": "So avīcimhi nibbattitvā yāvāyaṃ mahāpathavī yojanamattaṃ ussannā,",
  "atk-s0502a0:1465_17": "tāva niraye paccitvā pakkāvasesena gijjhakūṭe ahipeto hutvā nibbatti.",
  "atk-s0502a0:1465_18": "Satthā idaṃ tassa pubbakammaṃ kathetvā,",
  "atk-s0502a0:1465_19": "“bhikkhave,",
  "atk-s0502a0:1465_20": "pāpakammaṃ nāmetaṃ khīrasadisaṃ,",
  "atk-s0502a0:1465_21": "yathā khīraṃ duyhamānameva na pariṇamati.",
  "atk-s0502a0:1465_22": "Tathā kammaṃ kayiramānameva na vipaccati.",
  "atk-s0502a0:1465_23": "Yadā pana vipaccati,",
  "atk-s0502a0:1465_24": "tadā evarūpena dukkhena socatī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1466_0": "71.",
  "atk-s0502a0:1467_0": "“Na hi pāpaṃ kataṃ kammaṃ, sajjukhīraṃva muccati;",
  "atk-s0502a0:1468_0": "Ḍahantaṃ bālamanveti, bhasmacchannova pāvako”ti.",
  "atk-s0502a0:1469_0": "Tattha sajjukhīraṃ vāti taṃ khaṇaṃyeva dhenuyā thanehi nikkhantaṃ abbhuṇhaṃ khīraṃ na muccati na pariṇamati.",
  "atk-s0502a0:1469_1": "Idaṃ vuttaṃ hoti –",
  "atk-s0502a0:1469_2": "yathā idaṃ sajjukhīraṃ taṃ khaṇaññeva na muccati na pariṇamati na pakatiṃ vijahati.",
  "atk-s0502a0:1469_3": "Yasmiṃ pana bhājane duhitvā gahitaṃ yāva tattha takkādiambilaṃ na pakkhipati,",
  "atk-s0502a0:1469_4": "yāva dadhibhājanādikaṃ ambilabhājanaṃ na pāpuṇāti,",
  "atk-s0502a0:1469_5": "tāva pakatiṃ avijahitvā pacchā jahati,",
  "atk-s0502a0:1469_6": "evameva pāpakammampi kariyamānameva na vipaccati.",
  "atk-s0502a0:1469_7": "Yadi vipacceyya,",
  "atk-s0502a0:1469_8": "na koci pāpakammaṃ kātuṃ visaheyya.",
  "atk-s0502a0:1469_9": "Yāva pana kusalābhinibbattā khandhā dharanti,",
  "atk-s0502a0:1469_10": "tāva naṃ te rakkhanti.",
  "atk-s0502a0:1469_11": "Tesaṃ bhedā apāye nibbattakkhandhesu vipaccati,",
  "atk-s0502a0:1469_12": "vipaccamānañca ḍahantaṃ bālamanveti.“Kiṃ viyā”ti?",
  "atk-s0502a0:1469_13": "“Bhasmacchannova pāvako”ti.",
  "atk-s0502a0:1469_14": "Yathā hi chārikāya paṭicchanno vītaccitaṅgāro akkantopi chārikāya paṭicchannattā na tāva ḍahati,",
  "atk-s0502a0:1469_15": "chārikaṃ pana tāpetvā cammādīnaṃ ḍahanavasena yāva matthaluṅgā ḍahanto gacchati,",
  "atk-s0502a0:1469_16": "evameva pāpakammampi yena kataṃ hoti,",
  "atk-s0502a0:1469_17": "taṃ bālaṃ dutiye vā tatiye vā attabhāve nirayādīsu nibbattaṃ ḍahantaṃ anugacchatīti.",
  "atk-s0502a0:1470_0": "Desanāvasāne bahū sotāpannādayo ahesunti.",
  "atk-s0502a0:1471_0": "Ahipetavatthu dvādasamaṃ.",
  "atk-s0502a0:1472_0": "13. Saṭṭhikūṭapetavatthu",
  "atk-s0502a0:1473_0": "Yāvadeva anatthāyāti imaṃ dhammadesanaṃ satthā veḷuvane viharanto saṭṭhikūṭapetaṃ ārabbha kathesi.",
  "atk-s0502a0:1474_0": "Purimanayeneva hi mahāmoggallānatthero lakkhaṇattherena saddhiṃ gijjhakūṭā orohanto aññatarasmiṃ padese sitaṃ pātvākāsi.",
  "atk-s0502a0:1474_1": "Therena sitakāraṇaṃ puṭṭho “bhagavato santike maṃ puccheyyāsī”ti vatvā piṇḍāya caritvā satthāraṃ upasaṅkamitvā vanditvā nisinnakāle puna puṭṭho āha – “ahaṃ, āvuso,",
  "atk-s0502a0:1474_2": "ekaṃ petaṃ addasaṃ tigāvutappamāṇena attabhāvena,",
  "atk-s0502a0:1474_3": "tassa saṭṭhi ayakūṭasahassāni ādittāni sampajjalitāni uparimatthake patitvā patitvā uṭṭhahanti sīsaṃ bhindanti,",
  "atk-s0502a0:1474_4": "bhinnaṃ bhinnaṃ puna samuṭṭhahati,",
  "atk-s0502a0:1474_5": "iminā attabhāvena mayā evarūpo attabhāvo na diṭṭhapubbo,",
  "atk-s0502a0:1474_6": "ahaṃ taṃ disvā sitaṃ pātvākāsi”nti.",
  "atk-s0502a0:1474_7": "Petavatthusmiñhi –",
  "atk-s0502a0:1475_0": "“Saṭṭhi kūṭasahassāni, paripuṇṇāni sabbaso;",
  "atk-s0502a0:1476_0": "Sīse tuyhaṃ nipatanti, vobhindanteva matthaka”nti. ādi –",
  "atk-s0502a0:1477_0": "Imameva petaṃ sandhāya vuttaṃ.",
  "atk-s0502a0:1477_1": "Satthā therassa kathaṃ sutvāva,",
  "atk-s0502a0:1477_2": "“bhikkhave,",
  "atk-s0502a0:1477_3": "mayāpesa satto bodhimaṇḍe nisinneneva diṭṭho ‘ye ca pana me vacanaṃ na saddaheyyuṃ,",
  "atk-s0502a0:1477_4": "tesaṃ ahitāya bhaveyyā’ti paresaṃ anukampāya na kathesiṃ,",
  "atk-s0502a0:1477_5": "idāni pana moggallānassa sakkhī hutvā kathemī”ti āha.",
  "atk-s0502a0:1477_6": "Taṃ sutvā bhikkhū tassa pubbakammaṃ pucchiṃsu.",
  "atk-s0502a0:1477_7": "Satthāpi nesaṃ kathesi –",
  "atk-s0502a0:1478_0": "Atīte kira bārāṇasiyaṃ sāḷittakasippe nipphattiṃ patto eko pīṭhasappi ahosi.",
  "atk-s0502a0:1478_1": "So nagaradvāre ekassa vaṭarukkhassa heṭṭhā nisinno sakkharāni khipitvā tassa paṇṇāni chindanto “hatthirūpakaṃ no dassehi,",
  "atk-s0502a0:1478_2": "assarūpakaṃ no dassehī”ti gāmadārakehi vuccamāno icchiticchitāni rūpāni dassetvā tesaṃ santikā khādanīyādīni labhati.",
  "atk-s0502a0:1478_3": "Athekadivasaṃ rājā uyyānaṃ gacchanto taṃ padesaṃ pāpuṇi.",
  "atk-s0502a0:1478_4": "Dārakā pīṭhasappiṃ pārohantare katvā palāyiṃsu.",
  "atk-s0502a0:1478_5": "Rañño ṭhitamajjhanhike rukkhamūlaṃ paviṭṭhassa chiddāvachiddacchāyā sarīraṃ phari.",
  "atk-s0502a0:1478_6": "So “kiṃ nu kho eta”nti uddhaṃ olokento rukkhapaṇṇesu hatthirūpakādīni disvā “kassetaṃ kamma”nti pucchitvā",
  "atk-s0502a0:1478_7": "“pīṭhasappino”ti sutvā taṃ pakkosāpetvā āha –",
  "atk-s0502a0:1478_8": "“mayhaṃ purohito atimukharo appamattakepi vutte bahuṃ bhaṇanto maṃ upaddaveti,",
  "atk-s0502a0:1478_9": "sakkhissasi tassa mukhe nāḷimattā ajalaṇḍikā khipitu”nti?",
  "atk-s0502a0:1478_10": "“Sakkhissāmi, deva.",
  "atk-s0502a0:1478_11": "Ajalaṇḍikā āharāpetvā purohitena saddhiṃ tumhe antosāṇiyaṃ nisīdatha,",
  "atk-s0502a0:1478_12": "ahamettha kattabbaṃ jānissāmī”ti.",
  "atk-s0502a0:1478_13": "Atha rājā tathā kāresi.",
  "atk-s0502a0:1478_14": "Itaro kattariyaggena sāṇiyā chiddaṃ katvā purohitassa raññā saddhiṃ kathentassa mukhe vivaṭamatte ekekaṃ ajalaṇḍikaṃ khipi.",
  "atk-s0502a0:1478_15": "Purohito mukhaṃ paviṭṭhaṃ paviṭṭhaṃ gili.",
  "atk-s0502a0:1478_16": "Pīṭhasappī khīṇāsu ajalaṇḍikāsu sāṇiṃ cālesi.",
  "atk-s0502a0:1478_17": "Rājā tāya saññāya ajalaṇḍikānaṃ khīṇabhāvaṃ ñatvā āha – “ācariya,",
  "atk-s0502a0:1478_18": "ahaṃ tumhehi saddhiṃ kathento kathaṃ nittharituṃ na sakkhissāmi,",
  "atk-s0502a0:1478_19": "tumhe atimukharatāya nāḷimattā ajalaṇḍikā gilantāpi tuṇhībhāvaṃ nāpajjathā”ti.",
  "atk-s0502a0:1478_20": "Brāhmaṇo maṅguubhāvaṃ āpajjitvā tato paṭṭhāya mukhaṃ vivaritvā raññā saddhiṃ sallapituṃ nasakkhi.",
  "atk-s0502a0:1478_21": "Rājā pīṭhasappiguṇaṃ anussaritvā taṃ pakkosāpetvā “taṃ nissāya me sukhaṃ laddha”nti tuṭṭho tassa sabbaṭṭhakaṃ",
  "atk-s0502a0:1478_22": "nāma dhanaṃ datvā nagarassa catūsu disāsu cattāro varagāme adāsi.",
  "atk-s0502a0:1478_23": "Tamatthaṃ viditvā rañño atthadhammānusāsako amacco imaṃ gāthamāha –",
  "atk-s0502a0:1479_0": "“Sādhu kho sippakaṃ nāma, api yādisa kīdisaṃ;",
  "atk-s0502a0:1480_0": "Passa khañjappahārena, laddhā gāmā catuddisā”ti. ;",
  "atk-s0502a0:1481_0": "So pana amacco tena samayena ayameva bhagavā ahosi.",
  "atk-s0502a0:1481_1": "Atheko puriso pīṭhasappinā laddhasampattiṃ disvā cintesi –",
  "atk-s0502a0:1481_2": "“ayaṃ nāma pīṭhasappī hutvā imaṃ sippaṃ nissāya mahāsampattiṃ patto,",
  "atk-s0502a0:1481_3": "mayāpetaṃ sikkhituṃ vaṭṭatī”ti.",
  "atk-s0502a0:1481_4": "So taṃ upasaṅkamitvā vanditvā “idaṃ me, ācariya,",
  "atk-s0502a0:1481_5": "sippaṃ dethā”ti āha.",
  "atk-s0502a0:1481_6": "“Na sakkā, tāta, dātu”nti.",
  "atk-s0502a0:1481_7": "So tena paṭikkhitto “hotu,",
  "atk-s0502a0:1481_8": "ārādhessāmi na”nti tassa hatthapādaparikammādīni karonto cirassaṃ taṃ ārādhetvā punappunaṃ yāci,",
  "atk-s0502a0:1481_9": "pīṭhasappī “ayaṃ me ativiya upakāro”ti taṃ paṭibāhituṃ asakkonto sippaṃ sikkhāpetvā “nipphannaṃ te, tāta, sippaṃ,",
  "atk-s0502a0:1481_10": "idāni kiṃ karissasī”ti āha.",
  "atk-s0502a0:1481_11": "“Bahi gantvā sippaṃ vīmaṃsissāmī”ti.",
  "atk-s0502a0:1481_12": "“Kiṃ karissasī”ti?",
  "atk-s0502a0:1481_13": "“Gāviṃ vā manussaṃ vā paharitvā māressāmī”ti. “Tātā,",
  "atk-s0502a0:1481_14": "gāviṃ mārentassa sataṃ daṇḍo hoti manussaṃ mārentassa sahassaṃ,",
  "atk-s0502a0:1481_15": "tvaṃ saputtadāropi taṃ nittharituṃ na sakkhissasi,",
  "atk-s0502a0:1481_16": "mā vinassa,",
  "atk-s0502a0:1481_17": "yamhi pahaṭe daṇḍo natthi,",
  "atk-s0502a0:1481_18": "tādisaṃ nimātāpitikaṃ kañci upadhārehī”ti.",
  "atk-s0502a0:1481_19": "So “sādhū”ti sakkharā ucchaṅge katvā tādisaṃ upadhārayamāno vicaranto gāviṃ disvā “ayaṃ sasāmikā”ti paharituṃ na visahi,",
  "atk-s0502a0:1481_20": "manussaṃ disvā “ayaṃ samātāpitiko”ti paharituṃ na visati.",
  "atk-s0502a0:1482_0": "Tena samayena sunetto nāma paccekabuddho taṃ nagaraṃ nissāya paṇṇasālāya viharati.",
  "atk-s0502a0:1482_1": "So taṃ piṇḍāya pavisantaṃ nagaradvārantare disvā “ayaṃ nimātāpitiko,",
  "atk-s0502a0:1482_2": "imasmiṃ pahaṭe daṇḍo natthi,",
  "atk-s0502a0:1482_3": "imaṃ paharitvā sippaṃ vīmaṃsissāmī”ti paccekabuddhassa dakkhiṇakaṇṇasotaṃ sandhāya sakkharaṃ khipi.",
  "atk-s0502a0:1482_4": "Sā dakkhiṇakaṇṇasotena pavisitvā vāmena nikkhami,",
  "atk-s0502a0:1482_5": "dukkhā vedanā uppajji.",
  "atk-s0502a0:1482_6": "Paccekabuddho bhikkhāya carituṃ nāsakkhi,",
  "atk-s0502a0:1482_7": "ākāsena paṇṇasālaṃ gantvā parinibbāyi.",
  "atk-s0502a0:1482_8": "Manussā paccekabuddhe anāgacchante “kiñci aphāsukaṃ bhavissatī”ti cintetvā tattha gantvā taṃ parinibbutaṃ disvā rodiṃsu parideviṃsu.",
  "atk-s0502a0:1482_9": "Sopi mahājanaṃ gacchantaṃ disvā tattha gantvā paccekabuddhaṃ sañjānitvā “ayaṃ piṇḍāya pavisanto dvārantare mama sammukhībhūto,",
  "atk-s0502a0:1482_10": "ahaṃ attano sippaṃ vīmaṃsanto imaṃ pahari”nti āha.",
  "atk-s0502a0:1482_11": "Manussā “iminā kira pāpakena paccekabuddho pahaṭo,",
  "atk-s0502a0:1482_12": "gaṇhatha gaṇhathā”ti pothetvā tattheva naṃ jīvitakkhayaṃ pāpesuṃ.",
  "atk-s0502a0:1482_13": "So avīcimhi nibbattitvā yāvāyaṃ mahāpathavī yojanamattaṃ ussannā,",
  "atk-s0502a0:1482_14": "tāva paccitvā vipākāvasesena gijjhakūṭamatthake saṭṭhikūṭapeto hutvā nibbatti.",
  "atk-s0502a0:1482_15": "Satthā tassa imaṃ pubbakammaṃ kathetvā,",
  "atk-s0502a0:1482_16": "“bhikkhave,",
  "atk-s0502a0:1482_17": "bālassa nāma sippaṃ vā issariyaṃ vā uppajjamānaṃ anatthāya uppajjati.",
  "atk-s0502a0:1482_18": "Bālo hi sippaṃ vā issariyaṃ vā labhitvā attano anatthameva karotī”ti anusandhiṃ ghaṭetvā dhammaṃ desento imaṃ gāthamāha.",
  "atk-s0502a0:1483_0": "72.",
  "atk-s0502a0:1484_0": "“Yāvadeva anatthāya, ñattaṃ bālassa jāyati;",
  "atk-s0502a0:1485_0": "Hanti bālassa sukkaṃsaṃ, muddhamassa vipātaya”nti.",
  "atk-s0502a0:1486_0": "Tattha yāvadevāti avadhiparicchedanatthe nipāto.",
  "atk-s0502a0:1486_1": "Ñattanti jānanasabhāvo.",
  "atk-s0502a0:1486_2": "Yaṃ sippaṃ jānāti,",
  "atk-s0502a0:1486_3": "yamhi vā issariye yase sampattiyañca ṭhito janena ñāyati,",
  "atk-s0502a0:1486_4": "pākaṭo paññāto hoti,",
  "atk-s0502a0:1486_5": "tassetaṃ nāmaṃ.",
  "atk-s0502a0:1486_6": "Sippaṃ vā hi issariyādibhāvo vā bālassa anatthāyeva jāyati.",
  "atk-s0502a0:1486_7": "Taṃ nissāya so attano anatthameva karoti.",
  "atk-s0502a0:1486_8": "Hantīti vināseti.",
  "atk-s0502a0:1486_9": "Sukkaṃsanti kusalakoṭṭhāsaṃ,",
  "atk-s0502a0:1486_10": "bālassa hi sippaṃ vā issariyaṃ vā uppajjamānaṃ kusalakoṭṭhāsaṃ ghātentameva uppajjati.",
  "atk-s0502a0:1486_11": "Muddhanti paññāyetaṃ nāmaṃ.",
  "atk-s0502a0:1486_12": "Vipātayanti viddhaṃsayamānaṃ.",
  "atk-s0502a0:1486_13": "Tassa hi taṃ sukkaṃsaṃ hanantaṃ paññāsaṅkhātaṃ muddhaṃ vipātentaṃ viddhaṃsentameva hantīti.",
  "atk-s0502a0:1487_0": "Desanāvasāne bahū sotāpattiphalādīni pāpuṇiṃsu.",
  "atk-s0502a0:1488_0": "Saṭṭhikūṭapetavatthu terasamaṃ.",
  "atk-s0502a0:1489_0": "14. Cittagahapativatthu",
  "atk-s0502a0:1490_0": "Asantaṃ bhāvanamiccheyyāti imaṃ dhammadesanaṃ satthā jetavane viharanto sudhammattheraṃ ārabbha kathesi.",
  "atk-s0502a0:1490_1": "Desanā macchikāsaṇḍe samuṭṭhāya sāvatthiyaṃ niṭṭhitā.",
  "atk-s0502a0:1491_0": "Macchikāsaṇḍanagarasmiñhi citto nāma gahapati pañcavaggiyānaṃ abbhantaraṃ mahānāmattheraṃ nāma piṇḍāya",
  "atk-s0502a0:1491_1": "caramānaṃ disvā tassa iriyāpathe pasīditvā pattaṃ ādāya gehaṃ pavesetvā bhojetvā bhattakiccāvasāne dhammakathaṃ",
  "atk-s0502a0:1491_2": "suṇanto sotāpattiphalaṃ patvā acalasaddho hutvā ambāṭakavanaṃ nāma attano uyyānaṃ saṅghārāmaṃ kattukāmo",
  "atk-s0502a0:1491_3": "therassa hatthe udakaṃ pātetvā niyyādesi.",
  "atk-s0502a0:1491_4": "Tasmiṃ khaṇe “patiṭṭhitaṃ buddhasāsana”nti udakapariyantaṃ katvā mahāpathavī kampi.",
  "atk-s0502a0:1491_5": "Mahāseṭṭhi uyyāne mahāvihāraṃ kāretvā sabbadisāhi āgatānaṃ bhikkhūnaṃ vivaṭadvāro ahosi.",
  "atk-s0502a0:1491_6": "Macchikāsaṇḍe sudhammatthero nāma nevāsiko ahosi.",
  "atk-s0502a0:1492_0": "Aparena samayena cittassa guṇakathaṃ sutvā dve aggasāvakā tassa saṅgahaṃ kattukāmā macchikāsaṇḍaṃ agamaṃsu.",
  "atk-s0502a0:1492_1": "Citto gahapati tesaṃ āgamanaṃ sutvā aḍḍhayojanamaggaṃ paccuggantvā te ādāya attano vihāraṃ pavesetvā āgantukavattaṃ katvā, “bhante,",
  "atk-s0502a0:1492_2": "thokaṃ dhammakathaṃ sotukāmomhī”ti dhammasenāpatiṃ yāci.",
  "atk-s0502a0:1492_3": "Atha naṃ thero, “upāsaka,",
  "atk-s0502a0:1492_4": "addhānena āgatāmhā kilantarūpā.",
  "atk-s0502a0:1492_5": "Apica thokaṃ suṇāhī”ti tassa dhammaṃ kathesi.",
  "atk-s0502a0:1492_6": "So therassa dhammaṃ suṇantova anāgāmiphalaṃ pāpuṇi.",
  "atk-s0502a0:1492_7": "So dve aggasāvake vanditvā, “bhante,",
  "atk-s0502a0:1492_8": "sve bhikkhusahassena saddhiṃ mama gehe bhikkhaṃ gaṇhathā”ti nimantetvā pacchā nevāsikaṃ sudhammattheraṃ “tumhepi, bhante,",
  "atk-s0502a0:1492_9": "sve therehi saddhiṃ āgaccheyyāthā”ti nimantesi.",
  "atk-s0502a0:1492_10": "So “ayaṃ maṃ pacchā nimantetī”ti kuddho paṭikkhipitvā punappunaṃ yāciyamānopi paṭikkhipi eva.",
  "atk-s0502a0:1492_11": "Upāsako “paññāyissatha,",
  "atk-s0502a0:1492_12": "bhante”ti pakkamitvā punadivase attano nivesane mahādānaṃ sajjesi.",
  "atk-s0502a0:1492_13": "Sudhammattheropi paccūsakāleyeva “kīdiso nu kho gahapatinā aggasāvakānaṃ sakkāro sajjito,",
  "atk-s0502a0:1492_14": "sve gantvā passissāmī”ti cintetvā pātova pattacīvaraṃ ādāya tassa gehaṃ agamāsi.",
  "atk-s0502a0:1493_0": "So gahapatinā “nisīdatha,",
  "atk-s0502a0:1493_1": "bhante”ti vuccamānopi “nāhaṃ nisīdāmi,",
  "atk-s0502a0:1493_2": "piṇḍāya carissāmī”ti vatvā aggasāvakānaṃ paṭiyāditaṃ sakkāraṃ oloketvā gahapatiṃ jātiyā ghaṭṭetukāmo “uḷāro te, gahapati, sakkāro,",
  "atk-s0502a0:1493_3": "apicettha ekaññeva natthī”ti āha. “Kiṃ,",
  "atk-s0502a0:1493_4": "bhante”ti?",
  "atk-s0502a0:1493_5": "“Tilasaṃguḷikā,",
  "atk-s0502a0:1493_6": "gahapatī”ti vatvā gahapatinā kākopamāya apasādito kujjhitvā “eso te, gahapati, āvāso,",
  "atk-s0502a0:1493_7": "pakkamissāmaha”nti vatvā yāvatatiyaṃ vāriyamānopi pakkamitvā satthu santikaṃ gantvā cittena ca attanā ca vuttavacanaṃ ārocesi.",
  "atk-s0502a0:1493_8": "Satthā “tayā upāsako saddho pasanno hīnena khuṃsito”ti tasseva dosaṃ āropetvā paṭisāraṇīyakammaṃ kārāpetvā “gaccha,",
  "atk-s0502a0:1493_9": "cittagahapatiṃ khamāpehī”ti pesesi.",
  "atk-s0502a0:1493_10": "So tattha gantvā,",
  "atk-s0502a0:1493_11": "“gahapati,",
  "atk-s0502a0:1493_12": "mayhameva so doso,",
  "atk-s0502a0:1493_13": "khamāhi me”ti vatvāpi “nāhaṃ khamāmī”ti tena paṭikkhitto maṅkubhūto taṃ khamāpetuṃ nāsakkhi.",
  "atk-s0502a0:1493_14": "Punadeva satthu santikaṃ paccāgamāsi.",
  "atk-s0502a0:1493_15": "Satthā “nāssa upāsako khamissatī”ti jānantopi “mānathaddho esa,",
  "atk-s0502a0:1493_16": "tiṃsayojanaṃ tāva maggaṃ gantvā paccāgacchatū”ti khamanūpāyaṃ anācikkhitvāva uyyojesi.",
  "atk-s0502a0:1493_17": "Athassa punāgatakāle nihatamānassa anudūtaṃ datvā “gaccha,",
  "atk-s0502a0:1493_18": "iminā saddhiṃ gantvā upāsakaṃ khamāpehī”ti vatvā “samaṇena nāma ‘mayhaṃ vihāro,",
  "atk-s0502a0:1493_19": "mayhaṃ nivāsaṭṭhānaṃ,",
  "atk-s0502a0:1493_20": "mayhaṃ upāsako,",
  "atk-s0502a0:1493_21": "mayhaṃ upāsikā’ti mānaṃ vā issaṃ vā kātuṃ na vaṭṭati.",
  "atk-s0502a0:1493_22": "Evaṃ karontassa hi icchāmānādayo kilesā vaḍḍhantī”ti anusandhiṃ ghaṭṭetvā dhammaṃ desento imā gāthā abhāsi –",
  "atk-s0502a0:1494_0": "73.",
  "atk-s0502a0:1495_0": "“Asantaṃ bhāvanamiccheyya, purekkhārañca bhikkhusu;",
  "atk-s0502a0:1496_0": "Āvāsesu issariyaṃ, pūjā parakulesu ca.",
  "atk-s0502a0:1497_0": "74.",
  "atk-s0502a0:1498_0": "“Mameva kata maññantu, gihī pabbajitā ubho.",
  "atk-s0502a0:1499_0": "Mamevātivasā assu, kiccākiccesu kismici;",
  "atk-s0502a0:1500_0": "Iti bālassa saṅkappo, icchā māno ca vaḍḍhatī”ti.",
  "atk-s0502a0:1501_0": "Tattha asantanti yo bālo bhikkhu avijjamānaṃ sambhāvanaṃ iccheyya,",
  "atk-s0502a0:1501_1": "“assaddhova samāno ‘saddhoti maṃ jano jānātū’ti icchatī”ti.",
  "atk-s0502a0:1501_2": "Pāpicchatāniddese vuttanayeneva bālo “asaddho dussīlo appassuto appavivitto kusīto anupaṭṭhitassati asamāhito",
  "atk-s0502a0:1501_3": "duppañño akhīṇāsavova samāno ‘aho vata maṃ jano ayaṃ saddho, sīlavā,",
  "atk-s0502a0:1501_4": "bahussuto,",
  "atk-s0502a0:1501_5": "pavivitto,",
  "atk-s0502a0:1501_6": "āraddhavīriyo,",
  "atk-s0502a0:1501_7": "upaṭṭhitassati, samāhito, paññavā,",
  "atk-s0502a0:1501_8": "khīṇāsavo’ti jāneyyā”ti idaṃ asantasambhāvanaṃ icchati.",
  "atk-s0502a0:1501_9": "Purekkhāranti parivāraṃ.",
  "atk-s0502a0:1501_10": "“Aho vata maṃ sakalavihāre bhikkhū parivāretvā pañhaṃ pucchantā vihareyyu”nti evaṃ icchācāre ṭhatvā purekkhārañca bhikkhūsu icchati.",
  "atk-s0502a0:1501_11": "Āvāsesūti saṅghikesu ca āvāsesu yāni vihāramajjhe paṇītasenāsanāni,",
  "atk-s0502a0:1501_12": "tāni attano sandiṭṭhasambhattādīnaṃ bhikkhūnaṃ “tumhe idha vasathā”ti vicārento sayampi varataraṃ senāsanaṃ palibodhento,",
  "atk-s0502a0:1501_13": "sesānaṃ āgantukabhikkhūnaṃ paccantimāni lāmakasenāsanāni ceva amanussapariggahitāni ca “tumhe idha vasathā”ti vicārento āvāsesu issariyaṃ icchati.",
  "atk-s0502a0:1501_14": "Pūjā parakulesu cāti neva mātāpitūnaṃ na ñātakānaṃ paresuyeva kulesu “aho vatime mayhameva dadeyyuṃ,",
  "atk-s0502a0:1501_15": "na aññesa”nti evaṃ catuppaccayehi pūjaṃ icchati.",
  "atk-s0502a0:1502_0": "Mameva kata maññantūti yassa ca bālassa “yaṃkiñci vihāre uposathāgārādikaraṇavasena kataṃ navakammaṃ,",
  "atk-s0502a0:1502_1": "taṃ sabbaṃ amhākaṃ therena katanti evaṃ gihī ca pabbajitā ca ubhopi mameva nissāya kataṃ parikammaṃ niṭṭhitaṃ maññantū”ti saṅkappo uppajjati.",
  "atk-s0502a0:1502_2": "Mamevātivasā assūti “gihī ca pabbajitā ca sabbepi mameva vase vattantu,",
  "atk-s0502a0:1502_3": "sakaṭagoṇavāsipharasuādīni vā laddhabbāni hontu,",
  "atk-s0502a0:1502_4": "antamaso yāgumattampi tāpetvā pivanādīni vā,",
  "atk-s0502a0:1502_5": "evarūpesu kiccākiccesu khuddakamahantesu karaṇīyesu kismiñci ekakiccepi mameva vase vattantu,",
  "atk-s0502a0:1502_6": "mameva āpucchitvā karontū”ti saṅkappo uppajjati.",
  "atk-s0502a0:1502_7": "Iti bālassāti yassa bālassa sā ca icchā ayañca evarūpo saṅkappo uppajjati,",
  "atk-s0502a0:1502_8": "tassa neva vipassanā,",
  "atk-s0502a0:1502_9": "na maggaphalāni vaḍḍhanti.",
  "atk-s0502a0:1502_10": "Kevalaṃ panassa candodaye samuddassa udakaṃ viya chasu dvāresu uppajjamānā taṇhā ceva navavidhamāno ca vaḍḍhatīti.",
  "atk-s0502a0:1503_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1504_0": "Sudhammattheropi imaṃ ovādaṃ sutvā satthāraṃ vanditvā uṭṭhāyāsanā padakkhiṇaṃ katvā tena anudūtena bhikkhunā",
  "atk-s0502a0:1504_1": "saddhiṃ gantvā upāsakassa cakkhupathe āpattiṃ paṭikaritvā upāsakaṃ khamāpesi.",
  "atk-s0502a0:1504_2": "So upāsakena “khamāmahaṃ, bhante,",
  "atk-s0502a0:1504_3": "sace mayhaṃ doso atthi,",
  "atk-s0502a0:1504_4": "khamatha me”ti paṭikhamāpito satthārā dinne ovāde ṭhatvā katipāheneva saha paṭisambhidāhi arahattaṃ pāpuṇi.",
  "atk-s0502a0:1504_5": "Upāsakopi cintesi –",
  "atk-s0502a0:1504_6": "“mayā satthāraṃ adisvāva sotāpattiphalaṃ pattaṃ,",
  "atk-s0502a0:1504_7": "adisvā eva anāgāmiphale patiṭṭhito,",
  "atk-s0502a0:1504_8": "satthāraṃ me daṭṭhuṃ vaṭṭatī”ti.",
  "atk-s0502a0:1504_9": "So tilataṇḍulasappiphāṇitavatthacchādanādīhi paripūrāni pañca sakaṭasatāni yojāpetvā “satthāraṃ daṭṭhukāmā āgacchantu,",
  "atk-s0502a0:1504_10": "piṇḍapātādīhi na kilamissantī”ti bhikkhusaṅghassa ārocāpetvā bhikkhunīsaṅghassāpi upāsakānampi upāsikānampi ārocāpesi.",
  "atk-s0502a0:1504_11": "Tena saddhiṃ pañcasatā pañcasatā bhikkhū ca bhikkhuniyo ca upāsakā ca upāsikāyo ca nikkhamiṃsu.",
  "atk-s0502a0:1504_12": "So tesañceva attano parisāya cāti tiṇṇaṃ janasahassānaṃ yathā tiṃsayojane magge yāgubhattādīhi kiñci vekallaṃ na hoti,",
  "atk-s0502a0:1504_13": "tathā saṃvidahi.",
  "atk-s0502a0:1504_14": "Tassa pana nikkhantabhāvaṃ ñatvā yojane yojane devatā khandhāvāraṃ bandhitvā dibbehi yāgukhajjakabhattapānakādīhi taṃ mahājanaṃ upaṭṭhahiṃsu,",
  "atk-s0502a0:1504_15": "kassaci kenaci vekallaṃ na hoti.",
  "atk-s0502a0:1504_16": "Evaṃ devatāhi upaṭṭhiyamāno devasikaṃ yojanaṃ gacchanto māsena sāvatthiṃ pāpuṇi,",
  "atk-s0502a0:1504_17": "pañca sakaṭasatāni yathāpūritāneva ahesuṃ.",
  "atk-s0502a0:1504_18": "Devatāhi ceva manussehi ca abhihaṭaṃ paṇṇākāraṃ vissajjentova agamāsi.",
  "atk-s0502a0:1505_0": "Satthā ānandattheraṃ āha – “ānanda,",
  "atk-s0502a0:1505_1": "ajja vaḍḍhamānakacchāyāya citto gahapati pañcahi upāsakasatehi parivuto āgantvā maṃ vandissatī”ti.",
  "atk-s0502a0:1505_2": "“Kiṃ pana, bhante,",
  "atk-s0502a0:1505_3": "tassa tumhākaṃ vandanakāle kiñci pāṭihāriyaṃ bhavissatī”ti?",
  "atk-s0502a0:1505_4": "“Bhavissati,",
  "atk-s0502a0:1505_5": "ānandā”ti. “Kiṃ,",
  "atk-s0502a0:1505_6": "bhante”ti?",
  "atk-s0502a0:1505_7": "Tassa āgantvā “maṃ vandanakāle rājamānena aṭṭhakarīsamatte padese jaṇṇukamattena odhinā pañcavaṇṇānaṃ dibbapupphānaṃ ghanavassaṃ vassissatī”ti.",
  "atk-s0502a0:1505_8": "Taṃ kathaṃ sutvā nagaravāsino “evaṃ mahāpuñño kira citto nāma gahapati āgantvā ajja satthāraṃ vandissati,",
  "atk-s0502a0:1505_9": "evarūpaṃ kira pāṭihāriyaṃ bhavissati,",
  "atk-s0502a0:1505_10": "mayampi taṃ mahāpuññaṃ daṭṭhuṃ labhissāmā”ti paṇṇākāraṃ ādāya maggassa ubhosu passesu aṭṭhaṃsu.",
  "atk-s0502a0:1505_11": "Vihārasamīpe āgatakāle pañca bhikkhusatāni paṭhamaṃ āgamiṃsu.",
  "atk-s0502a0:1505_12": "Citto gahapati, “ammā,",
  "atk-s0502a0:1505_13": "tumhe pacchato āgacchathā”ti mahāupāsikāyo ṭhapetvā pañcahi upāsakasatehi parivuto satthu santikaṃ agamāsi.",
  "atk-s0502a0:1505_14": "Buddhānaṃ sammukhaṭṭhāne pana ṭhitā vā nisinnā vā ito vā etto vā na honti,",
  "atk-s0502a0:1505_15": "buddhavīthiyā dvīsu passesu niccalāva tiṭṭhanti.",
  "atk-s0502a0:1505_16": "Citto gahapati mahantaṃ buddhavīthiṃ okkami.",
  "atk-s0502a0:1505_17": "Tīṇi phalāni pattena ariyasāvakena olokitolokitaṭṭhānaṃ kampi.",
  "atk-s0502a0:1505_18": "“Eso kira citto gahapatī”ti mahājano olokesi.",
  "atk-s0502a0:1505_19": "So satthāraṃ upasaṅkamitvā chabbaṇṇānaṃ buddharasmīnaṃ anto pavisitvā dvīsu gopphakesu satthu pāde gahetvā vandi.",
  "atk-s0502a0:1505_20": "Taṃ khaṇaññeva vuttappakāraṃ pupphavassaṃ vassi,",
  "atk-s0502a0:1505_21": "sādhukārasahassāni pavattayiṃsu.",
  "atk-s0502a0:1505_22": "So ekamāsaṃ satthu santike vasi,",
  "atk-s0502a0:1505_23": "vasamāno ca sakalaṃ buddhappamukhaṃ bhikkhusaṅghaṃ vihāreyeva nisīdāpetvā mahādānaṃ adāsi,",
  "atk-s0502a0:1505_24": "attanā saddhiṃ āgatepi antovihāreyeva katvā paṭijaggi.",
  "atk-s0502a0:1505_25": "Ekadivasampi attano sakaṭesu kiñci gahetabbaṃ nāhosi,",
  "atk-s0502a0:1505_26": "devamanussehi ābhatapaṇṇākāreneva dānaṃ adāsi,",
  "atk-s0502a0:1505_27": "sabbakiccāni akāsi.",
  "atk-s0502a0:1505_28": "So satthāraṃ vanditvā āha – “bhante,",
  "atk-s0502a0:1505_29": "ahaṃ ‘tumhākaṃ dānaṃ dassāmī’ti āgacchanto māsaṃ antarāmagge ahosiṃ.",
  "atk-s0502a0:1505_30": "Idheva me māso vītivatto,",
  "atk-s0502a0:1505_31": "mayā ābhataṃ paṇṇākāraṃ kiñci gahetuṃ na labhāmi,",
  "atk-s0502a0:1505_32": "ettakaṃ kālaṃ devamanussehi ābhatapaṇṇākāreneva dānaṃ adāsiṃ,",
  "atk-s0502a0:1505_33": "sohaṃ sacepi idha saṃvaccharaṃ vasissāmi,",
  "atk-s0502a0:1505_34": "neva mama deyyadhammaṃ dātuṃ labhissāmi.",
  "atk-s0502a0:1505_35": "Ahaṃ sakaṭāni otāretvā gantuṃ icchāmi,",
  "atk-s0502a0:1505_36": "paṭisāmanaṭṭhānaṃ me ārocāpethā”ti.",
  "atk-s0502a0:1506_0": "Satthā ānandattheraṃ āha – “ānanda,",
  "atk-s0502a0:1506_1": "upāsakassa ekaṃ padesaṃ tucchaṃ kāretvā dehī”ti.",
  "atk-s0502a0:1506_2": "Thero tathā akāsi.",
  "atk-s0502a0:1506_3": "Kappiyabhūmi kira cittassa gahapatino anuññātā.",
  "atk-s0502a0:1506_4": "Upāsakopi attanā saddhiṃ āgatehi tīhi janasahassehi saddhiṃ tucchasakaṭehi puna maggaṃ paṭipajji.",
  "atk-s0502a0:1506_5": "Devamanussā uṭṭhāya, “ayya,",
  "atk-s0502a0:1506_6": "tayā tucchasakaṭehi gamanakammaṃ kata”nti sattahi ratanehi sakaṭāni pūrayiṃsu.",
  "atk-s0502a0:1506_7": "So attano ābhatapaṇṇākāreneva mahājanaṃ paṭijagganto agamāsi.",
  "atk-s0502a0:1506_8": "Ānandatthero satthāraṃ vanditvā āha – “bhante,",
  "atk-s0502a0:1506_9": "tumhākaṃ santikaṃ āgacchantopi māsena āgato,",
  "atk-s0502a0:1506_10": "idhāpi māsameva vuṭṭho,",
  "atk-s0502a0:1506_11": "ettakaṃ kālaṃ devamanussehi abhihaṭapaṇṇākāreneva mahāvadānaṃ adāsi,",
  "atk-s0502a0:1506_12": "idāni pañca sakaṭasatāni tucchāni katvā māseneva kira gamissati,",
  "atk-s0502a0:1506_13": "devamanussā panassa uṭṭhāya, ‘ayya,",
  "atk-s0502a0:1506_14": "tayā tucchasakaṭehi gamanakammaṃ kata’nti pañca sakaṭasatāni sattaratanehi pūrayiṃsu.",
  "atk-s0502a0:1506_15": "So puna attano ābhatapaṇṇākāreneva kira mahājanaṃ paṭijagganto gamissatī”ti.",
  "atk-s0502a0:1506_16": "“Kiṃ pana, bhante,",
  "atk-s0502a0:1506_17": "etassa tumhākaṃ santikaṃ āgacchantassevāyaṃ sakkāro uppajjati,",
  "atk-s0502a0:1506_18": "udāhu aññattha gacchantassāpi uppajjatī”ti? “Ānanda,",
  "atk-s0502a0:1506_19": "mama santikaṃ āgacchantassāpi aññattha gacchantassāpi etassa uppajjateva.",
  "atk-s0502a0:1506_20": "Ayañhi upāsako saddho pasanno sampannasīlo,",
  "atk-s0502a0:1506_21": "evarūpo puggalo yaṃ yaṃ padesaṃ bhajati,",
  "atk-s0502a0:1506_22": "tattha tatthevassa lābhasakkāro nibbattatī”ti vatvā satthā imaṃ pakiṇṇakavagge gāthamāha –",
  "atk-s0502a0:1507_0": "“Saddho sīlena sampanno, yaso bhogasamappito;",
  "atk-s0502a0:1508_0": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0502a0:1509_0": "Attho panassā tattheva āvibhavissati.",
  "atk-s0502a0:1510_0": "Evaṃ vutte ānandatthero cittassa pubbakammaṃ pucchi. Athassa satthā ācikkhanto āha –",
  "atk-s0502a0:1511_0": "Ānanda,",
  "atk-s0502a0:1511_1": "ayaṃ padumuttarassa bhagavato pādamūle katābhinīhāro kappasatasahassaṃ devamanussesu saṃsaritvā kassapabuddhakāle",
  "atk-s0502a0:1511_2": "migaluddakakule nibbatto vuddhimanvāya ekadivasaṃ deve vassante migānaṃ māraṇattāya sattiṃ ādāya araññaṃ",
  "atk-s0502a0:1511_3": "gantvā mige olokento ekasmiṃ akaṭapabbhāre sasīsaṃ pārupitvā ekaṃ bhikkhuṃ nisinnaṃ disvā “eko, ayyo,",
  "atk-s0502a0:1511_4": "samaṇadhammaṃ karonto nisinno bhavissati,",
  "atk-s0502a0:1511_5": "bhattamassa āharissāmī”ti vegena gehaṃ gantvā ekasmiṃ uddhane hiyyo,",
  "atk-s0502a0:1511_6": "ābhatamaṃsaṃ,",
  "atk-s0502a0:1511_7": "ekasmiṃ bhattaṃ pacāpetvā aññe piṇḍapātacārike bhikkhū disvā tesampi patte ādāya paññattāsane nisīdāpetvā bhikkhaṃ sampādetvā, “ayye,",
  "atk-s0502a0:1511_8": "parivisathā”ti aññaṃ āṇāpetvā taṃ bhattaṃ puṭake pakkhipitvā ādāya gacchanto antarāmagge nānāpupphāni",
  "atk-s0502a0:1511_9": "ocinitvā pattapuṭe katvā therassa nisinnaṭṭhānaṃ gantvā “mayhaṃ, bhante,",
  "atk-s0502a0:1511_10": "saṅgahaṃ karothā”ti vatvā pattaṃ ādāya pūretvā therassa hatthe ṭhapetvā tehi pupphehi pūjaṃ katvā “yathā",
  "atk-s0502a0:1511_11": "me ayaṃ rasapiṇḍapāto pupphapūjāya saddhiṃ cittaṃ tosesi,",
  "atk-s0502a0:1511_12": "evaṃ nibbattanibbattaṭṭhāne paṇṇākārasahassāni ādāya āgantvā mayhaṃ cittaṃ tosentu,",
  "atk-s0502a0:1511_13": "pañcavaṇṇakusumavassañca vassatū”ti patthanaṃ paṭṭhapesi.",
  "atk-s0502a0:1511_14": "So yāvajīvaṃ kusalaṃ katvā devaloke nibbatti,",
  "atk-s0502a0:1511_15": "nibbattaṭṭhāne jaṇṇukamattena odhinā dibbapupphavassaṃ vassi.",
  "atk-s0502a0:1511_16": "Idānipissa jātadivase ceva idha ca āgatassa pupphavassavassanañca paṇṇākārābhihāro ca sattahi ratanehi sakaṭapūraṇañca tasseva kammassa nissandoti.",
  "atk-s0502a0:1512_0": "Cittagahapativatthu cuddasamaṃ.",
  "atk-s0502a0:1513_0": "15. Vanavāsītissasāmaṇeravatthu",
  "atk-s0502a0:1514_0": "Aññā hi lābhūpanisāti imaṃ dhammadesanaṃ satthā jetavane viharanto vanavāsikatissattheraṃ ārabbha kathesi.",
  "atk-s0502a0:1514_1": "Desanā rājagahe samuṭṭhitā.",
  "atk-s0502a0:1515_0": "Sāriputtattherasa kira pitu vaṅgantabrāhmaṇassa sahāyako mahāsenabrāhmaṇo nāma rājagahe vasati.",
  "atk-s0502a0:1515_1": "Sāriputtatthero ekadivasaṃ piṇḍāya caranto tasmiṃ anukampāya tassa gehadvāraṃ agamāsi.",
  "atk-s0502a0:1515_2": "So pana parikkhīṇavibhavo daliddo.",
  "atk-s0502a0:1515_3": "So “mama putto mayhaṃ gehadvāraṃ piṇḍāya carituṃ āgato bhavissati,",
  "atk-s0502a0:1515_4": "ahañcamhi duggato,",
  "atk-s0502a0:1515_5": "mayhaṃ duggatabhāvaṃ na jānāti maññe,",
  "atk-s0502a0:1515_6": "natthi me koci deyyadhammo”ti therassa sammukhā bhavituṃ asakkonto nilīyi.",
  "atk-s0502a0:1515_7": "Thero aparampi divasaṃ agamāsi,",
  "atk-s0502a0:1515_8": "brāhmaṇo tatheva nilīyi.",
  "atk-s0502a0:1515_9": "“Kiñcideva labhitvā dassāmī”ti cintentopi nālabhi.",
  "atk-s0502a0:1515_10": "Athekadivasaṃ ekasmiṃ brāhmaṇavācake thūlasāṭakena saddhiṃ pāyasapātiṃ labhitvā ādāya gehaṃ gantvāva theraṃ anussari,",
  "atk-s0502a0:1515_11": "“imaṃ piṇḍapātaṃ mayā therassa dātuṃ vaṭṭatī”ti.",
  "atk-s0502a0:1515_12": "Theropi taṃ khaṇaṃ jhānaṃ samāpajjitvā samāpattito vuṭṭhāya taṃ brāhmaṇaṃ disvā “brāhmaṇo deyyadhammaṃ labhitvā mama āgamanaṃ paccāsīsati,",
  "atk-s0502a0:1515_13": "mayā tattha gantuṃ vaṭṭatī”ti saṅghāṭiṃ pārupitvā pattaṃ ādāya tassa gehadvāre ṭhitameva attānaṃ dassesi.",
  "atk-s0502a0:1516_0": "Brāhmaṇo theraṃ disvāva cittaṃ pasīdi.",
  "atk-s0502a0:1516_1": "Atha naṃ upasaṅkamitvā vanditvā paṭisanthāraṃ katvā antogehe nisīdāpetvā pāyasapātiṃ gahetvā therassa patte ākiri.",
  "atk-s0502a0:1516_2": "Thero upaḍḍhaṃ sampaṭicchitvā hatthena pattaṃ pidahi.",
  "atk-s0502a0:1516_3": "Atha naṃ brāhmaṇo āha – “bhante,",
  "atk-s0502a0:1516_4": "ekapaṭivīsamattova ayaṃ pāyaso,",
  "atk-s0502a0:1516_5": "paralokasaṅgahaṃ me karotha,",
  "atk-s0502a0:1516_6": "mā idhalokasaṅgahaṃ,",
  "atk-s0502a0:1516_7": "niravasesameva dātukāmomhī”ti sabbaṃ ākiri.",
  "atk-s0502a0:1516_8": "Thero tattheva paribhuñji.",
  "atk-s0502a0:1516_9": "Athassa bhattakiccapariyosāne tampi sāṭakaṃ datvā vanditvā evamāha – “bhante,",
  "atk-s0502a0:1516_10": "ahampi tumhehi diṭṭhadhammameva pāpuṇeyya”nti.",
  "atk-s0502a0:1516_11": "Thero “evaṃ hotu brāhmaṇā”ti tassa anumodanaṃ katvā uṭṭhāyāsanā pakkamanto anupubbena cārikaṃ caranto jetavanaṃ agamāsi.",
  "atk-s0502a0:1516_12": "“Duggatakāle dinnadānaṃ pana ativiya tosetī”ti brāhmaṇopi taṃ dānaṃ datvā pasannacitto somanassajāto there adhimattaṃ sinehamakāsi.",
  "atk-s0502a0:1516_13": "So there sineheneva kālaṃ katvā sāvatthiyaṃ therassūpaṭṭhākakule paṭisandhiṃ gaṇhi.",
  "atk-s0502a0:1516_14": "Taṃkhaṇeyeva panassa mātā “kucchiyaṃ me gabbho patiṭṭhito”ti ñatvā sāmikassa ārocesi.",
  "atk-s0502a0:1516_15": "So tassā gabbhaparihāraṃ adāsi.",
  "atk-s0502a0:1517_0": "Tassā accuṇhaatisītaatiambilādiparibhogaṃ vajjetvā sukhena gabbhaṃ parihariyamānāya evarūpo dohaḷo uppajji",
  "atk-s0502a0:1517_1": "“aho vatāhaṃ sāriputtattherappamukhāni pañca bhikkhusatāni nimantetvā gehe nisīdāpetvā asambhinnakhīrapāyasaṃ",
  "atk-s0502a0:1517_2": "datvā sayampi kāsāyavatthāni paridahitvā suvaṇṇasarakaṃ ādāya āsanapariyante nisīditvā ettakānaṃ bhikkhūnaṃ",
  "atk-s0502a0:1517_3": "ucchiṭṭhapāyasaṃ paribhuñjeyya”nti.",
  "atk-s0502a0:1517_4": "Tassā kira so kāsāyavatthaparidahane dohaḷo kucchiyaṃ puttassa buddhasāsane pabbajjāya pubbanimittaṃ ahosi.",
  "atk-s0502a0:1517_5": "Athassā ñātakā “dhammiko no dhītāya dohaḷo”ti sāriputtattheraṃ saṅghattheraṃ katvā pañcannaṃ bhikkhusatānaṃ asambhinnakhīrapāyasaṃ adaṃsu.",
  "atk-s0502a0:1517_6": "Sāpi ekaṃ kāsāvaṃ nivāsetvā ekaṃ pārupitvā suvaṇṇasarakaṃ gahetvā āsanapariyante nisinnā ucchiṭṭhapāyasaṃ paribhuñji,",
  "atk-s0502a0:1517_7": "dohaḷo paṭippassambhi.",
  "atk-s0502a0:1517_8": "Tassā yāva gabbhavuṭṭhānā antarantarā katamaṅgalesupi,",
  "atk-s0502a0:1517_9": "dasamāsaccayena puttaṃ vijātāya katamaṅgalesupi sāriputtattherappamukhānaṃ pañcannaṃ bhikkhusatānaṃ appodakamadhupāyasameva adaṃsu.",
  "atk-s0502a0:1517_10": "Pubbe kiresa dārakena brāhmaṇakāle dinnapāyasassa nissando.",
  "atk-s0502a0:1518_0": "Jātamaṅgaladivase pana taṃ dārakaṃ pātova nhāpetvā maṇḍetvā sirisayane satasahassagghanikassa kambalassa upari nipajjāpesuṃ.",
  "atk-s0502a0:1518_1": "So tattha nipannakova theraṃ oloketvā “ayaṃ me pubbācariyo,",
  "atk-s0502a0:1518_2": "mayā theraṃ nissāya ayaṃ sampatti laddhā,",
  "atk-s0502a0:1518_3": "mayā imassa ekaṃ pariccāgaṃ kātuṃ vaṭṭatī”ti sikkhāpadagahaṇatthāya ānīyamāno taṃ kambalaṃ cūḷaṅguliyā veṭhetvā aggahesi.",
  "atk-s0502a0:1518_4": "Athassa “aṅguliyaṃ kambalo laggo”ti te taṃ harituṃ ārabhiṃsu.",
  "atk-s0502a0:1518_5": "So parodi.",
  "atk-s0502a0:1518_6": "Ñātakā “apetha,",
  "atk-s0502a0:1518_7": "mā dārakaṃ rodāpethā”ti kambaleneva saddhiṃ ānayiṃsu.",
  "atk-s0502a0:1518_8": "So theraṃ vandanakāle kambalato aṅguliṃ apakaḍḍhitvā kambalaṃ therassa pādamūle pātesi.",
  "atk-s0502a0:1518_9": "Ñātakā “daharakumārena ajānitvā kata”nti avatvā “puttena no dinnaṃ,",
  "atk-s0502a0:1518_10": "pariccattameva hotu,",
  "atk-s0502a0:1518_11": "bhante”ti vatvā, “bhante,",
  "atk-s0502a0:1518_12": "satasahassagghanikena kambalena pūjākārakassa tumhākaṃ dāsassa sikkhāpadāni dethā”ti āhaṃsu.",
  "atk-s0502a0:1518_13": "“Ko nāmo ayaṃ dārako”ti? “Bhante,",
  "atk-s0502a0:1518_14": "ayyena samānanāmako,",
  "atk-s0502a0:1518_15": "tisso nāmesa bhavissatī”ti.",
  "atk-s0502a0:1518_16": "Thero kira gihikāle upatissamāṇavo nāma ahosi.",
  "atk-s0502a0:1518_17": "Mātāpissa cintesi –",
  "atk-s0502a0:1518_18": "“na mayā puttassa ajjhāsayo bhinditabbo”ti.",
  "atk-s0502a0:1518_19": "Evaṃ dārakassa nāmakaraṇamaṅgalaṃ katvā puna tassa āhāraparibhogamaṅgalepi puna tassa kaṇṇavijjhanamaṅgalepi",
  "atk-s0502a0:1518_20": "dussagahaṇamaṅgalepi cūḷākappanamaṅgalepi sāriputtattherappamukhānaṃ pañcannaṃ bhikkhusatānaṃ appodakamadhupāyasameva adaṃsu.",
  "atk-s0502a0:1519_0": "Dārako vuddhimanvāya sattavassikakāle mātaraṃ āha – “amma,",
  "atk-s0502a0:1519_1": "therassa santike pabbajissāmī”ti. “Sādhu, tāta,",
  "atk-s0502a0:1519_2": "pubbevāhaṃ ‘na mayā puttassa ajjhāsayo bhinditabbo’ti manaṃ akāsiṃ, pabbaja,",
  "atk-s0502a0:1519_3": "puttā”ti theraṃ nimantāpetvā tassa āgatassa bhikkhañca datvā, “bhante,",
  "atk-s0502a0:1519_4": "tumhākaṃ dāso ‘pabbajissāmī’ti vadati,",
  "atk-s0502a0:1519_5": "imaṃ ādāya sāyaṃ vihāraṃ āgamissāmā”ti theraṃ uyyojetvā sāyanhasamaye mahantena sakkārasammānena puttaṃ ādāya vihāraṃ gantvā therassa niyyādesi.",
  "atk-s0502a0:1519_6": "Thero tena saddhiṃ kathesi – “tissa,",
  "atk-s0502a0:1519_7": "pabbajjā nāma dukkarā,",
  "atk-s0502a0:1519_8": "uṇhena atthe sati sītaṃ labhati,",
  "atk-s0502a0:1519_9": "sītena atthe sati uṇhaṃ labhati,",
  "atk-s0502a0:1519_10": "pabbajitā kicchena jīvanti,",
  "atk-s0502a0:1519_11": "tvañca sukhedhito”ti. “Bhante,",
  "atk-s0502a0:1519_12": "ahaṃ tumhehi vuttaniyāmeneva sabbaṃ kātuṃ sakkhissāmī”ti.",
  "atk-s0502a0:1519_13": "Thero “sādhū”ti vatvā tassa paṭikūlamanasikāravasena tacapañcakakammaṭṭhānaṃ ācikkhitvā taṃ pabbājesi.",
  "atk-s0502a0:1519_14": "Sakalampi hi dvattiṃsākāraṃ kathetuṃ vaṭṭatiyeva.",
  "atk-s0502a0:1519_15": "Sabbaṃ kathetuṃ asakkontena pana tacapañcakakammaṭṭhānaṃ kathetabbameva.",
  "atk-s0502a0:1519_16": "Idañhi kammaṭṭhānaṃ sabbabuddhānaṃ avijahitameva.",
  "atk-s0502a0:1519_17": "Kesādīsu ekekakoṭṭhāsesu arahattaṃ pattānaṃ bhikkhūnampi bhikkhunīnampi upāsakānampi upāsikānampi paricchedo natthi.",
  "atk-s0502a0:1519_18": "Abyattā bhikkhū pana pabbajentā arahattassūpanissayaṃ nāsenti.",
  "atk-s0502a0:1519_19": "Tasmā thero kammaṭṭhānaṃ ācikkhitvā pabbājetvā dasasu sīlesu patiṭṭhāpesi.",
  "atk-s0502a0:1520_0": "Mātāpitaro puttassa pabbajitasakkāraṃ karontā sattāhaṃ vihāreyeva buddhappamukhassa bhikkhusaṅghassa appodakamadhupāyasameva adaṃsu.",
  "atk-s0502a0:1520_1": "Bhikkhūpi “nibaddhaṃ appodakamadhupāyasaṃ paribhuñjituṃ na sakkomā”ti ujjhāyiṃsu.",
  "atk-s0502a0:1520_2": "Tassapi mātāpitaro sattame divase sāyaṃ gehaṃ agamaṃsu.",
  "atk-s0502a0:1520_3": "Sāmaṇero aṭṭhame divase bhikkhūhi saddhiṃ piṇḍāya pāvisi.",
  "atk-s0502a0:1520_4": "Sāvatthivāsino “sāmaṇero kira ajja piṇḍāya pavisissati,",
  "atk-s0502a0:1520_5": "sakkāramassa karissāmā”ti pañcahi sāṭakasatehi cumbaṭakāni katvā pañca piṇḍapātasatāni sajjetvā ādāya paṭipathe ṭhatvā adaṃsu,",
  "atk-s0502a0:1520_6": "punadivase vihārassa upavanaṃ āgantvā adaṃsu.",
  "atk-s0502a0:1520_7": "Evaṃ sāmaṇero dvīheva divasehi sāṭakasahassehi saddhiṃ piṇḍapātasahassaṃ labhitvā bhikkhusaṅghassa dāpesi.",
  "atk-s0502a0:1520_8": "Brāhmaṇakāle dinnathūlasāṭakassa kiresa nissando.",
  "atk-s0502a0:1520_9": "Athassa bhikkhū “piṇḍapātadāyakatisso”ti nāmaṃ kariṃsu.",
  "atk-s0502a0:1521_0": "Punekadivasaṃ sāmaṇero sītakāle vihāracārikaṃ caranto bhikkhū tattha tattha aggisālādīsu visibbente disvā āha – “kiṃ, bhante,",
  "atk-s0502a0:1521_1": "visibbentā nisinnātthā”ti?",
  "atk-s0502a0:1521_2": "“Sītaṃ no pīḷeti sāmaṇero”ti. “Bhante,",
  "atk-s0502a0:1521_3": "sītakāle nāma kambalaṃ pārupituṃ vaṭṭati.",
  "atk-s0502a0:1521_4": "So hi sītaṃ paṭibāhituṃ samattho”ti.",
  "atk-s0502a0:1521_5": "Sāmaṇera “tvaṃ mahāpuñño kambalaṃ labheyyāsi,",
  "atk-s0502a0:1521_6": "amhākaṃ kuto kambalo”ti. “Tena hi, bhante,",
  "atk-s0502a0:1521_7": "kambalatthikā mayā saddhiṃ āgacchantū”ti sakalavihāre ārocāpesi.",
  "atk-s0502a0:1521_8": "Atha bhikkhū “sāmaṇerena saddhiṃ gantvā kambalaṃ āharissāmā”ti sattavassikasāmaṇeraṃ nissāya sahassamattā bhikkhū nikkhamiṃsu.",
  "atk-s0502a0:1521_9": "So “ettakānaṃ bhikkhūnaṃ kuto kambalaṃ labhissāmī”ti cittampi anuppādetvā te ādāya nagarābhimukho pāyāsi.",
  "atk-s0502a0:1521_10": "Sudinnassa hi dānassa evarūpo ānubhāvo hoti.",
  "atk-s0502a0:1521_11": "So bahinagareyeva gharapaṭipāṭiyā caranto pañca kambalasatāni labhitvā antonagaraṃ pāvisi.",
  "atk-s0502a0:1521_12": "Manussā ito cito ca kambale āharanti.",
  "atk-s0502a0:1522_0": "Eko pana puriso āpaṇadvārena āgacchanto pañca kambalasatāni pasāretvā nisinnaṃ ekaṃ āpaṇikaṃ disvā āha – “ambho,",
  "atk-s0502a0:1522_1": "eko sāmaṇero kambale saṃharanto āgacchati,",
  "atk-s0502a0:1522_2": "tava kambale paṭicchādehī”ti?",
  "atk-s0502a0:1522_3": "“Kiṃ pana so dinnake gaṇhāti,",
  "atk-s0502a0:1522_4": "udāhu adinnake”ti?",
  "atk-s0502a0:1522_5": "“Dinnake gaṇhātī”ti.",
  "atk-s0502a0:1522_6": "“Evaṃ sante sace icchāmi, dassāmi, no ce,",
  "atk-s0502a0:1522_7": "na dassāmi,",
  "atk-s0502a0:1522_8": "gaccha tva”nti uyyojesi.",
  "atk-s0502a0:1522_9": "Maccharino hi andhabālā evarūpesu dānaṃ dadamānesu maccharāyitvā asadisadānaṃ disvā maccharāyanto kāḷo viya niraye nibbattanti.",
  "atk-s0502a0:1522_10": "Āpaṇiko cintesi –",
  "atk-s0502a0:1522_11": "“ayaṃ puriso attano dhammatāya āgacchamāno ‘tava kambale paṭicchādehī’ti maṃ āha.",
  "atk-s0502a0:1522_12": "‘Sacepi so dinnakaṃ gaṇhā’ti,",
  "atk-s0502a0:1522_13": "ahaṃ pana ‘mama santakaṃ sace icchāmi, dassāmi, no ce,",
  "atk-s0502a0:1522_14": "na dassāmī’ti avacaṃ,",
  "atk-s0502a0:1522_15": "diṭṭhakaṃ pana adentassa lajjā uppajjati,",
  "atk-s0502a0:1522_16": "attano santakaṃ paṭicchādentassa doso natthi,",
  "atk-s0502a0:1522_17": "imesu pañcakambalasatesu dve kambalāni satasahassagghanikāni,",
  "atk-s0502a0:1522_18": "imāneva paṭicchādetuṃ vaṭṭatī”ti.",
  "atk-s0502a0:1522_19": "Dvepi kambale dasāya dasaṃ sambandhitvā tesaṃ antare pakkhipitvā paṭicchādesi.",
  "atk-s0502a0:1522_20": "Sāmaṇeropi bhikkhusahassena saddhiṃ taṃ padesaṃ pāpuṇi.",
  "atk-s0502a0:1522_21": "Āpaṇikassa sāmaṇeraṃ disvāva puttasineho uppajji,",
  "atk-s0502a0:1522_22": "sakalasarīraṃ sinehena paripuṇṇaṃ ahosi.",
  "atk-s0502a0:1522_23": "So cintesi –",
  "atk-s0502a0:1522_24": "“tiṭṭhatu kambalāni,",
  "atk-s0502a0:1522_25": "imaṃ disvā hadayamaṃsampi dātuṃ yutta”nti.",
  "atk-s0502a0:1522_26": "Te dvepi kambale nīharitvā sāmaṇerassa pādamūle ṭhapetvā vanditvā, “bhante,",
  "atk-s0502a0:1522_27": "tayā diṭṭhadhammassa bhāgī assa”nti avaca.",
  "atk-s0502a0:1522_28": "Sopissa “evaṃ hotū”ti anumodanaṃ akāsi.",
  "atk-s0502a0:1523_0": "Sāmaṇero antonagarepi pañca kambalasatāni labhi.",
  "atk-s0502a0:1523_1": "Evaṃ ekadivasaṃyeva kambalasahassaṃ labhitvā bhikkhusahassassa adāsi.",
  "atk-s0502a0:1523_2": "Athassa kambaladāyakatissattheroti nāmaṃ kariṃsu.",
  "atk-s0502a0:1523_3": "Evaṃ nāmakaraṇadivase dinnakambalo sattavassikakāle kambalasahassabhāvaṃ pāpuṇi.",
  "atk-s0502a0:1523_4": "Buddhasāsanañhi ṭhapetvā natthaññaṃ taṃ ṭhānaṃ,",
  "atk-s0502a0:1523_5": "yattha appaṃ dinnaṃ bahuṃ hoti,",
  "atk-s0502a0:1523_6": "bahuṃ dinnaṃ bahutaraṃ.",
  "atk-s0502a0:1523_7": "Tenāha bhagavā –",
  "atk-s0502a0:1524_0": "“Tathārūpoyaṃ,",
  "atk-s0502a0:1524_1": "bhikkhave,",
  "atk-s0502a0:1524_2": "bhikkhusaṅgho,",
  "atk-s0502a0:1524_3": "yathārūpe bhikkhusaṅghe appaṃ dinnaṃ bahuṃ hoti,",
  "atk-s0502a0:1524_4": "bahuṃ dinnaṃ bahutara”nti –",
  "atk-s0502a0:1525_0": "Evaṃ sāmaṇero ekakambalassa nissandena sattavassikova kambalasahassaṃ labhi.",
  "atk-s0502a0:1525_1": "Tassa jetavane viharantassa abhikkhaṇaṃ ñātidāyakā santikaṃ āgantvā kathāsallāpaṃ karonti.",
  "atk-s0502a0:1525_2": "So cintesi –",
  "atk-s0502a0:1525_3": "“mayā idha vasantena ñātidāyakesu āgantvā kathentesu akathetumpi na sakkā,",
  "atk-s0502a0:1525_4": "etehi saddhiṃ kathāpapañcena attano patiṭṭhaṃ kātuṃ na sakkā,",
  "atk-s0502a0:1525_5": "yaṃnūnāhaṃ satthu santike kammaṭṭhānaṃ uggaṇhitvā araññaṃ paviseyya”nti.",
  "atk-s0502a0:1525_6": "So satthāraṃ upasaṅkamitvā vanditvā yāva arahattā kammaṭṭhānaṃ kathāpetvā upajjhāyaṃ vanditvā pattacīvaramādāya",
  "atk-s0502a0:1525_7": "vihārā nikkhamitvā “sace āsannaṭṭhāne vasissāmi,",
  "atk-s0502a0:1525_8": "ñātakā maṃ pakkosissantī”ti vīsati yojanasataṃ maggaṃ agamāsi.",
  "atk-s0502a0:1525_9": "Athekena gāmadvārena gacchanto ekaṃ mahallakapurisaṃ disvā pucchi –",
  "atk-s0502a0:1525_10": "“kiṃ nu kho,",
  "atk-s0502a0:1525_11": "mahāupāsaka,",
  "atk-s0502a0:1525_12": "imasmiṃ padese vasantānaṃ āraññakavihāro atthī”ti? “Atthi,",
  "atk-s0502a0:1525_13": "bhante”ti.",
  "atk-s0502a0:1525_14": "“Tena hi me maggaṃ ācikkhāhī”ti.",
  "atk-s0502a0:1525_15": "Mahallakaupāsakassa pana taṃ disvāva puttasineho udapādi.",
  "atk-s0502a0:1525_16": "Athassa tattheva ṭhito anācikkhitvā “ehi, bhante,",
  "atk-s0502a0:1525_17": "ācikkhissāmi te”ti gahetvā agamāsi.",
  "atk-s0502a0:1525_18": "Sāmaṇero tena saddhiṃ gacchanto antarāmagge nānāpupphaphalapaṭimaṇḍite rukkhapabbatapadese disvā “ayaṃ, upāsaka,",
  "atk-s0502a0:1525_19": "kiṃ padeso nāma,",
  "atk-s0502a0:1525_20": "ayaṃ upāsaka kiṃ padeso nāmā”ti pucchi.",
  "atk-s0502a0:1525_21": "Sopissa tesaṃ nāmāni ācikkhanto āraññakavihāraṃ patvā “idaṃ, bhante,",
  "atk-s0502a0:1525_22": "phāsukaṭṭhānaṃ,",
  "atk-s0502a0:1525_23": "idheva vasāhī”ti vatvā, “bhante,",
  "atk-s0502a0:1525_24": "ko nāmo tva”nti nāmaṃ pucchitvā “ahaṃ vanavāsītisso nāma upāsakā”ti vutte,",
  "atk-s0502a0:1525_25": "“sve amhākaṃ gāme bhikkhāya carituṃ vaṭṭatī”ti vatvā nivattitvā antogāmameva gato.",
  "atk-s0502a0:1525_26": "“Vanavāsītisso nāma vihāraṃ āgato,",
  "atk-s0502a0:1525_27": "tassa yāgubhattādīni paṭiyādethā”ti manussānaṃ ārocesi.",
  "atk-s0502a0:1526_0": "Sāmaṇero paṭhamameva tisso nāma hutvā tato piṇḍapātadāyakatisso kambaladāyakatisso vanavāsītissoti tīṇi",
  "atk-s0502a0:1526_1": "nāmāni labhitvā sattavassabbhantare cattāri nāmāni labhi.",
  "atk-s0502a0:1526_2": "So punadivase pātova taṃ gāmaṃ piṇḍāya pāvisi.",
  "atk-s0502a0:1526_3": "Manussā bhikkhaṃ datvā vandiṃsu.",
  "atk-s0502a0:1526_4": "Sāmaṇero “sukhitā hotha,",
  "atk-s0502a0:1526_5": "dukkhā muccathā”ti āha.",
  "atk-s0502a0:1526_6": "Ekamanussopi tassa bhikkhaṃ datvā puna gehaṃ gantuṃ nāsakkhi,",
  "atk-s0502a0:1526_7": "sabbeva olokentā aṭṭhaṃsu.",
  "atk-s0502a0:1526_8": "Sopi attano yāpanamattameva gaṇhi.",
  "atk-s0502a0:1526_9": "Sakalagāmavāsino tassa pādamūle urena nipajjitvā, “bhante,",
  "atk-s0502a0:1526_10": "tumhesu imaṃ temāsaṃ idha vasantesu mayaṃ tīṇi saraṇāni gahetvā pañcasu sīlesu patiṭṭhāya māsassa aṭṭha uposathakammāni upavasissāma,",
  "atk-s0502a0:1526_11": "idha vasanatthāya no paṭiññaṃ dethā”ti.",
  "atk-s0502a0:1526_12": "So upakāraṃ sallakkhetvā tesaṃ paṭiññaṃ datvā nibaddhaṃ tattheva piṇḍapātacāraṃ cari.",
  "atk-s0502a0:1526_13": "Vanditavanditakkhaṇe ca “sukhitā hotha,",
  "atk-s0502a0:1526_14": "dukkhā muccathā”ti padadvayameva kathetvā pakkāmi.",
  "atk-s0502a0:1526_15": "So tatthevapaṭhamamāsañca dutiyamāsañca vītināmetvā tatiyamāse gacchante saha paṭisambhidāhi arahattaṃ pāpuṇi.",
  "atk-s0502a0:1527_0": "Athassa pavāretvā vuṭṭhavassakāle upajjhāyo satthāraṃ upasaṅkamitvā vanditvā āha – “ahaṃ, bhante,",
  "atk-s0502a0:1527_1": "tissasāmaṇerassa santikaṃ gacchāmī”ti. “Gaccha,",
  "atk-s0502a0:1527_2": "sāriputtā”ti.",
  "atk-s0502a0:1527_3": "So attano parivāre pañcasate bhikkhū ādāya pakkanto,",
  "atk-s0502a0:1527_4": "“āvuso moggallāna,",
  "atk-s0502a0:1527_5": "ahaṃ tissasāmaṇerassa santikaṃ gacchāmī”ti āha.",
  "atk-s0502a0:1527_6": "Mahāmoggallānatthero “ahampi, āvuso,",
  "atk-s0502a0:1527_7": "gacchāmī”ti pañcahi bhikkhusatehi saddhiṃ nikkhami.",
  "atk-s0502a0:1527_8": "Etenupāyena mahākassapatthero anuruddhatthero upālitthero puṇṇattheroti sabbe mahāsāvakā pañcahi pañcahi bhikkhusatehi saddhiṃ nikkhamiṃsu.",
  "atk-s0502a0:1527_9": "Sabbepi mahāsāvakānaṃ parivārā cattālīsa bhikkhusahassāni ahesuṃ.",
  "atk-s0502a0:1527_10": "Te vīsatiyojanasataṃ maggaṃ gantvā gocaragāmaṃ sampattā.",
  "atk-s0502a0:1527_11": "Sāmaṇerassa nibaddhūpaṭṭhāko upāsako dvāreyeva disvā paccuggantvā vandi.",
  "atk-s0502a0:1528_0": "Atha naṃ sāriputtatthero pucchi –",
  "atk-s0502a0:1528_1": "“atthi nu kho, upāsaka,",
  "atk-s0502a0:1528_2": "imasmiṃ padese āraññakavihāro”ti? “Atthi,",
  "atk-s0502a0:1528_3": "bhante”ti.",
  "atk-s0502a0:1528_4": "“Sabhikkhuko,",
  "atk-s0502a0:1528_5": "abhikkhuko”ti?",
  "atk-s0502a0:1528_6": "“Sabhikkhuko,",
  "atk-s0502a0:1528_7": "bhante”ti.",
  "atk-s0502a0:1528_8": "“Ko nāmo tattha vasatī”ti?",
  "atk-s0502a0:1528_9": "“Vanavāsītisso,",
  "atk-s0502a0:1528_10": "bhante”ti.",
  "atk-s0502a0:1528_11": "“Tena hi maggaṃ no ācikkhā”ti.",
  "atk-s0502a0:1528_12": "“Ke tumhe,",
  "atk-s0502a0:1528_13": "bhante”ti?",
  "atk-s0502a0:1528_14": "“Mayaṃ sāmaṇerassa santikaṃ āgatā”ti.",
  "atk-s0502a0:1528_15": "Upāsako oloketvā dhammasenāpatiṃ ādiṃ katvā sabbepi mahāsāvake sañjānitvā nirantaraṃ pītiyā phuṭṭhasarīro hutvā “tiṭṭhatha tāva,",
  "atk-s0502a0:1528_16": "bhante”ti vegena gāmaṃ pavisitvā “ete, ayyā,",
  "atk-s0502a0:1528_17": "sāriputtattheraṃ ādiṃ katvā asīti mahāsāvakā attano attano parivārehi saddhiṃ sāmaṇerassa santikaṃ āgatā,",
  "atk-s0502a0:1528_18": "mañcapīṭhapaccattharaṇadīpatelādīni gahetvā vegena nikkhamathā”ti ugghosesi.",
  "atk-s0502a0:1528_19": "Manussā “tāvadeva mañcādīni gahetvā therānaṃ padānupadikā hutvā therehi saddhiṃyeva vihāraṃ pavisiṃsu.",
  "atk-s0502a0:1528_20": "Sāmaṇero bhikkhusaṅghaṃ sañjānitvā katipayānaṃ mahātherānaṃ pattacīvarāni paṭiggahetvā vattamakāsi.",
  "atk-s0502a0:1528_21": "Tassa therānaṃ vasanaṭṭhānaṃ saṃvidahantassa pattacīvaraṃ paṭisāmentasseva andhakāro jātā”ti.",
  "atk-s0502a0:1528_22": "Sāriputtatthero upāsake āha –",
  "atk-s0502a0:1528_23": "“gacchatha, upāsakā,",
  "atk-s0502a0:1528_24": "tumhākaṃ andhakāro jāto”ti. “Bhante,",
  "atk-s0502a0:1528_25": "ajja dhammassavanadivaso,",
  "atk-s0502a0:1528_26": "na mayaṃ gamissāma,",
  "atk-s0502a0:1528_27": "dhammaṃ suṇissāma,",
  "atk-s0502a0:1528_28": "ito pubbe dhammassavanampi natthī”ti. “Tena hi, sāmaṇera,",
  "atk-s0502a0:1528_29": "dīpaṃ jāletvā dhammassavanassa kālaṃ ghosehī”ti.",
  "atk-s0502a0:1528_30": "So tathā akāsi.",
  "atk-s0502a0:1528_31": "Atha naṃ thero āha –",
  "atk-s0502a0:1528_32": "“tissa tava upaṭṭhākā ‘dhammaṃ sotukāmāmhā’ti vadanti,",
  "atk-s0502a0:1528_33": "kathehi tesaṃ dhamma”nti.",
  "atk-s0502a0:1528_34": "Upāsakā ekappahāreneva uṭṭhāya, “bhante,",
  "atk-s0502a0:1528_35": "amhākaṃ ayyo ‘sukhitā hotha,",
  "atk-s0502a0:1528_36": "dukkhā muccathā’ti imāni dve padāni ṭhapetvā aññaṃ dhammakathaṃ na jānāti,",
  "atk-s0502a0:1528_37": "amhākaṃ aññaṃ dhammakathikaṃ dethā”ti vadiṃsu.",
  "atk-s0502a0:1528_38": "“Sāmaṇero pana arahattaṃ patvāpi neva tesaṃ dhammakathaṃ kathesī”ti.",
  "atk-s0502a0:1529_0": "Tadā pana naṃ upajjhāyo,",
  "atk-s0502a0:1529_1": "“sāmaṇera,",
  "atk-s0502a0:1529_2": "kathaṃ pana sukhitā honti,",
  "atk-s0502a0:1529_3": "‘kathaṃ pana dukkhā muccantī’ti imesaṃ no dvinnaṃ padānaṃ atthaṃ kathehī”ti āha.",
  "atk-s0502a0:1529_4": "So “sādhu,",
  "atk-s0502a0:1529_5": "bhante”ti cittabījaniṃ gahetvā dhammāsanaṃ āruyha pañcahi nikāyehi atthañca kāraṇañca ākaḍḍhitvā ghanavassaṃ",
  "atk-s0502a0:1529_6": "vassanto cātuddīpakamahāmegho viya khandhadhātuāyatanabodhipakkhiyadhamme vibhajanto arahattakūṭena dhammakathaṃ kathetvā, “bhante,",
  "atk-s0502a0:1529_7": "evaṃ arahattappattassa sukhaṃ hoti,",
  "atk-s0502a0:1529_8": "arahattaṃ pattoyeva dukkhā muccati,",
  "atk-s0502a0:1529_9": "sesajanā jātidukkhādīhi ceva nirayadukkhādīhi ca na parimuccantī”ti āha. “Sādhu, sāmaṇera,",
  "atk-s0502a0:1529_10": "sukathito te paṭibhāṇo,",
  "atk-s0502a0:1529_11": "idāni sarabhaññaṃ bhaṇāhī”ti.",
  "atk-s0502a0:1529_12": "So sarabhaññampi bhaṇi.",
  "atk-s0502a0:1529_13": "Aruṇe uggacchante sāmaṇerassa upaṭṭhākamanussā dve bhāgā ahesuṃ.",
  "atk-s0502a0:1529_14": "Ekacce “na vata no ito pubbe evarūpo kakkhaḷo diṭṭhapubbo.",
  "atk-s0502a0:1529_15": "Kathañhi nāma evarūpaṃ dhammakathaṃ jānanto ettakaṃ kālaṃ mātāpituṭṭhāne ṭhatvā upaṭṭhahantānaṃ manussānaṃ ekampi dhammapadaṃ na kathesī”ti kujjhiṃsu.",
  "atk-s0502a0:1529_16": "Ekacce “lābhā vata no,",
  "atk-s0502a0:1529_17": "ye mayaṃ evarūpaṃ bhadantaṃ guṇaṃ vā aguṇaṃ vā ajānantāpi upaṭṭhahimha,",
  "atk-s0502a0:1529_18": "idāni ca panassa santike dhammaṃ sotuṃ labhimhā”ti tussiṃsu.",
  "atk-s0502a0:1530_0": "Sammāsambuddhopi taṃ divasaṃ paccūsasamaye lokaṃ volokento vanavāsītissassa upaṭṭhāke attano ñāṇajālassa",
  "atk-s0502a0:1530_1": "anto paviṭṭhe disvā “kiṃ nu kho bhavissatī”ti āvajjento imamatthaṃ upadhāresi “vanavāsītissasāmaṇerassa",
  "atk-s0502a0:1530_2": "upaṭṭhākā ekacce tuṭṭhā,",
  "atk-s0502a0:1530_3": "ekacce kuddhā,",
  "atk-s0502a0:1530_4": "mayhaṃ puttassa pana sāmaṇerassa kuddhā nirayabhāgino bhavissanti,",
  "atk-s0502a0:1530_5": "gantabbameva tattha mayā,",
  "atk-s0502a0:1530_6": "mayi gate sabbepi te sāmaṇere mettacittaṃ katvā dukkhā muccissantī”ti.",
  "atk-s0502a0:1530_7": "Tepi manussā bhikkhusaṅghaṃ nimantetvā gāmaṃ gantvā maṇḍapaṃ kāretvā yāgubhattādīni sampādetvā āsanāni",
  "atk-s0502a0:1530_8": "paññāpetvā saṅghassa āgamanamaggaṃ olokentā nisīdiṃsu.",
  "atk-s0502a0:1530_9": "Bhikkhūpi sarīrapaṭijagganaṃ katvā bhikkhācāravelāya gāmaṃ piṇḍāya pavisantā sāmaṇeraṃ pucchiṃsu – “kiṃ, tissa,",
  "atk-s0502a0:1530_10": "tvaṃ amhehi saddhiṃ gamissasi,",
  "atk-s0502a0:1530_11": "udāhu pacchā”ti?",
  "atk-s0502a0:1530_12": "“Mama gamanavelāyameva gamissāmi,",
  "atk-s0502a0:1530_13": "gacchatha tumhe,",
  "atk-s0502a0:1530_14": "bhante”ti.",
  "atk-s0502a0:1530_15": "Bhikkhū pattacīvaramādāya pavisiṃsu.",
  "atk-s0502a0:1531_0": "Satthā jetavanasmiṃyeva cīvaraṃ pārupitvā pattamādāya ekacittakkhaṇeneva gantvā bhikkhūnaṃ purato ṭhitameva attānaṃ dassesi.",
  "atk-s0502a0:1531_1": "“Sammāsambuddho āgato”ti sakalagāmo saṅkhubhitvā ekakolāhalo ahosi.",
  "atk-s0502a0:1531_2": "Manussā udaggacittā buddhappamukhaṃ bhikkhusaṅghaṃ nisīdāpetvā yāguṃ datvā khajjakaṃ adaṃsu.",
  "atk-s0502a0:1531_3": "Sāmaṇero bhatte aniṭṭhiteyeva antogāmaṃ pāvisi.",
  "atk-s0502a0:1531_4": "Gāmavāsino nīharitvā tassa sakkaccaṃ bhikkhaṃ adaṃsu.",
  "atk-s0502a0:1531_5": "So yāpanamattaṃ gahetvā satthu santikaṃ gantvā pattaṃ upanāmesi.",
  "atk-s0502a0:1531_6": "Satthā “āhara,",
  "atk-s0502a0:1531_7": "tissā”ti hatthaṃ pasāretvā pattaṃ gahetvā “passa,",
  "atk-s0502a0:1531_8": "sāriputta,",
  "atk-s0502a0:1531_9": "tava sāmaṇerassa patta”nti therassa dassesi.",
  "atk-s0502a0:1531_10": "Thero satthu hatthato pattaṃ gahetvā sāmaṇerassa datvā “gaccha,",
  "atk-s0502a0:1531_11": "attano pattaṭṭhāne nisīditvā bhattakiccaṃ karohī”ti āha.",
  "atk-s0502a0:1532_0": "Gāmavāsino buddhappamukhaṃ bhikkhusaṅghaṃ parivisitvā satthāraṃ vanditvā anumodanaṃ yāciṃsu.",
  "atk-s0502a0:1532_1": "Satthā anumodanaṃ karonto evamāha –",
  "atk-s0502a0:1532_2": "“lābhā vata vo upāsakā,",
  "atk-s0502a0:1532_3": "ye tumhe attano kulūpakaṃ sāmaṇeraṃ nissāya sāriputtaṃ moggallānaṃ kassapaṃ anuruddhanti asītimahāsāvake dassanāya labhatha,",
  "atk-s0502a0:1532_4": "ahampi tumhākaṃ kulūpakameva nissāya āgato,",
  "atk-s0502a0:1532_5": "buddhadassanampi vo imaṃ nissāyeva laddhaṃ, lābhā vo,",
  "atk-s0502a0:1532_6": "suladdhaṃ vo”ti.",
  "atk-s0502a0:1532_7": "Manussā cintayiṃsu –",
  "atk-s0502a0:1532_8": "“aho amhākaṃ lābhā,",
  "atk-s0502a0:1532_9": "buddhānañceva bhikkhusaṅghassa ca ārādhanasamatthaṃ amhākaṃ ayyaṃ dassanāya labhāma,",
  "atk-s0502a0:1532_10": "deyyadhammañcassa dātuṃ labhāmā”ti sāmaṇerassa kuddhā manussā tussiṃsu.",
  "atk-s0502a0:1532_11": "Tuṭṭhā manussā bhiyyosomattāya pasīdiṃsu.",
  "atk-s0502a0:1532_12": "Anumodanāvasāne bahū sotāpattiphalādīni pāpuṇiṃsu.",
  "atk-s0502a0:1532_13": "Satthā uṭṭhāyāsanā pakkāmi.",
  "atk-s0502a0:1532_14": "Manussā satthāraṃ anugantvā vanditvā nivattiṃsu.",
  "atk-s0502a0:1532_15": "Satthā sāmaṇerena saddhiṃ samadhurena gacchanto,",
  "atk-s0502a0:1532_16": "“sāmaṇera,",
  "atk-s0502a0:1532_17": "ayaṃ padeso konāmo,",
  "atk-s0502a0:1532_18": "ayaṃ padeso konāmo”ti pubbe tassa upāsakena dassitapadese pucchanto agamāsi.",
  "atk-s0502a0:1532_19": "Sāmaṇeropi, “bhante,",
  "atk-s0502a0:1532_20": "ayaṃ itthannāmo,",
  "atk-s0502a0:1532_21": "ayaṃ itthannāmo”ti ācikkhamānova agamāsi.",
  "atk-s0502a0:1532_22": "Satthā tassa vasanaṭṭhānaṃ gantvā pabbatamatthakaṃ abhiruhi.",
  "atk-s0502a0:1532_23": "Tattha ṭhitānaṃ pana mahāsamuddo paññāyati.",
  "atk-s0502a0:1532_24": "Satthā sāmaṇeraṃ pucchi – “tissa,",
  "atk-s0502a0:1532_25": "pabbatamatthake ṭhito ito cito ca oloketvā kiṃ passasī”ti?",
  "atk-s0502a0:1532_26": "“Mahāsamuddaṃ,",
  "atk-s0502a0:1532_27": "bhante”ti.",
  "atk-s0502a0:1532_28": "“Mahāsamuddaṃ disvā kiṃ cintesī”ti?",
  "atk-s0502a0:1532_29": "“Mama dukkhitakāle rodantassa catūhi mahāsamuddehi atirekatarena assunā bhavitabbanti idaṃ, bhante,",
  "atk-s0502a0:1532_30": "cintesi”nti.",
  "atk-s0502a0:1532_31": "“Sādhu sādhu, tissa, evametaṃ.",
  "atk-s0502a0:1532_32": "Ekekassa hi sattassa dukkhitakāle paggharitaassūni catūhi mahāsamuddehi atirekatarānevā”ti.",
  "atk-s0502a0:1532_33": "Idañca pana vatvā imaṃ gāthamāha –",
  "atk-s0502a0:1533_0": "“Catūsu samuddesu jalaṃ parittakaṃ,",
  "atk-s0502a0:1534_0": "Tato bahuṃ assujalaṃ anappakaṃ;",
  "atk-s0502a0:1535_0": "Dukkhena phuṭṭhassa narassa socanā,",
  "atk-s0502a0:1536_0": "Kiṃkāraṇā samma tuvaṃ pamajjasī”ti.",
  "atk-s0502a0:1537_0": "Atha naṃ puna pucchi – “tissa,",
  "atk-s0502a0:1537_1": "kahaṃ vasasī”ti?",
  "atk-s0502a0:1537_2": "“Imasmiṃ pabbhāre,",
  "atk-s0502a0:1537_3": "bhante”ti.",
  "atk-s0502a0:1537_4": "“Tattha pana vasanto kiṃ cintesī”ti?",
  "atk-s0502a0:1537_5": "“Mayā marantena imasmiṃ ṭhāne katassa sarīranikkhepassa paricchedo ‘natthī’ti cintesiṃ,",
  "atk-s0502a0:1537_6": "bhante”ti.",
  "atk-s0502a0:1537_7": "“Sādhu sādhu, tissa, evametaṃ.",
  "atk-s0502a0:1537_8": "Imesañhi sattānaṃ pathaviyaṃ nipajjitvā amataṭṭhānaṃ nāma natthī”ti vatvā –",
  "atk-s0502a0:1538_0": "“Upasāḷakanāmāni, sahassāni catuddasa;",
  "atk-s0502a0:1539_0": "Asmiṃ padese daḍḍhāni, natthi loke anāmataṃ.",
  "atk-s0502a0:1540_0": "“Yamhi saccañca dhammo ca, ahiṃsā saṃyamo damo;",
  "atk-s0502a0:1541_0": "Etaṃ ariyā sevanti, etaṃ loke anāmata”nti. (jā.1.2.31-32) –",
  "atk-s0502a0:1542_0": "Imaṃ dukanipāte upasāḷakajātakaṃ kathesi.",
  "atk-s0502a0:1542_1": "Iti pathaviyaṃ sarīranikkhepaṃ katvā marantesu sattesu amatapubbapadese marantā nāma natthi,",
  "atk-s0502a0:1542_2": "ānandattherasadisā pana amatapubbapadese parinibbāyanti.",
  "atk-s0502a0:1543_0": "Ānandatthero kira vīsavassasatikakāle āyusaṅkhāraṃ olokento parikkhīṇabhāvaṃ ñatvā “ito sattame divase parinibbāyissāmī”ti ārocesi.",
  "atk-s0502a0:1543_1": "Taṃ pavattiṃ sutvā rohiṇīnadiyā ubhayatīravāsikesu manussesu orimatīravāsikā “mayaṃ therassa bahūpakārā,",
  "atk-s0502a0:1543_2": "amhākaṃ santike parinibbāyissatī”ti vadiṃsu.",
  "atk-s0502a0:1543_3": "Paratīravāsikāpi “mayaṃ therassa bahūpakārā,",
  "atk-s0502a0:1543_4": "amhākaṃ santike parinibbāyissatī”ti vadiṃsu.",
  "atk-s0502a0:1543_5": "Thero tesaṃ vacanaṃ sutvā “ubhayatīravāsino mayhaṃ upakārā,",
  "atk-s0502a0:1543_6": "ime nāma anupakārāti na sakkā vattuṃ,",
  "atk-s0502a0:1543_7": "sacāhaṃ orimatīre parinibbāyissāmi,",
  "atk-s0502a0:1543_8": "paratīravāsino dhātugahaṇatthaṃ tehi saddhiṃ kalahaṃ karissanti.",
  "atk-s0502a0:1543_9": "Sace paratīre parinibbāyissāmi,",
  "atk-s0502a0:1543_10": "orimatīravāsinopi tathā karissanti,",
  "atk-s0502a0:1543_11": "kalaho uppajjamānopi maṃ nissāyeva uppajjissati,",
  "atk-s0502a0:1543_12": "vūpasamamānopi maṃ nissāyeva vūpasamissatī”ti cintetvā “orimatīravāsinopi mayhaṃ upakārā,",
  "atk-s0502a0:1543_13": "paratīravāsinopi mayhaṃ upakārā,",
  "atk-s0502a0:1543_14": "anupakārāpi nāma natthi,",
  "atk-s0502a0:1543_15": "orimatīravāsino orimatīreyeva sannipatantu,",
  "atk-s0502a0:1543_16": "paratīravāsinopi paratīreyevā”ti āha.",
  "atk-s0502a0:1543_17": "Tato sattame divase majjhenadiyā sattatālappamāṇe ākāse pallaṅkena nisīditvā mahājanassa dhammaṃ kathetvā",
  "atk-s0502a0:1543_18": "“mama sarīraṃ majjhe bhijjitvā eko bhāgo orimatīre patatu,",
  "atk-s0502a0:1543_19": "eko bhāgo paratīre”ti adhiṭṭhāya yathānisinnova tejodhātuṃ samāpajji,",
  "atk-s0502a0:1543_20": "jālā uṭṭhahiṃsu.",
  "atk-s0502a0:1543_21": "Sarīraṃ majjhe bhijjitvā eko bhāgo orimatīre pati,",
  "atk-s0502a0:1543_22": "eko bhāgo paratīre.",
  "atk-s0502a0:1543_23": "Tato mahājano paridevi,",
  "atk-s0502a0:1543_24": "pathaviundriyanasaddo viya ārodanasaddo ahosi.",
  "atk-s0502a0:1543_25": "Satthu parinibbāne ārodanasaddatopi kāruññataro ahosi.",
  "atk-s0502a0:1543_26": "Manussā cattāro māse rodantā paridevantā “satthu pattacīvaraggāhake tiṭṭhante satthu ṭhitakālo viya no ahosi,",
  "atk-s0502a0:1543_27": "idāni no satthā parinibbuto”ti vippalapantā viravantā vicariṃsūti.",
  "atk-s0502a0:1544_0": "Puna satthā sāmaṇeraṃ pucchi – “tissa,",
  "atk-s0502a0:1544_1": "imasmiṃ vanasaṇḍe dīpiādīnaṃ saddena bhāyasi,",
  "atk-s0502a0:1544_2": "na bhāyasī”ti?",
  "atk-s0502a0:1544_3": "“Na bhāyāmi bhagavā,",
  "atk-s0502a0:1544_4": "apica kho pana me etesaṃ saddaṃ sutvā vanarati nāma uppajjatī”ti vatvā saṭṭhimattāhi gāthāhi vanavaṇṇanaṃ nāma kathesi.",
  "atk-s0502a0:1544_5": "Atha naṃ satthā “tissā”ti āmantesi. “Kiṃ,",
  "atk-s0502a0:1544_6": "bhante”ti?",
  "atk-s0502a0:1544_7": "“Mayaṃ gacchāma,",
  "atk-s0502a0:1544_8": "tvaṃ gamissasi,",
  "atk-s0502a0:1544_9": "nivattissasī”ti.",
  "atk-s0502a0:1544_10": "“Mayhaṃ upajjhāye maṃ ādāya gacchante gamissāmi,",
  "atk-s0502a0:1544_11": "nivattente nivattissāmi,",
  "atk-s0502a0:1544_12": "bhante”ti.",
  "atk-s0502a0:1544_13": "Satthā bhikkhusaṅghena saddhiṃ pakkāmi.",
  "atk-s0502a0:1544_14": "Sāmaṇerassa pana nivattitumeva ajjhāsayo,",
  "atk-s0502a0:1544_15": "thero taṃ ñatvā “tissa,",
  "atk-s0502a0:1544_16": "sace nivattitukāmo,",
  "atk-s0502a0:1544_17": "nivattā”ti āha.",
  "atk-s0502a0:1544_18": "So satthārañca bhikkhusaṅghañca vanditvā nivatti.",
  "atk-s0502a0:1544_19": "Satthā jetavanameva agamāsi.",
  "atk-s0502a0:1545_0": "Bhikkhūnaṃ dhammasabhāyaṃ kathā udapādi –",
  "atk-s0502a0:1545_1": "“aho vata vanavāsītissasāmaṇero dukkaraṃ karoti,",
  "atk-s0502a0:1545_2": "paṭisandhiggahaṇato paṭṭhāyassa ñātakā sattasu maṅgalesu pañcannaṃ bhikkhusatānaṃ appodakamadhupāyasameva adaṃsu,",
  "atk-s0502a0:1545_3": "pabbajitakāle antovihāre buddhappamukhassa bhikkhusaṅghassa satta divasāni appodakamadhupāyasameva adaṃsu.",
  "atk-s0502a0:1545_4": "Pabbajitvā aṭṭhame divase antogāmaṃ pavisanto dvīheva divasehi sāṭakasahassena saddhiṃ piṇḍapātasahassaṃ labhi,",
  "atk-s0502a0:1545_5": "punekadivasaṃ kambalasahassaṃ labhi.",
  "atk-s0502a0:1545_6": "Itissa idha vasanakāle mahālābhasakkāro uppajji,",
  "atk-s0502a0:1545_7": "idāni evarūpaṃ lābhasakkāraṃ chaḍḍetvā araññaṃ pavisitvā missakāhārena yāpeti,",
  "atk-s0502a0:1545_8": "dukkarakārako vata tissasāmaṇero”ti.",
  "atk-s0502a0:1545_9": "Satthā āgantvā,",
  "atk-s0502a0:1545_10": "“kāya nuttha,",
  "atk-s0502a0:1545_11": "bhikkhave,",
  "atk-s0502a0:1545_12": "etarahi kathāya sannisinnā”ti pucchitvā “imāya nāmā”ti vutte “āma,",
  "atk-s0502a0:1545_13": "bhikkhave,",
  "atk-s0502a0:1545_14": "lābhūpanisā nāmesā aññā,",
  "atk-s0502a0:1545_15": "nibbānagāminī paṭipadā aññā.",
  "atk-s0502a0:1545_16": "‘Evaṃ lābhaṃ labhissāmī’ti hi āraññikādidhutaṅgasamādānavasena lābhūpanisaṃ rakkhantassa bhikkhuno cattāro apāyā vivaṭadvārā eva tiṭṭhanti,",
  "atk-s0502a0:1545_17": "nibbānagāminiyā pana paṭipadāya uppannaṃ lābhasakkāraṃ pahāya araññaṃ pavisitvā ghaṭento vāyamanto arahattaṃ",
  "atk-s0502a0:1545_18": "gaṇhātī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1546_0": "75.",
  "atk-s0502a0:1547_0": "“Aññā hi lābhūpanisā, aññā nibbānagāminī;",
  "atk-s0502a0:1548_0": "Evametaṃ abhiññāya, bhikkhu buddhassa sāvako;",
  "atk-s0502a0:1549_0": "Sakkāraṃ nābhinandeyya, vivekamanubrūhaye”ti.",
  "atk-s0502a0:1550_0": "Tattha aññā hi lābhūpanisā,",
  "atk-s0502a0:1550_1": "aññā nibbānagāminīti lābhūpanisā nāmesā aññā eva,",
  "atk-s0502a0:1550_2": "aññā nibbānagāminī paṭipadā.",
  "atk-s0502a0:1550_3": "Lābhuppādakena hi bhikkhunā thokaṃ akusalakammaṃ kātuṃ vaṭṭati,",
  "atk-s0502a0:1550_4": "kāyavaṅkādīni kātabbāni honti.",
  "atk-s0502a0:1550_5": "Yasmiñhi kāle kāyavaṅkādīsu kiñci karoti,",
  "atk-s0502a0:1550_6": "tadā lābho uppajjati.",
  "atk-s0502a0:1550_7": "Pāyasapātiyañhi vaṅkaṃ akatvā ujukameva hatthaṃ otāretvā ukkhipantassa hattho makkhitamattakova hoti,",
  "atk-s0502a0:1550_8": "vaṅkaṃ katvā otāretvā ukkhipantassa pana pāyasapiṇḍaṃ uddharantova nikkhamati,",
  "atk-s0502a0:1550_9": "evaṃ kāyavaṅkādīni karaṇakāleyeva lābho uppajjati.",
  "atk-s0502a0:1550_10": "Ayaṃ adhammikā lābhūpanissā nāma.",
  "atk-s0502a0:1550_11": "Upadhisampadā cīvaradhāraṇaṃ bāhusaccaṃ parivāro araññavāsoti evarūpehi pana kāraṇehi uppanno lābho dhammiko nāma hoti.",
  "atk-s0502a0:1550_12": "Nibbānagāminiṃ paṭipadaṃ pūrentena pana bhikkhunā kāyavaṅkādīni pahātabbāni.",
  "atk-s0502a0:1550_13": "Anandheneva andhena viya,",
  "atk-s0502a0:1550_14": "amūgeneva mūgena viya,",
  "atk-s0502a0:1550_15": "abadhireneva badhirena viya bhavituṃ vaṭṭati.",
  "atk-s0502a0:1550_16": "Asaṭhena amāyena bhavituṃ vaṭṭati.",
  "atk-s0502a0:1550_17": "Evametanti etaṃ lābhuppādanaṃ paṭipadañca nibbānagāminiṃ paṭipadañca evaṃ ñatvā sabbesaṃ saṅkhatāsaṅkhatadhammānaṃ",
  "atk-s0502a0:1550_18": "bujjhanaṭṭhena buddhassa savanante jātaṭṭhena ovādānusāsaniṃ vā savanaṭṭhena sāvako bhikkhu adhammikaṃ",
  "atk-s0502a0:1550_19": "catupaccayasakkāraṃ nābhinandeyya,",
  "atk-s0502a0:1550_20": "na ceva dhammikaṃ paṭikkoseyya,",
  "atk-s0502a0:1550_21": "kāyavivekādikaṃ vivekaṃ anubrūhaye.",
  "atk-s0502a0:1550_22": "Tattha kāyavivekoti kāyassa ekībhāvo.",
  "atk-s0502a0:1550_23": "Cittavivekoti aṭṭha samāpattiyo.",
  "atk-s0502a0:1550_24": "Upadhivivekoti nibbānaṃ.",
  "atk-s0502a0:1550_25": "Tesu kāyaviveko gaṇasaṅgaṇikaṃ vinodeti,",
  "atk-s0502a0:1550_26": "cittaviveko kilesasaṅgaṇikaṃ vinodeti,",
  "atk-s0502a0:1550_27": "upadhiviveko saṅkhārasaṅgaṇikaṃ vinodeti.",
  "atk-s0502a0:1550_28": "Kāyaviveko cittavivekassa paccayo hoti,",
  "atk-s0502a0:1550_29": "cittaviveko upadhivivekassa paccayo hoti.",
  "atk-s0502a0:1550_30": "Vuttampihetaṃ –",
  "atk-s0502a0:1551_0": "“Kāyaviveko ca vivekaṭṭhakāyānaṃ nekkhammābhiratānaṃ,",
  "atk-s0502a0:1551_1": "cittaviveko ca parisuddhacittānaṃ paramavodānappattānaṃ,",
  "atk-s0502a0:1551_2": "upadhiviveko ca nirupadhīnaṃ puggalānaṃ visaṅkhāragatāna”nti. –",
  "atk-s0502a0:1552_0": "Imaṃ tividhampi vivekaṃ brūheyya vaḍḍheyya, upasampajja vihareyyāti attho.",
  "atk-s0502a0:1553_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1554_0": "Vanavāsītissasāmaṇeravatthu pannarasamaṃ.",
  "atk-s0502a0:1555_0": "Bālavaggavaṇṇanā niṭṭhitā.",
  "atk-s0502a0:1556_0": "Pañcamo vaggo.",
  "atk-s0502a0:1557_0": "6. Paṇḍitavaggo",
  "atk-s0502a0:1558_0": "1. Rādhattheravatthu",
  "atk-s0502a0:1559_0": "Nidhīnaṃva pavattāranti imaṃ dhammadesanaṃ satthā jetavane viharanto āyasmantaṃ rādhattheraṃ ārabbha kathesi.",
  "atk-s0502a0:1560_0": "So kira gihikāle sāvatthiyaṃ duggatabrāhmaṇo ahosi.",
  "atk-s0502a0:1560_1": "So “bhikkhūnaṃ santike jīvissāmī”ti cintetvā vihāraṃ gantvā appaharitakaṃ karonto pariveṇaṃ sammajjanto mukhadhovanādīni dadanto antovihāreyeva vasi.",
  "atk-s0502a0:1560_2": "Bhikkhūpi naṃ saṅgaṇhiṃsu,",
  "atk-s0502a0:1560_3": "pabbājetuṃ pana na icchanti.",
  "atk-s0502a0:1560_4": "So pabbajjaṃ alabhamāno kiso ahosi.",
  "atk-s0502a0:1560_5": "Athekadivasaṃ satthā paccūsakāle lokaṃ volokento taṃ brāhmaṇaṃ disvā “kiṃ nu kho”ti upadhārento “arahā",
  "atk-s0502a0:1560_6": "bhavissatī”ti ñatvā sāyanhasamaye vihāracārikaṃ caranto viya brāhmaṇassa santikaṃ gantvā,",
  "atk-s0502a0:1560_7": "“brāhmaṇa,",
  "atk-s0502a0:1560_8": "kiṃ karonto vicarasī”ti āha.",
  "atk-s0502a0:1560_9": "“Bhikkhūnaṃ vattapaṭivattaṃ karonto,",
  "atk-s0502a0:1560_10": "bhante”ti.",
  "atk-s0502a0:1560_11": "“Labhasi nesaṃ santikā saṅgaha”nti? “Āma, bhante,",
  "atk-s0502a0:1560_12": "āhāramattaṃ labhāmi,",
  "atk-s0502a0:1560_13": "na pana maṃ pabbājentī”ti.",
  "atk-s0502a0:1560_14": "Satthā etasmiṃ nidāne bhikkhusaṅghaṃ sannipātāpetvā tamatthaṃ pucchitvā,",
  "atk-s0502a0:1560_15": "“bhikkhave,",
  "atk-s0502a0:1560_16": "atthi koci imassa brāhmaṇassa adhikāraṃ saratī”ti pucchi.",
  "atk-s0502a0:1560_17": "Sāriputtatthero “ahaṃ, bhante, sarāmi,",
  "atk-s0502a0:1560_18": "ayaṃ me rājagahe piṇḍāya carantassa attano abhihaṭaṃ kaṭacchubhikkhaṃ dāpesi,",
  "atk-s0502a0:1560_19": "imamassāhaṃ adhikāraṃ sarāmī”ti āha.",
  "atk-s0502a0:1560_20": "So satthārā “kiṃ pana te,",
  "atk-s0502a0:1560_21": "sāriputta,",
  "atk-s0502a0:1560_22": "evaṃ katūpakāraṃ dukkhato mocetuṃ na vaṭṭatī”ti vutte, “sādhu, bhante,",
  "atk-s0502a0:1560_23": "pabbājessāmī”ti taṃ brāhmaṇaṃ pabbājesi.",
  "atk-s0502a0:1560_24": "Tassa bhattagge āsanapariyante āsanaṃ pāpuṇāti,",
  "atk-s0502a0:1560_25": "yāgubhattādīhipi kilamati.",
  "atk-s0502a0:1560_26": "Thero taṃ ādāya cārikaṃ pakkāmi,",
  "atk-s0502a0:1560_27": "abhikkhaṇañca naṃ “idaṃ te kattabbaṃ,",
  "atk-s0502a0:1560_28": "idaṃ te na kattabba”nti ovadi anusāsi.",
  "atk-s0502a0:1560_29": "So suvaco ahosi padakkhiṇaggāhī.",
  "atk-s0502a0:1560_30": "Tasmā yathānusiṭṭhaṃ paṭipajjamāno katipāheneva arahattaṃ pāpuṇi.",
  "atk-s0502a0:1561_0": "Thero taṃ ādāya satthu santikaṃ gantvā vanditvā nisīdi.",
  "atk-s0502a0:1561_1": "Atha naṃ satthā paṭisanthāraṃ katvā āha –",
  "atk-s0502a0:1561_2": "“suvaco nu kho,",
  "atk-s0502a0:1561_3": "sāriputta,",
  "atk-s0502a0:1561_4": "te antevāsiko”ti. “Āma, bhante,",
  "atk-s0502a0:1561_5": "ativiya suvaco,",
  "atk-s0502a0:1561_6": "kismiñci dose vuccamāne na kuddhapubbo”ti.",
  "atk-s0502a0:1561_7": "“Sāriputta,",
  "atk-s0502a0:1561_8": "evarūpe saddhivihārike labhanto kittake gaṇheyyāsī”ti? “Bhante,",
  "atk-s0502a0:1561_9": "bahukepi gaṇheyyamevā”ti.",
  "atk-s0502a0:1561_10": "Athekadivasaṃ dhammasabhāya kathaṃ samuṭṭhāpesuṃ –",
  "atk-s0502a0:1561_11": "“sāriputtatthero kira kataññū katavedī,",
  "atk-s0502a0:1561_12": "kaṭacchubhikkhāmattaṃ upakāraṃ saritvā duggatabrāhmaṇaṃ pabbājesi.",
  "atk-s0502a0:1561_13": "Theropi ovādakkhamo ovādakkhamameva labhī”ti.",
  "atk-s0502a0:1561_14": "Satthā tesaṃ kathaṃ sutvā “na,",
  "atk-s0502a0:1561_15": "bhikkhave, idāneva,",
  "atk-s0502a0:1561_16": "pubbepi sāriputto kataññū katavedīyevā”ti vatvā tamatthaṃ pakāsetuṃ –",
  "atk-s0502a0:1562_0": "“Alīnacittaṃ nissāya, pahaṭṭhā mahatī camū;",
  "atk-s0502a0:1563_0": "Kosalaṃ senāsantuṭṭhaṃ, jīvaggāhaṃ agāhayi.",
  "atk-s0502a0:1564_0": "“Evaṃ nissayasampanno, bhikkhu āraddhavīriyo;",
  "atk-s0502a0:1565_0": "Bhāvayaṃ kusalaṃ dhammaṃ, yogakkhemassa pattiyā;",
  "atk-s0502a0:1566_0": "Pāpuṇe anupubbena, sabbasaṃyojanakkhaya”nti. –",
  "atk-s0502a0:1567_0": "Imaṃ dukanipāte alīnacittajātakaṃ vitthāretvā kathesi.",
  "atk-s0502a0:1567_1": "Tadā kira vaḍḍhakīhi pādassa arogakaraṇabhāvena kahaṃ attano upakāraṃ ñatvā sabbasetassa hatthipotakassa",
  "atk-s0502a0:1567_2": "dāyako ekacāriko hatthī sāriputtatthero ahosīti evaṃ theraṃ ārabbha jātakaṃ kathetvā rādhattheraṃ ārabbha,",
  "atk-s0502a0:1567_3": "“bhikkhave,",
  "atk-s0502a0:1567_4": "bhikkhunā nāma rādhena viya suvacena bhavitabbaṃ,",
  "atk-s0502a0:1567_5": "dosaṃ dassetvā ovadiyamānenapi na kujjhitabbaṃ,",
  "atk-s0502a0:1567_6": "ovādadāyako pana nidhiācikkhaṇako viya daṭṭhabbo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1568_0": "76.",
  "atk-s0502a0:1569_0": "“Nidhīnaṃva pavattāraṃ, yaṃ passe vajjadassinaṃ;",
  "atk-s0502a0:1570_0": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0502a0:1571_0": "Tādisaṃ bhajamānassa, seyyo hoti na pāpiyo”ti.",
  "atk-s0502a0:1572_0": "Tattha nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "atk-s0502a0:1572_1": "Pavattāranti kicchajīvike duggatamanusse anukampaṃ katvā “ehi,",
  "atk-s0502a0:1572_2": "sukhena jīvanūpāyaṃ dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhena jīvā”ti ācikkhitāraṃ viya.",
  "atk-s0502a0:1572_3": "Vajjadassinanti dve vajjadassino “iminā naṃ asāruppena vā khalitena vā saṅghamajjhe niggaṇhissāmī”ti randhagavesako ca,",
  "atk-s0502a0:1572_4": "aññātaṃ ñāpanatthāya ñātaṃ anuggahaṇatthāya sīlādīnamassa vuddhikāmatāya taṃ taṃ vajjaṃ olokanena ullumpanasabhāvasaṇṭhito ca.",
  "atk-s0502a0:1572_5": "Ayaṃ idha adhippeto.",
  "atk-s0502a0:1572_6": "Yathā hi duggatamanusso “imaṃ gaṇhāhī”ti tajjetvāpi pothetvāpi nidhiṃ dassente kopaṃ na karoti,",
  "atk-s0502a0:1572_7": "pamudito eva hoti,",
  "atk-s0502a0:1572_8": "evameva evarūpe puggale asāruppaṃ vā khalitaṃ vā disvā ācikkhante kopo na kātabbo,",
  "atk-s0502a0:1572_9": "tuṭṭheneva bhavitabbaṃ, “bhante,",
  "atk-s0502a0:1572_10": "mahantaṃ vo kammaṃ kataṃ,",
  "atk-s0502a0:1572_11": "mayhaṃ ācariyupajjhāyaṭṭhāne ṭhatvā ovadantehi punapi maṃ vadeyyāthā”ti pavāretabbameva.",
  "atk-s0502a0:1572_12": "Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā “ayaṃ me mukhodakadānādīhi sakkaccaṃ upaṭṭhahati,",
  "atk-s0502a0:1572_13": "sace naṃ vakkhāmi,",
  "atk-s0502a0:1572_14": "na maṃ upaṭṭhahissati,",
  "atk-s0502a0:1572_15": "evaṃ me parihāni bhavissatī”ti vatthuṃ avisahanto na niggayhavādī nāma hoti.",
  "atk-s0502a0:1572_16": "So imasmiṃ sāsane kacavaraṃ ākirati.",
  "atk-s0502a0:1572_17": "Yo pana tathārūpaṃ vajjaṃ disvā vajjānurūpaṃ tajjento paṇāmento daṇḍakammaṃ karonto vihārā taṃ nīharanto sikkhāpeti,",
  "atk-s0502a0:1572_18": "ayaṃ niggayhavādī nāma seyyathāpi sammāsambuddho.",
  "atk-s0502a0:1572_19": "Vuttañhetaṃ –",
  "atk-s0502a0:1572_20": "“niggayha niggayhāhaṃ, ānanda, vakkhāmi,",
  "atk-s0502a0:1572_21": "pavayha pavayha, ānanda, vakkhāmi,",
  "atk-s0502a0:1572_22": "yo sāro so ṭhassatī”ti.",
  "atk-s0502a0:1572_23": "Medhāvinti dhammojapaññāya samannāgataṃ.",
  "atk-s0502a0:1572_24": "Tādisanti evarūpaṃ paṇḍitaṃ bhajeyya payirupāseyya.",
  "atk-s0502a0:1572_25": "Tādisañhi ācariyaṃ bhajamānassa antevāsikassa seyyo hoti,",
  "atk-s0502a0:1572_26": "na pāpiyo vaḍḍhiyeva hoti,",
  "atk-s0502a0:1572_27": "no parihānīti.",
  "atk-s0502a0:1573_0": "Desanāpariyosāne bahū sotāpattiphalādīni pāpuṇiṃsūti.",
  "atk-s0502a0:1574_0": "Rādhattheravatthu paṭhamaṃ.",
  "atk-s0502a0:1575_0": "2. Assajipunabbasukavatthu",
  "atk-s0502a0:1576_0": "Ovadeyyānusāseyyāti imaṃ dhammadesanaṃ satthā jetavane viharanto assajipunabbasukabhikkhū ārabbha kathesi.",
  "atk-s0502a0:1576_1": "Desanā pana kīṭāgirismiṃ samuṭṭhitā.",
  "atk-s0502a0:1577_0": "Te kira dve bhikkhū kiñcāpi aggasāvakānaṃ saddhivihārikā,",
  "atk-s0502a0:1577_1": "alajjino pana ahesuṃ pāpabhikkhū.",
  "atk-s0502a0:1577_2": "Te pāpakehi attano parivārehi pañcahi bhikkhusatehi saddhiṃ kīṭāgirismiṃ viharantā “mālāvacchaṃ ropentipi",
  "atk-s0502a0:1577_3": "ropāpentipī”tiādikaṃ nānappakāraṃ anācāraṃ karontā kuladūsakakammaṃ katvā tato uppannehi paccayehi jīvikaṃ",
  "atk-s0502a0:1577_4": "kappentā taṃ āvāsaṃ pesalānaṃ bhikkhūnaṃ anāvāsaṃ akaṃsu.",
  "atk-s0502a0:1577_5": "Satthā taṃ pavattiṃ sutvā tesaṃ pabbājanīyakammakaraṇatthāya saparivāre dve aggasāvake āmantetvā “gacchatha,",
  "atk-s0502a0:1577_6": "sāriputtā,",
  "atk-s0502a0:1577_7": "tesu ye tumhākaṃ vacanaṃ na karonti,",
  "atk-s0502a0:1577_8": "tesaṃ pabbājanīyakammaṃ karotha,",
  "atk-s0502a0:1577_9": "ye pana karonti,",
  "atk-s0502a0:1577_10": "te ovadatha anusāsatha.",
  "atk-s0502a0:1577_11": "Ovadanto hi anusāsanto apaṇḍitānaṃyeva appiyo hoti amanāpo,",
  "atk-s0502a0:1577_12": "paṇḍitānaṃ pana piyo hoti manāpo”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1578_0": "77.",
  "atk-s0502a0:1579_0": "“Ovadeyyānusāseyya, asabbhā ca nivāraye;",
  "atk-s0502a0:1580_0": "Satañhi so piyo hoti, asataṃ hoti appiyo”ti.",
  "atk-s0502a0:1581_0": "Tattha ovadeyyāti uppanne vatthusmiṃ vadanto ovadati nāma,",
  "atk-s0502a0:1581_1": "anuppanne vatthusmiṃ “ayasopi te siyā”tiādivasena anāgataṃ dassento anusāsati nāma.",
  "atk-s0502a0:1581_2": "Sammukhā vadanto ovadati nāma,",
  "atk-s0502a0:1581_3": "parammukhā dūtaṃ vā sāsanaṃ vā pesento anusāsati nāma.",
  "atk-s0502a0:1581_4": "Sakiṃ vadanto ovadati nāma,",
  "atk-s0502a0:1581_5": "punappunaṃ vadanto anusāsati nāma.",
  "atk-s0502a0:1581_6": "Ovadanto eva vā anusāsati nāmāti evaṃ ovadeyya anusāseyya.",
  "atk-s0502a0:1581_7": "Asabbhā cāti akusaladhammā ca nivāreyya,",
  "atk-s0502a0:1581_8": "kusaladhamme patiṭṭhāpeyyāti attho.",
  "atk-s0502a0:1581_9": "Satañhi so piyo hotīti so evarūpo puggalo buddhādīnaṃ sappurisānaṃ piyo hoti.",
  "atk-s0502a0:1581_10": "Ye pana adiṭṭhadhammā avitiṇṇaparalokā āmisacakkhukā jīvikatthāya pabbajitā,",
  "atk-s0502a0:1581_11": "tesaṃ asataṃ so ovādako anusāsako,",
  "atk-s0502a0:1581_12": "“‘na tvaṃ amhākaṃ upajjhāyo,",
  "atk-s0502a0:1581_13": "na ācariyo,",
  "atk-s0502a0:1581_14": "kasmā amhe ovadasī’ti evaṃ mukhasattīhi vijjhantānaṃ appiyo hotī”ti.",
  "atk-s0502a0:1582_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1582_1": "Sāriputtamoggallānāpi tattha gantvā te bhikkhū ovadiṃsu anusāsiṃsu.",
  "atk-s0502a0:1582_2": "Tesu ekacce ovādaṃ sampaṭicchitvā sammā vattiṃsu,",
  "atk-s0502a0:1582_3": "ekacce vibbhamiṃsu,",
  "atk-s0502a0:1582_4": "ekacce pabbājanīyakammaṃ pāpuṇiṃsūti.",
  "atk-s0502a0:1583_0": "Assajipunabbasukavatthu dutiyaṃ.",
  "atk-s0502a0:1584_0": "3. Channattheravatthu",
  "atk-s0502a0:1585_0": "Na bhaje pāpake mitteti imaṃ dhammadesanaṃ satthā jetavane viharanto channattheraṃ ārabbha kathesi.",
  "atk-s0502a0:1586_0": "So kira āyasmā “ahaṃ amhākaṃ ayyaputtena saddhiṃ mahābhinikkhamanaṃ nikkhanto tadā aññaṃ ekampi na passāmi,",
  "atk-s0502a0:1586_1": "idāni pana ‘ahaṃ sāriputto nāma,",
  "atk-s0502a0:1586_2": "ahaṃ moggallāno nāma,",
  "atk-s0502a0:1586_3": "mayaṃ aggasāvakamhā’ti vatvā ime vicarantī”ti dve aggasāvake akkosati.",
  "atk-s0502a0:1586_4": "Satthā bhikkhūnaṃ santikā taṃ pavattiṃ sutvā channattheraṃ pakkosāpetvā ovadati.",
  "atk-s0502a0:1586_5": "So taṅkhaṇeyeva tuṇhī hutvā puna gantvā there akkosatiyeva.",
  "atk-s0502a0:1586_6": "Evaṃ yāvatatiyaṃ akkosantaṃ pakkosāpetvā satthā ovaditvā “channa,",
  "atk-s0502a0:1586_7": "dve aggasāvakā nāma tuyhaṃ kalyāṇamittā uttamapurisā,",
  "atk-s0502a0:1586_8": "evarūpe kalyāṇamitte sevassu bhajassū”ti vatvā dhammaṃ desento imaṃ gāthamāha –",
  "atk-s0502a0:1587_0": "78.",
  "atk-s0502a0:1588_0": "“Na bhaje pāpake mitte, na bhaje purisādhame;",
  "atk-s0502a0:1589_0": "Bhajetha mitte kalyāṇe, bhajetha purisuttame”ti.",
  "atk-s0502a0:1590_0": "Tassattho –",
  "atk-s0502a0:1590_1": "kāyaduccaritādiakusalakammābhiratā pāpamittā nāma.",
  "atk-s0502a0:1590_2": "Sandhicchedanādike vā ekavīsatianesanādibhede vā aṭṭhāne niyojakā purisādhamā nāma.",
  "atk-s0502a0:1590_3": "Ubhopi vā ete pāpamittā ceva purisādhamā ca,",
  "atk-s0502a0:1590_4": "te na bhajeyya na payirupāseyya,",
  "atk-s0502a0:1590_5": "viparītā pana kalyāṇamittā ceva sappurisā ca,",
  "atk-s0502a0:1590_6": "te bhajetha payirupāsethāti.",
  "atk-s0502a0:1591_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1592_0": "Channatthero pana taṃ ovādaṃ sutvāpi purimanayeneva bhikkhū akkosati paribhāsati.",
  "atk-s0502a0:1592_1": "Punapi satthu ārocesuṃ. Satthā,",
  "atk-s0502a0:1592_2": "“bhikkhave,",
  "atk-s0502a0:1592_3": "mayi dharante channaṃ sikkhāpetuṃ na sakkhissatha,",
  "atk-s0502a0:1592_4": "mayi pana parinibbute sakkhissathā”ti vatvā parinibbānakāle āyasmatā ānandena, “bhante,",
  "atk-s0502a0:1592_5": "kathaṃ channatthere amhehi paṭipajjitabba”nti vutte, “ānanda,",
  "atk-s0502a0:1592_6": "channassa bhikkhuno brahmadaṇḍo dātabbo”ti āṇāpesi.",
  "atk-s0502a0:1592_7": "So satthari parinibbute ānandattherena ārocitaṃ brahmadaṇḍaṃ sutvā dukkhī dummano tikkhattuṃ mucchito patitvā “mā maṃ, bhante,",
  "atk-s0502a0:1592_8": "nāsayitthā”ti yācitvā sammā vattaṃ pūrento na cirasseva saha paṭisambhidāhi arahattaṃ pāpuṇīti.",
  "atk-s0502a0:1593_0": "Channattheravatthu tatiyaṃ.",
  "atk-s0502a0:1594_0": "4. Mahākappinattheravatthu",
  "atk-s0502a0:1595_0": "Dhammapīti sukhaṃ setīti imaṃ dhammadesanaṃ satthā jetavane viharanto mahākappinattheraṃ ārabbha kathesi.",
  "atk-s0502a0:1596_0": "Tatrāyaṃ anupubbī kathā –",
  "atk-s0502a0:1596_1": "atīte kira āyasmā mahākappino padumuttarabuddhassa pādamūle katābhinīhāro saṃsāre saṃsaranto bārāṇasito",
  "atk-s0502a0:1596_2": "avidūre ekasmiṃ pesakāragāme jeṭṭhakapesakāro hutvā nibbatti.",
  "atk-s0502a0:1596_3": "Tadā sahassamattā paccekabuddhā aṭṭha māse himavante vasitvā vassike cattāro māse janapade vasanti.",
  "atk-s0502a0:1596_4": "Te ekavāraṃ bārāṇasiyā avidūre otaritvā “senāsanakaraṇatthāya hatthakammaṃ yācathā”ti rañño santikaṃ aṭṭha paccekabuddhe pahiṇiṃsu.",
  "atk-s0502a0:1596_5": "Tadā pana rañño vappamaṅgalakālo hoti.",
  "atk-s0502a0:1596_6": "So “paccekabuddhā kira āgatā”ti sutvā tasmiṃ khaṇe nikkhamitvā āgatakāraṇaṃ pucchitvā “ajja, bhante,",
  "atk-s0502a0:1596_7": "okāso natthi,",
  "atk-s0502a0:1596_8": "sve amhākaṃ vappamaṅgalaṃ,",
  "atk-s0502a0:1596_9": "tatiyadivase karissāmī”ti vatvā paccekabuddhe animantetvāva pāvisi.",
  "atk-s0502a0:1596_10": "Paccekabuddhā “aññattha gamissāmā”ti pakkamiṃsu.",
  "atk-s0502a0:1596_11": "Tasmiṃ khaṇe jeṭṭhapesakārassa bhariyā kenacideva karaṇīyena bārāṇasiṃ gacchantī te paccekabuddhe disvā vanditvā “kiṃ, bhante, avelāya, ayyā,",
  "atk-s0502a0:1596_12": "āgatā”ti pucchitvā ādito paṭṭhāya kathesuṃ.",
  "atk-s0502a0:1596_13": "Taṃ pavattiṃ sutvā saddhāsampannā ñāṇasampannā itthī “sve, bhante,",
  "atk-s0502a0:1596_14": "amhākaṃ bhikkhaṃ gaṇhathā”ti nimantesi.",
  "atk-s0502a0:1596_15": "“Bahukā mayaṃ bhaginī”ti. “Kittakā,",
  "atk-s0502a0:1596_16": "bhante”ti?",
  "atk-s0502a0:1596_17": "“Sahassamattā”ti. “Bhante,",
  "atk-s0502a0:1596_18": "imasmiṃ gāme sahassapesakārā vasimha.",
  "atk-s0502a0:1596_19": "Ekeko ekekassa bhikkhaṃ dassati,",
  "atk-s0502a0:1596_20": "bhikkhaṃ adhivāsetha,",
  "atk-s0502a0:1596_21": "ahameva vo vasanaṭṭhānampi kāressāmī”ti āha.",
  "atk-s0502a0:1596_22": "Paccekabuddhā adhivāsayiṃsu.",
  "atk-s0502a0:1597_0": "Sā gāmaṃ pavisitvā ugghosesi –",
  "atk-s0502a0:1597_1": "“ahaṃ sahassamatte paccekabuddhe disvā nimantayiṃ,",
  "atk-s0502a0:1597_2": "ayyānaṃ nisīdanaṭṭhānaṃ saṃvidahatha,",
  "atk-s0502a0:1597_3": "yāgubhattādīni sampādethā”ti.",
  "atk-s0502a0:1597_4": "Gāmamajjhe maṇḍapaṃ kāretvā āsanāni paññāpetvā punadivase paccekabuddhe nisīdāpetvā paṇītena khādanīyena",
  "atk-s0502a0:1597_5": "bhojanīyena parivisitvā bhattakiccāvasāne tasmiṃ gāme sabbā itthiyo ādāya tāhi saddhiṃ paccekabuddhe vanditvā, “bhante,",
  "atk-s0502a0:1597_6": "temāsaṃ vasanatthāya paṭiññaṃ dethā”ti tesaṃ paṭiññaṃ gahetvā puna gāme ugghosesi –",
  "atk-s0502a0:1597_7": "“ammatātā,",
  "atk-s0502a0:1597_8": "ekekakulato ekeko puriso pharasuvāsiādīni gahetvā araññaṃ pavisitvā dabbasambhāre āharitvā ayyānaṃ vasanaṭṭhānaṃ karotū”ti.",
  "atk-s0502a0:1597_9": "Gāmavāsino tassāyeva vacanaṃ sutvā ekeko ekekaṃ katvā saddhiṃ rattiṭṭhānadivāṭṭhānehi paṇṇasālasahassaṃ",
  "atk-s0502a0:1597_10": "kāretvā attano attano paṇṇasālāyaṃ vassūpagate paccekabuddhe “ahaṃ sakkaccaṃ upaṭṭhahissāmi,",
  "atk-s0502a0:1597_11": "ahaṃ sakkaccaṃ upaṭṭhahissāmī”ti upaṭṭhahiṃsu.",
  "atk-s0502a0:1597_12": "Vassaṃvuṭṭhakāle “attano attano paṇṇasālāya vassaṃvuṭṭhānaṃ paccekabuddhānaṃ cīvarasāṭake sajjethā”ti",
  "atk-s0502a0:1597_13": "samādapetvā ekekassa sahassasahassamūlaṃ cīvaraṃ dāpesi.",
  "atk-s0502a0:1597_14": "Paccekabuddhā vuṭṭhavassā anumodanaṃ katvā pakkamiṃsu.",
  "atk-s0502a0:1598_0": "Gāmavāsinopi idaṃ puññakammaṃ katvā ito cutā tāvatiṃsabhavane nibbattitvā gaṇadevaputtā nāma ahesuṃ.",
  "atk-s0502a0:1598_1": "Te tattha dibbasampattiṃ anubhavitvā kassapasammāsambuddhakāle bārāṇasiyaṃ kuṭumbikagehesu nibbattiṃsu.",
  "atk-s0502a0:1598_2": "Jeṭṭhakapesakāro jeṭṭhakakuṭumbikassa putto ahosi.",
  "atk-s0502a0:1598_3": "Bhariyāpissa jeṭṭhakakuṭumbikasseva dhītā ahosi.",
  "atk-s0502a0:1598_4": "Tā sabbāpi vayappattā parakulaṃ gacchantiyo tesaṃ tesaṃyeva gehāni agamiṃsu.",
  "atk-s0502a0:1598_5": "Athekadivasaṃ vihāre dhammassavanaṃ saṅghuṭṭhaṃ.",
  "atk-s0502a0:1598_6": "“Satthā dhammaṃ desessatī”ti sutvā sabbepi te kuṭumbikā “dhammaṃ sossāmā”ti bhariyāhi saddhiṃ vihāraṃ agamiṃsu.",
  "atk-s0502a0:1598_7": "Tesaṃ vihāramajjhaṃ paviṭṭhakkhaṇe vassaṃ uṭṭhahi.",
  "atk-s0502a0:1598_8": "Yesaṃ kulūpakā vā ñātisāmaṇerādayo vā atthi,",
  "atk-s0502a0:1598_9": "te tesaṃ pariveṇāni pavisiṃsu.",
  "atk-s0502a0:1598_10": "Te pana tathārūpānaṃ natthitāya katthaci,",
  "atk-s0502a0:1598_11": "pavisituṃ avisahantā vihāramajjheyeva aṭṭhaṃsu.",
  "atk-s0502a0:1598_12": "Atha ne jeṭṭhakakuṭumbiko āha –",
  "atk-s0502a0:1598_13": "“passatha amhākaṃ vippakāraṃ,",
  "atk-s0502a0:1598_14": "kulaputtehi nāma ettakena lajjituṃ yutta”nti. “Ayya,",
  "atk-s0502a0:1598_15": "kiṃ pana karomā”ti?",
  "atk-s0502a0:1598_16": "“Mayaṃ vissāsikaṭṭhānassa abhāvena imaṃ vippakāraṃ pattā,",
  "atk-s0502a0:1598_17": "sabbe dhanaṃ saṃharitvā pariveṇaṃ karomā”ti. “Sādhu,",
  "atk-s0502a0:1598_18": "ayyā”ti jeṭṭhako sahassaṃ adāsi,",
  "atk-s0502a0:1598_19": "sesā pañca pañca satāni.",
  "atk-s0502a0:1598_20": "Itthiyo aḍḍhateyyāni aḍḍhateyyāni satāni.",
  "atk-s0502a0:1598_21": "Te taṃ dhanaṃ saṃharitvā sahassakūṭāgāraparivāraṃ satthu vasanatthāya mahāpariveṇaṃ nāma ārabhiṃsu.",
  "atk-s0502a0:1598_22": "Navakammassa mahantatāya dhane appahonte pubbe dinnadhanato puna upaḍḍhūpaḍḍhaṃ adaṃsu.",
  "atk-s0502a0:1598_23": "Niṭṭhite pariveṇe vihāramahaṃ karontā buddhappamukhassa bhikkhusaṅghassa sattāhaṃ mahādānaṃ datvā vīsatiyā bhikkhusahassānaṃ cīvarāni sajjiṃsu.",
  "atk-s0502a0:1599_0": "Jeṭṭhakakuṭumbikassa pana bhariyā sabbehi samānaṃ akatvā attano paññāya ṭhitā “atirekataraṃ katvā satthāraṃ",
  "atk-s0502a0:1599_1": "pūjessāmī”ti anojapupphavaṇṇena sahassamūlena sāṭakena saddhiṃ anojapupphacaṅkoṭakaṃ gahetvā anumodanakāle",
  "atk-s0502a0:1599_2": "satthāraṃ anojapupphehi pūjetvā taṃ sāṭakaṃ satthu pādamūle ṭhapetvā, “bhante,",
  "atk-s0502a0:1599_3": "nibbattanibbattaṭṭhāne anojapupphavaṇṇaṃyeva me sarīraṃ hotu,",
  "atk-s0502a0:1599_4": "anojā eva ca me nāmaṃ hotū”ti patthanaṃ paṭṭhapesi.",
  "atk-s0502a0:1599_5": "Satthā “evaṃ hotū”ti anumodanaṃ akāsi.",
  "atk-s0502a0:1599_6": "Te sabbepi yāvatāyukaṃ ṭhatvā tato cutā devaloke nibbattitvā imasmiṃ buddhuppāde devalokā cavitvā jeṭṭhakakuṭumbiko",
  "atk-s0502a0:1599_7": "kukkuṭavatīnagare rājakule nibbattitvā vayappatto mahākappinarājā nāma ahosi,",
  "atk-s0502a0:1599_8": "sesā amaccakule nibbattiṃsu.",
  "atk-s0502a0:1599_9": "Jeṭṭhakakuṭumbikassa bhariyā maddaraṭṭhe sāgalanagare rājakule nibbatti,",
  "atk-s0502a0:1599_10": "anojapupphavaṇṇamevassā sarīraṃ ahosi,",
  "atk-s0502a0:1599_11": "anojātvevassā nāmaṃ kariṃsu.",
  "atk-s0502a0:1599_12": "Sā vayappattā mahākappinarañño gehaṃ gantvā anojādevī nāma ahosi.",
  "atk-s0502a0:1599_13": "Sesitthiyopi amaccakulesu nibbattitvā vayappattā tesaṃyeva amaccaputtānaṃ gehāni agamaṃsu.",
  "atk-s0502a0:1599_14": "Te sabbe rañño sampattisadisaṃ sampattiṃ anubhaviṃsu.",
  "atk-s0502a0:1599_15": "Yadā rājā sabbālaṅkārapaṭimaṇḍito hatthiṃ abhiruhitvā vicari,",
  "atk-s0502a0:1599_16": "tadā tepi tatheva vicaranti.",
  "atk-s0502a0:1599_17": "Tasmiṃ assena vā rathena vā vicarante tepi tatheva vicaranti?",
  "atk-s0502a0:1599_18": "Evaṃ te ekato hutvā katānaṃ puññānaṃ ānubhāvena ekatova sampattiṃ anubhaviṃsu.",
  "atk-s0502a0:1599_19": "Rañño pana balo,",
  "atk-s0502a0:1599_20": "balavāhano, puppho,",
  "atk-s0502a0:1599_21": "pupphavāhano,",
  "atk-s0502a0:1599_22": "supattoti pañca assā honti.",
  "atk-s0502a0:1599_23": "Rājā tesu supattaṃ assaṃ sayaṃ ārohati,",
  "atk-s0502a0:1599_24": "itare cattāro assārohānaṃ sāsanāharaṇatthāya adāsi.",
  "atk-s0502a0:1599_25": "Rājā te pātova bhojetvā “gacchatha dve vā tīṇi vā yojanāni āhiṇḍitvā buddhassa vā dhammassa vā saṅghassa",
  "atk-s0502a0:1599_26": "vā uppannabhāvaṃ ñatvā mayhaṃ sukhasāsanaṃ āharathā”ti pesesi.",
  "atk-s0502a0:1599_27": "Te catūhi dvārehi nikkhamitvā tīṇi yojanāni āhiṇḍitvā sāsanaṃ alabhitvā paccāgacchanti.",
  "atk-s0502a0:1600_0": "Athekadivasaṃ rājā supattaṃ assaṃ āruyha amaccasahassaparivuto uyyānaṃ gacchanto kilantarūpe pañcasatavāṇijake",
  "atk-s0502a0:1600_1": "nagaraṃ pavisante disvā “ime addhānakilantā,",
  "atk-s0502a0:1600_2": "addhā imesaṃ santikā ekaṃ bhaddakaṃ sāsanaṃ sossāmī”ti te pakkosāpetvā “kuto āgacchathā”ti pucchi. “Atthi, deva,",
  "atk-s0502a0:1600_3": "ito vīsatiyojanasatamatthake sāvatthi nāma nagaraṃ,",
  "atk-s0502a0:1600_4": "tato āgacchāmā”ti.",
  "atk-s0502a0:1600_5": "“Atthi pana vo padese kiñci sāsanaṃ uppanna”nti. “Deva,",
  "atk-s0502a0:1600_6": "aññaṃ kiñci natthi,",
  "atk-s0502a0:1600_7": "sammāsambuddho pana uppanno”ti.",
  "atk-s0502a0:1600_8": "Rājā tāvadeva pañcavaṇṇāya pītiyā phuṭṭhasarīro kiñci sallakkhetuṃ asakkonto muhuttaṃ vītināmetvā, “tātā,",
  "atk-s0502a0:1600_9": "kiṃ vadethā”ti pucchi. “Buddho, deva,",
  "atk-s0502a0:1600_10": "uppanno”ti.",
  "atk-s0502a0:1600_11": "Rājā dutiyampi tatiyampi tatheva vītināmetvā catutthe vāre “kiṃ vadetha,",
  "atk-s0502a0:1600_12": "tātā”ti pucchitvā “buddho, deva,",
  "atk-s0502a0:1600_13": "uppanno”ti vutte, “tātā,",
  "atk-s0502a0:1600_14": "vo satasahassaṃ dadāmī”ti vatvā “aññampi kiñci sāsanaṃ atthī”ti pucchi. “Atthi, deva,",
  "atk-s0502a0:1600_15": "dhammo uppanno”ti.",
  "atk-s0502a0:1600_16": "Rājā tampi sutvā purimanayeneva tayo vāre vītināmetvā catutthe vāre “dhammo uppanno”ti vutte “idhāpi",
  "atk-s0502a0:1600_17": "vo satasahassaṃ dammī”ti vatvā “aparampi sāsanaṃ atthi,",
  "atk-s0502a0:1600_18": "tātā”ti pucchi. “Atthi, deva,",
  "atk-s0502a0:1600_19": "saṅgharatanaṃ uppanna”nti.",
  "atk-s0502a0:1600_20": "Rājā tampi sutvā tayo vāre vītināmetvā catutthe vāre “saṅgho”ti pade vutte “idhāpi vo satasahassaṃ dammī”ti vatvā amaccasahassaṃ oloketvā, “tātā,",
  "atk-s0502a0:1600_21": "kiṃ karissathā”ti pucchi. “Deva,",
  "atk-s0502a0:1600_22": "tumhe kiṃ karissathā”ti? “Ahaṃ, tātā,",
  "atk-s0502a0:1600_23": "‘buddho uppanno,",
  "atk-s0502a0:1600_24": "dhammo uppanno,",
  "atk-s0502a0:1600_25": "saṅgho uppanno’ti sutvā na puna nivattissāmi,",
  "atk-s0502a0:1600_26": "satthāraṃ uddissa gantvā tassa santike pabbajissāmī”ti. “Mayampi, deva,",
  "atk-s0502a0:1600_27": "tumhehi saddhiṃ pabbajissāmā”ti.",
  "atk-s0502a0:1600_28": "Rājā suvaṇṇapaṭṭe akkharāni likhāpetvā vāṇijake āha –",
  "atk-s0502a0:1600_29": "“anojā nāma devī tumhākaṃ tīṇi satasahassāni dassati,",
  "atk-s0502a0:1600_30": "evañca pana naṃ vadeyyātha ‘rañño kira te issariyaṃ vissaṭṭhaṃ,",
  "atk-s0502a0:1600_31": "yathāsukhaṃ sampattiṃ paribhuñjāhī’ti,",
  "atk-s0502a0:1600_32": "sace pana vo ‘rājā kaha’nti pucchati,",
  "atk-s0502a0:1600_33": "‘satthāraṃ uddissa pabbajissāmīti vatvā gato’ti āroceyyāthā”ti.",
  "atk-s0502a0:1600_34": "Amaccāpi attano attano bhariyānaṃ tatheva sāsanaṃ pahiṇiṃsu.",
  "atk-s0502a0:1600_35": "Rājā vāṇijake uyyojetvā assaṃ abhiruyha amaccasahassaparivuto taṃ khaṇaṃyeva nikkhami.",
  "atk-s0502a0:1601_0": "Satthāpi taṃ divasaṃ paccūsakāle lokaṃ volokento mahākappinarājānaṃ saparivāraṃ disvā “ayaṃ mahākappino",
  "atk-s0502a0:1601_1": "vāṇijakānaṃ santikā tiṇṇaṃ ratanānaṃ uppannabhāvaṃ sutvā tesaṃ vacanaṃ tīhi satasahassehi pūjetvā rajjaṃ",
  "atk-s0502a0:1601_2": "pahāya amaccasahassehi parivuto maṃ uddissa pabbajitukāmo sve nikkhamissati.",
  "atk-s0502a0:1601_3": "So saparivāro saha paṭisambhidāhi arahattaṃ pāpuṇissati,",
  "atk-s0502a0:1601_4": "paccuggamanamassa karissāmī”ti punadivase cakkavattī viya khuddakagāmabhojakaṃ paccuggacchanto sayameva",
  "atk-s0502a0:1601_5": "pattacīvaraṃ gahetvā vīsayojanasataṃ maggaṃ paccuggantvā candabhāgāya nadiyā tīre nigrodharukkhamūle",
  "atk-s0502a0:1601_6": "chabbaṇṇarasmiyo vissajjento nisīdi.",
  "atk-s0502a0:1601_7": "“Rājāpi āgacchanto ekaṃ nadiṃ patvā “kā nāmesā”ti pucchi.",
  "atk-s0502a0:1601_8": "“Aparacchā nāma, devā”ti.",
  "atk-s0502a0:1601_9": "“Kimassā parimāṇaṃ, tātā”ti?",
  "atk-s0502a0:1601_10": "“Gambhīrato gāvutaṃ,",
  "atk-s0502a0:1601_11": "puthulato dve gāvutāni, devā”ti.",
  "atk-s0502a0:1601_12": "“Atthi panettha nāvā vā uḷumpo vā”ti? “Natthi, devā”ti.",
  "atk-s0502a0:1601_13": "“Nāvādīni olokente amhe jāti jaraṃ upaneti,",
  "atk-s0502a0:1601_14": "jarā maraṇaṃ.",
  "atk-s0502a0:1601_15": "Ahaṃ nibbematiko hutvā tīṇi ratanāni uddissa nikkhanto,",
  "atk-s0502a0:1601_16": "tesaṃ me ānubhāvena imaṃ udakaṃ udakaṃ viya mā ahosī”ti tiṇṇaṃ ratanānaṃ guṇaṃ āvajjetvā “itipi so bhagavā",
  "atk-s0502a0:1601_17": "arahaṃ sammāsambuddho”ti buddhānussatiṃ anussaranto saparivāro assasahassena udakapiṭṭhiṃ pakkhandi.",
  "atk-s0502a0:1601_18": "Sindhavā piṭṭhipāsāṇe viya pakkhandiṃsu.",
  "atk-s0502a0:1601_19": "Khurānaṃ aggā neva temiṃsu.",
  "atk-s0502a0:1602_0": "So taṃ uttaritvā purato gacchanto aparampi nadiṃ disvā “ayaṃ kā nāmā”ti pucchi.",
  "atk-s0502a0:1602_1": "“Nīlavāhinī nāma, devā”ti.",
  "atk-s0502a0:1602_2": "“Kimassā parimāṇa”nti?",
  "atk-s0502a0:1602_3": "“Gambhīratopi puthulatopi aḍḍhayojanaṃ, devā”ti.",
  "atk-s0502a0:1602_4": "Sesaṃ purimasadisameva.",
  "atk-s0502a0:1602_5": "Taṃ pana nadiṃ disvā “svākkhāto bhagavatā dhammo”ti dhammānussatiṃ anussaranto pakkhandi.",
  "atk-s0502a0:1602_6": "Tampi atikkamitvā gacchanto aparampi nadiṃ disvā “ayaṃ kā nāmā”ti pucchi.",
  "atk-s0502a0:1602_7": "“Candabhāgā nāma, devā”ti.",
  "atk-s0502a0:1602_8": "“Kimassā parimāṇa”nti?",
  "atk-s0502a0:1602_9": "“Gambhīratopi puthulatopi yojanaṃ, devā”ti.",
  "atk-s0502a0:1602_10": "Sesaṃ purimasadisameva.",
  "atk-s0502a0:1602_11": "Imaṃ pana nadiṃ disvā “suppaṭipanno bhagavato sāvakasaṅgho”ti saṅghānussatiṃ anussaranto pakkhandi.",
  "atk-s0502a0:1602_12": "Taṃ pana nadiṃ atikkamitvā gacchanto satthu sarīrato nikkhantā chabbaṇṇarasmiyo addasa.",
  "atk-s0502a0:1602_13": "Nigrodharukkhassa sākhāviṭapapalāsāni sovaṇṇamayāni viya ahesuṃ.",
  "atk-s0502a0:1602_14": "Rājā cintesi –",
  "atk-s0502a0:1602_15": "“ayaṃ pana obhāso neva candassa,",
  "atk-s0502a0:1602_16": "na sūriyassa,",
  "atk-s0502a0:1602_17": "na devamārabrahmanāgasupaṇṇādīnaṃ aññatarassa,",
  "atk-s0502a0:1602_18": "addhā ahaṃ satthāraṃ uddissa āgacchanto mahāgotamabuddhena diṭṭho bhavissāmī”ti.",
  "atk-s0502a0:1602_19": "So tāvadeva assapiṭṭhito otaritvā onatasarīro rasmianusārena satthāraṃ upasaṅkamitvā manosilārase nimujjanto",
  "atk-s0502a0:1602_20": "viya buddharasmīnaṃ anto pavisitvā satthāraṃ vanditvā ekamantaṃ nisīdi saddhiṃ amaccasahassena,",
  "atk-s0502a0:1602_21": "satthā tassa anupubbiṃ kathaṃ kathesi.",
  "atk-s0502a0:1602_22": "Desanāvasāne rājā saparivāro sotāpattiphale patiṭṭhahi.",
  "atk-s0502a0:1602_23": "Atha sabbeva uṭṭhahitvā pabbajjaṃ yāciṃsu.",
  "atk-s0502a0:1602_24": "Satthā “āgamissati nu kho imesaṃ kulaputtānaṃ iddhimayapattacīvara”nti upadhārento “ime kulaputtā paccekabuddhasahassassa cīvarasahassaṃ adaṃsu,",
  "atk-s0502a0:1602_25": "kassapasammāsambuddhakāle vīsatiyā bhikkhusahassānampi vīsaticīvarasahassānipi adaṃsu.",
  "atk-s0502a0:1602_26": "Anacchariyaṃ imesaṃ iddhimayapattacīvarāgamana”nti ñatvā dakkhiṇahatthaṃ pasāretvā “etha,",
  "atk-s0502a0:1602_27": "bhikkhavo,",
  "atk-s0502a0:1602_28": "caratha brahmacariyaṃ sammā dukkhassa antakiriyāyā”ti āha.",
  "atk-s0502a0:1602_29": "Te tāvadeva aṭṭhaparikkhāradharā vassasaṭṭhikattherā viya hutvā vehāsaṃ abbhuggantvā paccorohitvā satthāraṃ vanditvā nisīdiṃsu.",
  "atk-s0502a0:1603_0": "Tepi vāṇijakā rājakulaṃ gantvā raññā pahitabhāvaṃ ārocāpetvā deviyā “āgacchantū”ti vutte pavisitvā vanditvā ekamantaṃ aṭṭhaṃsu.",
  "atk-s0502a0:1603_1": "Atha ne devī pucchi – “tātā,",
  "atk-s0502a0:1603_2": "kiṃ kāraṇā āgatātthā”ti?",
  "atk-s0502a0:1603_3": "“Mayaṃ raññā tumhākaṃ santikaṃ pahitā,",
  "atk-s0502a0:1603_4": "tīṇi kira no satasahassāni dethā”ti. “Tātā,",
  "atk-s0502a0:1603_5": "atibahuṃ bhaṇatha,",
  "atk-s0502a0:1603_6": "kiṃ tumhehi rañño kataṃ,",
  "atk-s0502a0:1603_7": "kismiṃ vo rājā pasanno ettakaṃ dhanaṃ dāpesī”ti? “Devi,",
  "atk-s0502a0:1603_8": "na aññaṃ kiñci kataṃ,",
  "atk-s0502a0:1603_9": "rañño pana ekaṃ sāsanaṃ ārocayimhā”ti?",
  "atk-s0502a0:1603_10": "“Sakkā pana, tātā,",
  "atk-s0502a0:1603_11": "mayhaṃ ārocetu”nti. “Sakkā, devī”ti. “Tena hi, tātā,",
  "atk-s0502a0:1603_12": "vadethā”ti.",
  "atk-s0502a0:1603_13": "“Devi buddho loke uppanno”ti.",
  "atk-s0502a0:1603_14": "Sāpi “taṃ sutvā purimanayeneva pītiyā phuṭṭhasarīrā tikkhattuṃ kiñci asallakkhetvā catutthe vāre ‘buddho’ti padaṃ sutvā, tātā,",
  "atk-s0502a0:1603_15": "imasmiṃ pade raññā kiṃ dinna”nti?",
  "atk-s0502a0:1603_16": "“Satasahassaṃ, devī”ti. “Tātā,",
  "atk-s0502a0:1603_17": "ananucchavikaṃ raññā kataṃ evarūpaṃ sāsanaṃ sutvā tumhākaṃ satasahassaṃ dadamānena.",
  "atk-s0502a0:1603_18": "Ahañhi vo mama duggatapaṇṇākāre tīṇi satasahassāni dammi,",
  "atk-s0502a0:1603_19": "aparampi tumhehi rañño kiṃ ārocita”nti?",
  "atk-s0502a0:1603_20": "Te idañcidañcāti itarānipi dve sāsanāni ārocayiṃsu.",
  "atk-s0502a0:1603_21": "Devī purimanayeneva pītiyā phuṭṭhasarīrā tikkhattuṃ kiñci asallakkhetvā catutthe vāre tatheva sutvā tīṇi tīṇi satasahassāni dāpesi,",
  "atk-s0502a0:1603_22": "evaṃ te sabbānipi dvādasa satasahassāni labhiṃsu.",
  "atk-s0502a0:1604_0": "Atha ne devī pucchi –",
  "atk-s0502a0:1604_1": "“rājā kahaṃ, tātā”ti? Devi,",
  "atk-s0502a0:1604_2": "“satthāraṃ uddissa ‘pabbajissāmī’ti gato”ti.",
  "atk-s0502a0:1604_3": "“Mayhaṃ tena kiṃ sāsanaṃ dinna”nti?",
  "atk-s0502a0:1604_4": "“Sabbaṃ kira tena tumhākaṃ issariyaṃ vissaṭṭhaṃ,",
  "atk-s0502a0:1604_5": "tumhe kira yathāruciyā sampattiṃ anubhavathā”ti.",
  "atk-s0502a0:1604_6": "“Amaccā pana kahaṃ, tātā”ti?",
  "atk-s0502a0:1604_7": "Tepi “‘raññā saddhiṃyeva pabbajissāmā’ti gatā, devī”ti.",
  "atk-s0502a0:1604_8": "Sā tesaṃ bhariyāyo pakkosāpetvā, ammā,",
  "atk-s0502a0:1604_9": "tumhākaṃ sāmikā “raññā saddhiṃ pabbajissāmā”ti gatā,",
  "atk-s0502a0:1604_10": "“tumhe kiṃ karissathā”ti?",
  "atk-s0502a0:1604_11": "“Kiṃ pana tehi amhākaṃ sāsanaṃ pahitaṃ, devī”ti?",
  "atk-s0502a0:1604_12": "“Tehi kira attano sampatti tumhākaṃ vissaṭṭhā,",
  "atk-s0502a0:1604_13": "tumhe kira taṃ sampattiṃ yathāruci paribhuñjathā”ti.",
  "atk-s0502a0:1604_14": "“Tumhe pana, devi,",
  "atk-s0502a0:1604_15": "kiṃ karissathā”ti? “Ammā,",
  "atk-s0502a0:1604_16": "so tāva rājā sāsanaṃ sutvā magge ṭhitakova tīhi satasahassehi tīṇi ratanāni pūjetvā kheḷapiṇḍaṃ viya sampattiṃ pahāya ‘pabbajissāmī’ti nikkhanto,",
  "atk-s0502a0:1604_17": "mayā pana tiṇṇaṃ ratanānaṃ sāsanaṃ sutvā tīṇi ratanāni navahi satasahassehi pūjitāni,",
  "atk-s0502a0:1604_18": "na kho panesā sampatti nāma raññoyeva dukkhā,",
  "atk-s0502a0:1604_19": "mayhampi dukkhāyeva.",
  "atk-s0502a0:1604_20": "Ko raññā chaḍḍitakheḷapiṇḍaṃ jāṇukehi patiṭṭhahitvā mukhena gaṇhissati,",
  "atk-s0502a0:1604_21": "na mayhaṃ sampattiyā attho,",
  "atk-s0502a0:1604_22": "ahampi satthāraṃ uddissa gantvā pabbajissāmī”ti. “Devi,",
  "atk-s0502a0:1604_23": "mayampi tumheheva saddhiṃ pabbajissāmā”ti.",
  "atk-s0502a0:1604_24": "“Sace sakkotha, sādhu, ammā”ti? “Sakkoma, devī”ti. “Sādhu, ammā,",
  "atk-s0502a0:1604_25": "tena hi ethā”ti rathasahassaṃ yojāpetvā rathaṃ āruyha tāhi saddhiṃ nikkhamitvā antarāmagge paṭhamaṃ nadiṃ disvā yathā raññā puṭṭhaṃ,",
  "atk-s0502a0:1604_26": "tatheva pucchitvā sabbapavattiṃ sutvā “rañño gatamaggaṃ olokethā”ti vatvā “sindhavānaṃ padavalañjaṃ na passāma,",
  "atk-s0502a0:1604_27": "devī”ti vutte “rājā tīṇi ratanāni uddissa nikkhanto saccakiriyaṃ katvā gato bhavissati.",
  "atk-s0502a0:1604_28": "Ahampi tīṇi ratanāni uddissa nikkhantā,",
  "atk-s0502a0:1604_29": "tesameva anubhāvena idaṃ udakaṃ viya mā ahosī”ti tiṇṇaṃ ratanānaṃ guṇaṃ anussaritvā rathasahassaṃ pesesi.",
  "atk-s0502a0:1604_30": "Udakaṃ piṭṭhipāsāṇasadisaṃ ahosi.",
  "atk-s0502a0:1604_31": "Cakkānaṃ aggagganemivaṭṭiyo neva temiṃsu.",
  "atk-s0502a0:1604_32": "Eteneva upāyena itarā dve nadiyo uttari.",
  "atk-s0502a0:1605_0": "Atha satthā tassāgamanabhāvaṃ ñatvā yathā attano santike nisinnā bhikkhū na paññāyanti,",
  "atk-s0502a0:1605_1": "evamakāsi.",
  "atk-s0502a0:1605_2": "Sāpi gacchantī gacchantī satthu sarīrato nikkhantā chabbaṇṇarasmiyo disvā tatheva cintetvā satthāraṃ upasaṅkamitvā vanditvā ekamantaṃ ṭhitā pucchi – “bhante,",
  "atk-s0502a0:1605_3": "mahākappino tumhākaṃ uddissa nikkhanto āgatettha maññe, kahaṃ so,",
  "atk-s0502a0:1605_4": "amhākampi naṃ dassethā”ti?",
  "atk-s0502a0:1605_5": "“Nisīdatha tāva,",
  "atk-s0502a0:1605_6": "idheva naṃ passissathā”ti.",
  "atk-s0502a0:1605_7": "Tā sabbāpi tuṭṭhacittā “idheva kira nisinnā sāmike passissāmā”ti nisīdiṃsu.",
  "atk-s0502a0:1605_8": "Satthā tāsaṃ anupubbiṃ kathaṃ kathesi,",
  "atk-s0502a0:1605_9": "anojādevī desanāvasāne saparivārā sotāpattiphalaṃ pāpuṇi.",
  "atk-s0502a0:1605_10": "Mahākappinatthero tāsaṃ vaḍḍhitadhammadesanaṃ suṇanto saparivāro saha paṭisambhidāhi arahattaṃ pāpuṇi.",
  "atk-s0502a0:1605_11": "Tasmiṃ khaṇe satthā tāsaṃ te bhikkhū arahattappatte dassesi.",
  "atk-s0502a0:1605_12": "Tāsaṃ kira āgatakkhaṇeyeva attano sāmike kāsāvadhare muṇḍakasīse disvā cittaṃ ekaggaṃ na bhaveyya,",
  "atk-s0502a0:1605_13": "tena maggaphalāni pattuṃ na sakkuṇeyyuṃ.",
  "atk-s0502a0:1605_14": "Tasmā acalasaddhāya patiṭṭhitakāle tāsaṃ te bhikkhū arahattappatteyeva dassesi.",
  "atk-s0502a0:1606_0": "Tāpi te disvā pañcapatiṭṭhitena vanditvā, “bhante,",
  "atk-s0502a0:1606_1": "tumhākaṃ tāva pabbajitakiccaṃ matthakaṃ patta”nti vatvā satthāraṃ vanditvā ekamantaṃ ṭhitā pabbajjaṃ yāciṃsu.",
  "atk-s0502a0:1606_2": "Evaṃ kira vutte “satthā uppalavaṇṇāya āgamanaṃ cintesī”ti ekacce vadanti.",
  "atk-s0502a0:1606_3": "Satthā pana tā upāsikāyo āha –",
  "atk-s0502a0:1606_4": "“sāvatthiṃ gantvā bhikkhunīupassaye pabbajethā”ti.",
  "atk-s0502a0:1606_5": "Tā anupubbena janapadacārikaṃ caramānā antarāmagge mahājanena abhihaṭasakkārasammānā padasāva vīsayojanasatikaṃ",
  "atk-s0502a0:1606_6": "gantvā bhikkhunīupassaye pabbajitvā arahattaṃ pāpuṇiṃsu.",
  "atk-s0502a0:1606_7": "Satthāpi bhikkhusahassaṃ ādāya ākāseneva jetavanaṃ agamāsi.",
  "atk-s0502a0:1606_8": "Tatra sudaṃ āyasmā mahākappino rattiṭṭhānadivāṭṭhānādīsu “aho sukhaṃ,",
  "atk-s0502a0:1606_9": "aho sukha”nti udānaṃ udānento vicarati.",
  "atk-s0502a0:1606_10": "Bhikkhū bhagavato ārocesuṃ – “bhante,",
  "atk-s0502a0:1606_11": "mahākappino ‘aho sukhaṃ,",
  "atk-s0502a0:1606_12": "aho sukha’nti udānaṃ udānento vicarati,",
  "atk-s0502a0:1606_13": "attano kāmasukhaṃ rajjasukhaṃ ārabbha kathesi maññe”ti.",
  "atk-s0502a0:1606_14": "Satthā taṃ pakkosāpetvā “saccaṃ kira tvaṃ, kappina,",
  "atk-s0502a0:1606_15": "kāmasukhaṃ rajjasukhaṃ ārabbha udānaṃ udānesī”ti.",
  "atk-s0502a0:1606_16": "“Bhagavā me, bhante,",
  "atk-s0502a0:1606_17": "taṃ ārabbha udānabhāvaṃ vā anudānabhāvaṃ vā jānātī”ti?",
  "atk-s0502a0:1606_18": "Satthā “na,",
  "atk-s0502a0:1606_19": "bhikkhave,",
  "atk-s0502a0:1606_20": "mama putto kāmasukhaṃ rajjasukhaṃ ārabbha udānaṃ udāneti,",
  "atk-s0502a0:1606_21": "puttassa pana me dhammapīti nāma dhammarati nāma uppajjati,",
  "atk-s0502a0:1606_22": "so amatamahānibbānaṃ ārabbha eva udānaṃ udānesī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1607_0": "79.",
  "atk-s0502a0:1608_0": "“Dhammapīti sukhaṃ seti, vippasannena cetasā;",
  "atk-s0502a0:1609_0": "Ariyappavedite dhamme, sadā ramati paṇḍito”ti.",
  "atk-s0502a0:1610_0": "Tattha dhammapītīti dhammapāyako,",
  "atk-s0502a0:1610_1": "dhammaṃ pivantoti attho.",
  "atk-s0502a0:1610_2": "Dhammo ca nāmesa na sakkā bhājanena yāguādīni viya pātuṃ?",
  "atk-s0502a0:1610_3": "Navavidhaṃ pana lokuttaradhammaṃ nāmakāyena phusanto ārammaṇato sacchikaronto pariññābhisamayādīhi dukkhādīni",
  "atk-s0502a0:1610_4": "ariyasaccāni paṭivijjhanto dhammaṃ pivati nāma.",
  "atk-s0502a0:1610_5": "Sukhaṃ setīti desanāmattamevetaṃ,",
  "atk-s0502a0:1610_6": "catūhipi iriyāpathehi sukhaṃ viharatīti attho.",
  "atk-s0502a0:1610_7": "Vippasannenāti anāvilena nirupakkilesena.",
  "atk-s0502a0:1610_8": "Ariyappavediteti buddhādīhi ariyehi pavedite satipaṭṭhānādibhede bodhipakkhiyadhamme.",
  "atk-s0502a0:1610_9": "Sadā ramatīti evarūpo dhammapīti vippasannena cetasā viharanto paṇḍiccena samannāgato sadā ramati abhiramatīti.",
  "atk-s0502a0:1611_0": "Desanāvasāne bahū sotāpannādayo ahesunti.",
  "atk-s0502a0:1612_0": "Mahākappinattheravatthu catutthaṃ.",
  "atk-s0502a0:1613_0": "5. Paṇḍitasāmaṇeravatthu",
  "atk-s0502a0:1614_0": "Udakañhi nayantīti imaṃ dhammadesanaṃ satthā jetavane viharanto paṇḍitasāmaṇeraṃ ārabbha kathesi.",
  "atk-s0502a0:1615_0": "Atīte kira kassapasammāsambuddho vīsatikhīṇāsavasahassaparivāro bārāṇasiṃ agamāsi.",
  "atk-s0502a0:1615_1": "Manussā attano balaṃ sallakkhetvā aṭṭhapi dasapi ekato hutvā agantukadānādīni adaṃsu.",
  "atk-s0502a0:1615_2": "Athekadivasaṃ satthā bhattakiccapariyosāne evaṃ anumodanamakāsi –",
  "atk-s0502a0:1616_0": "“Upāsakā idha ekacco ‘attano santakameva dātuṃ vaṭṭati,",
  "atk-s0502a0:1616_1": "kiṃ parena samādapitenā’ti attanāva dānaṃ deti,",
  "atk-s0502a0:1616_2": "paraṃ na samādapeti.",
  "atk-s0502a0:1616_3": "So nibbattanibbattaṭṭhāne bhogasampadaṃ labhati,",
  "atk-s0502a0:1616_4": "no parivārasampadaṃ.",
  "atk-s0502a0:1616_5": "Ekacco paraṃ samādapeti,",
  "atk-s0502a0:1616_6": "attanā na deti.",
  "atk-s0502a0:1616_7": "So nibbattanibbattaṭṭhāne parivārasampadaṃ labhati,",
  "atk-s0502a0:1616_8": "no bhogasampadaṃ ekacco attanāpi na deti,",
  "atk-s0502a0:1616_9": "parampi na samādapeti.",
  "atk-s0502a0:1616_10": "So nibbattanibbattaṭṭhāne neva bhogasampadaṃ labhati,",
  "atk-s0502a0:1616_11": "na parivārasampadaṃ,",
  "atk-s0502a0:1616_12": "vighāsādova hutvā jīvati.",
  "atk-s0502a0:1616_13": "Ekacco attanā ca deti,",
  "atk-s0502a0:1616_14": "parañca samādapeti.",
  "atk-s0502a0:1616_15": "So nibbattanibbattaṭṭhāne bhogasampadampi labhati parivārasampadampī”ti.",
  "atk-s0502a0:1617_0": "Taṃ sutvā samīpe ṭhito eko paṇḍitapuriso cintesi –",
  "atk-s0502a0:1617_1": "“ahaṃ dāni tathā karissāmi,",
  "atk-s0502a0:1617_2": "yathā me dvepi sampattiyo bhavissantī”ti.",
  "atk-s0502a0:1617_3": "So satthāraṃ vanditvā āha – “bhante,",
  "atk-s0502a0:1617_4": "svātanāya mayhaṃ bhikkhaṃ gaṇhathā”ti.",
  "atk-s0502a0:1617_5": "“Kittakehi te bhikkhūhi attho”ti?",
  "atk-s0502a0:1617_6": "“Kittako pana vo, bhante,",
  "atk-s0502a0:1617_7": "parivāro”ti?",
  "atk-s0502a0:1617_8": "“Vīsati bhikkhusahassānī”ti. “Bhante,",
  "atk-s0502a0:1617_9": "sabbehi saddhiṃ svātanāya mayhaṃ bhikkhaṃ gaṇhathā”ti.",
  "atk-s0502a0:1617_10": "Satthā adhivāsesi.",
  "atk-s0502a0:1617_11": "So gāmaṃ pavisitvā,",
  "atk-s0502a0:1617_12": "“ammatātā,",
  "atk-s0502a0:1617_13": "svātanāya mayā buddhappamukho bhikkhusaṅgho nimantito,",
  "atk-s0502a0:1617_14": "tumhe yattakānaṃ bhikkhūnaṃ dātuṃ sakkhissatha,",
  "atk-s0502a0:1617_15": "tattakānaṃ dānaṃ dethā”ti ārocetvā vicaranto attano attano balaṃ sallakkhetvā “mayaṃ dasannaṃ dassāma,",
  "atk-s0502a0:1617_16": "mayaṃ vīsatiyā,",
  "atk-s0502a0:1617_17": "mayaṃ satassa,",
  "atk-s0502a0:1617_18": "mayaṃ pañcasatāna”nti vutte sabbesaṃ vacanaṃ ādito paṭṭhāya paṇṇe āropesi.",
  "atk-s0502a0:1618_0": "Tena ca samayena tasmiṃ nagare atiduggatabhāveneva “mahāduggato”ti paññāto eko puriso atthi.",
  "atk-s0502a0:1618_1": "So tampi sammukhāgataṃ disvā,",
  "atk-s0502a0:1618_2": "samma mahāduggata,",
  "atk-s0502a0:1618_3": "mayā svātanāya buddhappamukho bhikkhusaṅgho nimantito,",
  "atk-s0502a0:1618_4": "sve nagaravāsino dānaṃ dassanti,",
  "atk-s0502a0:1618_5": "“tvaṃ kati bhikkhū bhojessasī”ti? “Sāmi,",
  "atk-s0502a0:1618_6": "mayhaṃ kiṃ bhikkhūhi,",
  "atk-s0502a0:1618_7": "bhikkhūhi nāma sadhanānaṃ attho,",
  "atk-s0502a0:1618_8": "mayhaṃ pana sve yāguatthāya taṇḍulanāḷimattampi natthi,",
  "atk-s0502a0:1618_9": "ahaṃ bhatiṃ katvā jīvāmi,",
  "atk-s0502a0:1618_10": "kiṃ me bhikkhūhī”ti?",
  "atk-s0502a0:1618_11": "Samādapakena nāma byattena bhavitabbaṃ.",
  "atk-s0502a0:1618_12": "Tasmā so tena “natthī”ti vuttepi tuṇhībhūto ahutvā evamāha –",
  "atk-s0502a0:1618_13": "“samma mahāduggata,",
  "atk-s0502a0:1618_14": "imasmiṃ nagare subhojanaṃ bhuñjitvā sukhumavatthaṃ nivāsetvā nānābharaṇapaṭimaṇḍitā sirisayane sayamānā bahū janā sampattiṃ anubhavanti,",
  "atk-s0502a0:1618_15": "tvaṃ pana divasaṃ bhatiṃ katvā kucchipūraṇamattampi na labhasi,",
  "atk-s0502a0:1618_16": "evaṃ santepi ‘ahaṃ pubbe puññaṃ akatattā kiñci na labhāmī’ti na jānāsī”ti? “Jānāmi, sāmī”ti.",
  "atk-s0502a0:1618_17": "“Atha kasmā idāni puññaṃ na karosi,",
  "atk-s0502a0:1618_18": "tvaṃ yuvā balasampanno,",
  "atk-s0502a0:1618_19": "kiṃ tayā bhatiṃ katvāpi yathābalaṃ dānaṃ dātuṃ na vaṭṭatī”ti?",
  "atk-s0502a0:1618_20": "So tasmiṃ kathenteyeva saṃvegappatto hutvā “mayhampi ekaṃ bhikkhuṃ paṇṇe āropehi,",
  "atk-s0502a0:1618_21": "kiñcideva bhatiṃ katvā ekassa bhikkhaṃ dassāmī”ti āha.",
  "atk-s0502a0:1618_22": "Itaro “kiṃ ekena bhikkhunā paṇṇe āropitenā”ti na āropesi?",
  "atk-s0502a0:1618_23": "Mahāduggatopi gehaṃ gantvā bhariyaṃ āha – “bhadde,",
  "atk-s0502a0:1618_24": "nagaravāsino sve saṅghabhattaṃ karissanti,",
  "atk-s0502a0:1618_25": "ahampi samādapakena ‘ekassa bhikkhaṃ dehī’ti vutto,",
  "atk-s0502a0:1618_26": "mayampi sve ekassa bhikkhaṃ dassāmā”ti.",
  "atk-s0502a0:1618_27": "Athassa bhariyā “mayaṃ daliddā,",
  "atk-s0502a0:1618_28": "kasmā tayā sampaṭicchita”nti avatvāva, “sāmi,",
  "atk-s0502a0:1618_29": "bhaddakaṃ te kataṃ,",
  "atk-s0502a0:1618_30": "mayaṃ pubbepi kiñci adatvā idāni duggatā jātā,",
  "atk-s0502a0:1618_31": "mayaṃ ubhopi bhatiṃ katvā ekassa bhikkhaṃ dassāma,",
  "atk-s0502a0:1618_32": "sāmī”ti vatvā ubhopi gehā nikkhamitvā bhatiṭṭhānaṃ agamaṃsu.",
  "atk-s0502a0:1619_0": "Mahāseṭṭhi taṃ disvā “kiṃ,",
  "atk-s0502a0:1619_1": "samma mahāduggata,",
  "atk-s0502a0:1619_2": "bhatiṃ karissasī”ti pucchi. “Āma, ayyā”ti.",
  "atk-s0502a0:1619_3": "“Kiṃ karissasī”ti?",
  "atk-s0502a0:1619_4": "“Yaṃ tumhe kāressatha,",
  "atk-s0502a0:1619_5": "taṃ karissāmī”ti.",
  "atk-s0502a0:1619_6": "“Tena hi mayaṃ sve dve tīṇi bhikkhusatāni bhojessāma, ehi,",
  "atk-s0502a0:1619_7": "dārūni phālehī”ti vāsipharasuṃ nīharitvā dāpesi.",
  "atk-s0502a0:1619_8": "Mahāduggato daḷhaṃ kacchaṃ bandhitvā mahussāhappatto vāsiṃ pahāya pharasuṃ gaṇhanto,",
  "atk-s0502a0:1619_9": "pharasuṃ pahāya vāsiṃ gaṇhanto dārūni phāleti.",
  "atk-s0502a0:1619_10": "Atha naṃ seṭṭhi āha – “samma,",
  "atk-s0502a0:1619_11": "tvaṃ ajja ativiya ussāhappatto kammaṃ karosi,",
  "atk-s0502a0:1619_12": "kiṃ nu kho kāraṇa”nti? “Sāmi,",
  "atk-s0502a0:1619_13": "ahaṃ sve ekaṃ bhikkhuṃ bhojessāmī”ti.",
  "atk-s0502a0:1619_14": "Taṃ sutvā seṭṭhi pasannamānaso cintesi –",
  "atk-s0502a0:1619_15": "“aho iminā dukkaraṃ kataṃ,",
  "atk-s0502a0:1619_16": "‘ahaṃ duggato’ti tuṇhībhāvaṃ anāpajjitvā ‘bhatiṃ katvā ekaṃ bhikkhuṃ bhojessāmī’ti vadatī”ti.",
  "atk-s0502a0:1619_17": "Seṭṭhibhariyāpi tassa bhariyaṃ disvā, “amma,",
  "atk-s0502a0:1619_18": "kiṃ kammaṃ karissasī”ti pucchitvā “yaṃ tumhe kāressatha,",
  "atk-s0502a0:1619_19": "taṃ karomī”ti vutte udukkhalasālaṃ pavesetvā suppamusalādīni dāpesi.",
  "atk-s0502a0:1619_20": "Sā naccantī viya tuṭṭhapahaṭṭhā vīhiṃ koṭṭeti ceva ophuṇāti ca.",
  "atk-s0502a0:1619_21": "Atha naṃ seṭṭhibhariyā pucchi – “amma,",
  "atk-s0502a0:1619_22": "tvaṃ ativiya tuṭṭhapahaṭṭhā kammaṃ karosi,",
  "atk-s0502a0:1619_23": "kiṃ nu kho kāraṇa”nti? “Ayye,",
  "atk-s0502a0:1619_24": "imaṃ bhatiṃ katvā mayampi ekaṃ bhikkhuṃ bhojessāmā”ti.",
  "atk-s0502a0:1619_25": "Taṃ sutvā seṭṭhibhariyāpi tassaṃ “aho vatāyaṃ dukkarakārikā”ti pasīdi.",
  "atk-s0502a0:1619_26": "Seṭṭhi mahāduggatassa dārūnaṃ phālitakāle “ayaṃ te bhatī”ti sālīnaṃ catasso nāḷiyo dāpetvā “ayaṃ te tuṭṭhidāyo”ti aparāpi catasso nāḷiyo dāpesi.",
  "atk-s0502a0:1620_0": "So gehaṃ gantvā bhariyaṃ āha –",
  "atk-s0502a0:1620_1": "“mayā bhatiṃ katvā sāli laddho,",
  "atk-s0502a0:1620_2": "ayaṃ nivāpo bhavissati,",
  "atk-s0502a0:1620_3": "tayā laddhāya bhatiyā dadhitelakaṭukabhaṇḍāni gaṇhāhī”ti.",
  "atk-s0502a0:1620_4": "Seṭṭhibhariyāpi puna tassā ekaṃ sappikaroṭikañceva dadhibhājanañca kaṭukabhaṇḍañca suddhataṇḍuḷināḷiñca dāpesi.",
  "atk-s0502a0:1620_5": "Iti ca ubhinnampi nava taṇḍulanāḷiyo ahesuṃ.",
  "atk-s0502a0:1620_6": "Te “deyyadhammo no laddho”ti tuṭṭhahaṭṭhā pātova uṭṭhahiṃsu.",
  "atk-s0502a0:1620_7": "Bhariyā mahāduggataṃ āha – “gaccha, sāmi,",
  "atk-s0502a0:1620_8": "paṇṇaṃ pariyesitvā āharā”ti.",
  "atk-s0502a0:1620_9": "So antarāpaṇe paṇṇaṃ adisvā nadītīraṃ gantvā “ajja ayyānaṃ bhojanaṃ dātuṃ labhissāmī”ti pahaṭṭhamānaso gāyanto paṇṇaṃ uccinati.",
  "atk-s0502a0:1620_10": "Mahājālaṃ khipitvā ṭhito kevaṭṭo “mahāduggatassa saddena bhavitabba”nti taṃ pakkositvā pucchi –",
  "atk-s0502a0:1620_11": "“ativiya tuṭṭhacitto gāyasi,",
  "atk-s0502a0:1620_12": "kiṃ nu kho kāraṇa”nti?",
  "atk-s0502a0:1620_13": "“Paṇṇaṃ uccināmi, sammā”ti.",
  "atk-s0502a0:1620_14": "“Kiṃ karissasī”ti?",
  "atk-s0502a0:1620_15": "“Ekaṃ bhikkhuṃ bhojessāmī”ti.",
  "atk-s0502a0:1620_16": "“Aho sukhito, bhikkhu,",
  "atk-s0502a0:1620_17": "so tava kiṃ paṇṇaṃ khādissatī”ti?",
  "atk-s0502a0:1620_18": "“Kiṃ karomi, samma,",
  "atk-s0502a0:1620_19": "attanā laddhapaṇṇena bhojessāmī”ti?",
  "atk-s0502a0:1620_20": "“Tena hi ehī”ti.",
  "atk-s0502a0:1620_21": "“Kiṃ karomi, sammā”ti?",
  "atk-s0502a0:1620_22": "“Ime macche gahetvā pādagghanakāni aḍḍhagghanakāni kahāpaṇagghanakāni ca uddānāni karohī”ti.",
  "atk-s0502a0:1620_23": "So tathā akāsi.",
  "atk-s0502a0:1620_24": "Baddhabaddhe macche nagaravāsino nimantitanimantitānaṃ bhikkhūnaṃ atthāya hariṃsu.",
  "atk-s0502a0:1620_25": "Tassa macchuddānāni karontasseva bhikkhācāravelā pāpuṇi.",
  "atk-s0502a0:1620_26": "So velaṃ sallakkhetvā “gamissāmahaṃ, samma,",
  "atk-s0502a0:1620_27": "ayaṃ bhikkhūnaṃ āgamanavelā”ti āha.",
  "atk-s0502a0:1620_28": "“Atthi pana kiñci macchuddāna”nti? “Natthi, samma,",
  "atk-s0502a0:1620_29": "sabbāni khīṇānī”ti.",
  "atk-s0502a0:1620_30": "“Tena hi mayā attano atthāya vālukāya nikhaṇitvā cattāro rohitamacchā ṭhapitā,",
  "atk-s0502a0:1620_31": "sace bhikkhuṃ bhojetukāmosi,",
  "atk-s0502a0:1620_32": "ime gahetvā gacchā”ti te macche tassa adāsi.",
  "atk-s0502a0:1621_0": "Taṃ divasaṃ pana satthā paccūsakāle lokaṃ volokento mahāduggataṃ attano ñāṇajālassa anto paviṭṭhaṃ disvā",
  "atk-s0502a0:1621_1": "“kiṃ nu kho bhavissatī”ti āvajjento “mahāduggato ‘ekaṃ bhikkhuṃ bhojessāmī’ti bhariyāya saddhiṃ hiyyo",
  "atk-s0502a0:1621_2": "bhatiṃ akāsi,",
  "atk-s0502a0:1621_3": "kataraṃ nu kho bhikkhuṃ labhissatī”ti cintetvā “manussā paṇṇe āropitasaññāya bhikkhū gahetvā attano attano gehesu nisīdāpessanti,",
  "atk-s0502a0:1621_4": "mahāduggato maṃ ṭhapetvā aññaṃ bhikkhuṃ na labhissatī”ti upadhāresi.",
  "atk-s0502a0:1621_5": "Buddhā kira duggatesu anukampaṃ karonti.",
  "atk-s0502a0:1621_6": "Tasmā satthā pātova sarīrapaṭijagganaṃ katvā “mahāduggataṃ saṅgaṇhissāmī”ti gandhakuṭiṃ pavisitvā nisīdi.",
  "atk-s0502a0:1621_7": "Mahāduggatepi macche gahetvā gehaṃ pavisante sakkassa paṇḍukambalasilāsanaṃ uṇhākāraṃ dassesi.",
  "atk-s0502a0:1621_8": "So “kiṃ nu kho kāraṇa”nti olokento “hiyyo,",
  "atk-s0502a0:1621_9": "mahāduggato ‘ekassa bhikkhuno bhikkhaṃ dassāmī’ti attano bhariyāya saddhiṃ bhatiṃ akāsi,",
  "atk-s0502a0:1621_10": "kataraṃ nu kho bhikkhuṃ labhissatī”ti cintetvā “natthetassa añño bhikkhu,",
  "atk-s0502a0:1621_11": "satthā pana mahāduggatassa saṅgahaṃ karissāmī”ti gandhakuṭiyaṃ nisinno.",
  "atk-s0502a0:1621_12": "Mahāduggato attano upakappanakaṃ yāgubhattaṃ paṇṇasūpeyyampi tathāgatassa dadeyya,",
  "atk-s0502a0:1621_13": "“yaṃnūnāhaṃ mahāduggatassa gehaṃ gantvā bhattakārakakammaṃ kareyya”nti aññātakavesena tassa gehasamīpaṃ",
  "atk-s0502a0:1621_14": "gantvā “atthi nu kho kassaci kiñci bhatiyā kātabba”nti pucchi.",
  "atk-s0502a0:1621_15": "Mahāduggato taṃ disvā āha – “samma,",
  "atk-s0502a0:1621_16": "kiṃ kammaṃ karissasī”ti? “Ahaṃ, sāmi,",
  "atk-s0502a0:1621_17": "sabbasippiko,",
  "atk-s0502a0:1621_18": "mayhaṃ ajānanasippaṃ nāma natthi,",
  "atk-s0502a0:1621_19": "yāgubhattādīnipi sampādetuṃ jānāmī”ti. “Samma,",
  "atk-s0502a0:1621_20": "mayaṃ tava kammena atthikā,",
  "atk-s0502a0:1621_21": "tuyhaṃ pana kiñci dātabbaṃ bhatiṃ na passāmā”ti.",
  "atk-s0502a0:1621_22": "“Kiṃ pana te kattabba”nti?",
  "atk-s0502a0:1621_23": "“Ekassa bhikkhussa bhikkhaṃ dātukāmomhi,",
  "atk-s0502a0:1621_24": "tassa yāgubhattasaṃvidhānaṃ icchāmī”ti.",
  "atk-s0502a0:1621_25": "“Sace bhikkhussa bhikkhaṃ dassasi,",
  "atk-s0502a0:1621_26": "na me bhatiyā attho,",
  "atk-s0502a0:1621_27": "kiṃ mama puññaṃ na vaṭṭatī”ti?",
  "atk-s0502a0:1621_28": "“Evaṃ sante sādhu, samma,",
  "atk-s0502a0:1621_29": "pavisā”ti.",
  "atk-s0502a0:1621_30": "So tassa gehaṃ pavisitvā telataṇḍulādīni āharāpetvā “gaccha,",
  "atk-s0502a0:1621_31": "attano pattabhikkhuṃ ānehī”ti taṃ uyyojesi.",
  "atk-s0502a0:1621_32": "Dānaveyyāvaṭikopi paṇṇe āropitaniyāmeneva tesaṃ tesaṃ gehāni bhikkhū pahiṇi.",
  "atk-s0502a0:1622_0": "Mahāduggato tassa santikaṃ gantvā “mayhaṃ pattabhikkhuṃ dehī”ti āha.",
  "atk-s0502a0:1622_1": "So tasmiṃ khaṇe satiṃ labhitvā “ahaṃ tava bhikkhuṃ pamuṭṭho”ti āha.",
  "atk-s0502a0:1622_2": "Mahāduggato tikhiṇāya sattiyā kucchiyaṃ pahaṭo viya, “sāmi,",
  "atk-s0502a0:1622_3": "kasmā maṃ nāsesi,",
  "atk-s0502a0:1622_4": "ahaṃ tayā hiyyo samādapito bhariyāya saddhiṃ divasaṃ bhatiṃ katvā ajja pātova paṇṇatthāya nadītīre āhiṇḍitvā āgato,",
  "atk-s0502a0:1622_5": "dehi me ekaṃ bhikkhu”nti bāhā paggayha paridevi.",
  "atk-s0502a0:1622_6": "Manussā sannipatitvā “kimetaṃ,",
  "atk-s0502a0:1622_7": "mahāduggatā”ti pucchiṃsu.",
  "atk-s0502a0:1622_8": "So tamatthaṃ ārocesi.",
  "atk-s0502a0:1622_9": "Te veyyāvaṭikaṃ pucchiṃsu –",
  "atk-s0502a0:1622_10": "“saccaṃ kira, samma,",
  "atk-s0502a0:1622_11": "tayā esa ‘bhatiṃ katvā ekassa bhikkhussa bhikkhaṃ dehī’ti samādapito”ti? “Āma, ayyā”ti.",
  "atk-s0502a0:1622_12": "“Bhāriyaṃ te kammaṃ kataṃ,",
  "atk-s0502a0:1622_13": "yo tvaṃ ettake bhikkhū saṃvidahanto etassa ekaṃ bhikkhuṃ nādāsī”ti.",
  "atk-s0502a0:1622_14": "So tesaṃ vacanena maṅkubhūto taṃ āha –",
  "atk-s0502a0:1622_15": "“samma mahāduggata,",
  "atk-s0502a0:1622_16": "mā maṃ nāsayi,",
  "atk-s0502a0:1622_17": "ahaṃ tava kāraṇā mahāvihesaṃ patto,",
  "atk-s0502a0:1622_18": "manussā paṇṇe āropitaniyāmena attano attano pattabhikkhū nayiṃsu,",
  "atk-s0502a0:1622_19": "attano gehe nisinnabhikkhuṃ nīharitvā dento nāma natthi,",
  "atk-s0502a0:1622_20": "satthā pana mukhaṃ dhovitvā gandhakuṭiyameva nisinno,",
  "atk-s0502a0:1622_21": "rājayuvarājasenāpatiādayo satthu gandhakuṭito nikkhamanaṃ olokentā nisinnā satthu pattaṃ gahetvā ‘gamissāmā’ti.",
  "atk-s0502a0:1622_22": "Buddhā nāma duggate anukampaṃ karonti,",
  "atk-s0502a0:1622_23": "tvaṃ vihāraṃ gantvā ‘duggatomhi, bhante,",
  "atk-s0502a0:1622_24": "mama saṅgahaṃ karothā’ti satthāraṃ vanda,",
  "atk-s0502a0:1622_25": "sace te puññaṃ atthi,",
  "atk-s0502a0:1622_26": "addhā lacchasī”ti.",
  "atk-s0502a0:1623_0": "So vihāraṃ agamāsi.",
  "atk-s0502a0:1623_1": "Atha naṃ aññesu divasesu vihāre vighāsādabhāvena diṭṭhattā rājayuvarājādayo,",
  "atk-s0502a0:1623_2": "“mahāduggata,",
  "atk-s0502a0:1623_3": "na tāva bhattakālo,",
  "atk-s0502a0:1623_4": "kasmā tvaṃ āgacchasī”ti āhaṃsu.",
  "atk-s0502a0:1623_5": "So “jānāmi, sāmi,",
  "atk-s0502a0:1623_6": "‘na tāva bhattakālo’ti.",
  "atk-s0502a0:1623_7": "Satthāraṃ pana vandituṃ āgacchāmī”ti vadanto gantvā gandhakuṭiyā ummāre sīsaṃ ṭhapetvā pañcapatiṭṭhitena vanditvā, “bhante,",
  "atk-s0502a0:1623_8": "imasmiṃ nagare mayā duggatataro natthi,",
  "atk-s0502a0:1623_9": "avassayo me hotha,",
  "atk-s0502a0:1623_10": "karotha me saṅgaha”nti āha.",
  "atk-s0502a0:1623_11": "Satthā gandhakuṭidvāraṃ vivaritvā pattaṃ nīharitvā tassa hatthe ṭhapesi.",
  "atk-s0502a0:1623_12": "So cakkavattisiriṃ patto viya ahosi,",
  "atk-s0502a0:1623_13": "rājayuvarājādayo aññamaññassa mukhāni olokayiṃsu.",
  "atk-s0502a0:1623_14": "Satthārā dinnapattañhi koci issariyavasena gahetuṃ samattho nāma natthi.",
  "atk-s0502a0:1623_15": "Evaṃ pana vadiṃsu,",
  "atk-s0502a0:1623_16": "“samma mahāduggata,",
  "atk-s0502a0:1623_17": "satthu pattaṃ amhākaṃ dehi ettakaṃ nāma te dhanaṃ dassāma,",
  "atk-s0502a0:1623_18": "tvaṃ duggato dhanaṃ gaṇhāhi,",
  "atk-s0502a0:1623_19": "kiṃ te pattenā”ti?",
  "atk-s0502a0:1623_20": "Mahāduggato “na kassaci dassāmi,",
  "atk-s0502a0:1623_21": "na me dhanena attho,",
  "atk-s0502a0:1623_22": "satthāraṃyeva bhojessāmī”ti āha.",
  "atk-s0502a0:1623_23": "Avasesā taṃ yācitvā pattaṃ alabhitvā nivattiṃsu.",
  "atk-s0502a0:1623_24": "Rājā pana “mahāduggato dhanena palobhiyamānopi satthu pattaṃ na deti,",
  "atk-s0502a0:1623_25": "satthārā ca sayaṃ dinnapattaṃ koci gahetuṃ na sakkoti,",
  "atk-s0502a0:1623_26": "imassa deyyadhammo nāma kittako bhavissati,",
  "atk-s0502a0:1623_27": "iminā deyyadhammassa dinnakāle satthāraṃ ādāya gehaṃ netvā mayhaṃ sampāditaṃ āhāraṃ dassāmī”ti cintetvā satthārā saddhiṃyeva agamāsi.",
  "atk-s0502a0:1623_28": "Sakkopi devarājā yāgukhajjakabhattasūpeyyapaṇṇādīni sampādetvā satthu nisīdanārahaṃ āsanaṃ paññapetvā nisīdi.",
  "atk-s0502a0:1624_0": "Mahāduggato satthāraṃ netvā “pavisatha,",
  "atk-s0502a0:1624_1": "bhante”ti āha.",
  "atk-s0502a0:1624_2": "Vasanagehañcassa nīcaṃ hoti,",
  "atk-s0502a0:1624_3": "anonatena pavisituṃ na sakkā.",
  "atk-s0502a0:1624_4": "Buddhā ca nāma gehaṃ pavisantā na onamitvā pavisanti.",
  "atk-s0502a0:1624_5": "Gehañhi pavisanakāle mahāpathavī vā heṭṭhā ogacchati,",
  "atk-s0502a0:1624_6": "gehaṃ vā uddhaṃ gacchati.",
  "atk-s0502a0:1624_7": "Idaṃ tesaṃ sudinnadānassa phalaṃ.",
  "atk-s0502a0:1624_8": "Puna nikkhamitvā gatakāle sabbaṃ pākatikameva hoti.",
  "atk-s0502a0:1624_9": "Tasmā satthā ṭhitakova gehaṃ pavisitvā sakkena paññattāsane nisīdi.",
  "atk-s0502a0:1624_10": "Satthari nisinne rājā āha –",
  "atk-s0502a0:1624_11": "“samma mahāduggata,",
  "atk-s0502a0:1624_12": "tayā amhākaṃ yācantānampi satthu patto na dinno,",
  "atk-s0502a0:1624_13": "passāma tāva,",
  "atk-s0502a0:1624_14": "kīdiso te satthu sakkāro kato”ti?",
  "atk-s0502a0:1624_15": "Athassa sakko yāgukhajjakādīni vivaritvā dassesi.",
  "atk-s0502a0:1624_16": "Tesaṃ vāsagandho sakalanagaraṃ chādetvā aṭṭhāsi.",
  "atk-s0502a0:1624_17": "Rājā yāguādīni oloketvā bhagavantaṃ āha – “bhante,",
  "atk-s0502a0:1624_18": "‘ahaṃ mahāduggatassa deyyadhammo kittako bhavissati,",
  "atk-s0502a0:1624_19": "iminā deyyadhamme dinne satthāraṃ gehaṃ netvā attano sampāditaṃ āhāraṃ dassāmī’ti cintetvā āgato,",
  "atk-s0502a0:1624_20": "mayā evarūpo āhāro na diṭṭhapubbo,",
  "atk-s0502a0:1624_21": "mayi idha ṭhite mahāduggato kilameyya,",
  "atk-s0502a0:1624_22": "gacchāmaha”nti satthāraṃ vanditvā pakkāmi.",
  "atk-s0502a0:1624_23": "Sakkopi satthāraṃ yāguādīni datvā sakkaccaṃ parivisi.",
  "atk-s0502a0:1624_24": "Satthāpi katabhattakicco anumodanaṃ katvā uṭṭhāyāsanā pakkāmi.",
  "atk-s0502a0:1625_0": "Sakko mahāduggatassa saññaṃ adāsi.",
  "atk-s0502a0:1625_1": "So pattaṃ gahetvā satthāraṃ anugacchi.",
  "atk-s0502a0:1625_2": "Sakko nivattitvā mahāduggatassa gehadvāre ṭhito ākāsaṃ olokesi.",
  "atk-s0502a0:1625_3": "Tāvadeva ākāsato sattaratanavassaṃ vassitvā tassa gehe sabbabhājanāni pūretvā sakalaṃ gehaṃ pūresi.",
  "atk-s0502a0:1625_4": "Tassa gehe okāso nāhosi.",
  "atk-s0502a0:1625_5": "Tassa bhariyā dārake hatthesu gahetvā nīharitvā bahi aṭṭhāsi.",
  "atk-s0502a0:1625_6": "So satthāraṃ anugantvā nivatto dārake bahi disvā “kiṃ ida”nti pucchi. “Sāmi,",
  "atk-s0502a0:1625_7": "sakalaṃ no gehaṃ sattahi ratanehi puṇṇaṃ,",
  "atk-s0502a0:1625_8": "pavisituṃ okāso natthī”ti.",
  "atk-s0502a0:1625_9": "So “ajjeva me dānena vipāko dinno”ti cintetvā rañño santikaṃ gantvā vanditvā,",
  "atk-s0502a0:1625_10": "“kasmā āgatosī”ti vutte āha –“deva,",
  "atk-s0502a0:1625_11": "gehaṃ me sattahi ratanehi puṇṇaṃ,",
  "atk-s0502a0:1625_12": "taṃ dhanaṃ gaṇhathā”ti.",
  "atk-s0502a0:1625_13": "Rājā “aho buddhānaṃ dinnadānaṃ,",
  "atk-s0502a0:1625_14": "ajjeva matthakaṃ patta”nti cintetvā taṃ āha –",
  "atk-s0502a0:1625_15": "“kiṃ te laddhuṃ vaṭṭatī”ti?",
  "atk-s0502a0:1625_16": "“Dhanaharaṇatthāya sakaṭasahassaṃ, devā”ti.",
  "atk-s0502a0:1625_17": "Rājā sakaṭasahassaṃ pesetvā dhanaṃ āharāpetvā rājaṅgaṇe okirāpesi.",
  "atk-s0502a0:1625_18": "Tālappamāṇo rāsi ahosi.",
  "atk-s0502a0:1625_19": "Rājā nagare sannipātāpetvā “imasmiṃ nagare atthi kassaci ettakaṃ dhana”nti pucchi. “Natthi, devā”ti.",
  "atk-s0502a0:1625_20": "“Evaṃ mahādhanassa kiṃ kātuṃ vaṭṭatī”ti?",
  "atk-s0502a0:1625_21": "“Seṭṭhiṭṭhānaṃ dātuṃ vaṭṭati, devā”ti.",
  "atk-s0502a0:1625_22": "Rājā tassa mahāsakkāraṃ katvā seṭṭhiṭṭhānaṃ dāpesi.",
  "atk-s0502a0:1626_0": "Athassa pubbe ekassa seṭṭhino gehaṭṭhānaṃ ācikkhitvā “ettha jāte gacche harāpetvā gehaṃ uṭṭhāpetvā vasāhī”ti āha.",
  "atk-s0502a0:1626_1": "Tassa taṃ ṭhānaṃ sodhetvā samaṃ katvā bhūmiyā khaññamānāya aññamaññaṃ āhacca nidhikumbhiyo uṭṭhahiṃsu.",
  "atk-s0502a0:1626_2": "Tena rañño ārocite “tava puññena nibbattā,",
  "atk-s0502a0:1626_3": "tvameva gaṇhāhī”ti āha.",
  "atk-s0502a0:1626_4": "So gehaṃ kāretvā sattāhaṃ buddhappamukhassa bhikkhusaṅghassa mahādānaṃ adāsi.",
  "atk-s0502a0:1626_5": "Tato parampi yāvatāyukaṃ tiṭṭhanto puññāni karitvā āyupariyosāne devaloke nibbatto.",
  "atk-s0502a0:1627_0": "Ekaṃ buddhantaraṃ dibbasampattiṃ anubhavitvā imasmiṃ buddhuppāde tato cuto sāvatthiyaṃ sāriputtattherassūpaṭṭhākakule",
  "atk-s0502a0:1627_1": "seṭṭhidhītu kucchiyaṃ paṭisandhiṃ gaṇhi.",
  "atk-s0502a0:1627_2": "Athassā mātāpitaro gabbhassa patiṭṭhitabhāvaṃ ñatvā gabbhaparihāraṃ adaṃsu.",
  "atk-s0502a0:1627_3": "Tassā aparena samayena evarūpo dohaḷo uppajji –",
  "atk-s0502a0:1627_4": "“aho vatāhaṃ dhammadesanāpatiṃ ādiṃ katvā pañcannaṃ bhikkhusatānaṃ rohitamaccharasena dānaṃ datvā kāsāyāni",
  "atk-s0502a0:1627_5": "vatthāni nivāsetvā āsanapariyante nisinnā tesaṃ bhikkhūnaṃ ucchiṭṭhabhattaṃ paribhuñjeyya”nti.",
  "atk-s0502a0:1627_6": "Sā mātāpitūnaṃ ārocetvā tathā akāsi,",
  "atk-s0502a0:1627_7": "dohaḷo paṭipassambhi.",
  "atk-s0502a0:1627_8": "Athassā tato aparesupi sattasu maṅgalesu rohitamaccharaseneva dhammasenāpatittherappamukhāni pañca bhikkhusatāni bhojesuṃ.",
  "atk-s0502a0:1627_9": "Sabbaṃ tissakumārassa vatthumhi vuttaniyāmeneva veditabbaṃ.",
  "atk-s0502a0:1627_10": "Ayamassa pana mahāduggatakāle dinnassa rohitamaccharasadānasseva nissando.",
  "atk-s0502a0:1627_11": "Nāmaggahaṇadivase panassa, “bhante,",
  "atk-s0502a0:1627_12": "dāsassa vo sikkhāpadāni dethā”ti mātarā vutte thero āha –",
  "atk-s0502a0:1627_13": "“konāmo ayaṃ dārako”ti? “Bhante,",
  "atk-s0502a0:1627_14": "imassa dārakassa kucchiyaṃ paṭisandhiggahaṇato paṭṭhāya imasmiṃ gehe jaḷā eḷamūgāpi paṇḍitā jātā,",
  "atk-s0502a0:1627_15": "tasmā me puttassa paṇḍitotveva nāmaṃ bhavissatī”ti.",
  "atk-s0502a0:1627_16": "Thero sikkhāpadāni adāsi.",
  "atk-s0502a0:1627_17": "Jātadivasato paṭṭhāya panassa “nāhaṃ mama puttassa ajjhāsayaṃ bhindissāmī”ti mātu cittaṃ uppajji.",
  "atk-s0502a0:1627_18": "So sattavassikakāle mātaraṃ āha – “amma,",
  "atk-s0502a0:1627_19": "therassa santike pabbajissāmī”ti. “Sādhu, tāta,",
  "atk-s0502a0:1627_20": "‘ahaṃ tava ajjhāsayaṃ na bhindissāmicceva manaṃ uppādesi”’nti vatvā theraṃ nimantetvā bhojetvā, “bhante,",
  "atk-s0502a0:1627_21": "dāso vo pabbajitukāmo,",
  "atk-s0502a0:1627_22": "ahaṃ imaṃ sāyanhasamaye vihāraṃ ānessāmī”ti theraṃ uyyojetvā ñātake sannipātāpetvā “mama puttassa gihikāle",
  "atk-s0502a0:1627_23": "kattabbasakkāraṃ ajjeva karissāmā”ti mahantaṃ sakkāraṃ kāretvā taṃ ādāya vihāraṃ gantvā “imaṃ, bhante,",
  "atk-s0502a0:1627_24": "pabbājethā”ti therassa adāsi.",
  "atk-s0502a0:1628_0": "Thero pabbajjāya dukkarabhāvaṃ ācikkhitvā “karissāmahaṃ, bhante,",
  "atk-s0502a0:1628_1": "tumhākaṃ ovāda”nti vutte “tena hi ehī”ti kese temetvā tacapañcakakammaṭṭhānaṃ ācikkhitvā pabbājesi.",
  "atk-s0502a0:1628_2": "Mātāpitaropissa sattāhaṃ vihāreyeva vasantā buddhappamukhassa bhikkhusaṅghassa rohitamaccharaseneva dānaṃ datvā sattame divase sāyaṃ gehaṃ agamaṃsu.",
  "atk-s0502a0:1628_3": "Thero aṭṭhame divase antogāmaṃ gacchanto taṃ ādāya gacchati,",
  "atk-s0502a0:1628_4": "bhikkhusaṅghena saddhiṃ nāgamāsi.",
  "atk-s0502a0:1628_5": "Kiṃ kāraṇā?",
  "atk-s0502a0:1628_6": "Na tāvassa pattacīvaraggahaṇāni vā iriyāpatho vā pāsādiko hoti,",
  "atk-s0502a0:1628_7": "apica vihāre therassa kattabbavattaṃ atthi.",
  "atk-s0502a0:1628_8": "Thero hi bhikkhusaṅghe antogāmaṃ paviṭṭhe sakalavihāraṃ vicaranto asammajjanaṭṭhānaṃ sammajjitvā tucchabhājanesu",
  "atk-s0502a0:1628_9": "pānīyaparibhojanīyāni upaṭṭhapetvā dunnikkhittāni mañcapīṭhādīni paṭisāmetvā pacchā gāmaṃ pavisati.",
  "atk-s0502a0:1628_10": "Apica “aññatitthiyā tucchavihāraṃ pavisitvā ‘passatha samaṇassa gotamassa sāvakānaṃ nisinnaṭṭhānānī’ti",
  "atk-s0502a0:1628_11": "vattuṃ mā labhiṃsū”ti sakalavihāraṃ paṭijaggitvā pacchā gāmaṃ pavisati.",
  "atk-s0502a0:1628_12": "Tasmā taṃ divasampi sāmaṇerena pattacīvaraṃ gāhāpetvā divātaraṃ piṇḍāya pāvisi.",
  "atk-s0502a0:1629_0": "Sāmaṇero upajjhāyena saddhiṃ gacchanto antarāmagge mātikaṃ disvā, “bhante,",
  "atk-s0502a0:1629_1": "idaṃ kiṃ nāmā”ti pucchi.",
  "atk-s0502a0:1629_2": "“Mātikā nāma,",
  "atk-s0502a0:1629_3": "sāmaṇerā”ti.",
  "atk-s0502a0:1629_4": "“Imāya kiṃ karontī”ti?",
  "atk-s0502a0:1629_5": "“Ito cito ca udakaṃ āharitvā attano sassakammaṃ sampādentī”ti.",
  "atk-s0502a0:1629_6": "“Kiṃ pana, bhante,",
  "atk-s0502a0:1629_7": "udakassa cittaṃ atthī”ti?",
  "atk-s0502a0:1629_8": "“Natthāvuso”ti.",
  "atk-s0502a0:1629_9": "“Evarūpaṃ acittakaṃ attano icchitaṭṭhānaṃ haranti,",
  "atk-s0502a0:1629_10": "bhante”ti?",
  "atk-s0502a0:1629_11": "“Āmāvuso”ti.",
  "atk-s0502a0:1629_12": "So cintesi –",
  "atk-s0502a0:1629_13": "“sace evarūpampi acittakaṃ attano icchiticchitaṭṭhānaṃ haritvā kammaṃ karonti,",
  "atk-s0502a0:1629_14": "kasmā sacittakāpi cittaṃ attano vase vattetvā samaṇadhammaṃ kātuṃ na sakkhissantī”ti.",
  "atk-s0502a0:1629_15": "Atheso purato gacchanto usukāre saradaṇḍakaṃ aggimhi tāpetvā akkhikoṭiyā oloketvā ujukaṃ karonte disvā, “ime, bhante,",
  "atk-s0502a0:1629_16": "ke nāmā”ti pucchi.",
  "atk-s0502a0:1629_17": "“Usukārā nāmāvuso”ti.",
  "atk-s0502a0:1629_18": "“Kiṃ panete karontī”ti?",
  "atk-s0502a0:1629_19": "“Aggimhi tāpetvā saradaṇḍakaṃ ujuṃ karontī”ti.",
  "atk-s0502a0:1629_20": "“Sacittako, bhante, eso”ti?",
  "atk-s0502a0:1629_21": "“Acittako, āvuso”ti.",
  "atk-s0502a0:1629_22": "So cintesi –",
  "atk-s0502a0:1629_23": "“sace acittakaṃ gahetvā aggimhi tāpetvā ujuṃ karonti,",
  "atk-s0502a0:1629_24": "kasmā sacittakāpi attano cittaṃ vase vattetvā samaṇadhammaṃ kātuṃ na sakkhissantī”ti.",
  "atk-s0502a0:1629_25": "Atheso purato gacchanto dārūni araneminābhiādīni tacchante disvā, “bhante,",
  "atk-s0502a0:1629_26": "ime ke nāmā”ti pucchi.",
  "atk-s0502a0:1629_27": "“Tacchakā nāmāvuso”ti.",
  "atk-s0502a0:1629_28": "“Kiṃ panete karontī”ti?",
  "atk-s0502a0:1629_29": "“Dārūni gahetvā yānakādīnaṃ cakkādīni karonti, āvuso”ti.",
  "atk-s0502a0:1629_30": "“Etāni pana sacittakāni,",
  "atk-s0502a0:1629_31": "bhante”ti?",
  "atk-s0502a0:1629_32": "“Acittakāni, āvuso”ti.",
  "atk-s0502a0:1629_33": "Athassa etadahosi –",
  "atk-s0502a0:1629_34": "“sace acittakāni kaṭṭhakaliṅgarāni gahetvā cakkādīni karonti,",
  "atk-s0502a0:1629_35": "kasmā sacittakā attano cittaṃ vase vattetvā samaṇadhammaṃ kātuṃ na sakkhissantī”ti.",
  "atk-s0502a0:1629_36": "So imāni kāraṇāni disvā, “bhante,",
  "atk-s0502a0:1629_37": "sace tumhākaṃ pattacīvare tumhe gaṇheyyātha,",
  "atk-s0502a0:1629_38": "ahaṃ nivatteyya”nti.",
  "atk-s0502a0:1629_39": "Thero “ayaṃ adhunā pabbajito daharasāmaṇero maṃ anubandhamāno evaṃ vadetī”ti cittaṃ anuppādetvāva “āhara,",
  "atk-s0502a0:1629_40": "sāmaṇerā”ti vatvā attano pattacīvaraṃ aggahesi.",
  "atk-s0502a0:1630_0": "Sāmaṇeropi upajjhāyaṃ vanditvā nivattanto, “bhante,",
  "atk-s0502a0:1630_1": "mayhaṃ āhāraṃ āharanto rohitamaccharaseneva āhareyyāthā”ti āha.",
  "atk-s0502a0:1630_2": "“Kathaṃ labhissāmāvuso”ti? “Bhante,",
  "atk-s0502a0:1630_3": "attano puññena alabhantā mama puññena labhissathā”ti āha.",
  "atk-s0502a0:1630_4": "Thero “daharasāmaṇerassa bahi nisinnakassa paripanthopi bhaveyyā”ti kuñjikaṃ datvā “mayhaṃ vasanagabbhassa",
  "atk-s0502a0:1630_5": "dvāraṃ vivaritvā anto pavisitvā nisīdeyyāsī”ti āha.",
  "atk-s0502a0:1630_6": "So tathā katvā attano karajakāye ñāṇaṃ otāretvā attabhāvaṃ sammasanto nisīdi.",
  "atk-s0502a0:1630_7": "Athassa guṇatejena sakkassa āsanaṃ uṇhākāraṃ dassesi.",
  "atk-s0502a0:1630_8": "So “kiṃ nu kho kāraṇa”nti upadhārento “paṇḍitasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,",
  "atk-s0502a0:1630_9": "mayāpi tattha gantuṃ vaṭṭatī”ti cintetvā cattāro mahārāje āmantetvā “vihārassa upavane vasante sakuṇe",
  "atk-s0502a0:1630_10": "palāpetvā samantato ārakkhaṃ gaṇhathā”ti vatvā candadevaputtaṃ “candamaṇḍalaṃ ākaḍḍhitvā gaṇhāhī”ti,",
  "atk-s0502a0:1630_11": "sūriyadevaputtaṃ “sūriyamaṇḍalaṃ ākaḍḍhitvā gaṇhāhī”ti vatvā sayaṃ gantvā āviñchanarajjuṭṭhāne ārakkhaṃ gahetvā aṭṭhāsi,",
  "atk-s0502a0:1630_12": "vihāre purāṇapaṇṇassa patantassapi saddo nāhosi,",
  "atk-s0502a0:1630_13": "sāmaṇerassa cittaṃ ekaggaṃ ahosi.",
  "atk-s0502a0:1630_14": "So antarābhatteyeva attabhāvaṃ sammasitvā tīṇi phalāni pāpuṇi.",
  "atk-s0502a0:1631_0": "Theropi “sāmaṇero vihāre nisinno,",
  "atk-s0502a0:1631_1": "tassa upakappanakaṃ bhojanaṃ asukakule nāma sakkā laddhu”nti ekaṃ pemagāravayuttaṃ upaṭṭhākakulaṃ agamāsi.",
  "atk-s0502a0:1631_2": "Tattha ca manussā taṃ divasaṃ rohitamacche labhitvā therasseva āgamanaṃ olokento nisīdiṃsu.",
  "atk-s0502a0:1631_3": "Te theraṃ āgacchantaṃ disvā, “bhante,",
  "atk-s0502a0:1631_4": "bhaddakaṃ vo kataṃ idhāgacchantehī”ti antogehe pavesetvā yāgukhajjakādīni datvā rohitamaccharasenassa piṇḍapātaṃ adaṃsu.",
  "atk-s0502a0:1631_5": "Thero haraṇākāraṃ dassesi.",
  "atk-s0502a0:1631_6": "Manussā “paribhuñjatha, bhante,",
  "atk-s0502a0:1631_7": "haraṇakabhattampi labhissathā”ti vatvā therassa bhattakiccāvasāne pattaṃ rohitamaccharasabhojanassa pūretvā adaṃsu.",
  "atk-s0502a0:1631_8": "Thero “sāmaṇero me chāto”ti sīghaṃ agamāsi.",
  "atk-s0502a0:1631_9": "Satthāpi taṃ divasaṃ kālasseva bhuñjitvā vihāraṃ gantvā evaṃ āvajjesi –",
  "atk-s0502a0:1631_10": "“paṇḍitasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,",
  "atk-s0502a0:1631_11": "nipphajjissati nu kho assa pabbajitakicca”nti upadhārento tiṇṇaṃ phalānaṃ pattabhāvaṃ ñatvā “arahattassa upanissayo atthi,",
  "atk-s0502a0:1631_12": "natthī”ti āvajjento “atthī”ti disvā “purebhattameva arahattaṃ pattuṃ sakkhissati,",
  "atk-s0502a0:1631_13": "na sakkhissatī”ti upadhārento “sakkhissatī”ti aññāsi.",
  "atk-s0502a0:1631_14": "Athassa etadahosi –",
  "atk-s0502a0:1631_15": "“sāriputto sāmaṇerassa bhattaṃ ādāya sīghaṃ āgacchati,",
  "atk-s0502a0:1631_16": "antarāyampissa kareyya dvārakoṭṭhake ārakkhaṃ gahetvā nisīdissāmi,",
  "atk-s0502a0:1631_17": "atha naṃ pañhaṃ pucchissāmi,",
  "atk-s0502a0:1631_18": "tasmiṃ pañhe vissajjiyamāne sāmaṇero saha paṭisambhidāhi arahattaṃ pāpuṇissatī”ti.",
  "atk-s0502a0:1631_19": "Tato gantvā dvārakoṭṭhake ṭhatvā sampattaṃ theraṃ cattāro pañhe pucchi,",
  "atk-s0502a0:1631_20": "puṭṭhaṃ puṭṭhaṃ pañhaṃ vissajjesi.",
  "atk-s0502a0:1632_0": "Tatridaṃ pucchāvissajjanaṃ –",
  "atk-s0502a0:1632_1": "satthā kira naṃ āha –",
  "atk-s0502a0:1632_2": "“sāriputta,",
  "atk-s0502a0:1632_3": "kiṃ te laddha”nti? “Āhāro,",
  "atk-s0502a0:1632_4": "bhante”ti.",
  "atk-s0502a0:1632_5": "“Āhāro nāma kiṃ āharati,",
  "atk-s0502a0:1632_6": "sāriputtā”ti? “Vedanaṃ,",
  "atk-s0502a0:1632_7": "bhante”ti.",
  "atk-s0502a0:1632_8": "“Vedanaṃ kiṃ āharati,",
  "atk-s0502a0:1632_9": "sāriputtā”ti? “Rūpaṃ,",
  "atk-s0502a0:1632_10": "bhante”ti.",
  "atk-s0502a0:1632_11": "“Rūpaṃ pana kiṃ āharati,",
  "atk-s0502a0:1632_12": "sāriputtā”ti? “Phassaṃ,",
  "atk-s0502a0:1632_13": "bhante”ti.",
  "atk-s0502a0:1632_14": "Tatrāyaṃ adhippāyo –",
  "atk-s0502a0:1632_15": "“jighacchitena hi paribhutto āhāro tassa khuddaṃ pariharitvā sukhaṃ vedanaṃ āharati.",
  "atk-s0502a0:1632_16": "Āhāraparibhogena sukhitassa sukhāya vedanāya uppajjamānāya sarīre vaṇṇasampatti hoti.",
  "atk-s0502a0:1632_17": "Evaṃ vedanā rūpaṃ āharati.",
  "atk-s0502a0:1632_18": "Sukhito pana āhārajarūpavasena uppannasukhasomanasso ‘idāni me assādo jāto’ti nippajjanto vā nisīdanto vā sukhasamphassaṃ paṭilabhatī”ti.",
  "atk-s0502a0:1633_0": "Evaṃ imesu catūsu pañhesu vissajjikesu sāmaṇero saha paṭisambhidāhi arahattaṃ patto.",
  "atk-s0502a0:1633_1": "Satthāpi theraṃ āha – “gaccha,",
  "atk-s0502a0:1633_2": "sāriputta,",
  "atk-s0502a0:1633_3": "tava sāmaṇerassa bhattaṃ dehī”ti.",
  "atk-s0502a0:1633_4": "Thero gantvā dvāraṃ ākoṭesi.",
  "atk-s0502a0:1633_5": "Sāmaṇero nikkhamitvā therassa hatthato pattaṃ gahetvā ekamantaṃ ṭhapetvā tālavaṇṭena theraṃ bīji.",
  "atk-s0502a0:1633_6": "Atha naṃ thero āha –",
  "atk-s0502a0:1633_7": "“sāmaṇera,",
  "atk-s0502a0:1633_8": "bhattakiccaṃ karohī”ti.",
  "atk-s0502a0:1633_9": "“Tumhe pana,",
  "atk-s0502a0:1633_10": "bhante”ti.",
  "atk-s0502a0:1633_11": "“Kataṃ mayā bhattakiccaṃ,",
  "atk-s0502a0:1633_12": "tvaṃ karohī”ti.",
  "atk-s0502a0:1633_13": "Sattavassikadārako pabbajitvā aṭṭhame divase taṃ khaṇaṃ vikasitapadumuppalasadiso arahattaṃ patto,",
  "atk-s0502a0:1633_14": "paccavekkhitaṭṭhānaṃ pana paccavekkhanto nisīditvā bhattakiccamakāsi.",
  "atk-s0502a0:1633_15": "Tena pattaṃ dhovitvā paṭisāmitakāle candadevaputto candamaṇḍalaṃ vissajjesi,",
  "atk-s0502a0:1633_16": "sūriyadevaputto sūriyamaṇḍalaṃ.",
  "atk-s0502a0:1633_17": "Cattāro mahārājāno catuddisaṃ ārakkhaṃ vissajjesuṃ,",
  "atk-s0502a0:1633_18": "sakko devarājā āviñchanake ārakkhaṃ vissajjesi.",
  "atk-s0502a0:1633_19": "Sūriyo majjhaṭṭhānato galitvā gato.",
  "atk-s0502a0:1634_0": "Bhikkhū ujjhāyiṃsu,",
  "atk-s0502a0:1634_1": "“chāyā adhikappamāṇā jātā,",
  "atk-s0502a0:1634_2": "sūriyo majjhaṭṭhānato galitvā gato,",
  "atk-s0502a0:1634_3": "sāmaṇerena ca idāneva bhuttaṃ,",
  "atk-s0502a0:1634_4": "kiṃ nu kho eta”nti.",
  "atk-s0502a0:1634_5": "Satthā taṃ pavattiṃ ñatvā āgantvā pucchi –",
  "atk-s0502a0:1634_6": "“bhikkhave,",
  "atk-s0502a0:1634_7": "kiṃ kathethā”ti?",
  "atk-s0502a0:1634_8": "“Idaṃ nāma,",
  "atk-s0502a0:1634_9": "bhante”ti? “Āma,",
  "atk-s0502a0:1634_10": "bhikkhave,",
  "atk-s0502a0:1634_11": "puññavato samaṇadhammaṃ karaṇakāle candadevaputto candamaṇḍalaṃ,",
  "atk-s0502a0:1634_12": "sūriyadevaputto sūriyamaṇḍalaṃ ākaḍḍhitvā gaṇhi,",
  "atk-s0502a0:1634_13": "cattāro mahārājāno vihāropavane catuddisaṃ ārakkhaṃ gaṇhiṃsu,",
  "atk-s0502a0:1634_14": "sakko devarājā āviñchanake ārakkhaṃ gaṇhi,",
  "atk-s0502a0:1634_15": "ahampi ‘buddhomhī’ti appossukko nisīdituṃ nālatthaṃ,",
  "atk-s0502a0:1634_16": "gantvā dvārakoṭṭhake mama puttassa ārakkhaṃ aggahesiṃ,",
  "atk-s0502a0:1634_17": "nettike ca mātikāya udakaṃ harante,",
  "atk-s0502a0:1634_18": "usukāre ca usuṃ ujuṃ karonte,",
  "atk-s0502a0:1634_19": "tacchake ca dārūni tacchante disvā ettakaṃ ārammaṇaṃ gahetvā paṇḍitā attānaṃ dametvā arahattaṃ gaṇhantiyevā”ti",
  "atk-s0502a0:1634_20": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1635_0": "80.",
  "atk-s0502a0:1636_0": "“Udakañhi nayanti nettikā, usukārā namayanti tejanaṃ;",
  "atk-s0502a0:1637_0": "Dāruṃ namayanti tacchakā, attānaṃ damayanti paṇḍitā”ti.",
  "atk-s0502a0:1638_0": "Tattha udakanti pathaviyā thalaṭṭhānaṃ khaṇitvā āvāṭaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attanā icchiticchitaṭṭhānaṃ udakaṃ.",
  "atk-s0502a0:1638_1": "Nentīti nettikā.",
  "atk-s0502a0:1638_2": "Tejananti kaṇḍaṃ.",
  "atk-s0502a0:1638_3": "Idaṃ vuttaṃ hoti –",
  "atk-s0502a0:1638_4": "nettikā attano ruciyā udakaṃ nayanti,",
  "atk-s0502a0:1638_5": "usukārāpi tāpetvā tejanaṃ namayanti usuṃ ujuṃ karonti.",
  "atk-s0502a0:1638_6": "Tacchakāpi nemiādīnaṃ atthāya tacchantā dāruṃ namayanti attano ruciyā ujuṃ vā vaṅkaṃ vā karonti.",
  "atk-s0502a0:1638_7": "Evaṃ ettakaṃ ārammaṇaṃ katvā paṇḍitā sotāpattimaggādīni uppādentā attānaṃ damayanti,",
  "atk-s0502a0:1638_8": "arahattappattā pana ekantadantā nāma hontīti.",
  "atk-s0502a0:1639_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1640_0": "Paṇḍitasāmaṇeravatthu pañcamaṃ.",
  "atk-s0502a0:1641_0": "6. Lakuṇḍakabhaddiyattheravatthu",
  "atk-s0502a0:1642_0": "Selo yathāti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.",
  "atk-s0502a0:1643_0": "Puthujjanā kira sāmaṇerādayo theraṃ disvā sīsepi kaṇṇesupi nāsāyapi gahetvā “kiṃ, cūḷapita,",
  "atk-s0502a0:1643_1": "sāsanasmiṃ na ukkaṇṭhasi,",
  "atk-s0502a0:1643_2": "abhiramasī”ti vadanti.",
  "atk-s0502a0:1643_3": "Thero tesu neva kujjhati,",
  "atk-s0502a0:1643_4": "na dussati.",
  "atk-s0502a0:1643_5": "Dhammasabhāyaṃ kathaṃ samuṭṭhāpesuṃ “passathāvuso,",
  "atk-s0502a0:1643_6": "lakuṇḍakabhaddiyattheraṃ disvā sāmaṇerādayo evañcevañca viheṭhenti,",
  "atk-s0502a0:1643_7": "so tesu neva kujjhati,",
  "atk-s0502a0:1643_8": "na dussatī”ti.",
  "atk-s0502a0:1643_9": "Satthā āgantvā “kiṃ kathetha,",
  "atk-s0502a0:1643_10": "bhikkhave”ti pucchitvā “imaṃ nāma,",
  "atk-s0502a0:1643_11": "bhante”ti vutte “āma,",
  "atk-s0502a0:1643_12": "bhikkhave,",
  "atk-s0502a0:1643_13": "khīṇāsavā nāma neva kujjhanti,",
  "atk-s0502a0:1643_14": "na dussanti.",
  "atk-s0502a0:1643_15": "Ghanaselasadisā hete acalā akampiyā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1644_0": "81.",
  "atk-s0502a0:1645_0": "“Selo yathā ekaghano, vātena na samīrati;",
  "atk-s0502a0:1646_0": "Evaṃ nindāpasaṃsāsu, na samiñjanti paṇḍitā”ti.",
  "atk-s0502a0:1647_0": "Tattha nindāpasaṃsāsūti kiñcāpi idha dve lokadhammā vuttā,",
  "atk-s0502a0:1647_1": "attho pana aṭṭhannampi vasena veditabbo.",
  "atk-s0502a0:1647_2": "Yathā hi ekaghano asusiro selo puratthimādibhedena vātena na samīrati na iñjati na calati,",
  "atk-s0502a0:1647_3": "evaṃ aṭṭhasupi lokadhammesu ajjhottharantesu paṇḍitā na samiñjanti,",
  "atk-s0502a0:1647_4": "paṭighavasena vā anunayavasena vā na calanti na kampanti.",
  "atk-s0502a0:1648_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1649_0": "Lakuṇḍakabhaddiyattheravatthu chaṭṭhaṃ.",
  "atk-s0502a0:1650_0": "7. Kāṇamātuvatthu",
  "atk-s0502a0:1651_0": "Yathāpi rahadoti imaṃ dhammadesanaṃ satthā jetavane viharanto kāṇamātaraṃ ārabbha kathesi.",
  "atk-s0502a0:1651_1": "Vatthu vinaye āgatameva.",
  "atk-s0502a0:1652_0": "Tadā pana kāṇamātarā atucchahatthaṃ dhītaraṃ patikulaṃ pesetuṃ pakkesu pūvesu catukkhattuṃ catunnaṃ bhikkhūnaṃ",
  "atk-s0502a0:1652_1": "dinnakāle satthārā tasmiṃ vatthusmiṃ sikkhāpade paññatte kāṇāya sāmikena aññāya pajāpatiyā ānītāya kāṇā",
  "atk-s0502a0:1652_2": "taṃ pavattiṃ sutvā “imehi me gharāvāso nāsito”ti diṭṭhadiṭṭhe bhikkhū akkosati paribhāsati.",
  "atk-s0502a0:1652_3": "Bhikkhū taṃ vīthiṃ paṭipajjituṃ na visahiṃsu.",
  "atk-s0502a0:1652_4": "Satthā taṃ pavattiṃ ñatvā tattha agamāsi.",
  "atk-s0502a0:1652_5": "Kāṇamātā satthāraṃ vanditvā paññattāsane nisīdāpetvā yāgukhajjakaṃ adāsi.",
  "atk-s0502a0:1652_6": "Satthā katapātarāso “kahaṃ kāṇā”ti pucchi. “Esā, bhante,",
  "atk-s0502a0:1652_7": "tumhe disvā maṅkubhūtā rodantī ṭhitā”ti.",
  "atk-s0502a0:1652_8": "“Kiṃ kāraṇā”ti? “Esā, bhante,",
  "atk-s0502a0:1652_9": "bhikkhū akkosati paribhāsati,",
  "atk-s0502a0:1652_10": "tasmā tumhe disvā maṅkubhūtā rodamānā ṭhitā”ti.",
  "atk-s0502a0:1652_11": "Atha naṃ satthā pakkosāpetvā – “kāṇe,",
  "atk-s0502a0:1652_12": "kasmā maṃ disvā maṅkubhūtā nilīyitvā rodasī”ti.",
  "atk-s0502a0:1652_13": "Athassā mātā tāya katakiriyaṃ ārocesi.",
  "atk-s0502a0:1652_14": "Atha naṃ satthā āha –",
  "atk-s0502a0:1652_15": "“kiṃ pana kāṇamāte mama sāvakā tayā dinnakaṃ gaṇhiṃsu,",
  "atk-s0502a0:1652_16": "adinnaka”nti?",
  "atk-s0502a0:1652_17": "“Dinnakaṃ,",
  "atk-s0502a0:1652_18": "bhante”ti.",
  "atk-s0502a0:1652_19": "“Sace mama sāvakā piṇḍāya carantā tava gehadvāraṃ pattā tayā dinnakaṃ gaṇhiṃsu,",
  "atk-s0502a0:1652_20": "ko tesaṃ doso”ti? “Natthi, bhante,",
  "atk-s0502a0:1652_21": "ayyānaṃ doso”.",
  "atk-s0502a0:1652_22": "“Etissāyeva doso”ti.",
  "atk-s0502a0:1652_23": "Satthā kāṇaṃ āha – “kāṇe,",
  "atk-s0502a0:1652_24": "mayhaṃ kira sāvakā piṇḍāya caramānā gehadvāraṃ āgatā,",
  "atk-s0502a0:1652_25": "atha nesaṃ tava mātarā pūvā dinnā,",
  "atk-s0502a0:1652_26": "ko nāmettha mama sāvakānaṃ doso”ti? “Natthi, bhante,",
  "atk-s0502a0:1652_27": "ayyānaṃ doso,",
  "atk-s0502a0:1652_28": "mayhameva doso”ti satthāraṃ vanditvā khamāpesi.",
  "atk-s0502a0:1653_0": "Athassā satthā anupubbiṃ kathaṃ kathesi,",
  "atk-s0502a0:1653_1": "sā sotāpattiphalaṃ pāpuṇi.",
  "atk-s0502a0:1653_2": "Satthā uṭṭhāyāsanā vihāraṃ gacchanto rājaṅgaṇena pāyāsi.",
  "atk-s0502a0:1653_3": "Rājā disvā “satthā viya bhaṇe”ti pucchitvā “āma,",
  "atk-s0502a0:1653_4": "devā”ti vutte “gacchatha,",
  "atk-s0502a0:1653_5": "mama āgantvā vandanabhāvaṃ ārocethā”ti pesetvā rājaṅgaṇe ṭhitaṃ satthāraṃ upasaṅkamitvā vanditvā “kahaṃ, bhante,",
  "atk-s0502a0:1653_6": "gatātthā”ti pucchi.",
  "atk-s0502a0:1653_7": "“Kāṇamātāya gehaṃ,",
  "atk-s0502a0:1653_8": "mahārājā”ti.",
  "atk-s0502a0:1653_9": "“Kiṃ kāraṇā,",
  "atk-s0502a0:1653_10": "bhante”ti?",
  "atk-s0502a0:1653_11": "“Kāṇā kira bhikkhū akkosati paribhāsati,",
  "atk-s0502a0:1653_12": "taṃkāraṇā gatomhī”ti.",
  "atk-s0502a0:1653_13": "“Kiṃ pana vo, bhante,",
  "atk-s0502a0:1653_14": "tassā anakkosanabhāvo kato”ti? “Āma, mahārāja,",
  "atk-s0502a0:1653_15": "bhikkhūnañca anakkosikā katā,",
  "atk-s0502a0:1653_16": "lokuttarakuṭumbasāminī cā”ti. “Hotu, bhante,",
  "atk-s0502a0:1653_17": "tumhehi sā lokuttarakuṭumbasāminī katā,",
  "atk-s0502a0:1653_18": "ahaṃ pana naṃ lokiyakuṭumbasāminiṃ karissāmī”ti vatvā rājā satthāraṃ vanditvā paṭinivatto paṭicchannamahāyoggaṃ",
  "atk-s0502a0:1653_19": "pahiṇitvā kāṇaṃ pakkosāpetvā sabbābharaṇehi alaṅkaritvā jeṭṭhadhītuṭṭhāne ṭhapetvā “mama dhītaraṃ posetuṃ",
  "atk-s0502a0:1653_20": "samatthā gaṇhantū”ti āha.",
  "atk-s0502a0:1653_21": "Atheko sabbatthakamahāmatto “ahaṃ devassa dhītaraṃ posessāmī”ti taṃ attano gehaṃ netvā sabbaṃ issariyaṃ",
  "atk-s0502a0:1653_22": "paṭicchāpetvā “yathāruci puññāni karohī”ti āha.",
  "atk-s0502a0:1653_23": "Tato paṭṭhāya kāṇā catūsu dvāresu purise ṭhapetvā attanā upaṭṭhātabbe bhikkhū ca bhikkhuniyo ca pariyesamānāpi na labhati.",
  "atk-s0502a0:1653_24": "Kāṇāya gehadvāre paṭiyādetvā ṭhapitaṃ khādanīyabhojanīyaṃ mahogho viya pavattati.",
  "atk-s0502a0:1653_25": "Bhikkhū dhammasabhāyaṃ kathaṃ samuṭṭhāpesuṃ “pubbe, āvuso,",
  "atk-s0502a0:1653_26": "cattāro mahallakattherā kāṇāya vippaṭisāraṃ kariṃsu,",
  "atk-s0502a0:1653_27": "sā evaṃ vippaṭisārinī hutvāpi satthāraṃ āgamma saddhāsampadaṃ labhi.",
  "atk-s0502a0:1653_28": "Satthārā puna tassā gehadvāraṃ bhikkhūnaṃ upasaṅkamanārahaṃ kataṃ.",
  "atk-s0502a0:1653_29": "Idāni upaṭṭhātabbe bhikkhū vā bhikkhuniyo vā pariyesamānāpi na labhati,",
  "atk-s0502a0:1653_30": "aho buddhā nāma acchariyaguṇā”ti.",
  "atk-s0502a0:1653_31": "Satthā āgantvā “kāya nuttha,",
  "atk-s0502a0:1653_32": "bhikkhave,",
  "atk-s0502a0:1653_33": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:1653_34": "bhikkhave,",
  "atk-s0502a0:1653_35": "idāneva tehi mahallakabhikkhūhi kāṇāya vippaṭisāro kato,",
  "atk-s0502a0:1653_36": "pubbepi kariṃsuyeva.",
  "atk-s0502a0:1653_37": "Na ca idāneva mayā kāṇā mama vacanakārikā katā,",
  "atk-s0502a0:1653_38": "pubbepi katāyevā”ti vatvā tamatthaṃ sotukāmehi bhikkhūhi yācito –",
  "atk-s0502a0:1654_0": "“Yattheko labhate babbu, dutiyo tattha jāyati;",
  "atk-s0502a0:1655_0": "Tatiyo ca catuttho ca, idaṃ te babbukā bila”nti. –",
  "atk-s0502a0:1656_0": "Idaṃ babbujātakaṃ vitthārena kathetvā “tadā cattāro mahallakabhikkhū cattāro biḷārā ahesuṃ,",
  "atk-s0502a0:1656_1": "mūsikā kāṇā,",
  "atk-s0502a0:1656_2": "maṇikāro ahamevā”ti jātakaṃ samodhānetvā “evaṃ,",
  "atk-s0502a0:1656_3": "bhikkhave,",
  "atk-s0502a0:1656_4": "atītepi kāṇā dummanā āvilacittā vikkhittacittā hutvā mama vacanena pasannaudakarahado viya vippasannacittā",
  "atk-s0502a0:1656_5": "ahosī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1657_0": "82.",
  "atk-s0502a0:1658_0": "“Yathāpi rahado gambhīro, vippasanno anāvilo;",
  "atk-s0502a0:1659_0": "Evaṃ dhammāni sutvāna, vippasīdanti paṇḍitā”ti.",
  "atk-s0502a0:1660_0": "Tattha rahadoti yo caturaṅginiyāpi senāya ogāhantiyā nakhubhati evarūpo udakaṇṇavo,",
  "atk-s0502a0:1660_1": "sabbākārena pana caturāsītiyojanasahassagambhīro nīlamahāsamuddo rahado nāma.",
  "atk-s0502a0:1660_2": "Tassa hi heṭṭhā cattālīsayojanasahassamatte ṭhāne udakaṃ macchehi calati,",
  "atk-s0502a0:1660_3": "upari tāvattakeyeva ṭhāne udakaṃ vātena calati,",
  "atk-s0502a0:1660_4": "majjhe catuyojanasahassamatte ṭhāne udakaṃ niccalaṃ tiṭṭhati.",
  "atk-s0502a0:1660_5": "Ayaṃ gambhīro rahado nāma.",
  "atk-s0502a0:1660_6": "Evaṃ dhammānīti desanādhammāni.",
  "atk-s0502a0:1660_7": "Idaṃ vuttaṃ hoti –",
  "atk-s0502a0:1660_8": "yathā nāma rahado anākulatāya vippasanno,",
  "atk-s0502a0:1660_9": "acalatāya anāvilo,",
  "atk-s0502a0:1660_10": "evaṃ mama desanādhammaṃ sutvā sotāpattimaggādivasena nirupakkilesacittataṃ āpajjantā vippasīdanti paṇḍitā,",
  "atk-s0502a0:1660_11": "arahattappattā pana ekantavippasannāva hontīti.",
  "atk-s0502a0:1661_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1662_0": "Kāṇamātuvatthu sattamaṃ.",
  "atk-s0502a0:1663_0": "8. Pañcasatabhikkhuvatthu",
  "atk-s0502a0:1664_0": "Sabbattha ve sappurisā cajantīti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:1664_1": "Desanā verañjāyaṃ samuṭṭhitā.",
  "atk-s0502a0:1665_0": "Paṭhamabodhiyañhi bhagavā verañjaṃ gantvā verañjena brāhmaṇena nimantito pañcahi bhikkhusatehi saddhiṃ vassaṃ upagañchi.",
  "atk-s0502a0:1665_1": "Verañjo brāhmaṇo mārāvaṭṭanena āvaṭṭo ekadivasampi satthāraṃ ārabbha satiṃ na uppādesi.",
  "atk-s0502a0:1665_2": "Verañjāpi dubbhikkhā ahosi,",
  "atk-s0502a0:1665_3": "bhikkhū santarabāhiraṃ verañjaṃ piṇḍāya caritvā piṇḍapātaṃ alabhantā kilamiṃsu.",
  "atk-s0502a0:1665_4": "Tesaṃ assavāṇijakā patthapatthapulakaṃ bhikkhaṃ paññāpesuṃ.",
  "atk-s0502a0:1665_5": "Te kilamante disvā mahāmoggallānatthero pathavojaṃ bhojetukāmo,",
  "atk-s0502a0:1665_6": "uttarakuruñca piṇḍāya pavesetukāmo ahosi,",
  "atk-s0502a0:1665_7": "satthā taṃ paṭikkhipi.",
  "atk-s0502a0:1665_8": "Bhikkhūnaṃ ekadivasampi piṇḍapātaṃ ārabbha parittāso nāhosi,",
  "atk-s0502a0:1665_9": "icchācāraṃ vajjetvā eva vihariṃsu.",
  "atk-s0502a0:1665_10": "Satthā tattha temāsaṃ vasitvā verañjaṃ brāhmaṇaṃ apaloketvā tena katasakkārasammāno taṃ saraṇesu patiṭṭhāpetvā",
  "atk-s0502a0:1665_11": "tato nikkhanto anupubbena cārikaṃ caramāno ekasmiṃ samaye sāvatthiṃ patvā jetavane vihāsi,",
  "atk-s0502a0:1665_12": "sāvatthivāsino satthu āgantukabhattāni kariṃsu.",
  "atk-s0502a0:1665_13": "Tadā pana pañcasatamattā vighāsādā bhikkhū nissāya antovihāreyeva vasanti.",
  "atk-s0502a0:1665_14": "Te bhikkhūnaṃ bhuttāvasesāni paṇītabhojanāni bhuñjitvā niddāyitvā uṭṭhāya nadītīraṃ gantvā nadantā vaggantā",
  "atk-s0502a0:1665_15": "mallamuṭṭhiyuddhaṃ yujjhantā kīḷantā antovihārepi bahivihārepi anācārameva carantā vicaranti.",
  "atk-s0502a0:1665_16": "Bhikkhū dhammasabhāyaṃ kathaṃ samuṭṭhāpesuṃ “passathāvuso,",
  "atk-s0502a0:1665_17": "ime vighāsādā dubbhikkhakāle verañjāyaṃ kañci vikāraṃ na dassesuṃ,",
  "atk-s0502a0:1665_18": "idāni pana evarūpāni paṇītabhojanāni bhuñjitvā anekappakāraṃ vikāraṃ dassentā vicaranti.",
  "atk-s0502a0:1665_19": "Bhikkhū pana verañjāyampi upasantarūpā viharitvā idānipi upasantupasantāva viharantī”ti.",
  "atk-s0502a0:1665_20": "Satthā dhammasabhaṃ gantvā,",
  "atk-s0502a0:1665_21": "“bhikkhave,",
  "atk-s0502a0:1665_22": "kiṃ kathethā”ti pucchitvā “idaṃ nāmā”ti vutte “pubbepete gadrabhayoniyaṃ nibbattā pañcasatā gadrabhā",
  "atk-s0502a0:1665_23": "hutvā pañcasatānaṃ ājānīyasindhavānaṃ allarasamuddikapānakapītāvasesaṃ ucchiṭṭhakasaṭaṃ udakena madditvā",
  "atk-s0502a0:1665_24": "makacipilotikāhi parissāvitattā ‘volodaka’nti saṅkhyaṃ gataṃ apparasaṃ nihīnaṃ pivitvā madhumattā viya",
  "atk-s0502a0:1665_25": "nadantā vicariṃsūti vatvā –",
  "atk-s0502a0:1666_0": "“Vālodakaṃ apparasaṃ nihīnaṃ,",
  "atk-s0502a0:1667_0": "Pitvā mado jāyati gadrabhānaṃ;",
  "atk-s0502a0:1668_0": "Imañca pitvāna rasaṃ paṇītaṃ,",
  "atk-s0502a0:1669_0": "Mado na sañjāyati sindhavānaṃ.",
  "atk-s0502a0:1670_0": "“Appaṃ pivitvāna nihīnajacco,",
  "atk-s0502a0:1671_0": "So majjatī tena janinda puṭṭho;",
  "atk-s0502a0:1672_0": "Dhorayhasīlī ca kulamhi jāto,",
  "atk-s0502a0:1673_0": "Na majjatī aggarasaṃ pivitvā”ti. ;",
  "atk-s0502a0:1674_0": "Idaṃ vālodakajātakaṃ vitthārena kathetvā “evaṃ,",
  "atk-s0502a0:1674_1": "bhikkhave,",
  "atk-s0502a0:1674_2": "sappurisā lokadhammaṃ vivajjetvā sukhitakālepi dukkhitakālepi nibbikārāva hontī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1675_0": "83.",
  "atk-s0502a0:1676_0": "“Sabbattha ve sappurisā cajanti,",
  "atk-s0502a0:1677_0": "Na kāmakāmā lapayanti santo;",
  "atk-s0502a0:1678_0": "Sukhena phuṭṭhā atha vā dukhena,",
  "atk-s0502a0:1679_0": "Na uccāvacaṃ paṇḍitā dassayantī”ti.",
  "atk-s0502a0:1680_0": "Tattha sabbatthāti pañcakkhandhādibhedesu sabbadhammesu.",
  "atk-s0502a0:1680_1": "Sappurisāti supurisā.",
  "atk-s0502a0:1680_2": "Cajantīti arahattamaggañāṇena apakaḍḍhantā chandarāgaṃ vijahanti.",
  "atk-s0502a0:1680_3": "Kāmakāmāti kāme kāmayantā kāmahetu kāmakāraṇā.",
  "atk-s0502a0:1680_4": "Na lapayanti santoti buddhādayo santo kāmahetu neva attanā lapayanti,",
  "atk-s0502a0:1680_5": "na paraṃ lapāpenti.",
  "atk-s0502a0:1680_6": "Ye hi bhikkhāya paviṭṭhā icchācāre ṭhitā “kiṃ, upāsaka,",
  "atk-s0502a0:1680_7": "sukhaṃ te puttadārassa,",
  "atk-s0502a0:1680_8": "rājacorādīnaṃ vasena dvipadacatuppadesu natthi koci upaddavo”tiādīni vadanti,",
  "atk-s0502a0:1680_9": "tāva te lapayanti nāma.",
  "atk-s0502a0:1680_10": "Tathā pana vatvā “āma, bhante,",
  "atk-s0502a0:1680_11": "sabbesaṃ no sukhaṃ,",
  "atk-s0502a0:1680_12": "natthi koci upaddavo,",
  "atk-s0502a0:1680_13": "idāni no gehaṃ pahūtaannapānaṃ,",
  "atk-s0502a0:1680_14": "idheva vasathā”ti attānaṃ nimantāpentā lapāpenti nāma.",
  "atk-s0502a0:1680_15": "Santo pana idaṃ ubhayampi na karonti.",
  "atk-s0502a0:1680_16": "Sukhena phuṭṭhā atha vā dukhenāti desanāmattametaṃ,",
  "atk-s0502a0:1680_17": "aṭṭhahi pana lokadhammehi phuṭṭhā tuṭṭhibhāvamaṅkubhāvavasena vā vaṇṇabhaṇanaavaṇṇabhaṇanavasena vā uccāvacaṃ ākāraṃ paṇḍitā na dassayantīti.",
  "atk-s0502a0:1681_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1682_0": "Pañcasatabhikkhuvatthu aṭṭhamaṃ.",
  "atk-s0502a0:1683_0": "9. Dhammikattheravatthu",
  "atk-s0502a0:1684_0": "Na attahetūti imaṃ dhammadesanaṃ satthā jetavane viharanto dhammikattheraṃ ārabbha kathesi.",
  "atk-s0502a0:1685_0": "Sāvatthiyaṃ kireko upāsako dhammena samena agāraṃ ajjhāvasati.",
  "atk-s0502a0:1685_1": "So pabbajitukāmo hutvā ekadivasaṃ bhariyāya saddhiṃ nisīditvā sukhakathaṃ kathento āha – “bhadde,",
  "atk-s0502a0:1685_2": "icchāmahaṃ pabbajitu”nti. “Tena hi, sāmi,",
  "atk-s0502a0:1685_3": "āgamehi tāva,",
  "atk-s0502a0:1685_4": "yāvāhaṃ kucchigataṃ dārakaṃ vijāyāmī”ti.",
  "atk-s0502a0:1685_5": "So āgametvā dārakassa padasā gamanakāle puna taṃ āpucchitvā “āgamehi tāva, sāmi,",
  "atk-s0502a0:1685_6": "yāvāyaṃ vayappatto hotī”ti vutte “kiṃ me imāya apalokitāya vā anapalokitāya vā,",
  "atk-s0502a0:1685_7": "attano dukkhanissaraṇaṃ karissāmī”ti nikkhamitvā pabbaji.",
  "atk-s0502a0:1685_8": "So kammaṭṭhānaṃ gahetvā ghaṭento vāyamanto attano pabbajitakiccaṃ niṭṭhapetvā tesaṃ dassanatthāya puna sāvatthiṃ gantvā puttassa dhammakathaṃ kathesi.",
  "atk-s0502a0:1685_9": "Sopi nikkhamitvā pabbaji,",
  "atk-s0502a0:1685_10": "pabbajitvā ca pana na cirasseva arahattaṃ pāpuṇi.",
  "atk-s0502a0:1685_11": "Purāṇadutiyikāpissa “yesaṃ atthāya ahaṃ gharāvāse vaseyyaṃ,",
  "atk-s0502a0:1685_12": "te ubhopi pabbajitā,",
  "atk-s0502a0:1685_13": "idāni me kiṃ gharāvāsena,",
  "atk-s0502a0:1685_14": "pabbajissāmī”ti nikkhamitvā pabbaji,",
  "atk-s0502a0:1685_15": "pabbajitvā ca pana na cirasseva arahattaṃ pāpuṇi.",
  "atk-s0502a0:1685_16": "Athekadivasaṃ dhammasabhāyaṃ kathaṃ samuṭṭhāpesuṃ – “āvuso,",
  "atk-s0502a0:1685_17": "dhammikaupāsako attano dhamme patiṭṭhitattā nikkhamitvā pabbajitvā arahattaṃ patto puttadārassāpi patiṭṭhā jāto”ti.",
  "atk-s0502a0:1685_18": "Satthā āgantvā “kāya nuttha,",
  "atk-s0502a0:1685_19": "bhikkhave,",
  "atk-s0502a0:1685_20": "etarahi kathāya sannisinnā”ti pucchitvā ‘imāya nāmā”’ti vutte,",
  "atk-s0502a0:1685_21": "“bhikkhave,",
  "atk-s0502a0:1685_22": "paṇḍitena nāma neva attahetu,",
  "atk-s0502a0:1685_23": "na parahetu samiddhi icchitabbā,",
  "atk-s0502a0:1685_24": "dhammikeneva pana dhammapaṭisaraṇena bhavitabba”nti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1686_0": "84.",
  "atk-s0502a0:1687_0": "“Na attahetu na parassa hetu,",
  "atk-s0502a0:1688_0": "Na puttamicche na dhanaṃ na raṭṭhaṃ;",
  "atk-s0502a0:1689_0": "Na iccheyya adhammena samiddhimattano,",
  "atk-s0502a0:1690_0": "Sa sīlavā paññavā dhammiko siyā”ti.",
  "atk-s0502a0:1691_0": "Tattha na attahetūti paṇḍito nāma attahetu vā parahetu vā pāpaṃ na karoti.",
  "atk-s0502a0:1691_1": "Na puttamiccheti puttaṃ vā dhanaṃ vā raṭṭhaṃ vā pāpakammena na iccheyya,",
  "atk-s0502a0:1691_2": "etānipi icchato pāpakammaṃ na karotiyevāti attho.",
  "atk-s0502a0:1691_3": "Samiddhimattanoti yā attano samiddhi,",
  "atk-s0502a0:1691_4": "tampi adhammena na iccheyya,samiddhikāraṇāpi pāpaṃ na karotīti attho.",
  "atk-s0502a0:1691_5": "Sa sīlavāti yo evarūpo puggalo,",
  "atk-s0502a0:1691_6": "so eva sīlavā ca paññavā ca dhammikoca siyā,",
  "atk-s0502a0:1691_7": "na aññoti attho.",
  "atk-s0502a0:1692_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1693_0": "Dhammikattheravatthu navamaṃ.",
  "atk-s0502a0:1694_0": "10. Dhammassavanavatthu",
  "atk-s0502a0:1695_0": "Appakā te manussesūti imaṃ dhammadesanaṃ satthā jetavane viharanto dhammassavanaṃ ārabbha kathesi.",
  "atk-s0502a0:1696_0": "Sāvatthiyaṃ kira ekavīthivāsino manussā samaggā hutvā gaṇabandhena dānaṃ datvā sabbarattiṃ dhammassavanaṃ kāresuṃ,",
  "atk-s0502a0:1696_1": "sabbarattiṃ pana dhammaṃ sotuṃ nāsakkhiṃsu.",
  "atk-s0502a0:1696_2": "Ekacce kāmaratinissitā hutvā,",
  "atk-s0502a0:1696_3": "puna gehameva gatā,",
  "atk-s0502a0:1696_4": "ekacce dosanissitā hutvā,",
  "atk-s0502a0:1696_5": "ekacce mānanissitā hutvā,",
  "atk-s0502a0:1696_6": "ekacce thinamiddhasamaṅgino hutvā tattheva nisīditvā pacalāyantā sotuṃ nāsakkhiṃsu.",
  "atk-s0502a0:1696_7": "Punadivase bhikkhū taṃ pavattiṃ ñatvā dhammasabhāyaṃ kathaṃ samuṭṭhāpesuṃ.",
  "atk-s0502a0:1696_8": "Satthā āgantvā “kāya nuttha,",
  "atk-s0502a0:1696_9": "bhikkhave,",
  "atk-s0502a0:1696_10": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1696_11": "“bhikkhave,",
  "atk-s0502a0:1696_12": "imā sattā nāma yebhuyyena bhavanissitā,",
  "atk-s0502a0:1696_13": "bhavesu eva laggā viharanti,",
  "atk-s0502a0:1696_14": "pāragāmino nāma appakā”ti anusandhiṃ ghaṭetvā dhammaṃ desento imā gāthā āha –",
  "atk-s0502a0:1697_0": "85.",
  "atk-s0502a0:1698_0": "“Appakā te manussesu, ye janā pāragāmino;",
  "atk-s0502a0:1699_0": "Athāyaṃ itarā pajā, tīramevānudhāvati.",
  "atk-s0502a0:1700_0": "86.",
  "atk-s0502a0:1701_0": "“Ye ca kho sammadakkhāte, dhamme dhammānuvattino;",
  "atk-s0502a0:1702_0": "Te janā pāramessanti, maccudheyyaṃ suduttara”nti.",
  "atk-s0502a0:1703_0": "Tattha appakāti thokā na bahū.",
  "atk-s0502a0:1703_1": "Pāragāminoti nibbānapāragāmino.",
  "atk-s0502a0:1703_2": "Athāyaṃ itarā pajāti yā panāyaṃ avasesā pajā sakkāyadiṭṭhitīrameva anudhāvati,",
  "atk-s0502a0:1703_3": "ayameva bahutarāti attho.",
  "atk-s0502a0:1703_4": "Sammadakkhāteti sammā akkhāte sukathite.",
  "atk-s0502a0:1703_5": "Dhammeti desanādhamme.",
  "atk-s0502a0:1703_6": "Dhammānuvattinoti taṃ dhammaṃ sutvā tadanucchavikaṃ paṭipadaṃ pūretvā maggaphalasacchikaraṇena dhammānuvattino.",
  "atk-s0502a0:1703_7": "Pāramessantīti te evarūpā janā nibbānapāraṃ gamissanti.",
  "atk-s0502a0:1703_8": "Maccudheyyanti kilesamārasaṅkhātassa maccussa nivāsaṭṭhānabhūtaṃ tebhūmikavaṭṭaṃ.",
  "atk-s0502a0:1703_9": "Suduttaranti ye janā dhammānuvattino,",
  "atk-s0502a0:1703_10": "te etaṃ suduttaraṃ duratikkamaṃ māradheyyaṃ taritvā atikkamitvā nibbānapāraṃ gamissantīti attho.",
  "atk-s0502a0:1704_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1705_0": "Dhammassavanavatthu dasamaṃ.",
  "atk-s0502a0:1706_0": "11. Pañcasataāgantukabhikkhuvatthu",
  "atk-s0502a0:1707_0": "Kaṇhaṃ dhammaṃ vippahāyāti imaṃ dhammadesanaṃ satthā jetavane viharanto pañcasate āgantuke bhikkhū ārabbha kathesi.",
  "atk-s0502a0:1708_0": "Kosalaraṭṭhe kira pañcasatā bhikkhū vassaṃ vasitvā vuṭṭhavassā “satthāraṃ passissāmā”ti jetavanaṃ gantvā satthāraṃ vanditvā ekamantaṃ nisīdiṃsu.",
  "atk-s0502a0:1708_1": "Satthā tesaṃ cariyapaṭipakkhaṃ nisāmetvā dhammaṃ desento imā gāthā abhāsi –",
  "atk-s0502a0:1709_0": "87.",
  "atk-s0502a0:1710_0": "“Kaṇhaṃ dhammaṃ vippahāya, sukkaṃ bhāvetha paṇḍito;",
  "atk-s0502a0:1711_0": "Okā anokamāgamma, viveke yattha dūramaṃ.",
  "atk-s0502a0:1712_0": "88.",
  "atk-s0502a0:1713_0": "“Tatrābhiratimiccheyya, hitvā kāme akiñcano;",
  "atk-s0502a0:1714_0": "Pariyodapeyya attānaṃ, cittaklesehi paṇḍito.",
  "atk-s0502a0:1715_0": "89.",
  "atk-s0502a0:1716_0": "“Yesaṃ sambodhiyaṅgesu, sammā cittaṃ subhāvitaṃ;",
  "atk-s0502a0:1717_0": "Ādānapaṭinissagge, anupādāya ye ratā;",
  "atk-s0502a0:1718_0": "Khīṇāsavā jutimanto, te loke parinibbutā”ti.",
  "atk-s0502a0:1719_0": "Tattha kaṇhaṃ dhammanti kāyaducaritādibhedaṃ akusalaṃ dhammaṃ vippahāya jahitvā.",
  "atk-s0502a0:1719_1": "Sukkaṃ bhāvethāti paṇḍito bhikkhu abhinikkhamanato paṭṭhāya yāva arahattamaggā kāyasucaritādibhedaṃ sukkaṃ dhammaṃ bhāveyya. Kathaṃ?",
  "atk-s0502a0:1719_2": "Okā anokamāgammāti okaṃ vuccati ālayo,",
  "atk-s0502a0:1719_3": "anokaṃ vuccati anālayo,",
  "atk-s0502a0:1719_4": "ālayato nikkhamitvā anālayasaṅkhātaṃ nibbānaṃ paṭicca ārabbha taṃ patthayamāno bhāveyyāti attho.",
  "atk-s0502a0:1719_5": "Tatrābhiratimiccheyyāti yasmiṃ anālayasaṅkhāte viveke nibbāne imehi sattehi durabhiramaṃ,",
  "atk-s0502a0:1719_6": "tatra abhiratiṃ iccheyya.",
  "atk-s0502a0:1719_7": "Hitvā kāmeti vatthukāmakilesakāme hitvā akiñcano hutvā viveke abhiratiṃ iccheyyāti attho.",
  "atk-s0502a0:1719_8": "Cittaklesehīti pañcahi nīvaraṇehi,",
  "atk-s0502a0:1719_9": "attānaṃ pariyodapeyya vodāpeyya,",
  "atk-s0502a0:1719_10": "parisodheyyāti attho.",
  "atk-s0502a0:1719_11": "Sambodhiyaṅgesūti sambojjhaṅgesu.",
  "atk-s0502a0:1719_12": "Sammā cittaṃ subhāvitanti hetunā nayena cittaṃ suṭṭhu bhāvitaṃ vaḍḍhitaṃ.",
  "atk-s0502a0:1719_13": "Ādānapaṭinissaggeti ādānaṃ vuccati gahaṇaṃ,",
  "atk-s0502a0:1719_14": "tassa paṭinissaggasaṅkhāte aggahaṇe catūhi upādānehi kiñci anupādiyitvā ye ratāti attho.",
  "atk-s0502a0:1719_15": "Jutimantoti ānubhāvavanto,",
  "atk-s0502a0:1719_16": "arahattamaggañāṇajutiyā khandhādibhede dhamme jotetvā ṭhitāti attho.",
  "atk-s0502a0:1719_17": "Te loketi imasmiṃ khandhādiloke parinibbutā nāma arahattapattito paṭṭhāya kilesavaṭṭassa khepitattā saupādisesena,",
  "atk-s0502a0:1719_18": "carimacittanirodhena khandhavaṭṭassa khepitattā anupādisesena cāti dvīhi parinibbānehi parinibbutā,",
  "atk-s0502a0:1719_19": "anupādāno viya padīpo apaṇṇattikabhāvaṃ gatāti attho.",
  "atk-s0502a0:1720_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1721_0": "Pañcasataāgantukabhikkhuvatthu ekādasamaṃ.",
  "atk-s0502a0:1722_0": "Paṇḍitavaggavaṇṇanā niṭṭhitā.",
  "atk-s0502a0:1723_0": "Chaṭṭho vaggo.",
  "atk-s0502a0:1724_0": "7. Arahantavaggo",
  "atk-s0502a0:1725_0": "1. Jīvakapañhavatthu",
  "atk-s0502a0:1726_0": "Gataddhinoti imaṃ dhammadesanaṃ satthā jīvakambavane viharanto jīvakena puṭṭhapañhaṃ ārabbha kathesi.",
  "atk-s0502a0:1726_1": "Jīvakavatthu khandhake vitthāritameva.",
  "atk-s0502a0:1727_0": "Ekasmiṃ pana samaye devadatto ajātasattunā saddhiṃ ekato hutvā gijjhakūṭaṃ abhiruhitvā paduṭṭhacitto “satthāraṃ vadhissāmī”ti silaṃ pavijjhi.",
  "atk-s0502a0:1727_1": "Taṃ dve pabbatakūṭāni sampaṭicchiṃsu.",
  "atk-s0502a0:1727_2": "Tato bhijjitvā gatā papaṭikā bhagavato pādaṃ paharitvā lohitaṃ uppādesi,",
  "atk-s0502a0:1727_3": "bhusā vedanā pavattiṃsu.",
  "atk-s0502a0:1727_4": "Bhikkhū satthāraṃ maddakucchiṃ nayiṃsu.",
  "atk-s0502a0:1727_5": "Satthā tatopi jīvakambavanaṃ gantukāmo “tattha maṃ nethā”ti āha.",
  "atk-s0502a0:1727_6": "Bhikkhū bhagavantaṃ ādāya jīvakambavanaṃ agamaṃsu.",
  "atk-s0502a0:1727_7": "Jīvako taṃ pavattiṃ sutvā satthu santikaṃ gantvā vaṇapaṭikammatthāya tikhiṇabhesajjaṃ datvā vaṇaṃ bandhitvā satthāraṃ etadavoca – “bhante,",
  "atk-s0502a0:1727_8": "mayā antonagare ekassa manussassa bhesajjaṃ kataṃ,",
  "atk-s0502a0:1727_9": "tassa santikaṃ gantvā puna āgamissāmi,",
  "atk-s0502a0:1727_10": "idaṃ bhesajjaṃ yāva mamāgamanā baddhaniyāmeneva tiṭṭhatū”ti.",
  "atk-s0502a0:1727_11": "So gantvā tassa purisassa kattabbakiccaṃ katvā dvārapidahanavelāya āgacchanto dvāraṃ na sampāpuṇi.",
  "atk-s0502a0:1727_12": "Athassa etadahosi –",
  "atk-s0502a0:1727_13": "“aho mayā bhāriyaṃ kammaṃ kataṃ,",
  "atk-s0502a0:1727_14": "yvāhaṃ aññatarassa purisassa viya tathāgatassa pāde tikhiṇabhesajjaṃ datvā vaṇaṃ bandhiṃ,",
  "atk-s0502a0:1727_15": "ayaṃ tassa mocanavelā,",
  "atk-s0502a0:1727_16": "tasmiṃ amuccamāne sabbarattiṃ bhagavato sarīre pariḷāho uppajjissatī”ti.",
  "atk-s0502a0:1727_17": "Tasmiṃ khaṇe satthā ānandattheraṃ āmantesi – “ānanda,",
  "atk-s0502a0:1727_18": "jīvako sāyaṃ āgacchanto dvāraṃ na sampāpuṇi,",
  "atk-s0502a0:1727_19": "‘ayaṃ vaṇassa mocanavelā’ti pana cintesi,",
  "atk-s0502a0:1727_20": "mocesi na”nti.",
  "atk-s0502a0:1727_21": "Thero mocesi,",
  "atk-s0502a0:1727_22": "vaṇo rukkhato challi viya apagato.",
  "atk-s0502a0:1727_23": "Jīvako antoaruṇeyeva satthu santikaṃ vegena āgantvā “kiṃ nu kho, bhante,",
  "atk-s0502a0:1727_24": "sarīre vo pariḷāho uppanno”ti pucchi.",
  "atk-s0502a0:1727_25": "Satthā “tathāgatassa kho, jīvaka,",
  "atk-s0502a0:1727_26": "bodhimaṇḍeyeva sabbapariḷāho vūpasanto”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1728_0": "90.",
  "atk-s0502a0:1729_0": "“Gataddhino visokassa, vippamuttassa sabbadhi;",
  "atk-s0502a0:1730_0": "Sabbaganthappahīnassa, pariḷāho na vijjatī”ti.",
  "atk-s0502a0:1731_0": "Tattha gataddhinoti gatamaggassa kantāraddhā vaṭṭaddhāti dve addhā nāma.",
  "atk-s0502a0:1731_1": "Tesu kantārapaṭipanno yāva icchitaṭṭhānaṃ na pāpuṇāti,",
  "atk-s0502a0:1731_2": "tāva addhikoyeva,",
  "atk-s0502a0:1731_3": "etasmiṃ pana patte gataddhi nāma hoti.",
  "atk-s0502a0:1731_4": "Vaṭṭasannissitāpi sattā yāva vaṭṭe vasanti,",
  "atk-s0502a0:1731_5": "tāva addhikā eva. Kasmā?",
  "atk-s0502a0:1731_6": "Vaṭṭassa akhepitattā.",
  "atk-s0502a0:1731_7": "Sotāpannādayopi addhikā eva,",
  "atk-s0502a0:1731_8": "vaṭṭaṃ pana khepetvā ṭhito khīṇāsavo gataddhi nāma hoti.",
  "atk-s0502a0:1731_9": "Tassa gataddhino.",
  "atk-s0502a0:1731_10": "Visokassāti vaṭṭamūlakassa sokassa vigatattā visokassa.",
  "atk-s0502a0:1731_11": "Vippamuttassa sabbadhīti sabbesu khandhādidhammesu vippamuttassa,",
  "atk-s0502a0:1731_12": "sabbaganthappahīnassāti catunnampi ganthānaṃ pahīnattā sabbāganthappahīnassa.",
  "atk-s0502a0:1731_13": "Pariḷāho na vijjatīti duvidho pariḷāho kāyiko cetasiko cāti.",
  "atk-s0502a0:1731_14": "Tesu khīṇāsavassa sītuṇhādivasena uppannattā kāyikapariḷāho anibbutova,",
  "atk-s0502a0:1731_15": "taṃ sandhāya jīvako pucchati.",
  "atk-s0502a0:1731_16": "Satthā pana dhammarājatāya desanāvidhikusalatāya cetasikapariḷāhavasena desanaṃ vinivattento, “jīvaka,",
  "atk-s0502a0:1731_17": "paramatthena evarūpassa khīṇāsavassa pariḷāho na vijjatī”ti āha.",
  "atk-s0502a0:1732_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1733_0": "Jīvakapañhavatthu paṭhamaṃ.",
  "atk-s0502a0:1734_0": "2. Mahākassapattheravatthu",
  "atk-s0502a0:1735_0": "Uyyuñjantīti imaṃ dhammadesanaṃ satthā veḷuvane viharanto mahākassapattheraṃ ārabbha kathesi.",
  "atk-s0502a0:1736_0": "Ekasmiñhi samaye satthā rājagahe vuṭṭhavasso “addhamāsaccayena cārikaṃ pakkamissāmī”ti bhikkhūnaṃ ārocāpesi.",
  "atk-s0502a0:1736_1": "Vattaṃ kiretaṃ buddhānaṃ bhikkhūhi saddhiṃ cārikaṃ caritukāmānaṃ “evaṃ bhikkhū attano pattapacanacīvararajanādīni",
  "atk-s0502a0:1736_2": "katvā sukhaṃ gamissantī”ti “idāni addhamāsaccayena cārikaṃ pakkamissāmī”ti bhikkhūnaṃ ārocāpanaṃ.",
  "atk-s0502a0:1736_3": "Bhikkhūsu pana attano pattacīvarādīni karontesu mahākassapattheropi cīvarāni dhovi.",
  "atk-s0502a0:1736_4": "Bhikkhū ujjhāyiṃsu “thero kasmā cīvarāni dhovati,",
  "atk-s0502a0:1736_5": "imasmiṃ nagare anto ca bahi ca aṭṭhārasa manussakoṭiyo vasanti.",
  "atk-s0502a0:1736_6": "Tattha ye therassa na ñātakā,",
  "atk-s0502a0:1736_7": "te upaṭṭhākā,",
  "atk-s0502a0:1736_8": "ye na upaṭṭhākā,",
  "atk-s0502a0:1736_9": "te ñātakā.",
  "atk-s0502a0:1736_10": "Te therassa catūhi paccayehi sammānasakkāraṃ karonti.",
  "atk-s0502a0:1736_11": "Ettakaṃ upakāraṃ pahāya esa kahaṃ gamissati?",
  "atk-s0502a0:1736_12": "Sacepi gaccheyya,",
  "atk-s0502a0:1736_13": "māpamādakandarato paraṃ na gamissatī”ti.",
  "atk-s0502a0:1736_14": "Satthā kira yaṃ kandaraṃ patvā nivattetabbayuttake bhikkhū “tumhe ito nivattatha,",
  "atk-s0502a0:1736_15": "mā pamajjitthā”ti vadati.",
  "atk-s0502a0:1736_16": "Taṃ “māpamādakandara”nti vuccati,",
  "atk-s0502a0:1736_17": "taṃ sandhāyetaṃ vuttaṃ.",
  "atk-s0502a0:1737_0": "Satthāpi cārikaṃ pakkamanto cintesi –",
  "atk-s0502a0:1737_1": "“imasmiṃ nagare anto ca bahi ca aṭṭhārasa manussakoṭiyo vasanti.",
  "atk-s0502a0:1737_2": "Manussānaṃ maṅgalāmaṅgalaṭṭhānesu bhikkhūhi gantabbaṃ hoti,",
  "atk-s0502a0:1737_3": "na sakkā vihāraṃ tucchaṃ kātuṃ,",
  "atk-s0502a0:1737_4": "kaṃ nu kho nivattessāmī”ti?",
  "atk-s0502a0:1737_5": "Athassa etadahosi –“kassapassa hete manussā ñātakā ca upaṭṭhākā ca,",
  "atk-s0502a0:1737_6": "kassapaṃ nivattetuṃ vaṭṭatī”ti.",
  "atk-s0502a0:1737_7": "So theraṃ āha – “kassapa,",
  "atk-s0502a0:1737_8": "na sakkā vihāraṃ tucchaṃ kātuṃ,",
  "atk-s0502a0:1737_9": "manussānaṃ maṅgalāmaṅgalaṭṭhānesu bhikkhūhi attho hoti,",
  "atk-s0502a0:1737_10": "tvaṃ attano parisāya saddhiṃ nivattassū”ti. “Sādhu,",
  "atk-s0502a0:1737_11": "bhante”ti thero parisaṃ ādāya nivatti.",
  "atk-s0502a0:1737_12": "Bhikkhū upajjhāyiṃsu “diṭṭhaṃ vo, āvuso,",
  "atk-s0502a0:1737_13": "nanu idāneva amhehi vuttaṃ ‘mahākassapo kasmā cīvarāni dhovati,",
  "atk-s0502a0:1737_14": "na eso satthārā saddhiṃ gamissatī’ti,",
  "atk-s0502a0:1737_15": "yaṃ amhehi vuttaṃ,",
  "atk-s0502a0:1737_16": "tadeva jāta”nti.",
  "atk-s0502a0:1737_17": "Satthā bhikkhūnaṃ kathaṃ sutvā nivattitvā ṭhito āha –",
  "atk-s0502a0:1737_18": "“bhikkhave,",
  "atk-s0502a0:1737_19": "kiṃ nāmetaṃ kathethā”ti?",
  "atk-s0502a0:1737_20": "“Mahākassapattheraṃ ārabbha kathema,",
  "atk-s0502a0:1737_21": "bhante”ti attanā kathitaniyāmeneva sabbaṃ ārocesuṃ.",
  "atk-s0502a0:1737_22": "Taṃ sutvā satthā “na,",
  "atk-s0502a0:1737_23": "bhikkhave,",
  "atk-s0502a0:1737_24": "tumhe kassapaṃ ‘kulesu ca paccayesu ca laggo’ti vadetha,",
  "atk-s0502a0:1737_25": "so ‘mama vacanaṃ karissāmī’ti nivatto.",
  "atk-s0502a0:1737_26": "Eso hi pubbe patthanaṃ karontoyeva ‘catūsu paccayesu alaggo candūpamo hutvā kulāni upasaṅkamituṃ samattho bhaveyya’nti patthanaṃ akāsi.",
  "atk-s0502a0:1737_27": "Natthetassa kule vā paccaye vā laggo,",
  "atk-s0502a0:1737_28": "ahaṃ candopamappaṭipadañceva ariyavaṃsappaṭipadañca kathento mama puttaṃ kassapaṃ ādiṃ katvā kathesi”nti āha.",
  "atk-s0502a0:1738_0": "Bhikkhū satthāraṃ pucchiṃsu – “bhante,",
  "atk-s0502a0:1738_1": "kadā pana therena patthanā ṭhapitā”ti?",
  "atk-s0502a0:1738_2": "“Sotukāmāttha,",
  "atk-s0502a0:1738_3": "bhikkhave”ti? “Āma,",
  "atk-s0502a0:1738_4": "bhante”ti.",
  "atk-s0502a0:1738_5": "Satthā tesaṃ,",
  "atk-s0502a0:1738_6": "“bhikkhave,",
  "atk-s0502a0:1738_7": "ito kappasatasahassamatthake padumuttaro nāma buddho loke udapādī”ti vatvā padumuttarapādamūle tena ṭhapitapatthanaṃ",
  "atk-s0502a0:1738_8": "ādiṃ katvā sabbaṃ therassa pubbacaritaṃ kathesi.",
  "atk-s0502a0:1738_9": "Taṃ therapāḷiyaṃ vitthāritameva.",
  "atk-s0502a0:1738_10": "Satthā pana imaṃ therassa pubbacaritaṃ vitthāretvā “iti kho,",
  "atk-s0502a0:1738_11": "bhikkhave,",
  "atk-s0502a0:1738_12": "ahaṃ candopamappaṭipadañceva ariyavaṃsappaṭipadañca mama puttaṃ kassapaṃ ādiṃ katvā kathesiṃ,",
  "atk-s0502a0:1738_13": "mama puttassa kassapassa paccayesu vā kulesu vā vihāresu vā pariveṇesu vā laggo nāma natthi,",
  "atk-s0502a0:1738_14": "pallale otaritvā tattha caritvā gacchanto rājahaṃso viya katthaci alaggoyeva mama putto”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1739_0": "91.",
  "atk-s0502a0:1740_0": "“Uyyuñjanti satīmanto, na nikete ramanti te;",
  "atk-s0502a0:1741_0": "Haṃsāva pallalaṃ hitvā, okamokaṃ jahanti te”ti.",
  "atk-s0502a0:1742_0": "Tattha uyyuñjanti satīmantoti sativepullappattā khīṇāsavā attanā paṭividdhaguṇesu jhānavipassanādīsu",
  "atk-s0502a0:1742_1": "āvajjanasamāpajjanavuṭṭhānādhiṭṭhānapaccavekkhaṇāhi yuñjanti ghaṭenti.",
  "atk-s0502a0:1742_2": "Na nikete ramanti teti tesaṃ ālaye rati nāma natthi.",
  "atk-s0502a0:1742_3": "Haṃsāvāti desanāsīsametaṃ,",
  "atk-s0502a0:1742_4": "ayaṃ panettha attho –",
  "atk-s0502a0:1742_5": "yathā gocarasampanne pallale sakuṇā attano gocaraṃ gahetvā gamanakāle “mama udakaṃ,",
  "atk-s0502a0:1742_6": "mama padumaṃ,",
  "atk-s0502a0:1742_7": "mama uppalaṃ,",
  "atk-s0502a0:1742_8": "mama kaṇṇikā”ti tasmiṃ ṭhāne kañci ālayaṃ akatvā anapekkhāva taṃ ṭhānaṃ pahāya uppatitvā ākāse kīḷamānā gacchanti;",
  "atk-s0502a0:1742_9": "evamevaṃ khīṇāsavā yattha katthaci viharantāpi kulādīsu alaggā eva viharitvā gamanasamayepi taṃ ṭhānaṃ pahāya gacchantā “mama vihāro,",
  "atk-s0502a0:1742_10": "mama pariveṇaṃ,",
  "atk-s0502a0:1742_11": "mamūpaṭṭhākā”ti anālayā anupekkhāva gacchanti.",
  "atk-s0502a0:1742_12": "Okamokanti ālayālayaṃ,",
  "atk-s0502a0:1742_13": "sabbālaye pariccajantīti attho.",
  "atk-s0502a0:1743_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1744_0": "Mahākassapattheravatthu dutiyaṃ.",
  "atk-s0502a0:1745_0": "3. Belaṭṭhasīsattheravatthu",
  "atk-s0502a0:1746_0": "Yesaṃ sannicayo natthīti imaṃ dhammadesanaṃ satthā jetavane viharanto āyasmantaṃ belaṭṭhasīsaṃ ārabbha kathesi.",
  "atk-s0502a0:1747_0": "So kirāyasmā antogāme ekaṃ vīthiṃ piṇḍāya caritvā bhattakiccaṃ katvā puna aparaṃ vīthiṃ caritvā sukkhaṃ",
  "atk-s0502a0:1747_1": "kūraṃ ādāya vihāraṃ haritvā paṭisāmetvā “nibaddhaṃ piṇḍapātapariyesanaṃ nāma dukkha”nti katipāhaṃ jhānasukhena",
  "atk-s0502a0:1747_2": "vītināmetvā āhārena atthe sati taṃ paribhuñjati.",
  "atk-s0502a0:1747_3": "Bhikkhū ñatvā ujjhāyitvā tamatthaṃ bhagavato ārocesuṃ.",
  "atk-s0502a0:1747_4": "Satthā etasmiṃ nidāne āyatiṃ sannidhikāraparivajjanatthāya bhikkhūnaṃ sikkhāpadaṃ paññapetvāpi therena",
  "atk-s0502a0:1747_5": "pana apaññatte sikkhāpade appicchataṃ nissāya katattā tassa dosābhāvaṃ pakāsento anusandhiṃ ghaṭetvā",
  "atk-s0502a0:1747_6": "dhammaṃ desento imaṃ gāthamāha –",
  "atk-s0502a0:1748_0": "92.",
  "atk-s0502a0:1749_0": "“Yesaṃ sannicayo natthi, ye pariññātabhojanā;",
  "atk-s0502a0:1750_0": "Suññato animitto ca, vimokkho yesaṃ gocaro;",
  "atk-s0502a0:1751_0": "Ākāseva sakuntānaṃ, gati tesaṃ durannayā”ti.",
  "atk-s0502a0:1752_0": "Tattha sannicayoti dve sannicayā –",
  "atk-s0502a0:1752_1": "kammasannicayo ca,",
  "atk-s0502a0:1752_2": "paccayasannicayo ca.",
  "atk-s0502a0:1752_3": "Tesu kusalākusalakammaṃ kammasannicayo nāma,",
  "atk-s0502a0:1752_4": "cattāro paccayā paccayasannicayo nāma.",
  "atk-s0502a0:1752_5": "Tattha vihāre vasantassa bhikkhuno ekaṃ guḷapiṇḍaṃ,",
  "atk-s0502a0:1752_6": "catubhāgamattaṃ sappiṃ,",
  "atk-s0502a0:1752_7": "ekañca taṇḍulanāḷiṃ ṭhapentassa paccayasannicayo natthi,",
  "atk-s0502a0:1752_8": "tato uttari hoti.",
  "atk-s0502a0:1752_9": "Yesaṃ ayaṃ duvidhopi sannicayo natthi.",
  "atk-s0502a0:1752_10": "Pariññātabhojanāti tīhi pariññāhi pariññātabhojanā.",
  "atk-s0502a0:1752_11": "Yāguādīnañhi yāgubhāvādijānanaṃ ñātapariññā,",
  "atk-s0502a0:1752_12": "āhāre paṭikūlasaññāvasena pana bhojanassa parijānanaṃ tīraṇapariññā,",
  "atk-s0502a0:1752_13": "kabaḷīkārāhāre chandarāgaapakaḍḍhanañāṇaṃ pahānapariññā.",
  "atk-s0502a0:1752_14": "Imāhi tīhi pariññāhi ye pariññātabhojanā.",
  "atk-s0502a0:1752_15": "Suññato animitto cāti ettha appaṇihitavimokkhopi gahitoyeva.",
  "atk-s0502a0:1752_16": "Tīṇipi cetāni nibbānasseva nāmāni.",
  "atk-s0502a0:1752_17": "Nibbānañhi rāgadosamohānaṃ abhāvena suññato,",
  "atk-s0502a0:1752_18": "tehi ca vimuttanti suññato vimokkho,",
  "atk-s0502a0:1752_19": "tathā rāgādinimittānaṃ abhāvena animittaṃ,",
  "atk-s0502a0:1752_20": "tehi ca vimuttanti animitto vimokkho,",
  "atk-s0502a0:1752_21": "rāgādipaṇidhīnaṃ pana abhāvena appaṇihitaṃ,",
  "atk-s0502a0:1752_22": "tehi ca vimuttanti appaṇihito vimokkhoti vuccati.",
  "atk-s0502a0:1752_23": "Phalasamāpattivasena taṃ ārammaṇaṃ katvā viharantānaṃ ayaṃ tividho vimokkho yesaṃ gocaro.",
  "atk-s0502a0:1752_24": "Gati tesaṃ durannayāti yathā nāma ākāsena gatānaṃ sakuṇānaṃ padanikkhepassa adassanena gati durannayā na sakkā jānituṃ,",
  "atk-s0502a0:1752_25": "evameva yesaṃ ayaṃ duvidho sannicayo natthi,",
  "atk-s0502a0:1752_26": "imāhi ca tīhi pariññāhi pariññātabhojanā,",
  "atk-s0502a0:1752_27": "yesañca ayaṃ vuttappakāro vimokkho gocaro,",
  "atk-s0502a0:1752_28": "tesaṃ tayo bhavā,",
  "atk-s0502a0:1752_29": "catasso yoniyo,",
  "atk-s0502a0:1752_30": "pañca gatiyo,",
  "atk-s0502a0:1752_31": "satta viññāṇaṭṭhitiyo,",
  "atk-s0502a0:1752_32": "nava sattāvāsāti imesu pañcasu koṭṭhāsesu iminā nāma gatāti gamanassa apaññāyanato gati durannayā na sakkā paññāpetunti.",
  "atk-s0502a0:1753_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1754_0": "Belaṭṭhasīsattheravatthu tatiyaṃ.",
  "atk-s0502a0:1755_0": "4. Anuruddhattheravatthu",
  "atk-s0502a0:1756_0": "Yassāsavāti imaṃ dhammadesanaṃ satthā veḷuvane viharanto anuruddhattheraṃ ārabbha kathesi.",
  "atk-s0502a0:1757_0": "Ekasmiñhi divase thero jiṇṇacīvaro saṅkārakūṭādīsu cīvaraṃ pariyesati.",
  "atk-s0502a0:1757_1": "Tassa ito tatiye attabhāve purāṇadutiyikā tāvatiṃsabhavane nibbattitvā jālinī nāma devadhītā ahosi.",
  "atk-s0502a0:1757_2": "Sā theraṃ coḷakāni pariyesamānaṃ disvā therassa atthāya terasahatthāyatāni catuhatthavitthatāni tīṇi",
  "atk-s0502a0:1757_3": "dibbadussāni gahetvā “sacāhaṃ imāni iminā nīhārena dassāmi,",
  "atk-s0502a0:1757_4": "thero na gaṇhissatī”ti cintetvā tassa coḷakāni pariyesamānassa purato ekasmiṃ saṅkārakūṭe yathā nesaṃ dasantamattameva paññāyati,",
  "atk-s0502a0:1757_5": "tathā ṭhapesi.",
  "atk-s0502a0:1757_6": "Thero tena maggena coḷakapariyesamānaṃ caranto nesaṃ dasantaṃ disvā tattheva gahetvā ākaḍḍhamāno vuttappamāṇāni",
  "atk-s0502a0:1757_7": "dibbadussāni disvā “ukkaṭṭhapaṃsukūlaṃ vata ida”nti ādāya pakkāmi.",
  "atk-s0502a0:1757_8": "Athassa cīvarakaraṇadivase satthā pañcasatabhikkhuparivāro vihāraṃ gantvā nisīdi,",
  "atk-s0502a0:1757_9": "asītimahātherāpi tattheva nisīdiṃsu,",
  "atk-s0502a0:1757_10": "cīvaraṃ sibbetuṃ mahākassapatthero mūle nisīdi,",
  "atk-s0502a0:1757_11": "sāriputtatthero majjhe,",
  "atk-s0502a0:1757_12": "ānandatthero agge,",
  "atk-s0502a0:1757_13": "bhikkhusaṅgho suttaṃ vaṭṭesi,",
  "atk-s0502a0:1757_14": "satthā sūcipāsake āvuṇi,",
  "atk-s0502a0:1757_15": "mahāmoggallānatthero yena yena attho,",
  "atk-s0502a0:1757_16": "taṃ taṃ upanento vicari.",
  "atk-s0502a0:1758_0": "Devadhītāpi antogāmaṃ pavisitvā “bhontā ayyassa no anuruddhattherassa cīvaraṃ karonto satthā asītimahāsāvakaparivuto",
  "atk-s0502a0:1758_1": "pañcahi bhikkhusatehi saddhiṃ vihāre nisīdi,",
  "atk-s0502a0:1758_2": "yāguādīni ādāya vihāraṃ gacchathā”ti bhikkhaṃ samādapesi.",
  "atk-s0502a0:1758_3": "Mahāmoggallānattheropi antarābhatte mahājambupesiṃ āhari,",
  "atk-s0502a0:1758_4": "pañcasatā bhikkhū parikkhīṇaṃ khādituṃ nāsakkhiṃsu.",
  "atk-s0502a0:1758_5": "Sakko cīvarakaraṇaṭṭhāne bhūmiparibhaṇḍamakāsi,",
  "atk-s0502a0:1758_6": "bhūmi alattakarasarañjitā viya ahosi.",
  "atk-s0502a0:1758_7": "Bhikkhūhi paribhuttāvasesānaṃ yāgukhajjakabhattānaṃ mahārāsi ahosi.",
  "atk-s0502a0:1758_8": "Bhikkhū ujjhāyiṃsu “ettakānaṃ bhikkhūnaṃ kiṃ evaṃbahukehi yāguādīhi,",
  "atk-s0502a0:1758_9": "nanu nāma pamāṇaṃ sallakkhetvā ettakaṃ nāma āharathā”ti ñātakā ca upaṭṭhākā ca vattabbā siyuṃ,",
  "atk-s0502a0:1758_10": "anuruddhatthero attano ñātiupaṭṭhākānaṃ bahubhāvaṃ ñāpetukāmo maññe”ti,",
  "atk-s0502a0:1758_11": "atha ne satthā “kiṃ,",
  "atk-s0502a0:1758_12": "bhikkhave,",
  "atk-s0502a0:1758_13": "kathethā”ti pucchitvā, “bhante,",
  "atk-s0502a0:1758_14": "idaṃ nāmā”ti vutte “kiṃ pana tumhe,",
  "atk-s0502a0:1758_15": "bhikkhave,",
  "atk-s0502a0:1758_16": "‘idaṃ anuruddhena āharāpita’nti maññathā”ti? “Āma,",
  "atk-s0502a0:1758_17": "bhante”ti. “Na,",
  "atk-s0502a0:1758_18": "bhikkhave,",
  "atk-s0502a0:1758_19": "mama putto anuruddho evarūpaṃ vadeti.",
  "atk-s0502a0:1758_20": "Na hi khīṇāsavā paccayapaṭisaṃyuttaṃ kathaṃ kathenti,",
  "atk-s0502a0:1758_21": "ayaṃ pana piṇḍapāto devatānubhāvena nibbatto”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1759_0": "93.",
  "atk-s0502a0:1760_0": "“Yassāsavā parikkhīṇā, āhāre ca anissito;",
  "atk-s0502a0:1761_0": "Suññato animitto ca, vimokkho yassa gocaro;",
  "atk-s0502a0:1762_0": "Ākāseva sakuntānaṃ, padaṃ tassa durannaya”nti.",
  "atk-s0502a0:1763_0": "Tattha yassāsavāti yassa cattāro āsavā parikkhīṇā.",
  "atk-s0502a0:1763_1": "Āhāre ca anissitoti āhārasmiñca taṇhādiṭṭhinissayehi anissito.",
  "atk-s0502a0:1763_2": "Padaṃ tassa durannayanti yathā ākāse gacchantānaṃ sakuṇānaṃ “imasmiṃ ṭhāne pādehi akkamitvā gatā,",
  "atk-s0502a0:1763_3": "idaṃ ṭhānaṃ urena paharitvā gatā,",
  "atk-s0502a0:1763_4": "idaṃ sīsena,",
  "atk-s0502a0:1763_5": "idaṃ pakkhehī”ti na sakkā ñātuṃ,",
  "atk-s0502a0:1763_6": "evameva evarūpassa bhikkhuno “nirayapadena vā gato,",
  "atk-s0502a0:1763_7": "tiracchānayonipadena vā”tiādinā nayena padaṃ paññāpetuṃ nāma na sakkoti.",
  "atk-s0502a0:1764_0": "Desanāvasāne bahū sotāpatti phalādīni pāpuṇiṃsūti.",
  "atk-s0502a0:1765_0": "Anuruddhattheravatthu catutthaṃ.",
  "atk-s0502a0:1766_0": "5. Mahākaccāyanattheravatthu",
  "atk-s0502a0:1767_0": "Yassindriyānīti imaṃ dhammadesanaṃ satthā pubbārāme viharanto mahākaccāyanattheraṃ ārabbha kathesi.",
  "atk-s0502a0:1768_0": "Ekasmiñhi samaye bhagavā mahāpavāraṇāya migāramātuyā pāsādassa heṭṭhā mahāsāvakaparivuto nisīdi.",
  "atk-s0502a0:1768_1": "Tasmiṃ samaye mahākaccāyanatthero avantīsu viharati.",
  "atk-s0502a0:1768_2": "So panāyasmā dūratopi āgantvā dhammassavanaṃ paggaṇhātiyeva.",
  "atk-s0502a0:1768_3": "Tasmā mahātherā nisīdantā mahākaccāyanattherassa āsanaṃ ṭhapetvā nisīdiṃsu.",
  "atk-s0502a0:1768_4": "Sakko devarājā dvīhi devalokehi devaparisāya saddhiṃ āgantvā dibbagandhamālādīhi satthāraṃ pūjetvā ṭhito mahākaccāyanattheraṃ adisvā kiṃ nu kho mama, ayyo,",
  "atk-s0502a0:1768_5": "na dissati,",
  "atk-s0502a0:1768_6": "sādhu kho panassa sace āgaccheyyāti.",
  "atk-s0502a0:1768_7": "Theropi taṃ khaṇaññeva āgantvā attano āsane nisinnameva attānaṃ dassesi.",
  "atk-s0502a0:1768_8": "Sakko theraṃ disvā gopphakesu daḷhaṃ gahetvā “sādhu vata me, ayyo, āgato,",
  "atk-s0502a0:1768_9": "ahaṃ ayyassa āgamanameva paccāsīsāmī”ti vatvā ubhohi hatthehi pāde sambāhitvā gandhamālādīhi pūjetvā vanditvā ekamantaṃ aṭṭhāsi.",
  "atk-s0502a0:1768_10": "Bhikkhū ujjhāyiṃsu.",
  "atk-s0502a0:1768_11": "“Sakko mukhaṃ oloketvā sakkāraṃ karoti,",
  "atk-s0502a0:1768_12": "avasesamahāsāvakānaṃ evarūpaṃ sakkāraṃ akaritvā mahākaccāyanaṃ disvā vegena gopphakesu gahetvā ‘sādhu vata me, ayyo, āgato,",
  "atk-s0502a0:1768_13": "ahaṃ ayyassa āgamanameva paccāsīsāmī’ti vatvā ubhohi hatthehi pāde sambāhitvā pūjetvā vanditvā ekamantaṃ ṭhito”ti.",
  "atk-s0502a0:1768_14": "Satthā tesaṃ taṃ kathaṃ sutvā,",
  "atk-s0502a0:1768_15": "“bhikkhave,",
  "atk-s0502a0:1768_16": "mama puttena mahākaccāyanena sadisā indriyesu guttadvārā bhikkhū devānampi manussānampi piyāyevā”ti vatvā",
  "atk-s0502a0:1768_17": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1769_0": "94.",
  "atk-s0502a0:1770_0": "“Yassindriyāni samathaṅgatāni,",
  "atk-s0502a0:1771_0": "Assā yathā sārathinā sudantā;",
  "atk-s0502a0:1772_0": "Pahīnamānassa anāsavassa,",
  "atk-s0502a0:1773_0": "Devāpi tassa pihayanti tādino”ti.",
  "atk-s0502a0:1774_0": "Tassattho –",
  "atk-s0502a0:1774_1": "yassa bhikkhuno chekena sārathinā sudantā assā viya cha indriyāni samathaṃ dantabhāvaṃ nibbisevanabhāvaṃ gatāni,",
  "atk-s0502a0:1774_2": "tassa navavidhaṃ mānaṃ pahāya ṭhitattā pahīnamānassa catunnaṃ āsavānaṃ abhāvena anāsavassa.",
  "atk-s0502a0:1774_3": "Tādinoti tādibhāvasaṇṭhitassa tathārūpassa devāpi pihayanti,",
  "atk-s0502a0:1774_4": "manussāpi dassanañca āgamanañca patthentiyevāti.",
  "atk-s0502a0:1775_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1776_0": "Mahākaccāyanattheravatthu pañcamaṃ.",
  "atk-s0502a0:1777_0": "6. Sāriputtattheravatthu",
  "atk-s0502a0:1778_0": "Pathavisamoti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:1779_0": "Ekasmiñhi samaye āyasmā sāriputto vuṭṭhavasso cārikaṃ pakkamitukāmo bhagavantaṃ āpucchitvā vanditvā attano parivārena saddhiṃ nikkhami.",
  "atk-s0502a0:1779_1": "Aññepi bahū bhikkhū theraṃ anugacchiṃsu.",
  "atk-s0502a0:1779_2": "Thero ca nāmagottavasena paññāyamāne bhikkhū nāmagottavasena kathetvā nivattāpesi.",
  "atk-s0502a0:1779_3": "Aññataro nāmagottavasena apākaṭo bhikkhu cintesi –",
  "atk-s0502a0:1779_4": "“aho vata mampi nāmagottavasena paggaṇhanto kathetvā nivattāpeyyā”ti thero mahābhikkhusaṅghassa antare taṃ na sallakkhesi.",
  "atk-s0502a0:1779_5": "So “aññe viya bhikkhū na maṃ paggaṇhātī”ti there āghātaṃ bandhi.",
  "atk-s0502a0:1779_6": "Therassapi saṅghāṭikaṇṇo tassa bhikkhuno sarīraṃ phusi,",
  "atk-s0502a0:1779_7": "tenāpi āghātaṃ bandhiyeva.",
  "atk-s0502a0:1779_8": "So “dāni thero vihārūpacāraṃ atikkanto bhavissatī”ti ñatvā satthāraṃ upasaṅkamitvā “āyasmā maṃ, bhante,",
  "atk-s0502a0:1779_9": "sāriputto tumhākaṃ aggasāvakomhīti kaṇṇasakkhaliṃ bhindanto viya paharitvā akhamāpetvāva cārikaṃ pakkanto”ti āha.",
  "atk-s0502a0:1779_10": "Satthā theraṃ pakkosāpesi.",
  "atk-s0502a0:1780_0": "Tasmiṃ khaṇe mahāmoggallānatthero ca ānandatthero ca cintesuṃ –",
  "atk-s0502a0:1780_1": "“amhākaṃ aggajeṭṭhabhātarā imassa bhikkhuno apahaṭabhāvaṃ satthā no na jānāti,",
  "atk-s0502a0:1780_2": "sīhanādaṃ pana nadāpetukāmo bhavissatīti parisaṃ sannipātāpessāmā”ti.",
  "atk-s0502a0:1780_3": "Te kuñcikahatthā pariveṇadvārāni vivaritvā “abhikkamathāyasmanto,",
  "atk-s0502a0:1780_4": "abhikkamathāyasmanto,",
  "atk-s0502a0:1780_5": "idānāyasmā sāriputto bhagavato sammukhā sīhanādaṃ nadissatī”ti mahābhikkhusaṅghaṃ sannipātesuṃ.",
  "atk-s0502a0:1780_6": "Theropi āgantvā satthāraṃ vanditvā nisīdi.",
  "atk-s0502a0:1780_7": "Atha naṃ satthā tamatthaṃ pucchi.",
  "atk-s0502a0:1780_8": "Thero “nāyaṃ bhikkhu mayā pahaṭo”ti avatvāva attano guṇakathaṃ kathento “yassa nūna, bhante,",
  "atk-s0502a0:1780_9": "kāye kāyagatāsati anupaṭṭhitā assa,",
  "atk-s0502a0:1780_10": "so idha aññataraṃ sabrahmacāriṃ āsajja appaṭinissajja cārikaṃ pakkameyyā”ti vatvā “seyyathāpi, bhante,",
  "atk-s0502a0:1780_11": "pathaviyaṃ sucimpi nikkhipanti,",
  "atk-s0502a0:1780_12": "asucimpi nikkhipantī”tiādinā nayena attano pathavīsamacittatañca āpotejovāyo rajoharaṇacaṇḍālakumārakausabhachinnavisāṇasamacittatañca",
  "atk-s0502a0:1780_13": "ahikuṇapādīhi viya attano kāyena aṭṭiyanañca medakathālikā viya attano kāyapariharaṇañca pakāsesi.",
  "atk-s0502a0:1780_14": "Imāhi ca pana navahi upamāhi there attano guṇe kathente navasupi ṭhānesu udakapariyantaṃ katvā mahāpathavī kampi.",
  "atk-s0502a0:1780_15": "Rajoharaṇacaṇḍālakumārakamedakathāliko pamānaṃ pana āharaṇakāle puthujjanā bhikkhū assūni sandhāretuṃ nāsakkhiṃsu,",
  "atk-s0502a0:1780_16": "khīṇāsavānaṃ dhammasaṃvego udapādi.",
  "atk-s0502a0:1781_0": "There attano guṇaṃ kathenteyeva abbhācikkhanakassa bhikkhuno sakalasarīre ḍāho uppajji,",
  "atk-s0502a0:1781_1": "so tāvadeva bhagavato pādesu patitvā attano abbhācikkhanadosaṃ pakāsetvā accayaṃ desesi.",
  "atk-s0502a0:1781_2": "Satthā theraṃ āmantetvā,",
  "atk-s0502a0:1781_3": "“sāriputta,",
  "atk-s0502a0:1781_4": "khama imassa moghapurisassa,",
  "atk-s0502a0:1781_5": "yāvassa sattadhā muddhā na phalatī”ti āha.",
  "atk-s0502a0:1781_6": "Thero ukkuṭikaṃ nisīditvā añjaliṃ paggayha “khamāmahaṃ, bhante,",
  "atk-s0502a0:1781_7": "tassa āyasmato,",
  "atk-s0502a0:1781_8": "khamatu ca me so āyasmā,",
  "atk-s0502a0:1781_9": "sace mayhaṃ doso atthī”ti āha.",
  "atk-s0502a0:1781_10": "Bhikkhū kathayiṃsu “passatha dānāvuso,",
  "atk-s0502a0:1781_11": "therassa anopamaguṇaṃ,",
  "atk-s0502a0:1781_12": "evarūpassa nāma musāvādena abbhācikkhanakassa bhikkhuno upari appamattakampi kopaṃ vā dosaṃ vā akatvā",
  "atk-s0502a0:1781_13": "sayameva ukkuṭikaṃ nisīditvā añjaliṃ paggayha khamāpetī”ti.",
  "atk-s0502a0:1781_14": "“Satthā taṃ kathaṃ sutvā,",
  "atk-s0502a0:1781_15": "bhikkhave,",
  "atk-s0502a0:1781_16": "kiṃ kathethā”ti pucchitvā “idaṃ nāma,",
  "atk-s0502a0:1781_17": "bhante”ti vutte,",
  "atk-s0502a0:1781_18": "“na bhikkhave,",
  "atk-s0502a0:1781_19": "sakkā sāriputtasadisānaṃ kopaṃ vā dosaṃ vā uppādetuṃ,",
  "atk-s0502a0:1781_20": "mahāpathavīsadisaṃ,",
  "atk-s0502a0:1781_21": "bhikkhave,",
  "atk-s0502a0:1781_22": "indakhīlasadisaṃ pasannaudakarahadasadisañca sāriputtassa citta”nti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1782_0": "95.",
  "atk-s0502a0:1783_0": "“Pathavisamo no virujjhati,",
  "atk-s0502a0:1784_0": "Indakhilupamo tādi subbato;",
  "atk-s0502a0:1785_0": "Rahadova apetakaddamo,",
  "atk-s0502a0:1786_0": "Saṃsārā na bhavanti tādino”ti.",
  "atk-s0502a0:1787_0": "Tassattho –",
  "atk-s0502a0:1787_1": "bhikkhave,",
  "atk-s0502a0:1787_2": "yathā nāma pathaviyaṃ sucīni gandhamālādīnipi nikkhipanti,",
  "atk-s0502a0:1787_3": "asucīni muttakarīsādīnipi nikkhipanti,",
  "atk-s0502a0:1787_4": "yathā nāma nagaradvāre nikhātaṃ indakhīlaṃ dārakādayo omuttentipi ūhadantipi,",
  "atk-s0502a0:1787_5": "apare pana taṃ gandhamālādīhi sakkaronti.",
  "atk-s0502a0:1787_6": "Tattha pathaviyā indakhīlassa ca neva anurodho uppajjati,",
  "atk-s0502a0:1787_7": "na virodho;",
  "atk-s0502a0:1787_8": "evameva yvāyaṃ khīṇāsavo bhikkhu aṭṭhahi lokadhammehi akampiyabhāvena tādi,",
  "atk-s0502a0:1787_9": "vatānaṃ sundaratāya subbato.",
  "atk-s0502a0:1787_10": "So “ime maṃ catūhi paccayehi sakkaronti,",
  "atk-s0502a0:1787_11": "ime pana na sakkarontī”ti sakkārañca asakkārañca karontesu neva anurujjhati,",
  "atk-s0502a0:1787_12": "no virujjhati,",
  "atk-s0502a0:1787_13": "atha kho pathavisamo ca indakhilupamo eva ca hoti.",
  "atk-s0502a0:1787_14": "Yathā ca apagatakaddamo rahado pasannodako hoti,",
  "atk-s0502a0:1787_15": "evaṃ apagatakilesatāya rāgakaddamādīhi akaddamo vippasannova hoti.",
  "atk-s0502a0:1787_16": "Tādinoti tassa pana evarūpassa sugatiduggatīsu saṃsaraṇavasena saṃsārā nāma na hontīti.",
  "atk-s0502a0:1788_0": "Desanāvasāne nava bhikkhusahassāni saha paṭisambhidāhi arahattaṃ pāpuṇiṃsūti.",
  "atk-s0502a0:1789_0": "Sāriputtattheravatthu chaṭṭhaṃ.",
  "atk-s0502a0:1790_0": "7. Kosambivāsītissattherasāmaṇeravatthu",
  "atk-s0502a0:1791_0": "Santaṃ tassa manaṃ hotīti imaṃ dhammadesanaṃ satthā jetavane viharanto tissattherassa sāmaṇeraṃ ārabbha kathesi.",
  "atk-s0502a0:1792_0": "Eko kira kosambivāsī kulaputto satthu sāsane pabbajitvā laddhupasampado “kosambivāsītissatthero”ti paññāyi.",
  "atk-s0502a0:1792_1": "Tassa kosambiyaṃ vuṭṭhavassassa upaṭṭhāko ticīvarañceva sappiphāṇitañca āharitvā pādamūle ṭhapesi.",
  "atk-s0502a0:1792_2": "Atha naṃ thero āha –",
  "atk-s0502a0:1792_3": "“kiṃ idaṃ upāsakā”ti.",
  "atk-s0502a0:1792_4": "“Nanu mayā, bhante,",
  "atk-s0502a0:1792_5": "tumhe vassaṃ vāsitā,",
  "atk-s0502a0:1792_6": "amhākañca vihāre vuṭṭhavassā imaṃ lābhaṃ labhanti, gaṇhatha,",
  "atk-s0502a0:1792_7": "bhante”ti. “Hotu, upāsaka,",
  "atk-s0502a0:1792_8": "na mayhaṃ iminā attho”ti.",
  "atk-s0502a0:1792_9": "“Kiṃ kāraṇā,",
  "atk-s0502a0:1792_10": "bhante”ti?",
  "atk-s0502a0:1792_11": "“Mama santike kappiyakārako sāmaṇeropi natthi, āvuso”ti. “Sace, bhante,",
  "atk-s0502a0:1792_12": "kappiyakārako natthi,",
  "atk-s0502a0:1792_13": "mama putto ayyassa santike sāmaṇero bhavissatī”ti.",
  "atk-s0502a0:1792_14": "Thero adhivāsesi.",
  "atk-s0502a0:1792_15": "Upāsako sattavassikaṃ attano puttaṃ therassa santikaṃ netvā “imaṃ pabbājethā”ti adāsi.",
  "atk-s0502a0:1792_16": "Athassa thero kese temetvā tacapañcakakammaṭṭhānaṃ datvā pabbājesi.",
  "atk-s0502a0:1792_17": "So khuraggeyeva saha paṭisambhidāhi arahattaṃ pāpuṇi.",
  "atk-s0502a0:1793_0": "Thero taṃ pabbājetvā aḍḍhamāsaṃ tattha vasitvā “satthāraṃ passissāmī”ti sāmaṇeraṃ bhaṇḍakaṃ gāhāpetvā gacchanto antarāmagge ekaṃ vihāraṃ pāvisi.",
  "atk-s0502a0:1793_1": "Sāmaṇero upajjhāyassa senāsanaṃ gahetvā paṭijaggi.",
  "atk-s0502a0:1793_2": "Tassa taṃ paṭijaggantasseva vikālo jāto,",
  "atk-s0502a0:1793_3": "tena attano senāsanaṃ paṭijaggituṃ nāsakkhi.",
  "atk-s0502a0:1793_4": "Atha naṃ upaṭṭhānavelāyaṃ āgantvā nisinnaṃ thero pucchi –",
  "atk-s0502a0:1793_5": "“sāmaṇera,",
  "atk-s0502a0:1793_6": "attano vasanaṭṭhānaṃ paṭijaggita”nti? “Bhante,",
  "atk-s0502a0:1793_7": "paṭijaggituṃ okāsaṃ nālattha”nti.",
  "atk-s0502a0:1793_8": "“Tena hi mama vasanaṭṭhāneyeva vasa,",
  "atk-s0502a0:1793_9": "dukkhaṃ te āgantukaṭṭhāne bahi vasitu”nti taṃ gahetvāva senāsanaṃ pāvisi.",
  "atk-s0502a0:1793_10": "Thero pana puthujjano nipannamattova niddaṃ okkami.",
  "atk-s0502a0:1793_11": "Sāmaṇero cintesi –",
  "atk-s0502a0:1793_12": "“ajja me upajjhāyena saddhiṃ tatiyo divaso ekasenāsane vasantassa,",
  "atk-s0502a0:1793_13": "‘sace nipajjitvā niddāyissāmi,",
  "atk-s0502a0:1793_14": "thero sahaseyyaṃ āpajjeyyā’ti nisinnakova vītināmessāmī”ti upajjhāyassa mañcakasamīpe pallaṅkaṃ ābhujitvā nisinnakova rattiṃ vītināmesi.",
  "atk-s0502a0:1793_15": "Thero paccūsakāle paccuṭṭhāya “sāmaṇeraṃ nikkhamāpetuṃ vaṭṭatī”ti mañcakapasse ṭhapitabījaniṃ gahetvā",
  "atk-s0502a0:1793_16": "bījanipattassa aggena sāmaṇerassa kaṭasārakaṃ paharitvā bījaniṃ uddhaṃ ukkhipanto “sāmaṇera,",
  "atk-s0502a0:1793_17": "bahi nikkhamā”ti āha,",
  "atk-s0502a0:1793_18": "bījanipattadaṇḍako akkhimhi paṭihaññi,",
  "atk-s0502a0:1793_19": "tāvadeva akkhi bhijji. So “kiṃ,",
  "atk-s0502a0:1793_20": "bhante”ti vatvā uṭṭhāya “bahi nikkhamā”ti vutte “akkhi me, bhante,",
  "atk-s0502a0:1793_21": "bhinna”nti avatvā ekena hatthena paṭicchādetvā nikkhami.",
  "atk-s0502a0:1793_22": "Vattakaraṇakāle ca pana “akkhi me bhinna”nti tuṇhī anisīditvā ekena hatthena akkhiṃ gahetvā ekena hatthena",
  "atk-s0502a0:1793_23": "muṭṭhisammuñjaniṃ ādāya vaccakuṭiñca mukhadhovanaṭṭhānañca sammajjitvā mukhadhovanodakañca ṭhapetvā pariveṇaṃ sammajji.",
  "atk-s0502a0:1793_24": "So upajjhāyassa dantakaṭṭhaṃ dadamāno ekeneva hatthena adāsi.",
  "atk-s0502a0:1794_0": "Atha naṃ upajjhāyo āha –",
  "atk-s0502a0:1794_1": "“asikkhito vatāyaṃ sāmaṇero,",
  "atk-s0502a0:1794_2": "ācariyupajjhāyānaṃ ekena hatthena dantakaṭṭhaṃ dātuṃ na vaṭṭatī”ti.",
  "atk-s0502a0:1794_3": "Jānāmahaṃ, bhante,",
  "atk-s0502a0:1794_4": "“na evaṃ vaṭṭatī”ti,",
  "atk-s0502a0:1794_5": "eko pana me hattho na tucchoti.",
  "atk-s0502a0:1794_6": "“Kiṃ sāmaṇerā”ti?",
  "atk-s0502a0:1794_7": "So ādito paṭṭhāya taṃ pavattiṃ ārocesi.",
  "atk-s0502a0:1794_8": "Thero sutvāva saṃviggamānaso “aho vata mayā bhāriyaṃ kammaṃ kata”nti vatvā “khamāhi me,",
  "atk-s0502a0:1794_9": "sappurisa,",
  "atk-s0502a0:1794_10": "nāhametaṃ jānāmi,",
  "atk-s0502a0:1794_11": "avassayo me hohī”ti añjaliṃ paggayha sattavassikadārakassa pādamūle ukkuṭikaṃ nisīdi.",
  "atk-s0502a0:1794_12": "Atha naṃ sāmaṇero āha – “nāhaṃ, bhante,",
  "atk-s0502a0:1794_13": "etadatthāya kathesiṃ,",
  "atk-s0502a0:1794_14": "tumhākaṃ cittaṃ anurakkhantena mayā evaṃ vuttaṃ nevettha tumhākaṃ doso atthi,",
  "atk-s0502a0:1794_15": "na mayhaṃ.",
  "atk-s0502a0:1794_16": "Vaṭṭasseveso doso,",
  "atk-s0502a0:1794_17": "mā cintayittha,",
  "atk-s0502a0:1794_18": "mayā tumhākaṃ vippaṭisāraṃ rakkhanteneva nārocita”nti.",
  "atk-s0502a0:1794_19": "Thero sāmaṇerena assāsiyamānopi anassāsitvā uppannasaṃvego sāmaṇerassa bhaṇḍakaṃ gahetvā satthu santikaṃ pāyāsi.",
  "atk-s0502a0:1794_20": "Satthāpissa āgamanaṃ olokentova nisīdi.",
  "atk-s0502a0:1794_21": "So gantvā satthāraṃ vanditvā satthārā saddhiṃ paṭisammodanaṃ katvā “khamanīyaṃ te bhikkhu,",
  "atk-s0502a0:1794_22": "kiñci atirekaṃ aphāsukaṃ atthī”ti pucchito āha –",
  "atk-s0502a0:1794_23": "“khamanīyaṃ, bhante,",
  "atk-s0502a0:1794_24": "natthi me kiñci atirekaṃ aphāsukaṃ,",
  "atk-s0502a0:1794_25": "apica kho pana me ayaṃ daharasāmaṇero viya añño atirekaguṇo na diṭṭhapubbo”ti.",
  "atk-s0502a0:1794_26": "“Kiṃ pana iminā kataṃ bhikkhū”ti.",
  "atk-s0502a0:1794_27": "So ādito paṭṭhāya sabbaṃ taṃ pavattiṃ bhagavato ārocento āha – “evaṃ, bhante,",
  "atk-s0502a0:1794_28": "mayā khamāpiyamāno maṃ evaṃ vadesi ‘nevettha tumhākaṃ doso atthi,",
  "atk-s0502a0:1794_29": "na mayhaṃ.",
  "atk-s0502a0:1794_30": "Vaṭṭasseveso doso,",
  "atk-s0502a0:1794_31": "tumhe mā cintayitthā’ti,",
  "atk-s0502a0:1794_32": "iti maṃ assāsesiyeva,",
  "atk-s0502a0:1794_33": "mayi neva kopaṃ,",
  "atk-s0502a0:1794_34": "na dosamakāsi, na me, bhante,",
  "atk-s0502a0:1794_35": "evarūpo guṇasampanno diṭṭhapubbo”ti.",
  "atk-s0502a0:1794_36": "Atha naṃ satthā “bhikkhu khīṇāsavā nāma na kassaci kuppanti,",
  "atk-s0502a0:1794_37": "na dussanti,",
  "atk-s0502a0:1794_38": "santindriyā santamānasāva hontī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1795_0": "96.",
  "atk-s0502a0:1796_0": "“Santaṃ tassa manaṃ hoti, santā vācā ca kamma ca;",
  "atk-s0502a0:1797_0": "Sammadaññā vimuttassa, upasantassa tādino”ti.",
  "atk-s0502a0:1798_0": "Tattha santaṃ tassāti tassa khīṇāsavasāmaṇerassa abhijjhādīnaṃ abhāvena manaṃ santameva hoti upasantaṃ nibbutaṃ.",
  "atk-s0502a0:1798_1": "Tathā musāvādādīnaṃ abhāvena vācā ca pāṇātipātādīnaṃ abhāvena kāyakammañca santameva hoti.",
  "atk-s0502a0:1798_2": "Sammadaññā vimuttassāti nayena hetunā jānitvā pañcahi vimuttīhi vimuttassa.",
  "atk-s0502a0:1798_3": "Upasantassāti abbhantare rāgādīnaṃ upasamena upasantassa.",
  "atk-s0502a0:1798_4": "Tādinoti tathārūpassa guṇasampannassāti.",
  "atk-s0502a0:1799_0": "Desanāvasāne kosambivāsītissatthero saha paṭisambhidāhi arahattaṃ pāpuṇi.",
  "atk-s0502a0:1799_1": "Sesamahājanassāpi sātthikā dhammadesanā ahosīti.",
  "atk-s0502a0:1800_0": "Kosambivāsītissattherasāmaṇeravatthu sattamaṃ.",
  "atk-s0502a0:1801_0": "8. Sāriputtattheravatthu",
  "atk-s0502a0:1802_0": "Assaddhoti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:1803_0": "Ekasmiñhi samaye tiṃsamattā āraññakā bhikkhū satthu santikaṃ āgantvā vanditvā nisīdiṃsu.",
  "atk-s0502a0:1803_1": "Satthā tesaṃ saha paṭisambhidāhi arahattassūpanissayaṃ disvā sāriputtattheraṃ āmantetvā “saddahasi tvaṃ,",
  "atk-s0502a0:1803_2": "sāriputta,",
  "atk-s0502a0:1803_3": "saddhindriyaṃ bhāvitaṃ bahulīkataṃ amatogadhaṃ hoti amatapariyosāna”nti evaṃ pañcindriyāni ārabbha pañhaṃ pucchi.",
  "atk-s0502a0:1803_4": "Thero “na khvāhaṃ, bhante,",
  "atk-s0502a0:1803_5": "ettha bhagavato saddhāya gacchāmi,",
  "atk-s0502a0:1803_6": "saddhindriyaṃ…pe…",
  "atk-s0502a0:1803_7": "amatapariyosānaṃ.",
  "atk-s0502a0:1803_8": "Yesañhetaṃ, bhante,",
  "atk-s0502a0:1803_9": "aññātaṃ assa adiṭṭhaṃ aviditaṃ asacchikataṃ aphassitaṃ paññāya,",
  "atk-s0502a0:1803_10": "te tattha paresaṃ saddhāya gaccheyyuṃ.",
  "atk-s0502a0:1803_11": "Saddhindriyaṃ…pe…",
  "atk-s0502a0:1803_12": "amatapariyosāna”nti evaṃ taṃ pañhaṃ byākāsi.",
  "atk-s0502a0:1803_13": "Taṃ sutvā bhikkhū kathaṃ samuṭṭhāpesuṃ “sāriputtatthero micchāgahaṇaṃ neva vissajjesi,",
  "atk-s0502a0:1803_14": "ajjāpi sammāsambuddhassa na saddahatiyevā”ti.",
  "atk-s0502a0:1803_15": "Taṃ sutvā satthā “kiṃ nāmetaṃ,",
  "atk-s0502a0:1803_16": "bhikkhave, vadetha.",
  "atk-s0502a0:1803_17": "Ahañhi ‘pañcindriyāni abhāvetvā samathavipassanaṃ avaḍḍhetvā maggaphalāni sacchikātuṃ samattho nāma atthīti saddahasi tvaṃ sāriputto’ti pucchiṃ.",
  "atk-s0502a0:1803_18": "So ‘evaṃ sacchikaronto atthi nāmāti na saddahāmi,",
  "atk-s0502a0:1803_19": "bhante’ti kathesi.",
  "atk-s0502a0:1803_20": "Na dinnassa vā katassa vā phalaṃ vipākaṃ na saddahati,",
  "atk-s0502a0:1803_21": "nāpi buddhādīnaṃ guṇaṃ na saddahati.",
  "atk-s0502a0:1803_22": "Eso pana attanā paṭividdhesu jhānavipassanāmaggaphaladhammesu paresaṃ saddhāya na gacchati.",
  "atk-s0502a0:1803_23": "Tasmā anupavajjo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1804_0": "97.",
  "atk-s0502a0:1805_0": "“Assaddho akataññū ca, sandhicchedo ca yo naro,",
  "atk-s0502a0:1806_0": "Hatāvakāso vantāso, sa ve uttamaporiso”ti.",
  "atk-s0502a0:1807_0": "Tassatho –",
  "atk-s0502a0:1807_1": "attano paṭividdhaguṇaṃ paresaṃ kathāya na saddahatīti assaddho.",
  "atk-s0502a0:1807_2": "Akataṃ nibbānaṃ jānātīti akataññū,",
  "atk-s0502a0:1807_3": "sacchikatanibbānoti attho.",
  "atk-s0502a0:1807_4": "Vaṭṭasandhiṃ,",
  "atk-s0502a0:1807_5": "saṃsārasandhiṃ chinditvā ṭhitoti sandhicchedo.",
  "atk-s0502a0:1807_6": "Kusalākusalakammabījassa khīṇattā nibbattanāvakāso hato assāti hatāvakāso.",
  "atk-s0502a0:1807_7": "Catūhi maggehi kattabbakiccassa katattā,sabbā āsā iminā vantāti vantāso.",
  "atk-s0502a0:1807_8": "So evarūpo naro.",
  "atk-s0502a0:1807_9": "Paṭividdhalokuttaradhammatāya purisesu uttamabhāvaṃ pattoti purisuttamoti.",
  "atk-s0502a0:1808_0": "Gāthāvasāne te āraññakā tiṃsamattā bhikkhū saha paṭisambhidāhi arahattaṃ pāpuṇiṃsu.",
  "atk-s0502a0:1808_1": "Sesajanassāpi satthikā dhammadesanā ahosīti.",
  "atk-s0502a0:1809_0": "Sāriputtattheravatthu aṭṭhamaṃ.",
  "atk-s0502a0:1810_0": "9. Khadiravaniyarevatattheravatthu",
  "atk-s0502a0:1811_0": "Gāme vāti imaṃ dhammadesanaṃ satthā jetavane viharanto khadiravaniyarevatattheraṃ ārabbha kathesi.",
  "atk-s0502a0:1812_0": "Āyasmā hi sāriputto sattāsītikoṭidhanaṃ pahāya pabbajitvā cālā, upacālā,",
  "atk-s0502a0:1812_1": "sīsūpacālāti tisso bhaginiyo,",
  "atk-s0502a0:1812_2": "cundo upasenoti ime dve ca bhātaro pabbājesi.",
  "atk-s0502a0:1812_3": "Revatakumāro ekova gehe avasiṭṭho.",
  "atk-s0502a0:1812_4": "Athassa mātā cintesi –",
  "atk-s0502a0:1812_5": "“mama putto upatisso ettakaṃ dhanaṃ pahāya pabbajitvā tisso ca bhaginiyo dve ca bhātaro pabbājesi,",
  "atk-s0502a0:1812_6": "revato ekova avaseso.",
  "atk-s0502a0:1812_7": "Sace imampi pabbājessati,",
  "atk-s0502a0:1812_8": "ettakaṃ no dhanaṃ nassissati,",
  "atk-s0502a0:1812_9": "kulavaṃso pacchijjissati,",
  "atk-s0502a0:1812_10": "daharakāleyeva naṃ gharāvāsena bandhissāmī”ti.",
  "atk-s0502a0:1812_11": "Sāriputtattheropi paṭikacceva bhikkhū āṇāpesi “sace, āvuso,",
  "atk-s0502a0:1812_12": "revato pabbajitukāmo āgacchati,",
  "atk-s0502a0:1812_13": "āgatamattameva naṃ pabbājeyyātha,",
  "atk-s0502a0:1812_14": "mama mātāpitaro micchādiṭṭhikā,",
  "atk-s0502a0:1812_15": "kiṃ tehi āpucchitehi,",
  "atk-s0502a0:1812_16": "ahameva tassa mātā ca pitā cā”ti.",
  "atk-s0502a0:1812_17": "Mātāpissa revatakumāraṃ sattavassikameva gharabandhanena bandhitukāmā samānajātike kule dārikaṃ vāretvā",
  "atk-s0502a0:1812_18": "divasaṃ vavatthapetvā kumāraṃ maṇḍetvā pasādhetvā mahatā parivārena saddhiṃ ādāya kumārikāya ñātigharaṃ agamāsi.",
  "atk-s0502a0:1812_19": "Atha nesaṃ katamaṅgalānaṃ dvinnampi ñātakesu sannipatitesu udakapātiyaṃ hatthe otāretvā maṅgalāni vatvā",
  "atk-s0502a0:1812_20": "kumārikāya vuḍḍhiṃ ākaṅkhamānā ñātakā “tava ayyikāya diṭṭhadhammaṃ passa,",
  "atk-s0502a0:1812_21": "ayyikā viya ciraṃ jīva,",
  "atk-s0502a0:1812_22": "ammā”ti āhaṃsu.",
  "atk-s0502a0:1812_23": "Revatakumāro “ko nu kho imissā ayyikāya diṭṭhadhammo”ti cintetvā “katarā imissā ayyikā”ti pucchi.",
  "atk-s0502a0:1812_24": "Atha naṃ āhaṃsu, “tāta,",
  "atk-s0502a0:1812_25": "kiṃ na passasi imaṃ vīsavassasatikaṃ khaṇḍadantaṃ palitakesaṃ valittacaṃ tilakāhatagattaṃ gopānasivaṅkaṃ,",
  "atk-s0502a0:1812_26": "esā etissā ayyikā”ti.",
  "atk-s0502a0:1812_27": "“Kiṃ pana ayampi evarūpā bhavissatī”ti?",
  "atk-s0502a0:1812_28": "“Sace jīvissati,",
  "atk-s0502a0:1812_29": "bhavissati, tātā”ti.",
  "atk-s0502a0:1812_30": "So cintesi –",
  "atk-s0502a0:1812_31": "“evarūpampi nāma sarīraṃ jarāya imaṃ vippakāraṃ pāpuṇissati,",
  "atk-s0502a0:1812_32": "imaṃ me bhātarā upatissena diṭṭhaṃ bhavissati,",
  "atk-s0502a0:1812_33": "ajjeva mayā palāyitvā pabbajituṃ vaṭṭatī”ti.",
  "atk-s0502a0:1812_34": "Atha naṃ ñātakā kumārikāya saddhiṃ ekayānaṃ āropetvā ādāya pakkamiṃsu.",
  "atk-s0502a0:1813_0": "So thokaṃ gantvā sarīrakiccaṃ apadisitvā “ṭhapetha tāva yānaṃ,",
  "atk-s0502a0:1813_1": "otaritvā āgamissāmī”ti yānā otaritvā ekasmiṃ gumbe thokaṃ papañcaṃ katvā agamāsi.",
  "atk-s0502a0:1813_2": "Punapi thokaṃ gantvā teneva apadesena otaritvā abhiruhi,",
  "atk-s0502a0:1813_3": "punapi tatheva akāsi.",
  "atk-s0502a0:1813_4": "Athassa ñātakā “addhā imassa uṭṭhānāni vattantī”ti sallakkhetvā nātidaḷhaṃ ārakkhaṃ kariṃsu.",
  "atk-s0502a0:1813_5": "So punapi thokaṃ gantvā teneva apadesena otaritvā “tumhe pājento purato gacchatha,",
  "atk-s0502a0:1813_6": "mayaṃ pacchato saṇikaṃ āgamissāmā”ti vatvā otaritvā gumbābhimukho ahosi.",
  "atk-s0502a0:1813_7": "Ñātakāpissa “pacchato āgamissatī”ti saññāya yānaṃ pājentā gamiṃsu.",
  "atk-s0502a0:1813_8": "Sopi tato palāyitvā ekasmiṃ padese tiṃsamattā bhikkhū vasanti,",
  "atk-s0502a0:1813_9": "tesaṃ santikaṃ gantvā vanditvā āha –",
  "atk-s0502a0:1813_10": "“pabbājetha maṃ,",
  "atk-s0502a0:1813_11": "bhante”ti. “Āvuso,",
  "atk-s0502a0:1813_12": "tvaṃ sabbālaṅkārapaṭimaṇḍito,",
  "atk-s0502a0:1813_13": "mayaṃ te rājaputtabhāvaṃ vā amaccaputtabhāvaṃ vā na jānāma,",
  "atk-s0502a0:1813_14": "kathaṃ pabbājessāmā”ti?",
  "atk-s0502a0:1813_15": "“Tumhe maṃ, bhante,",
  "atk-s0502a0:1813_16": "na jānāthā”ti?",
  "atk-s0502a0:1813_17": "“Na jānāmāvuso”ti.",
  "atk-s0502a0:1813_18": "“Ahaṃ upatissassa kaniṭṭhabhātiko”ti.",
  "atk-s0502a0:1813_19": "“Ko esa upatisso nāmā”ti? “Bhante,",
  "atk-s0502a0:1813_20": "bhaddantā mama bhātaraṃ ‘sāriputto’ti vadanti,",
  "atk-s0502a0:1813_21": "tasmā mayā ‘upatisso’ti vutte na jānantī”ti.",
  "atk-s0502a0:1813_22": "“Kiṃ pana tvaṃ sāriputtattherassa kaniṭṭhabhātiko”ti? “Āma,",
  "atk-s0502a0:1813_23": "bhante”ti.",
  "atk-s0502a0:1813_24": "“Tena hi ehi,",
  "atk-s0502a0:1813_25": "bhātarā te anuññātamevā”ti vatvā bhikkhū tassa ābharaṇāni omuñcāpetvā ekamantaṃ ṭhapetvā taṃ pabbājetvā therassa sāsanaṃ pahiṇiṃsu.",
  "atk-s0502a0:1813_26": "Thero taṃ sutvā bhagavato ārocesi – “bhante,",
  "atk-s0502a0:1813_27": "‘āraññikabhikkhūhi kira revato pabbājito’ti sāsanaṃ pahiṇiṃsu,",
  "atk-s0502a0:1813_28": "gantvā taṃ passitvā āgamissāmī”ti.",
  "atk-s0502a0:1813_29": "Satthā “adhivāsehi tāva,",
  "atk-s0502a0:1813_30": "sāriputtā”ti gantuṃ na adāsi.",
  "atk-s0502a0:1813_31": "Thero puna katipāhaccayena satthāraṃ āpucchi.",
  "atk-s0502a0:1813_32": "Satthā “adhivāsehi tāva,",
  "atk-s0502a0:1813_33": "sāriputta,",
  "atk-s0502a0:1813_34": "mayampi āgamissāmā”ti neva gantuṃ adāsi.",
  "atk-s0502a0:1814_0": "Sāmaṇeropi “sacāhaṃ idha vasissāmi,",
  "atk-s0502a0:1814_1": "ñātakā maṃ anubandhitvā pakkosissantī”ti tesaṃ bhikkhūnaṃ santike yāva arahattā kammaṭṭhānaṃ uggaṇhitvā",
  "atk-s0502a0:1814_2": "pattacīvaramādāya cārikaṃ caramāno tato tiṃsayojanike ṭhāne khadiravanaṃ gantvā antovasseyeva temāsabbhantare",
  "atk-s0502a0:1814_3": "saha paṭisambhidāhi arahattaṃ pāpuṇi.",
  "atk-s0502a0:1814_4": "Theropi pavāretvā satthāraṃ puna tattha gamanatthāya āpucchi.",
  "atk-s0502a0:1814_5": "Satthā “mayampi gamissāma,",
  "atk-s0502a0:1814_6": "sāriputtā”ti pañcahi bhikkhusatehi saddhiṃ nikkhami.",
  "atk-s0502a0:1814_7": "Thokaṃ gatakāle ānandatthero dvedhāpathe ṭhatvā satthāraṃ āha – “bhante,",
  "atk-s0502a0:1814_8": "revatassa santikaṃ gamanamaggesu ayaṃ parihārapatho saṭṭhiyojaniko manussāvāso,",
  "atk-s0502a0:1814_9": "ayaṃ ujumaggo tiṃsayojaniko amanussapariggahito,",
  "atk-s0502a0:1814_10": "katarena gacchāmā”ti. “Sīvali, pana, ānanda,",
  "atk-s0502a0:1814_11": "amhehi saddhiṃ āgato”ti? “Āma,",
  "atk-s0502a0:1814_12": "bhante”ti. “Sace, sīvali, āgato,",
  "atk-s0502a0:1814_13": "ujumaggameva gaṇhāhī”ti.",
  "atk-s0502a0:1814_14": "Satthā kira “ahaṃ tumhākaṃ yāgubhattaṃ uppādessāmi,",
  "atk-s0502a0:1814_15": "ujumaggaṃ gaṇhāhī”ti avatvā “tesaṃ tesaṃ janānaṃ puññassa vipākadānaṭṭhānaṃ eta”nti ñatvā “sace, sīvali, āgato,",
  "atk-s0502a0:1814_16": "ujumaggaṃ gaṇhāhī”ti āha.",
  "atk-s0502a0:1814_17": "Satthari pana taṃ maggaṃ paṭipanne devatā “amhākaṃ ayyassa sīvalittherassa sakkāraṃ karissāmā”ti cintetvā",
  "atk-s0502a0:1814_18": "ekekayojane vihāre kāretvā ekayojanato uddhaṃ gantuṃ adatvā pāto vuṭṭhāya dibbayāguādīni gahetvā, “ayyo,",
  "atk-s0502a0:1814_19": "no sīvalitthero kahaṃ nisinno”ti vicaranti.",
  "atk-s0502a0:1814_20": "Thero attano abhihaṭaṃ buddhappamukhassa bhikkhusaṅghassa dāpesi.",
  "atk-s0502a0:1814_21": "Evaṃ satthā saparivāro tiṃsayojanikaṃ kantāraṃ sīvalittherassa puññaṃ anubhavamānova āgamāsi.",
  "atk-s0502a0:1814_22": "Revatattheropi satthu āgamanaṃ ñatvā bhagavato gandhakuṭiṃ māpetvā pañca kūṭāgārasatāni,",
  "atk-s0502a0:1814_23": "pañca caṅkamanasatāni,",
  "atk-s0502a0:1814_24": "pañcarattiṭṭhānadivāṭṭhānasatāni ca māpesi.",
  "atk-s0502a0:1814_25": "Satthā tassa santike māsamattameva vasi.",
  "atk-s0502a0:1814_26": "Tasmiṃ vasamānopi sīvalittherasseva puññaṃ anubhavi.",
  "atk-s0502a0:1815_0": "Tattha pana dve mahallakabhikkhū satthu khadiravanaṃ pavisanakāle evaṃ cintayiṃsu –",
  "atk-s0502a0:1815_1": "“ayaṃ bhikkhu ettakaṃ navakammaṃ karonto kiṃ sakkhissati samaṇadhammaṃ kātuṃ,",
  "atk-s0502a0:1815_2": "satthā ‘sāriputtassa kaniṭṭho’ti mukholokanakiccaṃ karonto evarūpassa navakammikassa bhikkhussa santikaṃ āgato”ti.",
  "atk-s0502a0:1815_3": "Satthāpi taṃ divasaṃ paccūsakāle lokaṃ voloketvā te bhikkhū disvā tesaṃ cittācāraṃ aññāsi.",
  "atk-s0502a0:1815_4": "Tasmā tattha māsamattaṃ vasitvā nikkhamanadivase yathā te bhikkhū attano telanāḷiñca udakatumbañca upāhanāni ca pamussanti,",
  "atk-s0502a0:1815_5": "tathā adhiṭṭhahitvā nikkhamanto vihārūpacārato bahi nikkhantakāle iddhiṃ vissajjesi.",
  "atk-s0502a0:1815_6": "Atha te bhikkhū “mayā idañcidañca pamuṭṭhaṃ,",
  "atk-s0502a0:1815_7": "mayāpi pamuṭṭha”nti ubhopi nivattitvā taṃ ṭhānaṃ asallakkhetvā khadirarukkhakaṇṭakehi vijjhamānā vicaritvā",
  "atk-s0502a0:1815_8": "ekasmiṃ khadirarukkhe olambantaṃ attano bhaṇḍakaṃ disvā ādāya pakkamiṃsu.",
  "atk-s0502a0:1815_9": "Satthāpi bhikkhusaṅghaṃ ādāya puna māsamatteneva sīvalittherassa puññaṃ anubhavamāno paṭigantvā pubbārāmaṃ pāvisi.",
  "atk-s0502a0:1816_0": "Atha te mahallakabhikkhū pātova mukhaṃ dhovitvā “āgantukabhattadāyikāya visākhāya gharaṃ yāguṃ pivissāmā”ti",
  "atk-s0502a0:1816_1": "gantvā yāguṃ pivitvā khajjakaṃ khāditvā nisīdiṃsu.",
  "atk-s0502a0:1816_2": "Atha ne visākhā pucchi – “tumhepi, bhante,",
  "atk-s0502a0:1816_3": "satthārā saddhiṃ revatattherassa vasanaṭṭhānaṃ agamitthā”ti. “Āma,",
  "atk-s0502a0:1816_4": "upāsiketi,",
  "atk-s0502a0:1816_5": "ramaṇīyaṃ, bhante,",
  "atk-s0502a0:1816_6": "therassa vasanaṭṭhāna”nti.",
  "atk-s0502a0:1816_7": "“Kuto tassa ramaṇīyatā setakaṇṭakakhadirarukkhagahanaṃ petānaṃ nivāsanaṭṭhānasadisaṃ upāsike”ti.",
  "atk-s0502a0:1816_8": "Athaññe dve daharabhikkhū āgamiṃsu.",
  "atk-s0502a0:1816_9": "Upāsikā tesampi yāgukhajjakaṃ datvā tatheva paṭipucchi.",
  "atk-s0502a0:1816_10": "Te āhaṃsu –",
  "atk-s0502a0:1816_11": "“na sakkā upāsike vaṇṇetuṃ,",
  "atk-s0502a0:1816_12": "sudhammadevasabhāsadisaṃ iddhiyā abhisaṅkhataṃ viya therassa vasanaṭṭhāna”nti.",
  "atk-s0502a0:1816_13": "Upāsikā cintesi –",
  "atk-s0502a0:1816_14": "“paṭhamaṃ āgatā bhikkhū aññathā vadiṃsu,",
  "atk-s0502a0:1816_15": "ime aññathā vadanti,",
  "atk-s0502a0:1816_16": "paṭhamaṃ āgatā bhikkhū kiñcideva pamussitvā iddhiyā vissaṭṭhakāle paṭinivattitvā gatā bhavissanti,",
  "atk-s0502a0:1816_17": "ime pana iddhiyā abhisaṅkharitvā nimmitakāle gatā bhavissantī”ti attano paṇḍitabhāvena etamatthaṃ ñatvā “satthāraṃ āgatakāle pucchissāmī”ti aṭṭhāsi.",
  "atk-s0502a0:1816_18": "Tato muhuttaṃyeva satthā bhikkhusaṅghaparivuto visākhāya gehaṃ gantvā paññattāsane nisīdi.",
  "atk-s0502a0:1816_19": "Sā buddhappamukhaṃ bhikkhusaṅghaṃ sakkaccaṃ parivisitvā bhattakiccāvasāne satthāraṃ vanditvā paṭipucchi – “bhante,",
  "atk-s0502a0:1816_20": "tumhehi saddhiṃ gatabhikkhūsu ekacce revatattherassa vasanaṭṭhānaṃ ‘khadiragahanaṃ arañña’nti vadanti,",
  "atk-s0502a0:1816_21": "ekacce ‘ramaṇīya’nti,",
  "atk-s0502a0:1816_22": "kiṃ nu kho eta”nti?",
  "atk-s0502a0:1816_23": "Taṃ sutvā satthā “upāsike gāmo vā hotu araññaṃ vā,",
  "atk-s0502a0:1816_24": "yasmiṃ ṭhāne arahanto viharanti,",
  "atk-s0502a0:1816_25": "taṃ ramaṇīyamevā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1817_0": "98.",
  "atk-s0502a0:1818_0": "“Gāme vā yadi vāraññe, ninne vā yadi vā thale;",
  "atk-s0502a0:1819_0": "Yattha arahanto viharanti, taṃ bhūmirāmaṇeyyaka”nti.",
  "atk-s0502a0:1820_0": "Tattha kiñcāpi arahanto gāmante kāyavivekaṃ na labhanti,",
  "atk-s0502a0:1820_1": "cittavivekaṃ pana labhanteva.",
  "atk-s0502a0:1820_2": "Tesañhi dibbapaṭibhāgānipi ārammaṇāni cittaṃ cāletuṃ na sakkonti.",
  "atk-s0502a0:1820_3": "Tasmā gāmo vā hotu araññādīnaṃ vā aññataraṃ,",
  "atk-s0502a0:1820_4": "yattha arahanto viharanti,",
  "atk-s0502a0:1820_5": "taṃ bhūmirāmaṇeyyakanti so bhūmipadeso ramaṇīyo evāti attho.",
  "atk-s0502a0:1821_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1822_0": "Aparena samayena bhikkhū kathaṃ samuṭṭhāpesuṃ – “āvuso,",
  "atk-s0502a0:1822_1": "kena nu kho kāraṇena āyasmā sīvalitthero sattadivasasattamāsādhikāni satta vassāni mātu kucchiyaṃ vasi,",
  "atk-s0502a0:1822_2": "kena niraye pacci,",
  "atk-s0502a0:1822_3": "kena nissandena lābhaggayasaggappatto jāto”ti?",
  "atk-s0502a0:1822_4": "Satthā taṃ kathaṃ sutvā,",
  "atk-s0502a0:1822_5": "“bhikkhave,",
  "atk-s0502a0:1822_6": "kiṃ kathethā”ti pucchitvā, “bhante,",
  "atk-s0502a0:1822_7": "idaṃ nāmā”ti vutte tassāyasmato pubbakammaṃ kathento āha –",
  "atk-s0502a0:1823_0": "Bhikkhave,",
  "atk-s0502a0:1823_1": "ito ekanavutikappe vipassī bhagavā loke uppajjitvā ekasmiṃ samaye janapadacārikaṃ caritvā pitu nagaraṃ paccāgamāsi.",
  "atk-s0502a0:1823_2": "Rājā buddhappamukhassa bhikkhusaṅghassa āgantukadānaṃ sajjetvā nāgarānaṃ sāsanaṃ pesesi “āgantvā mayhaṃ dāne sahāyakā hontū”ti.",
  "atk-s0502a0:1823_3": "Te tathā katvā “raññā dinnadānato atirekataraṃ dassāmā”ti satthāraṃ nimantetvā punadivase dānaṃ paṭiyādetvā rañño sāsanaṃ pahiṇiṃsu.",
  "atk-s0502a0:1823_4": "Rājā āgantvā tesaṃ dānaṃ disvā “ito adhikataraṃ dassāmī”ti punadivasatthāya satthāraṃ nimantesi,",
  "atk-s0502a0:1823_5": "neva rājā nāgare parājetuṃ sakkhi,",
  "atk-s0502a0:1823_6": "na nāgarā rājānaṃ.",
  "atk-s0502a0:1823_7": "Nāgarā chaṭṭhe vāre “sve dāni yathā ‘imasmiṃ dāne idaṃ nāma natthī’ti na sakkā hoti vattuṃ,",
  "atk-s0502a0:1823_8": "evaṃ dānaṃ dassāmā”ti cintetvā punadivase dānaṃ paṭiyādetvā “kiṃ nu kho ettha natthī”ti olokentā allamadhumeva na addasaṃsu.",
  "atk-s0502a0:1823_9": "Pakkamadhu pana bahuṃ atthi.",
  "atk-s0502a0:1823_10": "Te allamadhussatthāya catūsu nagaradvāresu cattāri kahāpaṇasahassāni gāhāpetvā pahiṇiṃsu.",
  "atk-s0502a0:1823_11": "Atheko janapadamanusso gāmabhojakaṃ passituṃ āgacchanto antarāmagge madhupaṭalaṃ disvā makkhikā palāpetvā",
  "atk-s0502a0:1823_12": "sākhaṃ chinditvā sākhādaṇḍakeneva saddhiṃ madhupaṭalaṃ ādāya “gāmabhojakassa dassāmī”ti nagaraṃ pāvisi.",
  "atk-s0502a0:1823_13": "Madhuatthāya gato taṃ disvā, “ambho,",
  "atk-s0502a0:1823_14": "vikkiṇiyaṃ madhu”nti pucchi.",
  "atk-s0502a0:1823_15": "“Na vikkiṇiyaṃ, sāmī”ti. “Handa,",
  "atk-s0502a0:1823_16": "imaṃ kahāpaṇaṃ gahetvā dehī”ti.",
  "atk-s0502a0:1823_17": "So cintesi –",
  "atk-s0502a0:1823_18": "“imaṃ madhupaṭalaṃ pādamattampi na agghati,",
  "atk-s0502a0:1823_19": "ayaṃ pana kahāpaṇaṃ deti.",
  "atk-s0502a0:1823_20": "Bahukahāpaṇako maññe,",
  "atk-s0502a0:1823_21": "mayā vaḍḍhetuṃ vaṭṭatī”ti.",
  "atk-s0502a0:1823_22": "Atha naṃ “na demī”ti āha,",
  "atk-s0502a0:1823_23": "“tena hi dve kahāpaṇe gaṇhāhī”ti.",
  "atk-s0502a0:1823_24": "“Dvīhipi na demī”ti.",
  "atk-s0502a0:1823_25": "Evaṃ tāva vaḍḍhesi,",
  "atk-s0502a0:1823_26": "yāva so “tena hi idaṃ sahassaṃ gaṇhāhī”ti bhaṇḍikaṃ upanesi.",
  "atk-s0502a0:1824_0": "Atha naṃ so āha –",
  "atk-s0502a0:1824_1": "“kiṃ nu kho tvaṃ ummattako,",
  "atk-s0502a0:1824_2": "udāhu kahāpaṇānaṃ ṭhapanokāsaṃ na labhasi,",
  "atk-s0502a0:1824_3": "pādampi na agghanakaṃ madhuṃ ‘sahassaṃ gahetvā dehī’ti vadasi,",
  "atk-s0502a0:1824_4": "‘kiṃ nāmeta”’nti?",
  "atk-s0502a0:1824_5": "‘Jānāmahaṃ, bho,",
  "atk-s0502a0:1824_6": "iminā pana me kammaṃ atthi,",
  "atk-s0502a0:1824_7": "tenevaṃ vadāmī’ti.",
  "atk-s0502a0:1824_8": "“Kiṃ kammaṃ, sāmī”ti?",
  "atk-s0502a0:1824_9": "“Amhehi vipassībuddhassa aṭṭhasaṭṭhisamaṇasahassaparivārassa mahādānaṃ sajjitaṃ,",
  "atk-s0502a0:1824_10": "tatrekaṃ allamadhumeva natthi,",
  "atk-s0502a0:1824_11": "tasmā evaṃ gaṇhāmī”ti. Evaṃ, sante,",
  "atk-s0502a0:1824_12": "nāhaṃ mūlena dassāmi,",
  "atk-s0502a0:1824_13": "sace “ahampi dāne pattiṃ labhissāmi,",
  "atk-s0502a0:1824_14": "dassāmī”ti.",
  "atk-s0502a0:1824_15": "So gantvā nāgarānaṃ tamatthaṃ ārocesi.",
  "atk-s0502a0:1824_16": "Nāgarā tassa saddhāya balavabhāvaṃ ñatvā, “sādhu,",
  "atk-s0502a0:1824_17": "pattiko hotū”ti paṭijāniṃsu,",
  "atk-s0502a0:1824_18": "te buddhappamukhaṃ bhikkhusaṅghaṃ nisīdāpetvā yāgukhajjakaṃ datvā mahatiṃ suvaṇṇapātiṃ āharāpetvā madhupaṭalaṃ pīḷāpesuṃ.",
  "atk-s0502a0:1824_19": "Teneva manussena paṇṇākāratthāya dadhivārakopi āhaṭo atthi,",
  "atk-s0502a0:1824_20": "so tampi dadhiṃ pātiyaṃ ākiritvā tena madhunā saṃsanditvā buddhappamukhassa bhikkhusaṅghassa ādito paṭṭhāya adāsi.",
  "atk-s0502a0:1824_21": "Taṃ yāvadatthaṃ gaṇhantānaṃ sabbesaṃ pāpuṇi uttarimpi avasiṭṭhaṃ ahosiyeva.",
  "atk-s0502a0:1824_22": "“Evaṃ thokaṃ madhu kathaṃ tāva bahūnaṃ pāpuṇī”ti na cintetabbaṃ.",
  "atk-s0502a0:1824_23": "Tañhi buddhānubhāvena pāpuṇi.",
  "atk-s0502a0:1824_24": "Buddhavisayo na cintetabbo.",
  "atk-s0502a0:1824_25": "Cattāri hi “acinteyyānī”ti vuttāni.",
  "atk-s0502a0:1824_26": "Tāni cintento ummādasseva bhāgī hotīti.",
  "atk-s0502a0:1824_27": "So puriso ettakaṃ kammaṃ katvā āyupariyosāne devaloke nibbattitvā ettakaṃ kālaṃ saṃsaranto ekasmiṃ samaye",
  "atk-s0502a0:1824_28": "devalokā cavitvā bārāṇasiyaṃ rājakule nibbatto pitu accayena rajjaṃ pāpuṇi.",
  "atk-s0502a0:1824_29": "So “ekaṃ nagaraṃ gaṇhissāmī”ti gantvā parivāresi,",
  "atk-s0502a0:1824_30": "nāgarānañca sāsanaṃ pahiṇi “rajjaṃ vā me dentu yuddhaṃ vā”ti.",
  "atk-s0502a0:1824_31": "Te “neva rajjaṃ dassāma,",
  "atk-s0502a0:1824_32": "na yuddha”nti vatvā cūḷadvārehi nikkhamitvā dārūdakādīni āharanti,",
  "atk-s0502a0:1824_33": "sabbakiccāni karonti.",
  "atk-s0502a0:1825_0": "Itaropi cattāri mahādvārāni rakkhanto sattamāsādhikāni satta vassāni nagaraṃ uparundhi.",
  "atk-s0502a0:1825_1": "Athassa mātā “kiṃ me putto karotī”ti pucchitvā “idaṃ nāma devī”ti taṃ pavattiṃ sutvā “bālo mama putto,",
  "atk-s0502a0:1825_2": "gacchatha,",
  "atk-s0502a0:1825_3": "tassa ‘cūḷadvārānipi pidhāya nagaraṃ uparundhatū’ti vadethā”ti.",
  "atk-s0502a0:1825_4": "So mātu sāsanaṃ sutvā tathā akāsi.",
  "atk-s0502a0:1825_5": "Nāgarāpi bahi nikkhamituṃ alabhantā sattame divase attano rājānaṃ māretvā tassa rajjaṃ adaṃsu.",
  "atk-s0502a0:1825_6": "So imaṃ kammaṃ katvā āyupariyosāne avīcimhi nibbattitvā yāvāyaṃ pathavī yojanamattaṃ ussannā,",
  "atk-s0502a0:1825_7": "tāva niraye paccitvā catunnaṃ cūḷadvārānaṃ pidahitattā tato cuto tassā eva mātu kucchismiṃ paṭisandhiṃ",
  "atk-s0502a0:1825_8": "gahetvā sattamāsādhikāni satta vassāni antokucchismiṃ vasitvā satta divasāni yonimukhe tiriyaṃ nipajji.  Evaṃ,",
  "atk-s0502a0:1825_9": "bhikkhave, sīvali,",
  "atk-s0502a0:1825_10": "tadā nagaraṃ uparundhitvā gahitakammena ettakaṃ kālaṃ niraye paccitvā catunnaṃ cūḷadvārānaṃ pidahitattā",
  "atk-s0502a0:1825_11": "tato cuto tassā eva mātu kucchiyaṃ paṭisandhiṃ gahetvā ettakaṃ kālaṃ kucchiyaṃ vasi.",
  "atk-s0502a0:1825_12": "Navamadhuno dinnattā lābhaggayasaggappatto jātoti.",
  "atk-s0502a0:1826_0": "Punekadivasaṃ bhikkhū kathaṃ samuṭṭhāpesuṃ –",
  "atk-s0502a0:1826_1": "“aho sāmaṇerassa lābho,",
  "atk-s0502a0:1826_2": "aho puññaṃ,",
  "atk-s0502a0:1826_3": "yena ekakena pañcannaṃ bhikkhusatānaṃ pañcakūṭāgārasatādīni katānī”ti.",
  "atk-s0502a0:1826_4": "Satthā āgantvā “kāya nuttha,",
  "atk-s0502a0:1826_5": "bhikkhave,",
  "atk-s0502a0:1826_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1826_7": "“bhikkhave,",
  "atk-s0502a0:1826_8": "mayhaṃ puttassa neva puññaṃ atthi, na pāpaṃ,",
  "atk-s0502a0:1826_9": "ubhayamassa pahīna”nti vatvā brāhmaṇavagge imaṃ gāthamāha –",
  "atk-s0502a0:1827_0": "“Yodha puññañca pāpañca, ubho saṅgamupaccagā;",
  "atk-s0502a0:1828_0": "Asokaṃ virajaṃ suddhaṃ, tamahaṃ brūmi brāhmaṇa”nti. ;",
  "atk-s0502a0:1829_0": "Khadiravaniyarevatattheravatthu navamaṃ.",
  "atk-s0502a0:1830_0": "10. Aññataraitthivatthu",
  "atk-s0502a0:1831_0": "Ramaṇīyānīti imaṃ dhammadesanaṃ satthā jetavane viharanto aññataraṃ itthiṃ ārabbha kathesi.",
  "atk-s0502a0:1832_0": "Eko kira piṇḍapātiko bhikkhu satthu santike kammaṭṭhānaṃ gahetvā ekaṃ jiṇṇauyyānaṃ pavisitvā samaṇadhammaṃ karoti.",
  "atk-s0502a0:1832_1": "Ekā nagarasobhinī itthī purisena saddhiṃ “ahaṃ asukaṭṭhānaṃ nāma gamissāmi,",
  "atk-s0502a0:1832_2": "tvaṃ tattha āgaccheyyāsī”ti saṅketaṃ katvā agamāsi.",
  "atk-s0502a0:1832_3": "So puriso nāgacchi.",
  "atk-s0502a0:1832_4": "Sā tassa āgamanamaggaṃ olokentī taṃ adisvā ukkaṇṭhitvā ito cito ca vicaramānā taṃ uyyānaṃ pavisitvā theraṃ",
  "atk-s0502a0:1832_5": "pallaṅkaṃ ābhujitvā nisinnaṃ disvā ito cito ca olokayamānā aññaṃ kañci adisvā “ayañca puriso eva,",
  "atk-s0502a0:1832_6": "imassa cittaṃ pamohessāmī”ti tassa purato ṭhatvā punappunaṃ nivatthasāṭakaṃ mocetvā nivāseti,",
  "atk-s0502a0:1832_7": "kese muñcitvā bandhati,",
  "atk-s0502a0:1832_8": "pāṇiṃ paharitvā hasati.",
  "atk-s0502a0:1832_9": "Therassa saṃvego uppajjitvā sakalasarīraṃ phari.",
  "atk-s0502a0:1832_10": "So “kiṃ nu kho ida”nti cintesi.",
  "atk-s0502a0:1832_11": "Satthāpi “mama santike kammaṭṭhānaṃ gahetvā ‘samaṇadhammaṃ karissāmī’ti gatassa bhikkhuno kā nu kho pavattī”ti",
  "atk-s0502a0:1832_12": "upadhārento taṃ itthiṃ disvā tassā anācārakiriyaṃ,",
  "atk-s0502a0:1832_13": "therassa ca saṃveguppattiṃ ñatvā gandhakuṭiyaṃ nisinnova tena saddhiṃ kathesi – “bhikkhu,",
  "atk-s0502a0:1832_14": "kāmagavesakānaṃ aramaṇaṭṭhānameva vītarāgānaṃ ramaṇaṭṭhānaṃ hotī”ti.",
  "atk-s0502a0:1832_15": "Evañca pana vatvā obhāsaṃ pharitvā tassa dhammaṃ desento imaṃ gāthamāha –",
  "atk-s0502a0:1833_0": "99.",
  "atk-s0502a0:1834_0": "“Ramaṇīyāni araññāni, yattha na ramatī jano;",
  "atk-s0502a0:1835_0": "Vītarāgā ramissanti, na te kāmagavesino”ti.",
  "atk-s0502a0:1836_0": "Tattha araññānīti supupphitataruvanasaṇḍapaṭimaṇḍitāni vimalasalilasampannāni araññāni nāma ramaṇīyāni.",
  "atk-s0502a0:1836_1": "Yatthāti yesu araññesu vikasitesu padumavanesu gāmamakkhikā viya kāmagavesako jano na ramati.",
  "atk-s0502a0:1836_2": "Vītarāgāti vigatarāgā pana khīṇāsavā nāma bhamaramadhukarā viya padumavanesu tathārūpesu araññesu ramissanti.",
  "atk-s0502a0:1836_3": "Kiṃ kāraṇā?",
  "atk-s0502a0:1836_4": "Na te kāmapavesino,",
  "atk-s0502a0:1836_5": "yasmā te kāmagavesino na hontīti attho.",
  "atk-s0502a0:1837_0": "Desanāvasāne so thero yathānisinnova saha paṭisambhidāhi arahattaṃ pāpuṇitvā ākāsenāgantvā thutiṃ karonto tathāgatassa pāde vanditvā agamāsīti.",
  "atk-s0502a0:1838_0": "Aññataraitthivatthu dasamaṃ.",
  "atk-s0502a0:1839_0": "Arahantavaggavaṇṇanā niṭṭhitā.",
  "atk-s0502a0:1840_0": "Sattamo vaggo.",
  "atk-s0502a0:1841_0": "8. Sahassavaggo",
  "atk-s0502a0:1842_0": "1. Tambadāṭhikacoraghātakavatthu",
  "atk-s0502a0:1843_0": "Sahassamapi ce vācāti imaṃ dhammadesanaṃ satthā veḷuvane viharanto tambadāṭhikacoraghātakaṃ ārabbha kathesi.",
  "atk-s0502a0:1844_0": "Ekūnapañcasatā kira corā gāmaghātakādīni karontā jīvikaṃ kappesuṃ.",
  "atk-s0502a0:1844_1": "Atheko puriso nibbiddhapiṅgalo tambadāṭhiko tesaṃ santikaṃ gantvā “ahampi tumhehi saddhiṃ jīvissāmī”ti āha.",
  "atk-s0502a0:1844_2": "Atha naṃ corajeṭṭhakassa dassetvā “ayampi amhākaṃ santike vasituṃ icchatī”ti āhaṃsu.",
  "atk-s0502a0:1844_3": "Atha naṃ corajeṭṭhako oloketvā “ayaṃ mātu thanaṃ chinditvā pitu vā galalohitaṃ nīharitvā khādanasamattho",
  "atk-s0502a0:1844_4": "atikakkhaḷo”ti cintetvā “natthetassa amhākaṃ santike vasanakicca”nti paṭikkhipi.",
  "atk-s0502a0:1844_5": "So evaṃ paṭikkhittopi āgantvā ekaṃ tasseva antevāsikaṃ upaṭṭhahanto ārādhesi.",
  "atk-s0502a0:1844_6": "So taṃ ādāya corajeṭṭhakaṃ upasaṅkamitvā, “sāmi,",
  "atk-s0502a0:1844_7": "bhaddako esa,",
  "atk-s0502a0:1844_8": "amhākaṃ upakārako,",
  "atk-s0502a0:1844_9": "saṅgaṇhatha na”nti yācitvā corajeṭṭhakaṃ paṭicchāpesi.",
  "atk-s0502a0:1844_10": "Athekadivasaṃ nāgarā rājapurisehi saddhiṃ ekato hutvā te core gahetvā vinicchayamahāmaccānaṃ santikaṃ nayiṃsu.",
  "atk-s0502a0:1844_11": "Amaccā tesaṃ pharasunā sīsacchedaṃ āṇāpesuṃ.",
  "atk-s0502a0:1844_12": "Tato “ko nu kho ime māressatī”ti pariyesantā te māretuṃ icchantaṃ kañci adisvā corajeṭṭhakaṃ āhaṃsu –",
  "atk-s0502a0:1844_13": "“tvaṃ ime māretvā jīvitañceva labhissasi sammānañca,",
  "atk-s0502a0:1844_14": "mārehi ne”ti.",
  "atk-s0502a0:1844_15": "Sopi attānaṃ nissāya vasitattā te māretuṃ na icchi.",
  "atk-s0502a0:1844_16": "Etenūpāyena ekūnapañcasate pucchiṃsu,",
  "atk-s0502a0:1844_17": "sabbepi na icchiṃsu.",
  "atk-s0502a0:1844_18": "Sabbapacchā taṃ nibbiddhapiṅgalaṃ tambadāṭhikaṃ pucchiṃsu.",
  "atk-s0502a0:1844_19": "So “sādhū”ti sampaṭicchitvā te sabbepi māretvā jīvitañceva sammānañca labhi.",
  "atk-s0502a0:1844_20": "Etenūpāyena nagarassa dakkhiṇatopi pañca corasatāni ānetvā amaccānaṃ dassetvā tehi tesampi sīsacchede",
  "atk-s0502a0:1844_21": "āṇatte corajeṭṭhakaṃ ādiṃ katvā pucchantā kañci māretuṃ icchantaṃ adisvā “purimadivase eko puriso pañcasate",
  "atk-s0502a0:1844_22": "core māresi,",
  "atk-s0502a0:1844_23": "kahaṃ nu kho so”ti.",
  "atk-s0502a0:1844_24": "“Asukaṭṭhāne amheti diṭṭho”ti vutte taṃ pakkosāpetvā “ime mārehi,",
  "atk-s0502a0:1844_25": "sammānaṃ lacchasī”ti āṇāpesuṃ.",
  "atk-s0502a0:1844_26": "So “sādhū”ti sampaṭicchitvā te sabbepi māretvā sammānaṃ labhi.",
  "atk-s0502a0:1844_27": "Atha naṃ “bhaddako ayaṃ puriso,",
  "atk-s0502a0:1844_28": "nibaddhaṃ coraghātakameva etaṃ karissāmā”ti mantetvā tassa taṃ ṭhānantaraṃ datvāva sammānaṃ kariṃsu.",
  "atk-s0502a0:1844_29": "So pacchimadisatopi uttaradisatopi ānīte pañcasate pañcasate core ghātesiyeva.",
  "atk-s0502a0:1844_30": "Evaṃ catūhi disāhi ānītāni dve sahassāni māretvā tato paṭṭhāya devasikaṃ ekaṃ dveti ānīte te manusse",
  "atk-s0502a0:1844_31": "māretvā pañcapaṇṇāsa saṃvaccharāni coraghātakakammaṃ akāsi.",
  "atk-s0502a0:1845_0": "So mahallakakāle ekappahāreneva sīsaṃ chindituṃ na sakkoti,",
  "atk-s0502a0:1845_1": "dve tayo vāre paharanto manusse kilameti.",
  "atk-s0502a0:1845_2": "Nāgarā cintayiṃsu –",
  "atk-s0502a0:1845_3": "“aññopi coraghātako uppajjissati,",
  "atk-s0502a0:1845_4": "ayaṃ ativiya manusse kilameti,",
  "atk-s0502a0:1845_5": "kiṃ iminā”ti tassa taṃ ṭhānantaraṃ hariṃsu.",
  "atk-s0502a0:1845_6": "So pubbe coraghātakakammaṃ karonto “ahatasāṭake nivāsetuṃ,",
  "atk-s0502a0:1845_7": "navasappinā saṅkhataṃ khīrayāguṃ pivituṃ,",
  "atk-s0502a0:1845_8": "sumanapupphāni pilandhituṃ,",
  "atk-s0502a0:1845_9": "gandhe vilimpitu”nti imāni cattāri na labhi.",
  "atk-s0502a0:1845_10": "So ṭhānā cāvitadivase “khīrayāguṃ me pacathā”ti vatvā ahatavatthasumanamālāvilepanāni gāhāpetvā nadiṃ",
  "atk-s0502a0:1845_11": "gantvā nhatvā ahatavatthāni nivāsetvā mālā pilandhitvā gandhehi anulittagatto gehaṃ āgantvā nisīdi.",
  "atk-s0502a0:1845_12": "Athassa navasappinā saṅkhataṃ khīrayāguṃ purato ṭhapetvā hatthadhovanodakaṃ āhariṃsu.",
  "atk-s0502a0:1845_13": "Tasmiṃ khaṇe sāriputtatthero samāpattito vuṭṭhāya “kattha nu kho ajja mayā gantabba”nti attano bhikkhācāraṃ",
  "atk-s0502a0:1845_14": "olokento tassa gehe khīrayāguṃ disvā “karissati nu kho me puriso saṅgaha”nti upadhārento “maṃ disvā mama",
  "atk-s0502a0:1845_15": "saṅgahaṃ karissati,",
  "atk-s0502a0:1845_16": "karitvā ca pana mahāsampattiṃ labhissati ayaṃ kulaputto”ti ñatvā cīvaraṃ pārupitvā pattaṃ ādāya tassa gehadvāre ṭhitameva attānaṃ dassesi.",
  "atk-s0502a0:1846_0": "So theraṃ disvā pasannacitto cintesi –",
  "atk-s0502a0:1846_1": "“mayā ciraṃ coraghātakakammaṃ kataṃ,",
  "atk-s0502a0:1846_2": "bahū manussā māritā,",
  "atk-s0502a0:1846_3": "idāni me gehe khīrayāgu paṭiyattā,",
  "atk-s0502a0:1846_4": "thero āgantvā mama gehadvāre ṭhito,",
  "atk-s0502a0:1846_5": "idāni mayā ayyassa deyyadhammaṃ dātuṃ vaṭṭatī”ti purato ṭhapitayāguṃ apanetvā theraṃ upasaṅkamitvā vanditvā",
  "atk-s0502a0:1846_6": "antogehe nisīdāpetvā patte khīrayāguṃ ākiritvā navasappiṃ āsiñcitvā theraṃ bījamāno aṭṭhāsi.",
  "atk-s0502a0:1846_7": "Athassa ca dīgharattaṃ aladdhapubbatāya khīrayāguṃ pātuṃ balavaajjhāsayo ahosi.",
  "atk-s0502a0:1846_8": "Thero tassa ajjhāsayaṃ ñatvā “tvaṃ, upāsaka,",
  "atk-s0502a0:1846_9": "attano yāguṃ pivā”ti āha.",
  "atk-s0502a0:1846_10": "So aññassa hatthe bījaniṃ datvā yāguṃ pivi.",
  "atk-s0502a0:1846_11": "Thero bījamānaṃ purisaṃ “gaccha,",
  "atk-s0502a0:1846_12": "upāsakameva bījāhī”ti āha.",
  "atk-s0502a0:1846_13": "So bījiyamāno kucchipūraṃ yāguṃ pivitvā āgantvā theraṃ bījamāno ṭhatvā katāhārakiccassa therassa pattaṃ aggahesi.",
  "atk-s0502a0:1846_14": "Thero tassa anumodanaṃ ārabhi.",
  "atk-s0502a0:1846_15": "So attano cittaṃ therassa dhammadesanānugaṃ kātuṃ nāsakkhi.",
  "atk-s0502a0:1846_16": "Thero sallakkhetvā, “upāsaka,",
  "atk-s0502a0:1846_17": "kasmā cittaṃ desanānugaṃ kātuṃ na sakkosī”ti pucchi. “Bhante,",
  "atk-s0502a0:1846_18": "mayā dīgharattaṃ kakkhaḷakammaṃ kataṃ,",
  "atk-s0502a0:1846_19": "bahū manussā māritā,",
  "atk-s0502a0:1846_20": "tamahaṃ attano kammaṃ anussaranto cittaṃ ayyassa desanānugaṃ kātuṃ nāsakkhi”nti.",
  "atk-s0502a0:1846_21": "Thero “vañcessāmi na”nti cintetvā “kiṃ pana tvaṃ attano ruciyā akāsi,",
  "atk-s0502a0:1846_22": "aññehi kāritosī”ti?",
  "atk-s0502a0:1846_23": "“Rājā maṃ kāresi,",
  "atk-s0502a0:1846_24": "bhante”ti.",
  "atk-s0502a0:1846_25": "“Kiṃ nu kho te, upāsaka,",
  "atk-s0502a0:1846_26": "evaṃ sante akusalaṃ hotī”ti?",
  "atk-s0502a0:1846_27": "Mandadhātuko upāsako therenevaṃ vutte “natthi mayhaṃ akusala”nti saññī hutvā tena hi, “bhante,",
  "atk-s0502a0:1846_28": "dhammaṃ kathethā”ti.",
  "atk-s0502a0:1846_29": "So there anumodanaṃ karonte ekaggacitto hutvā dhammaṃ suṇanto sotāpattimaggassa orato anulomikaṃ khantiṃ nibbattesi.",
  "atk-s0502a0:1846_30": "Theropi anumodanaṃ katvā pakkāmi.",
  "atk-s0502a0:1847_0": "Upāsakaṃ theraṃ anugantvā nivattamānaṃ ekā yakkhinī dhenuvesena āgantvā ure paharitvā māresi.",
  "atk-s0502a0:1847_1": "So kālaṃ katvā tusitapure nibbatti.",
  "atk-s0502a0:1847_2": "Bhikkhū dhammasabhāyaṃ kathaṃ samuṭṭhāpesuṃ “coraghātako pañcapaṇṇāsa vassāni kakkhaḷakammaṃ katvā ajjeva tato mutto,",
  "atk-s0502a0:1847_3": "ajjeva therassa bhikkhaṃ datvā ajjeva kālaṃ kato,",
  "atk-s0502a0:1847_4": "kahaṃ nu kho nibbatto”ti.",
  "atk-s0502a0:1847_5": "Satthā āgantvā “kāya nuttha,",
  "atk-s0502a0:1847_6": "bhikkhave,",
  "atk-s0502a0:1847_7": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1847_8": "“bhikkhave,",
  "atk-s0502a0:1847_9": "tusitapure nibbatto”ti āha. “Kiṃ, bhante, vadetha,",
  "atk-s0502a0:1847_10": "ettakaṃ kālaṃ ettake manusse ghātetvā tusitavimāne nibbatto”ti. “Āma,",
  "atk-s0502a0:1847_11": "bhikkhave,",
  "atk-s0502a0:1847_12": "mahanto tena kalyāṇamitto laddho,",
  "atk-s0502a0:1847_13": "so sāriputtassa dhammadesanaṃ sutvā anulomañāṇaṃ nibbattetvā ito cuto tusitavimāne nibbatto”ti vatvā imaṃ gāthamāha –",
  "atk-s0502a0:1848_0": "“Subhāsitaṃ suṇitvāna, nagare coraghātako;",
  "atk-s0502a0:1849_0": "Anulomakhantiṃ laddhāna, modatī tidivaṃ gato”ti.",
  "atk-s0502a0:1850_0": "“Bhante,",
  "atk-s0502a0:1850_1": "anumodanakathā nāma na balavā,",
  "atk-s0502a0:1850_2": "tena kataṃ akusalakammaṃ mahantaṃ,",
  "atk-s0502a0:1850_3": "kathaṃ ettakena visesaṃ nibbattesī”ti.",
  "atk-s0502a0:1850_4": "Satthā “kiṃ,",
  "atk-s0502a0:1850_5": "bhikkhave,",
  "atk-s0502a0:1850_6": "‘mayā desitadhammassa appaṃ vā bahuṃ vā’ti mā pamāṇaṃ gaṇhatha.",
  "atk-s0502a0:1850_7": "Ekavācāpi hi atthanissitā seyyāvā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1851_0": "100.",
  "atk-s0502a0:1852_0": "“Sahassamapi ce vācā, anatthapadasaṃhitā;",
  "atk-s0502a0:1853_0": "Ekaṃ atthapadaṃ seyyo, yaṃ sutvā upasammatī”ti.",
  "atk-s0502a0:1854_0": "Tattha sahassamapīti paricchedavacanaṃ,",
  "atk-s0502a0:1854_1": "ekaṃ sahassaṃ dve sahassānīti evaṃ sahassena cepi paricchinnavācā honti,",
  "atk-s0502a0:1854_2": "tā ca pana anatthapadasaṃhitā ākāsavaṇṇanāpabbatavaṇṇanāvanavaṇṇanādīni pakāsakehi aniyyānadīpakehi anatthakehi padehi saṃhitā yāva bahukā hoti,",
  "atk-s0502a0:1854_3": "tāva pāpikā evāti attho.",
  "atk-s0502a0:1854_4": "Ekaṃ atthapadanti yaṃ pana “ayaṃ kāyo,",
  "atk-s0502a0:1854_5": "ayaṃ kāyagatāsati,",
  "atk-s0502a0:1854_6": "tisso vijjā anuppatto,",
  "atk-s0502a0:1854_7": "kataṃ buddhassa sāsana”nti evarūpaṃ ekaṃ atthapadaṃ sutvā rāgādivūpasamena upasammati,",
  "atk-s0502a0:1854_8": "taṃ atthasādhakaṃ nibbānappaṭisaṃyuttaṃ khandhadhātuāyatanaindriyabalabojjhaṅgasatipaṭṭhānaparidīpakaṃ ekampi padaṃ seyyoyevāti attho.",
  "atk-s0502a0:1855_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1856_0": "Tambadāṭhikacoraghātakavatthu paṭhamaṃ.",
  "atk-s0502a0:1857_0": "2. Bāhiyadārucīriyattheravatthu",
  "atk-s0502a0:1858_0": "Sahassamapi ce gāthāti imaṃ dhammadesanaṃ satthā jetavane viharanto dārucīriyattheraṃ ārabbha kathesi.",
  "atk-s0502a0:1859_0": "Ekasmiñhi kāle bahū manussā nāvāya mahāsamuddaṃ pakkhanditvā antomahāsamudde bhinnāya nāvāya macchakacchapabhakkhā ahesuṃ.",
  "atk-s0502a0:1859_1": "Ekovettha ekaṃ phalakaṃ gahetvā vāyamanto suppārakapaṭṭanatīraṃ okkami,",
  "atk-s0502a0:1859_2": "tassa nivāsanapārupanaṃ natthi.",
  "atk-s0502a0:1859_3": "So aññaṃ kiñci apassanto sukkhakaṭṭhadaṇḍake vākehi paliveṭhetvā nivāsanapārupanaṃ katvā devakulato kapālaṃ gahetvā suppārakapaṭṭanaṃ agamāsi,",
  "atk-s0502a0:1859_4": "manussā taṃ disvā yāgubhattādīni datvā “ayaṃ eko arahā”ti sambhāvesuṃ.",
  "atk-s0502a0:1859_5": "So vatthesu upanītesu “sacāhaṃ nivāsessāmi vā pārupissāmi vā,",
  "atk-s0502a0:1859_6": "lābhasakkāro me parihāyissatī”ti tāni vatthāni paṭikkhipitvā dārucīrāneva paridahi.",
  "atk-s0502a0:1859_7": "Athassa bahūhi “arahā arahā”ti vuccamānassa evaṃ cetaso parivitakko udapādi “ye kho keci loke arahanto vā arahattamaggaṃ vā samāpannā,",
  "atk-s0502a0:1859_8": "ahaṃ tesaṃ aññataro”ti.",
  "atk-s0502a0:1859_9": "Athassa purāṇasālohitā devatā evaṃ cintesi.",
  "atk-s0502a0:1860_0": "Purāṇasālohitāti pubbe ekato katasamaṇadhammā.",
  "atk-s0502a0:1860_1": "Pubbe kira kassapadasabalassa sāsane osakkamāne sāmaṇerādīnaṃ vippakāraṃ disvā satta bhikkhū saṃvegappattā “yāva sāsanassa antaradhānaṃ na hoti,",
  "atk-s0502a0:1860_2": "tāva attano patiṭṭhaṃ karissāmā”ti suvaṇṇacetiyaṃ vanditvā araññaṃ paviṭṭhā ekaṃ pabbataṃ disvā “jīvite sālayā nivattantu.",
  "atk-s0502a0:1860_3": "Nirālayā imaṃ pabbataṃ abhiruhantū”ti vatvā nisseṇiṃ bandhitvā sabbepi taṃ abhiruyha nisseṇiṃ pātetvā samaṇadhammaṃ kariṃsu.",
  "atk-s0502a0:1860_4": "Tesu saṅghatthero ekarattātikkameneva arahattaṃ pāpuṇi.",
  "atk-s0502a0:1860_5": "So anotattadahe nāgalatādantakaṭṭhaṃ khāditvā uttarakuruto piṇḍapātaṃ āharitvā te bhikkhū āha – “āvuso,",
  "atk-s0502a0:1860_6": "imaṃ dantakaṭṭhaṃ khāditvā mukhaṃ dhovitvā imaṃ piṇḍapātaṃ paribhuñjathā”ti. Kiṃ pana, bhante,",
  "atk-s0502a0:1860_7": "amhehi evaṃ katikā katā “yo paṭhamaṃ arahattaṃ pāpuṇāti,",
  "atk-s0502a0:1860_8": "tenābhataṃ piṇḍapātaṃ avasesā paribhuñjissantī”ti?",
  "atk-s0502a0:1860_9": "“No hetaṃ, āvuso”ti.",
  "atk-s0502a0:1860_10": "“Tena hi sace mayampi tumhe viya visesaṃ nibbattessāma,",
  "atk-s0502a0:1860_11": "sayaṃ āharitvā paribhuñjissāmā”ti na icchiṃsu.",
  "atk-s0502a0:1860_12": "Dutiyadivase dutiyatthero anāgāmiphalaṃ pāpuṇi.",
  "atk-s0502a0:1860_13": "Sopi tatheva piṇḍapātaṃ āharitvā itare nimantesi.",
  "atk-s0502a0:1860_14": "Te evamāhaṃsu –",
  "atk-s0502a0:1860_15": "“kiṃ pana, bhante,",
  "atk-s0502a0:1860_16": "amhehi evaṃ katikā katā ‘mahātherena ābhataṃ piṇḍapātaṃ abhuñjitvā anutherena ābhataṃ bhuñjissāmā”’ti?",
  "atk-s0502a0:1860_17": "“No hetaṃ, āvuso”ti.",
  "atk-s0502a0:1860_18": "“Evaṃ sante tumhe viya mayampi visesaṃ nibbattetvā attano purisakārena bhuñjituṃ sakkontā bhuñjissāmā”ti na icchiṃsu.",
  "atk-s0502a0:1860_19": "Tesu arahattaṃ patto bhikkhu parinibbāyi,",
  "atk-s0502a0:1860_20": "anāgāmī brahmaloke nibbatti.",
  "atk-s0502a0:1860_21": "Itare pañca therā visesaṃ nibbattetuṃ asakkontā sussitvā sattame divase kālaṃ katvā devaloke nibbattitvā",
  "atk-s0502a0:1860_22": "imasmiṃ buddhuppāde tato cavitvā tattha tattha kulagharesu nibbattiṃsu.",
  "atk-s0502a0:1860_23": "Tesu eko pukkusāti rājā ahosi,",
  "atk-s0502a0:1860_24": "eko kumārakassapo,",
  "atk-s0502a0:1860_25": "eko dārucīriyo,",
  "atk-s0502a0:1860_26": "eko dabbo mallaputto eko sabhiyo paribbājakoti.",
  "atk-s0502a0:1860_27": "Tattha yo brahmaloke nibbatto bhikkhu taṃ sandhāyetaṃ vuttaṃ “purāṇasālohitā devatā”ti.",
  "atk-s0502a0:1861_0": "Tassa hi brahmuno etadahosi –",
  "atk-s0502a0:1861_1": "“ayaṃ mayā saddhiṃ nisseṇiṃ bandhitvā pabbataṃ abhiruhitvā samaṇadhammaṃ akāsi,",
  "atk-s0502a0:1861_2": "idāni imaṃ laddhiṃ gahetvā vicaranto vinasseyya,",
  "atk-s0502a0:1861_3": "saṃvejessāmi na”nti.",
  "atk-s0502a0:1861_4": "Atha naṃ upasaṅkamitvā evamāha –",
  "atk-s0502a0:1861_5": "“neva kho tvaṃ, bāhiya, arahā,",
  "atk-s0502a0:1861_6": "napi arahattamaggaṃ vā samāpanno,",
  "atk-s0502a0:1861_7": "sāpi te paṭipadā natthi,",
  "atk-s0502a0:1861_8": "yāya tvaṃ arahā vā assa arahattamaggaṃ vā samāpanno”ti.",
  "atk-s0502a0:1861_9": "Bāhiyo ākāse ṭhatvā kathentaṃ mahābrahmānaṃ oloketvā cintesi –",
  "atk-s0502a0:1861_10": "“aho bhāriyaṃ kammaṃ kataṃ,",
  "atk-s0502a0:1861_11": "ahaṃ ‘arahantomhī’ti cintesiṃ,",
  "atk-s0502a0:1861_12": "ayañca maṃ ‘na tvaṃ arahā,",
  "atk-s0502a0:1861_13": "napi arahattamaggaṃ vā samāpannosī’ti vadati,",
  "atk-s0502a0:1861_14": "atthi nu kho loke añño arahā”ti.",
  "atk-s0502a0:1861_15": "Atha naṃ pucchi –",
  "atk-s0502a0:1861_16": "“atthi nu kho etarahi devate loke arahā vā arahattamaggaṃ vā samāpanno”ti.",
  "atk-s0502a0:1861_17": "Athassa devatā ācikkhi – “atthi, bāhiya,",
  "atk-s0502a0:1861_18": "uttaresu janapadesu sāvatthi nāma nagaraṃ,",
  "atk-s0502a0:1861_19": "tattha so bhagavā etarahi viharati arahaṃ sammāsambuddho. So hi, bāhiya,",
  "atk-s0502a0:1861_20": "bhagavā arahā ceva arahattatthāya ca dhammaṃ desetī”ti.",
  "atk-s0502a0:1862_0": "Bāhiyo rattibhāge devatāya kathaṃ sutvā saṃviggamānaso taṃ khaṇaṃyeva suppārakā nikkhamitvā ekarattivāsena sāvatthiṃ agamāsi,",
  "atk-s0502a0:1862_1": "sabbaṃ vīsayojanasatikaṃ maggaṃ ekarattivāseneva agamāsi.",
  "atk-s0502a0:1862_2": "Gacchanto ca pana devatānubhāvena gato.",
  "atk-s0502a0:1862_3": "“Buddhānubhāvenā”tipi vadantiyeva.",
  "atk-s0502a0:1862_4": "Tasmiṃ pana khaṇe satthā sāvatthiṃ piṇḍāya paviṭṭho hoti.",
  "atk-s0502a0:1862_5": "So bhuttapātarāse kāyaālasiyavimocanatthaṃ abbhokāse caṅkamante sambahule bhikkhū “kahaṃ etarahi satthā”ti pucchi.",
  "atk-s0502a0:1862_6": "Bhikkhū “bhagavā sāvatthiṃ piṇḍāya paviṭṭho”ti vatvā taṃ pucchiṃsu –",
  "atk-s0502a0:1862_7": "“tvaṃ pana kuto āgatosī”ti?",
  "atk-s0502a0:1862_8": "“Suppārakā āgatomhī”ti.",
  "atk-s0502a0:1862_9": "“Kadā nikkhantosī”ti?",
  "atk-s0502a0:1862_10": "“Hiyyo sāyaṃ nikkhantomhī”ti.",
  "atk-s0502a0:1862_11": "“Dūratosi āgato, nisīda,",
  "atk-s0502a0:1862_12": "tava pāde dhovitvā telena makkhetvā thokaṃ vissamāhi,",
  "atk-s0502a0:1862_13": "āgatakāle satthāraṃ dakkhissasī”ti. “Ahaṃ, bhante,",
  "atk-s0502a0:1862_14": "satthu vā attano vā jīvitantarāyaṃ na jānāmi,",
  "atk-s0502a0:1862_15": "ekarattenevamhi katthaci aṭṭhatvā anisīditvā vīsayojanasatikaṃ maggaṃ āgato,",
  "atk-s0502a0:1862_16": "satthāraṃ passitvāva vissamissāmī”ti.",
  "atk-s0502a0:1862_17": "So evaṃ vatvā taramānarūpo sāvatthiṃ pavisitvā bhagavantaṃ anopamāya buddhasiriyā piṇḍāya carantaṃ disvā",
  "atk-s0502a0:1862_18": "“cirassaṃ vata me gotamo sammāsambuddho diṭṭho”ti diṭṭhaṭṭhānato paṭṭhāya onatasarīro gantvā antaravīthiyameva",
  "atk-s0502a0:1862_19": "pañcapatiṭṭhitena vanditvā gopphakesu daḷhaṃ gahetvā evamāha –",
  "atk-s0502a0:1862_20": "“desetu me, bhante,",
  "atk-s0502a0:1862_21": "bhagavā dhammaṃ,",
  "atk-s0502a0:1862_22": "desetu sugato dhammaṃ,",
  "atk-s0502a0:1862_23": "yaṃ mamassa dīgharattaṃ hitāya sukhāyā”ti.",
  "atk-s0502a0:1862_24": "Atha naṃ satthā “akālo kho tāva, bāhiya,",
  "atk-s0502a0:1862_25": "antaragharaṃ paviṭṭhamhā piṇḍāyā”ti paṭikkhipi.",
  "atk-s0502a0:1863_0": "Taṃ sutvā bāhiyo, bhante,",
  "atk-s0502a0:1863_1": "saṃsāre saṃsarantena kabaḷīkārāhāro na aladdhapubbo,",
  "atk-s0502a0:1863_2": "tumhākaṃ vā mayhaṃ vā jīvitantarāyaṃ na jānāmi,",
  "atk-s0502a0:1863_3": "desetu me dhammanti.",
  "atk-s0502a0:1863_4": "Satthā dutiyampi paṭikkhipiyeva.",
  "atk-s0502a0:1863_5": "Evaṃ kirassa ahosi –",
  "atk-s0502a0:1863_6": "“imassa maṃ diṭṭhakālato paṭṭhāya sakalasarīraṃ pītiyā nirantaraṃ ajjhotthaṭaṃ hoti,",
  "atk-s0502a0:1863_7": "balavapītivego dhammaṃ sutvāpi na sakkhissati paṭivijjhituṃ,",
  "atk-s0502a0:1863_8": "majjhattupekkhāya tāva tiṭṭhatu,",
  "atk-s0502a0:1863_9": "ekaratteneva vīsayojanasatikaṃ maggaṃ āgatattā darathopissa balavā,",
  "atk-s0502a0:1863_10": "sopi tāva paṭippassambhatū”ti.",
  "atk-s0502a0:1863_11": "Tasmā dvikkhattuṃ paṭikkhipitvā tatiyaṃ yācito antaravīthiyaṃ ṭhitova “tasmātiha te, bāhiya,",
  "atk-s0502a0:1863_12": "evaṃ sikkhitabbaṃ ‘diṭṭhe diṭṭhamattaṃ bhavissatī”’tiādinā nayena dhammaṃ desesi.",
  "atk-s0502a0:1863_13": "So satthu dhammaṃ suṇantoyeva sabbāsave khepetvā saha paṭisambhidāhi arahattaṃ pāpuṇi.",
  "atk-s0502a0:1863_14": "Tāvadeva ca pana bhagavantaṃ pabbajjaṃ yāci,",
  "atk-s0502a0:1863_15": "“paripuṇṇaṃ te pattacīvara”nti puṭṭho “na paripuṇṇa”nti āha.",
  "atk-s0502a0:1863_16": "Atha naṃ satthā “tena hi pattacīvaraṃ pariyesāhī”ti vatvā pakkāmi.",
  "atk-s0502a0:1864_0": "“So kira vīsati vassasahassāni samaṇadhammaṃ karonto ‘bhikkhunā nāma attanā paccaye labhitvā aññaṃ anoloketvā",
  "atk-s0502a0:1864_1": "sayameva paribhuñjituṃ vaṭṭatī’ti ekabhikkhussāpi pattena vā cīvarena vā saṅgahaṃ na akāsi,",
  "atk-s0502a0:1864_2": "tenassa iddhimayapattacīvaraṃ na upajjissatī”ti ñatvā ehibhikkhubhāvena pabbajjaṃ na adāsi.",
  "atk-s0502a0:1864_3": "Tampi pattacīvaraṃ pariyesamānameva ekā yakkhinī dhenurūpena āgantvā uramhi paharitvā jīvitakkhayaṃ pāpesi.",
  "atk-s0502a0:1864_4": "Satthā piṇḍāya caritvā katabhattakicco sambahulehi bhikkhūhi saddhiṃ nikkhanto bāhiyassa sarīraṃ saṅkāraṭṭhāne patitaṃ disvā bhikkhū āṇāpesi,",
  "atk-s0502a0:1864_5": "“bhikkhave,",
  "atk-s0502a0:1864_6": "ekasmiṃ gehadvāre ṭhatvā mañcakaṃ āharāpetvā imaṃ sarīraṃ nagarato nīharitvā jhāpetvā thūpaṃ karothā”ti.",
  "atk-s0502a0:1864_7": "Bhikkhū tathā kariṃsu,",
  "atk-s0502a0:1864_8": "katvā ca pana vihāraṃ gantvā satthāraṃ upasaṅkamitvā attanā katakiccaṃ ārocetvā tassa abhisamparāyaṃ pucchiṃsu.",
  "atk-s0502a0:1864_9": "Atha nesaṃ bhagavā tassa parinibbutabhāvaṃ ācikkhitvā “etadaggaṃ,",
  "atk-s0502a0:1864_10": "bhikkhave,",
  "atk-s0502a0:1864_11": "mama sāvakānaṃ bhikkhūnaṃ khippābhiññānaṃ yadidaṃ bāhiyo dārucīriyo”ti etadagge ṭhapesi.",
  "atk-s0502a0:1864_12": "Atha naṃ bhikkhū pucchiṃsu – “bhante,",
  "atk-s0502a0:1864_13": "tumhe ‘bāhiyo arahattaṃ patto’ti vadetha,",
  "atk-s0502a0:1864_14": "kadā so arahattaṃ patto”ti?",
  "atk-s0502a0:1864_15": "“Mama dhammaṃ sutakāle,",
  "atk-s0502a0:1864_16": "bhikkhave”ti.",
  "atk-s0502a0:1864_17": "“Kadā panassa, bhante,",
  "atk-s0502a0:1864_18": "tumhehi dhammo kathito”ti?",
  "atk-s0502a0:1864_19": "“Piṇḍāya carantena antaravīthiyaṃ ṭhatvā”ti.",
  "atk-s0502a0:1864_20": "“Appamattako hi, bhante,",
  "atk-s0502a0:1864_21": "tumhehi antaravīthiyaṃ ṭhatvā kathitadhammo kathaṃ so tāvattakena visesaṃ nibbattesī”ti,",
  "atk-s0502a0:1864_22": "atha ne satthā “kiṃ,",
  "atk-s0502a0:1864_23": "bhikkhave,",
  "atk-s0502a0:1864_24": "mama dhammaṃ ‘appaṃ vā bahuṃ vā’ti mā pamāṇaṃ gaṇhatha.",
  "atk-s0502a0:1864_25": "Anekānipi hi gāthāsahassāni anatthanissitāni na seyyo,",
  "atk-s0502a0:1864_26": "atthanissitaṃ pana ekampi gāthāpadaṃ seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1865_0": "101.",
  "atk-s0502a0:1866_0": "“Sahassamapi ce gāthā, anatthapadasaṃhitā;",
  "atk-s0502a0:1867_0": "Ekaṃ gāthāpadaṃ seyyo, yaṃ sutvā upasammatī”ti.",
  "atk-s0502a0:1868_0": "Tattha ekaṃ gāthāpadaṃ seyyoti “appamādo amatapadaṃ…pe…",
  "atk-s0502a0:1868_1": "yathā mayā”ti evarūpā ekā gāthāpi seyyoti attho.",
  "atk-s0502a0:1868_2": "Sesaṃ purimanayeneva veditabbaṃ.",
  "atk-s0502a0:1869_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1870_0": "Bāhiyadārucīriyattheravatthu dutiyaṃ.",
  "atk-s0502a0:1871_0": "3. Kuṇḍalakesittherīvatthu",
  "atk-s0502a0:1872_0": "Yo ca gāthāsataṃ bhāseti imaṃ dhammadesanaṃ satthā jetavane viharanto kuṇḍalakesiṃ ārabbha kathesi.",
  "atk-s0502a0:1873_0": "Rājagahe kira ekā seṭṭhidhītā soḷasavassuddesikā abhirūpā ahosi dassanīyā pāsādikā.",
  "atk-s0502a0:1873_1": "Tasmiñca vaye ṭhitā nāriyo purisajjhāsayā honti purisalolā.",
  "atk-s0502a0:1873_2": "Atha naṃ mātāpitaro sattabhūmikassa pāsādassa uparimatale sirigabbhe nivāsāpesuṃ.",
  "atk-s0502a0:1873_3": "Ekamevassā dāsiṃ paricārikaṃ adaṃsu.",
  "atk-s0502a0:1873_4": "Athekaṃ kulaputtaṃ corakammaṃ karontaṃ gahetvā pacchābāhaṃ bandhitvā catukke catukke kasāhi paharitvā āghātanaṃ nayiṃsu.",
  "atk-s0502a0:1873_5": "Seṭṭhidhītā mahājanassa saddaṃ sutvā “kiṃ nu kho eta”nti pāsādatale ṭhatvā olokentī taṃ disvā paṭibaddhacittā",
  "atk-s0502a0:1873_6": "hutvā taṃ patthayamānā āhāraṃ paṭikkhipitvā mañcake nipajji.",
  "atk-s0502a0:1873_7": "Atha naṃ mātā pucchi –",
  "atk-s0502a0:1873_8": "“kiṃ idaṃ, ammā”ti?",
  "atk-s0502a0:1873_9": "“Sace etaṃ ‘coro’ti gahetvā niyyamānaṃ purisaṃ labhissāmi,",
  "atk-s0502a0:1873_10": "jīvissāmi.",
  "atk-s0502a0:1873_11": "No ce labhissāmi,",
  "atk-s0502a0:1873_12": "jīvitaṃ me natthi,",
  "atk-s0502a0:1873_13": "idheva marissāmī”ti. “Amma,",
  "atk-s0502a0:1873_14": "mā evaṃ kari,",
  "atk-s0502a0:1873_15": "amhākaṃ jātiyā ca gottena ca bhogena ca sadisaṃ aññaṃ sāmikaṃ labhissasī”ti.",
  "atk-s0502a0:1873_16": "“Mayhaṃ aññena kiccaṃ natthi,",
  "atk-s0502a0:1873_17": "imaṃ alabhamānā marissāmī”ti.",
  "atk-s0502a0:1873_18": "Mātā dhītaraṃ saññāpetuṃ asakkontī pituno ārocesi.",
  "atk-s0502a0:1873_19": "Sopi naṃ saññāpetuṃ asakkonto “kiṃ sakkā kātu”nti cintetvā taṃ coraṃ gahetvā gacchantassa rājapurisassa sahassabhaṇḍikaṃ pesesi –",
  "atk-s0502a0:1873_20": "“imaṃ gahetvā etaṃ purisaṃ mayhaṃ dehī”ti.",
  "atk-s0502a0:1873_21": "So “sādhū”ti kahāpaṇe gahetvā taṃ muñcitvā aññaṃ māretvā “mārito, deva,",
  "atk-s0502a0:1873_22": "coro”ti rañño ārocesi.",
  "atk-s0502a0:1873_23": "Seṭṭhipi tassa dhītaraṃ adāsi.",
  "atk-s0502a0:1874_0": "Sā tato paṭṭhāya “sāmikaṃ ārādhessāmī”ti sabbābharaṇapaṭimaṇḍitā sayameva tassa yāguādīni saṃvidahati,",
  "atk-s0502a0:1874_1": "coro katipāhaccayena cintesi –",
  "atk-s0502a0:1874_2": "“kadā nu kho imaṃ māretvā etissā ābharaṇāni gahetvā ekasmiṃ surāgehe vikkiṇitvā khādituṃ labhissāmī”ti?",
  "atk-s0502a0:1874_3": "So “attheko upāyo”ti cintetvā āhāraṃ paṭikkhipitvā mañcake nipajji,",
  "atk-s0502a0:1874_4": "atha naṃ sā upasaṅkamitvā “kiṃ te, sāmi,",
  "atk-s0502a0:1874_5": "rujjatī”ti pucchi.",
  "atk-s0502a0:1874_6": "“Na kiñci me, bhaddeti,",
  "atk-s0502a0:1874_7": "kacci pana me mātāpitaro tuyhaṃ kuddhā”ti?",
  "atk-s0502a0:1874_8": "“Na kujjhanti,",
  "atk-s0502a0:1874_9": "bhadde”ti.",
  "atk-s0502a0:1874_10": "Atha “kiṃ nāmeta”nti? “Bhadde,",
  "atk-s0502a0:1874_11": "ahaṃ taṃ divasaṃ bandhitvā niyyamāno corapapāte adhivatthāya devatāya balikammaṃ paṭissuṇitvā jīvitaṃ labhiṃ,",
  "atk-s0502a0:1874_12": "tvampi mayā tassā eva ānubhāvena laddhā,",
  "atk-s0502a0:1874_13": "‘taṃ me devatāya balikammaṃ ṭhapita’nti cintemi,",
  "atk-s0502a0:1874_14": "bhadde”ti. “Sāmi,",
  "atk-s0502a0:1874_15": "mā cintayi,",
  "atk-s0502a0:1874_16": "karissāmi balikammaṃ, vadehi,",
  "atk-s0502a0:1874_17": "kenattho”ti?",
  "atk-s0502a0:1874_18": "“Appodakamadhupāyasena ca lājapañcamakapupphehi cā”ti. “Sādhu, sāmi,",
  "atk-s0502a0:1874_19": "ahaṃ paṭiyādessāmī”ti sā sabbaṃ balikammaṃ paṭiyādetvā “ehi, sāmi,",
  "atk-s0502a0:1874_20": "gacchāmā”ti āha. “Tena hi, bhadde,",
  "atk-s0502a0:1874_21": "tava ñātake nivattetvā mahagghāni vatthābharaṇāni gahetvā attānaṃ alaṅkarohi,",
  "atk-s0502a0:1874_22": "hasantā kīḷantā sukhaṃ gamissāmā”ti.",
  "atk-s0502a0:1874_23": "Sā tathā akāsi.",
  "atk-s0502a0:1875_0": "Atha naṃ so pabbatapādaṃ gatakāle āha – “bhadde,",
  "atk-s0502a0:1875_1": "ito paraṃ ubhova janā gamissāma,",
  "atk-s0502a0:1875_2": "sesajanaṃ yānakena saddhiṃ nivattāpetvā balikammabhājanaṃ sayaṃ ukkhipitvā gaṇhāhī”ti.",
  "atk-s0502a0:1875_3": "Sā tathā akāsi.",
  "atk-s0502a0:1875_4": "Coro taṃ gahetvā corapapātapabbataṃ abhiruhi.",
  "atk-s0502a0:1875_5": "Tassa hi ekena passena manussā abhiruhanti,",
  "atk-s0502a0:1875_6": "ekaṃ passaṃ chinnapapātaṃ.",
  "atk-s0502a0:1875_7": "Pabbatamatthake ṭhitā tena passena core pātenti.",
  "atk-s0502a0:1875_8": "Te khaṇḍākhaṇḍaṃ hutvā bhūmiyaṃ patanti.",
  "atk-s0502a0:1875_9": "Tasmā “corapapāto”ti vuccati.",
  "atk-s0502a0:1875_10": "Sā tassa pabbatassa matthake ṭhatvā “balikammaṃ te, sāmi,",
  "atk-s0502a0:1875_11": "karohī”ti āha.",
  "atk-s0502a0:1875_12": "So tuṇhī ahosi.",
  "atk-s0502a0:1875_13": "Puna tāya “kasmā, sāmi,",
  "atk-s0502a0:1875_14": "tuṇhībhūtosī”ti vutte taṃ āha –",
  "atk-s0502a0:1875_15": "“na mayhaṃ balikammenattho,",
  "atk-s0502a0:1875_16": "vañcetvā pana taṃ ādāya āgatomhī”ti.",
  "atk-s0502a0:1875_17": "“Kiṃ kāraṇā, sāmī”ti?",
  "atk-s0502a0:1875_18": "“Taṃ māretvā tava ābharaṇāni gahetvā palāyanatthāyā”ti.",
  "atk-s0502a0:1875_19": "Sā maraṇabhayatajjitā āha – “sāmi,",
  "atk-s0502a0:1875_20": "ahañca ābharaṇāni ca tava santakāneva,",
  "atk-s0502a0:1875_21": "kasmā evaṃ vadesī”ti? So,",
  "atk-s0502a0:1875_22": "“mā evaṃ karohī”ti,",
  "atk-s0502a0:1875_23": "punappunaṃ yāciyamānopi “māremi evā”ti āha.",
  "atk-s0502a0:1875_24": "“Evaṃ sante kiṃ te mama maraṇena?",
  "atk-s0502a0:1875_25": "Imāni ābharaṇāni gahetvā mayhaṃ jīvitaṃ dehi,",
  "atk-s0502a0:1875_26": "ito paṭṭhāya maṃ ‘matā’ti dhārehi,",
  "atk-s0502a0:1875_27": "dāsī vā te hutvā kammaṃ karissāmī”ti vatvā imaṃ gāthamāha –",
  "atk-s0502a0:1876_0": "“Idaṃ suvaṇṇakeyūraṃ, muttā veḷuriyā bahū;",
  "atk-s0502a0:1877_0": "Sabbaṃ harassu bhaddante, maṃ ca dāsīti sāvayā”ti. ;",
  "atk-s0502a0:1878_0": "Taṃ sutvā coro “evaṃ kate tvaṃ gantvā mātāpitūnaṃ ācikkhissasi,",
  "atk-s0502a0:1878_1": "māressāmiyeva,",
  "atk-s0502a0:1878_2": "mā tvaṃ bāḷhaṃ paridevasī”ti vatvā imaṃ gāthamāha –",
  "atk-s0502a0:1879_0": "“Mā bāḷhaṃ paridevesi, khippaṃ bandhāhi bhaṇḍikaṃ;",
  "atk-s0502a0:1880_0": "Na tuyhaṃ jīvitaṃ atthi, sabbaṃ gaṇhāmi bhaṇḍaka”nti. –",
  "atk-s0502a0:1881_0": "Sā cintesi –",
  "atk-s0502a0:1881_1": "“aho idaṃ kammaṃ bhāriyaṃ.",
  "atk-s0502a0:1881_2": "Paññā nāma na pacitvā khādanatthāya katā,",
  "atk-s0502a0:1881_3": "atha kho vicāraṇatthāya katā,",
  "atk-s0502a0:1881_4": "jānissāmissa kattabba”nti,",
  "atk-s0502a0:1881_5": "atha naṃ āha – “sāmi,",
  "atk-s0502a0:1881_6": "yadā tvaṃ ‘coro’ti gahetvā nīyasi,",
  "atk-s0502a0:1881_7": "tadāhaṃ mātāpitūnaṃ ācikkhiṃ,",
  "atk-s0502a0:1881_8": "te sahassaṃ vissajjetvā taṃ āharāpetvā gehe kariṃsu.",
  "atk-s0502a0:1881_9": "Tato paṭṭhāya ahaṃ tuyhaṃ upakārikā,",
  "atk-s0502a0:1881_10": "ajja me sudiṭṭhaṃ katvā attānaṃ vandituṃ dehī”ti.",
  "atk-s0502a0:1881_11": "So “sādhu, bhadde,",
  "atk-s0502a0:1881_12": "sudiṭṭhaṃ katvā vandāhī”ti vatvā pabbatante aṭṭhāsi.",
  "atk-s0502a0:1881_13": "Atha naṃ sā tikkhattuṃ padakkhiṇaṃ katvā catūsu ṭhānesu vanditvā, “sāmi,",
  "atk-s0502a0:1881_14": "idaṃ te pacchimadassanaṃ,",
  "atk-s0502a0:1881_15": "idāni tuyhaṃ vā mama dassanaṃ,",
  "atk-s0502a0:1881_16": "mayhaṃ vā tava dassanaṃ natthī”ti purato ca pacchato ca āliṅgitvā pamattaṃ hutvā pabbatante ṭhitaṃ piṭṭhipasse",
  "atk-s0502a0:1881_17": "ṭhatvā ekena hatthena khandhe gahetvā ekena piṭṭhikacchāya gahetvā pabbatapapāte khipi.",
  "atk-s0502a0:1881_18": "So pabbatakucchiyaṃ paṭihato khaṇḍākhaṇḍikaṃ hutvā bhūmiyaṃ pati.",
  "atk-s0502a0:1881_19": "Corapapātamatthake adhivatthā devatā tesaṃ dvinnampi kiriyaṃ disvā tassā itthiyā sādhukāraṃ datvā imaṃ gāthamāha –",
  "atk-s0502a0:1882_0": "“Na hi sabbesu ṭhānesu, puriso hoti paṇḍito;",
  "atk-s0502a0:1883_0": "Itthīpi paṇḍitā hoti, tattha tattha vicakkhaṇā”ti. ;",
  "atk-s0502a0:1884_0": "Sāpi coraṃ papāte khipitvā cintesi –",
  "atk-s0502a0:1884_1": "“sacāhaṃ gehaṃ gamissāmi,",
  "atk-s0502a0:1884_2": "‘sāmiko te kuhi’nti pucchissanti,",
  "atk-s0502a0:1884_3": "sacāhaṃ evaṃ puṭṭhā ‘mārito me’ti vakkhāmi,",
  "atk-s0502a0:1884_4": "‘dubbinīte sahassaṃ datvā taṃ āharāpetvā idāni naṃ māresī’ti maṃ mukhasattīhi vijjhissanti,",
  "atk-s0502a0:1884_5": "‘ābharaṇatthāya so maṃ māretukāmo ahosī’ti vuttepi na saddahissanti,",
  "atk-s0502a0:1884_6": "alaṃ me gehenā”ti tatthevābharaṇāni chaḍḍetvā araññaṃ pavisitvā anupubbena vicarantī ekaṃ paribbājakānaṃ assamaṃ patvā vanditvā “mayhaṃ, bhante,",
  "atk-s0502a0:1884_7": "tumhākaṃ santike pabbajjaṃ dethā”ti āha.",
  "atk-s0502a0:1884_8": "Atha naṃ pabbājesuṃ.",
  "atk-s0502a0:1884_9": "Sā pabbajitvāva pucchi – “bhante,",
  "atk-s0502a0:1884_10": "tumhākaṃ pabbajjāya kiṃ uttama”nti? “Bhadde,",
  "atk-s0502a0:1884_11": "dasasu vā kasiṇesu parikammaṃ katvā jhānaṃ nibbattetabbaṃ,",
  "atk-s0502a0:1884_12": "vādasahassaṃ vā uggaṇhitabbaṃ,",
  "atk-s0502a0:1884_13": "ayaṃ amhākaṃ pabbajjāya uttamattho”ti.",
  "atk-s0502a0:1884_14": "“Jhānaṃ tāva nibbattetuṃ ahaṃ na sakkhissāmi,",
  "atk-s0502a0:1884_15": "vādasahassaṃ pana uggaṇhissāmi, ayyā”ti.",
  "atk-s0502a0:1884_16": "Atha naṃ te vādasahassaṃ uggaṇhāpetvā “uggahitaṃ te sippaṃ,",
  "atk-s0502a0:1884_17": "idāni tvaṃ jambudīpatale vicaritvā attanā saddhiṃ pañhaṃ kathetuṃ samatthaṃ olokehī”ti tassa hatthe jambusākhaṃ datvā uyyojesuṃ – “gaccha, bhadde,",
  "atk-s0502a0:1884_18": "sace koci gihibhūto tayā saddhiṃ pañhaṃ kathetuṃ sakkoti,",
  "atk-s0502a0:1884_19": "tasseva pādaparicārikā bhavāhi,",
  "atk-s0502a0:1884_20": "sace pabbajito sakkoti,",
  "atk-s0502a0:1884_21": "tassa santike pabbajāhī”ti.",
  "atk-s0502a0:1885_0": "Sā nāmena jambuparibbājikā nāma hutvā tato nikkhamitvā diṭṭhe diṭṭhe pañhaṃ pucchantī vicarati.",
  "atk-s0502a0:1885_1": "Tāya saddhiṃ kathetuṃ samattho nāma nāhosi.",
  "atk-s0502a0:1885_2": "“Ito jambuparibbājikā āgacchatī”ti sutvāva manussā palāyanti.",
  "atk-s0502a0:1885_3": "Sā gāmaṃ vā nigamaṃ vā bhikkhāya pavisantī gāmadvāre vālukarāsiṃ katvā tattha jambusākhaṃ ṭhapetvā “mayā",
  "atk-s0502a0:1885_4": "saddhiṃ kathetuṃ samattho jambusākhaṃ maddatū”ti vatvā gāmaṃ pāvisi.",
  "atk-s0502a0:1885_5": "Taṃ ṭhānaṃ upasaṅkamituṃ samattho nāma nāhosi.",
  "atk-s0502a0:1885_6": "Sāpi milātāya jambusākhāya aññaṃ jambusākhaṃ gaṇhāti,",
  "atk-s0502a0:1885_7": "iminā nīhārena vicarantī sāvatthiṃ patvā gāmadvāre vālukarāsiṃ katvā jambusākhaṃ ṭhapetvā vuttanayeneva vatvā bhikkhāya pāvisi.",
  "atk-s0502a0:1885_8": "Sambahulā gāmadārakā jambusākhaṃ parivāretvā aṭṭhaṃsu.",
  "atk-s0502a0:1885_9": "Tadā sāriputtatthero piṇḍāya caritvā katabhattakicco nagarā nikkhanto te dārake jambusākhaṃ parivāretvā ṭhite disvā “kiṃ ida”nti pucchi.",
  "atk-s0502a0:1885_10": "Dārakā therassa taṃ pavattiṃ ācikkhiṃsu.",
  "atk-s0502a0:1885_11": "“Tena hi dārakā imaṃ sākhaṃ maddathā”ti. “Bhāyāma,",
  "atk-s0502a0:1885_12": "bhante”ti.",
  "atk-s0502a0:1885_13": "“Ahaṃ pañhaṃ kathessāmi,",
  "atk-s0502a0:1885_14": "maddatha tumhe”ti.",
  "atk-s0502a0:1885_15": "Te therassa vacanena sañjātussāhā tathā katvā maddantā jambusākhaṃ ukkhipiṃsu.",
  "atk-s0502a0:1885_16": "Paribbājikā āgantvā te paribhāsitvā “tumhehi saddhiṃ mama pañhena kiccaṃ natthi,",
  "atk-s0502a0:1885_17": "kasmā me sākhaṃ maddathā”ti āha.",
  "atk-s0502a0:1885_18": "“Ayyenamhā maddāpitā”ti āhaṃsu. “Bhante,",
  "atk-s0502a0:1885_19": "tumhehi me sākhā maddāpitā”ti? “Āma,",
  "atk-s0502a0:1885_20": "bhaginī”ti.",
  "atk-s0502a0:1885_21": "“Tena hi mayā saddhiṃ pañhaṃ kathethā”ti.",
  "atk-s0502a0:1885_22": "“Sādhu kathessāmī”ti.",
  "atk-s0502a0:1886_0": "Sā vaḍḍhamānakacchāyāya pañhaṃ pucchituṃ therassa santikaṃ agamāsi,",
  "atk-s0502a0:1886_1": "sakalanagaraṃ saṅkhubhi.",
  "atk-s0502a0:1886_2": "“Dvinnaṃ paṇḍitānaṃ kathaṃ suṇissāmā”ti nāgarā tāya saddhiṃyeva gantvā theraṃ vanditvā ekamantaṃ nisīdiṃsu.",
  "atk-s0502a0:1886_3": "Paribbājikā theraṃ āha – “bhante,",
  "atk-s0502a0:1886_4": "pucchāmi te pañha”nti. “Puccha,",
  "atk-s0502a0:1886_5": "bhaginī”ti.",
  "atk-s0502a0:1886_6": "Sā vādasahassaṃ pucchi,",
  "atk-s0502a0:1886_7": "pucchitaṃ pucchitaṃ thero vissajjesi.",
  "atk-s0502a0:1886_8": "Atha naṃ thero āha –",
  "atk-s0502a0:1886_9": "“ettakā eva te pañhā,",
  "atk-s0502a0:1886_10": "aññepi atthī”ti?",
  "atk-s0502a0:1886_11": "“Ettakā eva,",
  "atk-s0502a0:1886_12": "bhante”ti.",
  "atk-s0502a0:1886_13": "“Tayā bahū pañhā puṭṭhā,",
  "atk-s0502a0:1886_14": "mayampi ekaṃ pucchāma,",
  "atk-s0502a0:1886_15": "vissajjissasi no”ti?",
  "atk-s0502a0:1886_16": "“Jānamānā vissajjissāmi pucchatha,",
  "atk-s0502a0:1886_17": "bhante”ti.",
  "atk-s0502a0:1886_18": "Thero “ekaṃ nāma ki”nti pañhaṃ pucchi.",
  "atk-s0502a0:1886_19": "Sā “evaṃ nāmesa vissajjetabbo”ti ajānantī “kiṃ nāmetaṃ,",
  "atk-s0502a0:1886_20": "bhante”ti pucchi.",
  "atk-s0502a0:1886_21": "“Buddhapañho nāma,",
  "atk-s0502a0:1886_22": "bhaginī”ti.",
  "atk-s0502a0:1886_23": "“Mayhampi taṃ detha,",
  "atk-s0502a0:1886_24": "bhante”ti.",
  "atk-s0502a0:1886_25": "“Sace mādisā bhavissasi,",
  "atk-s0502a0:1886_26": "dassāmī”ti.",
  "atk-s0502a0:1886_27": "“Tena hi maṃ pabbājethā”ti.",
  "atk-s0502a0:1886_28": "Thero bhikkhunīnaṃ ācikkhitvā pabbājesi.",
  "atk-s0502a0:1886_29": "Sā pabbajitvā laddhūpasampadā kuṇḍalakesittherī nāma hutvā katipāhaccayeneva saha paṭisambhidāhi arahattaṃ pāpuṇi.",
  "atk-s0502a0:1887_0": "Bhikkhū dhammasabhāyaṃ kathaṃ samuṭṭhāpesuṃ –",
  "atk-s0502a0:1887_1": "“kuṇḍalakesittheriyā dhammassavanañca bahuṃ natthi,",
  "atk-s0502a0:1887_2": "pabbajitakiccañcassā matthakaṃ pattaṃ,",
  "atk-s0502a0:1887_3": "ekena kira corena saddhiṃ mahāsaṅgāmaṃ katvā jinitvā āgatā”ti.",
  "atk-s0502a0:1887_4": "Satthā āgantvā “kāya nuttha,",
  "atk-s0502a0:1887_5": "bhikkhave,",
  "atk-s0502a0:1887_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1887_7": "“bhikkhave,",
  "atk-s0502a0:1887_8": "mayā desitadhammaṃ ‘appaṃ vā bahuṃ vā’ti pamāṇaṃ mā gaṇhatha,",
  "atk-s0502a0:1887_9": "anatthakaṃ padasatampi seyyo na hoti,",
  "atk-s0502a0:1887_10": "dhammapadaṃ pana ekampi seyyova.",
  "atk-s0502a0:1887_11": "Avasesacore jinantassa ca jayo nāma na hoti,",
  "atk-s0502a0:1887_12": "ajjhattikakilesacore jinantasseva pana jayo nāma hotī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:1888_0": "102.",
  "atk-s0502a0:1889_0": "“Yo ca gāthāsataṃ bhāse, anatthapadasaṃhitā;",
  "atk-s0502a0:1890_0": "Ekaṃ dhammapadaṃ seyyo, yaṃ sutvā upasammati.",
  "atk-s0502a0:1891_0": "103.",
  "atk-s0502a0:1892_0": "“Yo sahassaṃ sahassena, saṅgāme mānuse jine;",
  "atk-s0502a0:1893_0": "Ekañca jeyyamattānaṃ, sa ve saṅgāmajuttamo”ti.",
  "atk-s0502a0:1894_0": "Tattha gāthāsatanti yo ca puggalo sataparicchedā bahūpi gāthā bhāseyyāti attho.",
  "atk-s0502a0:1894_1": "Anatthapadasaṃhitāti ākāsavaṇṇanādivasena anatthakehi padehi saṃhitā.",
  "atk-s0502a0:1894_2": "Dhammapadanti atthasādhakaṃ khandhādipaṭisaṃyuttaṃ,",
  "atk-s0502a0:1894_3": "“cattārimāni paribbājakā dhammapadāni.",
  "atk-s0502a0:1894_4": "Katamāni cattāri?",
  "atk-s0502a0:1894_5": "Anabhijjhā paribbājakā dhammapadaṃ,",
  "atk-s0502a0:1894_6": "abyāpādo paribbājakā dhammapadaṃ,",
  "atk-s0502a0:1894_7": "sammāsati paribbājakā dhammapadaṃ,",
  "atk-s0502a0:1894_8": "sammāsamādhi paribbājakā dhammapada”nti evaṃ vuttesu catūsu dhammapadesu ekampi dhammapadaṃ seyyo.",
  "atk-s0502a0:1894_9": "Yo sahassaṃ sahassenāti yo eko saṅgāmayodho sahassena guṇitaṃ sahassaṃ mānuse ekasmiṃ saṅgāme jineyya,",
  "atk-s0502a0:1894_10": "dasamanussasatasahassaṃ jinitvā jayaṃ āhareyya,",
  "atk-s0502a0:1894_11": "ayampi saṅgāmajinataṃ uttamo pavaro nāma na hoti.",
  "atk-s0502a0:1894_12": "Ekañca jeyyamattānanti yo rattiṭṭhānadivāṭṭhānesu ajjhattikakammaṭṭhānaṃ sammasanto attano lobhādikilesajayena attānaṃ jineyya.",
  "atk-s0502a0:1894_13": "Sa ve saṅgāmajuttamoti so saṅgāmajinānaṃ uttamo pavaro saṅgāmasīsayodhoti.",
  "atk-s0502a0:1895_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1896_0": "Kuṇḍalakesittherīvatthu tatiyaṃ.",
  "atk-s0502a0:1897_0": "4. Anatthapucchakabrāhmaṇavatthu",
  "atk-s0502a0:1898_0": "Attā haveti imaṃ dhammadesanaṃ satthā jetavane viharanto anatthapucchakaṃ brāhmaṇaṃ ārabbha kathesi.",
  "atk-s0502a0:1899_0": "So kira brāhmaṇo “kiṃ nu kho sammāsambuddho atthameva jānāti,",
  "atk-s0502a0:1899_1": "udāhu anatthampi,",
  "atk-s0502a0:1899_2": "pucchissāmi na”nti satthāraṃ upasaṅkamitvā pucchi – “bhante,",
  "atk-s0502a0:1899_3": "tumhe atthameva jānātha maññe,",
  "atk-s0502a0:1899_4": "no anattha”nti?",
  "atk-s0502a0:1899_5": "“Atthañcāhaṃ, brāhmaṇa,",
  "atk-s0502a0:1899_6": "jānāmi anatthañcā”ti.",
  "atk-s0502a0:1899_7": "“Tena hi me anatthaṃ kathethā”ti.",
  "atk-s0502a0:1899_8": "Athassa satthā imaṃ gāthamāha –",
  "atk-s0502a0:1900_0": "“Ussūraseyyaṃ ālasyaṃ, caṇḍikkaṃ dīghasoṇḍiyaṃ;",
  "atk-s0502a0:1901_0": "Ekassaddhānagamanaṃ paradārūpasevanaṃ;",
  "atk-s0502a0:1902_0": "Etaṃ brāhmaṇa sevassu, anatthaṃ te bhavissatī”ti.",
  "atk-s0502a0:1903_0": "Taṃ sutvā brāhmaṇo sādhukāramadāsi “sādhu sādhu,",
  "atk-s0502a0:1903_1": "gaṇācariya,",
  "atk-s0502a0:1903_2": "gaṇajeṭṭhaka,",
  "atk-s0502a0:1903_3": "tumhe atthañca jānātha anatthañcā”ti.",
  "atk-s0502a0:1903_4": "“Evaṃ kho, brāhmaṇa,",
  "atk-s0502a0:1903_5": "atthānatthajānanako nāma mayā sadiso natthī”ti.",
  "atk-s0502a0:1903_6": "Athassa satthā ajjhāsayaṃ upadhāretvā,",
  "atk-s0502a0:1903_7": "“brāhmaṇa,",
  "atk-s0502a0:1903_8": "kena kammena jīvasī”ti pucchi.",
  "atk-s0502a0:1903_9": "“Jūtakammena,",
  "atk-s0502a0:1903_10": "bho gotamā”ti.",
  "atk-s0502a0:1903_11": "“Kiṃ pana te jayo hoti parājayo”ti.",
  "atk-s0502a0:1903_12": "“Jayopi hoti parājayopī”ti vutte,",
  "atk-s0502a0:1903_13": "“brāhmaṇa,",
  "atk-s0502a0:1903_14": "appamattako esa,",
  "atk-s0502a0:1903_15": "paraṃ jinantassa jayo nāma na seyyo.",
  "atk-s0502a0:1903_16": "Yo pana kilesajayena attānaṃ jināti,",
  "atk-s0502a0:1903_17": "tassa jayo seyyo.",
  "atk-s0502a0:1903_18": "Na hi taṃ jayaṃ koci apajayaṃ kātuṃ sakkotī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:1904_0": "104.",
  "atk-s0502a0:1905_0": "“Attā have jitaṃ seyyo, yā cāyaṃ itarā pajā;",
  "atk-s0502a0:1906_0": "Attadantassa posassa, niccaṃ saññatacārino.",
  "atk-s0502a0:1907_0": "105.",
  "atk-s0502a0:1908_0": "“Neva devo na gandhabbo, na māro saha brahmunā;",
  "atk-s0502a0:1909_0": "Jitaṃ apajitaṃ kayirā, tathārūpassa jantuno”ti.",
  "atk-s0502a0:1910_0": "Tattha haveti nipāto.",
  "atk-s0502a0:1910_1": "Jitanti liṅgavipallāso,",
  "atk-s0502a0:1910_2": "attano kilesajayena attā jito seyyoti attho.",
  "atk-s0502a0:1910_3": "Yā cāyaṃ itarā pajāti yā panāyaṃ avasesā pajā jūtena vā dhanaharaṇena vā saṅgāmena vā balābhibhavena vā jitā bhaveyya,",
  "atk-s0502a0:1910_4": "taṃ jinantena yaṃ jitaṃ,",
  "atk-s0502a0:1910_5": "na taṃ seyyoti attho.",
  "atk-s0502a0:1910_6": "Kasmā pana tadeva jitaṃ seyyo,",
  "atk-s0502a0:1910_7": "idaṃ na seyyoti?",
  "atk-s0502a0:1910_8": "Yasmā attadantassa…pe…",
  "atk-s0502a0:1910_9": "tathārūpassa jantunoti.",
  "atk-s0502a0:1910_10": "Idaṃ vuttaṃ hoti –",
  "atk-s0502a0:1910_11": "yasmā hi yvāyaṃ nikkilesatāya attadanto poso,",
  "atk-s0502a0:1910_12": "tassa attadantassa kāyādīhi niccaṃ saññatacārino evarūpassa imehi kāyasaññamādīhi saññatassa jantuno",
  "atk-s0502a0:1910_13": "devo vā gandhabbo vā māro vā brahmunā saha uṭṭhahitvā “ahamassa jitaṃ apajitaṃ karissāmi,",
  "atk-s0502a0:1910_14": "maggabhāvanāya pahīne kilese puna uppādessāmī”ti ghaṭentopi vāyamantopi yathā dhanādīhi parājito pakkhantaro",
  "atk-s0502a0:1910_15": "hutvā itarena jitaṃ puna jinanto apajitaṃ kareyya,",
  "atk-s0502a0:1910_16": "“evaṃ apajitaṃ kātuṃ neva sakkuṇeyyā”ti.",
  "atk-s0502a0:1911_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1912_0": "Anatthapucchakabrāhmaṇavatthu catutthaṃ.",
  "atk-s0502a0:1913_0": "5. Sāriputtattherassa mātulabrāhmaṇavatthu",
  "atk-s0502a0:1914_0": "Māse māseti imaṃ dhammadesanaṃ satthā veḷuvane viharanto sāriputtattherassa mātulabrāhmaṇaṃ ārabbha kathesi.",
  "atk-s0502a0:1915_0": "Thero kira tassa santikaṃ gantvā āha –",
  "atk-s0502a0:1915_1": "“kiṃ nu kho, brāhmaṇa,",
  "atk-s0502a0:1915_2": "kiñcideva kusalaṃ karosī”ti? “Karomi,",
  "atk-s0502a0:1915_3": "bhante”ti.",
  "atk-s0502a0:1915_4": "“Kiṃ karosī”ti?",
  "atk-s0502a0:1915_5": "“Māse māse sahassapariccāgena dānaṃ dammī”ti.",
  "atk-s0502a0:1915_6": "“Kassa desī”ti?",
  "atk-s0502a0:1915_7": "“Nigaṇṭhānaṃ,",
  "atk-s0502a0:1915_8": "bhante”ti.",
  "atk-s0502a0:1915_9": "“Kiṃ patthayanto”ti?",
  "atk-s0502a0:1915_10": "“Brahmalokaṃ,",
  "atk-s0502a0:1915_11": "bhante”ti.",
  "atk-s0502a0:1915_12": "“Kiṃ pana brahmalokassa ayaṃ maggo”ti? “Āma,",
  "atk-s0502a0:1915_13": "bhante”ti.",
  "atk-s0502a0:1915_14": "“Ko evamāhā”ti?",
  "atk-s0502a0:1915_15": "“Ācariyehi me kathitaṃ,",
  "atk-s0502a0:1915_16": "bhante”ti.",
  "atk-s0502a0:1915_17": "“No tvaṃ brahmalokassa maggaṃ jānāsi,",
  "atk-s0502a0:1915_18": "nāpi te ācariyā,",
  "atk-s0502a0:1915_19": "satthāva eko jānāti, ehi, brāhmaṇa,",
  "atk-s0502a0:1915_20": "brahmalokassa te maggaṃ kathāpessāmī”ti taṃ ādāya satthu santikaṃ netvā, “bhante,",
  "atk-s0502a0:1915_21": "ayaṃ brāhmaṇo evamāhā”ti,",
  "atk-s0502a0:1915_22": "“taṃ pavattiṃ ārocetvā sādhu vatassa brahmalokassa maggaṃ kathethā”ti.",
  "atk-s0502a0:1915_23": "Satthā “evaṃ kira,",
  "atk-s0502a0:1915_24": "brāhmaṇā”ti pucchitvā “āma,",
  "atk-s0502a0:1915_25": "bho gotamā”ti vutte,",
  "atk-s0502a0:1915_26": "“brāhmaṇa,",
  "atk-s0502a0:1915_27": "tayā evaṃ dadamānena vassasataṃ dinnadānatopi muhuttamattaṃ pasannacittena mama sāvakassa olokanaṃ vā",
  "atk-s0502a0:1915_28": "kaṭacchubhikkhāmattadānaṃ vā mahapphalatara”nti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1916_0": "106.",
  "atk-s0502a0:1917_0": "“Māse māse sahassena, yo yajetha sataṃ samaṃ;",
  "atk-s0502a0:1918_0": "Ekañca bhāvitattānaṃ, muhuttamapi pūjaye;",
  "atk-s0502a0:1919_0": "Sāyeva pūjanā seyyo, yañce vassasataṃ huta”nti.",
  "atk-s0502a0:1920_0": "Tattha sahassenāhi sahassapariccāgena.",
  "atk-s0502a0:1920_1": "Yo yajetha sataṃ samanti yo vassasataṃ māse māse sahassaṃ pariccajanto lokiyamahājanassa dānaṃ dadeyya,",
  "atk-s0502a0:1920_2": "ekañca bhāvitattānanti yo pana ekaṃ sīlādiguṇavisesena vaḍḍhitaattānaṃ heṭṭhimakoṭiyā sotāpannaṃ,",
  "atk-s0502a0:1920_3": "uparimakoṭiyā khīṇāsavaṃ gharadvāraṃ sampattaṃ kaṭacchubhikkhādānavasena vā yāpanamattaāhāradānavasena vā thūlasāṭakadānamattena vā pūjeyya.",
  "atk-s0502a0:1920_4": "Yaṃ itarena vassasataṃ hutaṃ.",
  "atk-s0502a0:1920_5": "Tato sāyeva pūjanā seyyo.",
  "atk-s0502a0:1920_6": "Seṭṭho uttamoti atthoti.",
  "atk-s0502a0:1921_0": "Desanāvasāne so brāhmaṇo sotāpattiphalaṃ patto, aññepi bahū sotāpattiphalādīni pāpuṇiṃsūti.",
  "atk-s0502a0:1922_0": "Sāriputtattherassa mātulabrāhmaṇavatthu pañcamaṃ.",
  "atk-s0502a0:1923_0": "6. Sāriputtattherassa bhāgineyyavatthu",
  "atk-s0502a0:1924_0": "Yo ca vassasataṃ jantūti imaṃ dhammadesanaṃ satthā veḷuvane viharanto sāriputtattherassa bhāgineyyaṃ ārabbha kathesi.",
  "atk-s0502a0:1925_0": "Tampi hi thero upasaṅkamitvā āha – “kiṃ, brāhmaṇa,",
  "atk-s0502a0:1925_1": "kusalaṃ karosī”ti? “Āma,",
  "atk-s0502a0:1925_2": "bhante”ti.",
  "atk-s0502a0:1925_3": "“Kiṃ karosī”ti?",
  "atk-s0502a0:1925_4": "“Māse māse ekaṃ ekaṃ pasuṃ ghātetvā aggiṃ paricarāmī”ti.",
  "atk-s0502a0:1925_5": "“Kimatthaṃ evaṃ karosī”ti?",
  "atk-s0502a0:1925_6": "“Brahmalokamaggo kireso”ti.",
  "atk-s0502a0:1925_7": "“Kenevaṃ kathita”nti?",
  "atk-s0502a0:1925_8": "“Ācariyehi me,",
  "atk-s0502a0:1925_9": "bhante”ti.",
  "atk-s0502a0:1925_10": "“Neva tvaṃ brahmalokassa maggaṃ jānāsi,",
  "atk-s0502a0:1925_11": "nāpi te ācariyā, ehi,",
  "atk-s0502a0:1925_12": "satthu santikaṃ gamissāmā”ti taṃ satthu santikaṃ netvā taṃ pavattiṃ ārocetvā “imassa, bhante,",
  "atk-s0502a0:1925_13": "brahmalokassa maggaṃ kathethā”ti āha.",
  "atk-s0502a0:1925_14": "Satthā “evaṃ kirā”ti pucchitvā “evaṃ,",
  "atk-s0502a0:1925_15": "bho gotamā”ti vutte,",
  "atk-s0502a0:1925_16": "“brāhmaṇa,",
  "atk-s0502a0:1925_17": "vassasatampi evaṃ aggiṃ paricarantassa tava aggipāricariyā mama sāvakassa taṅkhaṇamattaṃ pūjampi na pāpuṇātī”ti",
  "atk-s0502a0:1925_18": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1926_0": "107.",
  "atk-s0502a0:1927_0": "“Yo ca vassasataṃ jantu, aggiṃ paricare vane;",
  "atk-s0502a0:1928_0": "Ekañca bhāvitattānaṃ, muhuttamapi pūjaye;",
  "atk-s0502a0:1929_0": "Sāyeva pūjanā seyyo, yañce vassasataṃ huta”nti.",
  "atk-s0502a0:1930_0": "Tattha jantūti sattādhivacanametaṃ.",
  "atk-s0502a0:1930_1": "Aggiṃ paricare vaneti nippapañcabhāvapatthanāya vanaṃ pavisitvāpi tattha aggiṃ paricareyya.",
  "atk-s0502a0:1930_2": "Sesaṃ purimasadisamevāti.",
  "atk-s0502a0:1931_0": "Desanāvasāne so brāhmaṇo sotāpattiphalaṃ pāpuṇi, aññepi bahū sotāpattiphalādīni pāpuṇiṃsūti.",
  "atk-s0502a0:1932_0": "Sāriputtattherassa bhāgineyyavatthu chaṭṭhaṃ.",
  "atk-s0502a0:1933_0": "7. Sāriputtattherassa sahāyakabrāhmaṇavatthu",
  "atk-s0502a0:1934_0": "Yaṃ kiñci yiṭṭhaṃ vāti imaṃ dhammadesanaṃ satthā veḷuvane viharanto sāriputtattherassa sahāyakabrāhmaṇaṃ ārabbha kathesi.",
  "atk-s0502a0:1935_0": "Tampi hi thero upasaṅkamitvā “kiṃ, brāhmaṇa,",
  "atk-s0502a0:1935_1": "kiñci kusalaṃ karosī”ti pucchi. “Āma,",
  "atk-s0502a0:1935_2": "bhante”ti.",
  "atk-s0502a0:1935_3": "“Kiṃ karosī”ti?",
  "atk-s0502a0:1935_4": "“Yiṭṭhayāgaṃ yajāmī”ti.",
  "atk-s0502a0:1935_5": "“Tadā kira taṃ yāgaṃ mahāpariccāgena yaja”nti.",
  "atk-s0502a0:1935_6": "Ito paraṃ thero purimanayeneva pucchitvā taṃ satthu santikaṃ netvā taṃ pavattiṃ ārocetvā “imassa, bhante,",
  "atk-s0502a0:1935_7": "brahmalokassa maggaṃ kathethā”ti āha. Satthā,",
  "atk-s0502a0:1935_8": "“brāhmaṇa,",
  "atk-s0502a0:1935_9": "evaṃ kirā”ti pucchitvā “evaṃ,",
  "atk-s0502a0:1935_10": "bho gotamā”ti vutte,",
  "atk-s0502a0:1935_11": "“brāhmaṇa,",
  "atk-s0502a0:1935_12": "tayā saṃvaccharaṃ yiṭṭhayāgaṃ yajantena lokiyamahājanassa dinnadānaṃ pasannacittena mama sāvakānaṃ vandantānaṃ",
  "atk-s0502a0:1935_13": "uppannakusalacetanāya catubhāgamattampi na agghatī”ti vatvā anusandhiṃ ghaṭetvā dhammaṃ desento imaṃ",
  "atk-s0502a0:1935_14": "gāthamāha –",
  "atk-s0502a0:1936_0": "108.",
  "atk-s0502a0:1937_0": "“Yaṃ kiñci yiṭṭhaṃ va hutaṃ va loke,",
  "atk-s0502a0:1938_0": "Saṃvaccharaṃ yajetha puññapekkho;",
  "atk-s0502a0:1939_0": "Sabbampi taṃ na catubhāgameti,",
  "atk-s0502a0:1940_0": "Abhivādanā ujjugatesu seyyo”ti.",
  "atk-s0502a0:1941_0": "Tattha yaṃ kiñcīti anavasesapariyādānavacanametaṃ.",
  "atk-s0502a0:1941_1": "Yiṭṭhanti yebhuyyena maṅgalakiriyādivasesu dinnadānaṃ.",
  "atk-s0502a0:1941_2": "Hutanti abhisaṅkharitvā kataṃ pāhunadānañceva,",
  "atk-s0502a0:1941_3": "kammañca phalañca saddahitvā katadānañca.",
  "atk-s0502a0:1941_4": "Saṃvaccharaṃ yajethāti ekasaṃvaccharaṃ nirantarameva vuttappakāraṃ dānaṃ sakalacakkavāḷepi lokiyamahājanassa dadeyya.",
  "atk-s0502a0:1941_5": "Puññapekkhoti puññaṃ icchanto.",
  "atk-s0502a0:1941_6": "Ujjugatesūti heṭṭhimakoṭiyā sotāpannesu uparimakoṭiyā khīṇāsavesu.",
  "atk-s0502a0:1941_7": "Idaṃ vuttaṃ hoti –",
  "atk-s0502a0:1941_8": "“evarūpesu pasannacittena sarīraṃ onamitvā vandantassa kusalacetanāya yaṃ phalaṃ,",
  "atk-s0502a0:1941_9": "tato catubhāgampi sabbaṃ taṃ dānaṃ na agghati,",
  "atk-s0502a0:1941_10": "tasmā ujugatesu abhivādanameva seyyo”ti.",
  "atk-s0502a0:1942_0": "Desanāvasāne so brāhmaṇo sotāpattiphalaṃ patto, aññepi bahū sotāpattiphalādīni pāpuṇiṃsūti.",
  "atk-s0502a0:1943_0": "Sāriputtattherassa sahāyakabrāhmaṇavatthu sattamaṃ.",
  "atk-s0502a0:1944_0": "8. Āyuvaḍḍhanakumāravatthu",
  "atk-s0502a0:1945_0": "Abhivādanasīlissāti imaṃ dhammadesanaṃ satthā dīghalaṅghikaṃ nissāya araññakuṭiyaṃ viharanto dīghāyukumāraṃ ārabbha kathesi.",
  "atk-s0502a0:1946_0": "Dīghalaṅghikanagaravāsino kira dve brāhmaṇā bāhirakapabbajjaṃ pabbajitvā aṭṭhacattālīsa vassāni tapacaraṇaṃ kariṃsu.",
  "atk-s0502a0:1946_1": "Tesu eko “paveṇi me nassissati,",
  "atk-s0502a0:1946_2": "vibbhamissāmī”ti cintetvā attanā kataṃ tapaṃ paresaṃ vikkiṇitvā gosatena ceva kahāpaṇasatena ca saddhiṃ bhariyaṃ labhitvā kuṭumbaṃ saṇṭhapesi.",
  "atk-s0502a0:1946_3": "Athassa bhariyā puttaṃ vijāyi.",
  "atk-s0502a0:1946_4": "Itaro panassa sahāyako pavāsaṃ gantvā punadeva taṃ nagaraṃ paccāgami.",
  "atk-s0502a0:1946_5": "So tassa āgatabhāvaṃ sutvā puttadāraṃ ādāya sahāyakassa dassanatthāya agamāsi.",
  "atk-s0502a0:1946_6": "Gantvā puttaṃ mātu hatthe datvā sayaṃ tāva vandi,",
  "atk-s0502a0:1946_7": "mātāpi puttaṃ pitu hatthe datvā vandi.",
  "atk-s0502a0:1946_8": "So “dīghāyukā hothā”ti āha,",
  "atk-s0502a0:1946_9": "putte pana vandāpite tuṇhī ahosi.",
  "atk-s0502a0:1946_10": "Atha naṃ “kasmā, bhante,",
  "atk-s0502a0:1946_11": "amhehi vandite ‘dīghāyukā hothā’ti vatvā imassa vandanakāle kiñci na vadethā”ti āha.",
  "atk-s0502a0:1946_12": "“Imasseko antarāyo atthi,",
  "atk-s0502a0:1946_13": "brāhmaṇā”ti.",
  "atk-s0502a0:1946_14": "“Kittakaṃ jīvissati,",
  "atk-s0502a0:1946_15": "bhante”ti?",
  "atk-s0502a0:1946_16": "“Sattāhaṃ,",
  "atk-s0502a0:1946_17": "brāhmaṇā”ti.",
  "atk-s0502a0:1946_18": "“Paṭibāhanakāraṇaṃ atthi,",
  "atk-s0502a0:1946_19": "bhante”ti?",
  "atk-s0502a0:1946_20": "“Nāhaṃ paṭibāhanakāraṇaṃ jānāmī”ti.",
  "atk-s0502a0:1946_21": "“Ko pana jāneyya,",
  "atk-s0502a0:1946_22": "bhante”ti?",
  "atk-s0502a0:1946_23": "“Samaṇo gotamo jāneyya,",
  "atk-s0502a0:1946_24": "tassa santikaṃ gantvā pucchāhī”ti.",
  "atk-s0502a0:1946_25": "“Tattha gacchanto tapaparihānito bhāyāmī”ti.",
  "atk-s0502a0:1946_26": "“Sace te puttasineho atthi,",
  "atk-s0502a0:1946_27": "tapaparihāniṃ acintetvā tassa santikaṃ gantvā pucchāhī”ti.",
  "atk-s0502a0:1947_0": "So satthu santikaṃ gantvā sayaṃ tāva vandi.",
  "atk-s0502a0:1947_1": "Satthā “dīghāyuko hohī”ti āha,",
  "atk-s0502a0:1947_2": "pajāpatiyā vandanakālepi tassā tatheva vatvā puttassa vandāpanakāle tuṇhī ahosi.",
  "atk-s0502a0:1947_3": "So purimanayeneva satthāraṃ pucchi,",
  "atk-s0502a0:1947_4": "satthāpi tatheva byākāsi.",
  "atk-s0502a0:1947_5": "So kira brāhmaṇo sabbaññutaññāṇaṃ apaṭivijjhitvāva attano mantaṃ sabbaññutaññāṇena saṃsandesi,",
  "atk-s0502a0:1947_6": "paṭibāhanūpāyaṃ pana na jānāti.",
  "atk-s0502a0:1947_7": "Brāhmaṇo satthāraṃ pucchi –",
  "atk-s0502a0:1947_8": "“atthi pana, bhante,",
  "atk-s0502a0:1947_9": "paṭibāhanūpāyo”ti?",
  "atk-s0502a0:1947_10": "“Bhaveyya,",
  "atk-s0502a0:1947_11": "brāhmaṇā”ti.",
  "atk-s0502a0:1947_12": "“Kiṃ bhaveyyā”ti?",
  "atk-s0502a0:1947_13": "“Sace tvaṃ attano gehadvāre maṇḍapaṃ kāretvā tassa majjhe pīṭhikaṃ kāretvā taṃ parikkhipanto aṭṭha vā",
  "atk-s0502a0:1947_14": "soḷasa vā āsanāni paññāpetvā tesu mama sāvake nisīdāpetvā sattāhaṃ nirantaraṃ parittaṃ kātuṃ sakkuṇeyyāsi,",
  "atk-s0502a0:1947_15": "evamassa antarāyo nasseyyā”ti.",
  "atk-s0502a0:1947_16": "“Bho gotama,",
  "atk-s0502a0:1947_17": "mayā maṇḍapādīni sakkā kātuṃ,",
  "atk-s0502a0:1947_18": "tumhākaṃ pana sāvake kathaṃ lacchāmī”ti?",
  "atk-s0502a0:1947_19": "“Tayā ettake kate ahaṃ mama sāvake pahiṇissāmī”ti. “Sādhu,",
  "atk-s0502a0:1947_20": "bho gotamā”ti so attano gehadvāre sabbaṃ kiccaṃ niṭṭhāpetvā satthu santikaṃ agamāsi.",
  "atk-s0502a0:1947_21": "Satthā bhikkhū pahiṇi,",
  "atk-s0502a0:1947_22": "te gantvā tattha nisīdiṃsu,",
  "atk-s0502a0:1947_23": "dārakampi pīṭhikāyaṃ nipajjāpesuṃ,",
  "atk-s0502a0:1947_24": "bhikkhū sattarattindivaṃ nirantaraṃ parittaṃ bhaṇiṃsu,",
  "atk-s0502a0:1947_25": "sattame divase sāyaṃ satthā āgacchi.",
  "atk-s0502a0:1947_26": "Tasmiṃ āgate sabbacakkavāḷadevatā sannipatiṃsu.",
  "atk-s0502a0:1947_27": "Eko pana avaruddhako nāma yakkho dvādasa saṃvaccharāni vessavaṇaṃ upaṭṭhahitvā tassa santikā varaṃ labhanto",
  "atk-s0502a0:1947_28": "“ito sattame divase imaṃ dārakaṃ gaṇheyyāsī”ti labhi.",
  "atk-s0502a0:1947_29": "Tasmā sopi āgantvā aṭṭhāsi.",
  "atk-s0502a0:1948_0": "Satthari pana tattha gate mahesakkhāsu devatāsu sannipatitāsu appesakkhā devatā osakkitvā osakkitvā okāsaṃ alabhamānā dvādasa yojanāni paṭikkamiṃsu.",
  "atk-s0502a0:1948_1": "Avaruddhakopi tatheva paṭikkami,",
  "atk-s0502a0:1948_2": "satthāpi sabbarattiṃ parittamakāsi.",
  "atk-s0502a0:1948_3": "Sattāhe vītivatte avaruddhako dārakaṃ na labhi.",
  "atk-s0502a0:1948_4": "Aṭṭhame pana divase aruṇe uggatamatte dārakaṃ ānetvā satthāraṃ vandāpesuṃ.",
  "atk-s0502a0:1948_5": "Satthā “dīghāyuko hohī”ti āha.",
  "atk-s0502a0:1948_6": "“Kīvaciraṃ pana,",
  "atk-s0502a0:1948_7": "bho gotama,",
  "atk-s0502a0:1948_8": "dārako ṭhassatī”ti?",
  "atk-s0502a0:1948_9": "“Vīsavassasataṃ,",
  "atk-s0502a0:1948_10": "brāhmaṇā”ti.",
  "atk-s0502a0:1948_11": "Athassa “āyuvaḍḍhanakumāro”ti nāmaṃ kariṃsu.",
  "atk-s0502a0:1948_12": "So vuddhimanvāya pañcahi upāsakasatehi parivuto vicari.",
  "atk-s0502a0:1948_13": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “passathāvuso,",
  "atk-s0502a0:1948_14": "āyuvaḍḍhanakumārena kira sattame divase maritabbaṃ abhavissa,",
  "atk-s0502a0:1948_15": "so idāni vīsavassasataṭṭhāyī hutvā pañcahi upāsakasatehi parivuto vicarati,",
  "atk-s0502a0:1948_16": "atthi maññe imesaṃ sattānaṃ āyuvaḍḍhanakāraṇa”nti.",
  "atk-s0502a0:1948_17": "Satthā āgantvā “kāya nuttha,",
  "atk-s0502a0:1948_18": "bhikkhave,",
  "atk-s0502a0:1948_19": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1948_20": "“bhikkhave,",
  "atk-s0502a0:1948_21": "na kevalaṃ āyuvaḍḍhanameva,",
  "atk-s0502a0:1948_22": "ime pana sattā guṇavante vandantā abhivādentā catūhi kāraṇehi vaḍḍhanti,",
  "atk-s0502a0:1948_23": "parissayato muccanti,",
  "atk-s0502a0:1948_24": "yāvatāyukameva tiṭṭhantī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1949_0": "109.",
  "atk-s0502a0:1950_0": "“Abhivādanasīlissa, niccaṃ vuḍḍhāpacāyino;",
  "atk-s0502a0:1951_0": "Cattāro dhammā vaḍḍhanti, āyu vaṇṇo sukhaṃ bala”nti.",
  "atk-s0502a0:1952_0": "Tattha abhivādanasīlissāti vandanasīlissa,",
  "atk-s0502a0:1952_1": "abhiṇhaṃ vandanakiccapasutassāti attho.",
  "atk-s0502a0:1952_2": "Vuḍḍhāpacāyinoti gihissa vā tadahupabbajite daharasāmaṇerepi,",
  "atk-s0502a0:1952_3": "pabbajitassa vā pana pabbajjāya vā upasampadāya vā vuḍḍhatare guṇavuḍḍhe apacāyamānassa,",
  "atk-s0502a0:1952_4": "abhivādanena vā niccaṃ pūjentassāti attho.",
  "atk-s0502a0:1952_5": "Cattāro dhammā vaḍḍhantīti āyumhi vaḍḍhamāne yattakaṃ kālaṃ taṃ vaḍḍhati,",
  "atk-s0502a0:1952_6": "tattakaṃ itarepi vaḍḍhantiyeva.",
  "atk-s0502a0:1952_7": "Yena hi paññāsavassaāyusaṃvattanikaṃ kusalaṃ kataṃ,",
  "atk-s0502a0:1952_8": "pañcavīsativassakāle cassa jīvitantarāyo uppajjeyya,",
  "atk-s0502a0:1952_9": "so abhivādanasīlatāya paṭippassambhati,",
  "atk-s0502a0:1952_10": "so yāvatāyukameva tiṭṭhati,",
  "atk-s0502a0:1952_11": "vaṇṇādayopissa āyunāva saddhiṃ vaḍḍhanti.",
  "atk-s0502a0:1952_12": "Ito uttaripi eseva nayo.",
  "atk-s0502a0:1952_13": "Anantarāyena pavattassāyuno vaḍḍhanaṃ nāma natthi.",
  "atk-s0502a0:1953_0": "Desanāvasāne āyuvaḍḍhanakumāro pañcahi upāsakasatehi saddhiṃ sotāpattiphale patiṭṭhahi,",
  "atk-s0502a0:1953_1": "aññepi bahū sotāpattiphalādīni pāpuṇiṃsūti.",
  "atk-s0502a0:1954_0": "Āyuvaḍḍhanakumāravatthu aṭṭhamaṃ.",
  "atk-s0502a0:1955_0": "9. Saṃkiccasāmaṇeravatthu",
  "atk-s0502a0:1956_0": "Yo ca vassasataṃ jīveti imaṃ dhammadesanaṃ satthā jetavane viharanto saṃkiccasāmaṇeraṃ ārabbha kathesi.",
  "atk-s0502a0:1957_0": "Sāvatthiyaṃ kira tiṃsamattā kulaputtā satthu dhammakathaṃ sutvā sāsane uraṃ datvā pabbajiṃsu.",
  "atk-s0502a0:1957_1": "Te upasampadāya pañcavassā hutvā satthāraṃ upasaṅkamitvā ganthadhuraṃ vipassanādhuranti dve dhurānīti",
  "atk-s0502a0:1957_2": "sutvā “mayaṃ mahallakakāle pabbajitā”ti ganthadhure ussāhaṃ akatvā vipassanādhuraṃ pūretukāmā yāva arahattā",
  "atk-s0502a0:1957_3": "kammaṭṭhānaṃ kathāpetvā, “bhante,",
  "atk-s0502a0:1957_4": "ekaṃ araññāyatanaṃ gamissāmā”ti satthāraṃ āpucchiṃsu.",
  "atk-s0502a0:1957_5": "Satthā “kataraṃ ṭhānaṃ gamissathā”ti pucchitvā “asukaṃ nāmā”ti vutte “tattha tesaṃ ekaṃ vighāsādaṃ nissāya bhayaṃ uppajjissati,",
  "atk-s0502a0:1957_6": "tañca pana saṃkiccasāmaṇere gate vūpasamissati,",
  "atk-s0502a0:1957_7": "atha nesaṃ pabbajitakiccaṃ pāripūriṃ gamissatī”ti aññāsi.",
  "atk-s0502a0:1958_0": "Saṃkiccasāmaṇero nāma sāriputtattherassa sāmaṇero sattavassiko jātiyā.",
  "atk-s0502a0:1958_1": "Tassa kira mātā sāvatthiyaṃ aḍḍhakulassa dhītā.",
  "atk-s0502a0:1958_2": "Sā tasmiṃ kucchigate ekena byādhinā taṅkhaṇaññeva kālamakāsi.",
  "atk-s0502a0:1958_3": "Tassā jhāpiyamānāya ṭhapetvā gabbhamaṃsaṃ sesaṃ jhāyi.",
  "atk-s0502a0:1958_4": "Athassā gabbhamaṃsaṃ citakato otāretvā dvīsu tīsu ṭhānesu sūlehi vijjhiṃsu.",
  "atk-s0502a0:1958_5": "Sūlakoṭi dārakassa akkhikoṭiṃ pahari.",
  "atk-s0502a0:1958_6": "Evaṃ gabbhamaṃsaṃ vijjhitvā aṅgārarāsimhi khipitvā aṅgāreheva paṭicchādetvā pakkamiṃsu.",
  "atk-s0502a0:1958_7": "Gabbhamaṃsaṃ jhāyi,",
  "atk-s0502a0:1958_8": "aṅgāramatthake pana suvaṇṇabimbasadiso dārako padumagabbhe nipanno viya ahosi.",
  "atk-s0502a0:1958_9": "Pacchimabhavikassa sattassa hi sinerunā otthariyamānassapi arahattaṃ appatvā jīvitakkhayo nāma natthi.",
  "atk-s0502a0:1958_10": "Punadivase “citakaṃ nibbāpessāmā”ti āgatā tathānipannaṃ dārakaṃ disvā acchariyabbhutacittajātā “kathañhi",
  "atk-s0502a0:1958_11": "nāma ettakesu dārūsu khīyamānesu sakalasarīre jhāpiyamāne dārako na jhāyi,",
  "atk-s0502a0:1958_12": "kiṃ nu kho bhavissatī”ti dārakaṃ ādāya antogāmaṃ gantvā nemittake pucchiṃsu.",
  "atk-s0502a0:1958_13": "Nemittakā “sace ayaṃ dārako agāraṃ ajjhāvassissati,",
  "atk-s0502a0:1958_14": "yāva sattamā kulaparivaṭṭā ñātakā duggatā bhavissanti?",
  "atk-s0502a0:1958_15": "Sace pabbajissati,",
  "atk-s0502a0:1958_16": "pañcahi samaṇasatehi parivuto vicarissatī”ti āhaṃsu.",
  "atk-s0502a0:1958_17": "Tassa saṅkunā akkhikoṭiyā bhinnattā saṃkiccanti nāmaṃ kariṃsu.",
  "atk-s0502a0:1958_18": "So aparena samayena saṃkiccoti paññāyi.",
  "atk-s0502a0:1958_19": "Atha naṃ ñātakā “hotu,",
  "atk-s0502a0:1958_20": "vaḍḍhitakāle amhākaṃ ayyassa sāriputtassa santike pabbājessāmā”ti posiṃsu.",
  "atk-s0502a0:1958_21": "So sattavassikakāle “tava mātukucchiyaṃ vasanakāle mātā te kālamakāsi,",
  "atk-s0502a0:1958_22": "tassā sarīre jhāpiyamānepi tvaṃ na jhāyī”ti kumārakānaṃ kathaṃ sutvā “ahaṃ kira evarūpā bhayā mutto,",
  "atk-s0502a0:1958_23": "kiṃ me gharāvāsena,",
  "atk-s0502a0:1958_24": "pabbajissāmī”ti ñātakānaṃ ārocesi.",
  "atk-s0502a0:1958_25": "Te “sādhu,",
  "atk-s0502a0:1958_26": "tātā”ti sāriputtattherassa santikaṃ netvā, “bhante,",
  "atk-s0502a0:1958_27": "imaṃ pabbājethā”ti adaṃsu.",
  "atk-s0502a0:1958_28": "Thero tacapañcakakammaṭṭhānaṃ datvā pabbājesi.",
  "atk-s0502a0:1958_29": "So khuraggeyeva saha paṭisambhidāhi arahattaṃ pāpuṇi.",
  "atk-s0502a0:1958_30": "Ayaṃ saṃkiccasāmaṇero nāma.",
  "atk-s0502a0:1959_0": "Satthā “etasmiṃ gate taṃ bhayaṃ vūpasamissati,",
  "atk-s0502a0:1959_1": "atha nesaṃ pabbajitakiccaṃ pāripūriṃ gamissatī”ti ñatvā,",
  "atk-s0502a0:1959_2": "“bhikkhave,",
  "atk-s0502a0:1959_3": "tumhākaṃ jeṭṭhabhātikaṃ sāriputtattheraṃ oloketvā gacchathā”ti āha.",
  "atk-s0502a0:1959_4": "Te “sādhū”ti vatvā therassa santikaṃ gantvā “kiṃ,",
  "atk-s0502a0:1959_5": "āvuso”ti vutte mayaṃ satthu santike kammaṭṭhānaṃ gahetvā araññaṃ pavisitukāmā hutvā āpucchimhā,",
  "atk-s0502a0:1959_6": "atha no satthā evamāha –",
  "atk-s0502a0:1959_7": "“tumhākaṃ jeṭṭhabhātikaṃ oloketvā gacchathā”ti?",
  "atk-s0502a0:1959_8": "“Tenamhā idhāgatā”ti.",
  "atk-s0502a0:1959_9": "Thero “satthārā ime ekaṃ kāraṇaṃ disvā idha pahitā bhavissanti,",
  "atk-s0502a0:1959_10": "kiṃ nu kho eta”nti āvajjento tamatthaṃ ñatvā āha –",
  "atk-s0502a0:1959_11": "“atthi pana vo, āvuso,",
  "atk-s0502a0:1959_12": "sāmaṇero”ti? “Natthi, āvuso”ti.",
  "atk-s0502a0:1959_13": "“Sace natthi,",
  "atk-s0502a0:1959_14": "imaṃ saṃkiccasāmaṇeraṃ gahetvā gacchathā”ti. “Alaṃ, āvuso,",
  "atk-s0502a0:1959_15": "sāmaṇeraṃ nissāya no palibodho bhavissati,",
  "atk-s0502a0:1959_16": "kiṃ araññe vasantānaṃ sāmaṇerenā”ti? “Nāvuso,",
  "atk-s0502a0:1959_17": "imaṃ nissāya tumhākaṃ palibodho,",
  "atk-s0502a0:1959_18": "apica kho pana tumhe nissāya imassa palibodho bhavissati.",
  "atk-s0502a0:1959_19": "Satthāpi tumhe mama santikaṃ pahiṇanto tumhehi saddhiṃ sāmaṇerassa pahiṇanaṃ paccāsīsanto pahiṇi,",
  "atk-s0502a0:1959_20": "imaṃ gahetvā gacchathā”ti.",
  "atk-s0502a0:1959_21": "Te “sādhū”ti adhivāsetvā sāmaṇerena saddhiṃ ekatiṃsa janā theraṃ apaloketvā vihārā nikkhamma cārikaṃ",
  "atk-s0502a0:1959_22": "carantā vīsayojanasatamatthake ekaṃ sahassakulaṃ gāmaṃ pāpuṇiṃsu.",
  "atk-s0502a0:1960_0": "Manussā te disvā pasannacittā sakkaccaṃ parivisitvā, “bhante,",
  "atk-s0502a0:1960_1": "kattha gamissathā”ti pucchitvā “yathāphāsukaṭṭhānaṃ,",
  "atk-s0502a0:1960_2": "āvuso”ti vutte pādamūle nipajjitvā “mayaṃ, bhante,",
  "atk-s0502a0:1960_3": "ayyesu imaṃ ṭhānaṃ nissāya antovassaṃ vasantesu pañcasīlaṃ samādāya uposathakammaṃ karissāmā”ti yāciṃsu.",
  "atk-s0502a0:1960_4": "Therā adhivāsesuṃ.",
  "atk-s0502a0:1960_5": "Atha nesaṃ manussā rattiṭṭhānadivāṭṭhānacaṅkamanapaṇṇasālāyo saṃvidahitvā “ajja mayaṃ,",
  "atk-s0502a0:1960_6": "sve maya”nti ussāhappattā upaṭṭhānamakaṃsu.",
  "atk-s0502a0:1960_7": "Therā vassūpanāyikadivase katikavattaṃ kariṃsu, “āvuso,",
  "atk-s0502a0:1960_8": "amhehi dharamānakabuddhassa santike kammaṭṭhānaṃ gahitaṃ,",
  "atk-s0502a0:1960_9": "na kho pana sakkā aññatra paṭipattisampadāya buddhe ārādhetuṃ,",
  "atk-s0502a0:1960_10": "amhākañca apāyadvārāni vivaṭāneva,",
  "atk-s0502a0:1960_11": "tasmā aññatra pāto bhikkhācāravelaṃ,",
  "atk-s0502a0:1960_12": "sāyaṃ therūpaṭṭhānavelañca sesakāle dve ekaṭṭhāne na bhavissāma,",
  "atk-s0502a0:1960_13": "yassa aphāsukaṃ bhavissati,",
  "atk-s0502a0:1960_14": "tena ghaṇḍiyā pahaṭāya tassa santikaṃ gantvā bhesajjaṃ karissāma,",
  "atk-s0502a0:1960_15": "ito aññasmiṃ rattibhāge vā divasabhāge vā appamattā kammaṭṭhānamanuyuñjissāmā”ti.",
  "atk-s0502a0:1961_0": "Tesu evaṃ katikaṃ katvā viharantesu eko duggatapuriso dhītaraṃ upanissāya jīvanto tasmiṃ ṭhāne dubbhikkhe",
  "atk-s0502a0:1961_1": "uppanne aparaṃ dhītaraṃ upanissāya jīvitukāmo maggaṃ paṭipajji.",
  "atk-s0502a0:1961_2": "Therāpi gāme piṇḍāya caritvā vasanaṭṭhānaṃ āgacchantā antarāmagge ekissā nadiyā nhatvā vālukapuline nisīditvā bhattakiccaṃ kariṃsu.",
  "atk-s0502a0:1961_3": "Tasmiṃ khaṇe so puriso taṃ ṭhānaṃ patvā ekamantaṃ aṭṭhāsi.",
  "atk-s0502a0:1961_4": "Atha naṃ therā “kahaṃ gacchasī”ti pucchiṃsu.",
  "atk-s0502a0:1961_5": "So tamatthaṃ ārocesi.",
  "atk-s0502a0:1961_6": "Therā tasmiṃ kāruññaṃ uppādetvā, “upāsaka,",
  "atk-s0502a0:1961_7": "ativiya chātosi, gaccha,",
  "atk-s0502a0:1961_8": "paṇṇaṃ āhara,",
  "atk-s0502a0:1961_9": "ekamekaṃ te bhattapiṇḍaṃ dassāmā”ti vatvā tena paṇṇe āhaṭe attanā attanā bhuñjananiyāmeneva sūpabyañjanehi sannahitvā ekamekaṃ piṇḍaṃ adaṃsu.",
  "atk-s0502a0:1961_10": "Etadeva kira vattaṃ,",
  "atk-s0502a0:1961_11": "yaṃ bhojanakāle āgatassa bhattaṃ dadamānena bhikkhunā aggabhattaṃ adatvā attanā bhuñjananiyāmeneva thokaṃ vā bahuṃ vā dātabbaṃ.",
  "atk-s0502a0:1961_12": "Tasmā tepi tathā adaṃsu.",
  "atk-s0502a0:1961_13": "So katabhattakicco there vanditvā pucchi – “kiṃ, bhante, ayyā,",
  "atk-s0502a0:1961_14": "kenaci nimantitā”ti? “Natthi, upāsaka,",
  "atk-s0502a0:1961_15": "nimantanaṃ,",
  "atk-s0502a0:1961_16": "manussā devasikaṃ evarūpameva āhāraṃ dentī”ti.",
  "atk-s0502a0:1961_17": "So cintesi –",
  "atk-s0502a0:1961_18": "“mayaṃ niccakālaṃ uṭṭhāya samuṭṭhāya kammaṃ karontāpi evarūpaṃ āhāraṃ laddhuṃ na sakkoma,",
  "atk-s0502a0:1961_19": "kiṃ me aññattha gatena,",
  "atk-s0502a0:1961_20": "imesaṃ santikeyeva jīvissāmī”ti.",
  "atk-s0502a0:1961_21": "Atha ne āha –",
  "atk-s0502a0:1961_22": "“ahaṃ vattapaṭivattaṃ katvā ayyānaṃ santike vasituṃ icchāmī”ti. “Sādhu,",
  "atk-s0502a0:1961_23": "upāsakā”ti.",
  "atk-s0502a0:1961_24": "So tehi saddhiṃ tesaṃ vasanaṭṭhānaṃ gantvā sādhukaṃ vattapaṭivattaṃ karonto bhikkhū ativiya ārādhetvā dvemāsaccayena dhītaraṃ daṭṭhukāmo hutvā “sace, ayye,",
  "atk-s0502a0:1961_25": "āpucchissāmi,",
  "atk-s0502a0:1961_26": "na maṃ vissajjissanti,",
  "atk-s0502a0:1961_27": "anāpucchā gamissāmī”ti tesaṃ anācikkhitvāva nikkhami.",
  "atk-s0502a0:1961_28": "Ettakameva kirassa oḷārikaṃ khalitaṃ ahosi,",
  "atk-s0502a0:1961_29": "yaṃ bhikkhūnaṃ anārocetvā pakkāmi.",
  "atk-s0502a0:1962_0": "Tassa pana gamanamagge ekā aṭavī atthi.",
  "atk-s0502a0:1962_1": "Tattha pañcasatānaṃ corānaṃ “yo imaṃ aṭaviṃ pavisati,",
  "atk-s0502a0:1962_2": "taṃ māretvā tassa maṃsalohitena tuyhaṃ balikammaṃ karissāmā”ti devatāya āyācanaṃ katvā vasantānaṃ sattamo divaso hoti.",
  "atk-s0502a0:1962_3": "Tasmā sattame divase corajeṭṭhako rukkhaṃ āruyha olokento taṃ āgacchantaṃ disvā corānaṃ saññamadāsi.",
  "atk-s0502a0:1962_4": "Te tassa aṭavimajjhaṃ paviṭṭhabhāvaṃ ñatvā parikkhipitvā taṃ gaṇhitvā gāḷhabandhanaṃ katvā araṇisahitena",
  "atk-s0502a0:1962_5": "aggiṃ nibbattetvā dārūni saṅkaḍḍhitvā mahantaṃ aggikkhandhaṃ katvā sūlāni tacchiṃsu.",
  "atk-s0502a0:1962_6": "So tesaṃ taṃ kiriyaṃ disvā, “sāmi,",
  "atk-s0502a0:1962_7": "imasmiṃ ṭhāne neva sūkarā,",
  "atk-s0502a0:1962_8": "na migādayo dissanti,",
  "atk-s0502a0:1962_9": "kiṃ kāraṇā idaṃ karothā”ti pucchi.",
  "atk-s0502a0:1962_10": "“Taṃ māretvā tava maṃsalohitena devatāya balikammaṃ karissāmā”ti.",
  "atk-s0502a0:1962_11": "So maraṇabhayatajjito bhikkhūnaṃ taṃ upakāraṃ acintetvā kevalaṃ attano jīvitameva rakkhamāno evamāha – “sāmi,",
  "atk-s0502a0:1962_12": "ahaṃ vighāsādo,",
  "atk-s0502a0:1962_13": "ucchiṭṭhabhattaṃ bhuñjitvā vaḍḍhito,",
  "atk-s0502a0:1962_14": "vighāsādo nāma kāḷakaṇṇiko,",
  "atk-s0502a0:1962_15": "ayyā pana yato tato nikkhamitvā pabbajitāpi khattiyāva,",
  "atk-s0502a0:1962_16": "asukasmiṃ ṭhāne ekatiṃsa bhikkhū vasanti,",
  "atk-s0502a0:1962_17": "te māretvā balikammaṃ karotha,",
  "atk-s0502a0:1962_18": "ativiya vo devatā tussissatī”ti.",
  "atk-s0502a0:1962_19": "Taṃ sutvā corā “bhaddakaṃ esa vadeti,",
  "atk-s0502a0:1962_20": "kiṃ iminā kāḷakaṇṇinā,",
  "atk-s0502a0:1962_21": "khattiye māretvā balikammaṃ karissāmā”ti cintetvā “ehi,",
  "atk-s0502a0:1962_22": "nesaṃ vasanaṭṭhānaṃ dassehī”ti tameva maggadesakaṃ katvā taṃ ṭhānaṃ patvā vihāramajjhe bhikkhū adisvā “kahaṃ bhikkhū”ti naṃ pucchiṃsu.",
  "atk-s0502a0:1962_23": "So dve māse vasitattā tesaṃ katikavattaṃ jānanto evamāha –",
  "atk-s0502a0:1962_24": "“attano divāṭṭhānarattiṭṭhānesu nisinnā,",
  "atk-s0502a0:1962_25": "etaṃ ghaṇḍiṃ paharatha,",
  "atk-s0502a0:1962_26": "ghaṇḍisaddena sannipatissantī”ti.",
  "atk-s0502a0:1962_27": "Corajeṭṭhako ghaṇḍiṃ pahari.",
  "atk-s0502a0:1963_0": "Bhikkhū ghaṇḍisaddaṃ sutvā “akāle ghaṇḍi pahaṭā,",
  "atk-s0502a0:1963_1": "kassaci aphāsukaṃ bhavissatī”ti āgantvā vihāramajjhe paṭipāṭiyā paññattesu pāsāṇaphalakesu nisīdiṃsu.",
  "atk-s0502a0:1963_2": "Saṅghatthero core oloketvā pucchi –",
  "atk-s0502a0:1963_3": "“upāsakā kenāyaṃ ghaṇḍi pahaṭā”ti?",
  "atk-s0502a0:1963_4": "Corajeṭṭhako āha – “mayā,",
  "atk-s0502a0:1963_5": "bhante”ti.",
  "atk-s0502a0:1963_6": "“Kiṃ kāraṇā”ti?",
  "atk-s0502a0:1963_7": "“Amhehi aṭavidevatāya āyācitaṃ atthi,",
  "atk-s0502a0:1963_8": "tassā balikammakaraṇatthāya ekaṃ bhikkhuṃ gahetvā gamissāmā”ti.",
  "atk-s0502a0:1963_9": "Taṃ sutvā mahāthero bhikkhū āha – “āvuso,",
  "atk-s0502a0:1963_10": "bhātikānaṃ uppannakiccaṃ nāma jeṭṭhabhātikena nittharitabbaṃ,",
  "atk-s0502a0:1963_11": "ahaṃ attano jīvitaṃ tumhākaṃ pariccajitvā imehi saddhiṃ gamissāmi,",
  "atk-s0502a0:1963_12": "mā sabbesaṃ antarāyo hotu,",
  "atk-s0502a0:1963_13": "appamattā samaṇadhammaṃ karothā”ti.",
  "atk-s0502a0:1963_14": "Anuthero āha – “bhante,",
  "atk-s0502a0:1963_15": "jeṭṭhabhātu kiccaṃ nāma kaniṭṭhassa bhāro,",
  "atk-s0502a0:1963_16": "ahaṃ gamissāmi,",
  "atk-s0502a0:1963_17": "tumhe appamattā hothā”ti.",
  "atk-s0502a0:1963_18": "Iminā upāyena “ahameva ahamevā”ti vatvā paṭipāṭiyā tiṃsapi janā uṭṭhahiṃsu,",
  "atk-s0502a0:1963_19": "evaṃ te neva ekissā mātuyā puttā,",
  "atk-s0502a0:1963_20": "na ekassa pituno,",
  "atk-s0502a0:1963_21": "nāpi vītarāgā,",
  "atk-s0502a0:1963_22": "atha ca pana avasesānaṃ atthāya paṭipāṭiyā jīvitaṃ pariccajiṃsu.",
  "atk-s0502a0:1963_23": "Tesu ekopi “tvaṃ yāhī”ti vattuṃ samattho nāma nāhosi.",
  "atk-s0502a0:1964_0": "Saṃkiccasāmaṇero tesaṃ kathaṃ sutvā, “bhante,",
  "atk-s0502a0:1964_1": "tumhe tiṭṭhatha,",
  "atk-s0502a0:1964_2": "ahaṃ tumhākaṃ jīvitaṃ pariccajitvā gamissāmī”ti āha.",
  "atk-s0502a0:1964_3": "Te āhaṃsu – “āvuso,",
  "atk-s0502a0:1964_4": "mayaṃ sabbe ekato māriyamānāpi taṃ ekakaṃ na vissajjessāmā”ti.",
  "atk-s0502a0:1964_5": "“Kiṃ kāraṇā,",
  "atk-s0502a0:1964_6": "bhante”ti? “‘Āvuso,",
  "atk-s0502a0:1964_7": "tvaṃ dhammasenāpatisāriputtattherassa sāmaṇero,",
  "atk-s0502a0:1964_8": "sace taṃ vissajjessāma,",
  "atk-s0502a0:1964_9": "sāmaṇeraṃ me ādāya gantvā corānaṃ niyyādiṃsū’ti thero no garahissati,",
  "atk-s0502a0:1964_10": "taṃ nindaṃ nittharituṃ na sakkhissāma,",
  "atk-s0502a0:1964_11": "tena taṃ na vissajjessāmā”ti. “Bhante,",
  "atk-s0502a0:1964_12": "sammāsambuddho tumhe mama upajjhāyassa santikaṃ pahiṇantopi,",
  "atk-s0502a0:1964_13": "mama upajjhāyo maṃ tumhehi saddhiṃ pahiṇantopi idameva kāraṇaṃ disvā pahiṇi,",
  "atk-s0502a0:1964_14": "tiṭṭhatha tumhe,",
  "atk-s0502a0:1964_15": "ahameva gamissāmī”ti so tiṃsa bhikkhū vanditvā “sace, bhante,",
  "atk-s0502a0:1964_16": "me doso atthi,",
  "atk-s0502a0:1964_17": "khamathā”ti vatvā nikkhami.",
  "atk-s0502a0:1964_18": "Tadā bhikkhūnaṃ mahāsaṃvego uppajji,",
  "atk-s0502a0:1964_19": "akkhīni assupuṇṇāni hadayamaṃsaṃ pavedhi.",
  "atk-s0502a0:1964_20": "Mahāthero core āha –",
  "atk-s0502a0:1964_21": "“upāsakā ayaṃ daharako tumhe aggiṃ karonte,",
  "atk-s0502a0:1964_22": "sūlāni tacchante,",
  "atk-s0502a0:1964_23": "paṇṇāni attharante disvā bhāyissati,",
  "atk-s0502a0:1964_24": "imaṃ ekamante ṭhapetvā tāni kiccāni kareyyāthā”ti.",
  "atk-s0502a0:1964_25": "Corā sāmaṇeraṃ ādāya gantvā ekamante ṭhapetvā sabbakiccāni kariṃsu.",
  "atk-s0502a0:1965_0": "Kiccapariyosāne corajeṭṭhako asiṃ abbāhitvā sāmaṇeraṃ upasaṅkami.",
  "atk-s0502a0:1965_1": "Sāmaṇero nisīdamāno jhānaṃ samāpajjitvāva nisīdi.",
  "atk-s0502a0:1965_2": "Corajeṭṭhako asiṃ parivattetvā sāmaṇerassa khandhe pātesi,",
  "atk-s0502a0:1965_3": "asi namitvā dhārāya dhāraṃ pahari,",
  "atk-s0502a0:1965_4": "so “na sammā pahari”nti maññamāno puna taṃ ujukaṃ katvā pahari.",
  "atk-s0502a0:1965_5": "Asi tālapaṇṇaṃ viya veṭhayamāno tharumūlaṃ agamāsi.",
  "atk-s0502a0:1965_6": "Sāmaṇerañhi tasmiṃ kāle sinerunā avattharantopi māretuṃ samattho nāma natthi,",
  "atk-s0502a0:1965_7": "pageva asinā.",
  "atk-s0502a0:1965_8": "Taṃ pāṭihāriyaṃ disvā corajeṭṭhako cintesi –",
  "atk-s0502a0:1965_9": "“pubbe me asi silāthambhaṃ vā khadirakhāṇuṃ vā kaḷīraṃ viya chindati,",
  "atk-s0502a0:1965_10": "idāni ekavāraṃ nami,",
  "atk-s0502a0:1965_11": "ekavāraṃ tālapattaveṭhako viya jāto.",
  "atk-s0502a0:1965_12": "Ayaṃ nāma asi acetanā hutvāpi imassa guṇaṃ jānāti,",
  "atk-s0502a0:1965_13": "ahaṃ sacetanopi na jānāmī”ti.",
  "atk-s0502a0:1965_14": "So asiṃ bhūmiyaṃ khipitvā tassa pādamūle urena nipajjitvā, “bhante,",
  "atk-s0502a0:1965_15": "mayaṃ dhanakāraṇā aṭaviṃ paviṭṭhāmhā,",
  "atk-s0502a0:1965_16": "amhe dūratova disvā sahassamattāpi manussā pavedhanti,",
  "atk-s0502a0:1965_17": "dve tisso kathā kathetuṃ na sakkonti.",
  "atk-s0502a0:1965_18": "Tava pana santāsamattampi natthi,",
  "atk-s0502a0:1965_19": "ukkāmukhe suvaṇṇaṃ viya supupphitakaṇikāraṃ viya ca te mukhaṃ virocati,",
  "atk-s0502a0:1965_20": "kiṃ nu kho kāraṇa”nti pucchanto imaṃ gāthamāha –",
  "atk-s0502a0:1966_0": "“Tassa te natthi bhītattaṃ, bhiyyo vaṇṇo pasīdati;",
  "atk-s0502a0:1967_0": "Kasmā na paridevesi, evarūpe mahabbhaye”ti. ;",
  "atk-s0502a0:1968_0": "Sāmaṇero jhānā vuṭṭhāya tassa dhammaṃ desento,",
  "atk-s0502a0:1968_1": "“āvuso gāmaṇi,",
  "atk-s0502a0:1968_2": "khīṇāsavassa attabhāvo nāma sīse ṭhapitabhāro viya hoti,",
  "atk-s0502a0:1968_3": "so tasmiṃ bhijjante vā nassante vā tussateva,",
  "atk-s0502a0:1968_4": "na bhāyatī”ti vatvā imā gāthā abhāsi –",
  "atk-s0502a0:1969_0": "“Natthi cetasikaṃ dukkhaṃ, anapekkhassa gāmaṇi;",
  "atk-s0502a0:1970_0": "Atikkantā bhayā sabbe, khīṇasaṃyojanassa ve.",
  "atk-s0502a0:1971_0": "“Khīṇāya bhavanettiyā, diṭṭhe dhamme yathātathe;",
  "atk-s0502a0:1972_0": "Na bhayaṃ maraṇe hoti, bhāranikkhepane yathā”ti. ;",
  "atk-s0502a0:1973_0": "So tassa kathaṃ sutvā pañca corasatāni oloketvā āha –",
  "atk-s0502a0:1973_1": "“tumhe kiṃ karissathā”ti?",
  "atk-s0502a0:1973_2": "“Tumhe pana, sāmī”ti.",
  "atk-s0502a0:1973_3": "“Mama tāva, bho,",
  "atk-s0502a0:1973_4": "‘evarūpaṃ pāṭihāriyaṃ disvā agāramajjhe kammaṃ natthi,",
  "atk-s0502a0:1973_5": "ayyassa santike pabbajissāmī’ti.",
  "atk-s0502a0:1973_6": "Mayampi tatheva karissāmā”ti. “Sādhu,",
  "atk-s0502a0:1973_7": "tātā”ti tato pañcasatāpi corā sāmaṇeraṃ vanditvā pabbajjaṃ yāciṃsu.",
  "atk-s0502a0:1973_8": "So tesaṃ asidhārāhi eva kese ceva vatthadasā ca chinditvā tambamattikāya rajitvā tāni kāsāyāni acchādāpetvā",
  "atk-s0502a0:1973_9": "dasasu sīlesu patiṭṭhāpetvā te ādāya gacchanto cintesi –",
  "atk-s0502a0:1973_10": "“sacāhaṃ there adisvāva gamissāmi,",
  "atk-s0502a0:1973_11": "te samaṇadhammaṃ kātuṃ na sakkhissanti.",
  "atk-s0502a0:1973_12": "Corānañhi maṃ gahetvā nikkhantakālato paṭṭhāya tesu ekopi assūni sandhāretuṃ nāsakkhi,",
  "atk-s0502a0:1973_13": "‘mārito nu kho sāmaṇero,",
  "atk-s0502a0:1973_14": "no’ti cintentānaṃ kammaṭṭhānaṃ abhimukhaṃ na bhavissati,",
  "atk-s0502a0:1973_15": "tasmā disvāva ne gamissāmī”ti.",
  "atk-s0502a0:1973_16": "So pañcasatabhikkhuparivāro tattha gantvā attano dassanena paṭiladdhaassāsehi tehi “kiṃ,",
  "atk-s0502a0:1973_17": "sappurisa, saṃkicca,",
  "atk-s0502a0:1973_18": "laddhaṃ te jīvita”nti vutte, “āma, bhante,",
  "atk-s0502a0:1973_19": "ime maṃ māretukāmā hutvā māretuṃ asakkontā mama guṇe pasīditvā dhammaṃ sutvā pabbajitā,",
  "atk-s0502a0:1973_20": "ahaṃ ‘tumhe disvāva gamissāmī’ti āgato,",
  "atk-s0502a0:1973_21": "appamattā samaṇadhammaṃ karotha,",
  "atk-s0502a0:1973_22": "ahaṃ satthu santikaṃ gamissāmī”ti te bhikkhū vanditvā itare ādāya upajjhāyassa santikaṃ gantvā “kiṃ saṃkicca,",
  "atk-s0502a0:1973_23": "antevāsikā te laddhā”ti vutte, “āma,",
  "atk-s0502a0:1973_24": "bhante”ti taṃ pavattiṃ ārocesi.",
  "atk-s0502a0:1973_25": "Therena “gaccha saṃkicca,",
  "atk-s0502a0:1973_26": "satthāraṃ passāhī”ti vutte,",
  "atk-s0502a0:1973_27": "“sādhū”ti theraṃ vanditvā te ādāya satthu santikaṃ gantvā satthārāpi “kiṃ saṃkicca,",
  "atk-s0502a0:1973_28": "antevāsikā te laddhā”ti vutte, “āma,",
  "atk-s0502a0:1973_29": "bhante”ti taṃ pavattiṃ ārocesi.",
  "atk-s0502a0:1973_30": "Satthā “evaṃ kira,",
  "atk-s0502a0:1973_31": "bhikkhave”ti pucchitvā, “āma,",
  "atk-s0502a0:1973_32": "bhante”ti vutte,",
  "atk-s0502a0:1973_33": "“bhikkhave,",
  "atk-s0502a0:1973_34": "tumhākaṃ corakammaṃ katvā dussīle patiṭṭhāya vassasataṃ jīvanato idāni sīle patiṭṭhāya ekadivasampi jīvitaṃ",
  "atk-s0502a0:1973_35": "seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1974_0": "110.",
  "atk-s0502a0:1975_0": "“Yo ca vassasataṃ jīve, dussīlo asamāhito;",
  "atk-s0502a0:1976_0": "Ekāhaṃ jīvitaṃ seyyo, sīlavantassa jhāyino”ti.",
  "atk-s0502a0:1977_0": "Tattha dussīloti nissīlo.",
  "atk-s0502a0:1977_1": "Sīlavantassāti dussīlassa vassasataṃ jīvanato sīlavantassa dvīhi jhānehi jhāyino ekadivasampi ekamuhuttampi jīvitaṃ seyyo,",
  "atk-s0502a0:1977_2": "uttamanti attho.",
  "atk-s0502a0:1978_0": "Desanāvasāne te pañcasatāpi bhikkhū saha paṭisambhidāhi arahattaṃ pāpuṇiṃsu,",
  "atk-s0502a0:1978_1": "sampattamahājanassāpi sātthikā dhammadesanā ahosīti.",
  "atk-s0502a0:1979_0": "Aparena samayena saṃkicco upasampadaṃ labhitvā dasavasso hutvā sāmaṇeraṃ gaṇhi.",
  "atk-s0502a0:1979_1": "So pana tasseva bhāgineyyo adhimuttasāmaṇero nāma.",
  "atk-s0502a0:1979_2": "Atha naṃ thero paripuṇṇavassakāle āmantetvā “upasampadaṃ te karissāmi, gaccha,",
  "atk-s0502a0:1979_3": "ñātakānaṃ santike vassaparimāṇaṃ pucchitvā ehī”ti uyyojesi.",
  "atk-s0502a0:1979_4": "So mātāpitūnaṃ santikaṃ gacchanto antarāmagge pañcasatehi corehi balikammatthāya māriyamāno tesaṃ dhammaṃ",
  "atk-s0502a0:1979_5": "desetvā pasannacittehi tehi “na te imasmiṃ ṭhāne amhākaṃ atthibhāvo kassaci ārocetabbo”ti vissaṭṭho paṭipathe",
  "atk-s0502a0:1979_6": "mātāpitaro āgacchante disvā tameva maggaṃ paṭipajjantānampi tesaṃ saccamanurakkhanto nārocesi.",
  "atk-s0502a0:1979_7": "Tesaṃ corehi viheṭhiyamānānaṃ “tvampi corehi saddhiṃ ekato hutvā maññe,",
  "atk-s0502a0:1979_8": "amhākaṃ nārocesī”ti paridevantānaṃ saddaṃ sutvā te mātāpitūnampi anārocitabhāvaṃ ñatvā pasannacittā pabbajjaṃ yāciṃsu.",
  "atk-s0502a0:1979_9": "Sopi saṃkiccasāmaṇero viya te sabbe pabbājetvā upajjhāyassa santikaṃ ānetvā tena satthu santikaṃ pesito gantvā taṃ pavattiṃ ārocesi.",
  "atk-s0502a0:1979_10": "Satthā “evaṃ kira,",
  "atk-s0502a0:1979_11": "bhikkhave”ti pucchitvā, “āma,",
  "atk-s0502a0:1979_12": "bhante”ti vutte purimanayeneva anusandhiṃ ghaṭetvā dhammaṃ desento imameva gāthamāha –",
  "atk-s0502a0:1980_0": "“Yo ca vassasataṃ jīve, dussīlo asamāhito;",
  "atk-s0502a0:1981_0": "Ekāhaṃ jīvitaṃ seyyo, sīlavantassa jhāyino”ti.",
  "atk-s0502a0:1982_0": "Idampi adhimuttasāmaṇeravatthu vuttanayamevāti.",
  "atk-s0502a0:1983_0": "Saṃkiccasāmaṇeravatthu navamaṃ.",
  "atk-s0502a0:1984_0": "10. Khāṇukoṇḍaññattheravatthu",
  "atk-s0502a0:1985_0": "Yo ca vassasataṃ jīveti imaṃ dhammadesanaṃ satthā jetavane viharanto khāṇukoṇḍaññattheraṃ ārabbha kathesi.",
  "atk-s0502a0:1986_0": "So kira thero satthu santike kammaṭṭhānaṃ gahetvā araññe viharanto arahattaṃ patvā “satthu ārocessāmī”ti",
  "atk-s0502a0:1986_1": "tato āgacchanto antarāmagge kilanto maggā okkamma ekasmiṃ piṭṭhipāsāṇe nisinno jhānaṃ samāpajji.",
  "atk-s0502a0:1986_2": "Athekaṃ gāmaṃ vilumpitvā pañcasatā corā attano balānurūpena bhaṇḍikaṃ bandhitvā sīsenādāya gacchantā dūraṃ gantvā kilantarūpā “dūraṃ āgatāmha,",
  "atk-s0502a0:1986_3": "imasmiṃ piṭṭhipāsāṇe vissamissāmā”ti maggā okkamma piṭṭhipāsāṇassa santikaṃ gantvā theraṃ disvāpi “khāṇuko aya”nti saññino ahesuṃ.",
  "atk-s0502a0:1986_4": "Atheko coro therassa sīse bhaṇḍikaṃ ṭhapesi,",
  "atk-s0502a0:1986_5": "aparopi taṃ nissāya bhaṇḍikaṃ ṭhapesi.",
  "atk-s0502a0:1986_6": "Evaṃ pañcasatāpi corā pañcahi bhaṇḍikasatehi theraṃ parikkhipitvā sayampi nisinnā niddāyitvā aruṇuggamanakāle",
  "atk-s0502a0:1986_7": "pabujjhitvā attano attano bhaṇḍikaṃ gaṇhantā theraṃ disvā “amanusso”ti saññāya palāyituṃ ārabhiṃsu.",
  "atk-s0502a0:1986_8": "Atha ne thero āha –",
  "atk-s0502a0:1986_9": "“mā bhāyittha upāsakā,",
  "atk-s0502a0:1986_10": "pabbajito aha”nti.",
  "atk-s0502a0:1986_11": "Te therassa pādamūle nipajjitvā “khamatha, bhante,",
  "atk-s0502a0:1986_12": "mayaṃ khāṇukasaññino ahumhā”ti theraṃ khamāpetvā corajeṭṭhakena “ahaṃ ayyassa santike pabbajissāmī”ti",
  "atk-s0502a0:1986_13": "vutte sesā “mayampi pabbajissāmā”ti vatvā sabbepi ekacchandā hutvā theraṃ pabbajjaṃ yāciṃsu.",
  "atk-s0502a0:1986_14": "Thero saṃkiccasāmaṇero viya sabbepi te pabbājesi.",
  "atk-s0502a0:1986_15": "Tato paṭṭhāya khāṇukoṇḍaññoti paññāyi.",
  "atk-s0502a0:1986_16": "So tehi bhikkhūhi saddhiṃ satthu santikaṃ gantvā satthārā “kiṃ, koṇḍañña,",
  "atk-s0502a0:1986_17": "antevāsikā te laddhā”ti vutte taṃ pavattiṃ ārocesi.",
  "atk-s0502a0:1986_18": "Satthā “evaṃ kira,",
  "atk-s0502a0:1986_19": "bhikkhave”ti pucchitvā, “āma, bhante,",
  "atk-s0502a0:1986_20": "na no aññassa evarūpo ānubhāvo diṭṭhapubbo,",
  "atk-s0502a0:1986_21": "tenamhā pabbajitā”ti vutte,",
  "atk-s0502a0:1986_22": "“bhikkhave,",
  "atk-s0502a0:1986_23": "evarūpe duppaññakamme patiṭṭhāya vassasataṃ jīvanato idāni vo paññāsampadāya vattamānānaṃ ekāhampi jīvitaṃ",
  "atk-s0502a0:1986_24": "seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1987_0": "111.",
  "atk-s0502a0:1988_0": "“Yo ca vassasataṃ jīve, duppañño asamāhito;",
  "atk-s0502a0:1989_0": "Ekāhaṃ jīvitaṃ seyyo, paññavantassa jhāyino”ti.",
  "atk-s0502a0:1990_0": "Tattha duppañño nippañño. Paññavantassāti sappaññassa. Sesaṃ purimasadisamevāti.",
  "atk-s0502a0:1991_0": "Desanāvasāne pañcasatāpi te bhikkhū saha paṭisambhidāhi arahattaṃ pāpuṇiṃsu.",
  "atk-s0502a0:1991_1": "Sampattamahājanassāpi sātthikā dhammadesanā ahosīti.",
  "atk-s0502a0:1992_0": "Khāṇukoṇḍaññattheravatthu dasamaṃ.",
  "atk-s0502a0:1993_0": "11. Sappadāsattheravatthu",
  "atk-s0502a0:1994_0": "Yo ca vassasataṃ jīveti imaṃ dhammadesanaṃ satthā jetavane viharanto sappadāsattheraṃ ārabbha kathesi.",
  "atk-s0502a0:1995_0": "Sāvatthiyaṃ kireko kulaputto satthu dhammadesanaṃ sutvā pabbajitvā laddhūpasampado aparena samayena ukkaṇṭhitvā",
  "atk-s0502a0:1995_1": "“mādisassa kulaputtassa gihibhāvo nāma ayutto,",
  "atk-s0502a0:1995_2": "pabbajjāya ṭhatvā maraṇamhi me seyyo”ti cintetvā attano maraṇūpāyaṃ cintento vicarati.",
  "atk-s0502a0:1995_3": "Athekadivasaṃ pātova katabhattakiccā bhikkhū vihāraṃ gantvā aggisālāya sappaṃ disvā taṃ ekasmiṃ kuṭe",
  "atk-s0502a0:1995_4": "pakkhipitvā kuṭaṃ pidahitvā ādāya vihārā nikkhamiṃsu.",
  "atk-s0502a0:1995_5": "Ukkaṇṭhitabhikkhupi bhattakiccaṃ katvā āgacchanto te bhikkhū disvā “kiṃ idaṃ,",
  "atk-s0502a0:1995_6": "āvuso”ti pucchitvā “sappo,",
  "atk-s0502a0:1995_7": "āvuso”ti vutte iminā “kiṃ karissathā”ti?",
  "atk-s0502a0:1995_8": "“Chaḍḍessāma na”nti.",
  "atk-s0502a0:1995_9": "Tesaṃ vacanaṃ sutvā “iminā attānaṃ ḍaṃsāpetvā marissāmī”ti “āharatha,",
  "atk-s0502a0:1995_10": "ahaṃ taṃ chaḍḍessāmī”ti tesaṃ hatthato kuṭaṃ gahetvā ekasmiṃ ṭhāne nisinno tena sappena attānaṃ ḍaṃsāpeti,",
  "atk-s0502a0:1995_11": "sappo ḍaṃsituṃ na icchati.",
  "atk-s0502a0:1995_12": "So kuṭe hatthaṃ otāretvā ito cito ca āloleti,",
  "atk-s0502a0:1995_13": "ghorasappassa mukhaṃ vivaritvā aṅguliṃ pakkhipati,",
  "atk-s0502a0:1995_14": "neva naṃ sappo ḍaṃsi.",
  "atk-s0502a0:1995_15": "So “nāyaṃ āsīviso,",
  "atk-s0502a0:1995_16": "gharasappo eso”ti taṃ pahāya vihāraṃ agamāsi.",
  "atk-s0502a0:1995_17": "Atha naṃ bhikkhū “chaḍḍito te, āvuso,",
  "atk-s0502a0:1995_18": "sappo”ti āhaṃsu. “Na so, āvuso,",
  "atk-s0502a0:1995_19": "ghorasappo,",
  "atk-s0502a0:1995_20": "gharasappo eso”ti.",
  "atk-s0502a0:1995_21": "“Ghorasappoyevāvuso,",
  "atk-s0502a0:1995_22": "mahantaṃ phaṇaṃ katvā susuyanto dukkhena amhehi gahito,",
  "atk-s0502a0:1995_23": "kiṃ kāraṇā evaṃ tvaṃ vadesī”ti āhaṃsu. “Ahaṃ, āvuso,",
  "atk-s0502a0:1995_24": "tena attānaṃ ḍaṃsāpentopi mukhe aṅguliṃ pakkhipentopi taṃ ḍaṃsāpetuṃ nāsakkhi”nti.",
  "atk-s0502a0:1995_25": "Taṃ sutvā bhikkhū tuṇhī ahesuṃ.",
  "atk-s0502a0:1996_0": "Athekadivasaṃ nhāpito dve tayo khure ādāya vihāraṃ gantvā ekaṃ bhūmiyaṃ ṭhapetvā ekena bhikkhūnaṃ kese ohāreti.",
  "atk-s0502a0:1996_1": "So bhūmiyaṃ ṭhapitaṃ khuraṃ gahetvā “iminā gīvaṃ chinditvā marissāmī”ti ekasmiṃ rukkhe gīvaṃ upanidhāya",
  "atk-s0502a0:1996_2": "khuradhāraṃ galanāḷiyaṃ katvā ṭhito upasampadāmāḷato paṭṭhāya attano sīlaṃ āvajjento vimalacandamaṇḍalaṃ",
  "atk-s0502a0:1996_3": "viya sudhotamaṇikhandhamiva ca nimmalaṃ sīlaṃ addasa.",
  "atk-s0502a0:1996_4": "Tassa taṃ olokentassa sakalasarīraṃ pharantī pīti uppajji.",
  "atk-s0502a0:1996_5": "So pītiṃ vikkhambhetvā vipassanaṃ vaḍḍhento saha paṭisambhidāhi arahattaṃ patvā khuraṃ ādāya vihāramajjhaṃ pāvisi.",
  "atk-s0502a0:1996_6": "Atha naṃ bhikkhū “kahaṃ gatosi,",
  "atk-s0502a0:1996_7": "āvuso”ti pucchiṃsu.",
  "atk-s0502a0:1996_8": "“‘Iminā khurena galanāḷiṃ chinditvā marissāmī’ti gatomhi, āvuso”ti.",
  "atk-s0502a0:1996_9": "Atha “kasmā na matosī”ti?",
  "atk-s0502a0:1996_10": "Idānimhi satthaṃ āharituṃ abhabbo jāto.",
  "atk-s0502a0:1996_11": "Ahañhi “iminā khurena galanāḷiṃ chindissāmī”ti ñāṇakhurena sabbakilese chindinti.",
  "atk-s0502a0:1996_12": "Bhikkhū “ayaṃ abhūtena aññaṃ byākarotī”ti bhagavato ārocesuṃ.",
  "atk-s0502a0:1996_13": "Bhagavā tesaṃ kathaṃ sutvā āha – “na,",
  "atk-s0502a0:1996_14": "bhikkhave,",
  "atk-s0502a0:1996_15": "khīṇāsavā nāma sahatthā attānaṃ jīvitā voropentī”ti. Bhante,",
  "atk-s0502a0:1996_16": "tumhe imaṃ “khīṇāsavo”ti vadatha,",
  "atk-s0502a0:1996_17": "evaṃ arahattūpanissayasampanno panāyaṃ kasmā ukkaṇṭhati,",
  "atk-s0502a0:1996_18": "kimassa arahattūpanissayakāraṇaṃ “kasmā so sappo etaṃ na ḍaṃsatī”ti?",
  "atk-s0502a0:1996_19": "“Bhikkhave,",
  "atk-s0502a0:1996_20": "so tāva sappo imassa ito tatiye attabhāve dāso ahosi,",
  "atk-s0502a0:1996_21": "so attano sāmikassa sarīraṃ ḍaṃsituṃ na visahatī”ti.",
  "atk-s0502a0:1996_22": "Evaṃ tāva nesaṃ satthā ekaṃ kāraṇaṃ ācikkhi.",
  "atk-s0502a0:1996_23": "Tato paṭṭhāya ca so bhikkhu sappadāso nāma jāto.",
  "atk-s0502a0:1997_0": "Kassapasammāsambuddhakāle kireko kulaputto satthu dhammakathaṃ sutvā uppannasaṃvego pabbajitvā laddhūpasampado",
  "atk-s0502a0:1997_1": "aparena samayena anabhiratiyā uppannāya ekassa sahāyakassa bhikkhuno ārocesi.",
  "atk-s0502a0:1997_2": "So tassa abhiṇhaṃ gihibhāve ādīnavaṃ kathesi.",
  "atk-s0502a0:1997_3": "Taṃ sutvā itaro sāsane abhiramitvā pubbe anabhiratakāle malaggahite samaṇaparikkhāre ekasmiṃ soṇḍitīre nimmale karonto nisīdi.",
  "atk-s0502a0:1997_4": "Sahāyakopissa santikeyeva nisinno.",
  "atk-s0502a0:1997_5": "Atha naṃ so evamāha – “ahaṃ, āvuso,",
  "atk-s0502a0:1997_6": "uppabbajanto ime parikkhāre tuyhaṃ dātukāmo ahosi”nti.",
  "atk-s0502a0:1997_7": "So lobhaṃ uppādetvā cintesi –",
  "atk-s0502a0:1997_8": "“iminā mayhaṃ pabbajitena vā uppabbajitena vā ko attho,",
  "atk-s0502a0:1997_9": "idāni parikkhāre gaṇhissāmī”ti.",
  "atk-s0502a0:1997_10": "So tato paṭṭhāya “kiṃ dānāvuso,",
  "atk-s0502a0:1997_11": "amhākaṃ jīvitena,",
  "atk-s0502a0:1997_12": "ye mayaṃ kapālahatthā parakulesu bhikkhāya carāma,",
  "atk-s0502a0:1997_13": "puttadārehi saddhiṃ ālāpasallāpaṃ na karomā”tiādīni vadanto gihibhāvassa guṇaṃ kathesi.",
  "atk-s0502a0:1997_14": "So tassa kathaṃ sutvā puna ukkaṇṭhito hutvā cintesi –",
  "atk-s0502a0:1997_15": "“ayaṃ mayā ‘ukkaṇṭhitomhī’ti vutte paṭhamaṃ gihibhāve ādīnavaṃ kathetvā idāni abhiṇhaṃ guṇaṃ katheti,",
  "atk-s0502a0:1997_16": "‘kiṃ nu kho kāraṇa”’nti cintento “imesu samaṇaparikkhāresu lobhenā”ti ñatvā sayameva attano cittaṃ nivattesi.",
  "atk-s0502a0:1997_17": "Evamassa kassapasammāsambuddhakāle ekassa bhikkhuno ukkaṇṭhāpitattā idāni anabhirati uppannā.",
  "atk-s0502a0:1997_18": "Yo pana teneva tadā vīsati vassasahassāni samaṇadhammo kato,",
  "atk-s0502a0:1997_19": "svassa etarahi arahattūpanissayo jātoti.",
  "atk-s0502a0:1998_0": "Imamatthaṃ te bhikkhū bhagavato santikā sutvā uttariṃ pucchiṃsu – “bhante,",
  "atk-s0502a0:1998_1": "ayaṃ kira bhikkhu khuradhāraṃ galanāḷiyaṃ katvā ṭhitova arahattaṃ pāpuṇāti,",
  "atk-s0502a0:1998_2": "uppajjissati nu kho ettakena khaṇena arahattamaggo”ti. “Āma,",
  "atk-s0502a0:1998_3": "bhikkhave,",
  "atk-s0502a0:1998_4": "āraddhavīriyassa bhikkhuno pādaṃ ukkhipitvā bhūmiyaṃ ṭhapentassa pāde bhūmiyaṃ asampatteyeva arahattamaggo uppajjati.",
  "atk-s0502a0:1998_5": "Kusītassa puggalassa hi vassasataṃ jīvanato āraddhavīriyassa khaṇamattampi jīvitaṃ seyyo”ti vatvā anusandhiṃ ghaṭetvā imaṃ gāthamāha –",
  "atk-s0502a0:1999_0": "112.",
  "atk-s0502a0:2000_0": "“Yo ca vassasataṃ jīve, kusīto hīnavīriyo;",
  "atk-s0502a0:2001_0": "Ekāhaṃ jīvikaṃ seyyo, vīriyamārabhato daḷha”nti.",
  "atk-s0502a0:2002_0": "Tattha kusītoti kāmavitakkādīhi tīhi vitakkehi vītināmento puggalo.",
  "atk-s0502a0:2002_1": "Hīnavīriyoti nibbīriyo.",
  "atk-s0502a0:2002_2": "Vīriyamārabhato daḷhanti duvidhajjhānanibbattanasamatthaṃ thiraṃ vīriyaṃ ārabhantassa.",
  "atk-s0502a0:2002_3": "Sesaṃ purimasadisameva.",
  "atk-s0502a0:2003_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2004_0": "Sappadāsattheravatthu ekādasamaṃ.",
  "atk-s0502a0:2005_0": "12. Paṭācārātherīvatthu",
  "atk-s0502a0:2006_0": "Yo ca vassasataṃ jīveti imaṃ dhammadesanaṃ satthā jetavane viharanto paṭācāraṃ theriṃ ārabbha kathesi.",
  "atk-s0502a0:2007_0": "Sā kira sāvatthiyaṃ cattālīsakoṭivibhavassa seṭṭhino dhītā ahosi abhirūpā.",
  "atk-s0502a0:2007_1": "Taṃ soḷasavassuddesikakāle sattabhūmikassa pāsādassa uparimatale rakkhantā vasāpesuṃ.",
  "atk-s0502a0:2007_2": "Evaṃ santepi sā ekena attano cūḷūpaṭṭhākena saddhiṃ vippaṭipajji.",
  "atk-s0502a0:2007_3": "Athassā mātāpitaro samajātikakule ekassa kumārassa paṭissuṇitvā vivāhadivasaṃ ṭhapesuṃ.",
  "atk-s0502a0:2007_4": "Tasmiṃ upakaṭṭhe sā taṃ cūḷūpaṭṭhākaṃ āha –",
  "atk-s0502a0:2007_5": "“maṃ kira asukakulassa nāma dassanti,",
  "atk-s0502a0:2007_6": "mayi patikulaṃ gate mama paṇṇākāraṃ gahetvā āgatopi tattha pavesanaṃ na labhissasi,",
  "atk-s0502a0:2007_7": "sace te mayi sineho atthi,",
  "atk-s0502a0:2007_8": "idāneva maṃ gahetvā yena vā tena vā palāyassū”ti.",
  "atk-s0502a0:2007_9": "“So sādhu,",
  "atk-s0502a0:2007_10": "bhadde”ti.",
  "atk-s0502a0:2007_11": "“Tena hi ahaṃ sve pātova nagaradvārassa asukaṭṭhāne nāma ṭhassāmi,",
  "atk-s0502a0:2007_12": "tvaṃ ekena upāyena nikkhamitvā tattha āgaccheyyāsī”ti vatvā dutiyadivase saṅketaṭṭhāne aṭṭhāsi.",
  "atk-s0502a0:2007_13": "Sāpi pātova kiliṭṭhaṃ vatthaṃ nivāsetvā kese vikkiritvā kuṇḍakena sarīraṃ makkhitvā kuṭaṃ ādāya dāsīhi",
  "atk-s0502a0:2007_14": "saddhiṃ gacchantī viya gharā nikkhamitvā taṃ ṭhānaṃ agamāsi.",
  "atk-s0502a0:2007_15": "So taṃ ādāya dūraṃ gantvā ekasmiṃ gāme nivāsaṃ kappetvā araññe khettaṃ kasitvā dārupaṇṇādīni āharati.",
  "atk-s0502a0:2007_16": "Itarā kuṭena udakaṃ āharitvā sahatthā koṭṭanapacanādīni karontī attano pāpassa phalaṃ anubhoti.",
  "atk-s0502a0:2007_17": "Athassā kucchiyaṃ gabbho patiṭṭhāsi.",
  "atk-s0502a0:2007_18": "Sā paripuṇṇagabbhā “idha me koci upakārako natthi,",
  "atk-s0502a0:2007_19": "mātāpitaro nāma puttesu muduhadayā honti,",
  "atk-s0502a0:2007_20": "tesaṃ santikaṃ maṃ nehi,",
  "atk-s0502a0:2007_21": "tattha me gabbhavuṭṭhānaṃ bhavissatī”ti sāmikaṃ yāci. So “kiṃ, bhadde, kathesi,",
  "atk-s0502a0:2007_22": "maṃ disvā tava mātāpitaro vividhā kammakāraṇā kareyyuṃ,",
  "atk-s0502a0:2007_23": "na sakkā mayā tattha gantu”nti paṭikkhipi.",
  "atk-s0502a0:2007_24": "Sā punappunaṃ yācitvāpi gamanaṃ alabhamānā tassa araññaṃ gatakāle paṭivissake āmantetvā “sace so āgantvā maṃ apassanto ‘kahaṃ gatā’ti pucchissati,",
  "atk-s0502a0:2007_25": "mama attano kulagharaṃ gatabhāvaṃ ācikkheyyāthā”ti vatvā gehadvāraṃ pidahitvā pakkāmi.",
  "atk-s0502a0:2007_26": "Sopi āgantvā taṃ apassanto paṭivissake pucchitvā taṃ pavattiṃ sutvā “nivattessāmi na”nti anubandhitvā",
  "atk-s0502a0:2007_27": "taṃ disvā nānappakāraṃ yāciyamānopi nivattetuṃ nāsakkhi.",
  "atk-s0502a0:2007_28": "Athassā ekasmiṃ ṭhāne kammajavātā caliṃsu.",
  "atk-s0502a0:2007_29": "Sā ekaṃ gacchantaraṃ pavisitvā, “sāmi,",
  "atk-s0502a0:2007_30": "kammajavātā me calitā”ti vatvā bhūmiyaṃ nipajjitvā samparivattamānā kicchena dārakaṃ vijāyitvā “yassatthāyāhaṃ kulagharaṃ gaccheyyaṃ,",
  "atk-s0502a0:2007_31": "so attho nipphanno”ti punadeva tena saddhiṃ gehaṃ āgantvā vāsaṃ kappesi.",
  "atk-s0502a0:2008_0": "Tassā aparena samayena puna gabbho patiṭṭhahi.",
  "atk-s0502a0:2008_1": "Sā paripuṇṇagabbhā hutvā purimanayeneva sāmikaṃ yācitvā gamanaṃ alabhamānā puttaṃ aṅkenādāya tatheva",
  "atk-s0502a0:2008_2": "pakkamitvā tena anubandhitvā “tiṭṭhāhī”ti vutte nivattituṃ na icchi.",
  "atk-s0502a0:2008_3": "Atha nesaṃ gacchantānaṃ mahā akālamegho udapādi samantā vijjulatāhi ādittaṃ viya meghatthanitehi,",
  "atk-s0502a0:2008_4": "bhijjamānaṃ viya udakadhārānipātanirantaraṃ nabhaṃ ahosi.",
  "atk-s0502a0:2008_5": "Tasmiṃ khaṇe tassā kammajavātā caliṃsu.",
  "atk-s0502a0:2008_6": "Sā sāmikaṃ āmantetvā, “sāmi,",
  "atk-s0502a0:2008_7": "kammajavātā me calitā,",
  "atk-s0502a0:2008_8": "na sakkomi sandhāretuṃ,",
  "atk-s0502a0:2008_9": "anovassakaṭṭhānaṃ me jānāhī”ti āha.",
  "atk-s0502a0:2008_10": "So hatthagatāya vāsiyā ito cito ca upadhārento ekasmiṃ vammikamatthake jātaṃ gumbaṃ disvā chindituṃ ārabhi.",
  "atk-s0502a0:2008_11": "Atha naṃ vammikato nikkhamitvā ghoraviso āsīviso ḍaṃsi.",
  "atk-s0502a0:2008_12": "Taṅkhaṇaññevassa sarīraṃ antosamuṭṭhitāhi aggijālāhi ḍayhamānaṃ viya nīlavaṇṇaṃ hutvā tattheva pati.",
  "atk-s0502a0:2008_13": "Itarāpi mahādukkhaṃ anubhavamānā tassa āgamanaṃ olokentīpi taṃ adisvāva aparampi puttaṃ vijāyi.",
  "atk-s0502a0:2008_14": "Dve dārakā vātavuṭṭhivegaṃ asahamānā mahāviravaṃ viravanti.",
  "atk-s0502a0:2008_15": "Sā ubhopi te urantare katvā dvīhi jaṇṇukehi ceva hatthehi ca bhūmiyaṃ uppīḷetvā tathā ṭhitāva rattiṃ vītināmesi.",
  "atk-s0502a0:2008_16": "Sakalasarīraṃ nillohitaṃ viya paṇḍupalāsavaṇṇaṃ ahosi.",
  "atk-s0502a0:2008_17": "Sā uṭṭhite aruṇe maṃsapesivaṇṇaṃ ekaṃ puttaṃ aṅkenādāya itaraṃ aṅguliyā gahetvā “ehi, tāta,",
  "atk-s0502a0:2008_18": "pitā te ito gato”ti vatvā sāmikassa gatamaggena gacchantī taṃ vammikamatthake kālaṃ katvā patitaṃ nīlavaṇṇaṃ",
  "atk-s0502a0:2008_19": "thaddhasarīraṃ disvā “maṃ nissāya mama sāmiko panthe mato”ti rodantī paridevantī pāyāsi.",
  "atk-s0502a0:2009_0": "Sā sakalarattiṃ devena vuṭṭhattā aciravatiṃ nadiṃ jaṇṇuppamāṇena kaṭippamāṇena thanappamāṇena udakena",
  "atk-s0502a0:2009_1": "paripuṇṇaṃ disvā attano mandabuddhitāya dvīhi dārakehi saddhiṃ udakaṃ otarituṃ avisahantī jeṭṭhaputtaṃ",
  "atk-s0502a0:2009_2": "orimatīre ṭhapetvā itaraṃ ādāya paratīraṃ gantvā sākhābhaṅgaṃ attharitvā nipajjāpetvā “itarassa santikaṃ",
  "atk-s0502a0:2009_3": "gamissāmī”ti bālaputtakaṃ pahāya tarituṃ asakkontī punappunaṃ nivattitvā olokayamānā pāyāsi.",
  "atk-s0502a0:2009_4": "Athassā nadīmajjhaṃ gatakāle eko seno taṃ kumāraṃ disvā “maṃsapesī”ti saññāya ākāsato bhassi.",
  "atk-s0502a0:2009_5": "Sā taṃ puttassatthāya bhassantaṃ disvā ubho hatthe ukkhipitvā “sūsū”ti tikkhattuṃ mahāsaddaṃ nicchāresi.",
  "atk-s0502a0:2009_6": "Seno dūrabhāvena taṃ asutvāva kumārakaṃ gahetvā vehāsaṃ uppatitvā gato.",
  "atk-s0502a0:2009_7": "Orimatīre ṭhitaputto mātaraṃ nadīmajjhe ubho hatthe ukkhipitvā mahāsaddaṃ nicchārayamānaṃ disvā “maṃ pakkosatī”ti saññāya vegena udake pati.",
  "atk-s0502a0:2009_8": "Itissā bālaputtaṃ seno hari,",
  "atk-s0502a0:2009_9": "jeṭṭhaputto udakena vūḷho.",
  "atk-s0502a0:2010_0": "Sā “eko me putto senena gahito,",
  "atk-s0502a0:2010_1": "eko udakena vūḷho,",
  "atk-s0502a0:2010_2": "panthe me pati mato”ti rodantī paridevantī gacchamānā sāvatthito āgacchantaṃ ekaṃ purisaṃ disvā pucchi –",
  "atk-s0502a0:2010_3": "“kattha vāsikosi, tātā”ti?",
  "atk-s0502a0:2010_4": "“Sāvatthivāsikomhi, ammā”ti.",
  "atk-s0502a0:2010_5": "“Sāvatthinagare asukavīthiyaṃ evarūpaṃ asukakulaṃ nāma atthi, jānāsi, tātā”ti? “Jānāmi, amma,",
  "atk-s0502a0:2010_6": "taṃ pana mā pucchi,",
  "atk-s0502a0:2010_7": "sace aññaṃ jānāsi pucchā”ti.",
  "atk-s0502a0:2010_8": "“Aññena me kammaṃ natthi,",
  "atk-s0502a0:2010_9": "tadeva pucchāmi, tātā”ti. “Amma,",
  "atk-s0502a0:2010_10": "tvaṃ attano anācikkhituṃ na desi,",
  "atk-s0502a0:2010_11": "ajja te sabbarattiṃ devo vassanto diṭṭho”ti.",
  "atk-s0502a0:2010_12": "“Diṭṭho me, tāta,",
  "atk-s0502a0:2010_13": "mayhameveso sabbarattiṃ vuṭṭho,",
  "atk-s0502a0:2010_14": "na aññassa.",
  "atk-s0502a0:2010_15": "Mayhaṃ pana vuṭṭhakāraṇaṃ pacchā te kathessāmi,",
  "atk-s0502a0:2010_16": "etasmiṃ tāva me seṭṭhigehe pavattiṃ kathehī”ti. “Amma,",
  "atk-s0502a0:2010_17": "ajja rattiṃ seṭṭhiñca seṭṭhibhariyañca seṭṭhiputtañcāti tayopi jane avattharamānaṃ gehaṃ pati,",
  "atk-s0502a0:2010_18": "te ekacitakasmiṃ jhāyanti.",
  "atk-s0502a0:2010_19": "Esa dhūmo paññāyati, ammā”ti.",
  "atk-s0502a0:2010_20": "Sā tasmiṃ khaṇe nivatthavatthaṃ patamānaṃ na sañjāni,",
  "atk-s0502a0:2010_21": "ummattikabhāvaṃ patvā yathājātāva rodantī paridevantī –",
  "atk-s0502a0:2011_0": "“Ubho puttā kālakatā, panthe mayhaṃ patī mato;",
  "atk-s0502a0:2012_0": "Mātā pitā ca bhātā ca, ekacitamhi ḍayhare”ti. –",
  "atk-s0502a0:2013_0": "Vilapantī paribbhami.",
  "atk-s0502a0:2013_1": "Manussā taṃ disvā “ummattikā ummattikā”ti kacavaraṃ gahetvā paṃsuṃ gahetvā matthake okirantā leḍḍūhi paharanti.",
  "atk-s0502a0:2013_2": "Satthā jetavanamahāvihāre aṭṭhaparisamajjhe nisīditvā dhammaṃ desento taṃ āgacchamānaṃ addasa kappasatasahassaṃ pūritapāramiṃ abhinīhārasampannaṃ.",
  "atk-s0502a0:2014_0": "Sā kira padumuttarabuddhakāle padumuttarasatthārā ekaṃ vinayadharattheriṃ bāhāya gahetvā nandanavane",
  "atk-s0502a0:2014_1": "ṭhapentaṃ viya etadaggaṭṭhāne ṭhapiyamānaṃ disvā “ahampi tumhādisassa buddhassa santike vinayadharattherīnaṃ",
  "atk-s0502a0:2014_2": "aggaṭṭhānaṃ labheyya”nti adhikāraṃ katvā patthanaṃ ṭhapesi.",
  "atk-s0502a0:2014_3": "Padumuttarabuddho anāgataṃsañāṇaṃ pattharitvā patthanāya samijjhanabhāvaṃ ñatvā “anāgate gotamabuddhassa",
  "atk-s0502a0:2014_4": "nāma sāsane ayaṃ paṭācārā nāmena vinayadharattherīnaṃ aggā bhavissatī”ti byākāsi.",
  "atk-s0502a0:2014_5": "Taṃ evaṃ patthitapatthanaṃ abhinīhārasampannaṃ satthā dūratova āgacchantiṃ disvā “imissā ṭhapetvā maṃ",
  "atk-s0502a0:2014_6": "añño avassayo bhavituṃ samattho nāma natthī”ti cintetvā taṃ yathā vihārābhimukhaṃ āgacchati,",
  "atk-s0502a0:2014_7": "evaṃ akāsi.",
  "atk-s0502a0:2014_8": "Parisā taṃ disvāva “imissā ummattikāya ito āgantuṃ mā daditthā”ti āha.",
  "atk-s0502a0:2014_9": "Satthā “apetha,",
  "atk-s0502a0:2014_10": "mā naṃ vārayitthā”ti vatvā avidūraṭṭhānaṃ āgatakāle “satiṃ paṭilabha bhaginī”ti āha.",
  "atk-s0502a0:2014_11": "Sā taṃ khaṇaṃyeva buddhānubhāvena satiṃ paṭilabhi.",
  "atk-s0502a0:2014_12": "Tasmiṃkāle nivatthavatthassa patitabhāvaṃ sallakkhetvā hirottappaṃ paccupaṭṭhāpetvā ukkuṭikaṃ nisīdi.",
  "atk-s0502a0:2014_13": "Athassā eko puriso uttarasāṭakaṃ khipi.",
  "atk-s0502a0:2014_14": "Sā taṃ nivāsetvā satthāraṃ upasaṅkamitvā suvaṇṇavaṇṇesu pādesu pañcapatiṭṭhitena vanditvā, “bhante,",
  "atk-s0502a0:2014_15": "avassayo me hotha,",
  "atk-s0502a0:2014_16": "patiṭṭhā me hotha.",
  "atk-s0502a0:2014_17": "Ekañhi me puttaṃ seno gaṇhi,",
  "atk-s0502a0:2014_18": "eko udakena vūḷho,",
  "atk-s0502a0:2014_19": "panthe me pati mato,",
  "atk-s0502a0:2014_20": "mātāpitaro ceva me bhātā ca gehena avatthaṭā ekacitakasmiṃ jhāyantī”ti.",
  "atk-s0502a0:2015_0": "Satthā tassā vacanaṃ sutvā “paṭācāre,",
  "atk-s0502a0:2015_1": "mā cintayi,",
  "atk-s0502a0:2015_2": "tava tāṇaṃ saraṇaṃ avassayo bhavituṃ samatthasseva santikaṃ āgatāsi.",
  "atk-s0502a0:2015_3": "Yathā hi tava idāni eko puttako senena gahito,",
  "atk-s0502a0:2015_4": "eko udakena vūḷho,",
  "atk-s0502a0:2015_5": "panthe pati mato,",
  "atk-s0502a0:2015_6": "mātāpitaro ceva bhātā ca gehena avatthaṭā;",
  "atk-s0502a0:2015_7": "evameva imasmiṃ saṃsāre puttādīnaṃ matakāle tava rodantiyā paggharitaassu catunnaṃ mahāsamuddānaṃ udakato bahutara”nti vatvā imaṃ gāthamāha –",
  "atk-s0502a0:2016_0": "“Catūsu samuddesu jalaṃ parittakaṃ,",
  "atk-s0502a0:2017_0": "Tato bahuṃ assujalaṃ anappakaṃ;",
  "atk-s0502a0:2018_0": "Dukkhena phuṭṭhassa narassa socanā,",
  "atk-s0502a0:2019_0": "Kiṃ kāraṇā amma tuvaṃ pamajjasī”ti.",
  "atk-s0502a0:2020_0": "Evaṃ satthari anamataggapariyāyaṃ kathente tassa sarīre soko tanuttaṃ agamāsi.",
  "atk-s0502a0:2020_1": "Atha naṃ tanubhūtasokaṃ ñatvā puna satthā āmantetvā “paṭācāre puttādayo nāma paralokaṃ gacchantassa tāṇaṃ",
  "atk-s0502a0:2020_2": "vā leṇaṃ vā saraṇaṃ vā bhavituṃ na sakkonti,",
  "atk-s0502a0:2020_3": "tasmā vijjamānāpi te na santiyeva,",
  "atk-s0502a0:2020_4": "paṇḍitena pana sīlaṃ visodhetvā attano nibbānagāmimaggaṃ khippameva sodhetuṃ vaṭṭatī”ti vatvā dhammaṃ desento imā gāthā abhāsi –",
  "atk-s0502a0:2021_0": "“Na santi puttā tāṇāya, na pitā nāpi bandhavā;",
  "atk-s0502a0:2022_0": "Antakenādhipannassa, natthi ñātīsu tāṇatā. ;",
  "atk-s0502a0:2023_0": "“Etamatthavassaṃ ñatvā, paṇḍito sīlasaṃvuto;",
  "atk-s0502a0:2024_0": "Nibbānagamanaṃ maggaṃ, khippameva visodhaye”ti. ;",
  "atk-s0502a0:2025_0": "Desanāvasāne paṭācārā mahāpathaviyaṃ paṃsuparimāṇe kilese jhāpetvā sotāpattiphale patiṭṭhahi,",
  "atk-s0502a0:2025_1": "aññepi bahū sotāpattiphalādīni pāpuṇiṃsūti.",
  "atk-s0502a0:2025_2": "Sā pana sotāpannā hutvā satthāraṃ pabbajjaṃ yāci.",
  "atk-s0502a0:2025_3": "Satthā taṃ bhikkhunīnaṃ santikaṃ pahiṇitvā pabbājesi.",
  "atk-s0502a0:2025_4": "Sā laddhūpasampadā paṭitācārattā paṭācārātveva paññāyi.",
  "atk-s0502a0:2025_5": "Sā ekadivasaṃ kuṭena udakaṃ ādāya pāde dhovantī udakaṃ āsiñci,",
  "atk-s0502a0:2025_6": "taṃ thokaṃ gantvā pacchijji.",
  "atk-s0502a0:2025_7": "Dutiyavāre āsittaṃ tato dūrataraṃ agamāsi.",
  "atk-s0502a0:2025_8": "Tatiyavāre āsittaṃ tatopi dūrataranti.",
  "atk-s0502a0:2025_9": "Sā tadeva ārammaṇaṃ gahetvā tayo vaye paricchinditvā “mayā paṭhamaṃ āsittaṃ udakaṃ viya ime sattā paṭhamavayepi maranti,",
  "atk-s0502a0:2025_10": "tato dūrataraṃ gataṃ dutiyavāre āsittaṃ udakaṃ viya majjhimavayepi maranti,",
  "atk-s0502a0:2025_11": "tatopi dūrataraṃ gataṃ tatiyavāre āsittaṃ udakaṃ viya pacchimavayepi marantiyevā”ti cintesi.",
  "atk-s0502a0:2025_12": "Satthā gandhakuṭiyaṃ nisinnova obhāsaṃ pharitvā tassā sammukhe ṭhatvā kathento viya “evametaṃ paṭācāre,",
  "atk-s0502a0:2025_13": "pañcannampi khandhānaṃ udayabbayaṃ apassantassa vassasataṃ jīvanato tesaṃ udayabbayaṃ passantassa ekāhampi",
  "atk-s0502a0:2025_14": "ekakkhaṇampi jīvitaṃ seyyo”ti vatvā anusandhiṃ ghaṭetvā dhammaṃ desento gāthamāha –",
  "atk-s0502a0:2026_0": "113.",
  "atk-s0502a0:2027_0": "“Yo ca vassasataṃ jīve, apassaṃ udayabbayaṃ;",
  "atk-s0502a0:2028_0": "Ekāhaṃ jīvitaṃ seyyo, passato udayabbaya”nti.",
  "atk-s0502a0:2029_0": "Tattha apassaṃ udayabbayanti pañcannaṃ khandhānaṃ pañcavīsatiyā lakkhaṇehi udayañca vayañca apassanto.",
  "atk-s0502a0:2029_1": "Passato udayabbayanti tesaṃ udayañca vayañca passantassa.",
  "atk-s0502a0:2029_2": "Itarassa jīvanato ekāhampi jīvitaṃ seyyoti.",
  "atk-s0502a0:2030_0": "Desanāvasāne paṭācārā saha paṭisambhidāhi arahattaṃ pāpuṇi.",
  "atk-s0502a0:2031_0": "Paṭācārātherīvatthu dvādasamaṃ.",
  "atk-s0502a0:2032_0": "13. Kisāgotamīvatthu",
  "atk-s0502a0:2033_0": "Yo ca vassasataṃ jīveti imaṃ dhammadesanaṃ satthā jetavane viharanto kisāgotamiṃ ārabbha kathesi.",
  "atk-s0502a0:2034_0": "Sāvatthiyaṃ kirekassa seṭṭhissa gehe cattālīsakoṭidhanaṃ aṅgārā eva hutvā aṭṭhāsi.",
  "atk-s0502a0:2034_1": "Seṭṭhi taṃ disvā uppannasoko āhāraṃ paṭikkhipitvā mañcake nipajji.",
  "atk-s0502a0:2034_2": "Tasseko sahāyako gehaṃ gantvā, “samma,",
  "atk-s0502a0:2034_3": "kasmā socasī”ti pucchitvā taṃ pavattiṃ sutvā, “samma, mā soci,",
  "atk-s0502a0:2034_4": "ahaṃ ekaṃ upāyaṃ jānāmi,",
  "atk-s0502a0:2034_5": "taṃ karohī”ti.",
  "atk-s0502a0:2034_6": "“Kiṃ karomi, sammā”ti?",
  "atk-s0502a0:2034_7": "Attano āpaṇe kilañjaṃ pasāretvā tattha te aṅgāre rāsiṃ katvā vikkiṇanto viya nisīda,",
  "atk-s0502a0:2034_8": "āgatāgatesu manussesu ye evaṃ vadanti –",
  "atk-s0502a0:2034_9": "“sesajanā vatthatelamadhuphāṇitādīni vikkiṇanti,",
  "atk-s0502a0:2034_10": "tvaṃ pana aṅgāre vikkiṇanto nisinno”ti.",
  "atk-s0502a0:2034_11": "Te vadeyyāsi –",
  "atk-s0502a0:2034_12": "“attano santakaṃ avikkiṇanto kiṃ karomī”ti?",
  "atk-s0502a0:2034_13": "Yo pana taṃ evaṃ vadati “sesajanā vatthatelamadhuphāṇitādīni vikkiṇanti,",
  "atk-s0502a0:2034_14": "tvaṃ pana hiraññasuvaṇṇaṃ vikkiṇanto nisinno”ti.",
  "atk-s0502a0:2034_15": "Taṃ vadeyyāsi “kahaṃ hiraññasuvaṇṇa”nti.",
  "atk-s0502a0:2034_16": "“Ida”nti ca vutte “āhara,",
  "atk-s0502a0:2034_17": "tāva na”nti hatthehi paṭiccheyyāsi.",
  "atk-s0502a0:2034_18": "Evaṃ dinnaṃ tava hatthe hiraññasuvaṇṇaṃ bhavissati.",
  "atk-s0502a0:2034_19": "Sā pana sace kumārikā hoti,",
  "atk-s0502a0:2034_20": "tava gehe puttassa naṃ āharitvā cattālīsakoṭidhanaṃ tassā niyyādetvā tāya dinnaṃ valañjeyyāsi.",
  "atk-s0502a0:2034_21": "Sace kumārako hoti,",
  "atk-s0502a0:2034_22": "tava gehe vayappattaṃ dhītaraṃ tassa datvā cattālīsakoṭidhanaṃ niyyādetvā tena dinnaṃ valañjeyyāsīti.",
  "atk-s0502a0:2034_23": "So “bhaddako upāyo”ti attano āpaṇe aṅgāre rāsiṃ katvā vikkiṇanto viya nisīdi.",
  "atk-s0502a0:2034_24": "Ye pana naṃ evamāhaṃsu –",
  "atk-s0502a0:2034_25": "“sesajanā vatthatelamadhuphāṇitādīni vikkiṇanti,",
  "atk-s0502a0:2034_26": "kiṃ pana tvaṃ aṅgāre vikkiṇanto nisinno”ti?",
  "atk-s0502a0:2034_27": "Tesaṃ “attano santakaṃ avikkiṇanto kiṃ karomī”ti paṭivacanaṃ adāsi.",
  "atk-s0502a0:2034_28": "Athekā gotamī nāma kumārikā kisasarīratāya kisāgotamīti paññāyamānā parijiṇṇakulassa dhītā attano ekena",
  "atk-s0502a0:2034_29": "kiccena āpaṇadvāraṃ gantvā taṃ seṭṭhiṃ disvā evamāha – “kiṃ, tāta,",
  "atk-s0502a0:2034_30": "sesajanā vatthatelamadhuphāṇitādīni vikkiṇanti,",
  "atk-s0502a0:2034_31": "tvaṃ hiraññasuvaṇṇaṃ vikkiṇanto nisinno”ti? “Kahaṃ, amma,",
  "atk-s0502a0:2034_32": "hiraññasuvaṇṇa”nti?",
  "atk-s0502a0:2034_33": "“Nanu ‘tvaṃ tadeva gahetvā nisinnosī’ti, āhara, tāva naṃ, ammā”ti.",
  "atk-s0502a0:2034_34": "Sā hatthapūraṃ gahetvā tassa hatthesu ṭhapesi,",
  "atk-s0502a0:2034_35": "taṃ hiraññasuvaṇṇameva ahosi.",
  "atk-s0502a0:2035_0": "Atha naṃ seṭṭhi “kataraṃ te, amma,",
  "atk-s0502a0:2035_1": "geha”nti pucchitvā “asukaṃ nāmā”ti vutte tassā assāmikabhāvaṃ ñatvā dhanaṃ paṭisāmetvā taṃ attano puttassa ānetvā cattālīsakoṭidhanaṃ paṭicchāpesi.",
  "atk-s0502a0:2035_2": "Sabbaṃ hiraññasuvaṇṇameva ahosi.",
  "atk-s0502a0:2035_3": "Tassā aparena samayena gabbho patiṭṭhahi.",
  "atk-s0502a0:2035_4": "Sā dasamāsaccayena puttaṃ vijāyi.",
  "atk-s0502a0:2035_5": "So padasā gamanakāle kālamakāsi.",
  "atk-s0502a0:2035_6": "Sā adiṭṭhapubbamaraṇatāya taṃ jhāpetuṃ nīharante vāretvā “puttassa me bhesajjaṃ pucchissāmī”ti matakaḷevaraṃ",
  "atk-s0502a0:2035_7": "aṅkenādāya “api nu me puttassa bhesajjaṃ jānāthā”ti pucchantī gharapaṭipāṭiyā vicarati.",
  "atk-s0502a0:2035_8": "Atha naṃ manussā, “amma,",
  "atk-s0502a0:2035_9": "tvaṃ ummattikā jātā,",
  "atk-s0502a0:2035_10": "matakaputtassa bhesajjaṃ pucchantī vicarasī”ti vadanti.",
  "atk-s0502a0:2035_11": "Sā “avassaṃ mama puttassa bhesajjaṃ jānanakaṃ labhissāmī”ti maññamānā vicarati.",
  "atk-s0502a0:2035_12": "Atha naṃ eko paṇḍitapuriso disvā,",
  "atk-s0502a0:2035_13": "“ayaṃ mama dhītā paṭhamaṃ puttakaṃ vijātā bhavissati adiṭṭhapubbamaraṇā,",
  "atk-s0502a0:2035_14": "mayā imissā avassayena bhavituṃ vaṭṭatī”ti cintetvā āha – “amma,",
  "atk-s0502a0:2035_15": "ahaṃ bhesajjaṃ na jānāmi,",
  "atk-s0502a0:2035_16": "bhesajjajānanakaṃ pana jānāmī”ti.",
  "atk-s0502a0:2035_17": "“Ko jānāti, tātā”ti? “Satthā, amma, jānāti, gaccha,",
  "atk-s0502a0:2035_18": "taṃ pucchāhī”ti.",
  "atk-s0502a0:2035_19": "Sā “gamissāmi, tāta,",
  "atk-s0502a0:2035_20": "pucchissāmi,",
  "atk-s0502a0:2035_21": "tātā”ti vatvā satthāraṃ upasaṅkamitvā vanditvā ekamantaṃ ṭhitā pucchi –",
  "atk-s0502a0:2035_22": "“tumhe kira me puttassa bhesajjaṃ jānātha,",
  "atk-s0502a0:2035_23": "bhante”ti? “Āma,",
  "atk-s0502a0:2035_24": "jānāmī”ti.",
  "atk-s0502a0:2035_25": "“Kiṃ laddhuṃ vaṭṭatī”ti?",
  "atk-s0502a0:2035_26": "“Accharaggahaṇamatte siddhatthake laddhuṃ vaṭṭatī”ti.",
  "atk-s0502a0:2035_27": "“Labhissāmi, bhante”.",
  "atk-s0502a0:2035_28": "“Kassa pana gehe laddhuṃ vaṭṭatī”ti?",
  "atk-s0502a0:2035_29": "“Yassa gehe putto vā dhītā vā na koci matapubbo”ti.",
  "atk-s0502a0:2035_30": "Sā “sādhu,",
  "atk-s0502a0:2035_31": "bhante”ti satthāraṃ vanditvā mataputtakaṃ aṅkenādāya antogāmaṃ pavisitvā paṭhamagehassa dvāre ṭhatvā “atthi nu kho imasmiṃ gehe siddhatthako,",
  "atk-s0502a0:2035_32": "puttassa kira me bhesajjaṃ eta”nti vatvā “atthī”ti vutte tena hi dethāti.",
  "atk-s0502a0:2035_33": "Tehi āharitvā siddhatthakesu diyyamānesu “imasmiṃ gehe putto vā dhītā vā matapubbo koci natthi,",
  "atk-s0502a0:2035_34": "ammā”ti pucchitvā “kiṃ vadesi, amma?",
  "atk-s0502a0:2035_35": "Jīvamānā hi katipayā,",
  "atk-s0502a0:2035_36": "matakā eva bahukā”ti vutte “tena hi gaṇhatha vo siddhatthake,",
  "atk-s0502a0:2035_37": "netaṃ mama puttassa bhesajja”nti paṭiadāsi.",
  "atk-s0502a0:2036_0": "Sā iminā nīyāmena ādito paṭṭhāya naṃ pucchantī vicari.",
  "atk-s0502a0:2036_1": "Sā ekagehepi siddhatthake agahetvā sāyanhasamaye cintesi –",
  "atk-s0502a0:2036_2": "“aho bhāriyaṃ kammaṃ,",
  "atk-s0502a0:2036_3": "ahaṃ ‘mameva putto mato’ti saññamakāsiṃ,",
  "atk-s0502a0:2036_4": "sakalagāmepi pana jīvantehi matakāva bahutarā”ti.",
  "atk-s0502a0:2036_5": "Tassā evaṃ cintayamānāya puttasinehaṃ mudukahadayaṃ thaddhabhāvaṃ agamāsi.",
  "atk-s0502a0:2036_6": "Sā puttaṃ araññe chaḍḍetvā satthu santikaṃ gantvā vanditvā ekamantaṃ aṭṭhāsi.",
  "atk-s0502a0:2036_7": "Atha naṃ satthā “laddhā te ekaccharamattā siddhatthakā”ti āha.",
  "atk-s0502a0:2036_8": "“Na laddhā, bhante,",
  "atk-s0502a0:2036_9": "sakalagāme jīvantehi matakāva bahutarā”ti.",
  "atk-s0502a0:2036_10": "Atha naṃ satthā “tvaṃ ‘mameva putto mato’ti sallakkhesi,",
  "atk-s0502a0:2036_11": "dhuvadhammo esa sattānaṃ.",
  "atk-s0502a0:2036_12": "Maccurājā hi sabbasatte aparipuṇṇajjhāsaye eva mahogho viya parikaḍḍhamānoyeva apāyasamudde pakkhipatī”ti vatvā dhammaṃ desento imaṃ gāthamāha –",
  "atk-s0502a0:2037_0": "“Taṃ puttapasusammattaṃ, byāsattamanasaṃ naraṃ;",
  "atk-s0502a0:2038_0": "Suttaṃ gāmaṃ mahoghova, maccu ādāya gacchatī”ti. ;",
  "atk-s0502a0:2039_0": "Gāthāpariyosāne kisāgotamī sotāpattiphale patiṭṭhahi, aññepi bahū sotāpattiphalādīni pāpuṇiṃsūti.",
  "atk-s0502a0:2040_0": "Sā pana satthāraṃ pabbajjaṃ yāci,",
  "atk-s0502a0:2040_1": "satthā taṃ bhikkhunīnaṃ santikaṃ pesetvā pabbājesi.",
  "atk-s0502a0:2040_2": "Sā laddhūpasampadā kisāgotamī therīti paññāyi.",
  "atk-s0502a0:2040_3": "Sā ekadivasaṃ uposathāgāre vāraṃ patvā dīpaṃ jāletvā nisinnā dīpajālā uppajjantiyo ca bhijjantiyo ca",
  "atk-s0502a0:2040_4": "disvā “evameva ime sattā uppajjanti ceva nirujjhanti ca,",
  "atk-s0502a0:2040_5": "nibbānappattā eva na paññāyantī”ti ārammaṇaṃ aggahesi.",
  "atk-s0502a0:2040_6": "Satthā gandhakuṭiyaṃ nisinnova obhāsaṃ pharitvā tassā sammukhe nisīditvā kathento viya “evameva, gotami,",
  "atk-s0502a0:2040_7": "ime sattā dīpajālā viya uppajjanti ceva nirujjhanti ca,",
  "atk-s0502a0:2040_8": "nibbānappattā eva na paññāyanti,",
  "atk-s0502a0:2040_9": "evaṃ nibbānaṃ apassantānaṃ vassasataṃ jīvanato nibbānaṃ passantassa khaṇamattampi jīvitaṃ seyyo”ti vatvā",
  "atk-s0502a0:2040_10": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2041_0": "114.",
  "atk-s0502a0:2042_0": "“Yo ca vassasataṃ jīve, apassaṃ amataṃ padaṃ;",
  "atk-s0502a0:2043_0": "Ekāhaṃ jīvitaṃ seyyo, passato amataṃ pada”nti.",
  "atk-s0502a0:2044_0": "Tattha amataṃ padanti maraṇavirahitakoṭṭhāsaṃ, amatamahānibbānanti attho. Sesaṃ purimasadisameva.",
  "atk-s0502a0:2045_0": "Desanāvasāne kisāgotamī yathānisinnāva saha paṭisambhidāhi arahatte patiṭṭhahīti.",
  "atk-s0502a0:2046_0": "Kisāgotamīvatthu terasamaṃ.",
  "atk-s0502a0:2047_0": "14. Bahuputtikattherīvatthu",
  "atk-s0502a0:2048_0": "Yo ca vassasataṃ jīveti imaṃ dhammadesanaṃ satthā jetavane viharanto bahuputtikaṃ theriṃ ārabbha kathesi.",
  "atk-s0502a0:2049_0": "Sāvatthiyaṃ kirekasmiṃ kule satta puttā satta ca dhītaro ahesuṃ.",
  "atk-s0502a0:2049_1": "Te sabbepi vayappattā gehe patiṭṭhahitvā attano dhammatāya sukhappattā ahesuṃ.",
  "atk-s0502a0:2049_2": "Tesaṃ aparena samayena pitā kālamakāsi.",
  "atk-s0502a0:2049_3": "Mahāupāsikā sāmike naṭṭhepi na tāva kuṭumbaṃ vibhajati.",
  "atk-s0502a0:2049_4": "Atha naṃ puttā āhaṃsu – “amma,",
  "atk-s0502a0:2049_5": "amhākaṃ pitari naṭṭhe tuyhaṃ ko attho kuṭumbena,",
  "atk-s0502a0:2049_6": "kiṃ mayaṃ taṃ upaṭṭhātuṃ na sakkomā”ti.",
  "atk-s0502a0:2049_7": "Sā tesaṃ kathaṃ sutvā tuṇhī hutvā punappunaṃ tehi vuccamānā “puttā maṃ paṭijaggissanti,",
  "atk-s0502a0:2049_8": "kiṃ me visuṃ kuṭumbenā”ti sabbaṃ sāpateyyaṃ majjhe bhinditvā adāsi.",
  "atk-s0502a0:2049_9": "Atha naṃ katipāhaccayena jeṭṭhaputtassa bhariyā “aho amhākaṃ, ayyā,",
  "atk-s0502a0:2049_10": "‘jeṭṭhaputto me’ti dve koṭṭhāse datvā viya imameva gehaṃ āgacchatī”ti āha.",
  "atk-s0502a0:2049_11": "Sesaputtānaṃ bhariyāpi evameva vadiṃsu.",
  "atk-s0502a0:2049_12": "Jeṭṭhadhītaraṃ ādiṃ katvā tāsaṃ gehaṃ gatakālepi naṃ evameva vadiṃsu.",
  "atk-s0502a0:2049_13": "Sā avamānappattā hutvā “kiṃ imesaṃ santike vuṭṭhena,",
  "atk-s0502a0:2049_14": "bhikkhunī hutvā jīvissāmī”ti bhikkhunīupassayaṃ gantvā pabbajjaṃ yāci.",
  "atk-s0502a0:2049_15": "Tā naṃ pabbājesuṃ.",
  "atk-s0502a0:2049_16": "Sā laddhūpasampadā hutvā bahuputtikattherīti paññāyi.",
  "atk-s0502a0:2049_17": "Sā “ahaṃ mahallakakāle pabbajitā,",
  "atk-s0502a0:2049_18": "appamattāya me bhavitabba”nti bhikkhunīnaṃ vattapaṭivattaṃ karontī “sabbarattiṃ samaṇadhammaṃ karissāmī”ti",
  "atk-s0502a0:2049_19": "heṭṭhāpāsāde ekaṃ thambhaṃ hatthena gahetvā taṃ āviñchamānāva samaṇadhammaṃ karoti,",
  "atk-s0502a0:2049_20": "caṅkamamānāpi “andhakāraṭṭhāne me rukkhe vā katthaci vā sīsaṃ paṭihaññeyyā”ti taṃ rukkhaṃ hatthena gahetvā taṃ āviñchamānāva samaṇadhammaṃ karoti,",
  "atk-s0502a0:2049_21": "“satthārā desitadhammameva karissāmī”ti dhammaṃ āvajjetvā dhammaṃ anussaramānāva samaṇadhammaṃ karoti.",
  "atk-s0502a0:2049_22": "Atha satthā gandhakuṭiyaṃ nisinnova obhāsaṃ pharitvā sammukhe nisinno viya tāya saddhiṃ kathento “bahuputtike",
  "atk-s0502a0:2049_23": "mayā desitaṃ dhammaṃ anāvajjentassa apassantassa vassasataṃ jīvanato mayā desitaṃ dhammaṃ passantassa",
  "atk-s0502a0:2049_24": "muhuttampi jīvitaṃ seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2050_0": "115.",
  "atk-s0502a0:2051_0": "“Yo ca vassasataṃ jīve, apassaṃ dhammamuttamaṃ;",
  "atk-s0502a0:2052_0": "Ekāhaṃ jīvitaṃ seyyo, passato dhammamuttama”nti.",
  "atk-s0502a0:2053_0": "Tattha dhammamuttamanti navavidhaṃ lokuttaradhammaṃ.",
  "atk-s0502a0:2053_1": "So hi uttamo dhammo nāma.",
  "atk-s0502a0:2053_2": "Yo hi taṃ na passati,",
  "atk-s0502a0:2053_3": "tassa vassasatampi jīvanato taṃ dhammaṃ passantassa paṭivijjhantassa ekāhampi ekakkhaṇampi jīvitaṃ seyyoti.",
  "atk-s0502a0:2054_0": "Gāthāpariyosāne bahuputtikattherī saha paṭisambhidāhi arahatte patiṭṭhahīti.",
  "atk-s0502a0:2055_0": "Bahuputtikattherīvatthu cuddasamaṃ.",
  "atk-s0502a0:2056_0": "Sahassavaggavaṇṇanā niṭṭhitā.",
  "atk-s0502a0:2057_0": "Aṭṭhamo vaggo.",
  "atk-s0502a0:2058_0": "Namo tassa bhagavato arahato sammāsambuddhassa",
  "atk-s0502a0:2059_0": "Khuddakanikāye",
  "atk-s0502a0:2060_0": "Dhammapada-aṭṭhakathā",
  "atk-s0502a0:2061_0": "(Dutiyo bhāgo)",
  "atk-s0502a0:2062_0": "9. Pāpavaggo",
  "atk-s0502a0:2063_0": "1. Cūḷekasāṭakabrāhmaṇavatthu",
  "atk-s0502a0:2064_0": "Abhittharetha kalyāṇeti imaṃ dhammadesanaṃ satthā jetavane viharanto cūḷekasāṭakabrāhmaṇaṃ ārabbha kathesi.",
  "atk-s0502a0:2065_0": "Vipassidasabalassa kālasmiñhi mahāekasāṭakabrāhmaṇo nāma ahosi,",
  "atk-s0502a0:2065_1": "ayaṃ pana etarahi sāvatthiyaṃ cūḷekasāṭako nāma.",
  "atk-s0502a0:2065_2": "Tassa hi eko nivāsanasāṭako ahosi,",
  "atk-s0502a0:2065_3": "brāhmaṇiyāpi eko.",
  "atk-s0502a0:2065_4": "Ubhinnampi ekameva pārupanaṃ,",
  "atk-s0502a0:2065_5": "bahi gamanakāle brāhmaṇo vā brāhmaṇī vā taṃ pārupati.",
  "atk-s0502a0:2065_6": "Athekadivasaṃ vihāre dhammassavane ghosite brāhmaṇo āha –",
  "atk-s0502a0:2065_7": "“bhoti dhammassavanaṃ ghositaṃ,",
  "atk-s0502a0:2065_8": "kiṃ divā dhammassavanaṃ gamissasi,",
  "atk-s0502a0:2065_9": "udāhu rattiṃ.",
  "atk-s0502a0:2065_10": "Pārupanassa hi abhāvena na sakkā amhehi ekato gantu”nti. Brāhmaṇī, “sāmi,",
  "atk-s0502a0:2065_11": "ahaṃ divā gamissāmī”ti sāṭakaṃ pārupitvā agamāsi.",
  "atk-s0502a0:2065_12": "Brāhmaṇo divasabhāgaṃ gehe vītināmetvā rattiṃ gantvā satthu purato nisinnova dhammaṃ assosi.",
  "atk-s0502a0:2065_13": "Athassa sarīraṃ pharamānā pañcavaṇṇā pīti uppajji.",
  "atk-s0502a0:2065_14": "So satthāraṃ pūjitukāmo hutvā “sace imaṃ sāṭakaṃ dassāmi,",
  "atk-s0502a0:2065_15": "neva brāhmaṇiyā,",
  "atk-s0502a0:2065_16": "na mayhaṃ pārupanaṃ bhavissatī”ti cintesi.",
  "atk-s0502a0:2065_17": "Athassa maccheracittānaṃ sahassaṃ uppajji,",
  "atk-s0502a0:2065_18": "punekaṃ saddhācittaṃ uppajji.",
  "atk-s0502a0:2065_19": "Taṃ abhibhavitvā puna maccherasahassaṃ uppajji.",
  "atk-s0502a0:2065_20": "Itissa balavamaccheraṃ bandhitvā gaṇhantaṃ viya saddhācittaṃ paṭibāhatiyeva.",
  "atk-s0502a0:2065_21": "Tassa “dassāmi,",
  "atk-s0502a0:2065_22": "na dassāmī”ti cintentasseva paṭhamayāmo apagato,",
  "atk-s0502a0:2065_23": "majjhimayāmo sampatto.",
  "atk-s0502a0:2065_24": "Tasmimpi dātuṃ nāsakkhi.",
  "atk-s0502a0:2065_25": "Pacchimayāme sampatte so cintesi –",
  "atk-s0502a0:2065_26": "“mama saddhācittena maccheracittena ca saddhiṃ yujjhantasseva dve yāmā vītivattā,",
  "atk-s0502a0:2065_27": "idaṃ mama ettakaṃ maccheracittaṃ vaḍḍhamānaṃ catūhi apāyehi sīsaṃ ukkhipituṃ na dassati,",
  "atk-s0502a0:2065_28": "dassāmi na”nti.",
  "atk-s0502a0:2065_29": "So maccherasahassaṃ abhibhavitvā saddhācittaṃ purecārikaṃ katvā sāṭakaṃ ādāya satthu pādamūle ṭhapetvā “jitaṃ me,",
  "atk-s0502a0:2065_30": "jitaṃ me”ti tikkhattuṃ mahāsaddamakāsi.",
  "atk-s0502a0:2066_0": "Rājā pasenadi kosalo dhammaṃ suṇanto taṃ saddaṃ sutvā “pucchatha naṃ,",
  "atk-s0502a0:2066_1": "kiṃ kira tena jita”nti āha.",
  "atk-s0502a0:2066_2": "So rājapurisehi pucchito tamatthaṃ ārocesi.",
  "atk-s0502a0:2066_3": "Taṃ sutvā rājā “dukkaraṃ kataṃ brāhmaṇena,",
  "atk-s0502a0:2066_4": "saṅgahamassa karissāmī”ti ekaṃ sāṭakayugaṃ dāpesi.",
  "atk-s0502a0:2066_5": "So tampi tathāgatasseva adāsi.",
  "atk-s0502a0:2066_6": "Puna rājā dve cattāri aṭṭha soḷasāti dviguṇaṃ katvā dāpesi.",
  "atk-s0502a0:2066_7": "So tānipi tathāgatasseva adāsi.",
  "atk-s0502a0:2066_8": "Athassa rājā dvattiṃsa yugāni dāpesi.",
  "atk-s0502a0:2066_9": "Brāhmaṇo “attano aggahetvā laddhaṃ laddhaṃ vissajjesiyevā”ti vādamocanatthaṃ tato ekaṃ yugaṃ attano,",
  "atk-s0502a0:2066_10": "ekaṃ brāhmaṇiyāti dve yugāni gahetvā tiṃsa yugāni tathāgatasseva adāsi.",
  "atk-s0502a0:2066_11": "Rājā pana tasmiṃ sattakkhattumpi dadante puna dātukāmoyeva ahosi.",
  "atk-s0502a0:2066_12": "Pubbe mahāekasāṭako catusaṭṭhiyā sāṭakayugesu dve aggahesi,",
  "atk-s0502a0:2066_13": "ayaṃ pana dvattiṃsāya laddhakāle dve aggahesi.",
  "atk-s0502a0:2066_14": "Rājā purise āṇāpesi –",
  "atk-s0502a0:2066_15": "“dukkaraṃ bhaṇe brāhmaṇena kataṃ,",
  "atk-s0502a0:2066_16": "antepure mama dve kambalāni āharāpeyyāthā”ti.",
  "atk-s0502a0:2066_17": "Te tathā kariṃsu.",
  "atk-s0502a0:2066_18": "Rājā satasahassagghanake dve kambale dāpesi.",
  "atk-s0502a0:2066_19": "Brāhmaṇo “na ime mama sarīre upayogaṃ arahanti,",
  "atk-s0502a0:2066_20": "buddhasāsanasseva ete anucchavikā”ti ekaṃ kambalaṃ antogandhakuṭiyaṃ satthu sayanassa upari vitānaṃ katvā bandhi,",
  "atk-s0502a0:2066_21": "ekaṃ attano ghare nibaddhaṃ bhuñjantassa bhikkhuno bhattakiccaṭṭhāne vitānaṃ katvā bandhi.",
  "atk-s0502a0:2066_22": "Rājā sāyanhasamaye satthu santikaṃ gantvā taṃ kambalaṃ sañjānitvā, “bhante,",
  "atk-s0502a0:2066_23": "kena pūjā katā”ti pucchitvā “ekasāṭakenā”ti vutte “brāhmaṇo mama pasādaṭṭhāneyeva pasīdatī”ti vatvā “cattāro",
  "atk-s0502a0:2066_24": "hatthī cattāro asse cattāri kahāpaṇasahassāni catasso itthiyo catasso dāsiyo cattāro purise caturo gāmavare”ti",
  "atk-s0502a0:2066_25": "evaṃ yāva sabbasatā cattāri cattāri katvā sabbacatukkaṃ nāma assa dāpesi.",
  "atk-s0502a0:2067_0": "Bhikkhū dhammasabhāyaṃ kathaṃ samuṭṭhāpesuṃ –",
  "atk-s0502a0:2067_1": "“aho acchariyaṃ cūḷekasāṭakassa kammaṃ,",
  "atk-s0502a0:2067_2": "taṃmuhuttameva sabbacatukkaṃ labhi,",
  "atk-s0502a0:2067_3": "idāni katena kalyāṇakammena ajjameva vipāko dinno”ti.",
  "atk-s0502a0:2067_4": "Satthā āgantvā “kāya nuttha,",
  "atk-s0502a0:2067_5": "bhikkhave,",
  "atk-s0502a0:2067_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:2067_7": "“bhikkhave,",
  "atk-s0502a0:2067_8": "sacāyaṃ ekasāṭako paṭhamayāme mayhaṃ dātuṃ asakkhissa,",
  "atk-s0502a0:2067_9": "sabbasoḷasakaṃ alabhissa.",
  "atk-s0502a0:2067_10": "Sace majjhimayāme asakkhissa,",
  "atk-s0502a0:2067_11": "sabbaṭṭhakaṃ alabhissa.",
  "atk-s0502a0:2067_12": "Balavapacchimayāme dinnattā panesa sabbacatukkaṃ labhi.",
  "atk-s0502a0:2067_13": "Kalyāṇakammaṃ karontena hi uppannaṃ cittaṃ ahāpetvā taṅkhaṇaññeva kātabbaṃ.",
  "atk-s0502a0:2067_14": "Dandhaṃ kataṃ kusalañhi sampattiṃ dadamānaṃ dandhameva dadāti,",
  "atk-s0502a0:2067_15": "tasmā cittuppādasamanantarameva kalyāṇakammaṃ kātabba”nti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2068_0": "116.",
  "atk-s0502a0:2069_0": "“Abhittharetha kalyāṇe, pāpā cittaṃ nivāraye;",
  "atk-s0502a0:2070_0": "Dandhañhi karoto puññaṃ, pāpasmiṃ ramatī mano”ti.",
  "atk-s0502a0:2071_0": "Tattha abhittharethāti turitaturitaṃ sīghasīghaṃ kareyyāti attho.",
  "atk-s0502a0:2071_1": "Gihinā vā hi “salākabhattadānādīsu kiñcideva kusalaṃ karissāmī”ti citte uppanne yathā aññe okāsaṃ na labhanti,",
  "atk-s0502a0:2071_2": "evaṃ “ahaṃ pure,",
  "atk-s0502a0:2071_3": "ahaṃ pure”ti turitaturitameva kātabbaṃ.",
  "atk-s0502a0:2071_4": "Pabbajitena vā upajjhāyavattādīni karontena aññassa okāsaṃ adatvā “ahaṃ pure,",
  "atk-s0502a0:2071_5": "ahaṃ pure”ti turitaturitameva kātabbaṃ.",
  "atk-s0502a0:2071_6": "Pāpā cittanti kāyaduccaritādipāpakammato vā akusalacittuppādato vā sabbathāmena cittaṃ nivāraye.",
  "atk-s0502a0:2071_7": "Dandhañhi karototi yo pana “dassāmi,",
  "atk-s0502a0:2071_8": "na dassāmi sampajjissati nu kho me,",
  "atk-s0502a0:2071_9": "no”ti evaṃ cikkhallamaggena gacchanto viya dandhaṃ puññaṃ karoti,",
  "atk-s0502a0:2071_10": "tassa ekasāṭakassa viya maccherasahassaṃ pāpaṃ okāsaṃ labhati.",
  "atk-s0502a0:2071_11": "Athassa pāpasmiṃ ramatī mano,",
  "atk-s0502a0:2071_12": "kusalakammakaraṇakāleyeva hi cittaṃ kusale ramati,",
  "atk-s0502a0:2071_13": "tato muccitvā pāpaninnameva hotīti.",
  "atk-s0502a0:2072_0": "Gāthāpariyosāne bahū sotāpattiphalādīni pāpuṇiṃsūti.",
  "atk-s0502a0:2073_0": "Cūḷekasāṭakabrāhmaṇavatthu paṭhamaṃ.",
  "atk-s0502a0:2074_0": "2. Seyyasakattheravatthu",
  "atk-s0502a0:2075_0": "Pāpañca purisoti imaṃ dhammadesanaṃ satthā jetavane viharanto seyyasakattheraṃ ārabbha kathesi.",
  "atk-s0502a0:2076_0": "So hi lāḷudāyittherassa saddhivihāriko,",
  "atk-s0502a0:2076_1": "attano anabhiratiṃ tassa ārocetvā tena paṭhamasaṅghādisesakamme samādapito uppannuppannāya anabhiratiyā taṃ kammamakāsi.",
  "atk-s0502a0:2076_2": "Satthā tassa kiriyaṃ sutvā taṃ pakkosāpetvā “evaṃ kira tvaṃ karosī”ti pucchitvā “āma,",
  "atk-s0502a0:2076_3": "bhante”ti vutte “kasmā bhāriyaṃ kammaṃ akāsi,",
  "atk-s0502a0:2076_4": "ananucchavikaṃ moghapurisā”ti nānappakārato garahitvā sikkhāpadaṃ paññāpetvā “evarūpañhi kammaṃ diṭṭhadhammepi",
  "atk-s0502a0:2076_5": "samparāyepi dukkhasaṃvattanikameva hotī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2077_0": "117.",
  "atk-s0502a0:2078_0": "“Pāpañce puriso kayirā, na naṃ kayirā punappunaṃ;",
  "atk-s0502a0:2079_0": "Na tamhi chandaṃ kayirātha, dukkho pāpassa uccayo”ti.",
  "atk-s0502a0:2080_0": "Tassattho –",
  "atk-s0502a0:2080_1": "sace puriso sakiṃ pāpakammaṃ kareyya,",
  "atk-s0502a0:2080_2": "taṅkhaṇeyeva paccavekkhitvā “idaṃ appatirūpaṃ oḷārika”nti na naṃ kayirā punappunaṃ.",
  "atk-s0502a0:2080_3": "Yopi tamhi chando vā ruci vā uppajjeyya,",
  "atk-s0502a0:2080_4": "tampi vinodetvā na kayirātheva.",
  "atk-s0502a0:2080_5": "Kiṃ kāraṇā?",
  "atk-s0502a0:2080_6": "Dukkho pāpassa uccayo.",
  "atk-s0502a0:2080_7": "Pāpassa hi uccayo vuḍḍhi idhalokepi samparāyepi dukkhameva āvahatīti.",
  "atk-s0502a0:2081_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2082_0": "Seyyasakattheravatthu dutiyaṃ.",
  "atk-s0502a0:2083_0": "3. Lājadevadhītāvatthu",
  "atk-s0502a0:2084_0": "Puññañceti imaṃ dhammadesanaṃ satthā jetavane viharanto lājadevadhītaraṃ ārabbha kathesi.",
  "atk-s0502a0:2084_1": "Vatthu rājagahe samuṭṭhitaṃ.",
  "atk-s0502a0:2085_0": "Āyasmā hi mahākassapo pippaliguhāyaṃ viharanto jhānaṃ samāpajjitvā sattame divase vuṭṭhāya dibbena cakkhunā",
  "atk-s0502a0:2085_1": "bhikkhācāraṭṭhānaṃ olokento ekaṃ sālikhettapālikaṃ itthiṃ sālisīsāni gahetvā lāje kurumānaṃ disvā “saddhā nu kho,",
  "atk-s0502a0:2085_2": "assaddhā”ti vīmaṃsitvā “saddhā”ti ñatvā “sakkhissati nu kho me saṅgahaṃ kātuṃ,",
  "atk-s0502a0:2085_3": "no”ti upadhārento “visāradā kuladhītā mama saṅgahaṃ karissati,",
  "atk-s0502a0:2085_4": "katvā ca pana mahāsampattiṃ labhissatī”ti ñatvā cīvaraṃ pārupitvā pattamādāya sālikhettasamīpeyeva aṭṭhāsi.",
  "atk-s0502a0:2085_5": "Kuladhītā theraṃ disvāva pasannacittā pañcavaṇṇāya pītiyā phuṭṭhasarīrā “tiṭṭhatha,",
  "atk-s0502a0:2085_6": "bhante”ti vatvā lāje ādāya vegena gantvā therassa patte ākiritvā pañcapatiṭṭhitena vanditvā, “bhante,",
  "atk-s0502a0:2085_7": "tumhehi diṭṭhadhammassa bhāginī assa”nti patthanaṃ akāsi.",
  "atk-s0502a0:2085_8": "Thero “evaṃ hotū”ti anumodanamakāsi.",
  "atk-s0502a0:2085_9": "Sāpi theraṃ vanditvā attanā dinnadānaṃ āvajjamānā nivatti.",
  "atk-s0502a0:2085_10": "Tāya ca pana kedāramariyādāya gamanamagge ekasmiṃ bile ghoraviso sappo nipajji.",
  "atk-s0502a0:2085_11": "So therassa kāsāyapaṭicchannaṃ jaṅghaṃ ḍaṃsituṃ nāsakkhi.",
  "atk-s0502a0:2085_12": "Itarā dānaṃ āvajjamānā nivattantī taṃ padesaṃ pāpuṇi.",
  "atk-s0502a0:2085_13": "Sappo bilā nikkhamitvā taṃ ḍaṃsitvā tattheva pātesi.",
  "atk-s0502a0:2085_14": "Sā pasannacittena kālaṃ katvā tāvatiṃsabhavane tiṃsayojanike kanakavimāne suttappabuddhā viya sabbālaṅkārapaṭimaṇḍitena",
  "atk-s0502a0:2085_15": "tigāvutena attabhāvena nibbatti.",
  "atk-s0502a0:2085_16": "Sā dvādasayojanikaṃ ekaṃ dibbavatthaṃ nivāsetvā ekaṃ pārupitvā accharāsahassaparivutā pubbakammapakāsanatthāya",
  "atk-s0502a0:2085_17": "suvaṇṇalājabharitena olambakena suvaṇṇasarakena paṭimaṇḍite vimānadvāre ṭhitā attano sampattiṃ oloketvā",
  "atk-s0502a0:2085_18": "“kiṃ nu kho me katvā ayaṃ sampatti laddhā”ti dibbena cakkhunā upadhārentī “ayyassa me mahākassapattherassa",
  "atk-s0502a0:2085_19": "dinnalājanissandena sā laddhā”ti aññāsi.",
  "atk-s0502a0:2086_0": "Sā evaṃ parittakena kammena evarūpaṃ sampattiṃ labhitvā “na dāni mayā pamajjituṃ vaṭṭati,",
  "atk-s0502a0:2086_1": "ayyassa vattapaṭivattaṃ katvā imaṃ sampattiṃ thāvaraṃ karissāmī”ti cintetvā pātova kanakamayaṃ sammajjaniñceva",
  "atk-s0502a0:2086_2": "kacavarachaḍḍanakañca pacchiṃ ādāya gantvā therassa pariveṇaṃ sammajjitvā pānīyaparibhojanīyaṃ upaṭṭhāpesi.",
  "atk-s0502a0:2086_3": "Thero taṃ disvā “kenaci daharena vā sāmaṇerena vā vattaṃ kataṃ bhavissatī”ti sallakkhesi.",
  "atk-s0502a0:2086_4": "Sā dutiyadivasepi tatheva akāsi,",
  "atk-s0502a0:2086_5": "theropi tatheva sallakkhesi.",
  "atk-s0502a0:2086_6": "Tatiyadivase pana thero tassā sammajjanisaddaṃ sutvā tālacchiddādīhi ca paviṭṭhaṃ sarīrobhāsaṃ disvā dvāraṃ vivaritvā “ko esa sammajjatī”ti pucchi. “Ahaṃ, bhante,",
  "atk-s0502a0:2086_7": "tumhākaṃ upaṭṭhāyikā lājadevadhītā”ti.",
  "atk-s0502a0:2086_8": "“Nanu mayhaṃ evaṃnāmikā upaṭṭhāyikā nāma natthī”ti. “Ahaṃ, bhante,",
  "atk-s0502a0:2086_9": "sālikhettaṃ rakkhamānā lāje datvā pasannacittā nivattantī sappena daṭṭhā kālaṃ katvā tāvatiṃsadevaloke uppannā,",
  "atk-s0502a0:2086_10": "mayā ayyaṃ nissāya ayaṃ sampatti laddhā,",
  "atk-s0502a0:2086_11": "idānipi tumhākaṃ vattapaṭivattaṃ katvā ‘sampattiṃ thāvaraṃ karissāmī’ti āgatāmhi,",
  "atk-s0502a0:2086_12": "bhante”ti.",
  "atk-s0502a0:2086_13": "“Hiyyopi parepi tayāvetaṃ ṭhānaṃ sammajjitaṃ,",
  "atk-s0502a0:2086_14": "tayāva pānīyabhojanīyaṃ upaṭṭhāpita”nti. “Āma,",
  "atk-s0502a0:2086_15": "bhante”ti.",
  "atk-s0502a0:2086_16": "“Apehi devadhīte,",
  "atk-s0502a0:2086_17": "tayā kataṃ vattaṃ kataṃva hotu,",
  "atk-s0502a0:2086_18": "ito paṭṭhāya imaṃ ṭhānaṃ mā āgamī”ti. “Bhante,",
  "atk-s0502a0:2086_19": "mā maṃ nāsetha,",
  "atk-s0502a0:2086_20": "tumhākaṃ vattaṃ katvā sampattiṃ me thiraṃ kātuṃ dethā”ti.",
  "atk-s0502a0:2086_21": "“Apehi devadhīte,",
  "atk-s0502a0:2086_22": "mā maṃ anāgate cittabījaniṃ gahetvā nisinnehi dhammakathikehi ‘mahākassapattherassa kira ekā devadhītā",
  "atk-s0502a0:2086_23": "āgantvā vattapaṭivattaṃ katvā pānīyaparibhojanīyaṃ upaṭṭhāpesī’ti vattabbataṃ kari,",
  "atk-s0502a0:2086_24": "ito paṭṭhāya idha mā āgami,",
  "atk-s0502a0:2086_25": "paṭikkamā”ti.",
  "atk-s0502a0:2086_26": "Sā “mā maṃ, bhante,",
  "atk-s0502a0:2086_27": "nāsethā”ti punappunaṃ yāciyeva.",
  "atk-s0502a0:2086_28": "Thero “nāyaṃ mama vacanaṃ suṇātī”ti cintetvā “tuvaṃ pamāṇaṃ na jānāsī”ti accharaṃ pahari.",
  "atk-s0502a0:2086_29": "Sā tattha saṇṭhātuṃ asakkontī ākāse uppatitvā añjaliṃ paggayha, “bhante,",
  "atk-s0502a0:2086_30": "mayā laddhasampattiṃ mā nāsetha,",
  "atk-s0502a0:2086_31": "thāvaraṃ kātuṃ dethā”ti rodantī ākāse aṭṭhāsi.",
  "atk-s0502a0:2087_0": "Satthā jetavane gandhakuṭiyaṃ nisinnova tassā roditasaddaṃ sutvā obhāsaṃ pharitvā devadhītāya sammukhe",
  "atk-s0502a0:2087_1": "nisīditvā kathento viya “devadhīte mama puttassa kassapassa saṃvarakaraṇameva bhāro,",
  "atk-s0502a0:2087_2": "puññatthikānaṃ pana ‘ayaṃ no attho’ti sallakkhetvā puññakaraṇameva bhāro.",
  "atk-s0502a0:2087_3": "Puññakaraṇañhi idha ceva samparāye ca sukhamevā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2088_0": "118.",
  "atk-s0502a0:2089_0": "“Puññañce puriso kayirā, kayirā naṃ punappunaṃ;",
  "atk-s0502a0:2090_0": "Tamhi chandaṃ kayirātha, sukho puññassa uccayo”ti.",
  "atk-s0502a0:2091_0": "Tassattho –",
  "atk-s0502a0:2091_1": "sace puriso puññaṃ kareyya,",
  "atk-s0502a0:2091_2": "“ekavāraṃ me puññaṃ kataṃ,",
  "atk-s0502a0:2091_3": "alaṃ ettāvatā”ti anoramitvā punappunaṃ karotheva.",
  "atk-s0502a0:2091_4": "Tassa akaraṇakkhaṇepi tamhi puññe chandaṃ ruciṃ ussāhaṃ karotheva.",
  "atk-s0502a0:2091_5": "Kiṃ kāraṇā?",
  "atk-s0502a0:2091_6": "Sukho puññassa uccayo.",
  "atk-s0502a0:2091_7": "Puññassa hi uccayo vuḍḍhi idhalokaparalokasukhāvahanato sukhoti.",
  "atk-s0502a0:2092_0": "Desanāvasāne devadhītā pañcacattālīsayojanamatthake ṭhitāva sotāpattiphalaṃ pāpuṇīti.",
  "atk-s0502a0:2093_0": "Lājadevadhītāvatthu tatiyaṃ.",
  "atk-s0502a0:2094_0": "4. Anāthapiṇḍikaseṭṭhivatthu",
  "atk-s0502a0:2095_0": "Pāpopi passatī bhadranti imaṃ dhammadesanaṃ satthā jetavane viharanto anāthapiṇḍikaṃ ārabbha kathesi.",
  "atk-s0502a0:2096_0": "Anāthapiṇḍiko hi vihārameva uddissa catupaṇṇāsakoṭidhanaṃ buddhasāsane vikiritvā satthari jetavane viharante devasikaṃ tīṇi mahāupaṭṭhānāni gacchati,",
  "atk-s0502a0:2096_1": "gacchanto ca “kiṃ nu kho ādāya āgatoti sāmaṇerā vā daharā vā hatthampi me olokeyyu”nti tucchahattho nāma na gatapubbo.",
  "atk-s0502a0:2096_2": "Pātova gacchanto yāguṃ gāhāpetvāva gacchati,",
  "atk-s0502a0:2096_3": "katapātarāso sappinavanītādīni bhesajjāni.",
  "atk-s0502a0:2096_4": "Sāyanhasamaye mālāgandhavilepanavatthādīni gāhāpetvā gacchati.",
  "atk-s0502a0:2096_5": "Evaṃ niccakālameva divase divase dānaṃ datvā sīlaṃ rakkhati.",
  "atk-s0502a0:2096_6": "Aparabhāge dhanaṃ parikkhayaṃ gacchati.",
  "atk-s0502a0:2096_7": "Vohārūpajīvinopissa hatthato aṭṭhārasakoṭidhanaṃ iṇaṃ gaṇhiṃsu,",
  "atk-s0502a0:2096_8": "kulasantakāpissa aṭṭhārasahiraññakoṭiyo,",
  "atk-s0502a0:2096_9": "nadītīre nidahitvā ṭhapitā udakena kūle bhinne mahāsamuddaṃ pavisiṃsu.",
  "atk-s0502a0:2096_10": "Evamassa anupubbena dhanaṃ parikkhayaṃ agamāsi.",
  "atk-s0502a0:2096_11": "So evaṃbhūtopi saṅghassa dānaṃ detiyeva,",
  "atk-s0502a0:2096_12": "paṇītaṃ pana katvā dātuṃ na sakkoti.",
  "atk-s0502a0:2097_0": "So ekadivasaṃ satthārā “dīyati pana te, gahapati,",
  "atk-s0502a0:2097_1": "kule dāna”nti vutte “dīyati, bhante,",
  "atk-s0502a0:2097_2": "tañca kho kaṇājakaṃ bilaṅgadutiya”nti āha.",
  "atk-s0502a0:2097_3": "Atha naṃ satthā,",
  "atk-s0502a0:2097_4": "“gahapati,",
  "atk-s0502a0:2097_5": "‘lūkhaṃ dānaṃ demī’ti mā cintayi.",
  "atk-s0502a0:2097_6": "Cittasmiñhi paṇīte buddhādīnaṃ dinnadānaṃ lūkhaṃ nāma natthi,",
  "atk-s0502a0:2097_7": "apica tvaṃ aṭṭhannaṃ ariyapuggalānaṃ dānaṃ desi,",
  "atk-s0502a0:2097_8": "ahaṃ pana velāmakāle sakalajambudīpaṃ unnaṅgalaṃ katvā mahādānaṃ pavattayamānopi tisaraṇagatampi kañci nālatthaṃ,",
  "atk-s0502a0:2097_9": "dakkhiṇeyyā nāma evaṃ dullabhā.",
  "atk-s0502a0:2097_10": "Tasmā ‘lūkhaṃ me dāna’nti mā cintayī”ti vatvā velāmasuttamassa kathesi.",
  "atk-s0502a0:2097_11": "Athassa dvārakoṭṭhake adhivatthā devatā satthari ceva satthusāvakesu ca gehaṃ pavisantesu tesaṃ tejena saṇṭhātuṃ asakkontī,",
  "atk-s0502a0:2097_12": "“yathā ime imaṃ gehaṃ na pavisanti,",
  "atk-s0502a0:2097_13": "tathā gahapatiṃ paribhindissāmī”ti taṃ vattukāmāpi issarakāle kiñci vattuṃ nāsakkhi,",
  "atk-s0502a0:2097_14": "idāni “panāyaṃ duggato gaṇhissati me vacana”nti rattibhāge seṭṭhissa sirigabbhaṃ pavisitvā ākāse aṭṭhāsi.",
  "atk-s0502a0:2097_15": "Atha seṭṭhi naṃ disvā “ko eso”ti āha.",
  "atk-s0502a0:2097_16": "Ahaṃ te mahāseṭṭhi catutthadvārakoṭṭhake adhivatthā devatā,",
  "atk-s0502a0:2097_17": "tuyhaṃ ovādadānatthāya āgatāti.",
  "atk-s0502a0:2097_18": "Tena hi ovadehīti.",
  "atk-s0502a0:2097_19": "Mahāseṭṭhi tayā pacchimakālaṃ anoloketvāva samaṇassa gotamassa sāsane bahuṃ dhanaṃ vippakiṇṇaṃ,",
  "atk-s0502a0:2097_20": "idāni duggato hutvāpi taṃ na muñcasiyeva,",
  "atk-s0502a0:2097_21": "evaṃ vattamāno katipāheneva ghāsacchādanamattampi na labhissasi,",
  "atk-s0502a0:2097_22": "kiṃ te samaṇena gotamena,",
  "atk-s0502a0:2097_23": "atipariccāgato oramitvā kammante payojento kuṭumbaṃ saṇṭhāpehīti.",
  "atk-s0502a0:2097_24": "Ayaṃ me tayā dinnaovādoti. Āma, seṭṭhīti. Gaccha,",
  "atk-s0502a0:2097_25": "nāhaṃ tādisīnaṃ satenapi sahassenapi satasahassenapi sakkā kampetuṃ,",
  "atk-s0502a0:2097_26": "ayuttaṃ te vuttaṃ,",
  "atk-s0502a0:2097_27": "kaṃ tayā mama gehe vasamānāya,",
  "atk-s0502a0:2097_28": "sīghaṃ sīghaṃ me gharā nikkhamāhīti.",
  "atk-s0502a0:2097_29": "Sā sotāpannassa ariyasāvakassa vacanaṃ sutvā ṭhātuṃ asakkontī dārake ādāya nikkhami,",
  "atk-s0502a0:2097_30": "nikkhamitvā ca pana aññattha vasanaṭṭhānaṃ alabhamānā “seṭṭhiṃ khamāpetvā tattheva vasissāmī”ti nagarapariggāhakaṃ",
  "atk-s0502a0:2097_31": "devaputtaṃ upasaṅkamitvā attanā katāparādhaṃ ācikkhitvā “ehi,",
  "atk-s0502a0:2097_32": "maṃ seṭṭhissa santikaṃ netvā khamāpetvā vasanaṭṭhānaṃ dāpehī”ti āha.",
  "atk-s0502a0:2097_33": "So “ayuttaṃ tayā vuttaṃ,",
  "atk-s0502a0:2097_34": "nāhaṃ tassa santikaṃ gantuṃ ussahāmī”ti taṃ paṭikkhipi.",
  "atk-s0502a0:2097_35": "Sā catunnaṃ mahārājānaṃ santikaṃ gantvā tehipi paṭikkhittā sakkaṃ devarājānaṃ upasaṅkamitvā taṃ pavattiṃ ācikkhitvā, “ahaṃ, deva,",
  "atk-s0502a0:2097_36": "vasanaṭṭhānaṃ alabhamānā dārake hatthena gahetvā anāthā vicarāmi,",
  "atk-s0502a0:2097_37": "vasanaṭṭhānaṃ me dāpehī”ti suṭṭhutaraṃ yāci.",
  "atk-s0502a0:2098_0": "Atha naṃ so “ahampi tava kāraṇā seṭṭhiṃ vattuṃ na sakkhissāmi,",
  "atk-s0502a0:2098_1": "ekaṃ pana te upāyaṃ kathessāmī”ti āha. Sādhu, deva,",
  "atk-s0502a0:2098_2": "kathehīti. Gaccha,",
  "atk-s0502a0:2098_3": "seṭṭhino āyuttakavesaṃ gahetvā seṭṭhissa hatthato paṇṇaṃ āropetvā vohārūpajīvīhi gahitaṃ aṭṭhārasakoṭidhanaṃ",
  "atk-s0502a0:2098_4": "attano ānubhāvena sodhetvā tucchagabbhe pūretvā mahāsamuddaṃ paviṭṭhaṃ aṭṭhārasakoṭidhanaṃ atthi,",
  "atk-s0502a0:2098_5": "aññampi asukaṭṭhāne nāma assāmikaṃ aṭṭhārasakoṭidhanaṃ atthi,",
  "atk-s0502a0:2098_6": "taṃ sabbaṃ saṃharitvā tassa tucchagabbhe pūretvā daṇḍakammaṃ katvā khamāpehīti.",
  "atk-s0502a0:2098_7": "Sā “sādhu,",
  "atk-s0502a0:2098_8": "devā”ti vuttanayeneva taṃ sabbaṃ katvā puna tassa sirigabbhaṃ obhāsayamānā ākāse ṭhatvā “ko eso”ti vutte",
  "atk-s0502a0:2098_9": "ahaṃ te catutthadvārakoṭṭhake adhivatthā andhabāladevatā,",
  "atk-s0502a0:2098_10": "mayā andhabālatāya yaṃ tumhākaṃ santike kathitaṃ,",
  "atk-s0502a0:2098_11": "taṃ me khamatha.",
  "atk-s0502a0:2098_12": "Sakkassa hi me vacanena catupaṇṇāsakoṭidhanaṃ saṃharitvā tucchagabbhapūraṇaṃ daṇḍakammaṃ kataṃ,",
  "atk-s0502a0:2098_13": "vasanaṭṭhānaṃ alabhamānā kilamāmīti.",
  "atk-s0502a0:2098_14": "Anāthapiṇḍiko cintesi –",
  "atk-s0502a0:2098_15": "“ayaṃ devatā ‘daṇḍakammañca me kata’nti vadati,",
  "atk-s0502a0:2098_16": "attano ca dosaṃ paṭijānāti,",
  "atk-s0502a0:2098_17": "sammāsambuddhassa naṃ dassessāmī”ti.",
  "atk-s0502a0:2098_18": "So taṃ satthu santikaṃ netvā tāya katakammaṃ sabbaṃ ārocesi.",
  "atk-s0502a0:2098_19": "Devatā satthu pādesu sirasā nipatitvā, “bhante,",
  "atk-s0502a0:2098_20": "yaṃ mayā andhabālatāya tumhākaṃ guṇe ajānitvā pāpakaṃ vacanaṃ vuttaṃ,",
  "atk-s0502a0:2098_21": "taṃ me khamathā”ti satthāraṃ khamāpetvā mahāseṭṭhiṃ khamāpesi.",
  "atk-s0502a0:2098_22": "Satthā kalyāṇapāpakānaṃ kammānaṃ vipākavasena seṭṭhiñceva devatañca ovadanto “idha, gahapati,",
  "atk-s0502a0:2098_23": "pāpapuggalopi yāva pāpaṃ na paccati,",
  "atk-s0502a0:2098_24": "tāva bhadrampi passati.",
  "atk-s0502a0:2098_25": "Yadā panassa pāpaṃ paccati,",
  "atk-s0502a0:2098_26": "tadā pāpameva passati.",
  "atk-s0502a0:2098_27": "Bhadrapuggalopi yāva bhadraṃ na paccati,",
  "atk-s0502a0:2098_28": "tāva pāpāni passati.",
  "atk-s0502a0:2098_29": "Yadā panassa bhadraṃ paccati,",
  "atk-s0502a0:2098_30": "tadā bhadrameva passatī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2099_0": "119.",
  "atk-s0502a0:2100_0": "“Pāpopi passatī bhadraṃ, yāva pāpaṃ na paccati;",
  "atk-s0502a0:2101_0": "Yadā ca paccatī pāpaṃ, atha pāpo pāpāni passati.",
  "atk-s0502a0:2102_0": "120.",
  "atk-s0502a0:2103_0": "“Bhadropi passatī pāpaṃ, yāva bhadraṃ na paccati;",
  "atk-s0502a0:2104_0": "Yadā ca paccatī bhadraṃ, atha bhadro bhadrāni passatī”ti.",
  "atk-s0502a0:2105_0": "Tattha pāpoti kāyaduccaritādinā pāpakammena yuttapuggalo.",
  "atk-s0502a0:2105_1": "Sopi hi purimasucaritānubhāvena nibbattaṃ sukhaṃ anubhavamāno bhadrampi passati.",
  "atk-s0502a0:2105_2": "Yāva pāpaṃ na paccatīti yāvassa taṃ pāpakammaṃ diṭṭhadhamme vā samparāye vā vipākaṃ na deti.",
  "atk-s0502a0:2105_3": "Yadā panassa taṃ diṭṭhadhamme vā samparāye vā vipākaṃ deti,",
  "atk-s0502a0:2105_4": "atha diṭṭhadhamme vividhā kammakāraṇā,",
  "atk-s0502a0:2105_5": "samparāye ca apāyadukkhaṃ anubhonto so pāpo pāpāniyeva passati.",
  "atk-s0502a0:2105_6": "Dutiyagāthāyapi kāyasucaritādinā bhadrakammena yutto bhadro.",
  "atk-s0502a0:2105_7": "Sopi hi purimaduccaritānubhāvena nibbattaṃ dukkhaṃ anubhavamāno pāpaṃ passati.",
  "atk-s0502a0:2105_8": "Yāva bhadraṃ na paccatīti yāvassa taṃ bhadraṃ kammaṃ diṭṭhadhamme vā samparāye vā vipākaṃ na deti.",
  "atk-s0502a0:2105_9": "Yadā pana taṃ vipākaṃ deti,",
  "atk-s0502a0:2105_10": "atha diṭṭhadhamme lābhasakkārādisukhaṃ,",
  "atk-s0502a0:2105_11": "samparāye ca dibbasampattisukhaṃ anubhavamāno so bhadro bhadrāniyeva passatīti.",
  "atk-s0502a0:2106_0": "Desanāvasāne sā devatā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2107_0": "Anāthapiṇḍikaseṭṭhivatthu catutthaṃ.",
  "atk-s0502a0:2108_0": "5. Asaññataparikkhārabhikkhuvatthu",
  "atk-s0502a0:2109_0": "Māvamaññetha pāpassāti imaṃ dhammadesanaṃ satthā jetavane viharanto ekaṃ asaññataparikkhāraṃ bhikkhuṃ ārabbha kathesi.",
  "atk-s0502a0:2110_0": "So kira yaṃ kiñci mañcapīṭhādibhedaṃ parikkhāraṃ bahi paribhuñjitvā tattheva chaḍḍeti.",
  "atk-s0502a0:2110_1": "Parikkhāro vassenapi ātapenapi upacikādīhipi vinassati.",
  "atk-s0502a0:2110_2": "So bhikkhūhi “nanu, āvuso,",
  "atk-s0502a0:2110_3": "parikkhāro nāma paṭisāmitabbo”ti vutte “appakaṃ mayā kataṃ, āvuso, etaṃ,",
  "atk-s0502a0:2110_4": "na etassa cittaṃ atthi,",
  "atk-s0502a0:2110_5": "na pitta”nti vatvā tatheva karoti.",
  "atk-s0502a0:2110_6": "Bhikkhū tassa kiriyaṃ satthu ārocesuṃ.",
  "atk-s0502a0:2110_7": "Satthā taṃ pakkosāpetvā “saccaṃ kira tvaṃ bhikkhu evaṃ karosī”ti pucchi.",
  "atk-s0502a0:2110_8": "So satthārā pucchitopi “kiṃ etaṃ bhagavā appakaṃ mayā kataṃ,",
  "atk-s0502a0:2110_9": "na tassa cittaṃ atthi,",
  "atk-s0502a0:2110_10": "nāssa pitta”nti tatheva avamaññanto āha.",
  "atk-s0502a0:2110_11": "Atha naṃ satthā “bhikkhūhi evaṃ kātuṃ na vaṭṭati,",
  "atk-s0502a0:2110_12": "pāpakammaṃ nāma ‘appaka’nti na avamaññitabbaṃ.",
  "atk-s0502a0:2110_13": "Ajjhokāse ṭhapitañhi vivaṭamukhaṃ bhājanaṃ deve vassante kiñcāpi ekabindunā na pūrati,",
  "atk-s0502a0:2110_14": "punappunaṃ vassante pana pūrateva,",
  "atk-s0502a0:2110_15": "evamevaṃ pāpaṃ karonto puggalo anupubbena mahantaṃ pāparāsiṃ karotī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2111_0": "121.",
  "atk-s0502a0:2112_0": "“Māvamaññetha pāpassa, na mandaṃ āgamissati;",
  "atk-s0502a0:2113_0": "Udabindunipātena, udakumbhopi pūrati;",
  "atk-s0502a0:2114_0": "Bālo pūrati pāpassa, thokaṃ thokampi ācina”nti.",
  "atk-s0502a0:2115_0": "Tattha māvamaññethāti na avajāneyya.",
  "atk-s0502a0:2115_1": "Pāpassāti pāpaṃ.",
  "atk-s0502a0:2115_2": "Na mandaṃ āgamissatīti “appamattakaṃ me pāpakaṃ kataṃ,",
  "atk-s0502a0:2115_3": "kadā etaṃ vipaccissatī”ti evaṃ pāpaṃ nāvajāneyyāti attho.",
  "atk-s0502a0:2115_4": "Udakumbhopīti deve vassante mukhaṃ vivaritvā ṭhapitaṃ yaṃ kiñci kulālabhājanaṃ yathā taṃ ekekassāpi udakabinduno nipātena anupubbena pūrati,",
  "atk-s0502a0:2115_5": "evaṃ bālapuggalo thokaṃ thokampi pāpaṃ ācinanto karonto vaḍḍhento pāpassa pūratiyevāti attho.",
  "atk-s0502a0:2116_0": "Desanāvasāne bahū sotāpattiphalādīni pāpuṇiṃsu.",
  "atk-s0502a0:2116_1": "Satthāpi “ajjhokāse seyyaṃ santharitvā paṭipākatikaṃ akaronto imaṃ nāma āpattimāpajjatī”ti sikkhāpadaṃ paññāpesīti.",
  "atk-s0502a0:2117_0": "Asaññataparikkhārabhikkhuvatthu pañcamaṃ.",
  "atk-s0502a0:2118_0": "6. Biḷālapādakaseṭṭhivatthu",
  "atk-s0502a0:2119_0": "Māvamaññetha puññassāti imaṃ dhammadesanaṃ satthā jetavane viharanto biḷālapādakaseṭṭhiṃ ārabbha kathesi.",
  "atk-s0502a0:2120_0": "Ekasmiñhi samaye sāvatthivāsino vaggabandhanena buddhappamukhassa bhikkhusaṅghassa dānaṃ denti.",
  "atk-s0502a0:2120_1": "Athekadivasaṃ satthā anumodanaṃ karonto evamāha –",
  "atk-s0502a0:2121_0": "“Upāsakā idhekacco attanāva dānaṃ deti,",
  "atk-s0502a0:2121_1": "paraṃ na samādapeti.",
  "atk-s0502a0:2121_2": "So nibbattanibbattaṭṭhāne bhogasampadaṃ labhati,",
  "atk-s0502a0:2121_3": "no parivārasampadaṃ.",
  "atk-s0502a0:2121_4": "Ekacco attanā dānaṃ na deti,",
  "atk-s0502a0:2121_5": "paraṃ samādapeti.",
  "atk-s0502a0:2121_6": "So nibbattanibbattaṭṭhāne parivārasampadaṃ labhati,",
  "atk-s0502a0:2121_7": "no bhogasampadaṃ.",
  "atk-s0502a0:2121_8": "Ekacco attanā ca na deti,",
  "atk-s0502a0:2121_9": "parañca na samādapeti.",
  "atk-s0502a0:2121_10": "So nibbattanibbattaṭṭhāne neva bhogasampadaṃ labhati,",
  "atk-s0502a0:2121_11": "na parivārasampadaṃ,",
  "atk-s0502a0:2121_12": "vighāsādo hutvā vicarati.",
  "atk-s0502a0:2121_13": "Ekacco attanā ca deti,",
  "atk-s0502a0:2121_14": "parañca samādapeti.",
  "atk-s0502a0:2121_15": "So nibbattanibbattaṭṭhāne bhogasampadañceva labhati,",
  "atk-s0502a0:2121_16": "parivārasampadañcā”ti.",
  "atk-s0502a0:2122_0": "Atheko paṇḍitapuriso taṃ dhammadesanaṃ sutvā “aho acchariyamidaṃ kāraṇaṃ,",
  "atk-s0502a0:2122_1": "ahaṃ dāni ubhayasampattisaṃvattanikaṃ kammaṃ karissāmī”ti cintetvā satthāraṃ uṭṭhāya gamanakāle āha – “bhante,",
  "atk-s0502a0:2122_2": "sve amhākaṃ bhikkhaṃ gaṇhathā”ti.",
  "atk-s0502a0:2122_3": "Kittakehi pana te bhikkhūhi atthoti?",
  "atk-s0502a0:2122_4": "Sabbabhikkhūhi, bhanteti.",
  "atk-s0502a0:2122_5": "Satthā adhivāsesi.",
  "atk-s0502a0:2122_6": "Sopi gāmaṃ pavisitvā,",
  "atk-s0502a0:2122_7": "“ammatātā,",
  "atk-s0502a0:2122_8": "mayā svātanāya buddhappamukho bhikkhusaṅgho nimantito,",
  "atk-s0502a0:2122_9": "yo yattakānaṃ bhikkhūnaṃ sakkoti,",
  "atk-s0502a0:2122_10": "so tattakānaṃ yāguādīnaṃ atthāya taṇḍulādīni detu,",
  "atk-s0502a0:2122_11": "ekasmiṃ ṭhāne pacāpetvā dānaṃ dassāmā”ti ugghosento vicari.",
  "atk-s0502a0:2123_0": "Atha naṃ eko seṭṭhi attano āpaṇadvāraṃ sampattaṃ disvā “ayaṃ attano pahonake bhikkhū animantetvā pana",
  "atk-s0502a0:2123_1": "sakalagāmaṃ samādapento vicaratī”ti kujjhitvā “tayā gahitabhājanaṃ āharā”ti tīhi aṅgulīhi gahetvā thoke",
  "atk-s0502a0:2123_2": "taṇḍule adāsi,",
  "atk-s0502a0:2123_3": "tathā mugge,",
  "atk-s0502a0:2123_4": "tathā māseti.",
  "atk-s0502a0:2123_5": "So tato paṭṭhāya biḷālapādakaseṭṭhi nāma jāto,",
  "atk-s0502a0:2123_6": "sappiphāṇitādīni dentopi karaṇḍaṃ kuṭe pakkhipitvā ekato koṇaṃ katvā binduṃ binduṃ paggharāyanto thokathokameva adāsi.",
  "atk-s0502a0:2123_7": "Upāsako avasesehi dinnaṃ ekato katvā iminā dinnaṃ visuṃyeva aggahesi.",
  "atk-s0502a0:2123_8": "So seṭṭhi tassa kiriyaṃ disvā “kiṃ nu kho esa mayā dinnaṃ visuṃ gaṇhātī”ti cintetvā tassa pacchato pacchato ekaṃ cūḷupaṭṭhākaṃ pahiṇi “gaccha,",
  "atk-s0502a0:2123_9": "yaṃ esa karoti,",
  "atk-s0502a0:2123_10": "taṃ jānāhī”ti.",
  "atk-s0502a0:2123_11": "So gantvā “seṭṭhissa mahapphalaṃ hotū”ti yāgubhattapūvānaṃ atthāya ekaṃ dve taṇḍule pakkhipitvā muggamāsepi",
  "atk-s0502a0:2123_12": "telaphāṇitādibindūnipi sabbabhājanesu pakkhipi.",
  "atk-s0502a0:2123_13": "Cūḷupaṭṭhāko gantvā seṭṭhissa ārocesi.",
  "atk-s0502a0:2123_14": "Taṃ sutvā seṭṭhi cintesi –",
  "atk-s0502a0:2123_15": "“sace me so parisamajjhe avaṇṇaṃ bhāsissati,",
  "atk-s0502a0:2123_16": "mama nāme gahitamatteyeva naṃ paharitvā māressāmī”ti nivāsanantare churikaṃ bandhitvā punadivase gantvā bhattagge aṭṭhāsi.",
  "atk-s0502a0:2123_17": "So puriso buddhappamukhaṃ bhikkhusaṅghaṃ parivisitvā bhagavantaṃ āha – “bhante,",
  "atk-s0502a0:2123_18": "mayā mahājanaṃ samādapetvā imaṃ dānaṃ dinnaṃ,",
  "atk-s0502a0:2123_19": "tattha samādapitamanussā attano attano balena bahūnipi thokānipi taṇḍulādīni adaṃsu,",
  "atk-s0502a0:2123_20": "tesaṃ sabbesaṃ mahapphalaṃ hotū”ti.",
  "atk-s0502a0:2123_21": "Taṃ sutvā so seṭṭhi cintesi –",
  "atk-s0502a0:2123_22": "“ahaṃ ‘asukena nāma accharāya gaṇhitvā taṇḍulādīni dinnānīti mama nāme gahitamatte imaṃ māressāmī’ti āgato,",
  "atk-s0502a0:2123_23": "ayaṃ pana sabbasaṅgāhikaṃ katvā ‘yehipi nāḷiādīhi minitvā dinnaṃ,",
  "atk-s0502a0:2123_24": "yehipi accharāya gahetvā dinnaṃ,",
  "atk-s0502a0:2123_25": "sabbesaṃ mahapphalaṃ hotū’ti vadati.",
  "atk-s0502a0:2123_26": "Sacāhaṃ evarūpaṃ na khamāpessāmi,",
  "atk-s0502a0:2123_27": "devadaṇḍo mama matthake patissatī”ti.",
  "atk-s0502a0:2123_28": "So tassa pādamūle nipajjitvā “khamāhi me,",
  "atk-s0502a0:2123_29": "sāmī”ti āha.",
  "atk-s0502a0:2123_30": "“Kiṃ ida”nti ca tena vutte sabbaṃ taṃ pavattiṃ ārocesi.",
  "atk-s0502a0:2123_31": "Taṃ kiriyaṃ disvā satthā “kiṃ ida”nti dānaveyyāvaṭikaṃ pucchi.",
  "atk-s0502a0:2123_32": "So atītadivasato paṭṭhāya sabbaṃ taṃ pavattiṃ ārocesi.",
  "atk-s0502a0:2123_33": "Atha naṃ satthā “evaṃ kira seṭṭhī”ti pucchitvā, “āma,",
  "atk-s0502a0:2123_34": "bhante”ti vutte, “upāsaka,",
  "atk-s0502a0:2123_35": "puññaṃ nāma ‘appaka’nti na avamaññitabbaṃ,",
  "atk-s0502a0:2123_36": "mādisassa buddhappamukhassa bhikkhusaṅghassa dānaṃ datvā ‘appaka’nti na avamaññitabbaṃ.",
  "atk-s0502a0:2123_37": "Paṇḍitamanussā hi puññaṃ karontā vivaṭabhājanaṃ viya udakena anukkamena puññena pūrantiyevā”ti vatvā",
  "atk-s0502a0:2123_38": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2124_0": "122.",
  "atk-s0502a0:2125_0": "“Māvamaññetha puññassa, na mandaṃ āgamissati;",
  "atk-s0502a0:2126_0": "Udabindunipātena, udakumbhopi pūrati;",
  "atk-s0502a0:2127_0": "Dhīro pūrati puññassa, thokaṃ thokampi ācina”nti.",
  "atk-s0502a0:2128_0": "Tassattho –",
  "atk-s0502a0:2128_1": "paṇḍitamanusso puññaṃ katvā “appakamattaṃ mayā kataṃ,",
  "atk-s0502a0:2128_2": "na mandaṃ vipākavasena āgamissati,",
  "atk-s0502a0:2128_3": "evaṃ parittakaṃ kammaṃ kahaṃ maṃ dakkhissati,",
  "atk-s0502a0:2128_4": "ahaṃ vā taṃ kahaṃ dakkhissāmi,",
  "atk-s0502a0:2128_5": "kadā etaṃ vipaccissatī”ti evaṃ puññaṃ māvamaññetha na avajāneyya.",
  "atk-s0502a0:2128_6": "Yathā hi nirantaraṃ udabindunipātena vivaritvā ṭhapitaṃ kulālabhājanaṃ pūrati,",
  "atk-s0502a0:2128_7": "evaṃ dhīro paṇḍitapuriso thokaṃ thokampi puññaṃ ācinanto puññassa pūratīti.",
  "atk-s0502a0:2129_0": "Desanāvasāne so seṭṭhi sotāpattiphalaṃ pāpuṇi, sampattaparisāyapi sātthikā dhammadesanā ahosīti.",
  "atk-s0502a0:2130_0": "Biḷālapādakaseṭṭhivatthu chaṭṭhaṃ.",
  "atk-s0502a0:2131_0": "7. Mahādhanavāṇijavatthu",
  "atk-s0502a0:2132_0": "Vāṇijovāti imaṃ dhammadesanaṃ satthā jetavane viharanto mahādhanavāṇijaṃ ārabbha kathesi.",
  "atk-s0502a0:2133_0": "Tassa kira vāṇijassa gehe pañcasatā corā otāraṃ gavesamānā otāraṃ na labhiṃsu.",
  "atk-s0502a0:2133_1": "Aparena samayena vāṇijo pañca sakaṭasatāni bhaṇḍassa pūretvā bhikkhūnaṃ ārocāpesi –",
  "atk-s0502a0:2133_2": "“ahaṃ asukaṭṭhānaṃ nāma vāṇijjatthāya gacchāmi, ye, ayyā,",
  "atk-s0502a0:2133_3": "taṃ ṭhānaṃ gantukāmā,",
  "atk-s0502a0:2133_4": "te nikkhamantu,",
  "atk-s0502a0:2133_5": "magge bhikkhāya na kilamissantī”ti.",
  "atk-s0502a0:2133_6": "Taṃ sutvā pañcasatā bhikkhū tena saddhiṃ maggaṃ paṭipajjiṃsu.",
  "atk-s0502a0:2133_7": "Tepi corā “so kira vāṇijo nikkhanto”ti gantvā aṭaviyaṃ aṭṭhaṃsu.",
  "atk-s0502a0:2133_8": "Vāṇijopi gantvā aṭavimukhe ekasmiṃ gāme vāsaṃ katvā dve tayopi divase goṇasakaṭādīni saṃvidahi,",
  "atk-s0502a0:2133_9": "tesaṃ pana bhikkhūnaṃ nibaddhaṃ bhikkhaṃ detiyeva.",
  "atk-s0502a0:2133_10": "Corā tasmiṃ aticirāyante “gaccha,",
  "atk-s0502a0:2133_11": "tassa nikkhamanadivasaṃ ñatvā ehī”ti ekaṃ purisaṃ pahiṇiṃsu.",
  "atk-s0502a0:2133_12": "So taṃ gāmaṃ gantvā ekaṃ sahāyakaṃ pucchi –",
  "atk-s0502a0:2133_13": "“kadā vāṇijo nikkhamissatī”ti.",
  "atk-s0502a0:2133_14": "So “dvīhatīhaccayenā”ti vatvā “kimatthaṃ pana pucchasī”ti āha.",
  "atk-s0502a0:2133_15": "Athassa so “mayaṃ pañcasatā corā etassatthāya aṭaviyaṃ ṭhitā”ti ācikkhi.",
  "atk-s0502a0:2133_16": "Itaro “tena hi gaccha,",
  "atk-s0502a0:2133_17": "sīghaṃ nikkhamissatī”ti taṃ uyyojetvā,",
  "atk-s0502a0:2133_18": "“kiṃ nu kho core vāremi,",
  "atk-s0502a0:2133_19": "udāhu vāṇija”nti cintetvā,",
  "atk-s0502a0:2133_20": "“kiṃ me corehi,",
  "atk-s0502a0:2133_21": "vāṇijaṃ nissāya pañcasatā bhikkhū jīvanti,",
  "atk-s0502a0:2133_22": "vāṇijassa saññaṃ dassāmī”ti so tassa santikaṃ gantvā “kadā gamissathā”ti pucchitvā “tatiyadivase”ti vutte mayhaṃ vacanaṃ karotha,",
  "atk-s0502a0:2133_23": "aṭaviyaṃ kira tumhākaṃ atthāya pañcasatā corā ṭhitā,",
  "atk-s0502a0:2133_24": "mā tāva gamitthāti.",
  "atk-s0502a0:2133_25": "Tvaṃ kathaṃ jānāsīti?",
  "atk-s0502a0:2133_26": "Tesaṃ antare mama sahāyo atthi,",
  "atk-s0502a0:2133_27": "tassa me kathāya ñātanti.",
  "atk-s0502a0:2133_28": "“Tena hi ‘kiṃ me etto gatenā’ti nivattitvā gehameva gamissāmī”ti āha.",
  "atk-s0502a0:2133_29": "Tasmiṃ cirāyante puna tehi corehi pesito puriso āgantvā taṃ sahāyakaṃ pucchitvā taṃ pavattiṃ sutvā “nivattitvā",
  "atk-s0502a0:2133_30": "gehameva kira gamissatī”ti gantvā corānaṃ ārocesi.",
  "atk-s0502a0:2133_31": "Taṃ sutvā corā tato nikkhamitvā itarasmiṃ magge aṭṭhaṃsu,",
  "atk-s0502a0:2133_32": "tasmiṃ cirayante punapi te corā tassa santikaṃ purisaṃ pesesuṃ.",
  "atk-s0502a0:2133_33": "So tesaṃ tattha ṭhitabhāvaṃ ñatvā puna vāṇijassa ārocesi.",
  "atk-s0502a0:2133_34": "Vāṇijo “idhāpi me vekallaṃ natthi,",
  "atk-s0502a0:2133_35": "evaṃ sante neva etto gamissāmi, na ito,",
  "atk-s0502a0:2133_36": "idheva bhavissāmī”ti bhikkhūnaṃ santikaṃ gantvā āha – “bhante,",
  "atk-s0502a0:2133_37": "corā kira maṃ vilumpitukāmā magge ṭhitā,",
  "atk-s0502a0:2133_38": "‘puna nivattissatī’ti sutvā itarasmiṃ magge ṭhitā,",
  "atk-s0502a0:2133_39": "ahaṃ etto vā ito vā agantvā thokaṃ idheva bhavissāmi,",
  "atk-s0502a0:2133_40": "bhadantā idheva vasitukāmā vasantu,",
  "atk-s0502a0:2133_41": "gantukāmā attano ruciṃ karontū”ti.",
  "atk-s0502a0:2133_42": "Bhikkhū “evaṃ sante mayaṃ nivattissāmā”ti vāṇijaṃ āpucchitvā punadeva sāvatthiṃ gantvā satthāraṃ vanditvā nisīdiṃsu.",
  "atk-s0502a0:2133_43": "Satthā “kiṃ,",
  "atk-s0502a0:2133_44": "bhikkhave,",
  "atk-s0502a0:2133_45": "mahādhanavāṇijena saddhiṃ na gamitthā”ti pucchitvā “āma, bhante,",
  "atk-s0502a0:2133_46": "mahādhanavāṇijassa vilumpanatthāya dvīsupi maggesu corā pariyuṭṭhiṃsu,",
  "atk-s0502a0:2133_47": "tena so tattheva ṭhito,",
  "atk-s0502a0:2133_48": "mayaṃ pana taṃ āpucchitvā āgatā”ti vutte,",
  "atk-s0502a0:2133_49": "“bhikkhave,",
  "atk-s0502a0:2133_50": "mahādhanavāṇijo corānaṃ atthitāya maggaṃ parivajjati,",
  "atk-s0502a0:2133_51": "jīvitukāmo viya puriso halāhalaṃ visaṃ parivajjeti,",
  "atk-s0502a0:2133_52": "bhikkhunāpi ‘tayo bhavā corehi pariyuṭṭhitamaggasadisā’ti ñatvā pāpaṃ parivajjetuṃ vaṭṭatī”ti vatvā anusandhiṃ",
  "atk-s0502a0:2133_53": "ghaṭetvā dhammaṃ desento imaṃ gāthamāha –",
  "atk-s0502a0:2134_0": "123.",
  "atk-s0502a0:2135_0": "“Vāṇijova bhayaṃ maggaṃ, appasattho mahaddhano;",
  "atk-s0502a0:2136_0": "Visaṃ jīvitukāmova, pāpāni parivajjaye”ti.",
  "atk-s0502a0:2137_0": "Tattha bhayanti bhāyitabbaṃ,",
  "atk-s0502a0:2137_1": "corehi pariyuṭṭhitattā sappaṭibhayanti attho.",
  "atk-s0502a0:2137_2": "Idaṃ vuttaṃ hoti –",
  "atk-s0502a0:2137_3": "yathā mahādhanavāṇijo appasattho sappaṭibhayaṃ maggaṃ,",
  "atk-s0502a0:2137_4": "yathā ca jīvitukāmo halāhalaṃ visaṃ parivajjeti,",
  "atk-s0502a0:2137_5": "evaṃ paṇḍito bhikkhu appamattakānipi pāpāni parivajjeyyāti.",
  "atk-s0502a0:2138_0": "Desanāvasāne te bhikkhū saha paṭisambhidāhi arahattaṃ pāpuṇiṃsu,",
  "atk-s0502a0:2138_1": "sampattamahājanassāpi sātthikā dhammadesanā ahosīti.",
  "atk-s0502a0:2139_0": "Mahādhanavāṇijavatthu sattamaṃ.",
  "atk-s0502a0:2140_0": "8. Kukkuṭamittanesādavatthu",
  "atk-s0502a0:2141_0": "Pāṇimhi ceti imaṃ dhammadesanaṃ satthā veḷuvane viharanto kukkuṭamittaṃ nāma nesādaṃ ārabbha kathesi.",
  "atk-s0502a0:2142_0": "Rājagahe kira ekā seṭṭhidhītā vayappattā sattabhūmikapāsādassa upari sirigabbhe ārakkhaṇatthāya ekaṃ",
  "atk-s0502a0:2142_1": "paricārikaṃ datvā mātāpitūhi vāsiyamānā ekadivasaṃ sāyanhasamaye vātapānena antaravīthiṃ olokentī pañca",
  "atk-s0502a0:2142_2": "pāsasatāni pañca sūlasatāni ādāya mige vadhitvā jīvamānaṃ ekaṃ kukkuṭamittaṃ nāma nesādaṃ pañca migasatāni",
  "atk-s0502a0:2142_3": "vadhitvā tesaṃ maṃsena mahāsakaṭaṃ pūretvā sakaṭadhure nisīditvā maṃsavikkiṇanatthāya nagaraṃ pavisantaṃ",
  "atk-s0502a0:2142_4": "disvā tasmiṃ paṭibaddhacittā paricārikāya hatthe paṇṇākāraṃ datvā “gaccha,",
  "atk-s0502a0:2142_5": "etassa paṇṇākāraṃ datvā gamanakālaṃ ñatvā ehī”ti pesesi.",
  "atk-s0502a0:2142_6": "Sā gantvā tassa paṇṇākāraṃ datvā pucchi –",
  "atk-s0502a0:2142_7": "“kadā gamissasī”ti?",
  "atk-s0502a0:2142_8": "So “ajja maṃsaṃ vikkiṇitvā pātova asukadvārena nāma nikkhamitvā gamissāmī”ti āha.",
  "atk-s0502a0:2142_9": "Sā tena kathitakathaṃ sutvā āgantvā tassā ārocesi.",
  "atk-s0502a0:2142_10": "Seṭṭhidhītā attanā gahetabbayuttakaṃ vatthābharaṇajātaṃ saṃvidahitvā pātova malinavatthaṃ nivāsetvā kuṭaṃ",
  "atk-s0502a0:2142_11": "ādāya dāsīhi saddhiṃ udakatitthaṃ gacchantī viya nikkhamitvā taṃ ṭhānaṃ gantvā tassāgamanaṃ olokentī aṭṭhāsi.",
  "atk-s0502a0:2142_12": "Sopi pātova sakaṭaṃ pājento nikkhami.",
  "atk-s0502a0:2142_13": "Sā tassa pacchato pacchato pāyāsi.",
  "atk-s0502a0:2142_14": "So taṃ disvā “ahaṃ taṃ ‘asukassa nāma dhītā’ti na jānāmi,",
  "atk-s0502a0:2142_15": "mā maṃ anubandhi,",
  "atk-s0502a0:2142_16": "ammā”ti āha.",
  "atk-s0502a0:2142_17": "Na maṃ tvaṃ pakkosasi,",
  "atk-s0502a0:2142_18": "ahaṃ attano dhammatāya āgacchāmi,",
  "atk-s0502a0:2142_19": "tvaṃ tuṇhī hutvā attano sakaṭaṃ pājehīti.",
  "atk-s0502a0:2142_20": "So punappunaṃ taṃ nivāretiyeva.",
  "atk-s0502a0:2142_21": "Atha naṃ sā āha – “sāmi,",
  "atk-s0502a0:2142_22": "sirī nāma attano santikaṃ āgacchantī nivāretuṃ na vaṭṭatī”ti.",
  "atk-s0502a0:2142_23": "So tassā nissaṃsayena āgamanakāraṇaṃ ñatvā taṃ sakaṭaṃ āropetvā agamāsi.",
  "atk-s0502a0:2142_24": "Tassā mātāpitaro ito cito ca pariyesāpetvā apassantā “matā bhavissatī”ti matakabhattaṃ kariṃsu.",
  "atk-s0502a0:2142_25": "Sāpi tena saddhiṃ saṃvāsamanvāya paṭipāṭiyā satta putte vijāyitvā te vayappatte gharabandhanena bandhi.",
  "atk-s0502a0:2143_0": "Athekadivasaṃ satthā paccūsasamaye lokaṃ volokento kukkuṭamittaṃ saputtaṃ sasuṇisaṃ attano ñāṇajālassa anto paviṭṭhaṃ disvā,",
  "atk-s0502a0:2143_1": "“kiṃ nu kho eta”nti upadhārento tesaṃ pannarasannampi sotāpattimaggassa upanissayaṃ disvā pātova pattacīvaraṃ ādāya tassa pāsaṭṭhānaṃ agamāsi.",
  "atk-s0502a0:2143_2": "Taṃ divasaṃ pāse baddho ekamigopi nāhosi.",
  "atk-s0502a0:2143_3": "Satthā tassa pāsamūle padavalañjaṃ dassetvā purato ekassa gumbassa heṭṭhā chāyāyaṃ nisīdi.",
  "atk-s0502a0:2143_4": "Kukkuṭamitto pātova dhanuṃ ādāya pāsaṭṭhānaṃ gantvā ādito paṭṭhāya pāse olokayamāno pāse baddhaṃ ekampi migaṃ adisvā satthu padavalañjaṃ addasa.",
  "atk-s0502a0:2143_5": "Athassa etadahosi –",
  "atk-s0502a0:2143_6": "“ko mayhaṃ baddhamige mocento vicaratī”ti.",
  "atk-s0502a0:2143_7": "So satthari āghātaṃ bandhitvā gacchanto gumbamūle nisinnaṃ satthāraṃ disvā,",
  "atk-s0502a0:2143_8": "“iminā mama migā mocitā bhavissanti,",
  "atk-s0502a0:2143_9": "māressāmi na”nti dhanuṃ ākaḍḍhi.",
  "atk-s0502a0:2143_10": "Satthā dhanuṃ ākaḍḍhituṃ datvā vissajjetuṃ nādāsi.",
  "atk-s0502a0:2143_11": "So saraṃ vissajjetumpi oropetumpi asakkonto phāsukāhi bhijjantīhi viya mukhato kheḷena paggharantena kilantarūpo aṭṭhāsi.",
  "atk-s0502a0:2143_12": "Athassa puttā gehaṃ gantvā “pitā no cirāyati,",
  "atk-s0502a0:2143_13": "kiṃ nu kho eta”nti vatvā “gacchatha, tātā,",
  "atk-s0502a0:2143_14": "pitu santika”nti mātarā pesitā dhanūni ādāya gantvā pitaraṃ tathāṭhitaṃ disvā “ayaṃ no pitu paccāmitto",
  "atk-s0502a0:2143_15": "bhavissatī”ti sattapi janā dhanūni ākaḍḍhitvā buddhānubhāvena yathā nesaṃ pitā ṭhito,",
  "atk-s0502a0:2143_16": "tatheva aṭṭhaṃsu.",
  "atk-s0502a0:2143_17": "Atha nesaṃ mātā “kiṃ nu kho me puttāpi cirāyantī”ti vatvā sattahi suṇisāhi saddhiṃ gantvā te tathāṭhite",
  "atk-s0502a0:2143_18": "disvā “kassa nu kho ime dhanūni ākaḍḍhitvā ṭhitā”ti olokentī satthāraṃ disvā bāhā paggayha –",
  "atk-s0502a0:2143_19": "“mā me pitaraṃ nāsetha,",
  "atk-s0502a0:2143_20": "mā me pitaraṃ nāsethā”ti mahāsaddamakāsi.",
  "atk-s0502a0:2143_21": "Kukkuṭamitto taṃ saddaṃ sutvā cintesi –",
  "atk-s0502a0:2143_22": "“naṭṭho vatamhi,",
  "atk-s0502a0:2143_23": "sasuro kira me esa,",
  "atk-s0502a0:2143_24": "aho mayā bhāriyaṃ kammaṃ kata”nti.",
  "atk-s0502a0:2143_25": "Puttāvissa “ayyako kira no esa,",
  "atk-s0502a0:2143_26": "aho bhāriyaṃ kammaṃ kata”nti cintayiṃsu.",
  "atk-s0502a0:2143_27": "Kukkuṭamitto “ayaṃ sasuro me”ti mettacittaṃ upaṭṭhapesi,",
  "atk-s0502a0:2143_28": "puttāpissa “ayyako no”ti mettacittaṃ upaṭṭhapesuṃ.",
  "atk-s0502a0:2143_29": "Atha te nesaṃ mātā seṭṭhidhītā “khippaṃ dhanūni chaḍḍetvā pitaraṃ me khamāpethā”ti āha.",
  "atk-s0502a0:2144_0": "Satthā tesaṃ muducittataṃ ñatvā dhanuṃ otāretuṃ adāsi.",
  "atk-s0502a0:2144_1": "Te sabbe satthāraṃ vanditvā “khamatha no,",
  "atk-s0502a0:2144_2": "bhante”ti khamāpetvā ekamantaṃ nisīdiṃsu.",
  "atk-s0502a0:2144_3": "Atha nesaṃ satthā anupubbiṃ kathaṃ kathesi.",
  "atk-s0502a0:2144_4": "Desanāvasāne kukkuṭamitto saddhiṃ puttehi ceva suṇisāhi ca attapañcadasamo sotāpattiphale patiṭṭhahi.",
  "atk-s0502a0:2144_5": "Satthā piṇḍāya caritvā pacchābhattaṃ vihāraṃ agamāsi.",
  "atk-s0502a0:2144_6": "Atha naṃ ānandatthero pucchi – “bhante,",
  "atk-s0502a0:2144_7": "kahaṃ gamitthā”ti.",
  "atk-s0502a0:2144_8": "Kukkuṭamittassa santikaṃ, ānandāti.",
  "atk-s0502a0:2144_9": "Pāṇātipātakammassa vo, bhante,",
  "atk-s0502a0:2144_10": "akārako katoti. Āmānanda,",
  "atk-s0502a0:2144_11": "so attapañcadasamo acalasaddhāya patiṭṭhāya tīsu ratanesu nikkaṅkho hutvā pāṇātipātakammassa akārako jātoti.",
  "atk-s0502a0:2144_12": "Bhikkhū āhaṃsu – “nanu, bhante,",
  "atk-s0502a0:2144_13": "bhariyāpissa atthī”ti. Āma,",
  "atk-s0502a0:2144_14": "bhikkhave,",
  "atk-s0502a0:2144_15": "sā kulagehe kumārikā hutvā sotāpattiphalaṃ pattāti.",
  "atk-s0502a0:2144_16": "Bhikkhū kathaṃ samuṭṭhāpesuṃ “kukkuṭamittassa kira bhariyā kumārikakāle eva sotāpattiphalaṃ patvā tassa gehaṃ gantvā satta putte labhi,",
  "atk-s0502a0:2144_17": "sā ettakaṃ kālaṃ sāmikena ‘dhanuṃ āhara,",
  "atk-s0502a0:2144_18": "sare āhara,",
  "atk-s0502a0:2144_19": "sattiṃ āhara,",
  "atk-s0502a0:2144_20": "sūlaṃ āhara,",
  "atk-s0502a0:2144_21": "jālaṃ āharā’ti vuccamānā tāni adāsi.",
  "atk-s0502a0:2144_22": "Sopi tāya dinnāni ādāya gantvā pāṇātipātaṃ karoti,",
  "atk-s0502a0:2144_23": "kiṃ nu kho sotāpannāpi pāṇātipātaṃ karontī”ti.",
  "atk-s0502a0:2144_24": "Satthā āgantvā “kāya nuttha,",
  "atk-s0502a0:2144_25": "bhikkhave,",
  "atk-s0502a0:2144_26": "etarahi kathāya sannisinnā”ti pucchitvā “imāya nāmā”ti vutte, “na,",
  "atk-s0502a0:2144_27": "bhikkhave,",
  "atk-s0502a0:2144_28": "sotāpannā pāṇātipātaṃ karonti,",
  "atk-s0502a0:2144_29": "sā pana ‘sāmikassa vacanaṃ karomī’ti tathā akāsi.",
  "atk-s0502a0:2144_30": "‘Idaṃ gahetvā esa gantvā pāṇātipātaṃ karotū’ti tassā cittaṃ natthi.",
  "atk-s0502a0:2144_31": "Pāṇitalasmiñhi vaṇe asati visaṃ gaṇhantassa taṃ visaṃ anuḍahituṃ na sakkoti,",
  "atk-s0502a0:2144_32": "evamevaṃ akusalacetanāya abhāvena pāpaṃ akarontassa dhanuādīni nīharitvā dadatopi pāpaṃ nāma na hotī”ti",
  "atk-s0502a0:2144_33": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2145_0": "124.",
  "atk-s0502a0:2146_0": "“Pāṇimhi ce vaṇo nāssa, hareyya pāṇinā visaṃ;",
  "atk-s0502a0:2147_0": "Nābbaṇaṃ visamanveti, natthi pāpaṃ akubbato”ti.",
  "atk-s0502a0:2148_0": "Tattha nāssāti na bhaveyya.",
  "atk-s0502a0:2148_1": "Hareyyāti harituṃ sakkuṇeyya.",
  "atk-s0502a0:2148_2": "Kiṃ kāraṇā?",
  "atk-s0502a0:2148_3": "Yasmā nābbaṇaṃ visamanveti avaṇañhi pāṇiṃ visaṃ anvetuṃ na sakkoti,",
  "atk-s0502a0:2148_4": "evameva dhanuādīni nīharitvā dentassāpi akusalacetanāya abhāvena pāpaṃ akubbato pāpaṃ nāma natthi,",
  "atk-s0502a0:2148_5": "avaṇaṃ pāṇiṃ visaṃ viya nāssa cittaṃ pāpaṃ anugacchatīti.",
  "atk-s0502a0:2149_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2150_0": "Aparena samayena bhikkhū kathaṃ samuṭṭhāpesuṃ –",
  "atk-s0502a0:2150_1": "“ko nu kho kukkuṭamittassa saputtassa sasuṇisassa sotāpattimaggassūpanissayo,",
  "atk-s0502a0:2150_2": "kena kāraṇena nesādakule nibbatto”ti.",
  "atk-s0502a0:2150_3": "Satthā āgantvā “kāya nuttha,",
  "atk-s0502a0:2150_4": "bhikkhave,",
  "atk-s0502a0:2150_5": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:2150_6": "bhikkhave,",
  "atk-s0502a0:2150_7": "atīte kassapadasabalassa dhātucetiyaṃ saṃvidahantā evamāhaṃsu –",
  "atk-s0502a0:2150_8": "“kiṃ nu kho imassa cetiyassa mattikā bhavissati,",
  "atk-s0502a0:2150_9": "kiṃ udaka”nti.",
  "atk-s0502a0:2150_10": "Atha nesaṃ etadahosi –",
  "atk-s0502a0:2150_11": "“haritālamanosilā mattikā bhavissati,",
  "atk-s0502a0:2150_12": "tilatelaṃ udaka”nti.",
  "atk-s0502a0:2150_13": "Te haritālamanosilā koṭṭetvā tilatelena saṃsanditvā iṭṭhakāya ghaṭetvā suvaṇṇena khacitvā anto ciniṃsu,",
  "atk-s0502a0:2150_14": "bahimukhe pana ekagghanasuvaṇṇaiṭṭhakāva ahesuṃ.",
  "atk-s0502a0:2150_15": "Ekekā satasahassagghanikā ahosi.",
  "atk-s0502a0:2150_16": "Te yāva dhātunidhānā cetiye niṭṭhite cintayiṃsu –",
  "atk-s0502a0:2150_17": "“dhātunidhānakāle bahunā dhanena attho,",
  "atk-s0502a0:2150_18": "kaṃ nu kho jeṭṭhakaṃ karomā”ti.",
  "atk-s0502a0:2151_0": "Atheko gāmavāsiko seṭṭhi “ahaṃ jeṭṭhako bhavissāmī”ti dhātunidhāne ekaṃ hiraññakoṭiṃ pakkhipi.",
  "atk-s0502a0:2151_1": "Taṃ disvā raṭṭhavāsino “ayaṃ nagaraseṭṭhi dhanameva saṃharati,",
  "atk-s0502a0:2151_2": "evarūpe cetiye jeṭṭhako bhavituṃ na sakkoti,",
  "atk-s0502a0:2151_3": "gāmavāsī pana koṭidhanaṃ pakkhipitvā jeṭṭhako jāto”ti ujjhāyiṃsu.",
  "atk-s0502a0:2151_4": "So tesaṃ kathaṃ sutvā “ahaṃ dve koṭiyo datvā jeṭṭhako bhavissāmī”ti dve koṭiyo adāsi.",
  "atk-s0502a0:2151_5": "Itaro “ahameva jeṭṭhako bhavissāmī”ti tisso koṭiyo adāsi.",
  "atk-s0502a0:2151_6": "Evaṃ vaḍḍhetvā vaḍḍhetvā nagaravāsī aṭṭha koṭiyo adāsi.",
  "atk-s0502a0:2151_7": "Gāmavāsino pana gehe navakoṭidhanameva atthi,",
  "atk-s0502a0:2151_8": "nagaravāsino cattālīsakoṭidhanaṃ.",
  "atk-s0502a0:2151_9": "Tasmā gāmavāsī cintesi –",
  "atk-s0502a0:2151_10": "“sacāhaṃ nava koṭiyo dassāmi,",
  "atk-s0502a0:2151_11": "ayaṃ ‘dasa koṭiyo dassāmī’ti vakkhati,",
  "atk-s0502a0:2151_12": "atha me niddhanabhāvo paññāyissatī”ti.",
  "atk-s0502a0:2151_13": "So evamāha –",
  "atk-s0502a0:2151_14": "“ahaṃ ettakañca dhanaṃ dassāmi,",
  "atk-s0502a0:2151_15": "saputtadāro ca cetiyassa dāso bhavissāmī”ti satta putte satta suṇisāyo bhariyañca gahetvā attanā saddhiṃ cetiyassa niyyādesi.",
  "atk-s0502a0:2151_16": "Raṭṭhavāsino “dhanaṃ nāma sakkā uppādetuṃ,",
  "atk-s0502a0:2151_17": "ayaṃ pana saputtadāro attānaṃ niyyādesi,",
  "atk-s0502a0:2151_18": "ayameva jeṭṭhako hotū”ti taṃ jeṭṭhakaṃ kariṃsu.",
  "atk-s0502a0:2151_19": "Iti te soḷasapi janā cetiyassa dāsā ahesuṃ.",
  "atk-s0502a0:2151_20": "Raṭṭhavāsino pana te bhujisse akaṃsu.",
  "atk-s0502a0:2151_21": "Evaṃ santepi cetiyameva paṭijaggitvā yāvatāyukaṃ ṭhatvā tato cutā devaloke nibbattiṃsu.",
  "atk-s0502a0:2151_22": "Tesu ekaṃ buddhantaraṃ devaloke vasantesu imasmiṃ buddhuppāde bhariyā tato cavitvā rājagahe seṭṭhino dhītā hutvā nibbatti.",
  "atk-s0502a0:2151_23": "Sā kumārikāva hutvā sotāpattiphalaṃ pāpuṇi.",
  "atk-s0502a0:2151_24": "Adiṭṭhasaccassa pana paṭisandhi nāma bhāriyāti tassā sāmiko samparivattamāno gantvā nesādakule nibbatti.",
  "atk-s0502a0:2151_25": "Tassa saha dassaneneva seṭṭhidhītaraṃ pubbasineho ajjhotthari.",
  "atk-s0502a0:2151_26": "Vuttampi cetaṃ –",
  "atk-s0502a0:2152_0": "“Pubbeva sannivāsena, paccuppannahitena vā;",
  "atk-s0502a0:2153_0": "Evaṃ taṃ jāyate pemaṃ, uppalaṃva yathodake”ti. ;",
  "atk-s0502a0:2154_0": "Sā pubbasineheneva nesādakulaṃ agamāsi.",
  "atk-s0502a0:2154_1": "Puttāpissā devalokā cavitvā tassā eva kucchismiṃ paṭisandhiṃ gaṇhiṃsu,",
  "atk-s0502a0:2154_2": "suṇisāyopissā tattha tattha nibbattitvā vayappattā tesaṃyeva gehaṃ agamaṃsu.",
  "atk-s0502a0:2154_3": "Evaṃ te sabbepi tadā cetiyaṃ paṭijaggitvā tassa kammassānubhāvena sotāpattiphalaṃ pattāti.",
  "atk-s0502a0:2155_0": "Kukkuṭamittanesādavatthu aṭṭhamaṃ.",
  "atk-s0502a0:2156_0": "9. Kokasunakhaluddakavatthu",
  "atk-s0502a0:2157_0": "Yo appaduṭṭhassāti imaṃ dhammadesanaṃ satthā jetavane viharanto kokaṃ nāma sunakhaluddakaṃ ārabbha kathesi.",
  "atk-s0502a0:2158_0": "So kira ekadivasaṃ pubbaṇhasamaye dhanuṃ ādāya sunakhaparivuto araññaṃ gacchanto antarāmagge ekaṃ piṇḍāya",
  "atk-s0502a0:2158_1": "pavisantaṃ bhikkhuṃ disvā kujjhitvā “kāḷakaṇṇi me diṭṭho,",
  "atk-s0502a0:2158_2": "ajja kiñci na labhissāmī”ti cintetvā pakkāmi.",
  "atk-s0502a0:2158_3": "Theropi gāme piṇḍāya caritvā katabhattakicco puna vihāraṃ pāyāsi.",
  "atk-s0502a0:2158_4": "Itaropi araññe vicaritvā kiñci alabhitvā paccāgacchanto puna theraṃ disvā “ajjāhaṃ imaṃ kāḷakaṇṇiṃ disvā araññaṃ gato kiñci na labhiṃ,",
  "atk-s0502a0:2158_5": "idāni me punapi abhimukho jāto,",
  "atk-s0502a0:2158_6": "sunakhehi naṃ khādāpessāmī”ti saññaṃ datvā sunakhe vissajjesi.",
  "atk-s0502a0:2158_7": "Theropi “mā evaṃ kari upāsakā”ti yāci.",
  "atk-s0502a0:2158_8": "So “ajjāhaṃ tava sammukhībhūtattā kiñci nālatthaṃ,",
  "atk-s0502a0:2158_9": "punapi me sammukhībhāvamāgatosi,",
  "atk-s0502a0:2158_10": "khādāpessāmeva ta”nti vatvā sunakhe uyyojesi.",
  "atk-s0502a0:2158_11": "Thero vegena ekaṃ rukkhaṃ abhiruhitvā purisappamāṇe ṭhāne nisīdi.",
  "atk-s0502a0:2158_12": "Sunakhā rukkhaṃ parivāresuṃ.",
  "atk-s0502a0:2158_13": "Luddako gantvā “rukkhaṃ abhiruhatopi te mokkho natthī”ti taṃ saratuṇḍena pādatale vijjhi.",
  "atk-s0502a0:2158_14": "Thero “mā evaṃ karohī”ti taṃ yāciyeva.",
  "atk-s0502a0:2158_15": "Itaro tassa yācanaṃ anādiyitvā punappunaṃ vijjhiyeva.",
  "atk-s0502a0:2158_16": "Thero ekasmiṃ pādatale vijjhiyamāne taṃ ukkhipitvā dutiyaṃ pādaṃ olambitvā tasmiṃ vijjhiyamāne tampi ukkhipati,",
  "atk-s0502a0:2158_17": "evamassa so yācanaṃ anādiyitvāva dvepi pādatalāni vijjhiyeva.",
  "atk-s0502a0:2158_18": "Therassa sarīraṃ ukkāhi ādittaṃ viya ahosi.",
  "atk-s0502a0:2158_19": "So vedanānuvattiko hutvā satiṃ paccupaṭṭhāpetuṃ nāsakkhi,",
  "atk-s0502a0:2158_20": "pārutacīvaraṃ bhassantampi na sallakkhesi.",
  "atk-s0502a0:2158_21": "Taṃ patamānaṃ kokaṃ sīsato paṭṭhāya parikkhipantameva pati.",
  "atk-s0502a0:2158_22": "Sunakhā “thero patito”ti saññāya cīvarantaraṃ pavisitvā attano sāmikaṃ luñjitvā khādantā aṭṭhimattāvasesaṃ kariṃsu.",
  "atk-s0502a0:2158_23": "Sunakhā cīvarantarato nikkhamitvā bahi aṭṭhaṃsu.",
  "atk-s0502a0:2159_0": "Atha nesaṃ thero ekaṃ sukkhadaṇḍakaṃ bhañjitvā khipi.",
  "atk-s0502a0:2159_1": "Sunakhā theraṃ disvā “sāmikova amhehi khādito”ti ñatvā araññaṃ pavisiṃsu.",
  "atk-s0502a0:2159_2": "Thero kukkuccaṃ uppādesi “mama cīvarantaraṃ pavisitvā esa naṭṭho,",
  "atk-s0502a0:2159_3": "arogaṃ nu kho me sīla”nti.",
  "atk-s0502a0:2159_4": "So rukkhā otaritvā satthu santikaṃ gantvā ādito paṭṭhāya sabbaṃ taṃ pavattiṃ ārocetvā – “bhante,",
  "atk-s0502a0:2159_5": "mama cīvaraṃ nissāya so upāsako naṭṭho,",
  "atk-s0502a0:2159_6": "kacci me arogaṃ sīlaṃ,",
  "atk-s0502a0:2159_7": "atthi me samaṇabhāvo”ti pucchi.",
  "atk-s0502a0:2159_8": "Satthā tassa vacanaṃ sutvā “bhikkhu arogaṃ te sīlaṃ,",
  "atk-s0502a0:2159_9": "atthi te samaṇabhāvo,",
  "atk-s0502a0:2159_10": "so appaduṭṭhassa padussitvā vināsaṃ patto,",
  "atk-s0502a0:2159_11": "na kevalañca idāneva,",
  "atk-s0502a0:2159_12": "atītepi appaduṭṭhānaṃ padussitvā vināsaṃ pattoyevā”ti vatvā tamatthaṃ pakāsento atītaṃ āhari –",
  "atk-s0502a0:2160_0": "Atīte kireko vejjo vejjakammatthāya gāmaṃ vicaritvā kiñci kammaṃ alabhitvā chātajjhatto nikkhamitvā gāmadvāre",
  "atk-s0502a0:2160_1": "sambahule kumārake kīḷante disvā “ime sappena ḍaṃsāpetvā tikicchitvā āhāraṃ labhissāmī”ti ekasmiṃ rukkhabile",
  "atk-s0502a0:2160_2": "sīsaṃ niharitvā nipannaṃ sappaṃ dassetvā, “ambho,",
  "atk-s0502a0:2160_3": "kumārakā eso sāḷikapotako,",
  "atk-s0502a0:2160_4": "gaṇhatha na”nti āha.",
  "atk-s0502a0:2160_5": "Atheko kumārako sappaṃ gīvāyaṃ daḷhaṃ gahetvā nīharitvā tassa sappabhāvaṃ ñatvā viravanto avidūre ṭhitassa vejjassa matthake khipi.",
  "atk-s0502a0:2160_6": "Sappo vejjassa khandhaṭṭhikaṃ parikkhipitvā daḷhaṃ ḍaṃsitvā tattheva jīvitakkhayaṃ pāpesi,",
  "atk-s0502a0:2160_7": "evamesa koko sunakhaluddako pubbepi appaduṭṭhassa padussitvā vināsaṃ pattoyevāti.",
  "atk-s0502a0:2161_0": "Satthā imaṃ atītaṃ āharitvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2162_0": "125.",
  "atk-s0502a0:2163_0": "“Yo appaduṭṭhassa narassa dussati, suddhassa posassa anaṅgaṇassa;",
  "atk-s0502a0:2164_0": "Tameva bālaṃ pacceti pāpaṃ, sukhumo rajo paṭivātaṃva khitto”ti.",
  "atk-s0502a0:2165_0": "Tattha appaduṭṭhassāti attano vā sabbasattānaṃ vā aduṭṭhassa.",
  "atk-s0502a0:2165_1": "Narassāti sattassa.",
  "atk-s0502a0:2165_2": "Dussatīti aparajjhati.",
  "atk-s0502a0:2165_3": "Suddhassāti niraparādhasseva.",
  "atk-s0502a0:2165_4": "Posassāti idampi aparenākārena sattādhivacanameva.",
  "atk-s0502a0:2165_5": "Anaṅgaṇassāti nikkilesassa.",
  "atk-s0502a0:2165_6": "Paccetīti patieti.",
  "atk-s0502a0:2165_7": "Paṭivātanti yathā ekena purisena paṭivāte ṭhitaṃ paharitukāmatāya khitto sukhumo rajoti tameva purisaṃ pacceti,",
  "atk-s0502a0:2165_8": "tasseva upari patati,",
  "atk-s0502a0:2165_9": "evameva yo puggalo apaduṭṭhassa purisassa pāṇippaharādīni dadanto padussati,",
  "atk-s0502a0:2165_10": "tameva bālaṃ diṭṭheva dhamme,",
  "atk-s0502a0:2165_11": "samparāye vā nirayādīsu vipaccamānaṃ taṃ pāpaṃ vipākadukkhavasena paccetīti attho.",
  "atk-s0502a0:2166_0": "Desanāvasāne so bhikkhu arahatte patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2167_0": "Kokasunakhaluddakavatthu navamaṃ.",
  "atk-s0502a0:2168_0": "10. Maṇikārakulūpakatissattheravatthu",
  "atk-s0502a0:2169_0": "Gabbhameketi imaṃ dhammadesanaṃ satthā jetavane viharanto maṇikārakulūpakaṃ tissattheraṃ ārabbha kathesi.",
  "atk-s0502a0:2170_0": "So kira thero ekassa maṇikārassa kule dvādasa vassāni bhuñji.",
  "atk-s0502a0:2170_1": "Tasmiṃ kule jayampatikā mātāpituṭṭhāne ṭhatvā theraṃ paṭijaggiṃsu.",
  "atk-s0502a0:2170_2": "Athekadivasaṃ so maṇikāro therassa purato maṃsaṃ chindanto nisinno hoti.",
  "atk-s0502a0:2170_3": "Tasmiṃ khaṇe rājā pasenadi kosalo ekaṃ maṇiratanaṃ “imaṃ dhovitvā vijjhitvā pahiṇatū”ti pesesi.",
  "atk-s0502a0:2170_4": "Maṇikāro salohiteneva hatthena taṃ paṭiggahetvā peḷāya upari ṭhapetvā hatthadhovanatthaṃ anto pāvisi.",
  "atk-s0502a0:2170_5": "Tasmiṃ pana gehe posāvaniyakoñcasakuṇo atthi.",
  "atk-s0502a0:2170_6": "So lohitagandhena maṃsasaññāya taṃ maṇiṃ therassa passantasseva gili.",
  "atk-s0502a0:2170_7": "Maṇikāro āgantvā maṇiṃ apassanto “maṇi kena gahito”ti bhariyañca puttake ca paṭipāṭiyā pucchitvā tehi",
  "atk-s0502a0:2170_8": "“na gaṇhāmā”ti vutte “therena gahito bhavissatī”ti.",
  "atk-s0502a0:2170_9": "Cintetvā bhariyāya saddhiṃ mantesi –",
  "atk-s0502a0:2170_10": "“therena maṇi gahito bhavissatī”ti. Sā, sāmi,",
  "atk-s0502a0:2170_11": "mā evaṃ avaca,",
  "atk-s0502a0:2170_12": "ettakaṃ kālaṃ mayā therassa na kiñci vajjaṃ diṭṭhapubbaṃ,",
  "atk-s0502a0:2170_13": "na so maṇiṃ gaṇhātīti.",
  "atk-s0502a0:2170_14": "Maṇikāro theraṃ pucchi – “bhante,",
  "atk-s0502a0:2170_15": "imasmiṃ ṭhāne maṇiratanaṃ tumhehi gahita”nti.",
  "atk-s0502a0:2170_16": "Na gaṇhāmi,",
  "atk-s0502a0:2170_17": "upāsakāti. Bhante,",
  "atk-s0502a0:2170_18": "na idha añño atthi,",
  "atk-s0502a0:2170_19": "tumhehiyeva gahito bhavissati,",
  "atk-s0502a0:2170_20": "detha me maṇiratananti.",
  "atk-s0502a0:2170_21": "So tasmiṃ asampaṭicchante puna bhariyaṃ āha –",
  "atk-s0502a0:2170_22": "“thereneva maṇi gahito,",
  "atk-s0502a0:2170_23": "pīḷetvā naṃ pucchissāmī”ti. Sā, sāmi,",
  "atk-s0502a0:2170_24": "mā no nāsayi,",
  "atk-s0502a0:2170_25": "varaṃ amhehi dāsabyaṃ upagantuṃ,",
  "atk-s0502a0:2170_26": "na ca theraṃ evarūpaṃ vattunti.",
  "atk-s0502a0:2170_27": "So “sabbeva mayaṃ dāsattaṃ upagacchantā maṇimūlaṃ na agghāmā”ti rajjuṃ gahetvā therassa sīsaṃ veṭhetvā daṇḍena ghaṭṭesi.",
  "atk-s0502a0:2170_28": "Therassa sīsato ca kaṇṇanāsāhi ca lohitaṃ pagghari,",
  "atk-s0502a0:2170_29": "akkhīni nikkhamanākārappattāni ahesuṃ,",
  "atk-s0502a0:2170_30": "so vedanāpamatto bhūmiyaṃ pati.",
  "atk-s0502a0:2170_31": "Koñco lohitagandhenā gantvā lohitaṃ pivi.",
  "atk-s0502a0:2170_32": "Atha naṃ maṇikāro there uppannakodhavegena “tvaṃ kiṃ karosī”ti pādena paharitvā khipi.",
  "atk-s0502a0:2170_33": "So ekappahāreneva maritvā uttāno ahosi.",
  "atk-s0502a0:2171_0": "Thero taṃ disvā, upāsaka,",
  "atk-s0502a0:2171_1": "sīse veṭhanaṃ tāva me sithilaṃ katvā imaṃ koñcaṃ olokehi “mato vā, no vā”ti.",
  "atk-s0502a0:2171_2": "Atha naṃ so āha –",
  "atk-s0502a0:2171_3": "“eso viya tvampi marissasī”ti. Upāsaka,",
  "atk-s0502a0:2171_4": "iminā so maṇi gilito,",
  "atk-s0502a0:2171_5": "sace ayaṃ na amarissā,",
  "atk-s0502a0:2171_6": "na te ahaṃ marantopi maṇiṃ ācikkhissanti.",
  "atk-s0502a0:2171_7": "So tassa udaraṃ phāletvā maṇiṃ disvā pavedhento saṃviggamānaso therassa pādamūle nipajjitvā “khamatha, me, bhante,",
  "atk-s0502a0:2171_8": "ajānantena mayā kata”nti āha. Upāsaka,",
  "atk-s0502a0:2171_9": "neva tuyhaṃ doso atthi,",
  "atk-s0502a0:2171_10": "na mayhaṃ,",
  "atk-s0502a0:2171_11": "vaṭṭassevesa doso,",
  "atk-s0502a0:2171_12": "khamāmi teti. Bhante,",
  "atk-s0502a0:2171_13": "sace me khamatha,",
  "atk-s0502a0:2171_14": "pakatiniyāmeneva me gehe nisīditvā bhikkhaṃ gaṇhathāti. “Upāsaka,",
  "atk-s0502a0:2171_15": "na dānāhaṃ ito paṭṭhāya paresaṃ gehassa antochadanaṃ pavisissāmi,",
  "atk-s0502a0:2171_16": "antogehapavesanasseva hi ayaṃ doso,",
  "atk-s0502a0:2171_17": "ito paṭṭhāya pādesu āvahantesu gehadvāre ṭhitova bhikkhaṃ gaṇhissāmī”ti vatvā dhutaṅgaṃ samādāya imaṃ gāthamāha –",
  "atk-s0502a0:2172_0": "“Paccati munino bhattaṃ, thokaṃ thokaṃ kule kule;",
  "atk-s0502a0:2173_0": "Piṇḍikāya carissāmi, atthi jaṅghabalaṃ mamā”ti. –",
  "atk-s0502a0:2174_0": "Idañca pana vatvā thero teneva byādhinā na cirasseva parinibbāyi.",
  "atk-s0502a0:2174_1": "Koñco maṇikārassa bhariyāya kucchismiṃ paṭisandhiṃ gaṇhi.",
  "atk-s0502a0:2174_2": "Maṇikāro kālaṃ katvā niraye nibbatti.",
  "atk-s0502a0:2174_3": "Maṇikārassa bhariyā there muducittatāya kālaṃ katvā devaloke nibbatti.",
  "atk-s0502a0:2174_4": "Bhikkhū satthāraṃ tesaṃ abhisamparāyaṃ pucchiṃsu. Satthā,",
  "atk-s0502a0:2174_5": "“bhikkhave,",
  "atk-s0502a0:2174_6": "idhekacce gabbhe nibbattanti,",
  "atk-s0502a0:2174_7": "ekacce pāpakārino niraye nibbattanti,",
  "atk-s0502a0:2174_8": "ekacce katakalyāṇā devaloke nibbattanti,",
  "atk-s0502a0:2174_9": "anāsavā pana parinibbāyantī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2175_0": "126.",
  "atk-s0502a0:2176_0": "“Gabbhameke uppajjanti, nirayaṃ pāpakammino;",
  "atk-s0502a0:2177_0": "Saggaṃ sugatino yanti, parinibbanti anāsavā”ti.",
  "atk-s0502a0:2178_0": "Tattha gabbhanti idha manussagabbhova adhippeto. Sesamettha uttānatthameva.",
  "atk-s0502a0:2179_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2180_0": "Maṇikārakulūpakatissattheravatthu dasamaṃ.",
  "atk-s0502a0:2181_0": "11. Tayojanavatthu",
  "atk-s0502a0:2182_0": "Na antalikkheti imaṃ dhammadesanaṃ satthā jetavane viharanto tayo jane ārabbha kathesi.",
  "atk-s0502a0:2183_0": "Satthari kira jetavane viharante sambahulā bhikkhū satthu dassanatthāya āgacchantā ekaṃ gāmaṃ piṇḍāya pavisiṃsu.",
  "atk-s0502a0:2183_1": "Gāmavāsino te sampatte ādāya āsanasālāya nisīdāpetvā yāgukhajjakaṃ datvā piṇḍapātavelaṃ āgamayamānā dhammaṃ suṇantā nisīdiṃsu.",
  "atk-s0502a0:2183_2": "Tasmiṃ khaṇe bhattaṃ pacitvā sūpabyañjanaṃ dhūpayamānāya ekissā itthiyā bhājanato aggijālā uṭṭhahitvā chadanaṃ gaṇhi.",
  "atk-s0502a0:2183_3": "Tato ekaṃ tiṇakaraḷaṃ uṭṭhahitvā jalamānaṃ ākāsaṃ pakkhandi.",
  "atk-s0502a0:2183_4": "Tasmiṃ khaṇe eko kāko ākāsena gacchanto tattha gīvaṃ pavesetvā tiṇavalliveṭhito jhāyitvā gāmamajjhe pati.",
  "atk-s0502a0:2183_5": "Bhikkhū taṃ disvā “aho bhāriyaṃ kammaṃ,",
  "atk-s0502a0:2183_6": "passathāvuso,",
  "atk-s0502a0:2183_7": "kākena pattaṃ vippakāraṃ,",
  "atk-s0502a0:2183_8": "iminā katakammaṃ aññatra satthārā ko jānissati,",
  "atk-s0502a0:2183_9": "satthāramassa kammaṃ pucchissāmā”ti cintetvā pakkamiṃsu.",
  "atk-s0502a0:2184_0": "Aparesampi bhikkhūnaṃ satthu dassanatthāya nāvaṃ abhiruyha gacchantānaṃ nāvā samudde niccalā aṭṭhāsi.",
  "atk-s0502a0:2184_1": "Manussā “kāḷakaṇṇinā ettha bhavitabba”nti salākaṃ vicāresuṃ.",
  "atk-s0502a0:2184_2": "Nāvikassa ca bhariyā paṭhamavaye ṭhitā dassanīyā pāsādikā,",
  "atk-s0502a0:2184_3": "salākā tassā pāpuṇi.",
  "atk-s0502a0:2184_4": "“Salākaṃ puna vicārethā”ti vatvā yāvatatiyaṃ vicāresuṃ,",
  "atk-s0502a0:2184_5": "tikkhattumpi tassā eva pāpuṇi.",
  "atk-s0502a0:2184_6": "Manussā “kiṃ,",
  "atk-s0502a0:2184_7": "sāmī”ti nāvikassa mukhaṃ olokesuṃ.",
  "atk-s0502a0:2184_8": "Nāviko “na sakkā ekissā atthāya mahājanaṃ nāsetuṃ,",
  "atk-s0502a0:2184_9": "udake naṃ khipathā”ti āha.",
  "atk-s0502a0:2184_10": "Sā gahetvā udake khipiyamānā maraṇabhayatajjitā viravaṃ akāsi.",
  "atk-s0502a0:2184_11": "Taṃ sutvā nāviko ko attho imissā ābharaṇehi naṭṭhehi,",
  "atk-s0502a0:2184_12": "sabbābharaṇāni omuñcitvā ekaṃ pilotikaṃ nivāsāpetvā chaḍḍetha naṃ,",
  "atk-s0502a0:2184_13": "ahaṃ panetaṃ udakapiṭṭhe plavamānaṃ daṭṭhuṃ na sakkhissāmī tasmā yathā naṃ ahaṃ na passāmi,",
  "atk-s0502a0:2184_14": "tathā ekaṃ vālukakuṭaṃ gīvāya bandhitvā samudde khipathāti.",
  "atk-s0502a0:2184_15": "Te tathā kariṃsu.",
  "atk-s0502a0:2184_16": "Tampi patitaṭṭhāneyeva macchakacchapā vilumpiṃsu.",
  "atk-s0502a0:2184_17": "Bhikkhū taṃ pavattiṃ ñatvā “ṭhapetvā satthāraṃ ko añño etissā itthiyā katakammaṃ jānissati,",
  "atk-s0502a0:2184_18": "satthāraṃ tassā kammaṃ pucchissāmā”ti icchitaṭṭhānaṃ patvā nāvāto oruyha pakkamiṃsu.",
  "atk-s0502a0:2185_0": "Aparepi satta bhikkhū satthu dassanatthāya gacchantā sāyaṃ ekaṃ vihāraṃ pavisitvā vasanaṭṭhānaṃ pucchiṃsu.",
  "atk-s0502a0:2185_1": "Ekasmiñca leṇe satta mañcā honti.",
  "atk-s0502a0:2185_2": "Tesaṃ tadeva labhitvā tattha nipannānaṃ rattibhāge kūṭāgāramatto pāsāṇo pavaṭṭamāno āgantvā leṇadvāraṃ pidahi.",
  "atk-s0502a0:2185_3": "Nevāsikā bhikkhū “mayaṃ imaṃ leṇaṃ āgantukabhikkhūnaṃ pāpayimhā,",
  "atk-s0502a0:2185_4": "ayañca mahāpāsāṇo leṇadvāraṃ pidahanto aṭṭhāsi,",
  "atk-s0502a0:2185_5": "apanessāma na”nti samantā sattahi gāmehi manusse sannipātetvā vāyamantāpi ṭhānā cāletuṃ nāsakkhiṃsu.",
  "atk-s0502a0:2185_6": "Anto paviṭṭhabhikkhūpi vāyamiṃsuyeva.",
  "atk-s0502a0:2185_7": "Evaṃ santepi sattāhaṃ pāsāṇaṃ cāletuṃ nāsakkhiṃsu.",
  "atk-s0502a0:2185_8": "Āgantukā sattāhaṃ chātajjhattā mahādukkhaṃ anubhaviṃsu.",
  "atk-s0502a0:2185_9": "Sattame divase pāsāṇo sayameva pavaṭṭitvā apagato.",
  "atk-s0502a0:2185_10": "Bhikkhū nikkhamitvā “amhākaṃ imaṃ pāpaṃ aññatra satthārā ko jānissati,",
  "atk-s0502a0:2185_11": "satthāraṃ pucchissāmā”ti cintetvā pakkamiṃsu.",
  "atk-s0502a0:2185_12": "Te purimehi saddhiṃ antarāmagge samāgantvā sabbe ekatova satthāraṃ upasaṅkamitvā vanditvā ekamantaṃ nisinnā",
  "atk-s0502a0:2185_13": "satthārā katapaṭisanthārā attanā attanā diṭṭhānubhūtāni kāraṇāni paṭipāṭiyā pucchiṃsu.",
  "atk-s0502a0:2186_0": "Satthāpi tesaṃ paṭipāṭiyā evaṃ byākāsi –",
  "atk-s0502a0:2186_1": "“bhikkhave,",
  "atk-s0502a0:2186_2": "so tāva kāko attanā katakammameva anubhosi.",
  "atk-s0502a0:2186_3": "Atītakāle hi bārāṇasiyaṃ eko kassako attano goṇaṃ damento dametuṃ nāsakkhi.",
  "atk-s0502a0:2186_4": "So hissa goṇo thokaṃ gantvā nipajji,",
  "atk-s0502a0:2186_5": "pothetvā uṭṭhāpitopi thokaṃ gantvā punapi tatheva nipajji.",
  "atk-s0502a0:2186_6": "So vāyamitvā taṃ dametuṃ asakkonto kodhābhibhūto hutvā ‘ito dāni paṭṭhāya sukhaṃ nipajjissasī’ti palālapiṇḍaṃ",
  "atk-s0502a0:2186_7": "viya karonto palālena tassa gīvaṃ paliveṭhetvā aggimadāsi,",
  "atk-s0502a0:2186_8": "goṇo tattheva jhāyitvā mato. Tadā,",
  "atk-s0502a0:2186_9": "bhikkhave,",
  "atk-s0502a0:2186_10": "tena kākena taṃ pāpakammaṃ kataṃ.",
  "atk-s0502a0:2186_11": "So tassa vipākena dīgharattaṃ niraye paccitvā vipākāvasesena sattakkhattuṃ kākayoniyaṃ nibbattitvā evameva ākāse jhāyitvāva mato”ti.",
  "atk-s0502a0:2187_0": "Sāpi,",
  "atk-s0502a0:2187_1": "bhikkhave,",
  "atk-s0502a0:2187_2": "itthī attanā katakammameva anubhosi.",
  "atk-s0502a0:2187_3": "Sā hi atīte bārāṇasiyaṃ ekassa gahapatikassa bhariyā udakaharaṇakoṭṭanapacanādīni sabbakiccāni sahattheneva akāsi.",
  "atk-s0502a0:2187_4": "Tassā eko sunakho taṃ gehe sabbakiccāni kurumānaṃ olokentova nisīdati.",
  "atk-s0502a0:2187_5": "Khette bhattaṃ harantiyā dārupaṇṇādīnaṃ vā atthāya araññaṃ gacchantiyā tāya saddhiṃyeva gacchati.",
  "atk-s0502a0:2187_6": "Taṃ disvā daharamanussā “ambho nikkhanto sunakhaluddako,",
  "atk-s0502a0:2187_7": "ajja mayaṃ maṃsena bhuñjissāmā”ti uppaṇḍenti.",
  "atk-s0502a0:2187_8": "Sā tesaṃ kathāya maṅku hutvā sunakhaṃ leḍḍudaṇḍādīhi paharitvā palāpeti,",
  "atk-s0502a0:2187_9": "sunakho nivattitvā puna anubandhati.",
  "atk-s0502a0:2187_10": "So kirassā tatiye attabhāve bhattā ahosi,",
  "atk-s0502a0:2187_11": "tasmā sinehaṃ chindituṃ na sakkoti.",
  "atk-s0502a0:2187_12": "Kiñcāpi hi anamatagge saṃsāre jāyā vā pati vā abhūtapubbā nāma natthi,",
  "atk-s0502a0:2187_13": "avidūre pana attabhāve ñātakesu adhimatto sineho hoti,",
  "atk-s0502a0:2187_14": "tasmā so sunakho taṃ vijahituṃ na sakkoti.",
  "atk-s0502a0:2187_15": "Sā tassa kujjhitvā khettaṃ sāmikassa yāguṃ haramānā rajjuṃ ucchaṅge ṭhapetvā agamāsi,",
  "atk-s0502a0:2187_16": "sunakho tāyeva saddhiṃ gato.",
  "atk-s0502a0:2187_17": "Sā sāmikassa yāguṃ datvā tucchakuṭaṃ ādāya ekaṃ udakaṭṭhānaṃ gantvā kuṭaṃ vālukāya pūretvā samīpe oloketvā ṭhitassa sunakhassa saddamakāsi.",
  "atk-s0502a0:2187_18": "Sunakho “cirassaṃ vata me ajja madhurakathā laddhā”ti naṅguṭṭhaṃ cālento taṃ upasaṅkami.",
  "atk-s0502a0:2187_19": "Sā taṃ gīvāyaṃ daḷhaṃ gahetvā ekāya rajjukoṭiyā kuṭaṃ bandhitvā ekaṃ rajjukoṭiṃ sunakhassa gīvāyaṃ bandhitvā kuṭaṃ udakābhimukhaṃ pavaṭṭesi.",
  "atk-s0502a0:2187_20": "Sunakho kuṭaṃ anubandhanto udake patitvā tattheva kālamakāsi.",
  "atk-s0502a0:2187_21": "Sā tassa kammassa vipākena dīgharattaṃ niraye paccitvā vipākāvasesena attabhāvasate vālukakuṭaṃ gīvāyaṃ bandhitvā udake pakkhittā kālamakāsīti.",
  "atk-s0502a0:2188_0": "Tumhehipi,",
  "atk-s0502a0:2188_1": "bhikkhave,",
  "atk-s0502a0:2188_2": "attanā katakammameva anubhūtaṃ.",
  "atk-s0502a0:2188_3": "Atītasmiñhi bārāṇasivāsino satta gopālakadārakā ekasmiṃ aṭavipadese sattāhavārena gāviyo vicarantā ekadivasaṃ",
  "atk-s0502a0:2188_4": "gāviyo vicāretvā āgacchantā ekaṃ mahāgodhaṃ disvā anubandhiṃsu.",
  "atk-s0502a0:2188_5": "Godhā palāyitvā ekaṃ vammikaṃ pāvisi.",
  "atk-s0502a0:2188_6": "Tassa pana vammikassa satta chiddāni,",
  "atk-s0502a0:2188_7": "dārakā “mayaṃ dāni gahetuṃ na sakkhissāma,",
  "atk-s0502a0:2188_8": "sve āgantvā gaṇhissāmā”ti ekeko ekekaṃ sākhabhaṅgamuṭṭhiṃ ādāya sattapi janā satta chiddāni pidahitvā pakkamiṃsu.",
  "atk-s0502a0:2188_9": "Te punadivase taṃ godhaṃ amanasikatvā aññasmiṃ padese gāviyo vicāretvā sattame divase gāviyo ādāya gacchantā",
  "atk-s0502a0:2188_10": "taṃ vammikaṃ disvā satiṃ paṭilabhitvā “kā nu kho tassā godhāya pavattī”ti attanā attanā pidahitāni chiddāni",
  "atk-s0502a0:2188_11": "vivariṃsu.",
  "atk-s0502a0:2188_12": "Godhā jīvite nirālayā hutvā aṭṭhicammāvasesā pavedhamānā nikkhami.",
  "atk-s0502a0:2188_13": "Te taṃ disvā anukampaṃ katvā “mā naṃ māretha,",
  "atk-s0502a0:2188_14": "sattāhaṃ chinnabhattā jātā”ti tassā piṭṭhiṃ parimajjitvā “sukhena gacchāhī”ti vissajjesuṃ.",
  "atk-s0502a0:2188_15": "Te godhāya amāritattā niraye tāva na pacciṃsu.",
  "atk-s0502a0:2188_16": "Te pana satta janā ekato hutvā cuddasasu attabhāvesu satta satta divasāni chinnabhattā ahesuṃ. Tadā,",
  "atk-s0502a0:2188_17": "bhikkhave,",
  "atk-s0502a0:2188_18": "tumhehi sattahi gopālakehi hutvā taṃ kammaṃ katanti.",
  "atk-s0502a0:2188_19": "Evaṃ satthā tehi puṭṭhapuṭṭhaṃ pañhaṃ byākāsi.",
  "atk-s0502a0:2189_0": "Atheko bhikkhu satthāraṃ āha –",
  "atk-s0502a0:2189_1": "“kiṃ pana, bhante,",
  "atk-s0502a0:2189_2": "pāpakammaṃ katvā ākāse uppatitassapi samuddaṃ pakkhandassāpi pabbatantaraṃ paviṭṭhassāpi mokkho natthī”ti.",
  "atk-s0502a0:2189_3": "Satthā “evametaṃ,",
  "atk-s0502a0:2189_4": "bhikkhave,",
  "atk-s0502a0:2189_5": "ākāsādīsupi ekapadesopi natthi,",
  "atk-s0502a0:2189_6": "yattha ṭhito pāpakammato mucceyyā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2190_0": "127.",
  "atk-s0502a0:2191_0": "“Na antalikkhe na samuddamajjhe, na pabbatānaṃ vivaraṃ pavissa;",
  "atk-s0502a0:2192_0": "Na vijjatī so jagatippadeso, yatthaṭṭhito mucceyya pāpakammā”ti.",
  "atk-s0502a0:2193_0": "Tassattho –",
  "atk-s0502a0:2193_1": "sace hi koci “iminā upāyena pāpakammato muccissāmī”ti antalikkhe vā nisīdeyya,",
  "atk-s0502a0:2193_2": "caturāsītiyojanasahassagambhīraṃ mahāsamuddaṃ vā paviseyya,",
  "atk-s0502a0:2193_3": "pabbatantare vā nisīdeyya,",
  "atk-s0502a0:2193_4": "neva pāpakammato mucceyya.",
  "atk-s0502a0:2193_5": "Puratthimādīsu jagatipadesesu pathavībhāgesu na so vālaggamattopi okāso atthi,",
  "atk-s0502a0:2193_6": "yattha ṭhito pāpakammato muccituṃ sakkuṇeyyāti.",
  "atk-s0502a0:2194_0": "Desanāvasāne te bhikkhū sotāpattiphalādīni pāpuṇiṃsu,",
  "atk-s0502a0:2194_1": "sampattamahājanassāpi sātthikā dhammadesanā ahosīti.",
  "atk-s0502a0:2195_0": "Tayojanavatthu ekādasamaṃ.",
  "atk-s0502a0:2196_0": "12. Suppabuddhasakyavatthu",
  "atk-s0502a0:2197_0": "Na antalikkheti imaṃ dhammadesanaṃ satthā nigrodhārāme viharanto suppabuddhaṃ sakkaṃ ārabbha kathesi.",
  "atk-s0502a0:2198_0": "So kira “ayaṃ mama dhītaraṃ chaḍḍetvā nikkhanto ca,",
  "atk-s0502a0:2198_1": "mama puttaṃ pabbājetvā tassa veriṭṭhāne ṭhito cā”ti imehi dvīhi kāraṇehi satthari āghātaṃ bandhitvā ekadivasaṃ",
  "atk-s0502a0:2198_2": "“na dānissa nimantanaṭṭhānaṃ gantvā bhuñjituṃ dassāmī”ti gamanamaggaṃ pidahitvā antaravīthiyaṃ suraṃ",
  "atk-s0502a0:2198_3": "pivanto nisīdi.",
  "atk-s0502a0:2198_4": "Athassa satthari bhikkhusaṅghaparivute taṃ ṭhānaṃ āgate “satthā āgato”ti ārocesuṃ. So āha –",
  "atk-s0502a0:2198_5": "“purato gacchāti tassa vadetha,",
  "atk-s0502a0:2198_6": "nāyaṃ mayā mahallakataro,",
  "atk-s0502a0:2198_7": "nāssa maggaṃ dassāmī”ti punappunaṃ vuccamānopi tatheva vatvā nisīdi.",
  "atk-s0502a0:2198_8": "Satthā mātulassa santikā maggaṃ alabhitvā tato nivatti.",
  "atk-s0502a0:2198_9": "Sopi ekaṃ carapurisaṃ pesesi “gaccha,",
  "atk-s0502a0:2198_10": "tassa kathaṃ sutvā ehī”ti.",
  "atk-s0502a0:2198_11": "Satthāpi nivattanto sitaṃ katvā ānandattherena “ko nu kho, bhante,",
  "atk-s0502a0:2198_12": "sitassa pātukammassa paccayo”ti puṭṭho āha – “passasi, ānanda,",
  "atk-s0502a0:2198_13": "suppabuddha”nti. Passāmi, bhanteti.",
  "atk-s0502a0:2198_14": "Bhāriyaṃ tena kammaṃ kataṃ mādisassa buddhassa maggaṃ adentena,",
  "atk-s0502a0:2198_15": "ito sattame divase heṭṭhāpāsāde sopānapādamūle pathaviṃ pavisissatīti.",
  "atk-s0502a0:2198_16": "Carapuriso taṃ kathaṃ sutvā suppabuddhassa santikaṃ gantvā “kiṃ mama bhāgineyyena nivattantena vutta”nti puṭṭho yathāsutaṃ ārocesi.",
  "atk-s0502a0:2198_17": "So tassa vacanaṃ sutvā “na dāni mama bhāgineyyassa kathāya doso atthi,",
  "atk-s0502a0:2198_18": "addhā yaṃ so vadati,",
  "atk-s0502a0:2198_19": "taṃ tatheva hoti.",
  "atk-s0502a0:2198_20": "Evaṃ santepi naṃ idāni musāvādena niggaṇhissāmi.",
  "atk-s0502a0:2198_21": "So hi maṃ ‘sattame divase pathaviṃ pavisissatī’ti aniyamena avatvā ‘heṭṭhāpāsāde sopānapādamūle pathaviṃ pavisissatī”’ti āha.",
  "atk-s0502a0:2198_22": "“Ito dāni paṭṭhāyāhaṃ taṃ ṭhānaṃ na gamissāmi,",
  "atk-s0502a0:2198_23": "atha naṃ tasmiṃ ṭhāne pathaviṃ apavisitvā musāvādena niggaṇhissāmī”ti attano upabhogajātaṃ sabbaṃ sattabhūmikapāsādassa",
  "atk-s0502a0:2198_24": "upari āropetvā sopānaṃ harāpetvā dvāraṃ pidahāpetvā ekekasmiṃ dvāre dve dve malle ṭhapetvā “sacāhaṃ pamādena",
  "atk-s0502a0:2198_25": "heṭṭhā orohitukāmo homi,",
  "atk-s0502a0:2198_26": "nivāreyyātha ma”nti vatvā sattame pāsādatale sirigabbhe nisīdi.",
  "atk-s0502a0:2198_27": "Satthā taṃ pavattiṃ sutvā,",
  "atk-s0502a0:2198_28": "“bhikkhave,",
  "atk-s0502a0:2198_29": "suppabuddho na kevalaṃ pāsādatale vehāsaṃ uppatitvā ākāse vā nisīdatu,",
  "atk-s0502a0:2198_30": "nāvāya vā samuddaṃ pakkhandatu,",
  "atk-s0502a0:2198_31": "pabbatantaraṃ vā pavisatu,",
  "atk-s0502a0:2198_32": "buddhānaṃ kathāya dvidhābhāvo nāma natthi,",
  "atk-s0502a0:2198_33": "mayā vuttaṭṭhāneyeva so pathaviṃ pavisissatī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2199_0": "128.",
  "atk-s0502a0:2200_0": "“Na antalikkhe na samuddamajjhe, na pabbatānaṃ vivaraṃ pavissa;",
  "atk-s0502a0:2201_0": "Na vijjatī so jagatippadeso, yatthaṭṭhitaṃ nappasaheyya maccū”ti.",
  "atk-s0502a0:2202_0": "Tattha yattha ṭhitaṃ nappasaheyya,",
  "atk-s0502a0:2202_1": "maccūti yasmiṃ padese ṭhitaṃ maraṇaṃ nappasaheyya nābhibhaveyya,",
  "atk-s0502a0:2202_2": "kesaggamattopi pathavippadeso natthi.",
  "atk-s0502a0:2202_3": "Sesaṃ purimasadisamevāti.",
  "atk-s0502a0:2203_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2204_0": "Sattame divase satthu bhikkhācāramaggassa niruddhavelāya heṭṭhāpāsāde suppabuddhassa maṅgalasso uddāmo hutvā taṃ taṃ bhittiṃ pahari.",
  "atk-s0502a0:2204_1": "So upari nisinnovassa saddaṃ sutvā “kimeta”nti pucchi.",
  "atk-s0502a0:2204_2": "“Maṅgalasso uddāmo”ti.",
  "atk-s0502a0:2204_3": "So panasso suppabuddhaṃ disvāva sannisīdati.",
  "atk-s0502a0:2204_4": "Atha naṃ so gaṇhitukāmo hutvā nisinnaṭṭhānā uṭṭhāya dvārābhimukho ahosi,",
  "atk-s0502a0:2204_5": "dvārāni sayameva vivaṭāni,",
  "atk-s0502a0:2204_6": "sopānaṃ sakaṭṭhāneyeva ṭhitaṃ.",
  "atk-s0502a0:2204_7": "Dvāre ṭhitā mallā taṃ gīvāyaṃ gahetvā heṭṭhābhimukhaṃ khipiṃsu.",
  "atk-s0502a0:2204_8": "Etenupāyena sattasupi talesu dvārāni sayameva vivaṭāni,",
  "atk-s0502a0:2204_9": "sopānāni yathāṭhāne ṭhitāni.",
  "atk-s0502a0:2204_10": "Tattha tattha mallā taṃ gīvāyameva gahetvā heṭṭhābhimukhaṃ khipiṃsu.",
  "atk-s0502a0:2204_11": "Atha naṃ heṭṭhāpāsāde sopānapādamūlaṃ sampattameva mahāpathavī vivaramānā bhijjitvā sampaṭicchi,",
  "atk-s0502a0:2204_12": "so gantvā avīcimhi nibbattīti.",
  "atk-s0502a0:2205_0": "Suppabuddhasakyavatthu dvādasamaṃ.",
  "atk-s0502a0:2206_0": "Pāpavaggavaṇṇanā niṭṭhitā.",
  "atk-s0502a0:2207_0": "Navamo vaggo.",
  "atk-s0502a0:2208_0": "10. Daṇḍavaggo",
  "atk-s0502a0:2209_0": "1. Chabbaggiyabhikkhuvatthu",
  "atk-s0502a0:2210_0": "Sabbe tasantīti imaṃ dhammadesanaṃ satthā jetavane viharanto chabbaggiye bhikkhū ārabbha kathesi.",
  "atk-s0502a0:2211_0": "Ekasmiñhi samaye sattarasavaggiyehi senāsane paṭijaggite chabbaggiyā bhikkhū “nikkhamatha,",
  "atk-s0502a0:2211_1": "mayaṃ mahallakatarā,",
  "atk-s0502a0:2211_2": "amhākaṃ etaṃ pāpuṇātī”ti vatvā tehi “na mayaṃ dassāma,",
  "atk-s0502a0:2211_3": "amhehi paṭhamaṃ paṭijaggita”nti vutte te bhikkhū pahariṃsu.",
  "atk-s0502a0:2211_4": "Sattarasavaggiyā maraṇabhayatajjitā mahāviravaṃ viraviṃsu.",
  "atk-s0502a0:2211_5": "Satthā tesaṃ saddaṃ sutvā “kiṃ ida”nti pucchitvā “idaṃ nāmā”ti ārocite “na,",
  "atk-s0502a0:2211_6": "bhikkhave,",
  "atk-s0502a0:2211_7": "ito paṭṭhāya bhikkhunā nāma evaṃ kattabbaṃ,",
  "atk-s0502a0:2211_8": "yo karoti,",
  "atk-s0502a0:2211_9": "so imaṃ nāma āpattiṃ āpajjatī”ti pahāradānasikkhāpadaṃ paññāpetvā,",
  "atk-s0502a0:2211_10": "“bhikkhave,",
  "atk-s0502a0:2211_11": "bhikkhunā nāma ‘yathā ahaṃ,",
  "atk-s0502a0:2211_12": "tatheva aññepi daṇḍassa tasanti,",
  "atk-s0502a0:2211_13": "maccuno bhāyantī’ti ñatvā paro na paharitabbo,",
  "atk-s0502a0:2211_14": "na ghātetabbo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2212_0": "129.",
  "atk-s0502a0:2213_0": "“Sabbe tasanti daṇḍassa, sabbe bhāyanti maccuno;",
  "atk-s0502a0:2214_0": "Attānaṃ upamaṃ katvā, na haneyya na ghātaye”ti.",
  "atk-s0502a0:2215_0": "Tattha sabbe tasantīti sabbepi sattā attani daṇḍe patante tassa daṇḍassa tasanti.",
  "atk-s0502a0:2215_1": "Maccunoti maraṇassāpi bhāyantiyeva.",
  "atk-s0502a0:2215_2": "Imissā ca desanāya byañjanaṃ niravasesaṃ,",
  "atk-s0502a0:2215_3": "attho pana sāvaseso.",
  "atk-s0502a0:2215_4": "Yathā hi raññā “sabbe sannipatantū”ti bheriyā carāpitāyapi rājamahāmatte ṭhapetvā sesā sannipatanti,",
  "atk-s0502a0:2215_5": "evamidha “sabbe tasantī”ti vuttepi hatthājāneyyo assājāneyyo usabhājāneyyo khīṇāsavoti ime cattāro ṭhapetvā avasesāva tasantīti veditabbā.",
  "atk-s0502a0:2215_6": "Imesu hi khīṇāsavo sakkāyadiṭṭhiyā pahīnattā maraṇakasattaṃ apassanto na bhāyati,",
  "atk-s0502a0:2215_7": "itare tayo sakkāyadiṭṭhiyā balavattā attano paṭipakkhabhūtaṃ sattaṃ apassantā na bhāyantīti.",
  "atk-s0502a0:2215_8": "Na haneyya na ghātayeti yathā ahaṃ,",
  "atk-s0502a0:2215_9": "evaṃ aññepi sattāti neva paraṃ pahareyya na paharāpeyyāti attho.",
  "atk-s0502a0:2216_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2217_0": "Chabbaggiyabhikkhuvatthu paṭhamaṃ.",
  "atk-s0502a0:2218_0": "2. Chabbaggiyabhikkhuvatthu",
  "atk-s0502a0:2219_0": "Sabbe tasantīti imaṃ dhammadesanaṃ satthā jetavane viharanto chabbaggiye bhikkhū ārabbha kathesi.",
  "atk-s0502a0:2220_0": "Teyeva ekasmiñhi samaye teneva kāraṇena purimasikkhāpade sattarasavaggiye pahariṃsu.",
  "atk-s0502a0:2220_1": "Teneva kāraṇena tesaṃ talasattikaṃ uggiriṃsu.",
  "atk-s0502a0:2220_2": "Idhāpi satthā tesaṃ saddaṃ sutvā “kiṃ ida”nti pucchitvā “idaṃ nāmā”ti ārocite “na,",
  "atk-s0502a0:2220_3": "bhikkhave,",
  "atk-s0502a0:2220_4": "ito paṭṭhāya bhikkhunā nāma evaṃ kattabbaṃ,",
  "atk-s0502a0:2220_5": "yo karoti,",
  "atk-s0502a0:2220_6": "so imaṃ nāma āpattiṃ āpajjatī”ti talasattikasikkhāpadaṃ paññāpetvā,",
  "atk-s0502a0:2220_7": "“bhikkhave,",
  "atk-s0502a0:2220_8": "bhikkhunā nāma ‘yathā ahaṃ,",
  "atk-s0502a0:2220_9": "tatheva aññepi daṇḍassa tasanti,",
  "atk-s0502a0:2220_10": "yathā ca mayhaṃ,",
  "atk-s0502a0:2220_11": "tatheva nesaṃ jīvitaṃ piya’nti ñatvā paro na paharitabbo na ghāṭetabbo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2221_0": "130.",
  "atk-s0502a0:2222_0": "“Sabbe tasanti daṇḍassa, sabbesaṃ jīvitaṃ piyaṃ;",
  "atk-s0502a0:2223_0": "Attānaṃ upamaṃ katvā, na haneyya na ghātaye”ti.",
  "atk-s0502a0:2224_0": "Tattha sabbesaṃ jīvitaṃ piyanti khīṇāsavaṃ ṭhapetvā sesasattānaṃ jīvitaṃ piyaṃ madhuraṃ,",
  "atk-s0502a0:2224_1": "khīṇāsavo pana jīvite vā maraṇe vā upekkhakova hoti.",
  "atk-s0502a0:2224_2": "Sesaṃ purimasadisamevāti.",
  "atk-s0502a0:2225_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2226_0": "Chabbaggiyabhikkhuvatthu dutiyaṃ.",
  "atk-s0502a0:2227_0": "3. Sabbahulakumārakavatthu",
  "atk-s0502a0:2228_0": "Sukhakāmāni bhūtānīti imaṃ dhammadesanaṃ satthā jetavane viharanto sambahule kumārake ārabbha kathesi.",
  "atk-s0502a0:2229_0": "Ekasmiñhi samaye satthā sāvatthiyaṃ piṇḍāya pavisanto antarāmagge sambahule kumārake ekaṃ gharasappajātikaṃ",
  "atk-s0502a0:2229_1": "ahiṃ daṇḍakena paharante disvā “kumārakā kiṃ karothā”ti pucchitvā “ahiṃ, bhante,",
  "atk-s0502a0:2229_2": "daṇḍakena paharāmā”ti vutte “kiṃ kāraṇā”ti puna pucchitvā “ḍaṃsanabhayena,",
  "atk-s0502a0:2229_3": "bhante”ti vutte “tumhe ‘attano sukhaṃ karissāmā’ti imaṃ paharantā nibbattanibbattaṭṭhāne sukhalābhino na bhavissatha.",
  "atk-s0502a0:2229_4": "Attano sukhaṃ patthentena hi paraṃ paharituṃ na vaṭṭatī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2230_0": "131.",
  "atk-s0502a0:2231_0": "“Sukhakāmāni bhūtāni, yo daṇḍena vihiṃsati;",
  "atk-s0502a0:2232_0": "Attano sukhamesāno, pecca so na labhate sukhaṃ.",
  "atk-s0502a0:2233_0": "132.",
  "atk-s0502a0:2234_0": "“Sukhakāmāni bhūtāni, yo daṇḍena na hiṃsati;",
  "atk-s0502a0:2235_0": "Attano sukhamesāno, pecca so labhate sukha”nti.",
  "atk-s0502a0:2236_0": "Tattha yo daṇḍenāti yo puggalo daṇḍena vā leḍḍuādīhi vā viheṭheti.",
  "atk-s0502a0:2236_1": "Pecca so na labhate sukhanti so puggalo paraloke manussasukhaṃ vā dibbasukhaṃ vā paramatthabhūtaṃ vā nibbānasukhaṃ na labhati.",
  "atk-s0502a0:2236_2": "Dutiyagāthāya pecca so labhateti so puggalo paraloke vuttappakāraṃ tividhampi sukhaṃ labhatīti attho.",
  "atk-s0502a0:2237_0": "Desanāvasāne pañcasatāpi te kumārakā sotāpattiphale patiṭṭhahiṃsūti.",
  "atk-s0502a0:2238_0": "Sambahulakumārakavatthu tatiyaṃ.",
  "atk-s0502a0:2239_0": "4. Koṇḍadhānattheravatthu",
  "atk-s0502a0:2240_0": "Māvoca pharusaṃ kañcīti imaṃ dhammadesanaṃ satthā jetavane viharanto koṇḍadhānattheraṃ ārabbha kathesi.",
  "atk-s0502a0:2241_0": "Tassa kira pabbajitadivasato paṭṭhāya ekaṃ itthirūpaṃ therena saddhiṃyeva vicarati.",
  "atk-s0502a0:2241_1": "Taṃ thero na passati,",
  "atk-s0502a0:2241_2": "mahājano pana passati.",
  "atk-s0502a0:2241_3": "Antogāmaṃ piṇḍāya caratopissa manussā ekaṃ bhikkhaṃ datvā, “bhante,",
  "atk-s0502a0:2241_4": "ayaṃ tumhākaṃ hotu,",
  "atk-s0502a0:2241_5": "ayaṃ pana tumhākaṃ sahāyikāyā”ti vatvā dutiyampi dadanti.",
  "atk-s0502a0:2242_0": "Kiṃ tassa pubbakammanti?",
  "atk-s0502a0:2242_1": "Kassapasammāsambuddhakāle kira dve sahāyakā bhikkhū ekamātukucchito nikkhantasadisā ativiya samaggā ahesuṃ.",
  "atk-s0502a0:2242_2": "Dīghāyukabuddhakāle ca anusaṃvaccharaṃ vā anuchamāsaṃ vā bhikkhū uposathatthāya sannipatanti.",
  "atk-s0502a0:2242_3": "Tasmā tepi “uposathaggaṃ gamissāmā”ti vasanaṭṭhānā nikkhamiṃsu.",
  "atk-s0502a0:2242_4": "Te ekā tāvatiṃsabhavane nibbattadevatā disvā “ime bhikkhū ativiya samaggā,",
  "atk-s0502a0:2242_5": "sakkā nu kho ime bhinditu”nti cintetvā attano bālatāya cintitasamanantarameva āgantvā tesu ekena, “āvuso,",
  "atk-s0502a0:2242_6": "muhuttaṃ āgamehi,",
  "atk-s0502a0:2242_7": "sarīrakiccenamhi atthiko”ti vutte sā devatā ekaṃ manussitthivaṇṇaṃ māpetvā therassa gacchantaraṃ pavisitvā nikkhamanakāle ekena hatthena kesakalāpaṃ,",
  "atk-s0502a0:2242_8": "ekena nivāsanaṃ saṇṭhāpayamānā tassa piṭṭhito nikkhami.",
  "atk-s0502a0:2242_9": "So taṃ na passati,",
  "atk-s0502a0:2242_10": "tamāgamayamāno pana purato ṭhitabhikkhu nivattitvā olokayamāno taṃ tathā katvā nikkhamantaṃ passi.",
  "atk-s0502a0:2242_11": "Sā tena diṭṭhabhāvaṃ ñatvā antaradhāyi.",
  "atk-s0502a0:2242_12": "Itaro taṃ bhikkhuṃ attano santikaṃ āgatakāle āha – “āvuso,",
  "atk-s0502a0:2242_13": "sīlaṃ te bhinna”nti.",
  "atk-s0502a0:2242_14": "“Natthāvuso,",
  "atk-s0502a0:2242_15": "mayhaṃ evarūpa”nti.",
  "atk-s0502a0:2242_16": "Idāneva te mayā pacchato nikkhamamānā taruṇaitthī idaṃ nāma karontī diṭṭhā,",
  "atk-s0502a0:2242_17": "tvaṃ “natthi mayhaṃ evarūpa”nti kiṃ vadesīti.",
  "atk-s0502a0:2242_18": "So asaniyā matthake avatthaṭo viya mā maṃ, āvuso, nāsehi,",
  "atk-s0502a0:2242_19": "natthi mayhaṃ evarūpanti.",
  "atk-s0502a0:2242_20": "Itaro “mayā sāmaṃ akkhīhi diṭṭhaṃ,",
  "atk-s0502a0:2242_21": "kiṃ tava saddahissāmī”ti daṇḍako viya bhijjitvā pakkāmi,",
  "atk-s0502a0:2242_22": "uposathaggepi “nāhaṃ iminā saddhiṃ uposathaṃ karissāmī”ti nisīdi.",
  "atk-s0502a0:2242_23": "Itaro “mayhaṃ, bhante,",
  "atk-s0502a0:2242_24": "sīle aṇumattampi kāḷaṃ natthī”ti bhikkhūnaṃ kathesi.",
  "atk-s0502a0:2242_25": "Sopi “mayā sāmaṃ diṭṭha”nti āha.",
  "atk-s0502a0:2242_26": "Devatā taṃ tena saddhiṃ uposathaṃ kātuṃ anicchantaṃ disvā “bhāriyaṃ mayā kammaṃ kata”nti cintetvā – “bhante,",
  "atk-s0502a0:2242_27": "mayhaṃ ayyassa sīlabhedo natthi,",
  "atk-s0502a0:2242_28": "mayā pana vīmaṃsanavasenetaṃ kataṃ,",
  "atk-s0502a0:2242_29": "karotha tena saddhiṃ uposatha”nti āha.",
  "atk-s0502a0:2242_30": "So tassā ākāse ṭhatvā kathentiyā saddahitvā uposathaṃ akāsi,",
  "atk-s0502a0:2242_31": "na pana there pubbe viya muducitto ahosi.",
  "atk-s0502a0:2242_32": "Ettakaṃ devatāya pubbakammaṃ.",
  "atk-s0502a0:2243_0": "Āyupariyosāne pana te therā yathāsukhaṃ devaloke nibbattiṃsu.",
  "atk-s0502a0:2243_1": "Devatā apīcimhi nibbattitvā ekaṃ buddhantaraṃ tattha paccitvā imasmiṃ buddhuppāde sāvatthiyaṃ nibbattitvā",
  "atk-s0502a0:2243_2": "vuddhimanvāya sāsane pabbajitvā upasampadaṃ labhi.",
  "atk-s0502a0:2243_3": "Tassa pabbajitadivasato paṭṭhāya taṃ itthirūpaṃ tatheva paññāyi.",
  "atk-s0502a0:2243_4": "Tenevassa koṇḍadhānattheroti nāmaṃ kariṃsu.",
  "atk-s0502a0:2243_5": "Taṃ tathāvicarantaṃ disvā bhikkhū anāthapiṇḍikaṃ āhaṃsu –",
  "atk-s0502a0:2243_6": "“mahāseṭṭhi,",
  "atk-s0502a0:2243_7": "imaṃ dussīlaṃ tava vihārā nīhara.",
  "atk-s0502a0:2243_8": "Imañhi nissāya sesabhikkhūnaṃ ayaso uppajjissatī”ti. Kiṃ pana, bhante,",
  "atk-s0502a0:2243_9": "satthā vihāre natthīti?",
  "atk-s0502a0:2243_10": "Atthi upāsakāti. Tena hi, bhante,",
  "atk-s0502a0:2243_11": "satthāva jānissatīti.",
  "atk-s0502a0:2243_12": "Bhikkhū gantvā visākhāyapi tatheva kathesuṃ.",
  "atk-s0502a0:2243_13": "Sāpi nesaṃ tatheva paṭivacanaṃ adāsi.",
  "atk-s0502a0:2244_0": "Bhikkhūpi tehi asampaṭicchitavacanā rañño ārocesuṃ –",
  "atk-s0502a0:2244_1": "“mahārāja,",
  "atk-s0502a0:2244_2": "koṇḍadhānatthero ekaṃ itthiṃ gahetvā vicaranto sabbesaṃ ayasaṃ uppādesi,",
  "atk-s0502a0:2244_3": "taṃ tumhākaṃ vijitā nīharathā”ti.",
  "atk-s0502a0:2244_4": "“Kahaṃ pana so,",
  "atk-s0502a0:2244_5": "bhante”ti? “Vihāre,",
  "atk-s0502a0:2244_6": "mahārājā”ti.",
  "atk-s0502a0:2244_7": "“Katarasmiṃ senāsane viharatī”ti?",
  "atk-s0502a0:2244_8": "“Asukasmiṃ nāmā”ti.",
  "atk-s0502a0:2244_9": "“Tena hi gacchatha,",
  "atk-s0502a0:2244_10": "ahaṃ taṃ gaṇhissāmī”ti so sāyanhasamaye vihāraṃ gantvā taṃ senāsanaṃ purisehi parikkhipāpetvā therassa vasanaṭṭhānābhimukho agamāsi.",
  "atk-s0502a0:2244_11": "Thero mahāsaddaṃ sutvā vihārā nikkhamitvā pamukhe aṭṭhāsi.",
  "atk-s0502a0:2244_12": "Tampissa itthirūpaṃ piṭṭhipasse ṭhitaṃ rājā addasa.",
  "atk-s0502a0:2244_13": "Thero rañño āgamanaṃ ñatvā vihāraṃ abhiruhitvā nisīdi.",
  "atk-s0502a0:2244_14": "Rājā theraṃ na vandi,",
  "atk-s0502a0:2244_15": "tampi itthiṃ nāddasa.",
  "atk-s0502a0:2244_16": "So dvārantarepi heṭṭhāmañcepi olokento adisvāva theraṃ āha – “bhante,",
  "atk-s0502a0:2244_17": "imasmiṃ ṭhāne ekaṃ itthiṃ addasaṃ,",
  "atk-s0502a0:2244_18": "kahaṃ sā”ti?",
  "atk-s0502a0:2244_19": "“Na passāmi,",
  "atk-s0502a0:2244_20": "mahārājā”ti.",
  "atk-s0502a0:2244_21": "“Idāni mayā tumhākaṃ piṭṭhipasse ṭhitā diṭṭhā”ti vuttepi “ahaṃ na passāmi”ccevāha.",
  "atk-s0502a0:2244_22": "Rājā “kiṃ nu kho eta”nti cintetvā, “bhante,",
  "atk-s0502a0:2244_23": "ito tāva nikkhamathā”ti āha.",
  "atk-s0502a0:2244_24": "There nikkhamitvā pamukhe ṭhite puna sā therassa piṭṭhipasse aṭṭhāsi.",
  "atk-s0502a0:2244_25": "Rājā taṃ disvā puna uparitalaṃ abhiruhi,",
  "atk-s0502a0:2244_26": "tassa āgatabhāvaṃ ñatvā thero nisīdi.",
  "atk-s0502a0:2244_27": "Puna rājā taṃ sabbaṭṭhānesu olokentopi adisvā, “bhante,",
  "atk-s0502a0:2244_28": "kahaṃ sā itthī”ti puna theraṃ pucchi.",
  "atk-s0502a0:2244_29": "Nāhaṃ passāmi mahārājāti.",
  "atk-s0502a0:2244_30": "“Kiṃ kathetha, bhante,",
  "atk-s0502a0:2244_31": "mayā idāneva tumhākaṃ piṭṭhipasse ṭhitā diṭṭhā”ti āha. Āma, mahārāja,",
  "atk-s0502a0:2244_32": "mahājanopi “me pacchato pacchato itthī vicaratī”ti vadati,",
  "atk-s0502a0:2244_33": "ahaṃ pana na passāmīti.",
  "atk-s0502a0:2244_34": "Rājā “paṭirūpakena bhavitabba”nti sallakkhetvā puna theraṃ, “bhante,",
  "atk-s0502a0:2244_35": "ito tāva otarathā”ti vatvā there otaritvā pamukhe ṭhite puna taṃ tassa piṭṭhipasse ṭhitaṃ disvā uparitalaṃ abhiruhi.",
  "atk-s0502a0:2244_36": "Puna nāddasa.",
  "atk-s0502a0:2244_37": "So puna theraṃ pucchitvā tena “na passāmi”cceva vutte “paṭirūpakameveta”nti niṭṭhaṃ gantvā theraṃ āha – “bhante,",
  "atk-s0502a0:2244_38": "evarūpe saṃkilese tumhākaṃ piṭṭhito vicarante añño koci tumhākaṃ bhikkhaṃ na dassati,",
  "atk-s0502a0:2244_39": "nibaddhaṃ mama gehaṃ pavisatha,",
  "atk-s0502a0:2244_40": "ahameva catūhi paccayehi upaṭṭhahissāmī”ti theraṃ nimantetvā pakkāmi.",
  "atk-s0502a0:2245_0": "Bhikkhū “passathāvuso,",
  "atk-s0502a0:2245_1": "rañño pāpakiriyaṃ,",
  "atk-s0502a0:2245_2": "‘etaṃ vihārato nīharā’ti vutte āgantvā catūhi paccayehi nimantetvā gato”ti ujjhāyiṃsu.",
  "atk-s0502a0:2245_3": "Tampi theraṃ āhaṃsu – “ambho, dussīla,",
  "atk-s0502a0:2245_4": "idānisi rājakoṇḍo jāto”ti.",
  "atk-s0502a0:2245_5": "Sopi pubbe bhikkhū kiñci vattuṃ asakkonto “tumhe dussīlā,",
  "atk-s0502a0:2245_6": "tumhe koṇḍā,",
  "atk-s0502a0:2245_7": "tumhe itthiṃ gahetvā vicarathā”ti āha.",
  "atk-s0502a0:2245_8": "Te gantvā satthu ārocesuṃ – “bhante,",
  "atk-s0502a0:2245_9": "koṇḍadhānatthero amhehi vutto amhe ‘dussīlā’tiādīni vatvā akkosatī”ti.",
  "atk-s0502a0:2245_10": "Satthā taṃ pakkosāpetvā pucchi –",
  "atk-s0502a0:2245_11": "“saccaṃ kira tvaṃ, bhikkhu,",
  "atk-s0502a0:2245_12": "evaṃ vadesī”ti? “Saccaṃ,",
  "atk-s0502a0:2245_13": "bhante”ti.",
  "atk-s0502a0:2245_14": "“Kiṃ kāraṇā”ti?",
  "atk-s0502a0:2245_15": "“Mayā saddhiṃ kathitakāraṇā”ti. “Tumhe,",
  "atk-s0502a0:2245_16": "bhikkhave,",
  "atk-s0502a0:2245_17": "iminā saddhiṃ kasmā kathethā”ti.",
  "atk-s0502a0:2245_18": "“Imassa pacchato itthiṃ vicarantiṃ disvā,",
  "atk-s0502a0:2245_19": "bhante”ti.",
  "atk-s0502a0:2245_20": "“Ime kira tayā saddhiṃ itthiṃ vicarantiṃ disvā vadanti,",
  "atk-s0502a0:2245_21": "tvaṃ kasmā kathesi,",
  "atk-s0502a0:2245_22": "ete tāva disvā kathenti.",
  "atk-s0502a0:2245_23": "Tvaṃ adisvāva imehi saddhiṃ kasmā kathesi,",
  "atk-s0502a0:2245_24": "nanu pubbe taveva pāpikaṃ diṭṭhiṃ nissāya idaṃ jātaṃ,",
  "atk-s0502a0:2245_25": "idāni kasmā puna pāpikaṃ diṭṭhiṃ gaṇhāsī”ti.",
  "atk-s0502a0:2245_26": "Bhikkhū “kiṃ pana, bhante,",
  "atk-s0502a0:2245_27": "iminā pubbe kata”nti pucchiṃsu.",
  "atk-s0502a0:2245_28": "Atha nesaṃ satthā tassa pubbakammaṃ kathetvā “bhikkhu idaṃ pāpakammaṃ nissāya tvaṃ imaṃ vippakāraṃ patto,",
  "atk-s0502a0:2245_29": "idāni te puna tathārūpaṃ pāpikaṃ diṭṭhiṃ gahetuṃ na yuttaṃ,",
  "atk-s0502a0:2245_30": "mā puna bhikkhūhi saddhiṃ kiñci kathehi,",
  "atk-s0502a0:2245_31": "nissaddo mukhavaṭṭiyaṃ chinnakaṃsathālasadiso hohi,",
  "atk-s0502a0:2245_32": "evaṃ karonto nibbānappatto nāma bhavissatī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2246_0": "133.",
  "atk-s0502a0:2247_0": "“Māvoca pharusaṃ kañci, vuttā paṭivadeyyu taṃ;",
  "atk-s0502a0:2248_0": "Dukkhā hi sārambhakathā, paṭidaṇḍā phuseyyu taṃ.",
  "atk-s0502a0:2249_0": "134.",
  "atk-s0502a0:2250_0": "“Sace neresi attānaṃ, kaṃso upahato yathā;",
  "atk-s0502a0:2251_0": "Esa pattosi nibbānaṃ, sārambho te na vijjatī”ti.",
  "atk-s0502a0:2252_0": "Tattha māvoca pharusaṃ kañcīti kañci ekapuggalampi pharusaṃ mā avaca.",
  "atk-s0502a0:2252_1": "Vuttāti tayā pare “dussīlā”ti vuttā,",
  "atk-s0502a0:2252_2": "tampi tatheva paṭivadeyyuṃ.",
  "atk-s0502a0:2252_3": "Sārambhakathāti esā karaṇuttarā yugaggāhakathā nāma dukkhā.",
  "atk-s0502a0:2252_4": "Paṭidaṇḍāti kāyadaṇḍādīhi paraṃ paharantassa tādisā paṭidaṇḍā ca tava matthake pateyyuṃ.",
  "atk-s0502a0:2252_5": "Sace neresīti sace attānaṃ niccalaṃ kātuṃ sakkhissasi.",
  "atk-s0502a0:2252_6": "Kaṃso upahato yathāti mukhavaṭṭiyaṃ chinditvā talamattaṃ katvā ṭhapitakaṃsathālaṃ viya.",
  "atk-s0502a0:2252_7": "Tañhi hatthapādehi vā daṇḍakena vā pahaṭampi saddaṃ na karoti,",
  "atk-s0502a0:2252_8": "esa pattosīti sace evarūpo bhavituṃ sakkhissasi,",
  "atk-s0502a0:2252_9": "imaṃ paṭipadaṃ pūrayamāno idāni appattopi eso nibbānappatto nāma.",
  "atk-s0502a0:2252_10": "Sārambho te na vijjatīti evaṃ sante ca pana “tvaṃ dussīlo,",
  "atk-s0502a0:2252_11": "tumhe dussīlā”tievamādiko uttarakaraṇavācālakkhaṇo sārambhopi te na vijjati,",
  "atk-s0502a0:2252_12": "na bhavissatiyevāti attho.",
  "atk-s0502a0:2253_0": "Desanāvasāne bahū sotāpattiphalādīni pāpuṇiṃsu,",
  "atk-s0502a0:2253_1": "koṇḍadhānattheropi satthārā dinnaovāde ṭhatvā arahattaṃ pāpuṇi,",
  "atk-s0502a0:2253_2": "na cirasseva ākāse uppatitvā paṭhamaṃ salākaṃ gaṇhīti.",
  "atk-s0502a0:2254_0": "Koṇḍadhānattheravatthu catutthaṃ.",
  "atk-s0502a0:2255_0": "5. Uposathikaitthīnaṃ vatthu",
  "atk-s0502a0:2256_0": "Yathā daṇḍenāti imaṃ dhammadesanaṃ satthā pubbārāme viharanto visākhādīnaṃ upāsikānaṃ uposathakammaṃ ārabbha kathesi.",
  "atk-s0502a0:2257_0": "Sāvatthiyaṃ kira ekasmiṃ mahāuposathadivase pañcasatamattā itthiyo uposathikā hutvā vihāraṃ agamiṃsu.",
  "atk-s0502a0:2257_1": "Visākhā tāsu mahallakitthiyo upasaṅkamitvā pucchi, “ammā,",
  "atk-s0502a0:2257_2": "kimatthaṃ uposathikā jātatthā”ti.",
  "atk-s0502a0:2257_3": "Tāhi “dibbasampattiṃ patthetvā”ti vutte majjhimitthiyo pucchi,",
  "atk-s0502a0:2257_4": "tāhi “sapattivāsā muccanatthāyā”ti vutte taruṇitthiyo pucchi,",
  "atk-s0502a0:2257_5": "tāhi “paṭhamagabbhe puttapaṭilābhatthāyā”ti vutte kumārikāyo pucchi,",
  "atk-s0502a0:2257_6": "tāhi “taruṇabhāveyeva patikulagamanatthāyā”ti vutte taṃ sabbampi tāsaṃ kathaṃ sutvā tā ādāya satthu santikaṃ gantvā paṭipāṭiyā ārocesi.",
  "atk-s0502a0:2257_7": "Taṃ sutvā satthā “visākhe imesaṃ sattānaṃ jātiādayo nāma daṇḍahatthakagopālakasadisā,",
  "atk-s0502a0:2257_8": "jāti jarāya santikaṃ,",
  "atk-s0502a0:2257_9": "jarā byādhino santikaṃ,",
  "atk-s0502a0:2257_10": "byādhi maraṇassa santikaṃ pesetvā maraṇaṃ kuṭhāriyā chindantā viya jīvitaṃ chindati,",
  "atk-s0502a0:2257_11": "evaṃ santepi vivaṭṭaṃ patthentā nāma natthi,",
  "atk-s0502a0:2257_12": "vaṭṭameva pana patthentī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2258_0": "135.",
  "atk-s0502a0:2259_0": "“Yathā daṇḍena gopālo, gāvo pājeti gocaraṃ;",
  "atk-s0502a0:2260_0": "Evaṃ jarā ca maccu ca, āyuṃ pājenti pāṇina”nti.",
  "atk-s0502a0:2261_0": "Tattha pājetīti cheko gopālo kedārantaraṃ pavisantiyo gāvo daṇḍena nivāretvā teneva pothento sulabhatiṇodakaṃ gocaraṃ neti.",
  "atk-s0502a0:2261_1": "Āyuṃ pājentīti jīvitindriyaṃ chindanti khepenti.",
  "atk-s0502a0:2261_2": "Gopālako viya hi jarā ca maccu ca,",
  "atk-s0502a0:2261_3": "gogaṇo viya jīvitindriyaṃ,",
  "atk-s0502a0:2261_4": "gocarabhūmi viya maraṇaṃ.",
  "atk-s0502a0:2261_5": "Tattha jāti tāva sattānaṃ jīvitindriyaṃ jarāya santikaṃ pesesi,",
  "atk-s0502a0:2261_6": "jarā byādhino santikaṃ,",
  "atk-s0502a0:2261_7": "byādhi maraṇassa santikaṃ.",
  "atk-s0502a0:2261_8": "Tameva maraṇaṃ kuṭhāriyā chedaṃ viya chinditvā gacchatīti idamettha opammasampaṭipādanaṃ.",
  "atk-s0502a0:2262_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2263_0": "Uposathikaitthīnaṃ vatthu pañcamaṃ.",
  "atk-s0502a0:2264_0": "6. Ajagarapetavatthu",
  "atk-s0502a0:2265_0": "Atha pāpāni kammānīti imaṃ dhammadesanaṃ satthā veḷuvane viharanto ajagarapetaṃ ārabbha kathesi.",
  "atk-s0502a0:2266_0": "Ekasmiñhi samaye mahāmoggallānatthero lakkhaṇattherena saddhiṃ gijjhakūṭato otaranto dibbena cakkhunā pañcavīsatiyojanikaṃ ajagarapetaṃ nāma addasa.",
  "atk-s0502a0:2266_1": "Tassa sīsato aggijālā uṭṭhahitvā pariyantaṃ gacchanti,",
  "atk-s0502a0:2266_2": "pariyantato uṭṭhahitvā sīsaṃ gacchanti,",
  "atk-s0502a0:2266_3": "ubhayato uṭṭhahitvā majjhe otaranti.",
  "atk-s0502a0:2266_4": "Thero taṃ disvā sitaṃ pātvākāsi.",
  "atk-s0502a0:2266_5": "Lakkhaṇattherena sitakāraṇaṃ puṭṭho “akālo, āvuso,",
  "atk-s0502a0:2266_6": "imassa pañhassa veyyākaraṇāya,",
  "atk-s0502a0:2266_7": "satthu santike maṃ puccheyyāsī”ti vatvā rājagahe piṇḍāya caritvā satthu santikaṃ gatakāle lakkhaṇattherena puṭṭho āha –",
  "atk-s0502a0:2266_8": "“tatrāhaṃ, āvuso,",
  "atk-s0502a0:2266_9": "ekaṃ petaṃ addasaṃ,",
  "atk-s0502a0:2266_10": "tassa evarūpo nāma attabhāvo,",
  "atk-s0502a0:2266_11": "ahaṃ taṃ disvā ‘na vata me evarūpo attabhāvo diṭṭhapubbo’ti sitaṃ pātvākāsi”nti.",
  "atk-s0502a0:2266_12": "Satthā “cakkhubhūtā vata,",
  "atk-s0502a0:2266_13": "bhikkhave,",
  "atk-s0502a0:2266_14": "sāvakā viharantī”tiādīni vadanto therassa kathaṃ patiṭṭhāpetvā “mayāpi eso,",
  "atk-s0502a0:2266_15": "bhikkhave,",
  "atk-s0502a0:2266_16": "peto bodhimaṇḍeyeva diṭṭho,",
  "atk-s0502a0:2266_17": "‘ye ca pana me vacanaṃ na saddaheyyuṃ,",
  "atk-s0502a0:2266_18": "tesaṃ taṃ ahitāya assā’ti na kathesiṃ,",
  "atk-s0502a0:2266_19": "idāni moggallānaṃ sakkhiṃ labhitvā kathemī”ti vatvā bhikkhūhi tassa pubbakammaṃ puṭṭho byākāsi –",
  "atk-s0502a0:2267_0": "Kassapabuddhakāle kira sumaṅgalaseṭṭhi nāma suvaṇṇiṭṭhakāhi bhūmiṃ santharitvā vīsatiusabhaṭṭhāne tattakeneva",
  "atk-s0502a0:2267_1": "dhanena vihāraṃ kāretvā tāvattakeneva vihāramahaṃ kāresi.",
  "atk-s0502a0:2267_2": "So ekadivasaṃ pātova satthu santikaṃ gacchanto nagaradvāre ekissā sālāya kāsāvaṃ sasīsaṃ pārupitvā kalalamakkhitehi",
  "atk-s0502a0:2267_3": "pādehi nipannaṃ ekaṃ coraṃ disvā “ayaṃ kalalamakkhitapādo rattiṃ vicaritvā divā nipannamanusso bhavissatī”ti āha.",
  "atk-s0502a0:2267_4": "Coro mukhaṃ vivaritvā seṭṭhiṃ disvā “hotu,",
  "atk-s0502a0:2267_5": "jānissāmi te kattabba”nti āghātaṃ bandhitvā sattakkhattuṃ khettaṃ jhāpesi,",
  "atk-s0502a0:2267_6": "sattakkhattuṃ vaje gunnaṃ pāde chindi,",
  "atk-s0502a0:2267_7": "sattakkhattuṃ gehaṃ jhāpesi,",
  "atk-s0502a0:2267_8": "so ettakenāpi kopaṃ nibbāpetuṃ asakkonto tassa cūḷūpaṭṭhākena saddhiṃ mittasanthavaṃ katvā “kiṃ te seṭṭhino",
  "atk-s0502a0:2267_9": "piya”nti puṭṭho “gandhakuṭito aññaṃ tassa piyataraṃ natthī”ti sutvā “hotu,",
  "atk-s0502a0:2267_10": "gandhakuṭiṃ jhāpetvā kopaṃ nibbāpessāmī”ti satthari piṇḍāya paviṭṭhe pānīyaparibhojanīyaghaṭe bhinditvā gandhakuṭiyaṃ aggiṃ adāsi.",
  "atk-s0502a0:2267_11": "Seṭṭhi “gandhakuṭi kira jhāyatī”ti sutvā āgacchanto jhāmakāle āgantvā gandhakuṭiṃ jhāmaṃ olokento vālaggamattampi",
  "atk-s0502a0:2267_12": "domanassaṃ akatvā vāmabāhuṃ samañjitvā dakkhiṇena hatthena mahāapphoṭanaṃ apphoṭesi.",
  "atk-s0502a0:2267_13": "Atha naṃ samīpe ṭhitā pucchiṃsu – “kasmā, sāmi,",
  "atk-s0502a0:2267_14": "ettakaṃ dhanaṃ vissajjetvā katagandhakuṭiyā jhāmakāle apphoṭesī”ti? So āha –",
  "atk-s0502a0:2267_15": "“ettakaṃ me, tātā,",
  "atk-s0502a0:2267_16": "aggiādīhi asādhāraṇe buddhassa sāsane dhanaṃ nidahituṃ laddhaṃ,",
  "atk-s0502a0:2267_17": "‘punapi ettakaṃ dhanaṃ vissajjetvā satthu gandhakuṭiṃ kātuṃ labhissāmī’ti tuṭṭhamānaso apphoṭesi”nti.",
  "atk-s0502a0:2267_18": "So puna tattakaṃ dhanaṃ vissajjetvā gandhakuṭiṃ kāretvā vīsatisahassabhikkhuparivārassa satthuno dānaṃ adāsi.",
  "atk-s0502a0:2267_19": "Taṃ disvā coro cintesi –",
  "atk-s0502a0:2267_20": "“ahaṃ imaṃ amāretvā maṅkukātuṃ na sakkhissāmi, hotu,",
  "atk-s0502a0:2267_21": "māressāmi na”nti nivāsanantare churikaṃ bandhitvā sattāhaṃ vihāre vicarantopi okāsaṃ na labhi.",
  "atk-s0502a0:2267_22": "Mahāseṭṭhipi satta divasāni buddhappamukhassa bhikkhusaṅghassa dānaṃ datvā satthāraṃ vanditvā āha – “bhante,",
  "atk-s0502a0:2267_23": "mama ekena purisena sattakkhattuṃ khettaṃ jhāpitaṃ,",
  "atk-s0502a0:2267_24": "sattakkhattuṃ vaje gunnaṃ pādā chinnā,",
  "atk-s0502a0:2267_25": "sattakkhattuṃ gehaṃ jhāpitaṃ,",
  "atk-s0502a0:2267_26": "idāni gandhakuṭipi teneva jhāpitā bhavissati,",
  "atk-s0502a0:2267_27": "ahaṃ imasmiṃ dāne paṭhamaṃ pattiṃ tassa dammī”ti.",
  "atk-s0502a0:2268_0": "Taṃ sutvā coro “bhāriyaṃ vata me kammaṃ kataṃ,",
  "atk-s0502a0:2268_1": "evaṃ aparādhakārake mayi imassa kopamattampi natthi,",
  "atk-s0502a0:2268_2": "imasmimpi dāne mayhameva paṭhamaṃ pattiṃ deti,",
  "atk-s0502a0:2268_3": "ahaṃ imasmiṃ dubbhāmi,",
  "atk-s0502a0:2268_4": "evarūpaṃ me purisaṃ akhamāpentassa devadaṇḍopi me matthake pateyyā”ti gantvā seṭṭhissa pādamūle nipajjitvā “khamāhi me,",
  "atk-s0502a0:2268_5": "sāmī”ti vatvā “kiṃ ida”nti vutte, “sāmi,",
  "atk-s0502a0:2268_6": "evaṃ ayuttakaṃ kammaṃ mayā kataṃ,",
  "atk-s0502a0:2268_7": "tassa me khamāhī”ti āha.",
  "atk-s0502a0:2268_8": "Atha naṃ seṭṭhi “tayā me idañcidañca kata”nti sabbaṃ pucchitvā “āma,",
  "atk-s0502a0:2268_9": "mayā kata”nti vutte,",
  "atk-s0502a0:2268_10": "“tvaṃ mayā na diṭṭhapubbo,",
  "atk-s0502a0:2268_11": "kasmā me kujjhitvā evamakāsī”ti pucchi.",
  "atk-s0502a0:2268_12": "So ekadivasaṃ nagarā nikkhantena tena vuttavacanaṃ sāretvā “iminā me kāraṇena kopo uppādito”ti āha.",
  "atk-s0502a0:2268_13": "Seṭṭhi attanā vuttaṃ saritvā “āma, tāta,",
  "atk-s0502a0:2268_14": "vuttaṃ mayā,",
  "atk-s0502a0:2268_15": "taṃ me khamāhī”ti coraṃ khamāpetvā “uṭṭhehi, tāta,",
  "atk-s0502a0:2268_16": "khamāmi te, gaccha,",
  "atk-s0502a0:2268_17": "tātā”ti āha. Sace me, sāmi, khamasi,",
  "atk-s0502a0:2268_18": "saputtadāraṃ maṃ gehe dāsaṃ karohīti. Tāta,",
  "atk-s0502a0:2268_19": "tvaṃ mayā ettake kathite evarūpaṃ chedanaṃ akāsi,",
  "atk-s0502a0:2268_20": "gehe vasantena pana saddhiṃ na sakkā kiñci kathetuṃ,",
  "atk-s0502a0:2268_21": "na me tayā gehe vasantena kiccaṃ atthi,",
  "atk-s0502a0:2268_22": "khamāmi te, gaccha, tātāti.",
  "atk-s0502a0:2268_23": "Coro taṃ kammaṃ katvā āyupariyosāne avīcimhi nibbatto dīgharattaṃ tattha paccitvā vipākāvasesena idāni gijjhakūṭe pabbate paccatīti.",
  "atk-s0502a0:2269_0": "Evaṃ satthā tassa pubbakammaṃ kathetvā,",
  "atk-s0502a0:2269_1": "“bhikkhave,",
  "atk-s0502a0:2269_2": "bālā nāma pāpāni kammāni karontā na bujjhanti,",
  "atk-s0502a0:2269_3": "pacchā pana attanā katakammehi ḍayhamānā attanāva attano dāvaggisadisāva hontī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2270_0": "136.",
  "atk-s0502a0:2271_0": "“Atha pāpāni kammāni, karaṃ bālo na bujjhati;",
  "atk-s0502a0:2272_0": "Sehi kammehi dummedho, aggiḍaḍḍhova tappatī”ti.",
  "atk-s0502a0:2273_0": "Tattha atha pāpānīti na kevalaṃ bālo kodhavasena pāpāni karoti,",
  "atk-s0502a0:2273_1": "karontopi pana na bujjhatīti attho.",
  "atk-s0502a0:2273_2": "Pāpaṃ karonto ca “pāpaṃ karomī”ti abujjhanako nāma natthi.",
  "atk-s0502a0:2273_3": "“Imassa kammassa evarūpo nāma vipāko”ti ajānanatāya “na bujjhatī”ti vuttaṃ.",
  "atk-s0502a0:2273_4": "Sehīti so tehi attano santakehi kammehi dummedho nippañño puggalo niraye nibbattitvā aggiḍaḍḍhova tappatīti attho.",
  "atk-s0502a0:2274_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2275_0": "Ajagarapetavatthu chaṭṭhaṃ.",
  "atk-s0502a0:2276_0": "7. Mahāmoggallānattheravatthu",
  "atk-s0502a0:2277_0": "Yo daṇḍenāti imaṃ dhammadesanaṃ satthā veḷuvane viharanto mahāmoggallānattheraṃ ārabbha kathesi.",
  "atk-s0502a0:2278_0": "Ekasmiñhi samaye titthiyā sannipatitvā mantesuṃ –",
  "atk-s0502a0:2278_1": "“jānāthāvuso,",
  "atk-s0502a0:2278_2": "‘kena kāraṇena samaṇassa gotamassa lābhasakkāro mahā hutvā nibbatto’ti.",
  "atk-s0502a0:2278_3": "Mayaṃ na jānāma,",
  "atk-s0502a0:2278_4": "tumhe pana jānāthāti. Āma, jānāma,",
  "atk-s0502a0:2278_5": "mahāmoggallānaṃ nāma ekaṃ nissāya uppanno.",
  "atk-s0502a0:2278_6": "So hi devalokaṃ gantvā devatāhi katakammaṃ pucchitvā āgantvā manussānaṃ katheti ‘idaṃ nāma katvā evarūpaṃ sampattiṃ labhantī’ti.",
  "atk-s0502a0:2278_7": "Niraye nibbattānampi kammaṃ pucchitvā āgantvā manussānaṃ katheti ‘idaṃ nāma katvā evarūpaṃ dukkhaṃ anubhavantī’ti.",
  "atk-s0502a0:2278_8": "Manussā tassa kathaṃ sutvā mahantaṃ lābhasakkāraṃ abhiharanti,",
  "atk-s0502a0:2278_9": "sace taṃ māretuṃ sakkhissāma,",
  "atk-s0502a0:2278_10": "so lābhasakkāro amhākaṃ nibbattissatī”ti.",
  "atk-s0502a0:2278_11": "Te “attheko upāyo”ti sabbe ekacchandā hutvā “yaṃkiñci katvā taṃ mārāpessāmā”ti attano upaṭṭhāke samādapetvā",
  "atk-s0502a0:2278_12": "kahāpaṇasahassaṃ labhitvā purisaghātakammaṃ katvā carante core pakkosāpetvā “mahāmoggallānatthero nāma",
  "atk-s0502a0:2278_13": "kāḷasilāyaṃ vasati,",
  "atk-s0502a0:2278_14": "tattha gantvā taṃ mārethā”ti tesaṃ kahāpaṇe adaṃsu.",
  "atk-s0502a0:2278_15": "Corā dhanalobhena sampaṭicchitvā “theraṃ māressāmā”ti gantvā tassa vasanaṭṭhānaṃ parivāresuṃ.",
  "atk-s0502a0:2278_16": "Thero tehi parikkhittabhāvaṃ ñatvā kuñcikacchiddena nikkhamitvā pakkāmi.",
  "atk-s0502a0:2278_17": "Te corā taṃ divasaṃ theraṃ adisvā punekadivasaṃ gantvā parikkhipiṃsu.",
  "atk-s0502a0:2278_18": "Thero ñatvā kaṇṇikāmaṇḍalaṃ bhinditvā ākāsaṃ pakkhandi.",
  "atk-s0502a0:2278_19": "Evaṃ te paṭhamamāsepi majjhimamāsepi theraṃ gahetuṃ nāsakkhiṃsu.",
  "atk-s0502a0:2278_20": "Pacchimamāse pana sampatte thero attanā katakammassa ākaḍḍhanabhāvaṃ ñatvā na apagacchi.",
  "atk-s0502a0:2278_21": "Corā gantvā theraṃ gahetvā taṇḍulakaṇamattānissa aṭṭhīni karontā bhindiṃsu.",
  "atk-s0502a0:2278_22": "Atha naṃ “mato”ti saññāya ekasmiṃ gumbapiṭṭhe khipitvā pakkamiṃsu.",
  "atk-s0502a0:2279_0": "Thero “satthāraṃ passitvāva parinibbāyissāmī”ti attabhāvaṃ jhānaveṭhanena veṭhetvā thiraṃ katvā ākāsena satthu santikaṃ gantvā satthāraṃ vanditvā, “bhante,",
  "atk-s0502a0:2279_1": "parinibbāyissāmī”ti āha.",
  "atk-s0502a0:2279_2": "“Parinibbāyissasi,",
  "atk-s0502a0:2279_3": "moggallānā”ti? “Āma,",
  "atk-s0502a0:2279_4": "bhante”ti.",
  "atk-s0502a0:2279_5": "“Kattha gantvā”ti?",
  "atk-s0502a0:2279_6": "“Kāḷasilāpadesaṃ,",
  "atk-s0502a0:2279_7": "bhante”ti. Tena hi,",
  "atk-s0502a0:2279_8": "moggallāna,",
  "atk-s0502a0:2279_9": "mayhaṃ dhammaṃ kathetvā yāhi.",
  "atk-s0502a0:2279_10": "Tādisassa hi me sāvakassa idāni dassanaṃ natthīti.",
  "atk-s0502a0:2279_11": "So “evaṃ karissāmi,",
  "atk-s0502a0:2279_12": "bhante”ti satthāraṃ vanditvā ākāsaṃ uppatitvā parinibbānadivase sāriputtatthero viya nānappakārā iddhiyo",
  "atk-s0502a0:2279_13": "katvā dhammaṃ kathetvā satthāraṃ vanditvā kāḷasilāṭaviṃ gantvā parinibbāyi.",
  "atk-s0502a0:2279_14": "“Theraṃ kira corā māresu”nti ayampi kathā sakalajambudīpe patthari.",
  "atk-s0502a0:2279_15": "Rājā ajātasattu core pariyesanatthāya carapurise payojesi.",
  "atk-s0502a0:2279_16": "Tesupi coresu surāpāne suraṃ pivantesu eko ekassa piṭṭhiṃ paharitvā pātesi.",
  "atk-s0502a0:2279_17": "So taṃ santejjetvā “ambho dubbinīta,",
  "atk-s0502a0:2279_18": "tvaṃ kasmā me piṭṭhiṃ pātesī”ti āha.",
  "atk-s0502a0:2279_19": "Kiṃ pana hare duṭṭhacora,",
  "atk-s0502a0:2279_20": "tayā mahāmoggallānatthero paṭhamaṃ pahaṭoti?",
  "atk-s0502a0:2279_21": "Kiṃ pana mayā pahaṭabhāvaṃ tvaṃ na jānāsīti?",
  "atk-s0502a0:2279_22": "Iti nesaṃ “mayā pahaṭo,",
  "atk-s0502a0:2279_23": "mayā pahaṭo”ti vadantānaṃ vacanaṃ sutvā te carapurisā te sabbe core gahetvā rañño ārocesuṃ.",
  "atk-s0502a0:2279_24": "Rājā core pakkosāpetvā pucchi –",
  "atk-s0502a0:2279_25": "“tumhehi thero mārito”ti? “Āma, devā”ti.",
  "atk-s0502a0:2279_26": "“Kena tumhe uyyojitā”ti?",
  "atk-s0502a0:2279_27": "“Naggasamaṇakehi, devā”ti.",
  "atk-s0502a0:2279_28": "Rājā pañcasate naggasamaṇake gāhāpetvā pañcasatehi corehi saddhiṃ rājaṅgaṇe nābhippamāṇesu āvāṭesu nikhaṇāpetvā palālehi paṭicchādāpetvā aggiṃ dāpesi.",
  "atk-s0502a0:2279_29": "Atha nesaṃ jhāmabhāvaṃ ñatvā ayanaṅgalehi kasāpetvā sabbe khaṇḍākhaṇḍikaṃ kārāpesi.",
  "atk-s0502a0:2280_0": "Bhikkhū dhammasabhāyaṃ kathaṃ samuṭṭhāpesuṃ –",
  "atk-s0502a0:2280_1": "“mahāmoggallānatthero attano ananurūpameva maraṇaṃ patto”ti.",
  "atk-s0502a0:2280_2": "Satthā āgantvā “kāya nuttha,",
  "atk-s0502a0:2280_3": "bhikkhave,",
  "atk-s0502a0:2280_4": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:2280_5": "“bhikkhave,",
  "atk-s0502a0:2280_6": "moggallāno imasseva attabhāvassa ananurūpaṃ maraṇaṃ patto,",
  "atk-s0502a0:2280_7": "pubbe pana tena katassa kammassa anurūpameva maraṇaṃ patto”ti vatvā “kiṃ panassa, bhante,",
  "atk-s0502a0:2280_8": "pubbakamma”nti puṭṭho vitthāretvā kathesi –",
  "atk-s0502a0:2281_0": "Atīte kira bārāṇasivāsī eko kulaputto sayameva koṭṭanapacanādīni kammāni karonto mātāpitaro paṭijaggi.",
  "atk-s0502a0:2281_1": "Athassa mātāpitaro naṃ, “tāta,",
  "atk-s0502a0:2281_2": "tvaṃ ekakova gehe ca araññe ca kammaṃ karonto kilamasi,",
  "atk-s0502a0:2281_3": "ekaṃ te kumārikaṃ ānessāmā”ti vatvā,",
  "atk-s0502a0:2281_4": "“ammatātā,",
  "atk-s0502a0:2281_5": "na mayhaṃ evarūpāyattho,",
  "atk-s0502a0:2281_6": "ahaṃ yāva tumhe jīvatha,",
  "atk-s0502a0:2281_7": "tāva vo sahatthā upaṭṭhahissāmī”ti tena paṭikkhittā punappunaṃ taṃ yācitvā kumārikaṃ ānayiṃsu.",
  "atk-s0502a0:2281_8": "Sā katipāhameva te upaṭṭhahitvā pacchā tesaṃ dassanampi anicchantī “na sakkā tava mātāpitūhi saddhiṃ",
  "atk-s0502a0:2281_9": "ekaṭṭhāne vasitu”nti ujjhāyitvā tasmiṃ attano kathaṃ aggaṇhante tassa bahigatakāle makacivākakhaṇḍāni",
  "atk-s0502a0:2281_10": "ca yāgupheṇañca gahetvā tattha tattha ākiritvā tenāgantvā “kiṃ ida”nti puṭṭhā āha –",
  "atk-s0502a0:2281_11": "“imesaṃ andhamahallakānaṃ etaṃ kammaṃ,",
  "atk-s0502a0:2281_12": "sabbaṃ gehaṃ kiliṭṭhaṃ karontā vicaranti,",
  "atk-s0502a0:2281_13": "na sakkā etehi saddhiṃ ekaṭṭhāne vasitu”nti.",
  "atk-s0502a0:2281_14": "Evaṃ tāya naṃ punappunaṃ kathayamānāya evarūpopi pūritapāramī satto mātāpitūhi saddhiṃ bhijji. So “hotu,",
  "atk-s0502a0:2281_15": "jānissāmi nesaṃ kattabba”nti te bhojetvā,",
  "atk-s0502a0:2281_16": "“ammatātā,",
  "atk-s0502a0:2281_17": "asukaṭṭhāne nāma tumhākaṃ ñātakā āgamanaṃ paccāsīsanti,",
  "atk-s0502a0:2281_18": "tattha gamissāmā”ti te yānakaṃ āropetvā ādāya gacchanto aṭavimajjhaṃ pattakāle, “tāta,",
  "atk-s0502a0:2281_19": "rasmiyo gaṇhātha,",
  "atk-s0502a0:2281_20": "gāvo patodasaññāya gamissanti,",
  "atk-s0502a0:2281_21": "imasmiṃ ṭhāne corā vasanti,",
  "atk-s0502a0:2281_22": "ahaṃ otarāmī”ti pitu hatthe rasmiyo datvā otaritvā gacchanto saddaṃ parivattetvā corānaṃ uṭṭhitasaddamakāsi.",
  "atk-s0502a0:2281_23": "Mātāpitaro saddaṃ sutvā “corā uṭṭhitā”ti saññāya, “tāta,",
  "atk-s0502a0:2281_24": "mayaṃ mahallakā,",
  "atk-s0502a0:2281_25": "tvaṃ attānameva rakkhāhī”ti āhaṃsu.",
  "atk-s0502a0:2281_26": "So mātāpitaro tathāviravantepi corasaddaṃ karonto koṭṭetvā māretvā aṭaviyaṃ khipitvā paccāgami.",
  "atk-s0502a0:2282_0": "Satthā idaṃ tassa pubbakammaṃ kathetvā,",
  "atk-s0502a0:2282_1": "“bhikkhave,",
  "atk-s0502a0:2282_2": "moggallāno ettakaṃ kammaṃ katvā anekavassasatasahassāni niraye paccitvā vipākāvasesena attabhāvasate evameva koṭṭetvā saṃcuṇṇito maraṇaṃ patto.",
  "atk-s0502a0:2282_3": "Evaṃ moggallānena attano kammānurūpameva maraṇaṃ laddhaṃ,",
  "atk-s0502a0:2282_4": "pañcahi corasatehi saddhiṃ labhiṃsu.",
  "atk-s0502a0:2282_5": "Appaduṭṭhesu hi padussanto dasahi kāraṇehi anayabyasanaṃ pāpuṇātiyevā”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2283_0": "137.",
  "atk-s0502a0:2284_0": "“Yo daṇḍena adaṇḍesu, appaduṭṭhesu dussati;",
  "atk-s0502a0:2285_0": "Dasannamaññataraṃ ṭhānaṃ, khippameva nigacchati.",
  "atk-s0502a0:2286_0": "138.",
  "atk-s0502a0:2287_0": "“Vedanaṃ pharusaṃ jāniṃ, sarīrassa va bhedanaṃ;",
  "atk-s0502a0:2288_0": "Garukaṃ vāpi ābādhaṃ, cittakkhepaṃ va pāpuṇe.",
  "atk-s0502a0:2289_0": "139.",
  "atk-s0502a0:2290_0": "“Rājato vā upasaggaṃ, abbhakkhānaṃ va dāruṇaṃ;",
  "atk-s0502a0:2291_0": "Parikkhayaṃ va ñātīnaṃ, bhogānaṃ va pabhaṅguraṃ.",
  "atk-s0502a0:2292_0": "140.",
  "atk-s0502a0:2293_0": "“Atha vāssa agārāni, aggi ḍahati pāvako;",
  "atk-s0502a0:2294_0": "Kāyassa bhedā duppañño, nirayaṃ sopapajjatī”ti.",
  "atk-s0502a0:2295_0": "Tattha adaṇḍesūti kāyadaṇḍādirahitesu khīṇāsavesu.",
  "atk-s0502a0:2295_1": "Appaduṭṭhesūti paresu vā attani vā niraparādhesu.",
  "atk-s0502a0:2295_2": "Dasannamaññataraṃ ṭhānanti dasasu dukkhakāraṇesu aññataraṃ kāraṇaṃ.",
  "atk-s0502a0:2295_3": "Vedananti sīsarogādibhedaṃ pharusaṃ vedanaṃ.",
  "atk-s0502a0:2295_4": "Jāninti kicchādhigatassa dhanassa jāniṃ.",
  "atk-s0502a0:2295_5": "Bhedananti hatthacchedādikaṃ sarīrabhedanaṃ.",
  "atk-s0502a0:2295_6": "Garukanti pakkhahataekacakkhukapīṭhasappikuṇībhāvakuṭṭharogādibhedaṃ garukābādhaṃ vā.",
  "atk-s0502a0:2295_7": "Cittakkhepanti ummādaṃ.",
  "atk-s0502a0:2295_8": "Upasagganti yasavilopasenāpatiṭṭhānādiacchindanādikaṃ rājato upasaggaṃ vā.",
  "atk-s0502a0:2295_9": "Abbhakkhānanti adiṭṭhaasutaacintitapubbaṃ “idaṃ sandhicchedādikammaṃ,",
  "atk-s0502a0:2295_10": "idaṃ vā rājāparādhitakammaṃ tayā kata”nti evarūpaṃ dāruṇaṃ abbhakkhānaṃ vā.",
  "atk-s0502a0:2295_11": "Parikkhayaṃ va ñātīnanti attano avassayo bhavituṃ samatthānaṃ ñātīnaṃ parikkhayaṃ vā.",
  "atk-s0502a0:2295_12": "Pabhaṅguranti pabhaṅgubhāvaṃ pūtibhāvaṃ.",
  "atk-s0502a0:2295_13": "Yaṃ hissa gehe dhaññaṃ,",
  "atk-s0502a0:2295_14": "taṃ pūtibhāvaṃ āpajjati,",
  "atk-s0502a0:2295_15": "suvaṇṇaṃ aṅgārabhāvaṃ,",
  "atk-s0502a0:2295_16": "muttā kappāsaṭṭhibhāvaṃ,",
  "atk-s0502a0:2295_17": "kahāpaṇaṃ kapālakhaṇḍādibhāvaṃ,",
  "atk-s0502a0:2295_18": "dvipadacatuppadā kāṇakuṇādibhāvanti attho.",
  "atk-s0502a0:2295_19": "Aggi ḍahatīti ekasaṃvacchare dvattikkhattuṃ aññasmiṃ ḍāhake avijjamānepi asaniaggi vā patitvā ḍahati,",
  "atk-s0502a0:2295_20": "attanova dhammatāya uṭṭhito pāvako vā ḍahatiyeva.",
  "atk-s0502a0:2295_21": "Nirayanti diṭṭheva dhamme imesaṃ dasannaṃ ṭhānānaṃ aññataraṃ patvāpi ekaṃsena samparāye pattabbaṃ dassetuṃ “nirayaṃ sopapajjatī”ti vuttaṃ.",
  "atk-s0502a0:2296_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2297_0": "Mahāmoggallānattheravatthu sattamaṃ.",
  "atk-s0502a0:2298_0": "8. Bahubhaṇḍikabhikkhuvatthu",
  "atk-s0502a0:2299_0": "Na naggacariyāti imaṃ dhammadesanaṃ satthā jetavane viharanto bahubhaṇḍikaṃ bhikkhuṃ ārabbha kathesi.",
  "atk-s0502a0:2300_0": "Sāvatthivāsī kireko kuṭumbiko bhariyāya kālakatāya pabbaji.",
  "atk-s0502a0:2300_1": "So pabbajanto attano pariveṇañca aggisālañca bhaṇḍagabbhañca kāretvā sabbampi bhaṇḍagabbhaṃ sappimadhutelādīhi pūretvā pabbaji,",
  "atk-s0502a0:2300_2": "pabbajitvā ca pana attano dāse pakkosāpetvā yathārucikaṃ āhāraṃ pacāpetvā bhuñjati.",
  "atk-s0502a0:2300_3": "Bahubhaṇḍo ca bahuparikkhāro ca ahosi.",
  "atk-s0502a0:2300_4": "Rattiṃ aññaṃ nivāsanapārupanaṃ hoti,",
  "atk-s0502a0:2300_5": "divā aññaṃ nivāsanapārupanaṃ hoti,",
  "atk-s0502a0:2300_6": "divā aññaṃ vihārapaccante vasati.",
  "atk-s0502a0:2300_7": "Tassekadivasaṃ cīvarapaccattharaṇāni sukkhāpentassa senāsanacārikaṃ āhiṇḍantā bhikkhū passitvā “kassimāni,",
  "atk-s0502a0:2300_8": "āvuso”ti pucchitvā “mayha”nti vutte, “āvuso,",
  "atk-s0502a0:2300_9": "bhagavatā ticīvarāni anuññātāni,",
  "atk-s0502a0:2300_10": "tvañca pana evaṃ appicchassa buddhassa sāsane pabbajitvā evaṃ bahuparikkhāro jāto”ti taṃ satthu santikaṃ netvā, “bhante,",
  "atk-s0502a0:2300_11": "ayaṃ bhikkhu atibahubhaṇḍo”ti ārocesuṃ.",
  "atk-s0502a0:2300_12": "Satthā “saccaṃ kira taṃ bhikkhū”ti pucchitvā “saccaṃ,",
  "atk-s0502a0:2300_13": "bhante”ti vutte āha –",
  "atk-s0502a0:2300_14": "“kasmā pana tvaṃ, bhikkhu,",
  "atk-s0502a0:2300_15": "mayā appicchatāya dhamme desite evaṃ bahubhaṇḍo jāto”ti.",
  "atk-s0502a0:2300_16": "So tāvattakeneva kupito “iminā dāni nīhārena carissāmī”ti pārupanaṃ chaḍḍetvā parisamajjhe ekacīvaro aṭṭhāsi.",
  "atk-s0502a0:2300_17": "Atha naṃ satthā upatthambhayamāno nanu tvaṃ bhikkhu pubbe hirottappagavesako dakarakkhasakālepi hirottappaṃ gavesamāno dvādasa vassāni vihāsi,",
  "atk-s0502a0:2300_18": "kasmā idāni evaṃ garuke buddhasāsane pabbajitvā catuparisamajjhe pārupanaṃ chaḍḍetvā hirottappaṃ pahāya ṭhitosīti.",
  "atk-s0502a0:2300_19": "So satthu vacanaṃ sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ vanditvā ekamantaṃ nisīdi.",
  "atk-s0502a0:2300_20": "Bhikkhū tassa atthassa āvibhāvatthaṃ bhagavantaṃ yāciṃsu.",
  "atk-s0502a0:2300_21": "Bhagavā atītaṃ āharitvā kathesi –",
  "atk-s0502a0:2301_0": "Atīte kira bārāṇasirañño aggamahesiyā kucchismiṃ bodhisatto paṭisandhiṃ gaṇhi.",
  "atk-s0502a0:2301_1": "Tassa nāmaggahaṇadivase mahiṃsakumāroti nāmaṃ kariṃsu.",
  "atk-s0502a0:2301_2": "Tassa kaniṭṭhabhātā candakumāro nāma ahosi.",
  "atk-s0502a0:2301_3": "Tesaṃ mātari kālakatāya rājā aññaṃ aggamahesiṭṭhāne ṭhapesi.",
  "atk-s0502a0:2301_4": "Sāpi puttaṃ vijāyi,",
  "atk-s0502a0:2301_5": "sūriyakumārotissa nāmaṃ kariṃsu.",
  "atk-s0502a0:2301_6": "Taṃ disvā rājā tuṭṭho “puttassa te varaṃ dammī”ti āha. Sāpi kho, “deva,",
  "atk-s0502a0:2301_7": "icchitakāle gaṇhissāmī”ti vatvā puttassa vayappattakāle rājānaṃ āha –",
  "atk-s0502a0:2301_8": "“devena mayhaṃ puttassa jātakāle varo dinno,",
  "atk-s0502a0:2301_9": "idāni me puttassa rajjaṃ dehī”ti.",
  "atk-s0502a0:2301_10": "Rājā “mama dve puttā aggikkhandhā viya jalantā vicaranti,",
  "atk-s0502a0:2301_11": "na sakkā tassa rajjaṃ dātu”nti paṭikkhipitvāpi taṃ punappunaṃ yācamānameva disvā “ayaṃ me puttānaṃ anatthampi kareyyā”ti putte pakkosāpetvā, “tātā,",
  "atk-s0502a0:2301_12": "ahaṃ sūriyakumārassa jātakāle varaṃ adāsiṃ,",
  "atk-s0502a0:2301_13": "idānissa mātā rajjaṃ yācati,",
  "atk-s0502a0:2301_14": "ahaṃ tassa na dātukāmo,",
  "atk-s0502a0:2301_15": "tassa mātā tumhākaṃ anatthampi kareyya,",
  "atk-s0502a0:2301_16": "gacchatha tumhe,",
  "atk-s0502a0:2301_17": "araññe vasitvā mamaccayenāgantvā rajjaṃ gaṇhathā”ti uyyojesi.",
  "atk-s0502a0:2301_18": "Te pitaraṃ vanditvā pāsādā otarante rājaṅgaṇe kīḷamāno sūriyakumāro disvā taṃ kāraṇaṃ ñatvā tehi saddhiṃ nikkhami.",
  "atk-s0502a0:2301_19": "Tesaṃ himavantaṃ paviṭṭhakāle bodhisatto maggā okkamma aññatarasmiṃ rukkhamūle nisīditvā sūriyakumāraṃ āha – “tāta,",
  "atk-s0502a0:2301_20": "etaṃ saraṃ gantvā nhatvā ca pivitvā ca amhākampi paduminipaṇṇehi udakaṃ āharā”ti.",
  "atk-s0502a0:2301_21": "So pana saro vessavaṇṇassa santikā ekena dakarakkhasena laddho hoti.",
  "atk-s0502a0:2301_22": "Vessavaṇṇo ca taṃ āha –",
  "atk-s0502a0:2301_23": "“ṭhapetvā devadhammajānanake ye ca aññe imaṃ saraṃ otaranti,",
  "atk-s0502a0:2301_24": "te khādituṃ labhasī”ti.",
  "atk-s0502a0:2301_25": "Tato paṭṭhāya so taṃ saraṃ otiṇṇotiṇṇe devadhamme pucchitvā ajānante khādati,",
  "atk-s0502a0:2301_26": "sūriyakumāropi taṃ saraṃ avīmaṃsitvāva otari,",
  "atk-s0502a0:2301_27": "tena ca “devadhamme jānāsī”ti pucchito “devadhammā nāma candimasūriyā”ti āha.",
  "atk-s0502a0:2301_28": "Atha naṃ “tvaṃ devadhamme na jānāsī”ti udakaṃ pavesetvā attano bhavane ṭhapesi.",
  "atk-s0502a0:2301_29": "Bodhisattopi taṃ cirāyantaṃ disvā candakumāraṃ pesesi.",
  "atk-s0502a0:2301_30": "Sopi tena “devadhamme jānāsī”ti pucchito “devadhammā nāma catasso disā”ti āha.",
  "atk-s0502a0:2301_31": "Dakarakkhaso tampi udakaṃ pavesetvā tattheva ṭhapesi.",
  "atk-s0502a0:2302_0": "Bodhisatto tasmimpi cirāyante “antarāyena bhavitabba”nti sayaṃ gantvā dvinnampi otaraṇapadaṃyeva disvā",
  "atk-s0502a0:2302_1": "“ayaṃ saro rakkhasapariggahito”ti ñatvā khaggaṃ sannayhitvā dhanuṃ gahetvā aṭṭhāsi.",
  "atk-s0502a0:2302_2": "Rakkhaso taṃ anotarantaṃ disvā vanakammikapurisavesenāgantvā āha –",
  "atk-s0502a0:2302_3": "“bho purisa,",
  "atk-s0502a0:2302_4": "tvaṃ maggakilanto,",
  "atk-s0502a0:2302_5": "kasmā imaṃ saraṃ otaritvā nhatvā ca pivitvā ca bhisamulālaṃ khāditvā pupphāni pilandhitvā na gacchasī”ti.",
  "atk-s0502a0:2302_6": "Bodhisatto taṃ disvāva “esa so yakkho”ti ñatvā “tayā me bhātaro gahitā”ti āha. Āma,",
  "atk-s0502a0:2302_7": "mayā gahitāti.",
  "atk-s0502a0:2302_8": "Kiṃ kāraṇāti?",
  "atk-s0502a0:2302_9": "Ahaṃ imaṃ saraṃ otiṇṇotiṇṇe labhāmīti.",
  "atk-s0502a0:2302_10": "Kiṃ pana sabbeva labhasīti?",
  "atk-s0502a0:2302_11": "Devadhammajānanake ṭhapetvā avasese labhāmīti.",
  "atk-s0502a0:2302_12": "Atthi pana te devadhammehi atthoti? Āma, atthīti.",
  "atk-s0502a0:2302_13": "Ahaṃ kathessāmīti.",
  "atk-s0502a0:2302_14": "Tena hi kathehīti.",
  "atk-s0502a0:2302_15": "Na sakkā kiliṭṭhena gattena kathetunti.",
  "atk-s0502a0:2302_16": "Yakkho bodhisattaṃ nhāpetvā pānīyaṃ pāyetvā alaṅkaritvā alaṅkatamaṇḍapamajjhe pallaṅkaṃ āropetvā sayamassa pādamūle nisīdi.",
  "atk-s0502a0:2302_17": "Atha naṃ bodhisatto “sakkaccaṃ suṇāhī”ti vatvā imaṃ gāthamāha –",
  "atk-s0502a0:2303_0": "“Hiriottappasampannā, sukkadhammasamāhitā;",
  "atk-s0502a0:2304_0": "Santo sappurisā loke, devadhammāti vuccare”ti. ;",
  "atk-s0502a0:2305_0": "Yakkho imaṃ dhammadesanaṃ sutvā pasanno bodhisattaṃ āha – “paṇḍita,",
  "atk-s0502a0:2305_1": "ahaṃ te pasanno,",
  "atk-s0502a0:2305_2": "ekaṃ bhātaraṃ dammi,",
  "atk-s0502a0:2305_3": "kataraṃ ānemī”ti?",
  "atk-s0502a0:2305_4": "“Kaniṭṭhaṃ ānehī”ti. Paṇḍita,",
  "atk-s0502a0:2305_5": "tvaṃ kevalaṃ devadhamme jānāsiyeva,",
  "atk-s0502a0:2305_6": "na pana tesu vattasīti.",
  "atk-s0502a0:2305_7": "Kiṃ kāraṇāti?",
  "atk-s0502a0:2305_8": "Yasmā jeṭṭhaṃ ṭhapetvā kaniṭṭhaṃ āharāpento jeṭṭhāpacāyikakammaṃ na karosīti,",
  "atk-s0502a0:2305_9": "devadhamme cāhaṃ yakkha jānāmi,",
  "atk-s0502a0:2305_10": "tesu ca vattāmi.",
  "atk-s0502a0:2305_11": "Mayañhi etaṃ nissāya imaṃ araññaṃ paviṭṭhā.",
  "atk-s0502a0:2305_12": "Etassa hi atthāya amhākaṃ pitaraṃ etassa mātā rajjaṃ yāci,",
  "atk-s0502a0:2305_13": "amhākaṃ pana pitā taṃ varaṃ adatvā amhākaṃ anurakkhaṇatthāya araññe vāsaṃ anujāni,",
  "atk-s0502a0:2305_14": "so kumāro anivattitvā amhehi saddhiṃ āgato.",
  "atk-s0502a0:2305_15": "“Taṃ araññe eko yakkho khādī”ti vuttepi na koci saddahissati.",
  "atk-s0502a0:2305_16": "Tenāhaṃ garahabhayabhīto tamevāharāpemīti.",
  "atk-s0502a0:2305_17": "Yakkho bodhisattassa pasīditvā “sādhu paṇḍita,",
  "atk-s0502a0:2305_18": "tvameva devadhamme jānāsi,",
  "atk-s0502a0:2305_19": "devadhammesu ca vattasī”ti dve bhātaro ānetvā adāsi.",
  "atk-s0502a0:2305_20": "Atha naṃ bodhisatto yakkhabhāve ādīnavaṃ kathetvā pañcasu sīlesu patiṭṭhāpesi.",
  "atk-s0502a0:2305_21": "So tena susaṃvihitārakkho tasmiṃ araññe vasitvā pitari kālakate yakkhaṃ ādāya bārāṇasiṃ gantvā rajjaṃ gahetvā candakumārassa uparajjaṃ,",
  "atk-s0502a0:2305_22": "sūriyakumārassa senāpatiṭṭhānaṃ datvā yakkhassa ramaṇīye ṭhāne āyatanaṃ kārāpetvā yathā so lābhaggappatto hoti,",
  "atk-s0502a0:2305_23": "tathā akāsi.",
  "atk-s0502a0:2306_0": "Satthā imaṃ dhammadesanaṃ āharitvā jātakaṃ samodhānesi “tadā rakkhaso bahubhaṇḍikabhikkhu ahosi,",
  "atk-s0502a0:2306_1": "sūriyakumāro ānando,",
  "atk-s0502a0:2306_2": "candakumāro sāriputto,",
  "atk-s0502a0:2306_3": "mahiṃsakumāro pana ahamevā”ti.",
  "atk-s0502a0:2306_4": "Evaṃ satthā jātakaṃ kathetvā “evaṃ tvaṃ, bhikkhu,",
  "atk-s0502a0:2306_5": "pubbe devadhamme gavesamāno hiriottappasampanno vicaritvā idāni catuparisamajjhe iminā nīhārena ṭhatvā",
  "atk-s0502a0:2306_6": "mama purato ‘appicchomhī’ti vadanto ayuttaṃ akāsi.",
  "atk-s0502a0:2306_7": "Na hi sāṭakapaṭikkhepādimattena samaṇo nāma hotī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2307_0": "141.",
  "atk-s0502a0:2308_0": "“Na naggacariyā na jaṭā na paṅkā, nānāsakā thaṇḍilasāyikā vā;",
  "atk-s0502a0:2309_0": "Rajojallaṃ ukkuṭikappadhānaṃ, sodhenti maccaṃ avitiṇṇakaṅkha”nti.",
  "atk-s0502a0:2310_0": "Tattha nānāsakāti na anasakā,",
  "atk-s0502a0:2310_1": "bhattapaṭikkhepakāti attho.",
  "atk-s0502a0:2310_2": "Thaṇḍilasāyikāti bhūmisayanā.",
  "atk-s0502a0:2310_3": "Rajojallanti kaddamalepanākārena sarīre sannihitarajo.",
  "atk-s0502a0:2310_4": "Ukkuṭikappadhānanti ukkuṭikabhāvena āraddhavīriyaṃ.",
  "atk-s0502a0:2310_5": "Idaṃ vuttaṃ hoti –",
  "atk-s0502a0:2310_6": "yo hi macco “evaṃ ahaṃ lokanissaraṇasaṅkhātaṃ suddhiṃ pāpuṇissāmī”ti imesu naggacariyādīsu yaṃ kiñci samādāya vatteyya,",
  "atk-s0502a0:2310_7": "so kevalaṃ micchādassanañceva vaḍḍheyya,",
  "atk-s0502a0:2310_8": "kilamathassa ca bhāgī assa.",
  "atk-s0502a0:2310_9": "Na hi etāni susamādinnānipi aṭṭhavatthukāya kaṅkhāya avitiṇṇabhāvena avitiṇṇakaṅkhaṃ maccaṃ sodhentīti.",
  "atk-s0502a0:2311_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2312_0": "Bahubhaṇḍikabhikkhuvatthu aṭṭhamaṃ.",
  "atk-s0502a0:2313_0": "9. Santatimahāmattavatthu",
  "atk-s0502a0:2314_0": "Alaṅkato cepīti imaṃ dhammadesanaṃ satthā jetavane viharanto santatimahāmattaṃ ārabbha kathesi.",
  "atk-s0502a0:2315_0": "So hi ekasmiṃ kāle rañño pasenadikosalassa paccantaṃ kupitaṃ vūpasametvā āgato.",
  "atk-s0502a0:2315_1": "Athassa rājā tuṭṭho satta divasāni rajjaṃ datvā ekaṃ naccagītakusalaṃ itthiṃ adāsi.",
  "atk-s0502a0:2315_2": "So satta divasāni surāmadamatto hutvā sattame divase sabbālaṅkārapaṭimaṇḍito hatthikkhandhavaragato nhānatitthaṃ",
  "atk-s0502a0:2315_3": "gacchanto satthāraṃ piṇḍāya pavisantaṃ dvārantare disvā hatthikkhandhavaragatova sīsaṃ cāletvā vanditvā pakkāmi.",
  "atk-s0502a0:2315_4": "Satthā sitaṃ katvā “ko nu kho, bhante,",
  "atk-s0502a0:2315_5": "sitapātukaraṇe hetū”ti ānandattherena puṭṭho sitakāraṇaṃ ācikkhanto āha –",
  "atk-s0502a0:2315_6": "“passānanda,",
  "atk-s0502a0:2315_7": "santatimahāmattaṃ,",
  "atk-s0502a0:2315_8": "ajja sabbābharaṇapaṭimaṇḍitova mama santikaṃ āgantvā catuppadikagāthāvasāne arahattaṃ patvā sattatālamatte ākāse nisīditvā parinibbāyissatī”ti.",
  "atk-s0502a0:2315_9": "Mahājano therena saddhiṃ kathentassa satthu vacanaṃ assosi.",
  "atk-s0502a0:2315_10": "Tattha micchādiṭṭhikā cintayiṃsu –",
  "atk-s0502a0:2315_11": "“passatha samaṇassa gotamassa kiriyaṃ,",
  "atk-s0502a0:2315_12": "mukhappattameva bhāsati,",
  "atk-s0502a0:2315_13": "ajja kira esa evaṃ surāmadamatto yathālaṅkatova etassa santike dhammaṃ sutvā parinibbāyissati,",
  "atk-s0502a0:2315_14": "ajjeva taṃ musāvādena niggaṇhissāmā”ti.",
  "atk-s0502a0:2315_15": "Sammādiṭṭhikā cintesuṃ –",
  "atk-s0502a0:2315_16": "“aho buddhānaṃ mahānubhāvatā,",
  "atk-s0502a0:2315_17": "ajja buddhalīḷañceva santatimahāmattalīḷañca daṭṭhuṃ labhissāmā”ti.",
  "atk-s0502a0:2316_0": "Santatimahāmattopi nhānatitthe divasabhāgaṃ udakakīḷaṃ kīḷitvā uyyānaṃ gantvā āpānabhūmiyaṃ nisīdi.",
  "atk-s0502a0:2316_1": "Sāpi itthī raṅgamajjhaṃ otaritvā naccagītaṃ dassetuṃ ārabhi.",
  "atk-s0502a0:2316_2": "Tassā sarīralīḷāya dassanatthaṃ sattāhaṃ appāhāratāya taṃ divasaṃ naccagītaṃ dassayamānāya antokucchiyaṃ",
  "atk-s0502a0:2316_3": "satthakavātā samuṭṭhāya hadayamaṃsaṃ kantitvā agamaṃsu.",
  "atk-s0502a0:2316_4": "Sā taṅkhaṇaññeva mukhena ceva akkhīhi ca vivaṭehi kālamakāsi.",
  "atk-s0502a0:2316_5": "Santatimahāmatto “upadhāretha na”nti vatvā “niruddhā,",
  "atk-s0502a0:2316_6": "sāmī”ti ca vuttamatteyeva balavasokena abhibhūto taṅkhaṇaññevassa sattāhaṃ pītasurā tattakapāle udakabindu viya parikkhayaṃ agamāsi.",
  "atk-s0502a0:2316_7": "So “na me imaṃ sokaṃ aññe nibbāpetuṃ sakkhissanti aññatra tathāgatenā”ti balakāyaparivuto sāyanhasamaye satthu santikaṃ gantvā vanditvā evamāha – “bhante,",
  "atk-s0502a0:2316_8": "‘evarūpo me soko uppanno,",
  "atk-s0502a0:2316_9": "taṃ me tumhe nibbāpetuṃ sakkhissathā’ti āgatomhi,",
  "atk-s0502a0:2316_10": "paṭisaraṇaṃ me hothā”ti.",
  "atk-s0502a0:2316_11": "Atha naṃ satthā “sokaṃ nibbāpetuṃ samatthasseva santikaṃ āgatosi.",
  "atk-s0502a0:2316_12": "Imissā hi itthiyā imināva ākārena matakāle tava rodantassa paggharitaassūni catunnaṃ mahāsamuddānaṃ udakato atirekatarānī”ti vatvā imaṃ gāthamāha –",
  "atk-s0502a0:2317_0": "“Yaṃ pubbe taṃ visosehi, pacchā te māhu kiñcanaṃ;",
  "atk-s0502a0:2318_0": "Majjhe ce no gahessasi, upasanto carissasī”ti. ;",
  "atk-s0502a0:2319_0": "Gāthāpariyosāne santatimahāmatto arahattaṃ patvā attano āyusaṅkhāraṃ olokento tassa appavattanabhāvaṃ ñatvā satthāraṃ āha – “bhante,",
  "atk-s0502a0:2319_1": "parinibbānaṃ me anujānāthā”ti.",
  "atk-s0502a0:2319_2": "Satthā tena katakammaṃ jānantopi “musāvādena niggaṇhanatthaṃ sannipatitā micchādiṭṭhikā okāsaṃ na labhissanti,",
  "atk-s0502a0:2319_3": "‘buddhalīḷañceva santatimahāmattalīḷañca passissāmā’ti sannipatitā sammādiṭṭhikā iminā katakammaṃ sutvā",
  "atk-s0502a0:2319_4": "puññesu ādaraṃ karissantī”ti sallakkhetvā “tena hi tayā katakammaṃ mayhaṃ kathehi,",
  "atk-s0502a0:2319_5": "kathento ca bhūmiyaṃ ṭhito akathetvā sattatālamatte ākāse ṭhito kathehī”ti āha.",
  "atk-s0502a0:2319_6": "So “sādhu,",
  "atk-s0502a0:2319_7": "bhante”ti satthāraṃ vanditvā ekatālappamāṇaṃ uggamma orohitvā puna satthāraṃ vanditvā uggacchanto paṭipāṭiyā",
  "atk-s0502a0:2319_8": "sattatālappamāṇe ākāse pallaṅkena nisīditvā “suṇātha me, bhante,",
  "atk-s0502a0:2319_9": "pubbakamma”nti vatvā āha –",
  "atk-s0502a0:2320_0": "Ito ekanavutikappe vipassīsammāsambuddhakāle ahaṃ bandhumatinagare ekasmiṃ kule nibbattitvā cintesiṃ –",
  "atk-s0502a0:2320_1": "“kiṃ nu kho paresaṃ chedaṃ vā pīḷaṃ vā akaraṇakamma”nti upadhārento dhammaghosakakammaṃ disvā tato paṭṭhāya",
  "atk-s0502a0:2320_2": "taṃ kammaṃ karonto mahājanaṃ samādapetvā “puññāni karotha,",
  "atk-s0502a0:2320_3": "uposathadivasesu uposathaṃ samādiyatha,",
  "atk-s0502a0:2320_4": "dānaṃ detha,",
  "atk-s0502a0:2320_5": "dhammaṃ suṇātha,",
  "atk-s0502a0:2320_6": "buddharatanādīhi sadisaṃ aññaṃ nāma natthi,",
  "atk-s0502a0:2320_7": "tiṇṇaṃ ratanānaṃ sakkāraṃ karothā”ti ugghosento vicarāmi.",
  "atk-s0502a0:2320_8": "Tassa mayhaṃ saddaṃ sutvā buddhapitā bandhumatimahārājā maṃ pakkosāpetvā, “tāta,",
  "atk-s0502a0:2320_9": "kiṃ karonto vicarasī”ti pucchitvā, “deva,",
  "atk-s0502a0:2320_10": "tiṇṇaṃ ratanānaṃ guṇaṃ pakāsetvā mahājanaṃ puññakammesu samādapento vicarāmī”ti vutte,",
  "atk-s0502a0:2320_11": "“kattha nisinno vicarasī”ti maṃ pucchitvā “padasāva,",
  "atk-s0502a0:2320_12": "devā”ti mayā vutte, “tāta,",
  "atk-s0502a0:2320_13": "na tvaṃ evaṃ vicarituṃ arahasi,",
  "atk-s0502a0:2320_14": "imaṃ pupphadāmaṃ pilandhitvā assapiṭṭhe nisinnova vicarā”ti mayhaṃ muttādāmasadisaṃ pupphadāmaṃ datvā dantaṃ assaṃ adāsi.",
  "atk-s0502a0:2320_15": "Atha maṃ raññā dinnaparihārena tatheva ugghosetvā vicarantaṃ puna rājā pakkosāpetvā, “tāta,",
  "atk-s0502a0:2320_16": "kiṃ karonto vicarasī”ti pucchitvā “tadeva,",
  "atk-s0502a0:2320_17": "devā”ti vutte, “tāta,",
  "atk-s0502a0:2320_18": "assopi te nānucchaviko,",
  "atk-s0502a0:2320_19": "idha nisīditvā vicarā”ti catusindhavayuttarathaṃ adāsi.",
  "atk-s0502a0:2320_20": "Tatiyavārepi me rājā saddaṃ sutvā pakkosāpetvā, “tāta,",
  "atk-s0502a0:2320_21": "kiṃ karonto vicarasī”ti pucchitvā “tadeva,",
  "atk-s0502a0:2320_22": "devā”ti vutte, “tāta,",
  "atk-s0502a0:2320_23": "rathopi te nānucchaviko”ti mayhaṃ mahantaṃ bhogakkhandhaṃ mahāpasādhanañca datvā ekañca hatthiṃ adāsi.",
  "atk-s0502a0:2320_24": "Svāhaṃ sabbābharaṇapaṭimaṇḍito hatthikkhandhe nisinno asīti vassasahassāni dhammaghosakakammaṃ akāsiṃ,",
  "atk-s0502a0:2320_25": "tassa me ettakaṃ kālaṃ kāyato candanagandho vāyati,",
  "atk-s0502a0:2320_26": "mukhato uppalagandho vāyati.",
  "atk-s0502a0:2320_27": "Idaṃ mayā katakammanti.",
  "atk-s0502a0:2321_0": "Evaṃ so attano pubbakammaṃ kathetvā ākāse nisinnova tejodhātuṃ samāpajjitvā parinibbāyi.",
  "atk-s0502a0:2321_1": "Sarīre aggijālā uṭṭhahitvā maṃsalohitaṃ jhāpesi,",
  "atk-s0502a0:2321_2": "sumanapupphāni viya dhātuyo avasissiṃsu.",
  "atk-s0502a0:2321_3": "Satthā suddhavatthaṃ pasāresi,",
  "atk-s0502a0:2321_4": "dhātuyo tattha patiṃsu.",
  "atk-s0502a0:2321_5": "Tā patte pakkhipitvā catumahāpathe thūpaṃ kāresi “mahājano vanditvā puññabhāgī bhavissatī”ti.",
  "atk-s0502a0:2321_6": "Bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:2321_7": "santatimahāmatto gāthāvasāne arahattaṃ patvā alaṅkatapaṭiyattoyeva ākāse nisīditvā parinibbuto,",
  "atk-s0502a0:2321_8": "kiṃ nu kho etaṃ ‘samaṇo’ti vattuṃ vaṭṭati udāhu brāhmaṇo”ti.",
  "atk-s0502a0:2321_9": "Satthā āgantvā “kāya nuttha,",
  "atk-s0502a0:2321_10": "bhikkhave,",
  "atk-s0502a0:2321_11": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:2321_12": "“bhikkhave,",
  "atk-s0502a0:2321_13": "mama puttaṃ ‘samaṇo’tipi vattuṃ vaṭṭati,",
  "atk-s0502a0:2321_14": "‘brāhmaṇo’tipi vattuṃ vaṭṭatiyevā”ti vatvā dhammaṃ desento imaṃ gāthamāha –",
  "atk-s0502a0:2322_0": "142.",
  "atk-s0502a0:2323_0": "Alaṅkato cepi samaṃ careyya,",
  "atk-s0502a0:2324_0": "Santo danto niyato brahmacārī;",
  "atk-s0502a0:2325_0": "Sabbesu bhūtesu nidhāya daṇḍaṃ,",
  "atk-s0502a0:2326_0": "So brāhmaṇo so samaṇo sa bhikkhū”ti.",
  "atk-s0502a0:2327_0": "Tattha alaṅkatoti vatthābharaṇehi paṭimaṇḍito.",
  "atk-s0502a0:2327_1": "Tassattho –",
  "atk-s0502a0:2327_2": "vatthālaṅkārādīhi alaṅkato cepi puggalo kāyādīhi samaṃ careyya,",
  "atk-s0502a0:2327_3": "rāgādivūpasamena santo indriyadamanena danto catumagganiyamena niyato seṭṭhacariyāya brahmacārī kāyadaṇḍādīnaṃ",
  "atk-s0502a0:2327_4": "oropitatāya sabbesu bhūtesu nidhāya daṇḍaṃ.",
  "atk-s0502a0:2327_5": "So evarūpo bāhitapāpattā brāhmaṇotipi samitapāpattā samaṇotipi bhinnakilesattā bhikkhūtipi vattabboyevāti.",
  "atk-s0502a0:2328_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2329_0": "Santatimahāmattavatthu navamaṃ.",
  "atk-s0502a0:2330_0": "10. Pilotikatissattheravatthu",
  "atk-s0502a0:2331_0": "Hirīnisedhoti imaṃ dhammadesanaṃ satthā jetavane viharanto pilotikattheraṃ ārabbha kathesi.",
  "atk-s0502a0:2332_0": "Ekasmiñhi samaye ānandatthero ekaṃ pilotikakhaṇḍanivatthaṃ kapālaṃ ādāya bhikkhāya carantaṃ dārakaṃ disvā",
  "atk-s0502a0:2332_1": "“kiṃ te evaṃ vicaritvā jīvanato pabbajjā na uttaritarā”ti vatvā, “bhante,",
  "atk-s0502a0:2332_2": "ko maṃ pabbājessatī”ti vutte “ahaṃ pabbājessāmī”ti taṃ ādāya gantvā sahatthā nhāpetvā kammaṭṭhānaṃ datvā pabbājesi.",
  "atk-s0502a0:2332_3": "Tañca pana nivatthapilotikakhaṇḍaṃ pasāretvā olokento parissāvanakaraṇamattampi gayhūpagaṃ kañci padesaṃ",
  "atk-s0502a0:2332_4": "adisvā kapālena saddhiṃ ekissā rukkhasākhāya ṭhapesi.",
  "atk-s0502a0:2332_5": "So pabbajitvā laddhūpasampado buddhānaṃ uppannalābhasakkāraṃ paribhuñjamāno mahagghāni cīvarāni acchādetvā",
  "atk-s0502a0:2332_6": "vicaranto thūlasarīro hutvā ukkaṇṭhitvā “kiṃ me janassa saddhādeyyaṃ nivāsetvā vicaraṇena,",
  "atk-s0502a0:2332_7": "attano pilotikameva nivāsessāmī”ti taṃ ṭhānaṃ gantvā pilotikaṃ gahetvā “ahirika nillajja evarūpānaṃ vatthānaṃ",
  "atk-s0502a0:2332_8": "acchādanaṭṭhānaṃ pahāya imaṃ pilotikakhaṇḍaṃ nivāsetvā kapālahattho bhikkhāya carituṃ gacchasī”ti taṃ",
  "atk-s0502a0:2332_9": "ārammaṇaṃ katvā attanāva attānaṃ ovadi,",
  "atk-s0502a0:2332_10": "ovadantasseva panassa cittaṃ sannisīdi.",
  "atk-s0502a0:2332_11": "So taṃ pilotikaṃ tattheva paṭisāmetvā nivattitvā vihārameva gato.",
  "atk-s0502a0:2332_12": "So katipāhaccayena punapi ukkaṇṭhitvā tatheva vatvā nivatti,",
  "atk-s0502a0:2332_13": "punapi tathevāti.",
  "atk-s0502a0:2332_14": "Taṃ evaṃ aparāparaṃ vicarantaṃ disvā bhikkhū “kahaṃ, āvuso,",
  "atk-s0502a0:2332_15": "gacchasī”ti pucchanti.",
  "atk-s0502a0:2332_16": "So “ācariyassa santikaṃ gacchāmāvuso”ti vatvā eteneva nīhārena attano pilotikakhaṇḍameva ārammaṇaṃ katvā",
  "atk-s0502a0:2332_17": "attānaṃ nisedhetvā katipāheneva arahattaṃ pāpuṇi.",
  "atk-s0502a0:2332_18": "Bhikkhū āhaṃsu – “kiṃ, āvuso,",
  "atk-s0502a0:2332_19": "na dāni ācariyassa santikaṃ gacchasi,",
  "atk-s0502a0:2332_20": "nanu ayaṃ te vicaraṇamaggo”ti. Āvuso,",
  "atk-s0502a0:2332_21": "ācariyena saddhiṃ saṃsagge sati gatomhi,",
  "atk-s0502a0:2332_22": "idāni pana me chinno saṃsaggo,",
  "atk-s0502a0:2332_23": "tenassa santikaṃ na gacchāmīti.",
  "atk-s0502a0:2332_24": "Bhikkhū tathāgatassa ārocesuṃ – “bhante,",
  "atk-s0502a0:2332_25": "pilotikatthero aññaṃ byākarotī”ti. Kimāha,",
  "atk-s0502a0:2332_26": "bhikkhaveti?",
  "atk-s0502a0:2332_27": "Idaṃ nāma, bhanteti.",
  "atk-s0502a0:2332_28": "Taṃ sutvā satthā “āma,",
  "atk-s0502a0:2332_29": "bhikkhave,",
  "atk-s0502a0:2332_30": "mama putto saṃsagge sati ācariyassa santikaṃ gato,",
  "atk-s0502a0:2332_31": "idāni panassa saṃsaggo chinno,",
  "atk-s0502a0:2332_32": "attanāva attānaṃ nisedhetvā arahattaṃ patto”ti vatvā imā gāthā abhāsi –",
  "atk-s0502a0:2333_0": "143.",
  "atk-s0502a0:2334_0": "“Hirīnisedho puriso, koci lokasmiṃ vijjati;",
  "atk-s0502a0:2335_0": "Yo niddaṃ apabodheti, asso bhadro kasāmiva.",
  "atk-s0502a0:2336_0": "144.",
  "atk-s0502a0:2337_0": "“Asso yathā bhadro kasāniviṭṭho,",
  "atk-s0502a0:2338_0": "Ātāpino saṃvegino bhavātha;",
  "atk-s0502a0:2339_0": "Saddhāya sīlena ca vīriyena ca,",
  "atk-s0502a0:2340_0": "Samādhinā dhammavinicchayena ca;",
  "atk-s0502a0:2341_0": "Sampannavijjācaraṇā patissatā,",
  "atk-s0502a0:2342_0": "Jahissatha dukkhamidaṃ anappaka”nti.",
  "atk-s0502a0:2343_0": "Tattha anto uppannaṃ akusalavitakkaṃ hiriyā nisedhetīti hirīnisedho.",
  "atk-s0502a0:2343_1": "Koci lokasminti evarūpo puggalo dullabho,",
  "atk-s0502a0:2343_2": "kocideva lokasmiṃ vijjati.",
  "atk-s0502a0:2343_3": "Yo niddanti appamatto samaṇadhammaṃ karonto attano uppannaṃ niddaṃ apaharanto bujjhatīti apabodheti.",
  "atk-s0502a0:2343_4": "Kasāmivāti yathā bhadro asso attani patamānaṃ kasaṃ apaharati,",
  "atk-s0502a0:2343_5": "attani patituṃ na deti.",
  "atk-s0502a0:2343_6": "Yo evaṃ niddaṃ apabodheti,",
  "atk-s0502a0:2343_7": "so dullabhoti attho.",
  "atk-s0502a0:2344_0": "Dutiyagāthāya ayaṃ saṅkhepattho –",
  "atk-s0502a0:2344_1": "“bhikkhave,",
  "atk-s0502a0:2344_2": "yathā bhadro asso pamādamāgamma kasāya niviṭṭho,",
  "atk-s0502a0:2344_3": "ahampi nāma kasāya pahaṭo”ti aparabhāge ātappaṃ karoti,",
  "atk-s0502a0:2344_4": "evaṃ tumhepi ātāpino saṃvegino bhavatha,",
  "atk-s0502a0:2344_5": "evaṃbhūtā lokiyalokuttarāya duvidhāya saddhāya ca catupārisuddhisīlena ca kāyikacetasikavīriyena ca aṭṭhasamāpattisamādhinā",
  "atk-s0502a0:2344_6": "ca kāraṇākāraṇajānanalakkhaṇena dhammavinicchayena ca samannāgatā hutvā tissannaṃ vā aṭṭhannaṃ vā vijjānaṃ,",
  "atk-s0502a0:2344_7": "pañcadasannañca caraṇānaṃ sampattiyā sampannavijjācaraṇā.",
  "atk-s0502a0:2344_8": "Upaṭṭhitasatitāya patissatā hutvā idaṃ anappakaṃ vaṭṭadukkhaṃ pajahissathāti.",
  "atk-s0502a0:2345_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2346_0": "Pilotikatissattheravatthu dasamaṃ.",
  "atk-s0502a0:2347_0": "11. Sukhasāmaṇeravatthu",
  "atk-s0502a0:2348_0": "Udakañhi nayantīti imaṃ dhammadesanaṃ satthā jetavane viharanto sukhasāmaṇeraṃ ārabbha kathesi.",
  "atk-s0502a0:2349_0": "Atītasmiñhi bārāṇasiseṭṭhino gandhakumāro nāma putto ahosi.",
  "atk-s0502a0:2349_1": "Rājā tassa pitari kālakate taṃ pakkosāpetvā samassāsetvā mahantena sakkārena tasseva seṭṭhiṭṭhānaṃ adāsi.",
  "atk-s0502a0:2349_2": "So tato paṭṭhāya gandhaseṭṭhīti paññāyi.",
  "atk-s0502a0:2349_3": "Athassa bhaṇḍāgāriko dhanagabbhadvāraṃ vivaritvā, “sāmi,",
  "atk-s0502a0:2349_4": "idaṃ te ettakaṃ pitu dhanaṃ,",
  "atk-s0502a0:2349_5": "ettakaṃ pitāmahādīna”nti nīharitvā dassesi.",
  "atk-s0502a0:2349_6": "So taṃ dhanarāsiṃ oloketvā āha –",
  "atk-s0502a0:2349_7": "“kiṃ pana te imaṃ dhanaṃ gahetvā na gamiṃsū”ti. “Sāmi,",
  "atk-s0502a0:2349_8": "dhanaṃ gahetvā gatā nāma natthi.",
  "atk-s0502a0:2349_9": "Attanā kataṃ kusalākusalameva hi ādāya sattā gacchantī”ti.",
  "atk-s0502a0:2349_10": "So cintesi –",
  "atk-s0502a0:2349_11": "“te bālatāya dhanaṃ saṇṭhāpetvā pahāya gatā,",
  "atk-s0502a0:2349_12": "ahaṃ panetaṃ gahetvāva gamissāmī”ti.",
  "atk-s0502a0:2349_13": "Evaṃ pana cintento “dānaṃ vā dassāmi,",
  "atk-s0502a0:2349_14": "pūjaṃ vā karissāmī”ti acintetvā “idaṃ sabbaṃ khāditvāva gamissāmī”ti cintesi.",
  "atk-s0502a0:2349_15": "So satasahassaṃ vissajjetvā phalikamayaṃ nhānakoṭṭhakaṃ kāresi,",
  "atk-s0502a0:2349_16": "satasahassaṃ datvā phalikamayameva nhānaphalakaṃ,",
  "atk-s0502a0:2349_17": "satasahassaṃ datvā nisīdanapallaṅkaṃ,",
  "atk-s0502a0:2349_18": "satasahassaṃ datvā bhojanapātiṃ,",
  "atk-s0502a0:2349_19": "satasahassameva datvā bhojanaṭṭhāne maṇḍapaṃ kārāpesi,",
  "atk-s0502a0:2349_20": "satasahassaṃ datvā bhojanapātiyā āsittakūpadhānaṃ kāresi,",
  "atk-s0502a0:2349_21": "satasahasseneva gehe sīhapañjaraṃ saṇṭhāpesi,",
  "atk-s0502a0:2349_22": "attano pātarāsatthāya sahassaṃ adāsi,",
  "atk-s0502a0:2349_23": "sāyamāsatthāyapi sahassameva.",
  "atk-s0502a0:2349_24": "Puṇṇamadivase pana bhojanatthāya satasahassaṃ dāpesi,",
  "atk-s0502a0:2349_25": "taṃ bhattaṃ bhuñjanadivase satasahassaṃ vissajjetvā nagaraṃ alaṅkaritvā bheriṃ carāpesi –",
  "atk-s0502a0:2349_26": "“gandhaseṭṭhissa kira bhattabhuñjanākāraṃ olokentū”ti.",
  "atk-s0502a0:2350_0": "Mahājano mañcātimañce bandhitvā sannipati.",
  "atk-s0502a0:2350_1": "Sopi satasahassagghanake nhānakoṭṭhake satasahassagghanake phalake nisīditvā soḷasahi gandhodakaghaṭehi",
  "atk-s0502a0:2350_2": "nhatvā taṃ sīhapañjaraṃ vivaritvā tasmiṃ pallaṅke nisīdi.",
  "atk-s0502a0:2350_3": "Athassa tasmiṃ āsittakūpadhāne taṃ pātiṃ ṭhapetvā satasahassagghanakaṃ bhojanaṃ vaḍḍhesuṃ.",
  "atk-s0502a0:2350_4": "So nāṭakaparivuto evarūpāya sampattiyā taṃ bhojanaṃ bhuñjati.",
  "atk-s0502a0:2350_5": "Aparena samayena eko gāmikamanusso attano paribbayāharaṇatthaṃ dāruādīni yānake pakkhipitvā nagaraṃ gantvā sahāyakassa gehe nivāsaṃ gaṇhi.",
  "atk-s0502a0:2350_6": "Tadā pana puṇṇamadivaso hoti.",
  "atk-s0502a0:2350_7": "“Gandhaseṭṭhino bhuñjanalīḷaṃ olokentū”ti nagare bheriṃ carāpesi.",
  "atk-s0502a0:2350_8": "Atha naṃ sahāyako āha – “samma,",
  "atk-s0502a0:2350_9": "gandhaseṭṭhino te bhuñjanalīḷaṃ diṭṭhapubba”nti.",
  "atk-s0502a0:2350_10": "“Na diṭṭhapubbaṃ, sammā”ti.",
  "atk-s0502a0:2350_11": "“Tena hi ehi, gacchāma,",
  "atk-s0502a0:2350_12": "ayaṃ nagare bherī carati,",
  "atk-s0502a0:2350_13": "etassa mahāsampattiṃ passāmā”ti nagaravāsī janapadavāsiṃ gahetvā agamāsi.",
  "atk-s0502a0:2350_14": "Mahājanopi mañcātimañce abhiruhitvā passati.",
  "atk-s0502a0:2350_15": "Gāmavāsī bhattagandhaṃ ghāyitvāva nagaravāsiṃ āha –",
  "atk-s0502a0:2350_16": "“mayhaṃ etāya pātiyā bhattapiṇḍe pipāsā jātā”ti. Samma,",
  "atk-s0502a0:2350_17": "mā etaṃ patthayi,",
  "atk-s0502a0:2350_18": "na sakkā laddhunti. Samma,",
  "atk-s0502a0:2350_19": "alabhanto na jīvissāmīti.",
  "atk-s0502a0:2350_20": "So taṃ paṭibāhituṃ asakkonto parisapariyante ṭhatvā “paṇamāmi te,",
  "atk-s0502a0:2350_21": "sāmī”ti tikkhattuṃ mahāsaddaṃ nicchāretvā “ko eso”ti vutte ahaṃ, sāmīti.",
  "atk-s0502a0:2350_22": "“Kimeta”nti.",
  "atk-s0502a0:2350_23": "“Ayaṃ eko gāmavāsī tumhākaṃ pātiyaṃ bhattapiṇḍe pipāsaṃ upādesi,",
  "atk-s0502a0:2350_24": "ekaṃ bhattapiṇḍaṃ dāpethā”ti.",
  "atk-s0502a0:2350_25": "“Na sakkā laddhu”nti. “Kiṃ, samma,",
  "atk-s0502a0:2350_26": "sutaṃ te”ti?",
  "atk-s0502a0:2350_27": "“Sutaṃ me,",
  "atk-s0502a0:2350_28": "apica labhanto jīvissāmi,",
  "atk-s0502a0:2350_29": "alabhantassa me maraṇaṃ bhavissatī”ti.",
  "atk-s0502a0:2350_30": "So punapi viravi –",
  "atk-s0502a0:2350_31": "“ayaṃ kira, sāmi,",
  "atk-s0502a0:2350_32": "alabhanto marissati,",
  "atk-s0502a0:2350_33": "jīvitamassa dethā”ti.",
  "atk-s0502a0:2350_34": "Ambho bhattapiṇḍo nāma satampi agghati,",
  "atk-s0502a0:2350_35": "satadvayampi agghati.",
  "atk-s0502a0:2350_36": "Yo yo yācati,",
  "atk-s0502a0:2350_37": "tassa tassa dadamāno ahaṃ kiṃ bhuñjissāmīti? Sāmi,",
  "atk-s0502a0:2350_38": "ayaṃ alabhanto marissati,",
  "atk-s0502a0:2350_39": "jīvitamassa dethāti.",
  "atk-s0502a0:2350_40": "Na sakkāva mudhā laddhuṃ,",
  "atk-s0502a0:2350_41": "yadi pana alabhanto na jīvati,",
  "atk-s0502a0:2350_42": "tīṇi saṃvaccharāni mama gehe bhatiṃ karotu,",
  "atk-s0502a0:2350_43": "evamassa bhattapātiṃ dāpessāmīti.",
  "atk-s0502a0:2350_44": "Gāmavāsī taṃ sutvā “evaṃ hotu,",
  "atk-s0502a0:2350_45": "sammā”ti sahāyakaṃ vatvā puttadāraṃ pahāya “bhattapātiatthāya tīṇi saṃvaccharāni bhatiṃ karissāmī”ti seṭṭhissa gehaṃ pāvisi.",
  "atk-s0502a0:2350_46": "So bhatiṃ karonto sabbakiccāni sakkaccaṃ akāsi.",
  "atk-s0502a0:2350_47": "Gehe vā araññe vā rattiṃ vā divā vā sabbāni kattabbakammāni katāneva paññāyiṃsu.",
  "atk-s0502a0:2350_48": "“Bhattabhatiko”ti ca vutte sakalanagarepi paññāyi.",
  "atk-s0502a0:2350_49": "Athassa divase paripuṇṇe bhattaveyyāvaṭiko “bhattabhatikassa, sāmi,",
  "atk-s0502a0:2350_50": "divaso puṇṇo,",
  "atk-s0502a0:2350_51": "dukkaraṃ tena kataṃ tīṇi saṃvaccharāni bhatiṃ karontena,",
  "atk-s0502a0:2350_52": "ekampi kammaṃ na kopitapubba”nti āha.",
  "atk-s0502a0:2351_0": "Athassa seṭṭhi attano sāyapātarāsatthāya dve sahassāni,",
  "atk-s0502a0:2351_1": "tassa pātarāsatthāya sahassanti tīṇi sahassāni dāpetvā āha –",
  "atk-s0502a0:2351_2": "“ajja mayhaṃ kattabbaṃ parihāraṃ tasseva karothā”ti.",
  "atk-s0502a0:2351_3": "Vatvā ca pana ṭhapetvā ekaṃ cintāmaṇiṃ nāma piyabhariyaṃ avasesajanampi “ajja tameva parivārethā”ti vatvā sabbasampattiṃ tassa niyyādesi.",
  "atk-s0502a0:2351_4": "So seṭṭhino nhānodakena tasseva koṭṭhake tasmiṃ phalake nisinno nhatvā tasseva nivāsanasāṭake nivāsetvā tasseva pallaṅke nisīdi.",
  "atk-s0502a0:2351_5": "Seṭṭhipi nagare bheriṃ carāpesi –",
  "atk-s0502a0:2351_6": "“bhattabhatiko gandhaseṭṭhissa gehe tīṇi saṃvaccharāni bhatiṃ katvā pātiṃ labhi,",
  "atk-s0502a0:2351_7": "tassa bhuñjanasampattiṃ olokentū”ti.",
  "atk-s0502a0:2351_8": "Mahājano mañcātimañce abhiruhitvā passati,",
  "atk-s0502a0:2351_9": "gāmavāsissa olokitolokitaṭṭhānaṃ kampanākārappattaṃ ahosi.",
  "atk-s0502a0:2351_10": "Nāṭakā parivāretvā aṭṭhasuṃ,",
  "atk-s0502a0:2351_11": "tassa purato bhattapātiṃ vaḍḍhetvā ṭhapayiṃsu.",
  "atk-s0502a0:2351_12": "Athassa hatthadhovanavelāya gandhamādane eko paccekabuddho sattame divase samāpattito vuṭṭhāya “kattha",
  "atk-s0502a0:2351_13": "nu kho ajja bhikkhācāratthāya gacchāmī”ti upadhārento bhattabhatikaṃ addasa.",
  "atk-s0502a0:2351_14": "Atha so “ayaṃ tīṇi saṃvaccharāni bhatiṃ katvā bhattapātiṃ labhi,",
  "atk-s0502a0:2351_15": "atthi nu kho etassa saddhā,",
  "atk-s0502a0:2351_16": "natthī”ti upadhārento “atthī”ti ñatvā “saddhāpi ekacce saṅgahaṃ kātuṃ na sakkonti,",
  "atk-s0502a0:2351_17": "sakkhissati nu kho me saṅgahaṃ kātu”nti cintetvā “sakkhissati ceva mama ca saṅgahakaraṇaṃ nissāya mahāsampattiṃ",
  "atk-s0502a0:2351_18": "labhissatī”ti ñatvā cīvaraṃ pārupitvā pattamādāya vehāsaṃ abbhuggantvā parisantarena gantvā tassa purato",
  "atk-s0502a0:2351_19": "ṭhitameva attānaṃ dassesi.",
  "atk-s0502a0:2352_0": "So paccekabuddhaṃ disvā cintesi –",
  "atk-s0502a0:2352_1": "“ahaṃ pubbe adinnabhāvena ekissā bhattapātiyā atthāya tīṇi saṃvaccharāni paragehe bhatiṃ akāsiṃ,",
  "atk-s0502a0:2352_2": "idāni me idaṃ bhattaṃ ekaṃ rattindivaṃ rakkheyya,",
  "atk-s0502a0:2352_3": "sace pana naṃ ayyassa dassāmi,",
  "atk-s0502a0:2352_4": "anekānipi kappakoṭisahassāni rakkhissati,",
  "atk-s0502a0:2352_5": "ayyasseva naṃ dassāmī”ti.",
  "atk-s0502a0:2352_6": "So tīṇi saṃvaccharāni bhatiṃ katvā laddhabhattapātito ekapiṇḍampi mukhe aṭṭhapetvā taṇhaṃ vinodetvā sayameva",
  "atk-s0502a0:2352_7": "pātiṃ ukkhipitvā paccekabuddhassa santikaṃ gantvā pātiṃ aññassa hatthe datvā pañcapatiṭṭhitena vanditvā",
  "atk-s0502a0:2352_8": "pātiṃ vāmahatthena gahetvā dakkhiṇahatthena tassa patte bhattaṃ ākiri.",
  "atk-s0502a0:2352_9": "Paccekabuddho bhattassa upaḍḍhasesakāle pattaṃ hatthena pidahi.",
  "atk-s0502a0:2352_10": "Atha naṃ so āha – “bhante,",
  "atk-s0502a0:2352_11": "ekova paṭiviso na sakkā dvidhā kātuṃ,",
  "atk-s0502a0:2352_12": "mā maṃ idhalokena saṅgaṇhatha,",
  "atk-s0502a0:2352_13": "paralokena saṅgahameva karotha,",
  "atk-s0502a0:2352_14": "sāvasesaṃ akatvā niravasesameva dassāmī”ti.",
  "atk-s0502a0:2352_15": "Attano hi thokampi anavasesetvā dinnaṃ niravasesadānaṃ nāma,",
  "atk-s0502a0:2352_16": "taṃ mahapphalaṃ hoti.",
  "atk-s0502a0:2352_17": "So tathā karonto sabbaṃ datvā puna vanditvā āha – “bhante,",
  "atk-s0502a0:2352_18": "ekaṃ bhattapātiṃ nissāya tīṇi saṃvaccharāni me paragehe bhatiṃ karontena dukkhaṃ anubhūtaṃ,",
  "atk-s0502a0:2352_19": "idāni me nibbattanibbattaṭṭhāne sukhameva hotu,",
  "atk-s0502a0:2352_20": "tumhehi diṭṭhadhammasseva bhāgī assa”nti.",
  "atk-s0502a0:2352_21": "Paccekabuddho “evaṃ hotu,",
  "atk-s0502a0:2352_22": "cintāmaṇi viya te sabbakāmadado manosaṅkappā puṇṇacando viya pūrentū”ti anumodanaṃ karonto –",
  "atk-s0502a0:2353_0": "“Icchitaṃ patthitaṃ tuyhaṃ, sabbameva samijjhatu;",
  "atk-s0502a0:2354_0": "Sabbe pūrentu saṅkappā, cando pannaraso yathā.",
  "atk-s0502a0:2355_0": "“Icchitaṃ patthikaṃ tuyhaṃ, khippameva samijjhatu;",
  "atk-s0502a0:2356_0": "Sabbe pūrentu saṅkappā, maṇi jotiraso yathā”ti. –",
  "atk-s0502a0:2357_0": "Vatvā “ayaṃ mahājano yāva gandhamādanapabbatagamanā maṃ passanto tiṭṭhatū”ti adhiṭṭhāya ākāsena gandhamādanaṃ agamāsi.",
  "atk-s0502a0:2358_0": "Mahājanopi naṃ passantova aṭṭhāsi.",
  "atk-s0502a0:2358_1": "So tattha gantvā taṃ piṇḍapātaṃ pañcasatānaṃ paccekabuddhānaṃ vibhajitvā adāsi.",
  "atk-s0502a0:2358_2": "Sabbe attano pahonakaṃ gaṇhiṃsu.",
  "atk-s0502a0:2358_3": "“Appo piṇḍapāto kathaṃ pahosī”ti na cintetabbaṃ.",
  "atk-s0502a0:2358_4": "Cattāri hi acinteyyāni vuttāni,",
  "atk-s0502a0:2358_5": "tatrāyaṃ paccekabuddhavisayoti.",
  "atk-s0502a0:2358_6": "Mahājano paccekabuddhānaṃ piṇḍapātaṃ vibhajitvā diyyamānaṃ disvā sādhukārasahassāni pavattesi,",
  "atk-s0502a0:2358_7": "asanisatanipākasaddo viya ahosi.",
  "atk-s0502a0:2358_8": "Taṃ sutvā gandhaseṭṭhi cintesi –",
  "atk-s0502a0:2358_9": "“bhattabhatiko mayā dinnasampattiṃ dhāretuṃ nāsakkhi maññe,",
  "atk-s0502a0:2358_10": "tenāyaṃ mahājano parihāsaṃ karonto sannipatito nadatī”ti.",
  "atk-s0502a0:2358_11": "So tappavattijānanatthaṃ manusse pesesi.",
  "atk-s0502a0:2358_12": "Te āgantvā “sampattidhārakā nāma, sāmi,",
  "atk-s0502a0:2358_13": "evaṃ hontū”ti vatvā taṃ pavattiṃ ārocesuṃ.",
  "atk-s0502a0:2358_14": "Seṭṭhi taṃ sutvāva pañcavaṇṇāya pītiyā phuṭṭhasarīro hutvā “aho dukkaraṃ tena kataṃ,",
  "atk-s0502a0:2358_15": "ahaṃ ettakaṃ kālaṃ evarūpāya sampattiyā ṭhito kiñci dātuṃ nāsakkhi”nti taṃ pakkosāpetvā “saccaṃ kira tayā idaṃ nāma kata”nti pucchitvā “āma,",
  "atk-s0502a0:2358_16": "sāmī”ti vutte, “handa,",
  "atk-s0502a0:2358_17": "sahassaṃ gahetvā tava dāne mayhampi pattiṃ dehī”ti āha.",
  "atk-s0502a0:2358_18": "So tathā akāsi.",
  "atk-s0502a0:2358_19": "Seṭṭhipissa sabbaṃ attano santakaṃ majjhe bhinditvā adāsi.",
  "atk-s0502a0:2359_0": "Catasso hi sampadā nāma –",
  "atk-s0502a0:2359_1": "vatthusampadā,",
  "atk-s0502a0:2359_2": "paccayasampadā,",
  "atk-s0502a0:2359_3": "cetanāsampadā,",
  "atk-s0502a0:2359_4": "guṇātirekasampadāti.",
  "atk-s0502a0:2359_5": "Tattha nirodhasamāpattiraho arahā vā anāgāmī vā dakkhiṇeyyo vatthusampadā nāma.",
  "atk-s0502a0:2359_6": "Paccayānaṃ dhammena samena uppatti paccayasampadā nāma.",
  "atk-s0502a0:2359_7": "Dānato pubbe dānakāle pacchā bhāgeti tīsu kālesu cetanāya somanassasahagatañāṇasampayuttabhāvo cetanāsampadā nāma.",
  "atk-s0502a0:2359_8": "Dakkhiṇeyyassa samāpattito vuṭṭhitabhāvo guṇātirekasampadā nāmāti.",
  "atk-s0502a0:2359_9": "Imassa ca khīṇāsavo paccekabuddho dakkhiṇeyyā,",
  "atk-s0502a0:2359_10": "bhatiṃ katvā laddhabhāvena paccayo dhammato uppanno,",
  "atk-s0502a0:2359_11": "tīsu kālesu parisuddhā cetanā,",
  "atk-s0502a0:2359_12": "samāpattito vuṭṭhitamatto paccekabuddho guṇātirekoti catassopi sampadā nipphannā.",
  "atk-s0502a0:2359_13": "Etāsaṃ ānubhāvena diṭṭheva dhamme mahāsampattiṃ pāpuṇanti.",
  "atk-s0502a0:2359_14": "Tasmā so seṭṭhino santikā sampattiṃ labhi.",
  "atk-s0502a0:2359_15": "Aparabhāge ca rājāpi iminā katakammaṃ sutvā taṃ pakkosāpetvā sahassaṃ datvā pattiṃ gahetvā tuṭṭhamānaso",
  "atk-s0502a0:2359_16": "mahantaṃ bhogakkhandhaṃ datvā seṭṭhiṭṭhānaṃ adāsi.",
  "atk-s0502a0:2359_17": "Bhattabhatikaseṭṭhītissa nāmaṃ akāsi.",
  "atk-s0502a0:2359_18": "So gandhaseṭṭhinā saddhiṃ sahāyo hutvā ekato khādanto pivanto yāvatāyukaṃ ṭhatvā tato cuto devaloke nibbattitvā",
  "atk-s0502a0:2359_19": "ekaṃ buddhantaraṃ dibbasampattiṃ anubhavitvā imasmiṃ buddhuppāde sāvatthiyaṃ sāriputtattherassūpaṭṭhākakule",
  "atk-s0502a0:2359_20": "paṭisandhiṃ gaṇhi.",
  "atk-s0502a0:2359_21": "Athassa mātā laddhagabbhaparihārā katipāhaccayena “aho vatāhaṃ pañcasatehi bhikkhūhi saddhiṃ sāriputtattherassa",
  "atk-s0502a0:2359_22": "satarasabhojanaṃ datvā kāsāyavatthanivatthā suvaṇṇasarakaṃ ādāya āsanapariyante nisinnā tesaṃ bhikkhūnaṃ",
  "atk-s0502a0:2359_23": "ucchiṭṭhāvasesakaṃ paribhuñjeyya”nti dohaḷinī hutvā tatheva katvā dohaḷaṃ paṭivinodesi.",
  "atk-s0502a0:2359_24": "Sā sesamaṅgalesupi tathārūpameva dānaṃ datvā puttaṃ vijāyitvā nāmaggahaṇadivase “puttassa me, bhante,",
  "atk-s0502a0:2359_25": "sikkhāpadāni dethā”ti theraṃ āha.",
  "atk-s0502a0:2359_26": "Thero “kimassa nāma”nti pucchi. “Bhante,",
  "atk-s0502a0:2359_27": "puttassa me paṭisandhiggahaṇato paṭṭhāya imasmiṃ gehe kassaci dukkhaṃ nāma na bhūtapubbaṃ,",
  "atk-s0502a0:2359_28": "tenevassa sukhakumāroti nāmaṃ bhavissatī”ti vutte tadevassa nāmaṃ gahetvā sikkhāpadāni adāsi.",
  "atk-s0502a0:2360_0": "Tadā evañcassa mātu “nāhaṃ mama puttassa ajjhāsayaṃ bhindissāmī”ti cittaṃ uppajji.",
  "atk-s0502a0:2360_1": "Sā tassa kaṇṇavijjhanamaṅgalādīsupi tatheva dānaṃ adāsi.",
  "atk-s0502a0:2360_2": "Kumāropi sattavassikakāle “icchāmahaṃ, amma,",
  "atk-s0502a0:2360_3": "therassa santike pabbajitu”nti āha.",
  "atk-s0502a0:2360_4": "Sā “sādhu, tāta,",
  "atk-s0502a0:2360_5": "nāhaṃ tava ajjhāsayaṃ bhindissāmī”ti theraṃ nimantetvā bhojetvā, “bhante,",
  "atk-s0502a0:2360_6": "putto me pabbajituṃ icchati,",
  "atk-s0502a0:2360_7": "imāhaṃ sāyanhasamaye vihāraṃ ānessāmī”ti theraṃ uyyojetvā ñātake sannipātetvā “puttassa me gihikāle kattabbaṃ",
  "atk-s0502a0:2360_8": "kiccaṃ ajjeva karissāmā”ti vatvā puttaṃ alaṅkaritvā mahantena sirisobhaggena vihāraṃ netvā therassa niyyādesi.",
  "atk-s0502a0:2360_9": "Theropi taṃ, “tāta,",
  "atk-s0502a0:2360_10": "pabbajjā nāma dukkarā,",
  "atk-s0502a0:2360_11": "sakkhissasi abhiramitu”nti vatvā “karissāmi vo, bhante,",
  "atk-s0502a0:2360_12": "ovāda”nti vutte kammaṭṭhānaṃ datvā pabbājesi.",
  "atk-s0502a0:2360_13": "Mātāpitaropissa pabbajjāya sakkāraṃ karontā antovihāreyeva sattāhaṃ buddhappamukhassa bhikkhusaṅghassa",
  "atk-s0502a0:2360_14": "satarasabhojanaṃ datvā sāyaṃ attano gehaṃ agamaṃsu.",
  "atk-s0502a0:2360_15": "Aṭṭhame divase sāriputtatthero bhikkhusaṅghe gāmaṃ paviṭṭhe vihāre kattabbakiccaṃ katvā sāmaṇeraṃ pattacīvaraṃ gāhāpetvā gāmaṃ piṇḍāya pāvisi.",
  "atk-s0502a0:2360_16": "Sāmaṇero antarāmagge mātikādīni disvā paṇḍitasāmaṇero viya pucchi.",
  "atk-s0502a0:2360_17": "Theropi tassa tatheva byākāsi.",
  "atk-s0502a0:2360_18": "Sāmaṇero tāni kāraṇāni sutvā “sace tumhe attano pattacīvaraṃ gaṇheyyātha,",
  "atk-s0502a0:2360_19": "ahaṃ nivatteyya”nti vatvā therena tassa ajjhāsayaṃ abhinditvā,",
  "atk-s0502a0:2360_20": "“sāmaṇera,",
  "atk-s0502a0:2360_21": "dehi mama pattacīvara”nti pattacīvare gahite theraṃ vanditvā nivattamāno, “bhante,",
  "atk-s0502a0:2360_22": "mayhaṃ āhāraṃ āharamāno satarasabhojanaṃ āhareyyāthā”ti āha.",
  "atk-s0502a0:2360_23": "Kuto taṃ labhissāmīti?",
  "atk-s0502a0:2360_24": "Attano puññena alabhanto mama puññena labhissatha, bhanteti.",
  "atk-s0502a0:2360_25": "Athassa thero kuñcikaṃ datvā gāmaṃ piṇḍāya pāvisi.",
  "atk-s0502a0:2360_26": "Sopi vihāraṃ āgantvā therassa gabbhaṃ vivaritvā pavisitvā dvāraṃ pidhāya attano kāye ñāṇaṃ otāretvā nisīdi.",
  "atk-s0502a0:2361_0": "Tassa guṇatejena sakkassa āsanaṃ uṇhākāraṃ dassesi.",
  "atk-s0502a0:2361_1": "Sakko “kiṃ nu kho eta”nti olokento sāmaṇeraṃ disvā “sukhasāmaṇero attano upajjhāyassa pattacīvaraṃ datvā ‘samaṇadhammaṃ karissāmī’ti nivatto,",
  "atk-s0502a0:2361_2": "mayā tattha gantuṃ vaṭṭatī”ti cintetvā cattāro mahārāje pakkosāpetvā “gacchatha, tātā,",
  "atk-s0502a0:2361_3": "vihārassūpavane dussaddake sakuṇe palāpethā”ti uyyojesi.",
  "atk-s0502a0:2361_4": "Te tathā katvā sāmantā ārakkhaṃ gaṇhiṃsu.",
  "atk-s0502a0:2361_5": "Candimasūriye “attano vimānāni gahetvā tiṭṭhathā”ti āṇāpesi.",
  "atk-s0502a0:2361_6": "Tepi tathā kariṃsu.",
  "atk-s0502a0:2361_7": "Sayampi āviñchanaṭṭhāne ārakkhaṃ gaṇhi.",
  "atk-s0502a0:2361_8": "Vihāro sannisinno niravo ahosi.",
  "atk-s0502a0:2361_9": "Sāmaṇero ekaggacittena vipassanaṃ vaḍḍhetvā tīṇi maggaphalāni pāpuṇi.",
  "atk-s0502a0:2361_10": "Thero “sāmaṇerena ‘satarasabhojanaṃ āhareyyāthā’ti vuttaṃ,",
  "atk-s0502a0:2361_11": "kassa nu kho ghare sakkā laddhu”nti olokento ekaṃ ajjhāsayasampannaṃ upaṭṭhākatulaṃ disvā tattha gantvā, “bhante,",
  "atk-s0502a0:2361_12": "sādhu vo kataṃ ajja idhāgacchantehī”ti tehi tuṭṭhamānasehi pattaṃ gahetvā nisīdāpetvā yāgukhajjakaṃ datvā",
  "atk-s0502a0:2361_13": "yāva bhattakālaṃ dhammakathaṃ yācito tesaṃ sāraṇīyadhammakathaṃ kathetvā kālaṃ sallakkhetvā desanaṃ niṭṭhāpesi.",
  "atk-s0502a0:2361_14": "Athassa satarasabhojanaṃ datvā taṃ ādāya gantukāmaṃ theraṃ disvā “bhuñjatha, bhante,",
  "atk-s0502a0:2361_15": "aparampi te dassāmā”ti theraṃ bhojetvā puna pattapūraṃ adaṃsu.",
  "atk-s0502a0:2361_16": "Thero taṃ ādāya “sāmaṇero me chāto”ti turitaturito vihāraṃ pāyāsi.",
  "atk-s0502a0:2361_17": "Taṃ divasaṃ satthā pātova nikkhamitvā gandhakuṭiyaṃ nisinnova āvajjesi –",
  "atk-s0502a0:2361_18": "“ajja sukhasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,",
  "atk-s0502a0:2361_19": "nipphannaṃ nu kho tassa kicca”nti.",
  "atk-s0502a0:2361_20": "So tiṇṇaṃyeva maggaphalānaṃ pattabhāvaṃ disvā uttaripi upadhārento “sakkhissatāyaṃ ajja arahattaṃ pāpuṇituṃ,",
  "atk-s0502a0:2361_21": "sāriputto pana ‘sāmaṇero me chāto’ti vegena bhattaṃ ādāya nikkhamati,",
  "atk-s0502a0:2361_22": "sace imasmiṃ arahattaṃ appatte bhattaṃ āharissati,",
  "atk-s0502a0:2361_23": "imassa antarāyo bhavissati,",
  "atk-s0502a0:2361_24": "mayā gantvā dvārakoṭṭhake ārakkhaṃ gaṇhituṃ vaṭṭatī”ti cintetvā gandhakuṭito nikkhamitvā dvārakoṭṭhake ṭhatvā ārakkhaṃ gaṇhi.",
  "atk-s0502a0:2362_0": "Theropi bhattaṃ āhari.",
  "atk-s0502a0:2362_1": "Atha naṃ heṭṭhā vuttanayeneva cattāro pañhe pucchi.",
  "atk-s0502a0:2362_2": "Pañhavissajjanāvasāne sāmaṇero arahattaṃ pāpuṇi.",
  "atk-s0502a0:2362_3": "Satthā theraṃ āmantetvā “gaccha,",
  "atk-s0502a0:2362_4": "sāriputta,",
  "atk-s0502a0:2362_5": "sāmaṇerassa te bhattaṃ dehī”ti āha.",
  "atk-s0502a0:2362_6": "Thero gantvā dvāraṃ ākoṭesi.",
  "atk-s0502a0:2362_7": "Sāmaṇeropi nikkhamitvā upajjhāyassa vattaṃ katvā “bhattakiccaṃ karohī”ti vutte therassa bhattena anatthikabhāvaṃ",
  "atk-s0502a0:2362_8": "ñatvā sattavassikakumāro taṅkhaṇaññeva arahattaṃ patto nīcāsanaṭṭhānaṃ paccavekkhanto bhattakiccaṃ katvā",
  "atk-s0502a0:2362_9": "pattaṃ dhovi.",
  "atk-s0502a0:2362_10": "Tasmiṃ kāle cattāro mahārājāno ārakkhaṃ vissajjesuṃ.",
  "atk-s0502a0:2362_11": "Candimasūriyāpi vimānāni muñciṃsu.",
  "atk-s0502a0:2362_12": "Sakkopi āviñchanaṭṭhāne ārakkhaṃ vissajjesi.",
  "atk-s0502a0:2362_13": "Sūriyo nabhamajjhaṃ atikkantoyeva paññāyi.",
  "atk-s0502a0:2362_14": "Bhikkhū “sāyanho paññāyati,",
  "atk-s0502a0:2362_15": "sāmaṇerena ca idāneva bhattakiccaṃ kataṃ,",
  "atk-s0502a0:2362_16": "kiṃ nu kho ajja pubbaṇho balavā jāto,",
  "atk-s0502a0:2362_17": "sāyanho mando”ti vadiṃsu.",
  "atk-s0502a0:2362_18": "Satthā āgantvā “kāya nuttha,",
  "atk-s0502a0:2362_19": "bhikkhave,",
  "atk-s0502a0:2362_20": "etarahi kathāya sannisinnā”ti pucchitvā, “bhante,",
  "atk-s0502a0:2362_21": "ajja pubbaṇho balavā jāto,",
  "atk-s0502a0:2362_22": "sāyanho mando,",
  "atk-s0502a0:2362_23": "sāmaṇerena ca idāneva bhattakiccaṃ kataṃ,",
  "atk-s0502a0:2362_24": "atha ca pana sūriyo nabhamajjhaṃ atikkantoyeva paññāyatī”ti vutte,",
  "atk-s0502a0:2362_25": "“bhikkhave,",
  "atk-s0502a0:2362_26": "evamevaṃ hoti puññavantānaṃ samaṇadhammakaraṇakāle.",
  "atk-s0502a0:2362_27": "Ajja hi cattāro mahārājāno sāmantā ārakkhaṃ gaṇhiṃsu,",
  "atk-s0502a0:2362_28": "candimasūriyā vimānāni gahetvā aṭṭhaṃsu,",
  "atk-s0502a0:2362_29": "sakko āviñchanake ārakkhaṃ gaṇhi,",
  "atk-s0502a0:2362_30": "ahampi dvārakoṭṭhake ārakkhaṃ gaṇhiṃ,",
  "atk-s0502a0:2362_31": "ajja sukhasāmaṇero mātikāya udakaṃ harante,",
  "atk-s0502a0:2362_32": "usukāre usuṃ ujuṃ karonte,",
  "atk-s0502a0:2362_33": "tacchake cakkādīni karonte disvā attānaṃ dametvā arahattaṃ patto”ti vatvā imaṃ gāthamāha –",
  "atk-s0502a0:2363_0": "145.",
  "atk-s0502a0:2364_0": "“Udakañhi nayanti nettikā, usukārā namayanti tejanaṃ;",
  "atk-s0502a0:2365_0": "Dāruṃ namayanti tacchakā, attānaṃ damayanti subbatā”ti.",
  "atk-s0502a0:2366_0": "Tattha subbatāti suvadā, sukhena ovaditabbā anusāsitabbāti attho. Sesaṃ heṭṭhā vuttanayameva.",
  "atk-s0502a0:2367_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2368_0": "Sukhasāmaṇeravatthu ekādasamaṃ.",
  "atk-s0502a0:2369_0": "Daṇḍavaggavaṇṇanā niṭṭhitā.",
  "atk-s0502a0:2370_0": "Dasamo vaggo.",
  "atk-s0502a0:2371_0": "11. Jarāvaggo",
  "atk-s0502a0:2372_0": "1. Visākhāya sahāyikānaṃ vatthu",
  "atk-s0502a0:2373_0": "Ko nu hāso kimānandoti imaṃ dhammadesanaṃ satthā jetavane viharanto visākhāya sahāyikāyo ārabbha kathesi.",
  "atk-s0502a0:2374_0": "Sāvatthiyaṃ kira pañcasatā kulaputtā “evaṃ imā appamādavihāriniyo bhavissantī”ti attano attano bhariyāyo visākhaṃ mahāupāsikaṃ sampaṭicchāpesuṃ.",
  "atk-s0502a0:2374_1": "Tā uyyānaṃ vā vihāraṃ vā gacchantiyo tāya saddhiṃyeva gacchanti.",
  "atk-s0502a0:2374_2": "Tā ekasmiṃ kāle “sattāhaṃ surāchaṇo bhavissatī”ti chaṇe saṅghuṭṭhe attano attano sāmikānaṃ suraṃ paṭiyādesuṃ.",
  "atk-s0502a0:2374_3": "Te sattāhaṃ surāchaṇaṃ kīḷitvā aṭṭhame divase kammantabheriyā nikkhantāya kammante agamaṃsu.",
  "atk-s0502a0:2374_4": "Tāpi itthiyo “mayaṃ sāmikānaṃ sammukhā suraṃ pātuṃ na labhimhā,",
  "atk-s0502a0:2374_5": "avasesā surā ca atthi,",
  "atk-s0502a0:2374_6": "idaṃ yathā te na jānanti,",
  "atk-s0502a0:2374_7": "tathā pivissāmā”ti visākhāya santikaṃ gantvā “icchāma, ayye,",
  "atk-s0502a0:2374_8": "uyyānaṃ daṭṭhu”nti vatvā “sādhu, ammā,",
  "atk-s0502a0:2374_9": "tena hi kattabbakiccāni katvā nikkhamathā”ti vutte tāya saddhiṃ gantvā paṭicchannākārena suraṃ nīharāpetvā uyyāne pivitvā mattā vicariṃsu.",
  "atk-s0502a0:2374_10": "Visākhāpi “ayuttaṃ imāhi kataṃ,",
  "atk-s0502a0:2374_11": "idāni maṃ ‘samaṇassa gotamassa sāvikā visākhā suraṃ pivitvā vicaratī’ti titthiyāpi garahissantī”ti cintetvā tā itthiyo āha –",
  "atk-s0502a0:2374_12": "“ammā ayuttaṃ vo kataṃ,",
  "atk-s0502a0:2374_13": "mamapi ayaso uppādito,",
  "atk-s0502a0:2374_14": "sāmikāpi vo kujjhissanti,",
  "atk-s0502a0:2374_15": "idāni kiṃ karissathā”ti.",
  "atk-s0502a0:2374_16": "Gilānālayaṃ dassayissāma, ayyeti.",
  "atk-s0502a0:2374_17": "Tena hi paññāyissatha sakena kammenāti.",
  "atk-s0502a0:2374_18": "Tā gehaṃ gantvā gilānālayaṃ kariṃsu.",
  "atk-s0502a0:2374_19": "Atha tāsaṃ sāmikā “itthannāmā ca itthannāmā ca kaha”nti pucchitvā “gilānā”ti sutvā “addhā etāhi avasesasurā",
  "atk-s0502a0:2374_20": "pītā bhavissantī”ti sallakkhetvā tā pothetvā anayabyasanaṃ pāpesuṃ.",
  "atk-s0502a0:2374_21": "Tā aparasmimpi chaṇavāre tatheva suraṃ pivitukāmā visākhaṃ upasaṅkamitvā, “ayye,",
  "atk-s0502a0:2374_22": "uyyānaṃ no nehī”ti vatvā “pubbepi me tumhehi ayaso uppādito,",
  "atk-s0502a0:2374_23": "gacchatha,",
  "atk-s0502a0:2374_24": "na vo ahaṃ nessāmī”ti tāya paṭikkhittā “idāni evaṃ na karissāmā”ti sammantayitvā puna taṃ upasaṅkamitvā āhaṃsu, “ayye,",
  "atk-s0502a0:2374_25": "buddhapūjaṃ kātukāmāmhā,",
  "atk-s0502a0:2374_26": "vihāraṃ no nehī”ti.",
  "atk-s0502a0:2374_27": "Idāni ammā yujjati,",
  "atk-s0502a0:2374_28": "gacchatha,",
  "atk-s0502a0:2374_29": "parivacchaṃ karothāti.",
  "atk-s0502a0:2374_30": "Tā caṅkoṭakehi gandhamālādīni gāhāpetvā surāpuṇṇe muṭṭhivārake hatthehi olambetvā mahāpaṭe pārupitvā",
  "atk-s0502a0:2374_31": "visākhaṃ upasaṅkamitvā tāya saddhiṃ vihāraṃ pavisamānā ekamantaṃ gantvā muṭṭhivārakeheva suraṃ pivitvā",
  "atk-s0502a0:2374_32": "vārake chaḍḍetvā dhammasabhāyaṃ satthu purato nisīdiṃsu.",
  "atk-s0502a0:2375_0": "Visākhā “imāsaṃ, bhante,",
  "atk-s0502a0:2375_1": "dhammaṃ kathethā”ti āha.",
  "atk-s0502a0:2375_2": "Tāpi madavegena kampamānasarīrā “iccāma,",
  "atk-s0502a0:2375_3": "gāyāmā”ti cittaṃ uppādesuṃ.",
  "atk-s0502a0:2375_4": "Athekā mārakāyikā devatā “imāsaṃ sarīre adhimuccitvā samaṇassa gotamassa purato vippakāraṃ dassessāmī”ti cintetvā tāsaṃ sarīre adhimucci.",
  "atk-s0502a0:2375_5": "Tāsu ekaccā satthu purato pāṇiṃ paharitvā hasituṃ,",
  "atk-s0502a0:2375_6": "ekaccā naccituṃ ārabhiṃsu.",
  "atk-s0502a0:2375_7": "Satthā “kiṃ ida”nti āvajjento taṃ kāraṇaṃ ñatvā “na idāni mārakāyikānaṃ otāraṃ labhituṃ dassāmi.",
  "atk-s0502a0:2375_8": "Na hi mayā ettakaṃ kālaṃ pāramiyo pūrentena mārakāyikānaṃ otāralābhatthāya pūritā”ti tā saṃvejetuṃ bhamukalomato rasmiyo vissajjesi,",
  "atk-s0502a0:2375_9": "tāvadeva andhakāratimisā ahosi.",
  "atk-s0502a0:2375_10": "Tā bhītā ahesuṃ maraṇabhayatajjitā.",
  "atk-s0502a0:2375_11": "Tena tāsaṃ kucchiyaṃ surā jīri.",
  "atk-s0502a0:2375_12": "Satthā nisinnapallaṅke antarahito sinerumuddhani ṭhatvā uṇṇālomato rasmiṃ vissajjesi,",
  "atk-s0502a0:2375_13": "taṅkhaṇaṃyeva candasahassuggamanaṃ viya ahosi.",
  "atk-s0502a0:2375_14": "Atha satthā tā itthiyo āmantetvā “tumhehi mama santikaṃ āgacchamānāhi pamattāhi āgantuṃ na vaṭṭati.",
  "atk-s0502a0:2375_15": "Tumhākañhi pamādeneva mārakāyikā devatā otāraṃ labhitvā tumhe hasādīnaṃ akaraṇaṭṭhāne hasādīni kārāpesi,",
  "atk-s0502a0:2375_16": "idāni tumhehi rāgādīnaṃ aggīnaṃ nibbāpanatthāya ussāhaṃ kātuṃ vaṭṭatī”ti vatvā imaṃ gāthamāha –",
  "atk-s0502a0:2376_0": "146.",
  "atk-s0502a0:2377_0": "“Ko nu hāso kimānando, niccaṃ pajjalite sati;",
  "atk-s0502a0:2378_0": "Andhakārena onaddhā, padīpaṃ na gavesathā”ti.",
  "atk-s0502a0:2379_0": "Tattha ānandoti tuṭṭhi.",
  "atk-s0502a0:2379_1": "Idaṃ vuttaṃ hoti –",
  "atk-s0502a0:2379_2": "imasmiṃ lokasannivāse rāgādīhi ekādasahi aggīhi niccaṃ pajjalite sati ko nu tumhākaṃ hāso vā tuṭṭhi vā?",
  "atk-s0502a0:2379_3": "Nanu esa akattabbarūpoyeva.",
  "atk-s0502a0:2379_4": "Aṭṭhavatthukena hi avijjāndhakārena onaddhā tumhe tasseva andhakārassa vidhamanatthāya kiṃ kāraṇā ñāṇappadīpaṃ na gavesatha na karothāti.",
  "atk-s0502a0:2380_0": "Desanāvasāne pañcasatāpi tā itthiyo sotāpattiphale patiṭṭhahiṃsu.",
  "atk-s0502a0:2381_0": "Satthā tāsaṃ acalasaddhāya patiṭṭhitabhāvaṃ ñatvā sinerumatthakā otaritvā buddhāsane nisīdi.",
  "atk-s0502a0:2381_1": "Atha naṃ visākhā āha – “bhante,",
  "atk-s0502a0:2381_2": "surā nāmesā pāpikā.",
  "atk-s0502a0:2381_3": "Evarūpā hi nāma imā itthiyo tumhādisassa buddhassa purato nisīditvā iriyāpathamattampi saṇṭhāpetuṃ asakkontiyo",
  "atk-s0502a0:2381_4": "uṭṭhāya pāṇiṃ paharitvā hasanagītanaccādīni ārabhiṃsū”ti.",
  "atk-s0502a0:2381_5": "Satthā “āma, visākhe,",
  "atk-s0502a0:2381_6": "pāpikā eva esā surā nāma.",
  "atk-s0502a0:2381_7": "Etañhi nissāya aneke sattā anayabyasanaṃ pattā”ti vatvā “kadā panesā, bhante,",
  "atk-s0502a0:2381_8": "uppannā”ti vutte tassā uppattiṃ vitthārena kathetuṃ atītaṃ āharitvā kumbhajātakaṃ kathesīti.",
  "atk-s0502a0:2382_0": "Visākhāya sahāyikānaṃ vatthu paṭhamaṃ.",
  "atk-s0502a0:2383_0": "2. Sirimāvatthu",
  "atk-s0502a0:2384_0": "Passa cittakatanti imaṃ dhammadesanaṃ satthā veḷuvane viharanto sirimaṃ ārabbha kathesi.",
  "atk-s0502a0:2385_0": "Sā kira rājagahe abhirūpā gaṇikā.",
  "atk-s0502a0:2385_1": "Ekasmiṃ pana antovasse sumanaseṭṭhiputtassa bhariyāya puṇṇakaseṭṭhissa dhītāya uttarāya nāma upāsikāya",
  "atk-s0502a0:2385_2": "aparajjhitvā taṃ pasādetukāmā tassā gehe bhikkhusaṅghena saddhiṃ katabhattakiccaṃ satthāraṃ khamāpetvā",
  "atk-s0502a0:2385_3": "taṃ divasaṃ dasabalassa bhattānumodanaṃ sutvā –",
  "atk-s0502a0:2386_0": "“Akkodhena jine kodhaṃ, asādhuṃ sādhunā jine;",
  "atk-s0502a0:2387_0": "Jine kadariyaṃ dānena, saccenālikavādina”nti. –",
  "atk-s0502a0:2388_0": "Gāthāpariyosāne sotāpattiphalaṃ pāpuṇi.",
  "atk-s0502a0:2388_1": "Ayamettha saṅkhepo,",
  "atk-s0502a0:2388_2": "vitthārakathā pana kodhavagge anumodanagāthāvaṇṇanāyameva āvibhavissati.",
  "atk-s0502a0:2388_3": "Evaṃ sotāpattiphalaṃ pattā pana sirimā dasabalaṃ nimantetvā punadivase mahādānaṃ datvā saṅghassa aṭṭhakabhattaṃ nibaddhaṃ dāpesi.",
  "atk-s0502a0:2388_4": "Ādito paṭṭhāya nibaddhaṃ aṭṭha bhikkhū gehaṃ gacchanti.",
  "atk-s0502a0:2388_5": "“Sappiṃ gaṇhatha,",
  "atk-s0502a0:2388_6": "khīraṃ gaṇhathā”tiādīni vatvā tesaṃ patte pūreti.",
  "atk-s0502a0:2388_7": "Ekena laddhaṃ tiṇṇampi catunnampi pahoti.",
  "atk-s0502a0:2388_8": "Devasikaṃ soḷasakahāpaṇaparibbayena piṇḍapāto dīyati.",
  "atk-s0502a0:2388_9": "Athekadivasaṃ eko bhikkhu tassā gehe aṭṭhakabhattaṃ bhuñjitvā tiyojanamatthake ekaṃ vihāraṃ agamāsi.",
  "atk-s0502a0:2388_10": "Atha naṃ sāyaṃ therupaṭṭhāne nisinnaṃ pucchiṃsu – “āvuso,",
  "atk-s0502a0:2388_11": "kahaṃ bhikkhaṃ gahetvā āgatosī”ti.",
  "atk-s0502a0:2388_12": "Sirimāya aṭṭhakabhattaṃ me bhuttanti.",
  "atk-s0502a0:2388_13": "Manāpaṃ katvā deti, āvusoti.",
  "atk-s0502a0:2388_14": "“Na sakkā tassā bhattaṃ vaṇṇetuṃ,",
  "atk-s0502a0:2388_15": "ativiya paṇītaṃ katvā deti,",
  "atk-s0502a0:2388_16": "ekena laddhaṃ tiṇṇampi catunnampi pahoti,",
  "atk-s0502a0:2388_17": "tassā pana deyyadhammatopi dassanameva uttaritaraṃ.",
  "atk-s0502a0:2388_18": "Sā hi itthī evarūpā ca evarūpā cā”ti tassā guṇe vaṇṇesi.",
  "atk-s0502a0:2389_0": "Atheko bhikkhu tassā guṇakathaṃ sutvā adassaneneva sinehaṃ uppādetvā “mayā gantvā taṃ daṭṭhuṃ vaṭṭatī”ti",
  "atk-s0502a0:2389_1": "attano vassaggaṃ kathetvā taṃ bhikkhuṃ ṭhitikaṃ pucchitvā “sve, āvuso,",
  "atk-s0502a0:2389_2": "tasmiṃ gehe tvaṃ saṅghatthero hutvā aṭṭhakabhattaṃ labhissasī”ti sutvā taṅkhaṇaññeva pattacīvaraṃ ādāya",
  "atk-s0502a0:2389_3": "pakkantopi pātova aruṇe uggate salākaggaṃ pavisitvā ṭhito saṅghatthero hutvā tassā gehe aṭṭhakabhattaṃ labhi.",
  "atk-s0502a0:2389_4": "Yo pana bhikkhu hiyyo bhuñjitvā pakkāmi,",
  "atk-s0502a0:2389_5": "tassa gatavelāyameva assā sarīre rogo uppajji.",
  "atk-s0502a0:2389_6": "Tasmā sā ābharaṇāni omuñcitvā nipajji.",
  "atk-s0502a0:2389_7": "Athassā dāsiyo aṭṭhakabhattaṃ labhitvā āgate bhikkhū disvā ārocesuṃ.",
  "atk-s0502a0:2389_8": "Sā sahatthā patte gahetvā nisīdāpetuṃ vā parivisituṃ vā asakkontī dāsiyo āṇāpesi –",
  "atk-s0502a0:2389_9": "“ammā patte gahetvā, ayye,",
  "atk-s0502a0:2389_10": "nisīdāpetvā yāguṃ pāyetvā khajjakaṃ datvā bhattavelāya patte pūretvā dethā”ti.",
  "atk-s0502a0:2389_11": "Tā “sādhu,",
  "atk-s0502a0:2389_12": "ayye”ti bhikkhū pavesetvā yāguṃ pāyetvā khajjakaṃ datvā bhattavelāya bhattassa patte pūretvā tassā ārocayiṃsu.",
  "atk-s0502a0:2389_13": "Sā “maṃ pariggahetvā netha, ayye,",
  "atk-s0502a0:2389_14": "vandissāmī”ti vatvā tāhi pariggahetvā bhikkhūnaṃ santikaṃ nītā vedhamānena sarīrena bhikkhū vandi.",
  "atk-s0502a0:2389_15": "So bhikkhu taṃ oloketvā cintesi –",
  "atk-s0502a0:2389_16": "“gilānāya tāva evarūpā ayaṃ etissā rūpasobhā,",
  "atk-s0502a0:2389_17": "arogakāle pana sabbābharaṇapaṭimaṇḍitāya imissā kīdisī rūpasampattī”ti.",
  "atk-s0502a0:2389_18": "Athassa anekavassakoṭisannicito kileso samudācari,",
  "atk-s0502a0:2389_19": "so aññāṇī hutvā bhattaṃ bhuñjituṃ asakkonto pattamādāya vihāraṃ gantvā pattaṃ pidhāya ekamante ṭhapetvā cīvaraṃ pattharitvā nipajji.",
  "atk-s0502a0:2390_0": "Atha naṃ eko sahāyako bhikkhu yācantopi bhojetuṃ nāsakkhi.",
  "atk-s0502a0:2390_1": "So chinnabhatto ahosi.",
  "atk-s0502a0:2390_2": "Taṃ divasameva sāyanhasamaye sirimā kālamakāsi.",
  "atk-s0502a0:2390_3": "Rājā satthu sāsanaṃ pesesi – “bhante,",
  "atk-s0502a0:2390_4": "jīvakassa kaniṭṭhabhaginī, sirimā,",
  "atk-s0502a0:2390_5": "kālamakāsī”ti.",
  "atk-s0502a0:2390_6": "Satthā taṃ sutvā rañño sāsanaṃ pahiṇi “sirimāya jhāpanakiccaṃ natthi,",
  "atk-s0502a0:2390_7": "āmakasusāne taṃ yathā kākasunakhādayo na khādanti,",
  "atk-s0502a0:2390_8": "tathā nipajjāpetvā rakkhāpethā”ti.",
  "atk-s0502a0:2390_9": "Rājāpi tathā akāsi.",
  "atk-s0502a0:2390_10": "Paṭipāṭiyā tayo divasā atikkantā,",
  "atk-s0502a0:2390_11": "catutthe divase sarīraṃ uddhumāyi,",
  "atk-s0502a0:2390_12": "navahi vaṇamukhehi puḷavā pagghariṃsu,",
  "atk-s0502a0:2390_13": "sakalasarīraṃ bhinnaṃ sālibhattacāṭi viya ahosi.",
  "atk-s0502a0:2390_14": "Rājā nagare bheriṃ carāpesi –",
  "atk-s0502a0:2390_15": "“ṭhapetvā geharakkhake dārake sirimāya dassanatthaṃ anāgacchantānaṃ aṭṭha kahāpaṇāni daṇḍo”ti.",
  "atk-s0502a0:2390_16": "Satthu santi kañca pesesi –",
  "atk-s0502a0:2390_17": "“buddhappamukho kira bhikkhusaṅgho sirimāya dassanatthaṃ āgacchatū”ti.",
  "atk-s0502a0:2390_18": "Satthā bhikkhūnaṃ ārocesi –",
  "atk-s0502a0:2390_19": "“sirimāya dassanatthaṃ gamissāmā”ti.",
  "atk-s0502a0:2390_20": "Sopi daharabhikkhu cattāro divase kassaci vacanaṃ aggahetvā chinnabhattova nipajji.",
  "atk-s0502a0:2390_21": "Patte bhattaṃ pūtikaṃ jātaṃ,",
  "atk-s0502a0:2390_22": "patte malaṃ uṭṭhahi.",
  "atk-s0502a0:2390_23": "Atha naṃ so sahāyako bhikkhu upasaṅkamitvā, “āvuso,",
  "atk-s0502a0:2390_24": "satthā sirimāya dassanatthaṃ gacchatī”ti āha.",
  "atk-s0502a0:2390_25": "So tathā chātajjhattopi “sirimā”ti vuttapadeyeva sahasā uṭṭhahitvā “kiṃ bhaṇasī”ti āha.",
  "atk-s0502a0:2390_26": "“Satthā sirimaṃ daṭṭhuṃ gacchati,",
  "atk-s0502a0:2390_27": "tvampi gamissasī”ti vutte, “āma,",
  "atk-s0502a0:2390_28": "gamissāmī”ti bhattaṃ chaḍḍetvā pattaṃ dhovitvā thavikāya pakkhipitvā bhikkhusaṅghena saddhiṃ agamāsi.",
  "atk-s0502a0:2390_29": "Satthā bhikkhusaṅghaparivuto ekapasse aṭṭhāsi,",
  "atk-s0502a0:2390_30": "bhikkhunisaṅghopi rājaparisāpi upāsakaparisāpi upāsikāparisāpi ekekapasse aṭṭhaṃsu.",
  "atk-s0502a0:2391_0": "Satthā rājānaṃ pucchi – “kā esā,",
  "atk-s0502a0:2391_1": "mahārājo”ti. Bhante,",
  "atk-s0502a0:2391_2": "jīvakassa bhaginī, sirimā, nāmāti. Sirimā, esāti. Āma, bhanteti.",
  "atk-s0502a0:2391_3": "Tena hi nagare bheriṃ carāpehi “sahassaṃ datvā sirimaṃ gaṇhantū”ti.",
  "atk-s0502a0:2391_4": "Rājā tathā kāresi.",
  "atk-s0502a0:2391_5": "Ekopi ‘ha’nti vā ‘hu’nti vā vadanto nāma nāhosi.",
  "atk-s0502a0:2391_6": "Rājā satthu ārocesi –",
  "atk-s0502a0:2391_7": "“na gaṇhanti,",
  "atk-s0502a0:2391_8": "bhante”ti. Tena hi, mahārāja,",
  "atk-s0502a0:2391_9": "agghaṃ ohārehīti.",
  "atk-s0502a0:2391_10": "Rājā “pañcasatāni datvā gaṇhantū”ti bheriṃ carāpetvā kañci gaṇhanakaṃ adisvā “aḍḍhateyyāni satāni,",
  "atk-s0502a0:2391_11": "dve satāni, sataṃ, paṇṇāsaṃ,",
  "atk-s0502a0:2391_12": "pañcavīsati kahāpaṇe,",
  "atk-s0502a0:2391_13": "dasa kahāpaṇe,",
  "atk-s0502a0:2391_14": "pañca kahāpaṇe,",
  "atk-s0502a0:2391_15": "ekaṃ kahāpaṇaṃ aḍḍhaṃ, pādaṃ, māsakaṃ,",
  "atk-s0502a0:2391_16": "kākaṇikaṃ datvā sirimaṃ gaṇhantū”ti bheriṃ carāpesi.",
  "atk-s0502a0:2391_17": "Koci taṃ na icchi.",
  "atk-s0502a0:2391_18": "“Mudhāpi gaṇhantū”ti bheriṃ carāpesi.",
  "atk-s0502a0:2391_19": "‘Ha’nti vā ‘hu’nti vā vadanto nāma nāhosi.",
  "atk-s0502a0:2391_20": "Rājā “mudhāpi, bhante,",
  "atk-s0502a0:2391_21": "gaṇhanto nāma natthī”ti āha.",
  "atk-s0502a0:2391_22": "Satthā “passatha,",
  "atk-s0502a0:2391_23": "bhikkhave,",
  "atk-s0502a0:2391_24": "mahājanassa piyaṃ mātugāmaṃ,",
  "atk-s0502a0:2391_25": "imasmiṃyeva nagare sahassaṃ datvā pubbe ekadivasaṃ labhiṃsu,",
  "atk-s0502a0:2391_26": "idāni mudhā gaṇhantopi natthi,",
  "atk-s0502a0:2391_27": "evarūpaṃ nāma rūpaṃ khayavayappattaṃ, passatha,",
  "atk-s0502a0:2391_28": "bhikkhave,",
  "atk-s0502a0:2391_29": "āturaṃ attabhāva”nti vatvā imaṃ gāthamāha –",
  "atk-s0502a0:2392_0": "147.",
  "atk-s0502a0:2393_0": "“Passa cittakataṃ bimbaṃ, arukāyaṃ samussitaṃ;",
  "atk-s0502a0:2394_0": "Āturaṃ bahusaṅkappaṃ, yassa natthi dhuvaṃ ṭhitī”ti.",
  "atk-s0502a0:2395_0": "Tattha cittakatanti katacittaṃ,",
  "atk-s0502a0:2395_1": "vatthābharaṇamālālattakādīhi vicittanti attho.",
  "atk-s0502a0:2395_2": "Bimbanti dīghādiyuttaṭṭhānesu dīghādīhi aṅgapaccaṅgehi saṇṭhitaṃ attabhāvaṃ.",
  "atk-s0502a0:2395_3": "Arukāyanti navannaṃ vaṇamukhānaṃ vasena arubhūtaṃ kāyaṃ.",
  "atk-s0502a0:2395_4": "Samussitanti tīhi aṭṭhisatehi samussitaṃ.",
  "atk-s0502a0:2395_5": "Āturanti sabbakālaṃ iriyāpathādīhi pariharitabbatāya niccagilānaṃ.",
  "atk-s0502a0:2395_6": "Bahusaṅkappanti mahājanena bahudhā saṅkappitaṃ.",
  "atk-s0502a0:2395_7": "Yassa natthi dhuvaṃ ṭhitīti yassa dhuvabhāvo vā ṭhitibhāvo vā natthi,",
  "atk-s0502a0:2395_8": "ekantena bhedanavikiraṇaviddhaṃsanadhammamevetaṃ,",
  "atk-s0502a0:2395_9": "imaṃ passathāti attho.",
  "atk-s0502a0:2396_0": "Desanāvasāne caturāsītiyā pāṇasahassānaṃ dhammābhisamayo ahosi,",
  "atk-s0502a0:2396_1": "sopi bhikkhu sotāpattiphale patiṭṭhahīti.",
  "atk-s0502a0:2397_0": "Sirimāvatthu dutiyaṃ.",
  "atk-s0502a0:2398_0": "3. Uttarātherīvatthu",
  "atk-s0502a0:2399_0": "Parijiṇṇamidanti imaṃ dhammadesanaṃ satthā jetavane viharanto uttarātheriṃ nāma bhikkhuniṃ ārabbha kathesi.",
  "atk-s0502a0:2400_0": "Therī kira vīsavassasatikā jātiyā piṇḍāya caritvā laddhapiṇḍapātā antaravīthiyaṃ ekaṃ bhikkhuṃ disvā",
  "atk-s0502a0:2400_1": "piṇḍapātena āpucchitvā tassa apaṭikkhipitvā gaṇhantassa sabbaṃ datvā nirāhārā ahosi.",
  "atk-s0502a0:2400_2": "Evaṃ dutiyepi tatiyepi divase tasseva bhikkhuno tasmiṃyeva ṭhāne bhattaṃ datvā nirāhārā ahosi,",
  "atk-s0502a0:2400_3": "catutthe divase pana piṇḍāya carantī ekasmiṃ sambādhaṭṭhāne satthāraṃ disvā paṭikkamantī olambantaṃ attano",
  "atk-s0502a0:2400_4": "cīvarakaṇṇaṃ akkamitvā saṇṭhātuṃ asakkontī parivattitvā pati.",
  "atk-s0502a0:2400_5": "Satthā tassā santikaṃ gantvā, “bhagini,",
  "atk-s0502a0:2400_6": "parijiṇṇo te attabhāvo na cirasseva bhijjissatī”ti vatvā imaṃ gāthamāha –",
  "atk-s0502a0:2401_0": "148.",
  "atk-s0502a0:2402_0": "“Parijiṇṇamidaṃ rūpaṃ, roganīḷaṃ pabhaṅguraṃ;",
  "atk-s0502a0:2403_0": "Bhijjati pūtisandeho, maraṇantañhi jīvita”nti.",
  "atk-s0502a0:2404_0": "Tassattho –",
  "atk-s0502a0:2404_1": "bhagini idaṃ tava sarīrasaṅkhātaṃ rūpaṃ mahallakabhāvena parijiṇṇaṃ,",
  "atk-s0502a0:2404_2": "tañca kho sabbarogānaṃ nivāsaṭṭhānaṭṭhena roganīḷaṃ,",
  "atk-s0502a0:2404_3": "yathā kho pana taruṇopi siṅgālo “jarasiṅgālo”ti vuccati,",
  "atk-s0502a0:2404_4": "taruṇāpi gaḷocīlatā “pūtilatā”ti vuccati,",
  "atk-s0502a0:2404_5": "evaṃ tadahujātaṃ suvaṇṇavaṇṇampi samānaṃ niccaṃ paggharaṇaṭṭhena pūtitāya pabhaṅguraṃ,",
  "atk-s0502a0:2404_6": "so esa pūtiko samāno tava deho bhijjati,",
  "atk-s0502a0:2404_7": "na cirasseva bhijjissatīti veditabbo.",
  "atk-s0502a0:2404_8": "Kiṃ kāraṇā?",
  "atk-s0502a0:2404_9": "Maraṇantañhi jīvitaṃ yasmā sabbasattānaṃ jīvitaṃ maraṇapariyosānamevāti vuttaṃ hoti.",
  "atk-s0502a0:2405_0": "Desanāvasāne sā therī sotāpattiphalaṃ pattā, mahājanassāpi sātthikā dhammadesanā ahosīti.",
  "atk-s0502a0:2406_0": "Uttarātherīvatthu tatiyaṃ.",
  "atk-s0502a0:2407_0": "4. Sambahulaadhimānikabhikkhuvatthu",
  "atk-s0502a0:2408_0": "Yānimānīti imaṃ dhammadesanaṃ satthā jetavane viharanto sambahule adhimānike bhikkhū ārabbha kathesi.",
  "atk-s0502a0:2409_0": "Pañcasatā kira bhikkhū satthu santike kammaṭṭhānaṃ gahetvā araññaṃ pavisitvā ghaṭentā vāyamantā jhānaṃ",
  "atk-s0502a0:2409_1": "nibbattetvā “kilesānaṃ asamudācārena pabbajitakiccaṃ no nipphannaṃ,",
  "atk-s0502a0:2409_2": "attanā paṭiladdhaguṇaṃ satthu ārocessāmā”ti āgamiṃsu.",
  "atk-s0502a0:2409_3": "Satthā tesaṃ bahidvārakoṭṭhakaṃ pattakāleyeva ānandattheraṃ āha – “ānanda,",
  "atk-s0502a0:2409_4": "etesaṃ bhikkhūnaṃ pavisitvā mayā diṭṭhena kammaṃ natthi,",
  "atk-s0502a0:2409_5": "āmakasusānaṃ gantvā tato āgantvā maṃ passantū”ti.",
  "atk-s0502a0:2409_6": "Thero gantvā tesaṃ tamatthaṃ ārocesi.",
  "atk-s0502a0:2409_7": "Te “kiṃ amhākaṃ āmakasusānenā”ti avatvāva “dīghadassinā buddhena kāraṇaṃ diṭṭhaṃ bhavissatī”ti āmakasusānaṃ",
  "atk-s0502a0:2409_8": "gantvā tattha kuṇapāni passantā ekāhadvīhapatitesu kuṇapesu āghātaṃ paṭilabhitvā taṃ khaṇaṃ patitesu",
  "atk-s0502a0:2409_9": "allasarīresu rāgaṃ uppādayiṃsu,",
  "atk-s0502a0:2409_10": "tasmiṃ khaṇe attano sakilesabhāvaṃ jāniṃsu.",
  "atk-s0502a0:2409_11": "Satthā gandhakuṭiyaṃ nisinnova obhāsaṃ pharitvā tesaṃ bhikkhūnaṃ sammukhe kathento viya “nappatirūpaṃ nu kho,",
  "atk-s0502a0:2409_12": "bhikkhave,",
  "atk-s0502a0:2409_13": "tumhākaṃ evarūpaṃ aṭṭhisaṅghātaṃ disvā rāgaratiṃ uppādetu”nti vatvā imaṃ gāthamāha –",
  "atk-s0502a0:2410_0": "149.",
  "atk-s0502a0:2411_0": "“Yānimāni apatthāni, alābūneva sārade;",
  "atk-s0502a0:2412_0": "Kāpotakāni aṭṭhīni, tāni disvāna kā ratī”ti.",
  "atk-s0502a0:2413_0": "Tattha apatthānīti chaḍḍitāni.",
  "atk-s0502a0:2413_1": "Sāradeti saradakāle vātātapapahatāni tattha tattha vippakiṇṇaalābūni viya.",
  "atk-s0502a0:2413_2": "Kāpotakānīti kapotakavaṇṇāni.",
  "atk-s0502a0:2413_3": "Tāni disvānāti tāni evarūpāni aṭṭhīni disvā tumhākaṃ kā rati,",
  "atk-s0502a0:2413_4": "nanu appamattakampi kāmaratiṃ kātuṃ na vaṭṭatiyevāti attho.",
  "atk-s0502a0:2414_0": "Desanāvasāne te bhikkhū yathāṭhitāva arahattaṃ patvā bhagavantaṃ abhitthavamānā āgantvā vandiṃsūti.",
  "atk-s0502a0:2415_0": "Sambahulaadhimānikabhikkhuvatthu catutthaṃ.",
  "atk-s0502a0:2416_0": "5. Janapadakalyāṇī rūpanandātherīvatthu",
  "atk-s0502a0:2417_0": "Aṭṭhīnaṃ nagaraṃ katanti imaṃ dhammadesanaṃ satthā jetavane viharanto janapadakalyāṇiṃ rūpanandātheriṃ ārabbha kathesi.",
  "atk-s0502a0:2418_0": "Sā kira ekadivasaṃ cintesi –",
  "atk-s0502a0:2418_1": "“mayhaṃ jeṭṭhabhātiko rajjasiriṃ pahāya pabbajitvā loke aggapuggalo buddho jāto,",
  "atk-s0502a0:2418_2": "puttopissa rāhulakumāro pabbajito,",
  "atk-s0502a0:2418_3": "bhattāpi me pabbajito,",
  "atk-s0502a0:2418_4": "mātāpi me pabbajitā,",
  "atk-s0502a0:2418_5": "ahampi ettake ñātijane pabbajite gehe kiṃ karissāmi,",
  "atk-s0502a0:2418_6": "pabbajissāmā”ti.",
  "atk-s0502a0:2418_7": "Sā bhikkhunupassayaṃ gantvā pabbaji ñātisineheneva,",
  "atk-s0502a0:2418_8": "no saddhāya,",
  "atk-s0502a0:2418_9": "abhirūpatāya pana rūpanandāti paññāyi.",
  "atk-s0502a0:2418_10": "“Satthā kira ‘rūpaṃ aniccaṃ dukkhaṃ anattā, vedanā… saññā… saṅkhārā…",
  "atk-s0502a0:2418_11": "viññāṇaṃ aniccaṃ dukkhaṃ anattā’ti vadetī”ti sutvā sā evaṃ dassanīye pāsādike mamapi rūpe dosaṃ katheyyāti satthu sammukhībhāvaṃ na gacchati.",
  "atk-s0502a0:2418_12": "Sāvatthivāsino pātova dānaṃ datvā samādinnuposathā suddhuttarāsaṅgā gandhamālādihatthā sāyanhasamaye jetavane sannipatitvā dhammaṃ suṇanti.",
  "atk-s0502a0:2418_13": "Bhikkhunisaṅghopi satthu dhammadesanāya uppannacchando vihāraṃ gantvā dhammaṃ suṇāti.",
  "atk-s0502a0:2418_14": "Dhammaṃ sutvā nagaraṃ pavisanto satthu guṇakathaṃ kathentova pavisati.",
  "atk-s0502a0:2419_0": "Catuppamāṇike hi lokasannivāse appakāva te sattā,",
  "atk-s0502a0:2419_1": "yesaṃ tathāgataṃ passantānaṃ pasādo na uppajjati.",
  "atk-s0502a0:2419_2": "Rūpappamāṇikāpi hi tathāgatassa lakkhaṇānubyañjanapaṭimaṇḍitaṃ suvaṇṇavaṇṇaṃ sarīraṃ disvā pasīdanti,",
  "atk-s0502a0:2419_3": "ghosappamāṇikāpi anekāni jātisatāni nissāya pavattaṃ satthu guṇaghosañceva aṭṭhaṅgasamannāgataṃ dhammadesanāghosañca sutvā pasīdanti,",
  "atk-s0502a0:2419_4": "lūkhappamāṇikāpissa cīvarādilūkhataṃ paṭicca pasīdanti,",
  "atk-s0502a0:2419_5": "dhammappamāṇikāpi “evarūpaṃ dasabalassa sīlaṃ,",
  "atk-s0502a0:2419_6": "evarūpo samādhi,",
  "atk-s0502a0:2419_7": "evarūpā paññā,",
  "atk-s0502a0:2419_8": "bhagavā sīlādīhi guṇehi asamo appaṭipuggalo”ti pasīdanti.",
  "atk-s0502a0:2419_9": "Tesaṃ tathāgatassa guṇaṃ kathentānaṃ mukhaṃ nappahoti.",
  "atk-s0502a0:2419_10": "Rūpanandā bhikkhunīnañceva upāsikānañca santikā tathāgatassa guṇakathaṃ sutvā cintesi –",
  "atk-s0502a0:2419_11": "“ativiya me bhātikassa vaṇṇaṃ kathentiyeva.",
  "atk-s0502a0:2419_12": "Ekadivasampi me rūpe dosaṃ kathento kittakaṃ kathessati.",
  "atk-s0502a0:2419_13": "Yaṃnūnāhaṃ bhikkhunīhi saddhiṃ gantvā attānaṃ adassetvāva tathāgataṃ passitvā dhammamassa suṇitvā āgaccheyya”nti.",
  "atk-s0502a0:2419_14": "Sā “ahampi ajja dhammassavanaṃ gamissāmī”ti bhikkhunīnaṃ ārocesi.",
  "atk-s0502a0:2420_0": "Bhikkhuniyo “cirassaṃ vata rūpanandāya satthu upaṭṭhānaṃ gantukāmatā uppannā,",
  "atk-s0502a0:2420_1": "ajja satthā imaṃ nissāya vicitradhammadesanaṃ nānānayaṃ desessatī”ti tuṭṭhamānasā taṃ ādāya nikkhamiṃsu.",
  "atk-s0502a0:2420_2": "Sā nikkhantakālato paṭṭhāya “ahaṃ attānaṃ neva dassessāmī”ti cintesi.",
  "atk-s0502a0:2420_3": "Satthā “ajja rūpanandā mayhaṃ upaṭṭhānaṃ āgamissati,",
  "atk-s0502a0:2420_4": "kīdisī nu kho tassā dhammadesanā sappāyā”ti cintetvā “rūpagarukā esā attabhāve balavasinehā,",
  "atk-s0502a0:2420_5": "kaṇṭakena kaṇṭakuddharaṇaṃ viya rūpenevassā rūpamadanimmadanaṃ sappāya”nti sanniṭṭhānaṃ katvā tassā vihāraṃ",
  "atk-s0502a0:2420_6": "pavisanasamaye ekaṃ pana abhirūpaṃ itthiṃ soḷasavassuddesikaṃ rattavatthanivatthaṃ sabbābharaṇapaṭimaṇḍitaṃ",
  "atk-s0502a0:2420_7": "bījaniṃ gahetvā attano santike ṭhatvā bījayamānaṃ iddhibalena abhinimmini.",
  "atk-s0502a0:2420_8": "Taṃ kho pana itthiṃ satthā ceva passati rūpanandā ca.",
  "atk-s0502a0:2420_9": "Sā bhikkhunīhi saddhiṃ vihāraṃ pavisitvā bhikkhunīnaṃ piṭṭhipasse ṭhatvā pañcapatiṭṭhitena satthāraṃ",
  "atk-s0502a0:2420_10": "vanditvā bhikkhunīnaṃ antare nisinnā pādantato paṭṭhāya satthāraṃ olokentī lakkhaṇavicittaṃ anubyañjanasamujjalaṃ",
  "atk-s0502a0:2420_11": "byāmappabhāparikkhittaṃ satthu sarīraṃ disvā puṇṇacandasassirikaṃ mukhaṃ olokentī samīpe ṭhitaṃ itthirūpaṃ addasa.",
  "atk-s0502a0:2420_12": "Sā taṃ oloketvā attabhāvaṃ olokentī suvaṇṇarājahaṃsiyā purato kākīsadisaṃ attānaṃ avamaññi.",
  "atk-s0502a0:2420_13": "Iddhimayarūpaṃ diṭṭhakālato paṭṭhāyeva hi tassā akkhīni bhamiṃsu.",
  "atk-s0502a0:2420_14": "Sā “aho imissā kesā sobhanā,",
  "atk-s0502a0:2420_15": "aho nalāṭaṃ sobhana”nti sabbesaṃ sārīrappadesānaṃ rūpasiriyā samākaḍḍhitacittā tasmiṃ rūpe balavasinehā ahosi.",
  "atk-s0502a0:2421_0": "Satthā tassā tattha abhiratiṃ ñatvā dhammaṃ desentova taṃ rūpaṃ soḷasavassuddesikabhāvaṃ atikkamitvā vīsativassuddesikaṃ katvā dassesi.",
  "atk-s0502a0:2421_1": "Rūpanandā oloketvā “na vatidaṃ rūpaṃ purimasadisa”nti thokaṃ virattacittā ahosi.",
  "atk-s0502a0:2421_2": "Satthā anukkameneva tassā itthiyā sakiṃ vijātavaṇṇaṃ majjhimitthivaṇṇaṃ jarājiṇṇamahallikitthivaṇṇañca dassesi.",
  "atk-s0502a0:2421_3": "Sāpi anupubbeneva “idampi antarahitaṃ,",
  "atk-s0502a0:2421_4": "idampi antarahita”nti jarājiṇṇakāle taṃ virajjamānā khaṇḍadantiṃ palitasiraṃ obhaggaṃ gopānasivaṅkaṃ",
  "atk-s0502a0:2421_5": "daṇḍaparāyaṇaṃ pavedhamānaṃ disvā ativiya virajji.",
  "atk-s0502a0:2421_6": "Atha satthā taṃ byādhinā abhibhūtaṃ katvā dassesi.",
  "atk-s0502a0:2421_7": "Sā taṅkhaṇaññeva daṇḍañca tālavaṇṭañca chaḍḍetvā mahāviravaṃ viravamānā bhūmiyaṃ patitvā sake muttakarīse nimuggā aparāparaṃ parivatti.",
  "atk-s0502a0:2421_8": "Rūpanandā tampi disvā ativiya virajji.",
  "atk-s0502a0:2421_9": "Satthāpi tassā itthiyā maraṇaṃ dassesi.",
  "atk-s0502a0:2421_10": "Sā taṅkhaṇaṃyeva uddhumātakabhāvaṃ āpajji,",
  "atk-s0502a0:2421_11": "navahi vaṇamukhehi pubbavaṭṭiyo ceva puḷavā ca pagghariṃsu,",
  "atk-s0502a0:2421_12": "kākādayo sannipatitvā vilumpiṃsu.",
  "atk-s0502a0:2421_13": "Rūpanandāpi taṃ oloketvā “ayaṃ itthī imasmiṃyeva ṭhāne jaraṃ pattā,",
  "atk-s0502a0:2421_14": "byādhiṃ pattā,",
  "atk-s0502a0:2421_15": "maraṇaṃ pattā,",
  "atk-s0502a0:2421_16": "imassāpi me attabhāvassa evameva jarābyādhimaraṇāni āgamissantī”ti attabhāvaṃ aniccato passi.",
  "atk-s0502a0:2421_17": "Aniccato diṭṭhattā eva pana dukkhato anattato diṭṭhoyeva hoti.",
  "atk-s0502a0:2421_18": "Athassā tayo bhavā ādittā gehā viya gīvāya baddhakuṇapaṃ viya ca upaṭṭhahiṃsu,",
  "atk-s0502a0:2421_19": "kammaṭṭhānābhimukhaṃ cittaṃ pakkhandi.",
  "atk-s0502a0:2421_20": "Satthā tāya aniccato diṭṭhabhāvaṃ ñatvā “sakkhissati nu kho sayameva attano patiṭṭhaṃ kātu”nti olokento “na sakkhissati,",
  "atk-s0502a0:2421_21": "bahiddhā paccayaṃ laddhuṃ vaṭṭatī”ti cintetvā tassā sappāyavasena dhammaṃ desento āha –",
  "atk-s0502a0:2422_0": "“Āturaṃ asuciṃ pūtiṃ, passa nande samussayaṃ;",
  "atk-s0502a0:2423_0": "Uggharantaṃ paggharantaṃ, bālānaṃ abhipatthitaṃ.",
  "atk-s0502a0:2424_0": "“Yathā idaṃ tathā etaṃ, yathā etaṃ tathā idaṃ;",
  "atk-s0502a0:2425_0": "Dhātuto suññato passa, mā lokaṃ punarāgami;",
  "atk-s0502a0:2426_0": "Bhave chandaṃ virājetvā, upasanto carissatī”ti. –",
  "atk-s0502a0:2427_0": "Itthaṃ sudaṃ bhagavā nandaṃ bhikkhuniṃ ārabbha imā gāthāyo abhāsitthāti.",
  "atk-s0502a0:2427_1": "Nandā desanānusārena ñāṇaṃ pesetvā sotāpattiphalaṃ pāpuṇi.",
  "atk-s0502a0:2427_2": "Athassā upari tiṇṇaṃ maggaphalānaṃ vipassanāparivāsatthāya suññatākammaṭṭhānaṃ kathetuṃ, “nande,",
  "atk-s0502a0:2427_3": "mā ‘imasmiṃ sarīre sāro atthī’ti saññaṃ kari.",
  "atk-s0502a0:2427_4": "Appamattakopi hi ettha sāro natthi,",
  "atk-s0502a0:2427_5": "tīṇi aṭṭhisatāni ussāpetvā kataṃ aṭṭhinagarameta”nti vatvā imaṃ gāthamāha –",
  "atk-s0502a0:2428_0": "150.",
  "atk-s0502a0:2429_0": "“Aṭṭhīnaṃ nagaraṃ kataṃ, maṃsalohitalepanaṃ;",
  "atk-s0502a0:2430_0": "Yattha jarā ca maccu ca, māno makkho ca ohito”ti.",
  "atk-s0502a0:2431_0": "Tassattho –",
  "atk-s0502a0:2431_1": "yatheva hi pubbaṇṇāparaṇṇādīnaṃ odahanatthāya kaṭṭhāni ussāpetvā vallīhi bandhitvā mattikāya vilimpetvā nagarasaṅkhātaṃ bahiddhā gehaṃ karonti,",
  "atk-s0502a0:2431_2": "evamidaṃ ajjhattikampi tīṇi aṭṭhisatāni ussāpetvā nhāruvinaddhaṃ maṃsalohitalepanaṃ tacapaṭicchannaṃ",
  "atk-s0502a0:2431_3": "jīraṇalakkhaṇāya jarāya maraṇalakkhaṇassa maccuno ārohasampadādīni paṭicca maññanalakkhaṇassa mānassa",
  "atk-s0502a0:2431_4": "sukatakāraṇavināsanalakkhaṇassa makkhassa ca odahanatthāya nagaraṃ kataṃ.",
  "atk-s0502a0:2431_5": "Evarūpo eva hi ettha kāyikacetasiko ābādho ohito,",
  "atk-s0502a0:2431_6": "ito uddhaṃ kiñci gayhūpagaṃ natthīti.",
  "atk-s0502a0:2432_0": "Desanāvasāne sā therī arahattaṃ pāpuṇi, mahājanassāpi sātthikā dhammadesanā ahosīti.",
  "atk-s0502a0:2433_0": "Janapadakalyāṇī rūpanandātherīvatthu pañcamaṃ.",
  "atk-s0502a0:2434_0": "6. Mallikādevīvatthu",
  "atk-s0502a0:2435_0": "Jīranti veti imaṃ dhammadesanaṃ satthā jetavane viharanto mallikaṃ deviṃ ārabbha kathesi.",
  "atk-s0502a0:2436_0": "Sā kira ekadivasaṃ nhānakoṭṭhakaṃ paviṭṭhā mukhaṃ dhovitvā onatasarīrā jaṅghaṃ dhovituṃ ārabhi.",
  "atk-s0502a0:2436_1": "Tāya ca saddhiṃyeva paviṭṭho eko vallabhasunakho atthi.",
  "atk-s0502a0:2436_2": "So taṃ tathā onataṃ disvā asaddhammasanthavaṃ kātuṃ ārabhi.",
  "atk-s0502a0:2436_3": "Sā phassaṃ sādiyantī aṭṭhāsi.",
  "atk-s0502a0:2436_4": "Rājāpi uparipāsāde vātapānena olokento taṃ disvā tato āgatakāle “nassa, vasali,",
  "atk-s0502a0:2436_5": "kasmā evarūpamakāsī”ti āha.",
  "atk-s0502a0:2436_6": "Kiṃ mayā kataṃ, devāti.",
  "atk-s0502a0:2436_7": "Sunakhena saddhiṃ santhavoti.",
  "atk-s0502a0:2436_8": "Natthetaṃ, devāti.",
  "atk-s0502a0:2436_9": "Mayā sāmaṃ diṭṭhaṃ,",
  "atk-s0502a0:2436_10": "nāhaṃ tava saddahissāmi, nassa, vasalīti.",
  "atk-s0502a0:2436_11": "“Mahārāja,",
  "atk-s0502a0:2436_12": "yo koci imaṃ koṭṭhakaṃ paviṭṭho iminā vātapānena olokentassa ekova dvidhā paññāyatī”ti abhūtaṃ kathesi. Deva,",
  "atk-s0502a0:2436_13": "sace me saddahasi,",
  "atk-s0502a0:2436_14": "etaṃ koṭṭhakaṃ pavisa,",
  "atk-s0502a0:2436_15": "ahaṃ taṃ iminā vātapānena olokessāmīti.",
  "atk-s0502a0:2436_16": "Rājā mūḷhadhātuko tassā vacanaṃ saddahitvā koṭṭhakaṃ pāvisi.",
  "atk-s0502a0:2436_17": "Sāpi kho devī vātapāne ṭhatvā olokentī “andhabāla, mahārāja,",
  "atk-s0502a0:2436_18": "kiṃ nāmetaṃ,",
  "atk-s0502a0:2436_19": "ajikāya saddhiṃ santhavaṃ karosī”ti āha. “Nāhaṃ, bhadde,",
  "atk-s0502a0:2436_20": "evarūpaṃ karomī”ti ca vuttepi “mayā sāmaṃ diṭṭhaṃ,",
  "atk-s0502a0:2436_21": "nāhaṃ tava saddahissāmī”ti āha.",
  "atk-s0502a0:2437_0": "Taṃ sutvā rājā “addhā imaṃ koṭṭhakaṃ paviṭṭho ekova dvidhā paññāyatī”ti saddahi.",
  "atk-s0502a0:2437_1": "Mallikā cintesi –",
  "atk-s0502a0:2437_2": "“ayaṃ rājā andhabālatāya mayā vañcito,",
  "atk-s0502a0:2437_3": "pāpaṃ me kataṃ,",
  "atk-s0502a0:2437_4": "ayañca me abhūtena abbhācikkhito,",
  "atk-s0502a0:2437_5": "idaṃ me kammaṃ satthāpi jānissati,",
  "atk-s0502a0:2437_6": "dve aggasāvakāpi asīti mahāsāvakāpi jānissanti,",
  "atk-s0502a0:2437_7": "aho vata me bhāriyaṃ kammaṃ kata”nti.",
  "atk-s0502a0:2437_8": "Ayaṃ kira rañño asadisadāne sahāyikā ahosi.",
  "atk-s0502a0:2437_9": "Tattha ca ekadivasaṃ katapariccāgo dhanassa cuddasakoṭiagghanako ahosi.",
  "atk-s0502a0:2437_10": "Tathāgatassa setacchattaṃ nisīdanapallaṅko ādhārako pādapīṭhanti imāni pana cattāri anagghāneva ahesuṃ.",
  "atk-s0502a0:2437_11": "Sā maraṇakāle evarūpaṃ mahāpariccāgaṃ nānussaritvā tadeva pāpakammaṃ anussarantī kālaṃ katvā avīcimhi nibbatti.",
  "atk-s0502a0:2437_12": "Rañño pana sā ativiya piyā ahosi.",
  "atk-s0502a0:2437_13": "So balavasokābhibhūto tassā sarīrakiccaṃ kāretvā “nibbattaṭṭhānamassā pucchissāmī”ti satthu santikaṃ agamāsi.",
  "atk-s0502a0:2437_14": "Satthā yathā so āgatakāraṇaṃ na sarati,",
  "atk-s0502a0:2437_15": "tathā akāsi.",
  "atk-s0502a0:2437_16": "So satthu santike sāraṇīyadhammakathaṃ sutvā gehaṃ paviṭṭhakāle saritvā “ahaṃ bhaṇe mallikāya nibbattaṭṭhānaṃ",
  "atk-s0502a0:2437_17": "pucchissāmīti satthu santikaṃ gantvā pamuṭṭho,",
  "atk-s0502a0:2437_18": "sve puna pucchissāmī”ti punadivasepi agamāsi.",
  "atk-s0502a0:2437_19": "Satthāpi paṭipāṭiyā satta divasāni yathā so na sarati,",
  "atk-s0502a0:2437_20": "tathā akāsi.",
  "atk-s0502a0:2437_21": "Sāpi sattāhameva niraye paccitvā aṭṭhame divase tato cutā tusitabhavane nibbatti.",
  "atk-s0502a0:2437_22": "Kasmā panassa satthā asaraṇabhāvaṃ akāsīti?",
  "atk-s0502a0:2437_23": "Sā kira tassa ativiya piyā ahosi manāpā,",
  "atk-s0502a0:2437_24": "tasmā tassā niraye nibbattabhāvaṃ sutvā “sace evarūpā saddhāsampannā niraye nibbattā,",
  "atk-s0502a0:2437_25": "dānaṃ datvā kiṃ karissāmī”ti micchādiṭṭhiṃ gahetvā pañcannaṃ bhikkhusatānaṃ gehe pavattaṃ niccabhattaṃ harāpetvā niraye nibbatteyya,",
  "atk-s0502a0:2437_26": "tenassa satthā sattāhaṃ asaraṇabhāvaṃ katvā aṭṭhame divase piṇḍāya caranto sayameva rājakuladvāraṃ agamāsi.",
  "atk-s0502a0:2438_0": "Rājā “satthā āgato”ti sutvā nikkhamitvā pattaṃ ādāya pāsādaṃ abhiruhituṃ ārabhi.",
  "atk-s0502a0:2438_1": "Satthā pana rathasālāya nisīdituṃ ākāraṃ dassesi.",
  "atk-s0502a0:2438_2": "Rājā satthāraṃ tattheva nisīdāpetvā yāgukhajjakena paṭimānetvā vanditvā nisinnova ahaṃ, bhante,",
  "atk-s0502a0:2438_3": "mallikāya deviyā nibbattaṭṭhānaṃ pucchissāmīti gantvā pamuṭṭho,",
  "atk-s0502a0:2438_4": "kattha nu kho sā, bhante,",
  "atk-s0502a0:2438_5": "nibbattāti.",
  "atk-s0502a0:2438_6": "Tusitabhavane,",
  "atk-s0502a0:2438_7": "mahārājāti, bhante,",
  "atk-s0502a0:2438_8": "tāya tusitabhavane anibbattantiyā ko añño nibbattissati, bhante,",
  "atk-s0502a0:2438_9": "natthi tāya sadisā itthī.",
  "atk-s0502a0:2438_10": "Tassā hi nisinnaṭṭhānādīsu “sve tathāgatassa idaṃ dassāmi,",
  "atk-s0502a0:2438_11": "idaṃ karissāmī”ti dānasaṃvidhānaṃ ṭhapetvā aññaṃ kiccameva natthi, bhante,",
  "atk-s0502a0:2438_12": "tassā paralokaṃ gatakālato paṭṭhāya sarīraṃ me na vahatīti.",
  "atk-s0502a0:2438_13": "Atha naṃ satthā “mā cintayi, mahārāja,",
  "atk-s0502a0:2438_14": "sabbesaṃ dhuvadhammo aya”nti vatvā “ayaṃ, mahārāja,",
  "atk-s0502a0:2438_15": "ratho kassā”ti pucchi.",
  "atk-s0502a0:2438_16": "Taṃ sutvā rājā sirasmiṃ añjaliṃ patiṭṭhāpetvā “pitāmahassa me,",
  "atk-s0502a0:2438_17": "bhante”ti āha.",
  "atk-s0502a0:2438_18": "“Ayaṃ kassā”ti? “Pitu me,",
  "atk-s0502a0:2438_19": "bhante”ti.",
  "atk-s0502a0:2438_20": "“Ayaṃ pana ratho kassā”ti? “Mama,",
  "atk-s0502a0:2438_21": "bhante”ti.",
  "atk-s0502a0:2438_22": "Evaṃ vutte satthā,",
  "atk-s0502a0:2438_23": "“mahārāja,",
  "atk-s0502a0:2438_24": "tava pitāmahassa ratho tenevākārena tava pitu rathaṃ na pāpuṇi,",
  "atk-s0502a0:2438_25": "tava pitu ratho tava rathaṃ na pāpuṇi,",
  "atk-s0502a0:2438_26": "evarūpassa nāma kaṭṭhakaliṅgarassāpi jarā āgacchati,",
  "atk-s0502a0:2438_27": "kimaṅgaṃ pana attabhāvassa. Mahārāja,",
  "atk-s0502a0:2438_28": "sappurisadhammasseva hi jarā natthi,",
  "atk-s0502a0:2438_29": "sattā pana ajīrakā nāma natthī”ti vatvā imaṃ gāthamāha –",
  "atk-s0502a0:2439_0": "151.",
  "atk-s0502a0:2440_0": "“Jīranti ve rājarathā sucittā,",
  "atk-s0502a0:2441_0": "Atho sarīrampi jaraṃ upeti;",
  "atk-s0502a0:2442_0": "Satañca dhammo na jaraṃ upeti,",
  "atk-s0502a0:2443_0": "Santo have sabbhi pavedayantī”ti.",
  "atk-s0502a0:2444_0": "Tattha veti nipāto.",
  "atk-s0502a0:2444_1": "Sucittāti sattahi ratanehi aparehi ca rathālaṅkārehi suṭṭhu cittitā rājūnaṃ rathāpi jīranti.",
  "atk-s0502a0:2444_2": "Sarīrampīti na kevalaṃ rathā eva,",
  "atk-s0502a0:2444_3": "idaṃ suppaṭijaggitaṃ sarīrampi khaṇḍiccādīni pāpuṇantaṃ jaraṃ upeti.",
  "atk-s0502a0:2444_4": "Satañcāti buddhādīnaṃ pana santānaṃ navavidho lokuttaradhammo ca kiñci upaghātaṃ na upetīti na jaraṃ upeti nāma.",
  "atk-s0502a0:2444_5": "Pavedayantīti evaṃ santo buddhādayo sabbhi paṇḍitehi saddhiṃ kathentīti attho.",
  "atk-s0502a0:2445_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2446_0": "Mallikādevīvatthu chaṭṭhaṃ.",
  "atk-s0502a0:2447_0": "7. Lāḷudāyittheravatthu",
  "atk-s0502a0:2448_0": "Appassutāyanti imaṃ dhammadesanaṃ satthā jetavane viharanto lāḷudāyittheraṃ ārabbha kathesi.",
  "atk-s0502a0:2449_0": "So kira maṅgalaṃ karontānaṃ gehaṃ gantvā “tirokuṭṭesu tiṭṭhantī”tiādinā nayena avamaṅgalaṃ katheti,",
  "atk-s0502a0:2449_1": "avamaṅgalaṃ karontānaṃ gehaṃ gantvā tirokuṭṭādīsu kathetabbesu “dānañca dhammacariyā cā”tiādinā nayena",
  "atk-s0502a0:2449_2": "maṅgalagāthā vā “yaṃ kiñci vittaṃ idha vā huraṃ vā”ti ratanasuttaṃ vā katheti.",
  "atk-s0502a0:2449_3": "Evaṃ tesu tesu ṭhānesu “aññaṃ kathessāmī”ti aññaṃ kathentopi “aññaṃ kathemī”ti na jānāti.",
  "atk-s0502a0:2449_4": "Bhikkhū tassa kathaṃ sutvā satthu ārocesuṃ – “kiṃ, bhante,",
  "atk-s0502a0:2449_5": "lāḷudāyissa maṅgalāmaṅgalaṭṭhānesu gamanena,",
  "atk-s0502a0:2449_6": "aññasmiṃ kathetabbe aññameva kathetī”ti.",
  "atk-s0502a0:2449_7": "Satthā “na,",
  "atk-s0502a0:2449_8": "bhikkhave,",
  "atk-s0502a0:2449_9": "idānevesa evaṃ katheti,",
  "atk-s0502a0:2449_10": "pubbepi aññasmiṃ kathetabbe aññameva kathesī”ti vatvā atītaṃ āhari –",
  "atk-s0502a0:2450_0": "Atīte kira bārāṇasiyaṃ aggidattassa nāma brāhmaṇassa putto somadattakumāro nāma rājānaṃ upaṭṭhahi.",
  "atk-s0502a0:2450_1": "So raññā piyo ahosi manāpo.",
  "atk-s0502a0:2450_2": "Brāhmaṇo pana kasikammaṃ nissāya jīvati.",
  "atk-s0502a0:2450_3": "Tassa dveyeva goṇā ahesuṃ.",
  "atk-s0502a0:2450_4": "Tesu eko mato.",
  "atk-s0502a0:2450_5": "Brāhmaṇo puttaṃ āha – “tāta,",
  "atk-s0502a0:2450_6": "somadatta,",
  "atk-s0502a0:2450_7": "rājānaṃ me yācitvā ekaṃ goṇaṃ āharā”ti.",
  "atk-s0502a0:2450_8": "Somadatto “sacāhaṃ rājānaṃ yācissāmi,",
  "atk-s0502a0:2450_9": "lahubhāvo me paññāyissatī”ti cintetvā “tumheyeva, tāta,",
  "atk-s0502a0:2450_10": "rājānaṃ yācathā”ti vatvā “tena hi, tāta,",
  "atk-s0502a0:2450_11": "maṃ gahetvā yāhī”ti vutto cintesi –",
  "atk-s0502a0:2450_12": "“ayaṃ brāhmaṇo dandhapañño abhikkamādivacanamattampi na jānāti,",
  "atk-s0502a0:2450_13": "aññasmiṃ vattabbe aññameva vadati,",
  "atk-s0502a0:2450_14": "sikkhāpetvā pana naṃ nessāmī”ti.",
  "atk-s0502a0:2450_15": "So taṃ ādāya bīraṇatthambhakaṃ nāma susānaṃ gantvā tiṇakalāpe bandhitvā “ayaṃ rājā,",
  "atk-s0502a0:2450_16": "ayaṃ uparājā,",
  "atk-s0502a0:2450_17": "ayaṃ senāpatī”ti nāmāni katvā paṭipāṭiyā pitu dassetvā “tumhehi rājakulaṃ gantvā evaṃ abhikkamitabbaṃ,",
  "atk-s0502a0:2450_18": "evaṃ paṭikkamitabbaṃ,",
  "atk-s0502a0:2450_19": "evaṃ nāma rājā vattabbo,",
  "atk-s0502a0:2450_20": "evaṃ nāma uparājā,",
  "atk-s0502a0:2450_21": "rājānaṃ pana upasaṅkamitvā ‘jayatu bhavaṃ,",
  "atk-s0502a0:2450_22": "mahārājā’ti vatvā evaṃ ṭhatvā imaṃ gāthaṃ vatvā goṇaṃ yāceyyāthā”ti gāthaṃ uggaṇhāpesi –",
  "atk-s0502a0:2451_0": "“Dve me goṇā mahārāja, yehi khettaṃ kasāmase;",
  "atk-s0502a0:2452_0": "Tesu eko mato deva, dutiyaṃ dehi khattiyā”ti.",
  "atk-s0502a0:2453_0": "So hi saṃvaccharamattena taṃ gāthaṃ paguṇaṃ katvā paguṇabhāvaṃ puttassa ārocetvā “tena hi, tāta,",
  "atk-s0502a0:2453_1": "kañcideva paṇṇākāraṃ ādāya āgacchatha,",
  "atk-s0502a0:2453_2": "ahaṃ purimataraṃ gantvā rañño santike ṭhassāmī”ti vutte “sādhu,",
  "atk-s0502a0:2453_3": "tātā”ti paṇṇākāraṃ gahetvā somadattassa rañño santike ṭhitakāle ussāhappatto rājakulaṃ gantvā raññā tuṭṭhacittena katapaṭisammodano, “tāta,",
  "atk-s0502a0:2453_4": "cirassaṃ vata āgatattha,",
  "atk-s0502a0:2453_5": "idamāsanaṃ nisīditvā vadatha,",
  "atk-s0502a0:2453_6": "yenattho”ti vutte imaṃ gāthamāha –",
  "atk-s0502a0:2454_0": "“Dve me goṇā mahārāja, yehi khettaṃ kasāmase;",
  "atk-s0502a0:2455_0": "Tesu eko mato deva, dutiyaṃ gaṇha khattiyā”ti.",
  "atk-s0502a0:2456_0": "Raññā “kiṃ vadesi, tāta,",
  "atk-s0502a0:2456_1": "puna vadehī”ti vuttepi tameva gāthaṃ āha.",
  "atk-s0502a0:2456_2": "Rājā tena virajjhitvā kathitabhāvaṃ ñatvā sitaṃ katvā,",
  "atk-s0502a0:2456_3": "“somadatta,",
  "atk-s0502a0:2456_4": "tumhākaṃ gehe bahū maññe goṇā”ti vatvā “tumhehi dinnā bahū bhavissanti,",
  "atk-s0502a0:2456_5": "devā”ti vutte bodhisattassa tussitvā brāhmaṇassa soḷasa goṇe alaṅkārabhaṇḍakaṃ nivāsagāmañcassa brahmadeyyaṃ",
  "atk-s0502a0:2456_6": "datvā mahantena yasena brāhmaṇaṃ uyyojesīti.",
  "atk-s0502a0:2457_0": "Satthā imaṃ dhammadesanaṃ āharitvā “tadā rājā ānando ahosi,",
  "atk-s0502a0:2457_1": "brāhmaṇo lāḷudāyī,",
  "atk-s0502a0:2457_2": "somadatto pana ahamevā”ti jātakaṃ samodhānetvā “na,",
  "atk-s0502a0:2457_3": "bhikkhave, idāneva,",
  "atk-s0502a0:2457_4": "pubbepesa attano appassutatāya aññasmiṃ vattabbe aññameva vadati.",
  "atk-s0502a0:2457_5": "Appassutapuriso hi balibaddasadiso nāma hotī”ti vatvā imaṃ gāthamāha –",
  "atk-s0502a0:2458_0": "152.",
  "atk-s0502a0:2459_0": "“Appassutāyaṃ puriso, balibaddova jīrati;",
  "atk-s0502a0:2460_0": "Maṃsāni tassa vaḍḍhanti, paññā tassa na vaḍḍhatī”ti.",
  "atk-s0502a0:2461_0": "Tattha appassutāyanti ekassa vā dvinnaṃ vā paṇṇāsakānaṃ.",
  "atk-s0502a0:2461_1": "Atha vā pana vaggānaṃ sabbantimena paricchedena ekassa vā dvinnaṃ vā suttantānaṃ vāpi abhāvena appassuto ayaṃ.",
  "atk-s0502a0:2461_2": "Kammaṭṭhānaṃ pana uggahetvā anuyuñjanto bahussutova.",
  "atk-s0502a0:2461_3": "Balibaddova jīratīti yathā hi balibaddo jīramāno vaḍḍhamāno neva mātu, na pitu,",
  "atk-s0502a0:2461_4": "na sesañātakānaṃ atthāya vaḍḍhati,",
  "atk-s0502a0:2461_5": "atha kho niratthakameva jīrati,",
  "atk-s0502a0:2461_6": "evamevaṃ ayampi na upajjhāyavattaṃ karoti,",
  "atk-s0502a0:2461_7": "na ācariyavattaṃ,",
  "atk-s0502a0:2461_8": "na āgantukavattādīni,",
  "atk-s0502a0:2461_9": "na bhāvanārāmataṃ anuyuñjati,",
  "atk-s0502a0:2461_10": "niratthakameva jīrati,",
  "atk-s0502a0:2461_11": "maṃsāni tassa vaḍḍhantīti yathā balibaddassa “yuganaṅgalādīni vahituṃ asamattho eso”ti araññe vissaṭṭhassa",
  "atk-s0502a0:2461_12": "tattheva vicarantassa khādantassa pivantassa maṃsāni vaḍḍhanti,",
  "atk-s0502a0:2461_13": "evameva imassāpi upajjhāyādīhi vissaṭṭhassa saṅghaṃ nissāya cattāro paccaye labhitvā uddhavirecanādīni katvā kāyaṃ posentassa maṃsāni vaḍḍhanti,",
  "atk-s0502a0:2461_14": "thūlasarīro hutvā vicarati.",
  "atk-s0502a0:2461_15": "Paññā tassāti lokiyalokuttarā panassa paññā ekaṅgulamattāpi na vaḍḍhati,",
  "atk-s0502a0:2461_16": "araññe pana gacchalatādīni viya cha dvārāni nissāya taṇhā ceva navavidhamāno ca vaḍḍhatīti attho.",
  "atk-s0502a0:2462_0": "Desanāvasāne mahājano sotāpattiphalādīni pāpuṇīti.",
  "atk-s0502a0:2463_0": "Lāḷudāyittheravatthu sattamaṃ.",
  "atk-s0502a0:2464_0": "8. Udānavatthu",
  "atk-s0502a0:2465_0": "Anekajātisaṃsāranti imaṃ dhammadesanaṃ satthā bodhirukkhamūle nisinno udānavasena udānetvā aparabhāge ānandattherena puṭṭho kathesi.",
  "atk-s0502a0:2466_0": "So hi bodhirukkhamūle nisinno sūriye anatthaṅgateyeva mārabalaṃ viddhaṃsetvā paṭhamayāme pubbenivāsapaṭicchādakaṃ",
  "atk-s0502a0:2466_1": "tamaṃ padāletvā majjhimayāme dibbacakkhuṃ visodhetvā pacchimayāme sattesu kāruññataṃ paṭicca paccayākāre",
  "atk-s0502a0:2466_2": "ñāṇaṃ otāretvā taṃ anulomapaṭilomavasena sammasanto aruṇuggamanavelāya sammāsambodhiṃ abhisambujjhitvā",
  "atk-s0502a0:2466_3": "anekehi buddhasatasahassehi avijahitaṃ udānaṃ udānento imā gāthā abhāsi –",
  "atk-s0502a0:2467_0": "153.",
  "atk-s0502a0:2468_0": "“Anekajātisaṃsāraṃ, sandhāvissaṃ anibbisaṃ;",
  "atk-s0502a0:2469_0": "Gahakāraṃ gavesanto, dukkhā jāti punappunaṃ.",
  "atk-s0502a0:2470_0": "154.",
  "atk-s0502a0:2471_0": "“Gahakāraka diṭṭhosi, puna gehaṃ na kāhasi;",
  "atk-s0502a0:2472_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0502a0:2473_0": "Visaṅkhāragataṃ cittaṃ, taṇhānaṃ khayamajjhagā”ti.",
  "atk-s0502a0:2474_0": "Tattha gahakāraṃ gavesantoti ahaṃ imassa attabhāvasaṅkhātassa gehassa kārakaṃ taṇhāvaḍḍhakiṃ gavesanto yena ñāṇena sakkā taṃ daṭṭhuṃ,",
  "atk-s0502a0:2474_1": "tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhātaṃ",
  "atk-s0502a0:2474_2": "imaṃ saṃsāravaṭṭaṃ anibbisaṃ taṃ ñāṇaṃ avindanto alabhantoyeva sandhāvissaṃ saṃsariṃ,",
  "atk-s0502a0:2474_3": "aparāparaṃ anuvicarinti attho.",
  "atk-s0502a0:2474_4": "Dukkhā jāti punappunanti idaṃ gahakārakagavesanassa kāraṇavacanaṃ.",
  "atk-s0502a0:2474_5": "Yasmā jarābyādhimaraṇamissitāya jāti nāmesā punappunaṃ upagantuṃ dukkhā,",
  "atk-s0502a0:2474_6": "na ca sā tasmiṃ adiṭṭhe nivattati.",
  "atk-s0502a0:2474_7": "Tasmā taṃ gavesanto sandhāvissanti attho.",
  "atk-s0502a0:2474_8": "Diṭṭhosīti sabbaññutaññāṇaṃ paṭivijjhantena mayā idāni diṭṭhosi.",
  "atk-s0502a0:2474_9": "Puna gehanti puna imasmiṃ saṃsāravaṭṭe attabhāvasaṅkhātaṃ mama gehaṃ na kāhasi.",
  "atk-s0502a0:2474_10": "Sabbā te phāsukā bhaggāti tava sabbā avasesā kilesaphāsukā mayā bhaggā.",
  "atk-s0502a0:2474_11": "Gahakūṭaṃ visaṅkhatanti imassa tayā katassa attabhāvagehassa avijjāsaṅkhātaṃ kaṇṇikamaṇḍalampi mayā viddhaṃsitaṃ.",
  "atk-s0502a0:2474_12": "Visaṅkhāragataṃ cittanti idāni mama cittaṃ visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ.",
  "atk-s0502a0:2474_13": "Taṇhānaṃ khayamajjhagāti taṇhānaṃ khayasaṅkhātaṃ arahattaṃ adhigatosmīti.",
  "atk-s0502a0:2475_0": "Udānavatthu aṭṭhamaṃ.",
  "atk-s0502a0:2476_0": "9. Mahādhanaseṭṭhiputtavatthu",
  "atk-s0502a0:2477_0": "Acaritvāti imaṃ dhammadesanaṃ satthā isipatane migadāye viharanto mahādhanaseṭṭhiputtaṃ ārabbha kathesi.",
  "atk-s0502a0:2478_0": "So kira bārāṇasiyaṃ asītikoṭivibhave kule nibbatti.",
  "atk-s0502a0:2478_1": "Athassa mātāpitaro cintesuṃ –",
  "atk-s0502a0:2478_2": "“amhākaṃ kule mahābhogakkhandho,",
  "atk-s0502a0:2478_3": "puttassa no hatthe ṭhapetvā yathāsukhaṃ paribhogaṃ karissāma,",
  "atk-s0502a0:2478_4": "aññena kammena kiccaṃ natthī”ti.",
  "atk-s0502a0:2478_5": "Taṃ naccagītavāditamattameva sikkhāpesuṃ.",
  "atk-s0502a0:2478_6": "Tasmiṃyeva nagare aññasmiṃ asītikoṭivibhave kule ekā dhītāpi nibbatti.",
  "atk-s0502a0:2478_7": "Tassāpi mātāpitaro tatheva cintetvā taṃ naccagītavāditamattameva sikkhāpesuṃ.",
  "atk-s0502a0:2478_8": "Tesaṃ vayappattānaṃ āvāhavivāho ahosi.",
  "atk-s0502a0:2478_9": "Atha nesaṃ aparabhāge mātāpitaro kālamakaṃsu.",
  "atk-s0502a0:2478_10": "Dveasītikoṭidhanaṃ ekasmiṃyeva gehe ahosi.",
  "atk-s0502a0:2478_11": "Seṭṭhiputto divasassa tikkhattuṃ rañño upaṭṭhānaṃ gacchati.",
  "atk-s0502a0:2478_12": "Atha tasmiṃ nagare dhuttā cintesuṃ –",
  "atk-s0502a0:2478_13": "“sacāyaṃ seṭṭhiputto surāsoṇḍo bhavissati,",
  "atk-s0502a0:2478_14": "amhākaṃ phāsukaṃ bhavissati,",
  "atk-s0502a0:2478_15": "uggaṇhāpema naṃ surāsoṇḍabhāva”nti.",
  "atk-s0502a0:2478_16": "Te suraṃ ādāya khajjakamaṃse ceva loṇasakkharā ca dussante bandhitvā mūlakande gahetvā tassa rājakulato",
  "atk-s0502a0:2478_17": "āgacchantassa maggaṃ olokayamānā nisīditvā taṃ āgacchantaṃ disvā suraṃ pivitvā loṇasakkharaṃ mukhe khipitvā",
  "atk-s0502a0:2478_18": "mūlakandaṃ ḍaṃsitvā “vassasataṃ jīva sāmi,",
  "atk-s0502a0:2478_19": "seṭṭhiputta,",
  "atk-s0502a0:2478_20": "taṃ nissāya mayaṃ khādanapivanasamatthā bhaveyyāmā”ti āhaṃsu.",
  "atk-s0502a0:2478_21": "So tesaṃ vacanaṃ sutvā pacchato āgacchantaṃ cūḷūpaṭṭhākaṃ pucchi –",
  "atk-s0502a0:2478_22": "“kiṃ ete pivantī”ti.",
  "atk-s0502a0:2478_23": "Ekaṃ pānakaṃ, sāmīti.",
  "atk-s0502a0:2478_24": "Manāpajātikaṃ etanti. Sāmi,",
  "atk-s0502a0:2478_25": "imasmiṃ jīvaloke iminā sadisaṃ pātabbayuttakaṃ nāma natthīti.",
  "atk-s0502a0:2478_26": "So “evaṃ sante mayāpi pātuṃ vaṭṭatī”ti thokaṃ thokaṃ āharāpetvā pivati.",
  "atk-s0502a0:2478_27": "Athassa nacirasseva te dhuttā pivanabhāvaṃ ñatvā taṃ parivārayiṃsu.",
  "atk-s0502a0:2478_28": "Gacchante kāle parivāro mahā ahosi.",
  "atk-s0502a0:2478_29": "So satenapi satadvayenapi suraṃ āharāpetvā pivanto iminā anukkameneva nisinnaṭṭhānādīsu kahāpaṇarāsiṃ ṭhapetvā suraṃ pivanto “iminā mālā āharatha,",
  "atk-s0502a0:2478_30": "iminā gandhe,",
  "atk-s0502a0:2478_31": "ayaṃ jano jute cheko,",
  "atk-s0502a0:2478_32": "ayaṃ nacce,",
  "atk-s0502a0:2478_33": "ayaṃ gīte,",
  "atk-s0502a0:2478_34": "ayaṃ vādite.",
  "atk-s0502a0:2478_35": "Imassa sahassaṃ detha,",
  "atk-s0502a0:2478_36": "imassa dve sahassānī”ti evaṃ vikiranto nacirasseva attano santakaṃ asītikoṭidhanaṃ khepetvā “khīṇaṃ te, sāmi,",
  "atk-s0502a0:2478_37": "dhana”nti vutte kiṃ bhariyāya me santakaṃ natthīti. Atthi, sāmīti.",
  "atk-s0502a0:2478_38": "Tena hi taṃ āharathāti.",
  "atk-s0502a0:2478_39": "Tampi tatheva khepetvā anupubbena khettaārāmuyyānayoggādikampi antamaso bhājanabhaṇḍakampi attharaṇapāvuraṇanisīdanampi",
  "atk-s0502a0:2478_40": "sabbaṃ attano santakaṃ vikkiṇitvā khādi.",
  "atk-s0502a0:2478_41": "Atha naṃ mahallakakāle yehissa kulasantakaṃ gehaṃ vikkiṇitvā gahitaṃ,",
  "atk-s0502a0:2478_42": "te taṃ gehā nīhariṃsu.",
  "atk-s0502a0:2478_43": "So bhariyaṃ ādāya parajanassa gehabhittiṃ nissāya vasanto kapālakhaṇḍaṃ ādāya bhikkhāya caritvā janassa ucchiṭṭhakaṃ bhuñjituṃ ārabhi.",
  "atk-s0502a0:2479_0": "Atha naṃ ekadivasaṃ āsanasālāya dvāre ṭhatvā daharasāmaṇerehi diyyamānaṃ ucchiṭṭhakabhojanaṃ paṭiggaṇhantaṃ disvā satthā sitaṃ pātvākāsi.",
  "atk-s0502a0:2479_1": "Atha naṃ ānandatthero sitakāraṇaṃ pucchi.",
  "atk-s0502a0:2479_2": "Satthā sitakāraṇaṃ kathento “passānanda,",
  "atk-s0502a0:2479_3": "imaṃ mahādhanaseṭṭhiputtaṃ imasmiṃ nagare dveasītikoṭidhanaṃ khepetvā bhariyaṃ ādāya bhikkhāya carantaṃ.",
  "atk-s0502a0:2479_4": "Sace hi ayaṃ paṭhamavaye bhoge akhepetvā kammante payojayissa,",
  "atk-s0502a0:2479_5": "imasmiṃyeva nagare aggaseṭṭhi abhavissa.",
  "atk-s0502a0:2479_6": "Sace pana nikkhamitvā pabbajissa,",
  "atk-s0502a0:2479_7": "arahattaṃ pāpuṇissa,",
  "atk-s0502a0:2479_8": "bhariyāpissa anāgāmiphale patiṭṭhahissa.",
  "atk-s0502a0:2479_9": "Sace majjhimavaye bhoge akhepetvā kammante payojayissa,",
  "atk-s0502a0:2479_10": "dutiyaseṭṭhi abhavissa,",
  "atk-s0502a0:2479_11": "nikkhamitvā pabbajanto anāgāmī abhavissa.",
  "atk-s0502a0:2479_12": "Bhariyāpissa sakadāgāmiphale patiṭṭhahissa.",
  "atk-s0502a0:2479_13": "Sace pacchimavaye bhoge akhepetvā kammante payojayissa,",
  "atk-s0502a0:2479_14": "tatiyaseṭṭhi abhavissa,",
  "atk-s0502a0:2479_15": "nikkhamitvā pabbajantopi sakadāgāmī abhavissa,",
  "atk-s0502a0:2479_16": "bhariyāpissa sotāpattiphale patiṭṭhahissa.",
  "atk-s0502a0:2479_17": "Idāni panesa gihibhogatopi parihīno sāmaññatopi.",
  "atk-s0502a0:2479_18": "Parihāyitvā ca pana sukkhapallale koñcasakuṇo viya jāto”ti vatvā imā gāthā abhāsi –",
  "atk-s0502a0:2480_0": "155.",
  "atk-s0502a0:2481_0": "“Acaritvā brahmacariyaṃ, aladdhā yobbane dhanaṃ;",
  "atk-s0502a0:2482_0": "Jiṇṇakoñcāva jhāyanti, khīṇamaccheva pallale.",
  "atk-s0502a0:2483_0": "156.",
  "atk-s0502a0:2484_0": "“Acaritvā brahmacariyaṃ, aladdhā yobbane dhanaṃ;",
  "atk-s0502a0:2485_0": "Senti cāpātikhīṇāva, purāṇāni anutthuna”nti.",
  "atk-s0502a0:2486_0": "Tattha acaritvāti brahmacariyavāsaṃ avasitvā.",
  "atk-s0502a0:2486_1": "Yobbaneti anuppanne vā bhoge uppādetuṃ uppanne vā bhoge rakkhituṃ samatthakāle dhanampi alabhitvā.",
  "atk-s0502a0:2486_2": "Khīṇamaccheti te evarūpā bālā udakassa abhāvā khīṇamacche pallale parikkhīṇapattā jiṇṇakoñcā viya avajhāyanti.",
  "atk-s0502a0:2486_3": "Idaṃ vuttaṃ hoti –",
  "atk-s0502a0:2486_4": "pallale udakassa abhāvo viya hi imesaṃ vasanaṭṭhānassa abhāvo,",
  "atk-s0502a0:2486_5": "macchānaṃ khīṇabhāvo viya imesaṃ bhogānaṃ abhāvo,",
  "atk-s0502a0:2486_6": "khīṇapattānaṃ koñcānaṃ uppatitvā gamanābhāvo viya imesaṃ idāni jalathalapathādīhi bhoge saṇṭhāpetuṃ asamatthabhāvo.",
  "atk-s0502a0:2486_7": "Tasmā te khīṇapattā koñcā viya ettheva bajjhitvā avajhāyantīti.",
  "atk-s0502a0:2486_8": "Cāpātikhīṇāvāti cāpato atikhīṇā,",
  "atk-s0502a0:2486_9": "cāpā vinimuttāti attho.",
  "atk-s0502a0:2486_10": "Idaṃ vuttaṃ hoti –",
  "atk-s0502a0:2486_11": "yathā cāpā vinimuttā sarā yathāvegaṃ gantvā patitā,",
  "atk-s0502a0:2486_12": "taṃ gahetvā ukkhipante asati tattheva upacikānaṃ bhattaṃ honti,",
  "atk-s0502a0:2486_13": "evaṃ imepi tayo vaye atikkantā idāni attānaṃ uddharituṃ asamatthatāya maraṇaṃ upagamissanti.",
  "atk-s0502a0:2486_14": "Tena vuttaṃ –",
  "atk-s0502a0:2486_15": "“senti cāpātikhīṇāvā”ti.",
  "atk-s0502a0:2486_16": "Purāṇāni anutthunanti “iti amhehi khāditaṃ iti pīta”nti pubbe katāni khāditapivitanaccagītavāditādīni anutthunantā socantā anusocantā sentīti.",
  "atk-s0502a0:2487_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2488_0": "Mahādhanaseṭṭhiputtavatthu navamaṃ.",
  "atk-s0502a0:2489_0": "Jarāvaggavaṇṇanā niṭṭhitā.",
  "atk-s0502a0:2490_0": "Ekādasamo vaggo.",
  "atk-s0502a0:2491_0": "12. Attavaggo",
  "atk-s0502a0:2492_0": "1. Bodhirājakumāravatthu",
  "atk-s0502a0:2493_0": "Attānañceti imaṃ dhammadesanaṃ satthā bhesakaḷāvane viharanto bodhirājakumāraṃ ārabbha kathesi.",
  "atk-s0502a0:2494_0": "So kira pathavītale aññehi pāsādehi asadisarūpaṃ ākāse uppatamānaṃ viya kokanudaṃ nāma pāsādaṃ kāretvā vaḍḍhakiṃ pucchi –",
  "atk-s0502a0:2494_1": "“kiṃ tayā aññatthāpi evarūpo pāsādo katapubbo,",
  "atk-s0502a0:2494_2": "udāhu paṭhamasippameva te ida”nti.",
  "atk-s0502a0:2494_3": "“Paṭhamasippameva,",
  "atk-s0502a0:2494_4": "devā”ti ca vutte cintesi –",
  "atk-s0502a0:2494_5": "“sace ayaṃ aññassapi evarūpaṃ pāsādaṃ karissati,",
  "atk-s0502a0:2494_6": "ayaṃ pāsādo anacchariyo bhavissati.",
  "atk-s0502a0:2494_7": "Imaṃ mayā māretuṃ vā hatthapāde vāssa chindituṃ akkhīni vā uppāṭetuṃ vaṭṭati,",
  "atk-s0502a0:2494_8": "evaṃ aññassa pāsādaṃ na karissatī”ti.",
  "atk-s0502a0:2494_9": "So tamatthaṃ attano piyasahāyakassa sañjīvakaputtassa nāma māṇavakassa kathesi.",
  "atk-s0502a0:2494_10": "So cintesi –",
  "atk-s0502a0:2494_11": "“nissaṃsayaṃ esa vaḍḍhakiṃ nāsessati,",
  "atk-s0502a0:2494_12": "anaggho sippī,",
  "atk-s0502a0:2494_13": "so mayi passante mā nassatu,",
  "atk-s0502a0:2494_14": "saññamassa dassāmī”ti.",
  "atk-s0502a0:2494_15": "So taṃ upasaṅkamitvā “pāsāde te kammaṃ niṭṭhitaṃ,",
  "atk-s0502a0:2494_16": "no”ti pucchitvā “niṭṭhita”nti vutte “rājakumāro taṃ nāsetukāmo attānaṃ rakkheyyāsī”ti āha.",
  "atk-s0502a0:2494_17": "Vaḍḍhakīpi “bhaddakaṃ te, sāmi,",
  "atk-s0502a0:2494_18": "kataṃ mama ārocentena,",
  "atk-s0502a0:2494_19": "ahamettha kattabbaṃ jānissāmī”ti vatvā “kiṃ, samma,",
  "atk-s0502a0:2494_20": "amhākaṃ pāsāde kammaṃ niṭṭhita”nti rājakumārena puṭṭho “na tāva, deva,",
  "atk-s0502a0:2494_21": "niṭṭhitaṃ,",
  "atk-s0502a0:2494_22": "bahu avasiṭṭha”nti āha.",
  "atk-s0502a0:2494_23": "Kiṃ kammaṃ nāma avasiṭṭhanti? Pacchā, deva,",
  "atk-s0502a0:2494_24": "ācikkhissāmi,",
  "atk-s0502a0:2494_25": "dārūni tāva āharāpethāti.",
  "atk-s0502a0:2494_26": "Kiṃ dārūni nāmāti?",
  "atk-s0502a0:2494_27": "Nissārāni sukkhadārūni, devāti.",
  "atk-s0502a0:2494_28": "So āharāpetvā adāsi.",
  "atk-s0502a0:2494_29": "Atha naṃ āha – “deva,",
  "atk-s0502a0:2494_30": "te ito paṭṭhāya mama santikaṃ nāgantabbaṃ.",
  "atk-s0502a0:2494_31": "Kiṃ kāraṇā?",
  "atk-s0502a0:2494_32": "Sukhumakammaṃ karontassa hi aññehi saddhiṃ sallapantassa me kammavikkhepo hoti,",
  "atk-s0502a0:2494_33": "āhāravelāyaṃ pana me bhariyāva āhāraṃ āharissatī”ti.",
  "atk-s0502a0:2494_34": "Rājakumāropi “sādhū”ti paṭissuṇi.",
  "atk-s0502a0:2494_35": "Sopi ekasmiṃ gabbhe nisīditvā tāni dārūni tacchetvā attano puttadārassa anto nisīdanayoggaṃ garuḷasakuṇaṃ katvā āhāravelāya pana bhariyaṃ āha –",
  "atk-s0502a0:2494_36": "“gehe vijjamānakaṃ sabbaṃ vikkiṇitvā hiraññasuvaṇṇaṃ gaṇhāhī”ti.",
  "atk-s0502a0:2494_37": "Rājakumāropi vaḍḍhakissa anikkhamanatthāya gehaṃ parikkhipitvā ārakkhaṃ ṭhapesi.",
  "atk-s0502a0:2494_38": "Vaḍḍhakīpi sakuṇassa niṭṭhitakāle “ajja sabbepi dārake gahetvā āgaccheyyāsī”ti bhariyaṃ vatvā bhuttapātarāso",
  "atk-s0502a0:2494_39": "puttadāraṃ sakuṇassa kucchiyaṃ nisīdāpetvā vātapānena nikkhamitvā palāyi. So tesaṃ, “deva,",
  "atk-s0502a0:2494_40": "vaḍḍhakī palāyatī”ti kandantānaṃyeva gantvā himavante otaritvā ekaṃ nagaraṃ māpetvā kaṭṭhavāhanarājā nāma jāto.",
  "atk-s0502a0:2495_0": "Rājakumāropi “pāsādamahaṃ karissāmī”ti satthāraṃ nimantetvā pāsāde catujjātiyagandhehi paribhaṇḍikaṃ",
  "atk-s0502a0:2495_1": "katvā paṭhamaummārato paṭṭhāya celapaṭikaṃ patthari.",
  "atk-s0502a0:2495_2": "So kira aputtako,",
  "atk-s0502a0:2495_3": "tasmā “sacāhaṃ puttaṃ vā dhītaraṃ vā lacchāmi,",
  "atk-s0502a0:2495_4": "satthā imaṃ akkamissatī”ti cintetvā patthari.",
  "atk-s0502a0:2495_5": "So satthari āgate satthāraṃ pañcapatiṭṭhitena vanditvā pattaṃ gahetvā “pavisatha,",
  "atk-s0502a0:2495_6": "bhante”ti āha.",
  "atk-s0502a0:2495_7": "Satthā na pāvisi,",
  "atk-s0502a0:2495_8": "so dutiyampi tatiyampi yāci.",
  "atk-s0502a0:2495_9": "Satthā apavisitvāva ānandattheraṃ olokesi.",
  "atk-s0502a0:2495_10": "Thero olokitasaññāyeva vatthānaṃ anakkamanabhāvaṃ ñatvā taṃ “saṃharatu,",
  "atk-s0502a0:2495_11": "rājakumāra, dussāni,",
  "atk-s0502a0:2495_12": "na bhagavā celapaṭikaṃ akkamissati,",
  "atk-s0502a0:2495_13": "pacchimajanataṃ tathāgato oloketī”ti dussāni saṃharāpesi.",
  "atk-s0502a0:2495_14": "So dussāni saṃharitvā satthāraṃ antonivesanaṃ pavesatvā yāgukhajjakena sammānetvā ekamantaṃ nisinno vanditvā āha – “bhante,",
  "atk-s0502a0:2495_15": "ahaṃ tumhākaṃ upakārako tikkhattuṃ saraṇaṃ gato,",
  "atk-s0502a0:2495_16": "kucchigato ca kiramhi ekavāraṃ saraṇaṃ gato,",
  "atk-s0502a0:2495_17": "dutiyaṃ taruṇadārakakāle,",
  "atk-s0502a0:2495_18": "tatiyaṃ viññubhāvaṃ pattakāle.",
  "atk-s0502a0:2495_19": "Tassa me kasmā celapaṭikaṃ na akkamitthā”ti?",
  "atk-s0502a0:2495_20": "“Kiṃ pana tvaṃ, kumāra,",
  "atk-s0502a0:2495_21": "cintetvā celāni attharī”ti?",
  "atk-s0502a0:2495_22": "“Sace puttaṃ vā dhītaraṃ vā lacchāmi,",
  "atk-s0502a0:2495_23": "satthā me celapaṭikaṃ akkamissatī”ti idaṃ cintetvā, bhanteti.",
  "atk-s0502a0:2495_24": "Tenevāhaṃ taṃ na akkaminti.",
  "atk-s0502a0:2495_25": "“Kiṃ panāhaṃ, bhante,",
  "atk-s0502a0:2495_26": "puttaṃ vā dhītaraṃ vā neva lacchāmī”ti? “Āma,",
  "atk-s0502a0:2495_27": "kumārā”ti.",
  "atk-s0502a0:2495_28": "“Kiṃ kāraṇā”ti?",
  "atk-s0502a0:2495_29": "“Purimakaattabhāve jāyāya saddhiṃ pamādaṃ āpannattā”ti.",
  "atk-s0502a0:2495_30": "“Kasmiṃ kāle,",
  "atk-s0502a0:2495_31": "bhante”ti?",
  "atk-s0502a0:2495_32": "Athassa satthā atītaṃ āharitvā dassesi –",
  "atk-s0502a0:2496_0": "Atīte kira anekasatā manussā mahatiyā nāvāya samuddaṃ pakkhandiṃsu.",
  "atk-s0502a0:2496_1": "Nāvā samuddamajjhe bhijji.",
  "atk-s0502a0:2496_2": "Dve jayampatikā ekaṃ phalakaṃ gahetvā antaradīpakaṃ pavisiṃsu,",
  "atk-s0502a0:2496_3": "sesā sabbe tattheva mariṃsu.",
  "atk-s0502a0:2496_4": "Tasmiṃ kho pana dīpake mahāsakuṇasaṅgho vasati.",
  "atk-s0502a0:2496_5": "Te aññaṃ khāditabbakaṃ adisvā chātajjhattā sakuṇaaṇḍāni aṅgāresu pacitvā khādiṃsu,",
  "atk-s0502a0:2496_6": "tesu appahontesu sakuṇacchāpe gahetvā khādiṃsu.",
  "atk-s0502a0:2496_7": "Evaṃ paṭhamavayepi majjhimavayepi pacchimavayepi khādiṃsuyeva.",
  "atk-s0502a0:2496_8": "Ekasmimpi vaye appamādaṃ nāpajjiṃsu,",
  "atk-s0502a0:2496_9": "ekopi ca nesaṃ appamādaṃ nāpajji.",
  "atk-s0502a0:2497_0": "Satthā idaṃ tassa pubbakammaṃ dassetvā “sace hi tvaṃ, kumāra,",
  "atk-s0502a0:2497_1": "tadā ekasmimpi vaye bhariyāya saddhiṃ appamādaṃ āpajjissa,",
  "atk-s0502a0:2497_2": "ekasmimpi vaye putto vā dhītā vā uppajjeyya.",
  "atk-s0502a0:2497_3": "Sace pana vo ekopi appamatto abhavissa,",
  "atk-s0502a0:2497_4": "taṃ paṭicca putto vā dhītā vā uppajjissa. Kumāra,",
  "atk-s0502a0:2497_5": "attānañhi piyaṃ maññamānena tīsupi vayesu appamattena attā rakkhitabbo,",
  "atk-s0502a0:2497_6": "evaṃ asakkontena ekavayepi rakkhitabboyevā”ti vatvā imaṃ gāthamāha –",
  "atk-s0502a0:2498_0": "157.",
  "atk-s0502a0:2499_0": "“Attānañce piyaṃ jaññā, rakkheyya naṃ surakkhitaṃ;",
  "atk-s0502a0:2500_0": "Tiṇṇaṃ aññataraṃ yāmaṃ, paṭijaggeyya paṇḍito”ti.",
  "atk-s0502a0:2501_0": "Tattha yāmanti satthā attano dhammissaratāya desanākusalatāya ca idha tiṇṇaṃ vayānaṃ aññataraṃ vayaṃ yāmanti katvā desesi,",
  "atk-s0502a0:2501_1": "tasmā evamettha attho veditabbo.",
  "atk-s0502a0:2501_2": "Sace attānaṃ piyaṃ jāneyya,",
  "atk-s0502a0:2501_3": "rakkheyya naṃ surakkhitanti yathā so surakkhito hoti,",
  "atk-s0502a0:2501_4": "evaṃ naṃ rakkheyya.",
  "atk-s0502a0:2501_5": "Tattha sace gīhī samāno “attānaṃ rakkhissāmī”ti uparipāsādatale susaṃvutaṃ gabbhaṃ pavisitvā sampannārakkho hutvā vasantopi,",
  "atk-s0502a0:2501_6": "pabbajito hutvā susaṃvute pihitadvāravātapāne leṇe viharantopi attānaṃ na rakkhatiyeva.",
  "atk-s0502a0:2501_7": "Gihī pana samāno yathābalaṃ dānasīlādīni puññāni karonto,",
  "atk-s0502a0:2501_8": "pabbajito vā pana vattapaṭivattapariyattimanasikāresu ussukkaṃ āpajjanto attānaṃ rakkhati nāma.",
  "atk-s0502a0:2501_9": "Evaṃ tīsu vayesu asakkonto aññatarasmimpi vaye paṇḍitapuriso attānaṃ paṭijaggatiyeva.",
  "atk-s0502a0:2501_10": "Sace hi gihibhūto paṭhamavaye khiḍḍāpasutatāya kusalaṃ kātuṃ na sakkoti,",
  "atk-s0502a0:2501_11": "majjhimavaye appamattena hutvā kusalaṃ kātabbaṃ.",
  "atk-s0502a0:2501_12": "Sace majjhimavaye puttadāraṃ posento kusalaṃ kātuṃ na sakkoti,",
  "atk-s0502a0:2501_13": "pacchimavaye kātabbameva.",
  "atk-s0502a0:2501_14": "Evampi karontena attā paṭijaggitova hoti.",
  "atk-s0502a0:2501_15": "Evaṃ akarontassa pana attā piyo nāma na hoti,",
  "atk-s0502a0:2501_16": "apāyaparāyaṇameva naṃ karoti.",
  "atk-s0502a0:2501_17": "Sace pana pabbajito paṭhamavaye sajjhāyaṃ karonto dhārento vācento vattapaṭivattaṃ karonto pamādaṃ āpajjati,",
  "atk-s0502a0:2501_18": "majjhimavaye appamattena samaṇadhammo kātabbo.",
  "atk-s0502a0:2501_19": "Sace paṭhamavaye uggahitapariyattiyā aṭṭhakathaṃ vinicchayaṃ kāraṇākāraṇañca pucchanto majjhimavaye pamādaṃ āpajjati,",
  "atk-s0502a0:2501_20": "pacchimavaye appamattena samaṇadhammo kātabboyeva.",
  "atk-s0502a0:2501_21": "Evampi karontena attā paṭijaggitova hoti.",
  "atk-s0502a0:2501_22": "Evaṃ akarontassa pana attā piyo nāma na hoti,",
  "atk-s0502a0:2501_23": "pacchānutāpeneva naṃ tāpetīti.",
  "atk-s0502a0:2502_0": "Desanāvasāne bodhirājakumāro sotāpattiphale patiṭṭhahi,",
  "atk-s0502a0:2502_1": "sampattaparisāyapi sātthikā dhammadesanā ahosīti.",
  "atk-s0502a0:2503_0": "Bodhirājakumāravatthu paṭhamaṃ.",
  "atk-s0502a0:2504_0": "2. Upanandasakyaputtattheravatthu",
  "atk-s0502a0:2505_0": "Attānameva paṭhamanti imaṃ dhammadesanaṃ satthā jetavane viharanto upanandaṃ sakyaputtaṃ ārabbha kathesi.",
  "atk-s0502a0:2506_0": "So kira thero dhammakathaṃ kathetuṃ cheko.",
  "atk-s0502a0:2506_1": "Tassa appicchatādipaṭisaṃyuttaṃ dhammakathaṃ sutvā bahū bhikkhu taṃ ticīvarehi pūjetvā dhutaṅgāni samādiyiṃsu.",
  "atk-s0502a0:2506_2": "Tehi vissaṭṭhaparikkhāre soyeva gaṇhi.",
  "atk-s0502a0:2506_3": "So ekasmiṃ antovasse upakaṭṭhe janapadaṃ agamāsi.",
  "atk-s0502a0:2506_4": "Atha naṃ ekasmiṃ vihāre daharasāmaṇerā dhammakathikapemena, “bhante,",
  "atk-s0502a0:2506_5": "idha vassaṃ upethā”ti vadiṃsu.",
  "atk-s0502a0:2506_6": "“Idha kittakaṃ vassāvāsikaṃ labbhatī”ti pucchitvā tehi “ekeko sāṭako”ti vutte tattha upāhanā ṭhapetvā aññaṃ vihāraṃ agamāsi.",
  "atk-s0502a0:2506_7": "Dutiyaṃ vihāraṃ gantvā “idha kiṃ labbhatī”ti pucchitvā “dve sāṭakā”ti vutte kattarayaṭṭhiṃ ṭhapesi.",
  "atk-s0502a0:2506_8": "Tatiyaṃ vihāraṃ gantvā “idha kiṃ labbhatī”ti pucchitvā “tayo sāṭakā”ti vutte tattha udakatumbaṃ ṭhapesi.",
  "atk-s0502a0:2506_9": "Catutthaṃ vihāraṃ gantvā “idha kiṃ labbhatī”ti pucchitvā “cattāro sāṭakā”ti vutte “sādhu idha vasissāmī”ti",
  "atk-s0502a0:2506_10": "tattha vassaṃ upagantvā gahaṭṭhānañceva bhikkhūnañca dhammakathaṃ kathesi.",
  "atk-s0502a0:2506_11": "Te naṃ bahūhi vatthehi ceva cīvarehi ca pūjesuṃ.",
  "atk-s0502a0:2506_12": "So vuṭṭhavasso itaresupi vihāresu sāsanaṃ pesetvā “mayā parikkhārassa ṭhapitattā vassāvāsikaṃ laddhabbaṃ,",
  "atk-s0502a0:2506_13": "taṃ me pahiṇantū”ti sabbaṃ āharāpetvā yānakaṃ pūretvā pāyāsi.",
  "atk-s0502a0:2507_0": "Athekasmiṃ vihāre dve daharabhikkhū dve sāṭake ekañca kambalaṃ labhitvā “tuyhaṃ sāṭakā hontu,",
  "atk-s0502a0:2507_1": "mayhaṃ kambalo”ti bhājetuṃ asakkontā maggasamīpe nisīditvā vivadanti.",
  "atk-s0502a0:2507_2": "Te taṃ theraṃ āgacchantaṃ disvā, “bhante,",
  "atk-s0502a0:2507_3": "tumhe no bhājetvā dethā”ti vadiṃsu.",
  "atk-s0502a0:2507_4": "Tumheyeva bhājethāti.",
  "atk-s0502a0:2507_5": "Na sakkoma, bhante,",
  "atk-s0502a0:2507_6": "tumheyeva no bhājetvā dethāti.",
  "atk-s0502a0:2507_7": "Tena hi mama vacane ṭhassathāti. Āma,",
  "atk-s0502a0:2507_8": "ṭhassāmāti.",
  "atk-s0502a0:2507_9": "“Tena hi sādhū”ti tesaṃ dve sāṭake datvā “ayaṃ dhammakathaṃ kathentānaṃ amhākaṃ pārupanāraho”ti mahagghaṃ kambalaṃ ādāya pakkāmi.",
  "atk-s0502a0:2507_10": "Daharabhikkhū vippaṭisārino hutvā satthu santikaṃ gantvā tamatthaṃ ārocesuṃ.",
  "atk-s0502a0:2507_11": "Satthā “na,",
  "atk-s0502a0:2507_12": "bhikkhave,",
  "atk-s0502a0:2507_13": "idāneva tumhākaṃ santakaṃ gahetvā tumhe vippaṭisārino karoti,",
  "atk-s0502a0:2507_14": "pubbepi akāsiyevā”ti vatvā atītaṃ āhari –",
  "atk-s0502a0:2508_0": "Atītasmiṃ anutīracārī ca gambhīracārī cāti dve uddā mahantaṃ rohitamacchaṃ labhitvā “mayhaṃ sīsaṃ hotu,",
  "atk-s0502a0:2508_1": "tava naṅguṭṭha”nti vivādāpannā bhājetuṃ asakkontā ekaṃ siṅgālaṃ disvā āhaṃsu – “mātula,",
  "atk-s0502a0:2508_2": "imaṃ no bhājetvā dehī”ti.",
  "atk-s0502a0:2508_3": "Ahaṃ raññā vinicchayaṭṭhāne ṭhapito,",
  "atk-s0502a0:2508_4": "tattha ciraṃ nisīditvā jaṅghavihāratthāya āgatomhi,",
  "atk-s0502a0:2508_5": "idāni me okāso natthīti. Mātula,",
  "atk-s0502a0:2508_6": "mā evaṃ karotha,",
  "atk-s0502a0:2508_7": "bhājetvā eva no dethāti.",
  "atk-s0502a0:2508_8": "Mama vacane ṭhassathāti. Ṭhassāma, mātulāti.",
  "atk-s0502a0:2508_9": "“Tena hi sādhū”ti so sīsaṃ chinditvā ekamante akāsi,",
  "atk-s0502a0:2508_10": "naṅguṭṭhaṃ ekamante.",
  "atk-s0502a0:2508_11": "Katvā ca pana, “tātā,",
  "atk-s0502a0:2508_12": "yena vo anutīre caritaṃ,",
  "atk-s0502a0:2508_13": "so naṅguṭṭhaṃ gaṇhātu.",
  "atk-s0502a0:2508_14": "Yena gambhīre caritaṃ,",
  "atk-s0502a0:2508_15": "tassa sīsaṃ hotu.",
  "atk-s0502a0:2508_16": "Ayaṃ pana majjhimo khaṇḍo mama vinicchayadhamme ṭhitassa bhavissatī”ti te saññāpento –",
  "atk-s0502a0:2509_0": "“Anutīracāri naṅguṭṭhaṃ, sīsaṃ gambhīracārino;",
  "atk-s0502a0:2510_0": "Accāyaṃ majjhimo khaṇḍo, dhammaṭṭhassa bhavissatī”ti. –",
  "atk-s0502a0:2511_0": "Imaṃ gāthaṃ vatvā majjhimakhaṇḍaṃ ādāya pakkāmi. Tepi vippaṭisārino taṃ oloketvā aṭṭhaṃsu.",
  "atk-s0502a0:2512_0": "Satthā imaṃ atītaṃ dassetvā “evamesa atītepi tumhe vippaṭisārino akāsiyevā”ti te bhikkhū saññāpetvā upanandaṃ garahanto,",
  "atk-s0502a0:2512_1": "“bhikkhave,",
  "atk-s0502a0:2512_2": "paraṃ ovadantena nāma paṭhamameva attā patirūpe patiṭṭhāpetabbo”ti vatvā imaṃ gāthamāha –",
  "atk-s0502a0:2513_0": "158.",
  "atk-s0502a0:2514_0": "“Attānameva paṭhamaṃ, patirūpe nivesaye;",
  "atk-s0502a0:2515_0": "Athaññamanusāseyya, na kilisseyya paṇḍito”ti.",
  "atk-s0502a0:2516_0": "Tattha patirūpe nivesayeti anucchavike guṇe patiṭṭhāpeyya.",
  "atk-s0502a0:2516_1": "Idaṃ vuttaṃ hoti –",
  "atk-s0502a0:2516_2": "yo appicchatādiguṇehi vā ariyavaṃsapaṭipadādīhi vā paraṃ anusāsitukāmo,",
  "atk-s0502a0:2516_3": "so attānameva paṭhamaṃ tasmiṃ guṇe patiṭṭhāpeyya.",
  "atk-s0502a0:2516_4": "Evaṃ patiṭṭhāpetvā athaññaṃ tehi guṇehi anusāseyya.",
  "atk-s0502a0:2516_5": "Attānañhi tattha anivesetvā kevalaṃ parameva anusāsamāno parato nindaṃ labhitvā kilissati nāma,",
  "atk-s0502a0:2516_6": "tattha attānaṃ nivesetvā anusāsamāno parato pasaṃsaṃ labhati,",
  "atk-s0502a0:2516_7": "tasmā na kilissati nāma.",
  "atk-s0502a0:2516_8": "Evaṃ karonto paṇḍito na kilisseyyāti.",
  "atk-s0502a0:2517_0": "Desanāvasāne te bhikkhū sotāpattiphale patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:2518_0": "Upanandasakyaputtattheravatthu dutiyaṃ.",
  "atk-s0502a0:2519_0": "3. Padhānikatissattheravatthu",
  "atk-s0502a0:2520_0": "Attānañceti imaṃ dhammadesanaṃ satthā jetavane viharanto padhānikatissattheraṃ ārabbha kathesi.",
  "atk-s0502a0:2521_0": "So kira satthu santike kammaṭṭhānaṃ gahetvā pañcasate bhikkhū ādāya araññe vassaṃ upagantvā, “āvuso,",
  "atk-s0502a0:2521_1": "dharamānakassa buddhassa santike vo kammaṭṭhānaṃ gahitaṃ,",
  "atk-s0502a0:2521_2": "appamattāva samaṇadhammaṃ karothā”ti ovaditvā sayaṃ gantvā nipajjitvā supati.",
  "atk-s0502a0:2521_3": "Te bhikkhū paṭhamayāme caṅkamitvā majjhimayāme vihāraṃ pavisanti.",
  "atk-s0502a0:2521_4": "So niddāyitvā pabuddhakāle tesaṃ santikaṃ gantvā “kiṃ tumhe ‘nipajjitvā niddāyissāmā’ti āgatā,",
  "atk-s0502a0:2521_5": "sīghaṃ nikkhamitvā samaṇadhammaṃ karothā”ti vatvā sayaṃ gantvā tatheva supati.",
  "atk-s0502a0:2521_6": "Itare majjhimayāme bahi caṅkamitvā pacchimayāme vihāraṃ pavisanti.",
  "atk-s0502a0:2521_7": "So punapi pabujjhitvā tesaṃ santikaṃ gantvā te vihārā nīharitvā sayaṃ puna gantvā tatheva supati.",
  "atk-s0502a0:2521_8": "Tasmiṃ niccakālaṃ evaṃ karonte te bhikkhū sajjhāyaṃ vā kammaṭṭhānaṃ vā manasikātuṃ nāsakkhiṃsu,",
  "atk-s0502a0:2521_9": "cittaṃ aññathattaṃ agamāsi.",
  "atk-s0502a0:2521_10": "Te “amhākaṃ ācariyo ativiya āraddhavīriyo,",
  "atk-s0502a0:2521_11": "pariggaṇhissāma na”nti pariggaṇhantā tassa kiriyaṃ disvā “naṭṭhamhā, āvuso,",
  "atk-s0502a0:2521_12": "ācariyo no tuccharavaṃ ravatī”ti vadiṃsu.",
  "atk-s0502a0:2521_13": "Tesaṃ ativiya niddāya kilamantānaṃ ekabhikkhupi visesaṃ nibbattetuṃ nāsakkhi.",
  "atk-s0502a0:2521_14": "Te vuṭṭhavassā satthu santikaṃ gantvā satthārā katapaṭisanthārā “kiṃ,",
  "atk-s0502a0:2521_15": "bhikkhave,",
  "atk-s0502a0:2521_16": "appamattā hutvā samaṇadhammaṃ karitthā”ti pucchitā tamatthaṃ ārocesuṃ.",
  "atk-s0502a0:2521_17": "Satthā “na,",
  "atk-s0502a0:2521_18": "bhikkhave, idāneva,",
  "atk-s0502a0:2521_19": "pubbepesa tumhākaṃ antarāyamakāsiyevā”ti vatvā tehi yācito –",
  "atk-s0502a0:2522_0": "“Amātāpitarasaṃvaḍḍho, anācerakule vasaṃ;",
  "atk-s0502a0:2523_0": "Nāyaṃ kālaṃ akālaṃ vā, abhijānāti kukkuṭo”ti. –",
  "atk-s0502a0:2524_0": "Imaṃ akālarāvikukkuṭajātakaṃ vitthāretvā kathesi.",
  "atk-s0502a0:2524_1": "“Tadā hi so kukkuṭo ayaṃ padhānikatissatthero ahosi,",
  "atk-s0502a0:2524_2": "ime pañca satā bhikkhū te māṇavā ahesuṃ,",
  "atk-s0502a0:2524_3": "disāpāmokkho ācariyo ahamevā”ti satthā imaṃ jātakaṃ vitthāretvā,",
  "atk-s0502a0:2524_4": "“bhikkhave,",
  "atk-s0502a0:2524_5": "paraṃ ovadantena nāma attā sudanto kātabbo.",
  "atk-s0502a0:2524_6": "Evaṃ ovadanto hi sudanto hutvā dameti nāmā”ti vatvā imaṃ gāthamāha –",
  "atk-s0502a0:2525_0": "159.",
  "atk-s0502a0:2526_0": "“Attānañce tathā kayirā, yathāññamanusāsati;",
  "atk-s0502a0:2527_0": "Sudanto vata dametha, attā hi kira duddamo”ti.",
  "atk-s0502a0:2528_0": "Tassattho –",
  "atk-s0502a0:2528_1": "yo hi bhikkhu “paṭhamayāmādīsu caṅkamitabba”nti vatvā paraṃ ovadati,",
  "atk-s0502a0:2528_2": "sayaṃ caṅkamanādīni adhiṭṭhahanto attānañce tathā kayirā,",
  "atk-s0502a0:2528_3": "yathāññamanusāsati,",
  "atk-s0502a0:2528_4": "evaṃ sante sudanto vata damethāti yena guṇena paraṃ anusāsati,",
  "atk-s0502a0:2528_5": "tena attanā sudanto hutvā dameyya.",
  "atk-s0502a0:2528_6": "Attā hi kira duddamoti ayañhi attā nāma duddamo.",
  "atk-s0502a0:2528_7": "Tasmā yathā so sudanto hoti,",
  "atk-s0502a0:2528_8": "tathā dametabboti.",
  "atk-s0502a0:2529_0": "Desanāvasāne pañca satāpi te bhikkhū arahattaṃ pāpuṇiṃsūti.",
  "atk-s0502a0:2530_0": "Padhānikatissattheravatthu tatiyaṃ.",
  "atk-s0502a0:2531_0": "4. Kumārakassapamātutherīvatthu",
  "atk-s0502a0:2532_0": "Attā hi attano nāthoti imaṃ dhammadesanaṃ satthā jetavane viharanto kumārakassapattherassa mātaraṃ ārabbha kathesi.",
  "atk-s0502a0:2533_0": "Sā kira rājagahanagare seṭṭhidhītā viññutaṃ pattakālato paṭṭhāya pabbajjaṃ yāci.",
  "atk-s0502a0:2533_1": "Atha sā punappunaṃ yācamānāpi mātāpitūnaṃ santikā pabbajjaṃ alabhitvā vayappattā patikulaṃ gantvā patidevatā hutvā agāraṃ ajjhāvasi.",
  "atk-s0502a0:2533_2": "Athassā na cirasseva kucchismiṃ gabbho patiṭṭhahi.",
  "atk-s0502a0:2533_3": "Sā gabbhassa patiṭṭhitabhāvaṃ ajānitvāva sāmikaṃ ārādhetvā pabbajjaṃ yāci.",
  "atk-s0502a0:2533_4": "Atha naṃ so mahantena sakkārena bhikkhunupassayaṃ netvā ajānanto devadattapakkhikānaṃ bhikkhunīnaṃ santike pabbājesi.",
  "atk-s0502a0:2533_5": "Aparena samayena bhikkhuniyo tassā gabbhinibhāvaṃ ñatvā tāhi “kiṃ ida”nti vuttā nāhaṃ, ayye,",
  "atk-s0502a0:2533_6": "jānāmi “kimetaṃ”,",
  "atk-s0502a0:2533_7": "sīlaṃ vata me arogamevāti.",
  "atk-s0502a0:2533_8": "Bhikkhuniyo taṃ devadattassa santikaṃ netvā “ayaṃ bhikkhunī saddhāpabbajitā,",
  "atk-s0502a0:2533_9": "imissā mayaṃ gabbhassa patiṭṭhitabhāvaṃ jānāma,",
  "atk-s0502a0:2533_10": "kālaṃ na jānāma,",
  "atk-s0502a0:2533_11": "kiṃ dāni karomā”ti pucchiṃsu.",
  "atk-s0502a0:2533_12": "Devadatto “mā mayhaṃ ovādakārikānaṃ bhikkhunīnaṃ ayaso uppajjatū”ti ettakameva cintetvā “uppabbājetha na”nti āha.",
  "atk-s0502a0:2533_13": "Taṃ sutvā sā daharā mā maṃ, ayye, nāsetha,",
  "atk-s0502a0:2533_14": "nāhaṃ devadattaṃ uddissa pabbajitā, etha,",
  "atk-s0502a0:2533_15": "maṃ satthu santikaṃ jetavanaṃ nethāti.",
  "atk-s0502a0:2533_16": "Tā taṃ ādāya jetavanaṃ gantvā satthu ārocesuṃ.",
  "atk-s0502a0:2533_17": "Satthā “tassā gihikāle gabbho patiṭṭhito”ti jānantopi paravādamocanatthaṃ rājānaṃ pasenadikosalaṃ mahāanāthapiṇḍikaṃ",
  "atk-s0502a0:2533_18": "cūḷaanāthapiṇḍikaṃ visākhāupāsikaṃ aññāni ca mahākulāni pakkosāpetvā upālittheraṃ āṇāpesi – “gaccha,",
  "atk-s0502a0:2533_19": "imissā daharāya bhikkhuniyā catuparisamajjhe kammaṃ parisodhehī”ti.",
  "atk-s0502a0:2533_20": "Thero rañño purato visākhaṃ pakkosāpetvā taṃ adhikaraṇaṃ paṭicchāpesi.",
  "atk-s0502a0:2533_21": "Sā sāṇipākāraṃ parikkhipāpetvā antosāṇiyaṃ tassā hatthapādanābhiudarapariyosānāni oloketvā māsadivase",
  "atk-s0502a0:2533_22": "samānetvā “gihibhāve imāya gabbho laddho”ti ñatvā therassa tamatthaṃ ārocesi.",
  "atk-s0502a0:2533_23": "Athassā thero parisamajjhe parisuddhabhāvaṃ patiṭṭhāpesi.",
  "atk-s0502a0:2533_24": "Sā aparena samayena padumuttarabuddhassa pādamūle patthitapatthanaṃ mahānubhāvaṃ puttaṃ vijāyi.",
  "atk-s0502a0:2534_0": "Athekadivasaṃ rājā bhikkhunupassayasamīpena gacchanto dārakasaddaṃ sutvā “kiṃ ida”nti pucchitvā, “deva,",
  "atk-s0502a0:2534_1": "ekissā bhikkhuniyā putto jāto,",
  "atk-s0502a0:2534_2": "tassesa saddo”ti vutte taṃ kumāraṃ attano gharaṃ netvā dhātīnaṃ adāsi.",
  "atk-s0502a0:2534_3": "Nāmaggahaṇadivase cassa kassapoti nāmaṃ katvā kumāraparihārena vaḍḍhitattā kumārakassapoti sañjāniṃsu.",
  "atk-s0502a0:2534_4": "So kīḷāmaṇḍale dārake paharitvā “nimmātāpitikenamhā pahaṭā”ti vutte rājānaṃ upasaṅkamitvā, “deva,",
  "atk-s0502a0:2534_5": "maṃ ‘nimmātāpitiko’ti vadanti,",
  "atk-s0502a0:2534_6": "mātaraṃ me ācikkhathā”ti pucchitvā raññā dhātiyo dassetvā “imā te mātaro”ti vutte “na ettikā me mātaro,",
  "atk-s0502a0:2534_7": "ekāya me mātarā bhavitabbaṃ,",
  "atk-s0502a0:2534_8": "taṃ me ācikkhathā”ti āha.",
  "atk-s0502a0:2534_9": "Rājā “na sakkā imaṃ vañcetu”nti cintetvā, tāta,",
  "atk-s0502a0:2534_10": "tava mātā bhikkhunī,",
  "atk-s0502a0:2534_11": "tvaṃ mayā bhikkhunupassayā ānītoti.",
  "atk-s0502a0:2534_12": "So tāvatakeneva samuppannasaṃvego hutvā, “tāta,",
  "atk-s0502a0:2534_13": "pabbājetha ma”nti āha.",
  "atk-s0502a0:2534_14": "Rājā “sādhu,",
  "atk-s0502a0:2534_15": "tātā”ti taṃ mahantena sakkārena satthu santike pabbājesi.",
  "atk-s0502a0:2534_16": "So laddhūpasampado kumārakassapattheroti paññāyi.",
  "atk-s0502a0:2534_17": "So satthu santike kammaṭṭhānaṃ gahetvā araññaṃ pavisitvā vāyamitvā visesaṃ nibbattetuṃ asakkonto “puna",
  "atk-s0502a0:2534_18": "kammaṭṭhānaṃ visesetvā gahessāmī”ti satthu santikaṃ gantvā andhavane vihāsi.",
  "atk-s0502a0:2535_0": "Atha naṃ kassapabuddhakāle ekato samaṇadhammaṃ katvā anāgāmiphalaṃ patvā brahmaloke nibbattabhikkhu brahmalokato",
  "atk-s0502a0:2535_1": "āgantvā pannarasa pañhe pucchitvā “ime pañhe ṭhapetvā satthāraṃ añño byākātuṃ samattho nāma natthi, gaccha,",
  "atk-s0502a0:2535_2": "satthu santike imesaṃ atthaṃ uggaṇhā”ti uyyojesi.",
  "atk-s0502a0:2535_3": "So tathā katvā pañhavissajjanāvasāne arahattaṃ pāpuṇi.",
  "atk-s0502a0:2535_4": "Tassa pana nikkhantadivasato paṭṭhāya dvādasa vassāni mātubhikkhuniyā akkhīhi assūni pavattiṃsu.",
  "atk-s0502a0:2535_5": "Sā puttaviyogadukkhitā assutinteneva mukhena bhikkhāya caramānā antaravīthiyaṃ theraṃ disvāva, “putta,",
  "atk-s0502a0:2535_6": "puttā”ti viravantī taṃ gaṇhituṃ upadhāvamānā parivattitvā pati.",
  "atk-s0502a0:2535_7": "Sā thanehi khīraṃ muñcantehi uṭṭhahitvā allacīvarā gantvā theraṃ gaṇhi.",
  "atk-s0502a0:2535_8": "So cintesi –",
  "atk-s0502a0:2535_9": "“sacāyaṃ mama santikā madhuravacanaṃ labhissati,",
  "atk-s0502a0:2535_10": "vinassissati.",
  "atk-s0502a0:2535_11": "Thaddhameva katvā imāya saddhiṃ sallapissāmī”ti.",
  "atk-s0502a0:2535_12": "Atha naṃ āha –",
  "atk-s0502a0:2535_13": "“kiṃ karontī vicarasi,",
  "atk-s0502a0:2535_14": "sinehamattampi chindituṃ na sakkosī”ti.",
  "atk-s0502a0:2535_15": "Sā “aho kakkhaḷā therassa kathā”ti cintetvā “kiṃ vadesi,",
  "atk-s0502a0:2535_16": "tātā”ti vatvā punapi tena tatheva vuttā cintesi –",
  "atk-s0502a0:2535_17": "“ahaṃ imassa kāraṇā dvādasa vassāni assūni sandhāretuṃ na sakkomi,",
  "atk-s0502a0:2535_18": "ayaṃ panevaṃ thaddhahadayo,",
  "atk-s0502a0:2535_19": "kiṃ me iminā”ti puttasinehaṃ chinditvā taṃdivasameva arahattaṃ pāpuṇi.",
  "atk-s0502a0:2536_0": "Aparena samayena dhammasabhāyaṃ kathaṃ samuṭṭhāpesuṃ – “āvuso,",
  "atk-s0502a0:2536_1": "devadattena evaṃ upanissayasampanno kumārakassapo ca therī ca nāsitā,",
  "atk-s0502a0:2536_2": "satthā pana tesaṃ patiṭṭhā jāto,",
  "atk-s0502a0:2536_3": "aho buddhā nāma lokānukampakā”ti.",
  "atk-s0502a0:2536_4": "Satthā āgantvā “kāya nuttha,",
  "atk-s0502a0:2536_5": "bhikkhave,",
  "atk-s0502a0:2536_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:2536_7": "bhikkhave,",
  "atk-s0502a0:2536_8": "idāneva ahaṃ imesaṃ paccayo patiṭṭhā jāto,",
  "atk-s0502a0:2536_9": "pubbepi nesaṃ ahaṃ patiṭṭhā ahosiṃyevā”ti vatvā –",
  "atk-s0502a0:2537_0": "“Nigrodhameva seveyya, na sākhamupasaṃvase;",
  "atk-s0502a0:2538_0": "Nigrodhasmiṃ mataṃ seyyo, yañce sākhasmi jīvita”nti. –",
  "atk-s0502a0:2539_0": "Imaṃ nigrodhajātakaṃ vitthārena kathetvā “tadā sākhamigo devadatto ahosi,",
  "atk-s0502a0:2539_1": "parisāpissa devadattaparisā,",
  "atk-s0502a0:2539_2": "vārappattā migadhenu therī ahosi,",
  "atk-s0502a0:2539_3": "putto kumārakassapo,",
  "atk-s0502a0:2539_4": "gabbhinīmigiyā jīvitaṃ pariccajitvā gato nigrodhamigarājā pana ahamevā”ti jātakaṃ samodhānetvā puttasinehaṃ",
  "atk-s0502a0:2539_5": "chinditvā theriyā attanāva attano patiṭṭhānakatabhāvaṃ pakāsento,",
  "atk-s0502a0:2539_6": "“bhikkhave,",
  "atk-s0502a0:2539_7": "yasmā parassa attani ṭhitena saggaparāyaṇena vā maggaparāyaṇena vā bhavituṃ na sakkā,",
  "atk-s0502a0:2539_8": "tasmā attāva attano nātho,",
  "atk-s0502a0:2539_9": "paro kiṃ karissatī”ti vatvā imaṃ gāthamāha –",
  "atk-s0502a0:2540_0": "160.",
  "atk-s0502a0:2541_0": "“Attā hi attano nātho, ko hi nātho paro siyā;",
  "atk-s0502a0:2542_0": "Attanā hi sudantena, nāthaṃ labhati dullabha”nti.",
  "atk-s0502a0:2543_0": "Tattha nāthoti patiṭṭhā.",
  "atk-s0502a0:2543_1": "Idaṃ vuttaṃ hoti –",
  "atk-s0502a0:2543_2": "yasmā attani ṭhitena attasampannena kusalaṃ katvā saggaṃ vā pāpuṇituṃ,",
  "atk-s0502a0:2543_3": "maggaṃ vā bhāvetuṃ,",
  "atk-s0502a0:2543_4": "phalaṃ vā sacchikātuṃ sakkā.",
  "atk-s0502a0:2543_5": "Tasmā hi attāva attano patiṭṭhā hoti,",
  "atk-s0502a0:2543_6": "paro ko nāma kassa patiṭṭhā siyā.",
  "atk-s0502a0:2543_7": "Attanā eva hi sudantena nibbisevanena arahattaphalasaṅkhātaṃ dullabhaṃ nāthaṃ labhati.",
  "atk-s0502a0:2543_8": "Arahattañhi sandhāya idha “nāthaṃ labhati dullabha”nti vuttaṃ.",
  "atk-s0502a0:2544_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2545_0": "Kumārakassapamātutherīvatthu catutthaṃ.",
  "atk-s0502a0:2546_0": "5. Mahākālaupāsakavatthu",
  "atk-s0502a0:2547_0": "Attanā hi kataṃ pāpanti imaṃ dhammadesanaṃ satthā jetavane viharanto ekaṃ mahākālaṃ nāma sotāpannaupāsakaṃ ārabbha kathesi.",
  "atk-s0502a0:2548_0": "So kira māsassa aṭṭhadivasesu uposathiko hutvā vihāre sabbarattiṃ dhammakathaṃ suṇāti.",
  "atk-s0502a0:2548_1": "Atha rattiṃ corā ekasmiṃ gehe sandhiṃ chinditvā bhaṇḍakaṃ gahetvā lohabhājanasaddena pabuddhehi sāmikehi anubaddhā gahitabhaṇḍaṃ chaḍḍetvā palāyiṃsu.",
  "atk-s0502a0:2548_2": "Sāmikāpi te anubandhiṃsuyeva,",
  "atk-s0502a0:2548_3": "te disā pakkhandiṃsu.",
  "atk-s0502a0:2548_4": "Eko pana vihāramaggaṃ gahetvā mahākālassa rattiṃ dhammakathaṃ sutvā pātova pokkharaṇitīre mukhaṃ dhovantassa purato bhaṇḍikaṃ chaḍḍetvā palāyi.",
  "atk-s0502a0:2548_5": "Core anubandhitvā āgatamanussā bhaṇḍikaṃ disvā “tvaṃ no gehasandhiṃ chinditvā bhaṇḍikaṃ haritvā dhammaṃ",
  "atk-s0502a0:2548_6": "suṇanto viya vicarasī”ti taṃ gahetvā pothetvā māretvā chaḍḍetvā agamiṃsu.",
  "atk-s0502a0:2548_7": "Atha naṃ pātova pānīyaghaṭaṃ ādāya gatā daharasāmaṇerā disvā “vihāre dhammakathaṃ sutvā sayitaupāsako",
  "atk-s0502a0:2548_8": "ayuttaṃ maraṇaṃ labhatī”ti vatvā satthu ārocesuṃ.",
  "atk-s0502a0:2548_9": "Satthā “āma,",
  "atk-s0502a0:2548_10": "bhikkhave,",
  "atk-s0502a0:2548_11": "imasmiṃ attabhāve kālena appatirūpaṃ maraṇaṃ laddhaṃ,",
  "atk-s0502a0:2548_12": "pubbe katakammassa pana tena yuttameva laddha”nti vatvā tehi yācito tassa pubbakammaṃ kathesi –",
  "atk-s0502a0:2549_0": "Atīte kira bārāṇasirañño vijite ekassa paccantagāmassa aṭavimukhe corā paharanti.",
  "atk-s0502a0:2549_1": "Rājā aṭavimukhe ekaṃ rājabhaṭaṃ ṭhapesi,",
  "atk-s0502a0:2549_2": "so bhatiṃ gahetvā manusse orato pāraṃ neti,",
  "atk-s0502a0:2549_3": "pārato oraṃ āneti.",
  "atk-s0502a0:2549_4": "Atheko manusso abhirūpaṃ attano bhariyaṃ cūḷayānakaṃ āropetvā taṃ ṭhānaṃ agamāsi.",
  "atk-s0502a0:2549_5": "Rājabhaṭo taṃ itthiṃ disvāva sañjātasineho tena “aṭaviṃ no, sāmi,",
  "atk-s0502a0:2549_6": "atikkāmehī”ti vuttepi “idāni vikālo,",
  "atk-s0502a0:2549_7": "pātova atikkāmessāmī”ti āha.",
  "atk-s0502a0:2549_8": "So sakālo, sāmi,",
  "atk-s0502a0:2549_9": "idāneva no nehīti. Nivatta, bho,",
  "atk-s0502a0:2549_10": "amhākaṃyeva gehe āhāro ca nivāso ca bhavissatīti.",
  "atk-s0502a0:2549_11": "So neva nivattituṃ icchi.",
  "atk-s0502a0:2549_12": "Itaro purisānaṃ saññaṃ datvā yānakaṃ nivattāpetvā anicchantasseva dvārakoṭṭhake nivāsaṃ datvā āhāraṃ paṭiyādāpesi.",
  "atk-s0502a0:2549_13": "Tassa pana gehe ekaṃ maṇiratanaṃ atthi.",
  "atk-s0502a0:2549_14": "So taṃ tassa yānakantare pakkhipāpetvā paccūsakāle corānaṃ paviṭṭhasaddaṃ kāresi.",
  "atk-s0502a0:2549_15": "Athassa purisā “maṇiratanaṃ, sāmi,",
  "atk-s0502a0:2549_16": "corehi haṭa”nti ārocesuṃ.",
  "atk-s0502a0:2549_17": "So gāmadvāresu ārakkhaṃ ṭhapetvā “antogāmato nikkhamante vicinathā”ti āha.",
  "atk-s0502a0:2549_18": "Itaropi pātova yānakaṃ yojetvā pāyāsi.",
  "atk-s0502a0:2549_19": "Athassa yānakaṃ sodhentā attanā ṭhapitaṃ maṇiratanaṃ disvā santajjetvā “tvaṃ maṇiṃ gahetvā palāyasī”ti pothetvā “gahito no, sāmi,",
  "atk-s0502a0:2549_20": "coro”ti gāmabhojakassa dassesuṃ.",
  "atk-s0502a0:2549_21": "So “bhatakassa vata me gehe nivāsaṃ datvā bhattaṃ dinnaṃ,",
  "atk-s0502a0:2549_22": "maṇiṃ gahetvā gato,",
  "atk-s0502a0:2549_23": "gaṇhatha naṃ pāpapurisa”nti pothāpetvā māretvā chaḍḍāpesi.",
  "atk-s0502a0:2549_24": "Idaṃ tassa pubbakammaṃ.",
  "atk-s0502a0:2549_25": "So tato cuto avīcimhi nibbattitvā tattha dīgharattaṃ paccitvā vipākāvasesena attabhāvasate tatheva pothito maraṇaṃ pāpuṇi.",
  "atk-s0502a0:2550_0": "Evaṃ satthā mahākālassa pubbakammaṃ dassetvā,",
  "atk-s0502a0:2550_1": "“bhikkhave,",
  "atk-s0502a0:2550_2": "evaṃ ime satte attanā katapāpakammameva catūsu apāyesu abhimatthatī”ti vatvā imaṃ gāthamāha –",
  "atk-s0502a0:2551_0": "161.",
  "atk-s0502a0:2552_0": "“Attanā hi kataṃ pāpaṃ, attajaṃ attasambhavaṃ;",
  "atk-s0502a0:2553_0": "Abhimatthati dummedhaṃ, vajiraṃvasmamayaṃ maṇi”nti.",
  "atk-s0502a0:2554_0": "Tattha vajiraṃvasmamayaṃ maṇinti vajiraṃva asmamayaṃ maṇiṃ.",
  "atk-s0502a0:2554_1": "Idaṃ vuttaṃ hoti –",
  "atk-s0502a0:2554_2": "yathā pāsāṇamayaṃ pāsāṇasambhavaṃ vajiraṃ tameva asmamayaṃ maṇiṃ attano uṭṭhānaṭṭhānasaṅkhātaṃ pāsāṇamaṇiṃ",
  "atk-s0502a0:2554_3": "khāditvā chiddaṃ chiddaṃ khaṇḍaṃ khaṇḍaṃ katvā aparibhogaṃ karoti,",
  "atk-s0502a0:2554_4": "evameva attanā kataṃ attani jātaṃ attasambhavaṃ pāpaṃ dummedhaṃ nippaññaṃ puggalaṃ catūsu apāyesu abhimatthati kantati viddhaṃsetīti.",
  "atk-s0502a0:2555_0": "Desanāvasāne sampattabhikkhū sotāpattiphalādīni pāpuṇiṃsūti.",
  "atk-s0502a0:2556_0": "Mahākālaupāsakavatthu pañcamaṃ.",
  "atk-s0502a0:2557_0": "6. Devadattavatthu",
  "atk-s0502a0:2558_0": "Yassa accantadussīlyanti imaṃ dhammadesanaṃ satthā veḷuvane viharanto devadattaṃ ārabbha kathesi.",
  "atk-s0502a0:2559_0": "Ekasmiñhi divase bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0502a0:2559_1": "devadatto dussīlo pāpadhammo dussīlyakāraṇena vaḍḍhitāya taṇhāya ajātasattuṃ saṅgaṇhitvā mahantaṃ lābhasakkāraṃ",
  "atk-s0502a0:2559_2": "nibbattetvā ajātasattuṃ pituvadhe samādapetvā tena saddhiṃ ekato hutvā nānappakārena tathāgatassa vadhāya",
  "atk-s0502a0:2559_3": "parisakkatī”ti.",
  "atk-s0502a0:2559_4": "Satthā āgantvā “kāya nuttha,",
  "atk-s0502a0:2559_5": "bhikkhave,",
  "atk-s0502a0:2559_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:2559_7": "bhikkhave, idāneva,",
  "atk-s0502a0:2559_8": "pubbepi devadatto nānappakārena mayhaṃ vadhāya parisakkatī”ti vatvā kuruṅgamigajātakādīni kathetvā,",
  "atk-s0502a0:2559_9": "“bhikkhave,",
  "atk-s0502a0:2559_10": "accantadussīlapuggalaṃ nāma dussīlyakāraṇā uppannā taṇhā māluvā viya sālaṃ pariyonandhitvā sambhañjamānā",
  "atk-s0502a0:2559_11": "nirayādīsu pakkhipatī”ti vatvā imaṃ gāthāmāha –",
  "atk-s0502a0:2560_0": "162.",
  "atk-s0502a0:2561_0": "“Yassa accantadussīlyaṃ, māluvā sālamivotthataṃ;",
  "atk-s0502a0:2562_0": "Karoti so tathattānaṃ, yathā naṃ icchatī diso”ti.",
  "atk-s0502a0:2563_0": "Tattha accantadussīlyanti ekantadussīlabhāvo.",
  "atk-s0502a0:2563_1": "Gihī vā jātito paṭṭhāya dasa akusalakammapathe karonto,",
  "atk-s0502a0:2563_2": "pabbajito vā upasampannadivasato paṭṭhāya garukāpattiṃ āpajjamāno accantadussīlo nāma.",
  "atk-s0502a0:2563_3": "Idha pana yo dvīsu tīsu attabhāvesu dussīlo,",
  "atk-s0502a0:2563_4": "etassa gatiyā āgataṃ dussīlabhāvaṃ sandhāyetaṃ vuttaṃ.",
  "atk-s0502a0:2563_5": "Dussīlabhāvoti cettha dussīlassa cha dvārāni nissāya uppannā taṇhā veditabbā.",
  "atk-s0502a0:2563_6": "Māluvā sālamivotthatanti yassa puggalassa taṃ taṇhāsaṅkhātaṃ dussīlyaṃ yathā nāma māluvā sālaṃ ottharantī",
  "atk-s0502a0:2563_7": "deve vassante pattehi udakaṃ sampaṭicchitvā sambhañjanavasena sabbatthakameva pariyonandhati,",
  "atk-s0502a0:2563_8": "evaṃ attabhāvaṃ otthataṃ pariyonandhitvā ṭhitaṃ.",
  "atk-s0502a0:2563_9": "So māluvāya sambhañjitvā bhūmiyaṃ pātiyamāno rukkho viya tāya dussīlyasaṅkhātāya taṇhāya sambhañjitvā apāyesu pātiyamāno,",
  "atk-s0502a0:2563_10": "yathā naṃ anatthakāmo diso icchati,",
  "atk-s0502a0:2563_11": "tathā attānaṃ karoti nāmāti attho.",
  "atk-s0502a0:2564_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2565_0": "Devadattavatthu chaṭṭhaṃ.",
  "atk-s0502a0:2566_0": "7. Saṅghabhedaparisakkanavatthu",
  "atk-s0502a0:2567_0": "Sukarānīti imaṃ dhammadesanaṃ satthā veḷuvane viharanto saṅghabhedaparisakkanaṃ ārabbha kathesi.",
  "atk-s0502a0:2568_0": "Ekadivasañhi devadatto saṅghabhedāya parisakkanto āyasmantaṃ ānandaṃ piṇḍāya carantaṃ disvā attano adhippāyaṃ ārocesi.",
  "atk-s0502a0:2568_1": "Taṃ sutvā thero satthu santikaṃ gantvā bhagavantaṃ etadavoca – “idhāhaṃ, bhante,",
  "atk-s0502a0:2568_2": "pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisiṃ.",
  "atk-s0502a0:2568_3": "Addasā kho maṃ, bhante,",
  "atk-s0502a0:2568_4": "devadatto rājagahe piṇḍāya carantaṃ.",
  "atk-s0502a0:2568_5": "Disvā yenāhaṃ tenupasaṅkami,",
  "atk-s0502a0:2568_6": "upasaṅkamitvā maṃ etadavoca –",
  "atk-s0502a0:2568_7": "‘ajjatagge dānāhaṃ,",
  "atk-s0502a0:2568_8": "āvuso ānanda,",
  "atk-s0502a0:2568_9": "aññatreva bhagavatā aññatra bhikkhusaṅghena uposathaṃ karissāmi saṅghakammañcā’ti.",
  "atk-s0502a0:2568_10": "Ajja bhagavā devadatto saṅghaṃ bhindissati,",
  "atk-s0502a0:2568_11": "uposathañca karissati saṅghakammāni cā”ti.",
  "atk-s0502a0:2568_12": "Evaṃ vutte satthā –",
  "atk-s0502a0:2569_0": "“Sukaraṃ sādhunā sādhu, sādhu pāpena dukkaraṃ;",
  "atk-s0502a0:2570_0": "Pāpaṃ pāpena sukaraṃ, pāpamariyehi dukkara”nti. –",
  "atk-s0502a0:2571_0": "Imaṃ udānaṃ udānetvā, “ānanda,",
  "atk-s0502a0:2571_1": "attano ahitakammaṃ nāma sukaraṃ,",
  "atk-s0502a0:2571_2": "hitakammameva dukkara”nti vatvā imaṃ gāthamāha –",
  "atk-s0502a0:2572_0": "163.",
  "atk-s0502a0:2573_0": "“Sukarāni asādhūni, attano ahitāni ca;",
  "atk-s0502a0:2574_0": "Yaṃ ve hitañca sādhuñca, taṃ ve paramadukkara”nti.",
  "atk-s0502a0:2575_0": "Tassattho –",
  "atk-s0502a0:2575_1": "yāni kammāni asādhūni sāvajjāni apāyasaṃvattanikattāyeva attano ahitāni ca honti,",
  "atk-s0502a0:2575_2": "tāni sukarāni.",
  "atk-s0502a0:2575_3": "Yaṃ pana sugatisaṃvattanikattā attano hitañca anavajjatthena sādhuñca sugatisaṃvattanikañceva nibbānasaṃvattanikañca kammaṃ,",
  "atk-s0502a0:2575_4": "taṃ pācīnaninnāya gaṅgāya ubbattetvā pacchāmukhakaraṇaṃ viya atidukkaranti.",
  "atk-s0502a0:2576_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2577_0": "Saṅghabhedaparisakkanavatthu sattamaṃ.",
  "atk-s0502a0:2578_0": "8. Kālattheravatthu",
  "atk-s0502a0:2579_0": "Yo sāsananti imaṃ dhammadesanaṃ satthā jetavane viharanto kālattheraṃ ārabbha kathesi.",
  "atk-s0502a0:2580_0": "Sāvatthiyaṃ kirekā itthī mātuṭṭhāne ṭhatvā taṃ theraṃ upaṭṭhahi.",
  "atk-s0502a0:2580_1": "Tassā paṭivissakagehe manussā satthu santike dhammaṃ sutvā āgantvā “aho buddhā nāma acchariyā,",
  "atk-s0502a0:2580_2": "aho dhammadesanā madhurā”ti pasaṃsanti.",
  "atk-s0502a0:2580_3": "Sā itthī tesaṃ kathaṃ sutvā, “bhante,",
  "atk-s0502a0:2580_4": "ahampi satthu dhammadesanaṃ sotukāmā”ti tassa ārocesi.",
  "atk-s0502a0:2580_5": "So “tattha mā gamī”ti taṃ nivāresi.",
  "atk-s0502a0:2580_6": "Sā punadivase punadivasepīti yāvatatiyaṃ tena nivāriyamānāpi sotukāmāva ahosi.",
  "atk-s0502a0:2580_7": "Kasmā so panetaṃ nivāresīti?",
  "atk-s0502a0:2580_8": "Evaṃ kirassa ahosi –",
  "atk-s0502a0:2580_9": "“satthu santike dhammaṃ sutvā mayi bhijjissatī”ti.",
  "atk-s0502a0:2580_10": "Sā ekadivasaṃ pātova bhuttapātarāsā uposathaṃ samādiyitvā, “amma,",
  "atk-s0502a0:2580_11": "sādhukaṃ ayyaṃ pariviseyyāsī”ti dhītaraṃ āṇāpetvā vihāraṃ agamāsi.",
  "atk-s0502a0:2580_12": "Dhītāpissā taṃ bhikkhuṃ āgatakāle parivisitvā “kuhiṃ mahāupāsikā”ti vuttā “dhammassavanāya vihāraṃ gatā”ti āha.",
  "atk-s0502a0:2580_13": "So taṃ sutvāva kucchiyaṃ uṭṭhitena ḍāhena santappamāno “idāni sā mayi bhinnā”ti vegena gantvā satthu santike dhammaṃ suṇamānaṃ disvā satthāraṃ āha, “bhante,",
  "atk-s0502a0:2580_14": "ayaṃ itthī dandhā sukhumaṃ dhammakathaṃ na jānāti,",
  "atk-s0502a0:2580_15": "imissā khandhādipaṭisaṃyuttaṃ sukhumaṃ dhammakathaṃ akathetvā dānakathaṃ vā sīlakathaṃ vā kathetuṃ vaṭṭatī”ti.",
  "atk-s0502a0:2580_16": "Satthā tassajjhāsayaṃ viditvā “tvaṃ duppañño pāpikaṃ diṭṭhiṃ nissāya buddhānaṃ sāsanaṃ paṭikkosasi.",
  "atk-s0502a0:2580_17": "Attaghātāyeva vāyamasī”ti vatvā imaṃ gāthamāha –",
  "atk-s0502a0:2581_0": "164.",
  "atk-s0502a0:2582_0": "“Yo sāsanaṃ arahataṃ, ariyānaṃ dhammajīvinaṃ;",
  "atk-s0502a0:2583_0": "Paṭikkosati dummedho, diṭṭhiṃ nissāya pāpikaṃ;",
  "atk-s0502a0:2584_0": "Phalāni kaṭṭhakasseva, attaghātāya phallatī”ti.",
  "atk-s0502a0:2585_0": "Tassattho –",
  "atk-s0502a0:2585_1": "yo dummedho puggalo attano sakkārahānibhayena pāpikaṃ diṭṭhiṃ nissāya “dhammaṃ vā sossāma,",
  "atk-s0502a0:2585_2": "dānaṃ vā dassāmā”ti vadante paṭikkosanto arahataṃ ariyānaṃ dhammajīvinaṃ buddhānaṃ sāsanaṃ paṭikkosati,",
  "atk-s0502a0:2585_3": "tassa taṃ paṭikkosanaṃ sā ca pāpikā diṭṭhi veḷusaṅkhātassa kaṭṭhakassa phalāni viya hoti.",
  "atk-s0502a0:2585_4": "Tasmā yathā kaṭṭhako phalāni gaṇhanto attaghātāya phallati,",
  "atk-s0502a0:2585_5": "attano ghātatthameva phalati,",
  "atk-s0502a0:2585_6": "evaṃ sopi attaghātāya phallatīti.",
  "atk-s0502a0:2585_7": "Vuttampi cetaṃ –",
  "atk-s0502a0:2586_0": "“Phalaṃ ve kadaliṃ hanti, phalaṃ veḷuṃ phalaṃ naḷaṃ;",
  "atk-s0502a0:2587_0": "Sakkāro kāpurisaṃ hanti, gabbho assatariṃ yathā”ti. ;",
  "atk-s0502a0:2588_0": "Desanāvasāne upāsikā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2589_0": "Kālattheravatthu aṭṭhamaṃ.",
  "atk-s0502a0:2590_0": "9. Cūḷakālaupāsakavatthu",
  "atk-s0502a0:2591_0": "Attanā hi katanti imaṃ dhammadesanaṃ satthā jetavane viharanto cūḷakālaṃ upāsakaṃ ārabbha kathesi.",
  "atk-s0502a0:2592_0": "Ekadivasañhi mahākālavatthusmiṃ vuttanayeneva umaṅgacorā sāmikehi anubaddhā rattiṃ vihāre dhammakathaṃ",
  "atk-s0502a0:2592_1": "sutvā pātova vihārā nikkhamitvā sāvatthiṃ āgacchantassa tassa upāsakassa purato bhaṇḍikaṃ chaḍḍetvā palāyiṃsu.",
  "atk-s0502a0:2592_2": "Manussā taṃ disvā “ayaṃ rattiṃ corakammaṃ katvā dhammaṃ suṇanto viya carati,",
  "atk-s0502a0:2592_3": "gaṇhatha na”nti taṃ pothayiṃsu.",
  "atk-s0502a0:2592_4": "Kumbhadāsiyo udakatitthaṃ gacchamānā taṃ disvā “apetha, sāmi,",
  "atk-s0502a0:2592_5": "nāyaṃ evarūpaṃ karotī”ti taṃ mocesuṃ.",
  "atk-s0502a0:2592_6": "So vihāraṃ gantvā, “bhante,",
  "atk-s0502a0:2592_7": "ahamhi manussehi nāsito,",
  "atk-s0502a0:2592_8": "kumbhadāsiyo me nissāya jīvitaṃ laddha”nti bhikkhūnaṃ ārocesi.",
  "atk-s0502a0:2592_9": "Bhikkhū tathāgatassa tamatthaṃ ārocesuṃ.",
  "atk-s0502a0:2592_10": "Satthā tesaṃ kathaṃ sutvā,",
  "atk-s0502a0:2592_11": "“bhikkhave,",
  "atk-s0502a0:2592_12": "cūḷakālaupāsako kumbhadāsiyo ceva nissāya,",
  "atk-s0502a0:2592_13": "attano ca akaraṇabhāvena jīvitaṃ labhi.",
  "atk-s0502a0:2592_14": "Ime hi nāma sattā attanā pāpakammaṃ katvā nirayādīsu attanāva kilissanti,",
  "atk-s0502a0:2592_15": "kusalaṃ katvā pana sugatiñceva nibbānañca gacchantā attanāva visujjhantī”ti vatvā imaṃ gāthamāha –",
  "atk-s0502a0:2593_0": "165.",
  "atk-s0502a0:2594_0": "“Attanā hi kataṃ pāpaṃ, attanā saṃkilissati;",
  "atk-s0502a0:2595_0": "Attanā akataṃ pāpaṃ, attanāva visujjhati;",
  "atk-s0502a0:2596_0": "Suddhī asuddhi paccattaṃ, nāñño aññaṃ visodhaye”ti.",
  "atk-s0502a0:2597_0": "Tassattho –",
  "atk-s0502a0:2597_1": "yena attanā akusalakammaṃ kataṃ hoti,",
  "atk-s0502a0:2597_2": "so catūsu apāyesu dukkhaṃ anubhavanto attanāva saṃkilissati.",
  "atk-s0502a0:2597_3": "Yena pana attanā akataṃ pāpaṃ,",
  "atk-s0502a0:2597_4": "so sugatiñceva nibbānañca gacchanto attanāva visujjhati.",
  "atk-s0502a0:2597_5": "Kusalakammasaṅkhātā suddhi akusalakammasaṅkhātā ca asuddhi paccattaṃ kārakasattānaṃ attaniyeva vipaccati.",
  "atk-s0502a0:2597_6": "Añño puggalo aññaṃ puggalaṃ na visodhaye neva visodheti,",
  "atk-s0502a0:2597_7": "na kilesetīti vuttaṃ hoti.",
  "atk-s0502a0:2598_0": "Desanāvasāne cūḷakālo sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2599_0": "Cūḷakālaupāsakavatthu navamaṃ.",
  "atk-s0502a0:2600_0": "10. Attadatthattheravatthu",
  "atk-s0502a0:2601_0": "Attadatthanti imaṃ dhammadesanaṃ satthā jetavane viharanto attadatthattheraṃ ārabbha kathesi.",
  "atk-s0502a0:2602_0": "Satthārā hi parinibbānakāle,",
  "atk-s0502a0:2602_1": "“bhikkhave,",
  "atk-s0502a0:2602_2": "ahaṃ ito catumāsaccayena parinibbāyissāmī”ti vutte uppannasaṃvegā sattasatā puthujjanā bhikkhū satthu santikaṃ avijahitvā “kiṃ nu kho, āvuso,",
  "atk-s0502a0:2602_3": "karissāmā”ti sammantayamānā vicaranti.",
  "atk-s0502a0:2602_4": "Attadatthatthero pana cintesi –",
  "atk-s0502a0:2602_5": "“satthā kira catumāsaccayena parinibbāyissati,",
  "atk-s0502a0:2602_6": "ahañcamhi avītarāgo,",
  "atk-s0502a0:2602_7": "satthari dharamāneyeva arahattatthāya vāyamissāmī”ti.",
  "atk-s0502a0:2602_8": "So bhikkhūnaṃ santikaṃ na gacchati.",
  "atk-s0502a0:2602_9": "Atha naṃ bhikkhū “kasmā, āvuso,",
  "atk-s0502a0:2602_10": "tvaṃ neva amhākaṃ santikaṃ āgacchasi,",
  "atk-s0502a0:2602_11": "na kiñci mantesī”ti vatvā satthu santikaṃ netvā “ayaṃ, bhante,",
  "atk-s0502a0:2602_12": "evaṃ nāma karotī”ti ārocayiṃsu.",
  "atk-s0502a0:2602_13": "So satthārāpi “kasmā evaṃ karosī”ti vutte “tumhe kira, bhante,",
  "atk-s0502a0:2602_14": "catumāsaccayena parinibbāyissatha,",
  "atk-s0502a0:2602_15": "ahaṃ tumhesu dharantesuyeva arahattappattiyā vāyamissāmī”ti.",
  "atk-s0502a0:2602_16": "Satthā tassa sādhukāraṃ datvā,",
  "atk-s0502a0:2602_17": "“bhikkhave,",
  "atk-s0502a0:2602_18": "yassa mayi sineho atthi,",
  "atk-s0502a0:2602_19": "tena attadatthena viya bhavituṃ vaṭṭati.",
  "atk-s0502a0:2602_20": "Na hi gandhādīhi pūjentā maṃ pūjenti,",
  "atk-s0502a0:2602_21": "dhammānudhammapaṭipattiyā pana maṃ pūjenti.",
  "atk-s0502a0:2602_22": "Tasmā aññenapi attadatthasadiseneva bhavitabba”nti vatvā imaṃ gāthamāha –",
  "atk-s0502a0:2603_0": "166.",
  "atk-s0502a0:2604_0": "“Attadatthaṃ paratthena, bahunāpi na hāpaye;",
  "atk-s0502a0:2605_0": "Attadatthamabhiññāya, sadatthapasuto siyā”ti.",
  "atk-s0502a0:2606_0": "Tassattho –",
  "atk-s0502a0:2606_1": "gihibhūtā tāva kākaṇikamattampi attano atthaṃ sahassamattenāpi parassa atthena na hāpaye.",
  "atk-s0502a0:2606_2": "Kākaṇikamattenāpi hissa attadatthova khādanīyaṃ vā bhojanīyaṃ vā nipphādeyya,",
  "atk-s0502a0:2606_3": "na parattho.",
  "atk-s0502a0:2606_4": "Idaṃ pana evaṃ akathetvā kammaṭṭhānasīsena kathitaṃ,",
  "atk-s0502a0:2606_5": "tasmā “attadatthaṃ na hāpemī”ti bhikkhunā nāma saṅghassa uppannaṃ cetiyapaṭisaṅkharaṇādikiccaṃ vā upajjhāyādivattaṃ vā na hāpetabbaṃ.",
  "atk-s0502a0:2606_6": "Ābhisamācārikavattañhi pūrentoyeva ariyaphalādīni sacchikaroti,",
  "atk-s0502a0:2606_7": "tasmā ayampi attadatthova.",
  "atk-s0502a0:2606_8": "Yo pana accāraddhavipassako “ajja vā suve vā”ti paṭivedhaṃ patthayamāno vicarati,",
  "atk-s0502a0:2606_9": "tena upajjhāyavattādīnipi hāpetvā attano kiccameva kātabbaṃ.",
  "atk-s0502a0:2606_10": "Evarūpañhi attadatthamabhiññāya “ayaṃ me attano attho”ti sallakkhetvā,",
  "atk-s0502a0:2606_11": "sadatthapasuto siyāti tasmiṃ sake atthe uyyuttapayutto bhaveyyāti.",
  "atk-s0502a0:2607_0": "Desanāvasāne so thero arahatte patiṭṭhahi, sampattabhikkhūnampi sātthikā dhammadesanā ahosīti.",
  "atk-s0502a0:2608_0": "Attadatthattheravatthu dasamaṃ.",
  "atk-s0502a0:2609_0": "Attavaggavaṇṇanā niṭṭhitā.",
  "atk-s0502a0:2610_0": "Dvādasamo vaggo.",
  "atk-s0502a0:2611_0": "13. Lokavaggo",
  "atk-s0502a0:2612_0": "1. Daharabhikkhuvatthu",
  "atk-s0502a0:2613_0": "Hīnaṃ dhammanti imaṃ dhammadesanaṃ satthā jetavane viharanto aññataraṃ daharabhikkhuṃ ārabbha kathesi.",
  "atk-s0502a0:2614_0": "Aññataro kira thero daharabhikkhunā saddhiṃ pātova visākhāya gehaṃ agamāsi.",
  "atk-s0502a0:2614_1": "Visākhāya gehe pañcasatānaṃ bhikkhūnaṃ dhuvayāgu niccapaññattā hoti.",
  "atk-s0502a0:2614_2": "Thero tattha yāguṃ pivitvā daharabhikkhuṃ nisīdāpetvā sayaṃ aññaṃ gehaṃ agamāsi.",
  "atk-s0502a0:2614_3": "Tena ca samayena visākhāya puttassa dhītā ayyikāya ṭhāne ṭhatvā bhikkhūnaṃ veyyāvaccaṃ karoti.",
  "atk-s0502a0:2614_4": "Sā tassa daharassa udakaṃ parissāventī cāṭiyaṃ attano mukhanimittaṃ disvā hasi,",
  "atk-s0502a0:2614_5": "daharopi taṃ oloketvā hasi.",
  "atk-s0502a0:2614_6": "Sā taṃ hasamānaṃ disvā “chinnasīso hasatī”ti āha.",
  "atk-s0502a0:2614_7": "Atha naṃ daharo “tvaṃ chinnasīsā,",
  "atk-s0502a0:2614_8": "mātāpitaropi te chinnasīsā”ti akkosi.",
  "atk-s0502a0:2614_9": "Sā rodamānā mahānase ayyikāya santikaṃ gantvā “kiṃ idaṃ,",
  "atk-s0502a0:2614_10": "ammā”ti vutte tamatthaṃ ārocesi.",
  "atk-s0502a0:2614_11": "Sā daharassa santikaṃ āgantvā, “bhante,",
  "atk-s0502a0:2614_12": "mā kujjhi,",
  "atk-s0502a0:2614_13": "na etaṃ chinnakesanakhassa chinnanivāsanapārupanassa majjhe chinnakapālaṃ ādāya bhikkhāya carantassa ayyassa agaruka”nti āha.",
  "atk-s0502a0:2614_14": "Daharo āma, upāsike,",
  "atk-s0502a0:2614_15": "tvaṃ mama chinnakesādibhāvaṃ jānāsi,",
  "atk-s0502a0:2614_16": "imissā maṃ “chinnasīso”ti katvā akkosituṃ vaṭṭissatīti.",
  "atk-s0502a0:2614_17": "Visākhā neva daharaṃ saññāpetuṃ asakkhi,",
  "atk-s0502a0:2614_18": "napi dārikaṃ.",
  "atk-s0502a0:2614_19": "Tasmiṃ khaṇe thero āgantvā “kimidaṃ upāsike”ti pucchitvā tamatthaṃ sutvā daharaṃ ovadanto āha – “apehi, āvuso,",
  "atk-s0502a0:2614_20": "nāyaṃ chinnakesanakhavatthassa majjhe chinnakapālaṃ ādāya bhikkhāya carantassa akkoso,",
  "atk-s0502a0:2614_21": "tuṇhī hohī”ti. Āma, bhante,",
  "atk-s0502a0:2614_22": "kiṃ tumhe attano upaṭṭhāyikaṃ atajjetvā maṃ tajjetha,",
  "atk-s0502a0:2614_23": "maṃ “chinnasīso”ti akkosituṃ vaṭṭissatīti.",
  "atk-s0502a0:2614_24": "Tasmiṃ khaṇe satthā āgantvā “kiṃ ida”nti pucchi.",
  "atk-s0502a0:2614_25": "Visākhā ādito paṭṭhāya taṃ pavattiṃ ārocesi.",
  "atk-s0502a0:2614_26": "Satthā tassa daharassa sotāpattiphalūpanissayaṃ disvā “mayā imaṃ daharaṃ anuvattituṃ vaṭṭatī”ti cintetvā visākhaṃ āha –",
  "atk-s0502a0:2614_27": "“kiṃ pana visākhe tava dārikāya chinnakesādimattakeneva mama sāvake chinnasīse katvā akkosituṃ vaṭṭatī”ti?",
  "atk-s0502a0:2614_28": "Daharo tāvadeva uṭṭhāya añjaliṃ paggahetvā, “bhante,",
  "atk-s0502a0:2614_29": "etaṃ pañhaṃ tumheva suṭṭhu jānātha,",
  "atk-s0502a0:2614_30": "amhākaṃ upajjhāyo ca upāsikā ca suṭṭhu na jānantī”ti āha.",
  "atk-s0502a0:2614_31": "Satthā daharassa attano anukulabhāvaṃ ñatvā “kāmaguṇaṃ ārabbha hasanabhāvo nāma hīno dhammo,",
  "atk-s0502a0:2614_32": "hīnañca nāma dhammaṃ sevituṃ pamādena saddhiṃ saṃvasituṃ na vaṭṭatī”ti vatvā imaṃ gāthamāha –",
  "atk-s0502a0:2615_0": "167.",
  "atk-s0502a0:2616_0": "“Hīnaṃ dhammaṃ na seveyya, pamādena na saṃvase;",
  "atk-s0502a0:2617_0": "Micchādiṭṭhiṃ na seveyya, na siyā lokavaḍḍhano”ti.",
  "atk-s0502a0:2618_0": "Tattha hīnaṃ dhammanti pañcakāmaguṇaṃ dhammaṃ.",
  "atk-s0502a0:2618_1": "So hi hīno dhammo na antamaso oṭṭhagoṇādīhipi paṭisevitabbo.",
  "atk-s0502a0:2618_2": "Hīnesu ca nirayādīsu ṭhānesu nibbattāpetīti hīno nāma,",
  "atk-s0502a0:2618_3": "taṃ na seveyya.",
  "atk-s0502a0:2618_4": "Pamādenāti sativossaggalakkhaṇena pamādenāpi na saṃvase.",
  "atk-s0502a0:2618_5": "Na seveyyāti micchādiṭṭhimpi na gaṇheyya.",
  "atk-s0502a0:2618_6": "Lokavaḍḍhanoti yo hi evaṃ karoti,",
  "atk-s0502a0:2618_7": "so lokavaḍḍhano nāma hoti.",
  "atk-s0502a0:2618_8": "Tasmā evaṃ akaraṇena na siyā lokavaḍḍhanoti.",
  "atk-s0502a0:2619_0": "Desanāvasāne so daharo sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:2620_0": "Daharabhikkhuvatthu paṭhamaṃ.",
  "atk-s0502a0:2621_0": "2. Suddhodanavatthu",
  "atk-s0502a0:2622_0": "Uttiṭṭheti imaṃ dhammadesanaṃ satthā nigrodhārāme viharanto pitaraṃ ārabbha kathesi.",
  "atk-s0502a0:2623_0": "Ekasmiñhi samaye satthā paṭhamagamanena kapilapuraṃ gantvā ñātīhi katapaccuggamano nigrodhārāmaṃ patvā",
  "atk-s0502a0:2623_1": "ñātīnaṃ mānabhindanatthāya ākāse ratanacaṅkamaṃ māpetvā tattha caṅkamanto dhammaṃ desesi.",
  "atk-s0502a0:2623_2": "Ñātī pasannacittā suddhodanamahārājānaṃ ādiṃ katvā vandiṃsu.",
  "atk-s0502a0:2623_3": "Tasmiṃ ñātisamāgame pokkharavassaṃ vassi.",
  "atk-s0502a0:2623_4": "Taṃ ārabbha mahājanena kathāya samuṭṭhāpitāya “na,",
  "atk-s0502a0:2623_5": "bhikkhave, idāneva,",
  "atk-s0502a0:2623_6": "pubbepi mayhaṃ ñātisamāgame pokkharavassaṃ vassiyevā”ti vatvā vessantarajātakaṃ kathesi.",
  "atk-s0502a0:2623_7": "Dhammadesanaṃ sutvā pakkamantesu ñātīsu ekopi satthāraṃ na nimantesi.",
  "atk-s0502a0:2623_8": "Rājāpi “mayhaṃ putto mama gehaṃ anāgantvā kahaṃ gamissatī”ti animantetvāva agamāsi.",
  "atk-s0502a0:2623_9": "Gantvā ca pana gehe vīsatiyā bhikkhusahassānaṃ yāguādīni paṭiyādāpetvā āsanāni paññāpesi.",
  "atk-s0502a0:2623_10": "Punadivase satthā piṇḍāya pavisanto “kiṃ nu kho atītabuddhā pitu nagaraṃ patvā ujukameva ñātikulaṃ pavisiṃsu,",
  "atk-s0502a0:2623_11": "udāhu paṭipāṭiyā piṇḍāya cariṃsū”ti āvajjento “paṭipāṭiyā cariṃsū”ti disvā paṭhamagehato paṭṭhāya piṇḍāya caranto pāyāsi.",
  "atk-s0502a0:2623_12": "Rāhulamātā pāsādatale nisinnāva disvā taṃ pavattiṃ rañño ārocesi.",
  "atk-s0502a0:2623_13": "Rājā sāṭakaṃ saṇṭhāpento vegena nikkhamitvā satthāraṃ vanditvā – “putta,",
  "atk-s0502a0:2623_14": "kasmā maṃ nāsesi,",
  "atk-s0502a0:2623_15": "ativiya te piṇḍāya carantena lajjā uppāditā,",
  "atk-s0502a0:2623_16": "yuttaṃ nāma vo imasmiṃyeva nagare suvaṇṇasivikādīhi vicaritvā piṇḍāya carituṃ,",
  "atk-s0502a0:2623_17": "kiṃ maṃ lajjāpesī”ti?",
  "atk-s0502a0:2623_18": "“Nāhaṃ taṃ, mahārāja,",
  "atk-s0502a0:2623_19": "lajjāpemi,",
  "atk-s0502a0:2623_20": "attano pana kulavaṃsaṃ anuvattāmī”ti.",
  "atk-s0502a0:2623_21": "“Kiṃ pana, tāta,",
  "atk-s0502a0:2623_22": "piṇḍāya caritvā jīvanavaṃso mama vaṃso”ti? “Neso, mahārāja,",
  "atk-s0502a0:2623_23": "tava vaṃso,",
  "atk-s0502a0:2623_24": "mama paneso vaṃso.",
  "atk-s0502a0:2623_25": "Anekāni hi buddhasahassāni piṇḍāya caritvāva jīviṃsū”ti vatvā dhammaṃ desento imā gāthā abhāsi –",
  "atk-s0502a0:2624_0": "168.",
  "atk-s0502a0:2625_0": "“Uttiṭṭhe nappamajjeyya, dhammaṃ sucaritaṃ care;",
  "atk-s0502a0:2626_0": "Dhammacārī sukhaṃ seti, asmiṃ loke paramhi ca.",
  "atk-s0502a0:2627_0": "169.",
  "atk-s0502a0:2628_0": "“Dhammaṃ care sucaritaṃ, na naṃ duccaritaṃ care;",
  "atk-s0502a0:2629_0": "Dhammacārī sukhaṃ seti, asmiṃ loke paramhi cā”ti.",
  "atk-s0502a0:2630_0": "Tattha uttiṭṭheti uṭṭhahitvā paresaṃ gharadvāre ṭhatvā gahetabbapiṇḍe.",
  "atk-s0502a0:2630_1": "Nappamajjeyyāti piṇḍacārikavattañhi hāpetvā paṇītabhojanāni pariyesanto uttiṭṭhe pamajjati nāma,",
  "atk-s0502a0:2630_2": "sapadānaṃ piṇḍāya caranto pana na pamajjati nāma.",
  "atk-s0502a0:2630_3": "Evaṃ karonto uttiṭṭhe nappamajjeyya.",
  "atk-s0502a0:2630_4": "Dhammanti anesanaṃ pahāya sapadānaṃ caranto tameva bhikkhācariyadhammaṃ sucaritaṃ care.",
  "atk-s0502a0:2630_5": "Sukhaṃ setīti desanāmattametaṃ,",
  "atk-s0502a0:2630_6": "evaṃ panetaṃ bhikkhācariyadhammaṃ caranto dhammacārī idha loke catūhi iriyāpathehi sukhaṃ viharatīti attho.",
  "atk-s0502a0:2630_7": "Na naṃ duccaritanti vesiyādibhede agocare caranto bhikkhācariyadhammaṃ duccaritaṃ carati nāma.",
  "atk-s0502a0:2630_8": "Evaṃ acaritvā dhammaṃ care sucaritaṃ,",
  "atk-s0502a0:2630_9": "na naṃ duccaritaṃ care.",
  "atk-s0502a0:2630_10": "Sesaṃ vuttatthameva.",
  "atk-s0502a0:2631_0": "Desanāvasāne rājā sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:2632_0": "Suddhodanavatthu dutiyaṃ.",
  "atk-s0502a0:2633_0": "3. Pañcasatavipassakabhikkhuvatthu",
  "atk-s0502a0:2634_0": "Yathā pubbuḷakanti imaṃ dhammadesanaṃ satthā jetavane viharanto pañcasate vipassake bhikkhū ārabbha kathesi.",
  "atk-s0502a0:2635_0": "Te kira satthu santike kammaṭṭhānaṃ gahetvā araññaṃ pavisitvā ghaṭentā vāyamantā appavisesā “visesetvā",
  "atk-s0502a0:2635_1": "kammaṭṭhānaṃ gahessāmā”ti satthu santikaṃ āgacchantā antarāmagge marīcikammaṭṭhānaṃ bhāventāva āgamiṃsu.",
  "atk-s0502a0:2635_2": "Tesaṃ vihāraṃ paviṭṭhakkhaṇeyeva devo vassi.",
  "atk-s0502a0:2635_3": "Te tattha tattha pamukhesu ṭhatvā dhārāvegena uṭṭhahitvā bhijjante pubbaḷake disvā “ayampi attabhāvo",
  "atk-s0502a0:2635_4": "uppajjitvā bhijjanatthena pubbuḷakasadisoyevā”ti ārammaṇaṃ gaṇhiṃsu.",
  "atk-s0502a0:2635_5": "Satthā gandhakuṭiyaṃ nisinnova te bhikkhū oloketvā tehi saddhiṃ kathento viya obhāsaṃ pharitvā imaṃ gāthamāha –",
  "atk-s0502a0:2636_0": "170.",
  "atk-s0502a0:2637_0": "“Yathā pubbuḷakaṃ passe, yathā passe marīcikaṃ;",
  "atk-s0502a0:2638_0": "Evaṃ lokaṃ avekkhantaṃ, maccurājā na passatī”ti.",
  "atk-s0502a0:2639_0": "Tattha marīcikanti mayūkhaṃ.",
  "atk-s0502a0:2639_1": "Te hi dūratova gehasaṇṭhānādivasena upaṭṭhitāpi upagacchantānaṃ agayhūpagā rittakā tucchakāva.",
  "atk-s0502a0:2639_2": "Tasmā yathā uppajjitvā bhijjanatthena pubbuḷakaṃ rittatucchādibhāveneva passeyya,",
  "atk-s0502a0:2639_3": "evaṃ khandhādilokaṃ avekkhantaṃ maccurājā na passatīti attho.",
  "atk-s0502a0:2640_0": "Desanāvasāne te bhikkhū ṭhitaṭṭhāneyeva arahattaṃ pāpuṇiṃsūti.",
  "atk-s0502a0:2641_0": "Pañcasatavipassakabhikkhuvatthu tatiyaṃ.",
  "atk-s0502a0:2642_0": "4. Abhayarājakumāravatthu",
  "atk-s0502a0:2643_0": "Etha passathimaṃ lokanti imaṃ dhammadesanaṃ satthā veḷuvane viharanto abhayarājakumāraṃ ārabbha kathesi.",
  "atk-s0502a0:2644_0": "Tassa kira paccantaṃ vūpasametvā āgatassa pitā bimbisāro tussitvā ekaṃ naccagītakusalaṃ nāṭakitthiṃ datvā sattāhaṃ rajjamadāsi.",
  "atk-s0502a0:2644_1": "So sattāhaṃ gehā bahi anikkhantova rajjasiriṃ anubhavitvā aṭṭhame divase nadītitthaṃ gantvā nhatvā uyyānaṃ",
  "atk-s0502a0:2644_2": "pavisitvā santatimahāmatto viya tassā itthiyā naccagītaṃ passanto nisīdi.",
  "atk-s0502a0:2644_3": "Sāpi taṅkhaṇaññeva santatimahāmattassa nāṭakitthī viya satthakavātānaṃ vasena kālamakāsi.",
  "atk-s0502a0:2644_4": "Kumāro tassā kālakiriyāya uppannasoko “na me imaṃ sokaṃ ṭhapetvā satthāraṃ añño nibbāpetuṃ sakkhissatī”ti satthāraṃ upasaṅkamitvā, “bhante,",
  "atk-s0502a0:2644_5": "sokaṃ me nibbāpethā”ti āha.",
  "atk-s0502a0:2644_6": "Satthā taṃ samassāsetvā “tayā hi, kumāra,",
  "atk-s0502a0:2644_7": "imissā itthiyā evameva matakāle rodantena pavattitānaṃ assūnaṃ anamatagge saṃsāre pamāṇaṃ natthī”ti vatvā tāya desanāya sokassa tanubhāvaṃ ñatvā, “kumāra, mā soci,",
  "atk-s0502a0:2644_8": "bālajanānaṃ saṃsīdanaṭṭhānameta”nti vatvā imaṃ gāthamāha –",
  "atk-s0502a0:2645_0": "171.",
  "atk-s0502a0:2646_0": "“Etha passathimaṃ lokaṃ, cittaṃ rājarathūpamaṃ;",
  "atk-s0502a0:2647_0": "Yattha bālā visīdanti, natthi saṅgo vijānata”nti.",
  "atk-s0502a0:2648_0": "Tattha te passathāti rājakumārameva sandhāyāha.",
  "atk-s0502a0:2648_1": "Imaṃ lokanti imaṃ khandhalokādisaṅkhātaṃ attabhāvaṃ.",
  "atk-s0502a0:2648_2": "Cittanti sattaratanādivicittaṃ rājarathaṃ viya vatthālaṅkārādicittitaṃ.",
  "atk-s0502a0:2648_3": "Yattha bālāti yasmiṃ attabhāve bālā evaṃ visīdanti.",
  "atk-s0502a0:2648_4": "Vijānatanti vijānantānaṃ paṇḍitānaṃ ettha rāgasaṅgādīsu ekopi saṅgo natthīti attho.",
  "atk-s0502a0:2649_0": "Desanāvasāne rājakumāro sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:2650_0": "Abhayarājakumāravatthu catutthaṃ.",
  "atk-s0502a0:2651_0": "5. Sammajjanattheravatthu",
  "atk-s0502a0:2652_0": "Yo ca pubbeti imaṃ dhammadesanaṃ satthā jetavane viharanto sammajjanattheraṃ ārabbha kathesi.",
  "atk-s0502a0:2653_0": "So kira pāto vā sāyaṃ vāti velaṃ pamāṇaṃ akatvā abhikkhaṇaṃ sammajjantova vicarati.",
  "atk-s0502a0:2653_1": "So ekadivasaṃ sammajjaniṃ gahetvā divāṭṭhāne nisinnassa revatattherassa santikaṃ gantvā “ayaṃ mahākusīto",
  "atk-s0502a0:2653_2": "janassa saddhādeyyaṃ bhuñjitvā āgantvā nisīdati,",
  "atk-s0502a0:2653_3": "kiṃ nāmetassa sammajjaniṃ gahetvā ekaṃ ṭhānaṃ sammajjituṃ na vaṭṭatī”ti āha.",
  "atk-s0502a0:2653_4": "Thero “ovādamassa dassāmī”ti cintetvā ehāvusoti. Kiṃ, bhanteti?",
  "atk-s0502a0:2653_5": "Gaccha nhatvā ehīti.",
  "atk-s0502a0:2653_6": "So tathā akāsi.",
  "atk-s0502a0:2653_7": "Atha naṃ thero ekamantaṃ nisīdāpetvā ovadanto āha – “āvuso,",
  "atk-s0502a0:2653_8": "bhikkhunā nāma na sabbakālaṃ sammajjantena vicarituṃ vaṭṭati,",
  "atk-s0502a0:2653_9": "pāto eva pana sammajjitvā piṇḍāya caritvā piṇḍapātapaṭikkantena āgantvā rattiṭṭhāne vā divāṭṭhāne vā",
  "atk-s0502a0:2653_10": "nisinnena dvattiṃsākāraṃ sajjhāyitvā attabhāve khayavayaṃ paṭṭhapetvā sāyanhe uṭṭhāya sammajjituṃ vaṭṭati,",
  "atk-s0502a0:2653_11": "niccakālaṃ asammajjitvā attanopi nāma okāso kātabbo”ti.",
  "atk-s0502a0:2653_12": "So therassa ovāde ṭhatvā na cirasseva arahattaṃ pāpuṇi.",
  "atk-s0502a0:2653_13": "Taṃ taṃ ṭhānaṃ uklāpaṃ ahosi.",
  "atk-s0502a0:2653_14": "Atha naṃ bhikkhū āhaṃsu –",
  "atk-s0502a0:2653_15": "“āvuso sammajjanatthera,",
  "atk-s0502a0:2653_16": "taṃ taṃ ṭhānaṃ uklāpaṃ kasmā na sammajjasī”ti? “Bhante,",
  "atk-s0502a0:2653_17": "mayā pamādakāle evaṃ kataṃ,",
  "atk-s0502a0:2653_18": "idānāmhi appamatto”ti.",
  "atk-s0502a0:2653_19": "Bhikkhū “ayaṃ thero aññaṃ byākarotī”ti satthu ārocesuṃ.",
  "atk-s0502a0:2653_20": "Satthā “āma,",
  "atk-s0502a0:2653_21": "bhikkhave,",
  "atk-s0502a0:2653_22": "mama putto pubbe pamādakāle sammajjanto vicari,",
  "atk-s0502a0:2653_23": "idāni pana maggaphalasukhena vītināmento na sammajjatī”ti vatvā imaṃ gāthamāha –",
  "atk-s0502a0:2654_0": "172.",
  "atk-s0502a0:2655_0": "“Yo ca pubbe pamajjitvā, pacchā so nappamajjati;",
  "atk-s0502a0:2656_0": "Somaṃ lokaṃ pabhāseti, abbhā muttova candimā”ti.",
  "atk-s0502a0:2657_0": "Tassattho –",
  "atk-s0502a0:2657_1": "yo puggalo pubbe vattapaṭivattakaraṇena vā sajjhāyādīhi vā pamajjitvā pacchā maggaphalasukhena vītināmento nappamajjati,",
  "atk-s0502a0:2657_2": "so abbhādīhi mutto candova okāsalokaṃ maggañāṇena imaṃ khandhādilokaṃ obhāseti,",
  "atk-s0502a0:2657_3": "ekālokaṃ karotīti.",
  "atk-s0502a0:2658_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2659_0": "Sammajjanattheravatthu pañcamaṃ.",
  "atk-s0502a0:2660_0": "6. Aṅgulimālattheravatthu",
  "atk-s0502a0:2661_0": "Yassa pāpanti imaṃ dhammadesanaṃ satthā jetavane viharanto aṅgulimālattheraṃ ārabbha kathesi.",
  "atk-s0502a0:2661_1": "Vatthu aṅgulimālasuttantavaseneva veditabbaṃ.",
  "atk-s0502a0:2662_0": "Thero pana satthu santike pabbajitvā arahattaṃ pāpuṇi.",
  "atk-s0502a0:2662_1": "Atha kho āyasmā aṅgulimālo rahogato paṭisallīno vimuttisukhapaṭisaṃvedī.",
  "atk-s0502a0:2662_2": "Tāyaṃ velāyaṃ imaṃ udānaṃ udānesi –",
  "atk-s0502a0:2663_0": "“Yo ca pubbe pamajjitvā, pacchā so nappamajjati;",
  "atk-s0502a0:2664_0": "Somaṃ lokaṃ pabhāseti, abbhā muttova candimā”ti. –",
  "atk-s0502a0:2665_0": "Ādinā nayena udānaṃ udānetvā anupādisesāya nibbānadhātuyā parinibbuto.",
  "atk-s0502a0:2665_1": "Bhikkhū “kahaṃ nu kho, āvuso,",
  "atk-s0502a0:2665_2": "thero uppanno”ti dhammasabhāyaṃ kathaṃ samuṭṭhāpesuṃ?",
  "atk-s0502a0:2665_3": "Satthā āgantvā “kāya nuttha,",
  "atk-s0502a0:2665_4": "bhikkhave,",
  "atk-s0502a0:2665_5": "etarahi kathāya sannisinnā”ti pucchitvā, “bhante,",
  "atk-s0502a0:2665_6": "aṅgulimālattherassa nibbattaṭṭhānakathāyā”ti vutte “parinibbuto ca,",
  "atk-s0502a0:2665_7": "bhikkhave,",
  "atk-s0502a0:2665_8": "mama putto”ti. “Bhante,",
  "atk-s0502a0:2665_9": "ettake manusse māretvā parinibbuto”ti? “Āma,",
  "atk-s0502a0:2665_10": "bhikkhave,",
  "atk-s0502a0:2665_11": "so pubbe ekaṃ kalyāṇamittaṃ alabhitvā ettakaṃ pāpamakāsi,",
  "atk-s0502a0:2665_12": "pacchā pana kalyāṇamittapaccayaṃ labhitvā appamatto ahosi.",
  "atk-s0502a0:2665_13": "Tenassa taṃ pāpakammaṃ kusalena pihita”nti vatvā imaṃ gāthamāha –",
  "atk-s0502a0:2666_0": "173.",
  "atk-s0502a0:2667_0": "“Yassa pāpaṃ kataṃ kammaṃ, kusalena pidhīyati;",
  "atk-s0502a0:2668_0": "Somaṃ lokaṃ pabhāseti, abbhā muttova candimā”ti.",
  "atk-s0502a0:2669_0": "Tattha kusalenāti arahattamaggaṃ sandhāya vuttaṃ. Sesaṃ uttānatthamevāti.",
  "atk-s0502a0:2670_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2671_0": "Aṅgulimālattheravatthu chaṭṭhaṃ.",
  "atk-s0502a0:2672_0": "7. Pesakāradhītāvatthu",
  "atk-s0502a0:2673_0": "Andhabhūtoti imaṃ dhammadesanaṃ satthā aggāḷave cetiye viharanto ekaṃ pesakāradhītaraṃ ārabbha kathesi.",
  "atk-s0502a0:2674_0": "Ekadivasañhi āḷavivāsino satthari āḷaviṃ sampatte nimantetvā dānaṃ adaṃsu.",
  "atk-s0502a0:2674_1": "Satthā bhattakiccāvasāne anumodanaṃ karonto “addhuvaṃ me jīvitaṃ,",
  "atk-s0502a0:2674_2": "dhuvaṃ me maraṇaṃ,",
  "atk-s0502a0:2674_3": "avassaṃ mayā maritabbameva,",
  "atk-s0502a0:2674_4": "maraṇapariyosānaṃ me jīvitaṃ,",
  "atk-s0502a0:2674_5": "jīvitameva aniyataṃ,",
  "atk-s0502a0:2674_6": "maraṇaṃ niyatanti evaṃ maraṇassatiṃ bhāvetha.",
  "atk-s0502a0:2674_7": "Yesañhi maraṇassati abhāvitā,",
  "atk-s0502a0:2674_8": "te pacchime kāle āsīvisaṃ disvā bhītaadaṇḍapuriso viya santāsappattā bheravaravaṃ ravantā kālaṃ karonti.",
  "atk-s0502a0:2674_9": "Yesaṃ pana maraṇassati bhāvitā,",
  "atk-s0502a0:2674_10": "te dūratova āsīvisaṃ disvā daṇḍakena gahetvā chaḍḍetvā ṭhitapuriso viya pacchime kāle na santasanti,",
  "atk-s0502a0:2674_11": "tasmā maraṇassati bhāvetabbā”ti āha.",
  "atk-s0502a0:2674_12": "Taṃ dhammadesanaṃ sutvā avasesajanā sakiccappasutāva ahesuṃ.",
  "atk-s0502a0:2674_13": "Ekā pana soḷasavassuddesikā pesakāradhītā “aho buddhānaṃ kathā nāma acchariyā,",
  "atk-s0502a0:2674_14": "mayā pana maraṇassatiṃ bhāvetuṃ vaṭṭatī”ti rattindivaṃ maraṇassatimeva bhāvesi.",
  "atk-s0502a0:2674_15": "Satthāpi tato nikkhamitvā jetavanaṃ agamāsi.",
  "atk-s0502a0:2674_16": "Sāpi kumārikā tīṇi vassāni maraṇassatiṃ bhāvesiyeva.",
  "atk-s0502a0:2675_0": "Athekadivasaṃ satthā paccūsasamaye lokaṃ olokento taṃ kumārikaṃ attano ñāṇajālassa antopaviṭṭhaṃ disvā",
  "atk-s0502a0:2675_1": "“kiṃ nu kho bhavissatī”ti upadhārento “imāya kumārikāya mama dhammadesanāya sutadivasato paṭṭhāya tīṇi",
  "atk-s0502a0:2675_2": "vassāni maraṇassati bhāvitā,",
  "atk-s0502a0:2675_3": "idānāhaṃ tattha gantvā imaṃ kumārikaṃ cattāro pañhe pucchitvā tāya vissajjentiyā catūsu ṭhānesu sādhukāraṃ datvā imaṃ gāthaṃ bhāsissāmi.",
  "atk-s0502a0:2675_4": "Sā gāthāvasāne sotāpattiphale patiṭṭhahissati,",
  "atk-s0502a0:2675_5": "taṃ nissāya mahājanassāpi sātthikā dhammadesanā bhavissatī”ti ñatvā pañcasatabhikkhuparivāro jetavanā nikkhamitvā anupubbena aggāḷavavihāraṃ agamāsi.",
  "atk-s0502a0:2675_6": "Āḷavivāsino “satthā āgato”ti sutvā taṃ vihāraṃ gantvā nimantayiṃsu.",
  "atk-s0502a0:2675_7": "Tadā sāpi kumārikā satthu āgamanaṃ sutvā “āgato kira mayhaṃ pitā, sāmi,",
  "atk-s0502a0:2675_8": "ācariyo puṇṇacandamukho mahāgotamabuddho”ti tuṭṭhamānasā “ito me tiṇṇaṃ saṃvaccharānaṃ matthake suvaṇṇavaṇṇo satthā diṭṭhapubbo,",
  "atk-s0502a0:2675_9": "idānissa suvaṇṇavaṇṇaṃ sarīraṃ daṭṭhuṃ madhurojañca varadhammaṃ sotuṃ labhissāmī”ti cintesi.",
  "atk-s0502a0:2675_10": "Pitā panassā sālaṃ gacchanto āha – “amma,",
  "atk-s0502a0:2675_11": "parasantako me sāṭako āropito,",
  "atk-s0502a0:2675_12": "tassa vidatthimattaṃ aniṭṭhitaṃ,",
  "atk-s0502a0:2675_13": "taṃ ajja niṭṭhāpessāmi,",
  "atk-s0502a0:2675_14": "sīghaṃ me tasaraṃ vaṭṭetvā āhareyyāsī”ti.",
  "atk-s0502a0:2675_15": "Sā cintesi –",
  "atk-s0502a0:2675_16": "“ahaṃ satthu dhammaṃ sotukāmā,",
  "atk-s0502a0:2675_17": "pitā ca maṃ evaṃ āha.",
  "atk-s0502a0:2675_18": "Kiṃ nu kho satthu dhammaṃ suṇāmi,",
  "atk-s0502a0:2675_19": "udāhu pitu tasaraṃ vaṭṭetvā harāmī”ti?",
  "atk-s0502a0:2675_20": "Athassā etadahosi “pitā maṃ tasare anāhariyamāne potheyyapi pahareyyapi,",
  "atk-s0502a0:2675_21": "tasmā tasaraṃ vaṭṭetvā tassa datvā pacchā dhammaṃ sossāmī”ti pīṭhake nisīditvā tasaraṃ vaṭṭesi.",
  "atk-s0502a0:2676_0": "Āḷavivāsinopi satthāraṃ parivisitvā pattaṃ gahetvā anumodanatthāya aṭṭhaṃsu.",
  "atk-s0502a0:2676_1": "Satthā “yamahaṃ kuladhītaraṃ nissāya tiṃsayojanamaggaṃ āgato,",
  "atk-s0502a0:2676_2": "sā ajjāpi okāsaṃ na labhati.",
  "atk-s0502a0:2676_3": "Tāya okāse laddhe anumodanaṃ karissāmī”ti tuṇhībhūto ahosi.",
  "atk-s0502a0:2676_4": "Evaṃ tuṇhībhūtampi satthāraṃ sadevake loke koci kiñci vattuṃ na visahati.",
  "atk-s0502a0:2676_5": "Sāpi kho kumārikā tasaraṃ vaṭṭetvā pacchiyaṃ ṭhapetvā pitu santikaṃ gacchamānā parisapariyante ṭhatvā satthāraṃ olokayamānāva aṭṭhāsi.",
  "atk-s0502a0:2676_6": "Satthāpi gīvaṃ ukkhipitvā taṃ olokesi.",
  "atk-s0502a0:2676_7": "Sā olokitākāreneva aññāsi –",
  "atk-s0502a0:2676_8": "“satthā evarūpāya parisāya majjhe nisīditvāva maṃ olokento mamāgamanaṃ paccāsīsati,",
  "atk-s0502a0:2676_9": "attano santikaṃ āgamanameva paccāsīsatī”ti.",
  "atk-s0502a0:2676_10": "Sā tasarapacchiṃ ṭhapetvā satthu santikaṃ agamāsi.",
  "atk-s0502a0:2676_11": "Kasmā pana naṃ satthā olokesīti?",
  "atk-s0502a0:2676_12": "Evaṃ kirassa ahosi “esā ettova gacchamānā puthujjanakālakiriyaṃ katvā aniyatagatikā bhavissati,",
  "atk-s0502a0:2676_13": "mama santikaṃ āgantvā gacchamānā sotāpattiphalaṃ patvā niyatagatikā hutvā tusitavimāne nibbattissatī”ti.",
  "atk-s0502a0:2676_14": "Tassā kira taṃ divasaṃ maraṇato mutti nāma natthi.",
  "atk-s0502a0:2676_15": "Sā olokitasaññāṇeneva satthāraṃ upasaṅkamitvā chabbaṇṇaraṃsīnaṃ antaraṃ pavisitvā vanditvā ekamantaṃ aṭṭhāsi.",
  "atk-s0502a0:2676_16": "Tathārūpāya parisāya majjhe nisīditvā tuṇhībhūtaṃ satthāraṃ vanditvā ṭhitakkhaṇeyeva taṃ āha –",
  "atk-s0502a0:2676_17": "“kumārike,",
  "atk-s0502a0:2676_18": "kuto āgacchasī”ti?",
  "atk-s0502a0:2676_19": "“Na jānāmi,",
  "atk-s0502a0:2676_20": "bhante”ti.",
  "atk-s0502a0:2676_21": "“Kattha gamissasī”ti?",
  "atk-s0502a0:2676_22": "“Na jānāmi,",
  "atk-s0502a0:2676_23": "bhante”ti.",
  "atk-s0502a0:2676_24": "“Na jānāsī”ti? “Jānāmi,",
  "atk-s0502a0:2676_25": "bhante”ti.",
  "atk-s0502a0:2676_26": "“Jānāsī”ti?",
  "atk-s0502a0:2676_27": "“Na jānāmi,",
  "atk-s0502a0:2676_28": "bhante”ti.",
  "atk-s0502a0:2676_29": "Iti naṃ satthā cattāro pañhe pucchi.",
  "atk-s0502a0:2676_30": "Mahājano ujjhāyi – “ambho, passatha,",
  "atk-s0502a0:2676_31": "ayaṃ pesakāradhītā sammāsambuddhena saddhiṃ icchiticchitaṃ kathesi,",
  "atk-s0502a0:2676_32": "nanu nāma imāya ‘kuto āgacchasī’ti vutte ‘pesakāragehato’ti vattabbaṃ.",
  "atk-s0502a0:2676_33": "‘Kahaṃ gacchasī’ti vutte ‘pesakārasāla’nti vattabbaṃ siyā”ti.",
  "atk-s0502a0:2677_0": "Satthā mahājanaṃ nissaddaṃ katvā,",
  "atk-s0502a0:2677_1": "“kumārike,",
  "atk-s0502a0:2677_2": "tvaṃ kuto āgacchasī”ti vutte “kasmā na jānāmīti vadesī”ti pucchi. Bhante,",
  "atk-s0502a0:2677_3": "tumhe mama pesakāragehato āgatabhāvaṃ jānātha,",
  "atk-s0502a0:2677_4": "“kuto āgatāsī”ti pucchantā pana “kuto āgantvā idha nibbattāsī”ti pucchatha.",
  "atk-s0502a0:2677_5": "Ahaṃ pana na jānāmi “kuto ca āgantvā idha nibbattāmhī”ti.",
  "atk-s0502a0:2677_6": "Athassā satthā “sādhu sādhu, kumārike,",
  "atk-s0502a0:2677_7": "mayā pucchitapañhova tayā vissajjito”ti paṭhamaṃ sādhukāraṃ datvā uttarimpi pucchi –",
  "atk-s0502a0:2677_8": "“kattha gamissasīti puna puṭṭhā kasmā ‘na jānāmī’ti vadesī”ti? Bhante,",
  "atk-s0502a0:2677_9": "tumhe maṃ tasarapacchiṃ gahetvā pesakārasālaṃ gacchantiṃ jānātha,",
  "atk-s0502a0:2677_10": "“ito gantvā kattha nibbattissasī”ti pucchatha.",
  "atk-s0502a0:2677_11": "Ahañca ito cutā na jānāmi “kattha gantvā nibbattissāmī”ti.",
  "atk-s0502a0:2677_12": "Athassā satthā “mayā pucchitapañhoyeva tayā vissajjito”ti dutiyaṃ sādhukāraṃ datvā uttarimpi pucchi –",
  "atk-s0502a0:2677_13": "“atha kasmā ‘na jānāsī’ti puṭṭhā ‘jānāmī’ti vadesī”ti?",
  "atk-s0502a0:2677_14": "“Maraṇabhāvaṃ jānāmi, bhante,",
  "atk-s0502a0:2677_15": "tasmā evaṃ vademī”ti.",
  "atk-s0502a0:2677_16": "Athassā satthā “mayā pucchitapañhoyeva tayā vissajjito”ti tatiyaṃ sādhukāraṃ datvā uttarimpi pucchi –",
  "atk-s0502a0:2677_17": "“atha kasmā ‘jānāsī’ti puṭṭhā ‘na jānāmī’ti vadesī”ti.",
  "atk-s0502a0:2677_18": "Mama maraṇabhāvameva ahaṃ jānāmi, bhante,",
  "atk-s0502a0:2677_19": "“rattindivapubbaṇhādīsu pana asukakāle nāma marissāmī”ti na jānāmi,",
  "atk-s0502a0:2677_20": "tasmā evaṃ vademīti.",
  "atk-s0502a0:2677_21": "Athassā satthā “mayā pucchitapañhoyeva tayā vissajjito”ti catutthaṃ sādhukāraṃ datvā parisaṃ āmantetvā “ettakaṃ nāma tumhe imāya kathitaṃ na jānātha,",
  "atk-s0502a0:2677_22": "kevalaṃ ujjhāyatheva.",
  "atk-s0502a0:2677_23": "Yesañhi paññācakkhu natthi,",
  "atk-s0502a0:2677_24": "te andhā eva.",
  "atk-s0502a0:2677_25": "Yesaṃ paññācakkhu atthi,",
  "atk-s0502a0:2677_26": "te eva cakkhumanto”ti vatvā imaṃ gāthamāha –",
  "atk-s0502a0:2678_0": "174.",
  "atk-s0502a0:2679_0": "“Andhabhūto ayaṃ loko, tanukettha vipassati;",
  "atk-s0502a0:2680_0": "Sakuṇo jālamuttova, appo saggāya gacchatī”ti.",
  "atk-s0502a0:2681_0": "Tattha andhabhūto ayaṃ lokoti ayaṃ lokiyamahājano paññācakkhuno abhāvena andhabhūto.",
  "atk-s0502a0:2681_1": "Tanuketthāti tanuko ettha,",
  "atk-s0502a0:2681_2": "na bahu jano aniccādivasena vipassati.",
  "atk-s0502a0:2681_3": "Jālamuttovāti yathā chekena sākuṇikena jālena ottharitvā gayhamānesu vaṭṭakesu kocideva jālato muccati.",
  "atk-s0502a0:2681_4": "Sesā antojālameva pavisanti.",
  "atk-s0502a0:2681_5": "Tathā maraṇajālena otthaṭesu sattesu bahū apāyagāmino honti,",
  "atk-s0502a0:2681_6": "appo kocideva satto saggāya gacchati,",
  "atk-s0502a0:2681_7": "sugatiṃ vā nibbānaṃ vā pāpuṇātīti attho.",
  "atk-s0502a0:2682_0": "Desanāvasāne kumārikā sotāpattiphale patiṭṭhahi, mahājanassāpi sātthikā dhammadesanā ahosīti.",
  "atk-s0502a0:2683_0": "Sāpi tasarapacchiṃ gahetvā pitu santikaṃ agamāsi,",
  "atk-s0502a0:2683_1": "sopi nisinnakova niddāyi.",
  "atk-s0502a0:2683_2": "Tassā asallakkhetvāva tasarapacchiṃ upanāmentiyā tasarapacchi vemakoṭiyaṃ paṭihaññitvā saddaṃ kurumānā pati.",
  "atk-s0502a0:2683_3": "So pabujjhitvā gahitanimitteneva vemakoṭiṃ ākaḍḍhi.",
  "atk-s0502a0:2683_4": "Vemakoṭi gantvā taṃ kumārikaṃ ure pahari,",
  "atk-s0502a0:2683_5": "sā tattheva kālaṃ katvā tusitabhavane nibbatti.",
  "atk-s0502a0:2683_6": "Athassā pitā taṃ olokento sakalasarīrena lohitamakkhitena patitvā mataṃ addasa.",
  "atk-s0502a0:2683_7": "Athassa mahāsoko uppajji.",
  "atk-s0502a0:2683_8": "So “na mama sokaṃ añño nibbāpetuṃ sakkhissatī”ti rodanto satthu santikaṃ gantvā tamatthaṃ ārocetvā, “bhante,",
  "atk-s0502a0:2683_9": "sokaṃ me nibbāpethā”ti āha.",
  "atk-s0502a0:2683_10": "Satthā taṃ samassāsetvā “mā soci, upāsaka.",
  "atk-s0502a0:2683_11": "Anamataggasmiñhi saṃsāre tava evameva dhītu maraṇakāle paggharitaassu catunnaṃ mahāsamuddānaṃ udakato atirekatara”nti vatvā anamataggakathaṃ kathesi.",
  "atk-s0502a0:2683_12": "So tanubhūtasoko satthāraṃ pabbajjaṃ yācitvā laddhūpasampado na cirasseva arahattaṃ pāpuṇīti.",
  "atk-s0502a0:2684_0": "Pesakāradhītāvatthu sattamaṃ.",
  "atk-s0502a0:2685_0": "8. Tiṃsabhikkhuvatthu",
  "atk-s0502a0:2686_0": "Haṃsādiccapatheti imaṃ dhammadesanaṃ satthā jetavane viharanto tiṃsa bhikkhū ārabbha kathesi.",
  "atk-s0502a0:2687_0": "Ekasmiñhi divase tiṃsamattā disāvāsikā bhikkhū satthāraṃ upasaṅkamiṃsu.",
  "atk-s0502a0:2687_1": "Ānandatthero satthu vattakaraṇavelāya āgantvā te bhikkhū disvā “satthārā imehi saddhiṃ paṭisanthāre kate vattaṃ karissāmī”ti dvārakoṭṭhake aṭṭhāsi.",
  "atk-s0502a0:2687_2": "Satthāpi tehi saddhiṃ paṭisanthāraṃ katvā tesaṃ sāraṇīyadhammaṃ kathesi.",
  "atk-s0502a0:2687_3": "Taṃ sutvā te sabbepi arahattaṃ patvā uppatitvā ākāsena agamiṃsu.",
  "atk-s0502a0:2687_4": "Ānandatthero tesu cirāyantesu satthāraṃ upasaṅkamitvā, “bhante,",
  "atk-s0502a0:2687_5": "idāneva tiṃsamattā bhikkhū āgatā,",
  "atk-s0502a0:2687_6": "te kuhi”nti pucchi. “Gatā,",
  "atk-s0502a0:2687_7": "ānandā”ti.",
  "atk-s0502a0:2687_8": "“Katarena maggena,",
  "atk-s0502a0:2687_9": "bhante”ti?",
  "atk-s0502a0:2687_10": "“Ākāsenānandā”ti.",
  "atk-s0502a0:2687_11": "“Kiṃ pana te, bhante,",
  "atk-s0502a0:2687_12": "khīṇāsavā”ti?",
  "atk-s0502a0:2687_13": "“Āmānanda,",
  "atk-s0502a0:2687_14": "mama santike dhammaṃ sutvā arahattaṃ pattā”ti.",
  "atk-s0502a0:2687_15": "Tasmiṃ pana khaṇe ākāsena haṃsā āgamiṃsu.",
  "atk-s0502a0:2687_16": "Satthā “yassa kho panānanda,",
  "atk-s0502a0:2687_17": "cattāro iddhipādā subhāvitā,",
  "atk-s0502a0:2687_18": "so haṃsā viya ākāsena gacchatī”ti vatvā imaṃ gāthamāha –",
  "atk-s0502a0:2688_0": "175.",
  "atk-s0502a0:2689_0": "“Haṃsādiccapathe yanti, ākāse yanti iddhiyā;",
  "atk-s0502a0:2690_0": "Nīyanti dhīrā lokamhā, jetvā māraṃ savāhini”nti.",
  "atk-s0502a0:2691_0": "Tassattho –",
  "atk-s0502a0:2691_1": "ime haṃsā ādiccapathe ākāse gacchanti.",
  "atk-s0502a0:2691_2": "Yesaṃ iddhipādā subhāvitā,",
  "atk-s0502a0:2691_3": "tepi ākāse yanti iddhiyā.",
  "atk-s0502a0:2691_4": "Dhīrā paṇḍitā savāhiniṃ māraṃ jetvā imamhā vaṭṭalokā nīyanti,",
  "atk-s0502a0:2691_5": "nibbānaṃ pāpuṇantīti attho.",
  "atk-s0502a0:2692_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2693_0": "Tiṃsabhikkhuvatthu aṭṭhamaṃ.",
  "atk-s0502a0:2694_0": "9. Ciñcamāṇavikāvatthu",
  "atk-s0502a0:2695_0": "Ekaṃ dhammanti dhammadesanaṃ satthā jetavane viharanto ciñcamāṇavikaṃ ārabbha kathesi.",
  "atk-s0502a0:2696_0": "Paṭhamabodhiyañhi dasabalassa puthubhūtesu sāvakesu appamāṇesu devamanussesu ariyabhūmiṃ okkantesu patthaṭe guṇasamudaye mahālābhasakkāro udapādi.",
  "atk-s0502a0:2696_1": "Titthiyā sūriyuggamane khajjopanakasadisā ahesuṃ hatalābhasakkārā.",
  "atk-s0502a0:2696_2": "Te antaravīthiyaṃ ṭhatvā “kiṃ samaṇo gotamova buddho,",
  "atk-s0502a0:2696_3": "mayampi buddhā,",
  "atk-s0502a0:2696_4": "kiṃ tasseva dinnaṃ mahapphalaṃ,",
  "atk-s0502a0:2696_5": "amhākampi dinnaṃ mahapphalameva,",
  "atk-s0502a0:2696_6": "amhākampi detha sakkarothā”ti evaṃ manusse viññāpentāpi lābhasakkāraṃ alabhitvā raho sannipatitvā “kena",
  "atk-s0502a0:2696_7": "nu kho upāyena samaṇassa gotamassa manussānaṃ antare avaṇṇaṃ uppādetvā lābhasakkāraṃ nāseyyāmā”ti cintayiṃsu.",
  "atk-s0502a0:2697_0": "Tadā sāvatthiyaṃ ciñcamāṇavikā nāmekā paribbājikā uttamarūpadharā sobhaggappattā devaccharā viya.",
  "atk-s0502a0:2697_1": "Assā sarīrato rasmiyo niccharanti.",
  "atk-s0502a0:2697_2": "Atheko kharamantī evamāha –",
  "atk-s0502a0:2697_3": "“ciñcamāṇavikaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsessāmā”ti.",
  "atk-s0502a0:2697_4": "Te “attheko upāyo”ti sampaṭicchiṃsu.",
  "atk-s0502a0:2697_5": "Atha sā titthiyārāmaṃ gantvā vanditvā aṭṭhāsi,",
  "atk-s0502a0:2697_6": "titthiyā tāya saddhiṃ na kathesuṃ.",
  "atk-s0502a0:2697_7": "Sā “ko nu kho me doso”ti yāvatatiyaṃ “vandāmi,",
  "atk-s0502a0:2697_8": "ayyā”ti vatvā, “ayyā,",
  "atk-s0502a0:2697_9": "ko nu kho me doso,",
  "atk-s0502a0:2697_10": "kiṃ mayā saddhiṃ na kathethā”ti āha. “Bhagini,",
  "atk-s0502a0:2697_11": "samaṇaṃ gotamaṃ amhe viheṭhayantaṃ hatalābhasakkāre katvā vicarantaṃ na jānāsī”ti?",
  "atk-s0502a0:2697_12": "“Na jānāmi, ayyā,",
  "atk-s0502a0:2697_13": "kiṃ panettha mayā kattabba”nti.",
  "atk-s0502a0:2697_14": "“Sace tvaṃ, bhagini,",
  "atk-s0502a0:2697_15": "amhākaṃ sukhamicchasi,",
  "atk-s0502a0:2697_16": "attānaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsehī”ti.",
  "atk-s0502a0:2698_0": "Sā “sādhu, ayyā,",
  "atk-s0502a0:2698_1": "mayhaṃveso bhāro,",
  "atk-s0502a0:2698_2": "mā cintayitthā”ti vatvā pakkamitvā itthimāyāsu kusalatāya tato paṭṭhāya sāvatthivāsīnaṃ dhammakathaṃ",
  "atk-s0502a0:2698_3": "sutvā jetavanā nikkhamanasamaye indagopakavaṇṇaṃ paṭaṃ pārupitvā gandhamālādihatthā jetavanābhimukhī gacchati.",
  "atk-s0502a0:2698_4": "“Imāya velāya kuhiṃ gacchasī”ti vutte,",
  "atk-s0502a0:2698_5": "“kiṃ tumhākaṃ mama gamanaṭṭhānenā”ti vatvā jetavanasamīpe titthiyārāme vasitvā pātova “aggavandanaṃ vandissāmā”ti",
  "atk-s0502a0:2698_6": "nagarā nikkhamante upāsakajane jetavanassa antovuṭṭhā viya hutvā nagaraṃ pavisati.",
  "atk-s0502a0:2698_7": "“Kuhiṃ vuṭṭhāsī”ti vutte,",
  "atk-s0502a0:2698_8": "“kiṃ tumhākaṃ mama vuṭṭhaṭṭhānenā”ti vatvā māsaddhamāsaccayena pucchiyamānā jetavane samaṇena gotamena saddhiṃ ekagandhakuṭiyā vuṭṭhāmhīti.",
  "atk-s0502a0:2698_9": "Puthujjanānaṃ “saccaṃ nu kho etaṃ,",
  "atk-s0502a0:2698_10": "no”ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ dassetvā upari",
  "atk-s0502a0:2698_11": "rattapaṭaṃ pārupitvā “samaṇaṃ gotamaṃ paṭicca gabbho uppanno”ti andhabāle saddahāpetvā aṭṭhanavamāsaccayena",
  "atk-s0502a0:2698_12": "udare dārumaṇḍalikaṃ bandhitvā upari paṭaṃ pārupitvā hatthapādapiṭṭhiyo gohanukena koṭṭāpetvā ussade",
  "atk-s0502a0:2698_13": "dassetvā kilantindriyā hutvā sāyanhasamaye tathāgate alaṅkatadhammāsane nisīditvā dhammaṃ desente dhammasabhaṃ",
  "atk-s0502a0:2698_14": "gantvā tathāgatassa purato ṭhatvā,",
  "atk-s0502a0:2698_15": "“mahāsamaṇa,",
  "atk-s0502a0:2698_16": "mahājanassa tāva dhammaṃ desesi,",
  "atk-s0502a0:2698_17": "madhuro te saddo,",
  "atk-s0502a0:2698_18": "samphusitaṃ dantāvaraṇaṃ.",
  "atk-s0502a0:2698_19": "Ahaṃ pana taṃ paṭicca gabbhaṃ labhitvā paripuṇṇagabbhā jātā,",
  "atk-s0502a0:2698_20": "neva me sūtigharaṃ jānāsi,",
  "atk-s0502a0:2698_21": "sappitelādīni sayaṃ akaronto upaṭṭhākānampi aññataraṃ kosalarājānaṃ vā anāthapiṇḍikaṃ vā visākhaṃ upāsikaṃ",
  "atk-s0502a0:2698_22": "vā ‘imissā ciñcamāṇavikāya kattabbayuttakaṃ karohī’ti na vadesi,",
  "atk-s0502a0:2698_23": "abhiramituṃyeva jānāsi,",
  "atk-s0502a0:2698_24": "gabbhaparihāraṃ na jānāsī”ti gūthapiṇḍaṃ gahetvā candamaṇḍalaṃ dūsetuṃ vāyamantī viya parisamajjhe tathāgataṃ akkosi.",
  "atk-s0502a0:2698_25": "Tathāgato dhammakathaṃ ṭhapetvā sīho viya abhinadanto, “bhagini,",
  "atk-s0502a0:2698_26": "tayā kathitassa tathabhāvaṃ vā vitathabhāvaṃ vā ahameva ca tvañca jānāmā”ti āha. “Āma,",
  "atk-s0502a0:2698_27": "mahāsamaṇa,",
  "atk-s0502a0:2698_28": "tayā ca mayā ca ñātabhāvenetaṃ jāta”nti.",
  "atk-s0502a0:2699_0": "Tasmiṃ khaṇe sakkassa āsanaṃ uṇhākāraṃ dassesi.",
  "atk-s0502a0:2699_1": "So āvajjamāno “ciñcamāṇavikā tathāgataṃ abhūtena akkosatī”ti ñatvā “idaṃ vatthuṃ sodhessāmī”ti catūhi devaputtehi saddhiṃ āgami.",
  "atk-s0502a0:2699_2": "Devaputtā mūsikapotakā hutvā dārumaṇḍalikassa bandhanarajjuke ekappahāreneva chindiṃsu,",
  "atk-s0502a0:2699_3": "pārutapaṭaṃ vāto ukkhipi,",
  "atk-s0502a0:2699_4": "dārumaṇḍalikaṃ patamānaṃ tassā pādapiṭṭhiyaṃ pati,",
  "atk-s0502a0:2699_5": "ubho aggapādā chijjiṃsu.",
  "atk-s0502a0:2699_6": "Manussā “dhī kāḷakaṇṇi,",
  "atk-s0502a0:2699_7": "sammāsambuddhaṃ akkosī”ti sīse kheḷaṃ pātetvā leḍḍudaṇḍādihattā jetavanā nīhariṃsu.",
  "atk-s0502a0:2699_8": "Athassā tathāgatassa cakkhupathaṃ atikkantakāle mahāpathavī bhijjitvā vivaramadāsi,",
  "atk-s0502a0:2699_9": "avīcito aggijālā uṭṭhahi.",
  "atk-s0502a0:2699_10": "Sā kuladattiyaṃ kambalaṃ pārupamānā viya gantvā avīcimhi nibbatti.",
  "atk-s0502a0:2699_11": "Aññatitthiyānaṃ lābhasakkāro parihāyi,",
  "atk-s0502a0:2699_12": "dasabalassa bhiyyosomattāya vaḍḍhi.",
  "atk-s0502a0:2699_13": "Punadivase dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:2699_14": "ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā mahāvināsaṃ pattā”ti.",
  "atk-s0502a0:2699_15": "Satthā āgantvā “kāya nuttha,",
  "atk-s0502a0:2699_16": "bhikkhave,",
  "atk-s0502a0:2699_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:2699_18": "bhikkhave, idāneva,",
  "atk-s0502a0:2699_19": "pubbepi esā maṃ abhūtena akkositvā vināsaṃ pattāyevā”ti vatvā –",
  "atk-s0502a0:2700_0": "“Nādaṭṭhā parato dosaṃ, aṇuṃ thūlāni sabbaso;",
  "atk-s0502a0:2701_0": "Issaro paṇaye daṇḍaṃ, sāmaṃ appaṭivekkhiyā”ti. –",
  "atk-s0502a0:2702_0": "Imaṃ dvādasanipāte mahāpadumajātakaṃ vitthāretvā kathesi –",
  "atk-s0502a0:2703_0": "Tadā kiresā mahāpadumakumārassa bodhisattassa mātu sapattī rañño aggamahesī hutvā mahāsattaṃ asaddhammena",
  "atk-s0502a0:2703_1": "nimantetvā tassa manaṃ alabhitvā attanāva attani vippakāraṃ katvā gilānālayaṃ dassetvā “tava putto maṃ",
  "atk-s0502a0:2703_2": "anicchantiṃ imaṃ vippakāraṃ pāpesī”ti rañño ārocesi.",
  "atk-s0502a0:2703_3": "Rājā kuddho mahāsattaṃ corapapāte khipi.",
  "atk-s0502a0:2703_4": "Atha naṃ pabbatakucchiyaṃ adhivatthā devatā paṭiggahetvā nāgarājassa phaṇagabbhe patiṭṭhapesi.",
  "atk-s0502a0:2703_5": "Nāgarājā taṃ nāgabhavanaṃ netvā upaḍḍharajjena sammānesi.",
  "atk-s0502a0:2703_6": "So tattha saṃvaccharaṃ vasitvā pabbajitukāmo himavantappadesaṃ patvā pabbajitvā jhānābhiññāyo nibbattesi.",
  "atk-s0502a0:2703_7": "Atha naṃ eko vanacarako disvā rañño ārocesi.",
  "atk-s0502a0:2703_8": "Rājā tassa santikaṃ gantvā katapaṭisanthāro sabbaṃ taṃ pavattiṃ ñatvā mahāsattaṃ rajjena nimantetvā tena “mayhaṃ rajjena kiccaṃ natthi,",
  "atk-s0502a0:2703_9": "tvaṃ pana dasa rājadhamme akopetvā agatigamanaṃ pahāya dhammena rajjaṃ kārehī”ti ovadito uṭṭhāyāsanā",
  "atk-s0502a0:2703_10": "roditvā nagaraṃ gacchanto antarāmagge amacce pucchi –",
  "atk-s0502a0:2703_11": "“ahaṃ kaṃ nissāya evaṃ ācārasampannena puttena viyogaṃ patto”ti?",
  "atk-s0502a0:2703_12": "“Aggamahesiṃ nissāya, devā”ti.",
  "atk-s0502a0:2703_13": "Rājā taṃ uddhaṃpādaṃ gahetvā corapapāte khipāpetvā nagaraṃ pavisitvā dhammena rajjaṃ kāresi.",
  "atk-s0502a0:2703_14": "Tadā mahāpadumakumāro satthā ahosi,",
  "atk-s0502a0:2703_15": "mātu sapattī ciñcamāṇavikāti.",
  "atk-s0502a0:2704_0": "Satthā imamatthaṃ pakāsetvā,",
  "atk-s0502a0:2704_1": "“bhikkhave,",
  "atk-s0502a0:2704_2": "ekaṃ dhammañhi saccavacanaṃ pahāya musāvāde patiṭṭhitānaṃ vissaṭṭhaparalokānaṃ akattabbapāpakammaṃ nāma natthī”ti vatvā imaṃ gāthamāha –",
  "atk-s0502a0:2705_0": "176.",
  "atk-s0502a0:2706_0": "“Ekaṃ dhammaṃ atītassa, musāvādissa jantuno;",
  "atk-s0502a0:2707_0": "Vitiṇṇaparalokassa, natthi pāpaṃ akāriya”nti.",
  "atk-s0502a0:2708_0": "Tattha ekaṃ dhammanti saccaṃ.",
  "atk-s0502a0:2708_1": "Musāvādissāti yassa dasasu vacanesu ekampi saccaṃ natthi,",
  "atk-s0502a0:2708_2": "evarūpassa musāvādino.",
  "atk-s0502a0:2708_3": "Vitiṇṇaparalokassāti vissaṭṭhaparalokassa.",
  "atk-s0502a0:2708_4": "Evarūpo hi manussasampattiṃ devasampattiṃ avasāne nibbānasampattinti imā tissopi sampattiyo na passati.",
  "atk-s0502a0:2708_5": "Natthi pāpanti tassa evarūpassa idaṃ nāma pāpaṃ akattabbanti natthi.",
  "atk-s0502a0:2709_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2710_0": "Ciñcamāṇavikāvatthu navamaṃ.",
  "atk-s0502a0:2711_0": "10. Asadisadānavatthu",
  "atk-s0502a0:2712_0": "Na ve kadariyāti imaṃ dhammadesanaṃ satthā jetavane viharanto asadisadānaṃ ārabbha kathesi.",
  "atk-s0502a0:2713_0": "Ekasmiñhi samaye satthā cārikaṃ caritvā pañcasatabhikkhuparivāro jetavanaṃ pāvisi.",
  "atk-s0502a0:2713_1": "Rājā vihāraṃ gantvā satthāraṃ nimantetvā punadivase āgantukadānaṃ sajjetvā “dānaṃ me passantū”ti nāgare pakkosi.",
  "atk-s0502a0:2713_2": "Nāgarā āgantvā rañño dānaṃ disvā punadivase satthāraṃ nimantetvā dānaṃ sajjetvā “amhākampi dānaṃ, devo,",
  "atk-s0502a0:2713_3": "passatū”ti rañño pahiṇiṃsu.",
  "atk-s0502a0:2713_4": "Rājā tesaṃ dānaṃ disvā “imehi mama dānato uttaritaraṃ kataṃ,",
  "atk-s0502a0:2713_5": "puna dānaṃ karissāmī”ti punadivasepi dānaṃ sajjesi.",
  "atk-s0502a0:2713_6": "Nāgarāpi taṃ disvā punadivase sajjayiṃsu.",
  "atk-s0502a0:2713_7": "Evaṃ neva rājā nāgare parājetuṃ sakkoti,",
  "atk-s0502a0:2713_8": "na nāgarā rājānaṃ.",
  "atk-s0502a0:2713_9": "Atha chaṭṭhe vāre nāgarā sataguṇaṃ sahassaguṇaṃ vaḍḍhetvā yathā na sakkā hoti “idaṃ nāma imesaṃ dāne natthī”ti vattuṃ,",
  "atk-s0502a0:2713_10": "evaṃ dānaṃ sajjayiṃsu.",
  "atk-s0502a0:2713_11": "Rājā taṃ disvā “sacāhaṃ imesaṃ dānato uttaritaraṃ kātuṃ na sakkhissāmi,",
  "atk-s0502a0:2713_12": "kiṃ me jīvitenā”ti upāyaṃ cintento nipajji.",
  "atk-s0502a0:2713_13": "Atha naṃ mallikā devī upasaṅkamitvā, “kasmā, mahārāja,",
  "atk-s0502a0:2713_14": "evaṃ nipannosi,",
  "atk-s0502a0:2713_15": "kena te indriyāni kilantāni viyā”ti pucchi.",
  "atk-s0502a0:2713_16": "Rājā āha –",
  "atk-s0502a0:2713_17": "“na dāni tvaṃ, devi,",
  "atk-s0502a0:2713_18": "jānāsī”ti.",
  "atk-s0502a0:2713_19": "“Na jānāmi, devā”ti.",
  "atk-s0502a0:2713_20": "So tassā tamatthaṃ ārocesi.",
  "atk-s0502a0:2714_0": "Atha naṃ mallikā āha – “deva,",
  "atk-s0502a0:2714_1": "mā cintayi,",
  "atk-s0502a0:2714_2": "kahaṃ tayā pathavissaro rājā nāgarehi parājiyamāno diṭṭhapubbo vā sutapubbo vā,",
  "atk-s0502a0:2714_3": "ahaṃ te dānaṃ saṃvidahissāmī”ti.",
  "atk-s0502a0:2714_4": "Itissa asadisadānaṃ saṃvidahitukāmatāya evaṃ vatvā, mahārāja,",
  "atk-s0502a0:2714_5": "sālakalyāṇipadarehi pañcannaṃ bhikkhusatānaṃ anto āvaṭṭe nisīdanamaṇḍapaṃ kārehi,",
  "atk-s0502a0:2714_6": "sesā bahiāvaṭṭe nisīdissanti.",
  "atk-s0502a0:2714_7": "Pañca setacchattasatāni kārehi,",
  "atk-s0502a0:2714_8": "tāni gahetvā pañcasatā hatthī pañcannaṃ bhikkhusatānaṃ matthake dhārayamānā ṭhassanti.",
  "atk-s0502a0:2714_9": "Aṭṭha vā dasa vā rattasuvaṇṇanāvāyo kārehi,",
  "atk-s0502a0:2714_10": "tā maṇḍapamajjhe bhavissanti.",
  "atk-s0502a0:2714_11": "Dvinnaṃ dvinnaṃ bhikkhūnaṃ antare ekekā khattiyadhītā nisīditvā gandhe pisissati,",
  "atk-s0502a0:2714_12": "ekekā khattiyadhītā bījanaṃ ādāya dve dve bhikkhū bījamānā ṭhassati,",
  "atk-s0502a0:2714_13": "sesā khattiyadhītaro pise pise gandhe haritvā suvaṇṇanāvāsu pakkhipissanti,",
  "atk-s0502a0:2714_14": "tāsu ekaccā khattiyadhītaro nīluppalakalāpe gahetvā suvaṇṇanāvāsu pakkhittagandhe āloḷetvā vāsaṃ gāhāpessanti.",
  "atk-s0502a0:2714_15": "Nāgarānañhineva khattiyadhītaro atthi,",
  "atk-s0502a0:2714_16": "na setacchattāni,",
  "atk-s0502a0:2714_17": "na hatthino ca.",
  "atk-s0502a0:2714_18": "Imehi kāraṇehi nāgarā parājissanti,",
  "atk-s0502a0:2714_19": "evaṃ karohi,",
  "atk-s0502a0:2714_20": "mahārājāti.",
  "atk-s0502a0:2714_21": "Rājā “sādhu, devi,",
  "atk-s0502a0:2714_22": "kalyāṇaṃ te kathita”nti tāya kathitaniyāmena sabbaṃ kāresi.",
  "atk-s0502a0:2714_23": "Ekassa pana bhikkhuno eko hatthi nappahosi.",
  "atk-s0502a0:2714_24": "Atha rājā mallikaṃ āha – “bhadde,",
  "atk-s0502a0:2714_25": "ekassa bhikkhuno eko hatthi nappahoti,",
  "atk-s0502a0:2714_26": "kiṃ karissāmā”ti. “Kiṃ, deva,",
  "atk-s0502a0:2714_27": "pañca hatthisatāni natthī”ti? “Atthi, devi,",
  "atk-s0502a0:2714_28": "avasesā duṭṭhahatthino,",
  "atk-s0502a0:2714_29": "te bhikkhū disvāva verambhavātā viya caṇḍā hontī”ti. “Deva,",
  "atk-s0502a0:2714_30": "ahaṃ ekassa duṭṭhahatthipotakassa chattaṃ gahetvā tiṭṭhanaṭṭhānaṃ jānāmī”ti.",
  "atk-s0502a0:2714_31": "“Kattha naṃ ṭhapessāmā”ti?",
  "atk-s0502a0:2714_32": "“Ayyassa aṅgulimālassa santike”ti.",
  "atk-s0502a0:2714_33": "Rājā tathā kāresi.",
  "atk-s0502a0:2714_34": "Hatthipotako vāladhiṃ antarasatthimhi pakkhipitvā ubho kaṇṇe pātetvā akkhīni nimiletvā aṭṭhāsi.",
  "atk-s0502a0:2714_35": "Mahājano “evarūpassa nāma caṇḍahatthino ayamākāro”ti hatthimeva olokesi.",
  "atk-s0502a0:2715_0": "Rājā buddhappamukhaṃ bhikkhusaṅghaṃ parivisitvā satthāraṃ vanditvā, “bhante,",
  "atk-s0502a0:2715_1": "yaṃ imasmiṃ dānagge kappiyabhaṇḍaṃ vā akappiyabhaṇḍaṃ vā,",
  "atk-s0502a0:2715_2": "sabbaṃ taṃ tumhākameva dammī”ti āha.",
  "atk-s0502a0:2715_3": "Tasmiṃ pana dāne ekadivaseneva pariccattaṃ cuddasakoṭidhanaṃ hoti.",
  "atk-s0502a0:2715_4": "Satthu pana setacchattaṃ nisīdanapallaṅko ādhārako pādapīṭhikāti cattāri anagghāneva.",
  "atk-s0502a0:2715_5": "Puna evarūpaṃ katvā buddhānaṃ dānaṃ nāma dātuṃ samattho nāhosi,",
  "atk-s0502a0:2715_6": "teneva taṃ “asadisadāna”nti paññāyi.",
  "atk-s0502a0:2715_7": "Taṃ kira sabbabuddhānaṃ ekavāraṃ hotiyeva,",
  "atk-s0502a0:2715_8": "sabbesaṃ pana itthīyeva saṃvidahati.",
  "atk-s0502a0:2715_9": "Rañño pana kāḷo ca juṇho cāti dve amaccā ahesuṃ.",
  "atk-s0502a0:2715_10": "Tesu kāḷo cintesi –",
  "atk-s0502a0:2715_11": "“aho rājakulassa parihāni,",
  "atk-s0502a0:2715_12": "ekadivaseneva cuddasakoṭidhanaṃ khayaṃ gacchati,",
  "atk-s0502a0:2715_13": "ime imaṃ dānaṃ bhuñjitvā gantvā nipannā niddāyissanti,",
  "atk-s0502a0:2715_14": "aho naṭṭhaṃ rājakula”nti.",
  "atk-s0502a0:2715_15": "Juṇho cintesi –",
  "atk-s0502a0:2715_16": "“aho rañño dānaṃ sudinnaṃ.",
  "atk-s0502a0:2715_17": "Na hi sakkā rājabhāve aṭṭhitena evarūpaṃ dānaṃ dātuṃ,",
  "atk-s0502a0:2715_18": "sabbasattānaṃ pattiṃ adento nāma natthi,",
  "atk-s0502a0:2715_19": "ahaṃ panidaṃ dānaṃ anumodāmī”ti.",
  "atk-s0502a0:2716_0": "Satthu bhattakiccāvasāne rājā anumodanatthāya pattaṃ gaṇhi.",
  "atk-s0502a0:2716_1": "Satthā cintesi –",
  "atk-s0502a0:2716_2": "“raññā mahoghaṃ pavattentena viya mahādānaṃ dinnaṃ,",
  "atk-s0502a0:2716_3": "asakkhi nu kho mahājano cittaṃ pasādetuṃ,",
  "atk-s0502a0:2716_4": "udāhu no”ti.",
  "atk-s0502a0:2716_5": "So tesaṃ amaccānaṃ cittācāraṃ ñatvā “sace rañño dānānucchavikaṃ anumodanaṃ karissāmi,",
  "atk-s0502a0:2716_6": "kāḷassa muddhā sattadhā phalissati,",
  "atk-s0502a0:2716_7": "juṇho sotāpattiphale patiṭṭhahissatī”ti ñatvā kāḷe anukampaṃ paṭicca evarūpaṃ dānaṃ datvā ṭhitassa rañño",
  "atk-s0502a0:2716_8": "catuppadikaṃ gāthameva vatvā uṭṭhāyāsanā vihāraṃ gato.",
  "atk-s0502a0:2716_9": "Bhikkhū aṅgulimālaṃ pucchiṃsu –",
  "atk-s0502a0:2716_10": "“na kiṃ nu kho, āvuso,",
  "atk-s0502a0:2716_11": "duṭṭhahatthiṃ chattaṃ dhāretvā ṭhitaṃ disvā bhāyī”ti?",
  "atk-s0502a0:2716_12": "“Na bhāyiṃ, āvuso”ti.",
  "atk-s0502a0:2716_13": "Te satthāraṃ upasaṅkamitvā āhaṃsu –",
  "atk-s0502a0:2716_14": "“aṅgulimālo, bhante,",
  "atk-s0502a0:2716_15": "aññaṃ byākarosī”ti.",
  "atk-s0502a0:2716_16": "Satthā “na,",
  "atk-s0502a0:2716_17": "bhikkhave,",
  "atk-s0502a0:2716_18": "aṅgulimālo bhāyati.",
  "atk-s0502a0:2716_19": "Khīṇāsavausabhānañhi antare jeṭṭhakausabhā mama puttasadisā bhikkhū na bhāyantī”ti vatvā brāhmaṇavagge imaṃ gāthamāha –",
  "atk-s0502a0:2717_0": "“Usabhaṃ pavaraṃ vīraṃ, mahesiṃ vijitāvinaṃ;",
  "atk-s0502a0:2718_0": "Anejaṃ nhātakaṃ buddhaṃ, tamahaṃ brūmi brāhmaṇa”nti. ;",
  "atk-s0502a0:2719_0": "Rājāpi domanassappatto “evarūpāya nāma parisāya dānaṃ datvā ṭhitassa mayhaṃ anucchavikaṃ anumodanaṃ akatvā gāthameva vatvā satthā uṭṭhāyāsanā gato.",
  "atk-s0502a0:2719_1": "Mayā satthu anucchavikaṃ dānaṃ akatvā ananucchavikaṃ kataṃ bhavissati,",
  "atk-s0502a0:2719_2": "kappiyabhaṇḍaṃ adatvā akappiyabhaṇḍaṃ vā dinnaṃ bhavissati,",
  "atk-s0502a0:2719_3": "satthārā me kupitena bhavitabbaṃ.",
  "atk-s0502a0:2719_4": "Evañhi asadisadānaṃ nāma,",
  "atk-s0502a0:2719_5": "dānānurūpaṃ anumodanaṃ kātuṃ vaṭṭatī”ti vihāraṃ gantvā satthāraṃ vanditvā etadavoca –",
  "atk-s0502a0:2719_6": "“kiṃ nu kho me, bhante,",
  "atk-s0502a0:2719_7": "dātabbayuttakaṃ dānaṃ na dinnaṃ,",
  "atk-s0502a0:2719_8": "udāhu dānānurūpaṃ kappiyabhaṇḍaṃ adatvā akappiyabhaṇḍameva dinna”nti. “Kimetaṃ,",
  "atk-s0502a0:2719_9": "mahārājā”ti?",
  "atk-s0502a0:2719_10": "“Na me tumhehi dānānucchavikā anumodanā katā”ti?",
  "atk-s0502a0:2719_11": "“Mahārāja,",
  "atk-s0502a0:2719_12": "anucchavikameva te dānaṃ dinnaṃ.",
  "atk-s0502a0:2719_13": "Etañhi asadisadānaṃ nāma,",
  "atk-s0502a0:2719_14": "ekassa buddhassa ekavārameva sakkā dātuṃ,",
  "atk-s0502a0:2719_15": "puna evarūpaṃ nāma dānaṃ duddada”nti.",
  "atk-s0502a0:2719_16": "“Atha kasmā, bhante,",
  "atk-s0502a0:2719_17": "me dānānurūpaṃ anumodanaṃ na karitthā”ti?",
  "atk-s0502a0:2719_18": "“Parisāya asuddhattā,",
  "atk-s0502a0:2719_19": "mahārājā”ti.",
  "atk-s0502a0:2719_20": "“Ko nu kho, bhante,",
  "atk-s0502a0:2719_21": "parisāya doso”ti?",
  "atk-s0502a0:2719_22": "Athassa satthā dvinnampi amaccānaṃ cittācāraṃ ārocetvā kāḷe anukampaṃ paṭicca anumodanāya akatabhāvaṃ ācikkhi.",
  "atk-s0502a0:2719_23": "Rājā “saccaṃ kira te, kāḷa,",
  "atk-s0502a0:2719_24": "evaṃ cintita”nti pucchitvā “sacca”nti vutte “tava santakaṃ aggahetvā mama puttadārehi saddhiṃ mayi attano santakaṃ dente tuyhaṃ kā pīḷā. Gaccha, bho,",
  "atk-s0502a0:2719_25": "yaṃ te mayā dinnaṃ,",
  "atk-s0502a0:2719_26": "taṃ dinnameva hotu,",
  "atk-s0502a0:2719_27": "raṭṭhato pana me nikkhamā”ti taṃ raṭṭhā nīharitvā juṇhaṃ pakkosāpetvā “saccaṃ kira te evaṃ cintita”nti pucchitvā “sacca”nti vutte, “sādhu, mātula,",
  "atk-s0502a0:2719_28": "pasannosmi,",
  "atk-s0502a0:2719_29": "tvaṃ mama parijanaṃ gahetvā mayā dinnaniyāmeneva satta divasāni dānaṃ dehī”ti sattāhaṃ rajjaṃ niyyādetvā satthāraṃ āha –",
  "atk-s0502a0:2719_30": "“passatha, bhante,",
  "atk-s0502a0:2719_31": "bālassa karaṇaṃ,",
  "atk-s0502a0:2719_32": "mayā evaṃ dinnadāne pahāramadāsī”ti.",
  "atk-s0502a0:2719_33": "Satthā “āma, mahārāja,",
  "atk-s0502a0:2719_34": "bālā nāma parassa dānaṃ anabhinanditvā duggatiparāyaṇā honti,",
  "atk-s0502a0:2719_35": "dhīrā pana paresampi dānaṃ anumoditvā saggaparāyaṇā eva hontī”ti vatvā imaṃ gāthamāha –",
  "atk-s0502a0:2720_0": "177.",
  "atk-s0502a0:2721_0": "“Na ve kadariyā devalokaṃ vajanti, bālā have nappasaṃsanti dānaṃ;",
  "atk-s0502a0:2722_0": "Dhīro ca dānaṃ anumodamāno, teneva so hoti sukhī paratthā”ti.",
  "atk-s0502a0:2723_0": "Tattha kadariyāti thaddhamaccharino.",
  "atk-s0502a0:2723_1": "Bālāti idhalokaparalokaṃ ajānanakā.",
  "atk-s0502a0:2723_2": "Dhīroti paṇḍito.",
  "atk-s0502a0:2723_3": "Sukhī paratthāti teneva so dānānumodanapuññena paraloke dibbasampattiṃ anubhavamāno sukhī hotīti.",
  "atk-s0502a0:2724_0": "Desanāvasāne juṇho sotāpattiphale patiṭṭhahi,",
  "atk-s0502a0:2724_1": "sampattaparisāyapi sātthikā dhammadesanā ahosi,",
  "atk-s0502a0:2724_2": "juṇhopi sotāpanno hutvā sattāhaṃ raññā dinnaniyāmeneva dānaṃ adāsīti.",
  "atk-s0502a0:2725_0": "Asadisadānavatthu dasamaṃ.",
  "atk-s0502a0:2726_0": "11. Anāthapiṇḍakaputtakālavatthu",
  "atk-s0502a0:2727_0": "Pathabyā ekarajjenāti imaṃ dhammadesanaṃ satthā jetavane viharanto kālaṃ nāma anāthapiṇḍikassa puttaṃ ārabbha kathesi.",
  "atk-s0502a0:2728_0": "So kira tathāvidhassa saddhāsampannassa seṭṭhino putto hutvā neva satthu santikaṃ gantuṃ,",
  "atk-s0502a0:2728_1": "na gehaṃ āgatakāle daṭṭhuṃ,",
  "atk-s0502a0:2728_2": "na dhammaṃ sotuṃ,",
  "atk-s0502a0:2728_3": "na saṅghassa veyyāvaccaṃ kātuṃ icchati.",
  "atk-s0502a0:2728_4": "Pitarā “mā evaṃ, tāta,",
  "atk-s0502a0:2728_5": "karī”ti vuttopi tassa vacanaṃ na suṇāti.",
  "atk-s0502a0:2728_6": "Athassa pitā cintesi –",
  "atk-s0502a0:2728_7": "“ayaṃ evarūpaṃ diṭṭhiṃ gahetvā vicaranto avīciparāyaṇo bhavissati,",
  "atk-s0502a0:2728_8": "na kho panetaṃ patirūpaṃ,",
  "atk-s0502a0:2728_9": "yaṃ mayi passante mama putto nirayaṃ gaccheyya.",
  "atk-s0502a0:2728_10": "Imasmiṃ kho pana loke dhanadānena abhijjanakasatto nāma natthi,",
  "atk-s0502a0:2728_11": "dhanena naṃ bhindissāmī”ti.",
  "atk-s0502a0:2728_12": "Atha naṃ āha – “tāta,",
  "atk-s0502a0:2728_13": "uposathiko hutvā vihāraṃ gantvā dhammaṃ sutvā ehi,",
  "atk-s0502a0:2728_14": "kahāpaṇasataṃ te dassāmī”ti. Dassatha, tātāti. Dassāmi, puttāti.",
  "atk-s0502a0:2728_15": "So yāvatatiyaṃ paṭiññaṃ gahetvā uposathiko hutvā vihāraṃ agamāsi.",
  "atk-s0502a0:2728_16": "Dhammassavanena panassa kiccaṃ natthi,",
  "atk-s0502a0:2728_17": "yathāphāsukaṭṭhāne sayitvā pātova gehaṃ agamāsi.",
  "atk-s0502a0:2728_18": "Athassa pitā “putto me uposathiko ahosi,",
  "atk-s0502a0:2728_19": "sīghamassa yāguādīni āharathā”ti vatvā dāpesi.",
  "atk-s0502a0:2728_20": "So “kahāpaṇe aggahetvā na bhuñjissāmī”ti āhaṭāhaṭaṃ paṭikkhipi.",
  "atk-s0502a0:2728_21": "Athassa pitā pīḷaṃ asahanto kahāpaṇabhaṇḍaṃ dāpesi.",
  "atk-s0502a0:2728_22": "So taṃ hatthena gahetvāva āhāraṃ paribhuñji.",
  "atk-s0502a0:2729_0": "Atha naṃ punadivase seṭṭhi, “tāta,",
  "atk-s0502a0:2729_1": "kahāpaṇasahassaṃ te dassāmi,",
  "atk-s0502a0:2729_2": "satthu purato ṭhatvā ekaṃ dhammapadaṃ uggaṇhitvā āgaccheyyāsī”ti pesesi.",
  "atk-s0502a0:2729_3": "Sopi vihāraṃ gantvā satthu purato ṭhatvāva ekameva padaṃ uggaṇhitvā palāyitukāmo ahosi.",
  "atk-s0502a0:2729_4": "Athassa satthā asallakkhaṇākāraṃ akāsi.",
  "atk-s0502a0:2729_5": "So taṃ padaṃ asallakkhetvā uparipadaṃ uggaṇhissāmīti ṭhatvā assosiyeva.",
  "atk-s0502a0:2729_6": "Uggaṇhissāmīti suṇantova kira sakkaccaṃ suṇāti nāma.",
  "atk-s0502a0:2729_7": "Evañca kira suṇantānaṃ dhammo sotāpattimaggādayo deti.",
  "atk-s0502a0:2729_8": "Sopi uggaṇhissāmīti suṇāti,",
  "atk-s0502a0:2729_9": "satthāpissa asallakkhaṇākāraṃ karoti.",
  "atk-s0502a0:2729_10": "So “uparipadaṃ uggaṇhissāmī”ti ṭhatvā suṇantova sotāpattiphale patiṭṭhāsi.",
  "atk-s0502a0:2730_0": "So punadivase buddhappamukhena bhikkhusaṅghena saddhiṃyeva sāvatthiṃ pāvisi.",
  "atk-s0502a0:2730_1": "Mahāseṭṭhi taṃ disvā “ajja mama puttassa ākāro ruccatī”ti cintesi.",
  "atk-s0502a0:2730_2": "Tassapi etadahosi –",
  "atk-s0502a0:2730_3": "“aho vata me pitā ajja satthu santike kahāpaṇe na dadeyya,",
  "atk-s0502a0:2730_4": "kahāpaṇakāraṇā mayhaṃ uposathikabhāvaṃ paṭicchādeyyā”ti.",
  "atk-s0502a0:2730_5": "Satthā panassa hiyyova kahāpaṇassa kāraṇā uposathikabhāvaṃ aññāsi.",
  "atk-s0502a0:2730_6": "Mahāseṭṭhi,",
  "atk-s0502a0:2730_7": "buddhappamukhassa bhikkhusaṅghassa yāguṃ dāpetvā puttassapi dāpesi.",
  "atk-s0502a0:2730_8": "So nisīditvā tuṇhībhūtova yāguṃ pivi,",
  "atk-s0502a0:2730_9": "khādanīyaṃ khādi,",
  "atk-s0502a0:2730_10": "bhattaṃ bhuñji.",
  "atk-s0502a0:2730_11": "Mahāseṭṭhi satthu bhattakiccāvasāne puttassa purato sahassabhaṇḍikaṃ ṭhapāpetvā, “tāta,",
  "atk-s0502a0:2730_12": "mayā te ‘sahassaṃ dassāmī’ti vatvā uposathaṃ samādāpetvā vihāraṃ pahito.",
  "atk-s0502a0:2730_13": "Idaṃ te sahassa”nti āha.",
  "atk-s0502a0:2730_14": "So satthu purato kahāpaṇe diyyamāne disvā lajjanto “alaṃ me kahāpaṇehī”ti vatvā, “gaṇha,",
  "atk-s0502a0:2730_15": "tātā”ti vuccamānopi na gaṇhi.",
  "atk-s0502a0:2730_16": "Athassa pitā satthāraṃ vanditvā, “bhante,",
  "atk-s0502a0:2730_17": "ajja me puttassa ākāro ruccatī”ti vatvā “kiṃ,",
  "atk-s0502a0:2730_18": "mahāseṭṭhī”ti vutte “mayā esa purimadivase ‘kahāpaṇasataṃ te dassāmī’ti vatvā vihāraṃ pesito.",
  "atk-s0502a0:2730_19": "Punadivase kahāpaṇe aggahetvā bhuñjituṃ na icchi,",
  "atk-s0502a0:2730_20": "ajja pana diyyamānepi kahāpaṇe na icchatī”ti āha.",
  "atk-s0502a0:2730_21": "Satthā “āma,",
  "atk-s0502a0:2730_22": "mahāseṭṭhi,",
  "atk-s0502a0:2730_23": "ajja tava puttassa cakkavattisampattitopi devalokabrahmalokasampattīhipi sotāpattiphalameva vara”nti vatvā imaṃ gāthamāha –",
  "atk-s0502a0:2731_0": "178.",
  "atk-s0502a0:2732_0": "“Pathabyā ekarajjena, saggassa gamanena vā;",
  "atk-s0502a0:2733_0": "Sabbalokādhipaccena, sotāpattiphalaṃ vara”nti.",
  "atk-s0502a0:2734_0": "Tattha pathabyā ekarajjenāti cakkavattirajjena.",
  "atk-s0502a0:2734_1": "Saggassa gamanena vāti chabbīsatividhassa saggassa adhigamanena.",
  "atk-s0502a0:2734_2": "Sabbalokādhipaccenāti na ekasmiṃ ettake loke nāgasupaṇṇavemānikapetehi saddhiṃ,",
  "atk-s0502a0:2734_3": "sabbasmiṃ loke ādhipaccena.",
  "atk-s0502a0:2734_4": "Sotāpattiphalaṃ varanti yasmā ettake ṭhāne rajjaṃ kāretvāpi nirayādīhi amuttova hoti,",
  "atk-s0502a0:2734_5": "sotāpanno pana pihitāpāyadvāro hutvā sabbadubbalopi aṭṭhame bhave na nibbattati,",
  "atk-s0502a0:2734_6": "tasmā sotāpattiphalameva varaṃ uttamanti attho.",
  "atk-s0502a0:2735_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2736_0": "Anāthapiṇḍakaputtakālavatthu ekādasamaṃ.",
  "atk-s0502a0:2737_0": "Lokavaggavaṇṇanā niṭṭhitā.",
  "atk-s0502a0:2738_0": "Terasamo vaggo.",
  "atk-s0502a0:2739_0": "14. Buddhavaggo",
  "atk-s0502a0:2740_0": "1. Māradhītaravatthu",
  "atk-s0502a0:2741_0": "Yassa jitanti imaṃ dhammadesanaṃ satthā bodhimaṇḍe viharanto māradhītaro ārabbha kathesi.",
  "atk-s0502a0:2741_1": "Desanaṃ pana sāvatthiyaṃ samuṭṭhāpetvā puna kururaṭṭhe māgaṇḍiyabrāhmaṇassa kathesi.",
  "atk-s0502a0:2742_0": "Kururaṭṭhe kira māgaṇḍiyabrāhmaṇassa dhītā māgaṇḍiyāyeva nāma ahosi uttamarūpadharā.",
  "atk-s0502a0:2742_1": "Taṃ patthayamānā anekabrāhmaṇamahāsālā ceva khattiyamahāsālā ca “dhītaraṃ no detū”ti māgaṇḍiyassa pahiṇiṃsu.",
  "atk-s0502a0:2742_2": "Sopi “na tumhe mayhaṃ dhītu anucchavikā”ti sabbe paṭikkhipateva.",
  "atk-s0502a0:2742_3": "Athekadivasaṃ satthā paccūsasamaye lokaṃ volokento attano ñāṇajālassa anto paviṭṭhaṃ māgaṇḍiyabrāhmaṇaṃ",
  "atk-s0502a0:2742_4": "disvā “kiṃ nu kho bhavissatī”ti upadhārento brāhmaṇassa ca brāhmaṇiyā ca tiṇṇaṃ maggaphalānaṃ upanissayaṃ addasa.",
  "atk-s0502a0:2742_5": "Brāhmaṇopi bahigāme nibaddhaṃ aggiṃ paricarati.",
  "atk-s0502a0:2742_6": "Satthā pātova pattacīvaramādāya taṃ ṭhānaṃ agamāsi.",
  "atk-s0502a0:2742_7": "Brāhmaṇo satthu rūpasiriṃ olokento “imasmiṃ loke iminā sadiso puriso nāma natthi,",
  "atk-s0502a0:2742_8": "ayaṃ mayhaṃ dhītu anucchaviko,",
  "atk-s0502a0:2742_9": "imassa me dhītaraṃ dassāmā”ti cintetvā satthāraṃ āha – “samaṇa,",
  "atk-s0502a0:2742_10": "mama ekā dhītā atthi,",
  "atk-s0502a0:2742_11": "ahaṃ tassā anucchavikaṃ purisaṃ apassanto taṃ na kassaci adāsiṃ,",
  "atk-s0502a0:2742_12": "tvaṃ panassā anucchaviko,",
  "atk-s0502a0:2742_13": "ahaṃ te dhītaraṃ pādaparicārikaṃ katvā dātukāmo,",
  "atk-s0502a0:2742_14": "yāva naṃ ānemi,",
  "atk-s0502a0:2742_15": "tāva idheva tiṭṭhāhī”ti.",
  "atk-s0502a0:2742_16": "Satthā tassa kathaṃ sutvā neva abhinandi,",
  "atk-s0502a0:2742_17": "na paṭikkosi.",
  "atk-s0502a0:2743_0": "Brāhmaṇopi gehaṃ gantvā brāhmaṇiṃ āha – “bhoti,",
  "atk-s0502a0:2743_1": "ajja me dhītu anucchaviko puriso diṭṭho,",
  "atk-s0502a0:2743_2": "tassa naṃ dassāmā”ti dhītaraṃ alaṅkārāpetvā ādāya brāhmaṇiyā saddhiṃ taṃ ṭhānaṃ agamāsi.",
  "atk-s0502a0:2743_3": "Mahājanopi kutūhalajāto nikkhami.",
  "atk-s0502a0:2743_4": "Satthā brāhmaṇena vuttaṭṭhāne aṭṭhatvā tattha padacetiyaṃ dassetvā aññasmiṃ ṭhāne aṭṭhāsi.",
  "atk-s0502a0:2743_5": "Buddhānaṃ kira padacetiyaṃ “idaṃ asuko nāma passatū”ti adhiṭṭhahitvā akkantaṭṭhāneyeva paññāyati,",
  "atk-s0502a0:2743_6": "sesaṭṭhāne taṃ passanto nāma natthi.",
  "atk-s0502a0:2743_7": "Brāhmaṇo attanā saddhiṃ gacchamānāya brāhmaṇiyā “kahaṃ so”ti puṭṭho “imasmiṃ ṭhāne tiṭṭhāhīti taṃ avaca”nti",
  "atk-s0502a0:2743_8": "olokento padavalañjaṃ disvā “idamassa pada”nti dassesi.",
  "atk-s0502a0:2743_9": "Sā lakkhaṇamantakusalatāya “na idaṃ, brāhmaṇa,",
  "atk-s0502a0:2743_10": "kāmabhogino pada”nti vatvā brāhmaṇena, “bhoti,",
  "atk-s0502a0:2743_11": "tvaṃ udakapātimhi susumāraṃ passasi,",
  "atk-s0502a0:2743_12": "mayā so samaṇo diṭṭho ‘dhītaraṃ te dassāmī’ti vutto,",
  "atk-s0502a0:2743_13": "tenāpi adhivāsita”nti vutte,",
  "atk-s0502a0:2743_14": "“brāhmaṇa,",
  "atk-s0502a0:2743_15": "kiñcāpi tvaṃ evaṃ vadesi,",
  "atk-s0502a0:2743_16": "idaṃ pana nikkilesasseva pada”nti vatvā imaṃ gāthamāha –",
  "atk-s0502a0:2744_0": "“Rattassa hi ukkuṭikaṃ padaṃ bhave,",
  "atk-s0502a0:2745_0": "Duṭṭhassa hoti sahasānupīḷitaṃ;",
  "atk-s0502a0:2746_0": "Mūḷhassa hoti avakaḍḍhitaṃ padaṃ,",
  "atk-s0502a0:2747_0": "Vivaṭṭacchadassa idamīdisaṃ pada”nti. ;",
  "atk-s0502a0:2748_0": "Atha naṃ brāhmaṇo, “bhoti,",
  "atk-s0502a0:2748_1": "mā viravi,",
  "atk-s0502a0:2748_2": "tuṇhībhūtāva ehī”ti gacchanto satthāraṃ disvā “ayaṃ so puriso”ti tassā dassetvā satthāraṃ upasaṅkamitvā, “samaṇa,",
  "atk-s0502a0:2748_3": "dhītaraṃ te dassāmī”ti āha.",
  "atk-s0502a0:2748_4": "Satthā “na me tava dhītāya attho”ti avatvā,",
  "atk-s0502a0:2748_5": "“brāhmaṇa,",
  "atk-s0502a0:2748_6": "ekaṃ te kāraṇaṃ kathessāmi,",
  "atk-s0502a0:2748_7": "suṇissasī”ti vatvā “kathehi,",
  "atk-s0502a0:2748_8": "bho samaṇa,",
  "atk-s0502a0:2748_9": "suṇissāmī”ti vutte abhinikkhamanato paṭṭhāya atītaṃ āharitvā dassesi.",
  "atk-s0502a0:2749_0": "Tatrāyaṃ saṅkhepakathā –",
  "atk-s0502a0:2749_1": "mahāsatto rajjasiriṃ pahāya kaṇṭakaṃ āruyha channasahāyo abhinikkhamanto nagaradvāre ṭhitena mārena “siddhattha, nivatta,",
  "atk-s0502a0:2749_2": "ito te sattame divase cakkaratanaṃ pātubhavissatī”ti vutte,",
  "atk-s0502a0:2749_3": "“ahametaṃ, māra, jānāmi,",
  "atk-s0502a0:2749_4": "na me tenattho”ti āha.",
  "atk-s0502a0:2749_5": "Atha kimatthāya nikkhamasīti?",
  "atk-s0502a0:2749_6": "Sabbaññutaññāṇatthāyāti.",
  "atk-s0502a0:2749_7": "“Tena hi sace ajjato paṭṭhāya kāmavitakkādīnaṃ ekampi vitakkaṃ vitakkessasi,",
  "atk-s0502a0:2749_8": "jānissāmi te kattabba”nti āha.",
  "atk-s0502a0:2749_9": "So tato paṭṭhāya otārāpekkho satta vassāni mahāsattaṃ anubandhi.",
  "atk-s0502a0:2750_0": "Satthāpi chabbassāni dukkarakārikaṃ caritvā paccattapurisakāraṃ nissāya bodhimūle sabbaññutaññāṇaṃ paṭivijjhitvā",
  "atk-s0502a0:2750_1": "vimuttisukhaṃ paṭisaṃvedayamāno pañcamasattāhe ajapālanigrodhamūle nisīdi.",
  "atk-s0502a0:2750_2": "Tasmiṃ samaye māro “ahaṃ ettakaṃ kālaṃ anubandhitvā otārāpekkhopi imassa kiñci khalitaṃ nāddasaṃ,",
  "atk-s0502a0:2750_3": "atikkanto idāni esa mama visaya”nti domanassappatto mahāmagge nisīdi.",
  "atk-s0502a0:2750_4": "Athassa taṇhā aratī ragāti imā tisso dhītaro “pitā no na paññāyati,",
  "atk-s0502a0:2750_5": "kahaṃ nu kho etarahī”ti olokayamānā taṃ tathā nisinnaṃ disvā upasaṅkamitvā “kasmā, tāta,",
  "atk-s0502a0:2750_6": "dukkhī dummanosī”ti pucchiṃsu.",
  "atk-s0502a0:2750_7": "So tāsaṃ tamatthaṃ ārocesi.",
  "atk-s0502a0:2750_8": "Atha naṃ tā āhaṃsu – “tāta,",
  "atk-s0502a0:2750_9": "mā cintayi,",
  "atk-s0502a0:2750_10": "mayaṃ taṃ attano vase katvā ānessāmā”ti.",
  "atk-s0502a0:2750_11": "“Na sakkā ammā,",
  "atk-s0502a0:2750_12": "esa kenaci vase kātunti. “Tāta,",
  "atk-s0502a0:2750_13": "mayaṃ itthiyo nāma idāneva naṃ rāgapāsādīhi bandhitvā ānessāma,",
  "atk-s0502a0:2750_14": "tumhe mā cintayitthā”ti satthāraṃ upasaṅkamitvā “pāde te, samaṇa,",
  "atk-s0502a0:2750_15": "paricāremā”ti āhaṃsu.",
  "atk-s0502a0:2750_16": "Satthā neva tāsaṃ vacanaṃ manasākāsi,",
  "atk-s0502a0:2750_17": "na akkhīni ummīletvā olokesi.",
  "atk-s0502a0:2751_0": "Puna māradhītaro “uccāvacā kho purisānaṃ adhippāyā,",
  "atk-s0502a0:2751_1": "kesañci kumārikāsu pemaṃ hoti,",
  "atk-s0502a0:2751_2": "kesañci paṭhamavaye ṭhitāsu,",
  "atk-s0502a0:2751_3": "kesañci majjhimavaye ṭhitāsu,",
  "atk-s0502a0:2751_4": "kesañci pacchimavaye ṭhitāsu,",
  "atk-s0502a0:2751_5": "nānappakārehi taṃ palobhessāmā”ti ekekā kumārikavaṇṇādivasena sataṃ sataṃ attabhāve abhinimminitvā kumāriyo, avijātā,",
  "atk-s0502a0:2751_6": "sakiṃ vijātā, duvijātā,",
  "atk-s0502a0:2751_7": "majjhimitthiyo,",
  "atk-s0502a0:2751_8": "mahallakitthiyo ca hutvā chakkhattuṃ bhagavantaṃ upasaṅkamitvā “pāde te, samaṇa,",
  "atk-s0502a0:2751_9": "paricāremā”ti āhaṃsu.",
  "atk-s0502a0:2751_10": "Tampi bhagavā na manasākāsi yathā taṃ anuttare upadhisaṅkhaye vimuttoti.",
  "atk-s0502a0:2751_11": "Atha satthā ettakenapi tā anugacchantiyo “apetha,",
  "atk-s0502a0:2751_12": "kiṃ disvā evaṃ vāyamatha,",
  "atk-s0502a0:2751_13": "evarūpaṃ nāma vītarāgānaṃ purato kātuṃ na vaṭṭati.",
  "atk-s0502a0:2751_14": "Tathāgatassa pana rāgādayo pahīnā.",
  "atk-s0502a0:2751_15": "Kena taṃ kāraṇena attano vasaṃ nessathā”ti vatvā imā gāthā abhāsi –",
  "atk-s0502a0:2752_0": "179.",
  "atk-s0502a0:2753_0": "“Yassa jitaṃ nāvajīyati,",
  "atk-s0502a0:2754_0": "Jitaṃ yassa noyāti koci loke;",
  "atk-s0502a0:2755_0": "Taṃ buddhamanantagocaraṃ,",
  "atk-s0502a0:2756_0": "Apadaṃ kena padena nessatha.",
  "atk-s0502a0:2757_0": "180.",
  "atk-s0502a0:2758_0": "“Yassa jālinī visattikā,",
  "atk-s0502a0:2759_0": "Taṇhā natthi kuhiñci netave;",
  "atk-s0502a0:2760_0": "Taṃ buddhamanantagocaraṃ,",
  "atk-s0502a0:2761_0": "Apadaṃ kena padena nessathā”ti.",
  "atk-s0502a0:2762_0": "Tattha yassa jitaṃ nāvajīyatīti yassa sammāsambuddhassa tena tena maggena jitaṃ rāgādikilesajātaṃ puna asamudācaraṇato nāvajīyati,",
  "atk-s0502a0:2762_1": "dujjitaṃ nāma na hoti.",
  "atk-s0502a0:2762_2": "Noyātīti na uyyāti,",
  "atk-s0502a0:2762_3": "yassa jitaṃ kilesajātaṃ rāgādīsu koci eko kilesopi loke pacchato vattī nāma na hoti,",
  "atk-s0502a0:2762_4": "nānubandhatīti attho.",
  "atk-s0502a0:2762_5": "Anantagocaranti anantārammaṇassa sabbaññutaññāṇassa vasena apariyanta gocaraṃ.",
  "atk-s0502a0:2762_6": "Kena padenāti yassa hi rāgapadādīsu ekapadampi atthi,",
  "atk-s0502a0:2762_7": "taṃ tumhe tena padena nessatha.",
  "atk-s0502a0:2762_8": "Buddhassa pana ekapadampi natthi,",
  "atk-s0502a0:2762_9": "taṃ apadaṃ buddhaṃ tumhe kena padena nessatha.",
  "atk-s0502a0:2763_0": "Dutiyagāthāya taṇhā nāmesā saṃsibbitapariyonandhanaṭṭhena jālamassā atthītipi jālakārikātipi jālūpamātipi jālinī.",
  "atk-s0502a0:2763_1": "Rūpādīsu ārammaṇesu visattatāya visattamanatāya visāharatāya visapupphatāya visaphalatāya visaparibhogatāya visattikā.",
  "atk-s0502a0:2763_2": "Sā evarūpā taṇhā yassa kuhiñci bhave netuṃ natthi,",
  "atk-s0502a0:2763_3": "taṃ tumhe apadaṃ buddhaṃ kena padena nessathāti attho.",
  "atk-s0502a0:2764_0": "Desanāvasāne bahūnaṃ devatānaṃ dhammābhisamayo ahosi. Māradhītaropi tattheva antaradhāyiṃsu.",
  "atk-s0502a0:2765_0": "Satthā imaṃ dhammadesanaṃ āharitvā,",
  "atk-s0502a0:2765_1": "“māgaṇḍiya,",
  "atk-s0502a0:2765_2": "ahaṃ pubbe imā tisso māradhītaro addasaṃ semhādīhi apalibuddhena suvaṇṇakkhandhasadisena attabhāvena samannāgatā,",
  "atk-s0502a0:2765_3": "tadāpi methunasmiṃ chando nāhosiyeva.",
  "atk-s0502a0:2765_4": "Tava dhītu sarīraṃ dvattiṃsākārakuṇapaparipūraṃ bahivicitto viya asucighaṭo.",
  "atk-s0502a0:2765_5": "Sace hi mama pādo asucimakkhito bhaveyya,",
  "atk-s0502a0:2765_6": "ayañca ummāraṭṭhāne tiṭṭheyya,",
  "atk-s0502a0:2765_7": "tathāpissā sarīre ahaṃ pāde na phuseyya”nti vatvā imaṃ gāthamāha –",
  "atk-s0502a0:2766_0": "“Disvāna taṇhaṃ aratiṃ ragañca,",
  "atk-s0502a0:2767_0": "Nāhosi chando api methunasmiṃ;",
  "atk-s0502a0:2768_0": "Kimevidaṃ muttakarīsapuṇṇaṃ,",
  "atk-s0502a0:2769_0": "Pādāpi naṃ samphusituṃ na icche”ti. ;",
  "atk-s0502a0:2770_0": "Desanāvasāne ubhopi jayampatikā anāgāmiphale patiṭṭhahiṃsūti.",
  "atk-s0502a0:2771_0": "Māradhītaravatthu paṭhamaṃ.",
  "atk-s0502a0:2772_0": "2. Devorohaṇavatthu",
  "atk-s0502a0:2773_0": "Ye jhānapasutā dhīrāti imaṃ dhammadesanaṃ satthā saṅkassanagaradvāre bahū devamanusse ārabbha kathesi.",
  "atk-s0502a0:2773_1": "Desanā pana rājagahe samuṭṭhitā.",
  "atk-s0502a0:2774_0": "Ekasmiñhi samaye rājagahaseṭṭhi parissayamocanatthañceva pamādena galitānaṃ ābharaṇādīnaṃ rakkhaṇatthañca",
  "atk-s0502a0:2774_1": "jālakaraṇḍakaṃ parikkhipāpetvā gaṅgāya udakakīḷaṃ kīḷi.",
  "atk-s0502a0:2774_2": "Atheko rattacandanarukkho gaṅgāya uparitīre jāto gaṅgodakena dhotamūlo patitvā tattha tattha pāsāṇesu saṃbhajjamāno vippakiri.",
  "atk-s0502a0:2774_3": "Tato ekā ghaṭappamāṇā ghaṭikā pāsāṇehi ghaṃsiyamānā udakaūmīhi pothiyamānā maṭṭhā hutvā anupubbena vuyhamānā",
  "atk-s0502a0:2774_4": "sevālapariyonaddhā āgantvā tassa jāle laggi.",
  "atk-s0502a0:2774_5": "Seṭṭhi “kimeta”nti vatvā “rukkhaghaṭikā”ti sutvā taṃ āharāpetvā “kiṃ nāmeta”nti upadhāraṇatthaṃ vāsikaṇṇena tacchāpesi.",
  "atk-s0502a0:2774_6": "Tāvadeva alattakavaṇṇaṃ rattacandanaṃ paññāyi.",
  "atk-s0502a0:2774_7": "Seṭṭhi pana neva sammādiṭṭhi na micchādiṭṭhi,",
  "atk-s0502a0:2774_8": "majjhattadhātuko.",
  "atk-s0502a0:2774_9": "So cintesi –",
  "atk-s0502a0:2774_10": "“mayhaṃ gehe rattacandanaṃ bahu,",
  "atk-s0502a0:2774_11": "kiṃ nu kho iminā karissāmī”ti.",
  "atk-s0502a0:2774_12": "Athassa etadahosi –",
  "atk-s0502a0:2774_13": "“imasmiṃ loke ‘mayaṃ arahanto mayaṃ arahanto’ti vattāro bahū,",
  "atk-s0502a0:2774_14": "ahaṃ ekaṃ arahantampi na passāmi.",
  "atk-s0502a0:2774_15": "Gehe bhamaṃ yojetvā pattaṃ likhāpetvā sikkāya ṭhapetvā veḷuparamparāya saṭṭhihatthamatte ākāse olambāpetvā ‘sace arahā atthi,",
  "atk-s0502a0:2774_16": "imaṃ ākāsenāgantvā gaṇhātū’ti vakkhāmi.",
  "atk-s0502a0:2774_17": "Yo taṃ gahessati,",
  "atk-s0502a0:2774_18": "taṃ saputtadāro saraṇaṃ gamissāmī”ti.",
  "atk-s0502a0:2774_19": "So cintitaniyāmeneva pattaṃ likhāpetvā veḷuparamparāya ussāpetvā “yo imasmiṃ loke arahā,",
  "atk-s0502a0:2774_20": "so ākāsenāgantvā imaṃ pattaṃ gaṇhātū”ti āha.",
  "atk-s0502a0:2775_0": "Cha satthāro “amhākaṃ esa anucchaviko,",
  "atk-s0502a0:2775_1": "amhākameva naṃ dehī”ti vadiṃsu.",
  "atk-s0502a0:2775_2": "So “ākāsenāgantvā gaṇhathā”ti āha.",
  "atk-s0502a0:2775_3": "Atha chaṭṭhe divase nigaṇṭho nāṭaputto antevāsike pesesi –",
  "atk-s0502a0:2775_4": "“gacchatha,",
  "atk-s0502a0:2775_5": "seṭṭhiṃ evaṃ vadetha –",
  "atk-s0502a0:2775_6": "‘amhākaṃ ācariyasseva anucchavikoyaṃ,",
  "atk-s0502a0:2775_7": "mā appamattakassa kāraṇā ākāsenāgamanaṃ kari,",
  "atk-s0502a0:2775_8": "dehi kira me taṃ patta”’nti.",
  "atk-s0502a0:2775_9": "Te gantvā seṭṭhiṃ tathā vadiṃsu.",
  "atk-s0502a0:2775_10": "Seṭṭhi “ākāsenāgantvā gaṇhituṃ samatthova gaṇhātū”ti āha.",
  "atk-s0502a0:2775_11": "Nāṭaputto sayaṃ gantukāmo antevāsikānaṃ saññaṃ adāsi –",
  "atk-s0502a0:2775_12": "“ahaṃ ekaṃ hatthañca pādañca ukkhipitvā uppatitukāmo viya bhavissāmi,",
  "atk-s0502a0:2775_13": "tumhe maṃ, ‘ācariya,",
  "atk-s0502a0:2775_14": "kiṃ karotha,",
  "atk-s0502a0:2775_15": "dārumayapattassa kāraṇā paṭicchannaṃ arahattaguṇaṃ mahājanassa mā dassayitthā’ti vatvā maṃ hatthesu ca",
  "atk-s0502a0:2775_16": "pādesu ca gahetvā ākaḍḍhantā bhūmiyaṃ pāteyyāthā”ti.",
  "atk-s0502a0:2775_17": "So tattha gantvā seṭṭhiṃ āha,",
  "atk-s0502a0:2775_18": "“mahāseṭṭhi,",
  "atk-s0502a0:2775_19": "mayhaṃ ayaṃ patto anucchaviko,",
  "atk-s0502a0:2775_20": "aññesaṃ nānucchaviko,",
  "atk-s0502a0:2775_21": "mā te appamattakassa kāraṇā mama ākāse uppatanaṃ rucci,",
  "atk-s0502a0:2775_22": "dehi me patta”nti. Bhante,",
  "atk-s0502a0:2775_23": "ākāse uppatitvāva gaṇhathāti.",
  "atk-s0502a0:2775_24": "Tato nāṭaputto “tena hi apetha apethā”ti antevāsike apanetvā “ākāse uppatissāmī”ti ekaṃ hatthañca pādañca ukkhipi.",
  "atk-s0502a0:2775_25": "Atha naṃ antevāsikā, “ācariya,",
  "atk-s0502a0:2775_26": "kiṃ nāmetaṃ karotha,",
  "atk-s0502a0:2775_27": "chavassa lāmakassa dārumayapattassa kāraṇā paṭicchannaguṇena mahājanassa dassitena ko attho”ti taṃ hatthapādesu gahetvā ākaḍḍhitvā bhūmiyaṃ pātesuṃ.",
  "atk-s0502a0:2775_28": "So seṭṭhiṃ āha – “ime,",
  "atk-s0502a0:2775_29": "mahāseṭṭhi,",
  "atk-s0502a0:2775_30": "uppatituṃ na denti,",
  "atk-s0502a0:2775_31": "dehi me patta”nti.",
  "atk-s0502a0:2775_32": "Uppatitvā gaṇhatha, bhanteti.",
  "atk-s0502a0:2775_33": "Evaṃ titthiyā cha divasāni vāyamitvāpi taṃ pattaṃ na labhiṃsuyeva.",
  "atk-s0502a0:2776_0": "Sattame divase āyasmato mahāmoggallānassa ca āyasmato piṇḍolabhāradvājassa ca “rājagahe piṇḍāya carissāmā”ti",
  "atk-s0502a0:2776_1": "gantvā ekasmiṃ piṭṭhipāsāṇe ṭhatvā cīvaraṃ pārupanakāle dhuttakā kathaṃ samuṭṭhāpesuṃ “ambho pubbe cha",
  "atk-s0502a0:2776_2": "satthāro loke ‘mayaṃ arahantamhā’ti vicariṃsu.,",
  "atk-s0502a0:2776_3": "Rājagahaseṭṭhino pana ajja sattamo divaso pattaṃ ussāpetvā ‘sace arahā atthi,",
  "atk-s0502a0:2776_4": "ākāsenāgantvā gaṇhātū’ti vadantassa,",
  "atk-s0502a0:2776_5": "ekopi ‘ahaṃ arahā’ti ākāse uppatanto natthi.",
  "atk-s0502a0:2776_6": "Ajja no loke arahantānaṃ natthibhāvo ñāto”ti.",
  "atk-s0502a0:2776_7": "Taṃ kathaṃ sutvā āyasmā mahāmoggallāno āyasmantaṃ piṇḍolabhāradvājaṃ āha –",
  "atk-s0502a0:2776_8": "“sutaṃ te,",
  "atk-s0502a0:2776_9": "āvuso bhāradvāja,",
  "atk-s0502a0:2776_10": "imesaṃ vacanaṃ,",
  "atk-s0502a0:2776_11": "ime buddhassa sāsanaṃ pariggaṇhantā viya vadanti.",
  "atk-s0502a0:2776_12": "Tvañca mahiddhiko mahānubhāvo,",
  "atk-s0502a0:2776_13": "gaccha taṃ pattaṃ ākāsena gantvā gaṇhāhī”ti.",
  "atk-s0502a0:2776_14": "Āvuso mahāmoggallāna,",
  "atk-s0502a0:2776_15": "tvaṃ iddhimantānaṃ aggo,",
  "atk-s0502a0:2776_16": "tvaṃ etaṃ gaṇhāhi,",
  "atk-s0502a0:2776_17": "tayi pana aggaṇhante ahaṃ gaṇhissāmīti.",
  "atk-s0502a0:2776_18": "“Gaṇhāvuso”ti vutte āyasmā piṇḍolabhāradvājo abhiññāpādakaṃ catutthajjhānaṃ samāpajjitvā uṭṭhāya tigāvutaṃ",
  "atk-s0502a0:2776_19": "piṭṭhipāsāṇaṃ pādantena paṭicchādento tulapicu viya ākāse uṭṭhāpetvā rājagahanagarassa upari sattakkhattuṃ",
  "atk-s0502a0:2776_20": "anupariyāyi.",
  "atk-s0502a0:2776_21": "So tigāvutapamāṇassa nagarassa pidhānaṃ viya paññāyi.",
  "atk-s0502a0:2776_22": "Nagaravāsino “pāsāṇo no avattharitvā gaṇhātī”ti bhītā suppādīni matthake katvā tattha tattha nilīyiṃsu.",
  "atk-s0502a0:2776_23": "Sattame vāre thero piṭṭhipāsāṇaṃ bhinditvā attānaṃ dassesi.",
  "atk-s0502a0:2776_24": "Mahājano theraṃ disvā,",
  "atk-s0502a0:2776_25": "“bhante piṇḍolabhāradvāja,",
  "atk-s0502a0:2776_26": "tava pāsāṇaṃ daḷhaṃ katvā gaṇha,",
  "atk-s0502a0:2776_27": "mā no sabbe nāsayī”ti.",
  "atk-s0502a0:2776_28": "Thero pāsāṇaṃ pādantena khipitvā vissajjesi.",
  "atk-s0502a0:2776_29": "So gantvā yathāṭhāneyeva patiṭṭhāsi.",
  "atk-s0502a0:2776_30": "Thero seṭṭhissa gehamatthake aṭṭhāsi.",
  "atk-s0502a0:2776_31": "Taṃ disvā seṭṭhi urena nipajjitvā “otaratha sāmī”ti vatvā ākāsato otiṇṇaṃ theraṃ nisīdāpetvā pattaṃ otārāpetvā catumadhurapuṇṇaṃ katvā therassa adāsi.",
  "atk-s0502a0:2776_32": "Thero pattaṃ gahetvā vihārābhimukho pāyāsi.",
  "atk-s0502a0:2776_33": "Athassa ye araññagatā vā suññāgāragatā vā taṃ pāṭihāriyaṃ nāddasaṃsu.",
  "atk-s0502a0:2776_34": "Te sannipatitvā, “bhante,",
  "atk-s0502a0:2776_35": "amhākampi pāṭihāriyaṃ dassehī”ti theraṃ anubandhiṃsu.",
  "atk-s0502a0:2776_36": "So tesaṃ tesaṃ pāṭihāriyaṃ dassetvā vihāraṃ agamāsi.",
  "atk-s0502a0:2777_0": "Satthā taṃ anubandhitvā unnādentassa mahājanassa saddaṃ sutvā, “ānanda,",
  "atk-s0502a0:2777_1": "kasseso saddo”ti pucchitvā, “bhante,",
  "atk-s0502a0:2777_2": "piṇḍolabhāradvājena ākāse uppatitvā candanapatto gahito,",
  "atk-s0502a0:2777_3": "tassa santike eso saddo”ti sutvā bhāradvājaṃ pakkosāpetvā “saccaṃ kira tayā evaṃ kata”nti pucchitvā “saccaṃ,",
  "atk-s0502a0:2777_4": "bhante”ti vutte,",
  "atk-s0502a0:2777_5": "“kasmā te,",
  "atk-s0502a0:2777_6": "bhāradvāja,",
  "atk-s0502a0:2777_7": "evaṃ kata”nti theraṃ garahitvā taṃ pattaṃ khaṇḍākhaṇḍaṃ bhedāpetvā bhikkhūnaṃ añjanapisanatthāya dāpetvā",
  "atk-s0502a0:2777_8": "pāṭihāriyassa akaraṇatthāya sāvakānaṃ sikkhāpadaṃ paññāpesi.",
  "atk-s0502a0:2778_0": "Titthiyā “samaṇo kira gotamo taṃ pattaṃ bhedāpetvā pāṭihāriyassa akaraṇatthāya sāvakānaṃ sikkhāpadaṃ",
  "atk-s0502a0:2778_1": "paññāpesī”ti sutvā “samaṇassa gotamassa sāvakā paññattaṃ sikkhāpadaṃ jīvitahetupi nātikkamanti,",
  "atk-s0502a0:2778_2": "samaṇopi gotamo taṃ rakkhissateva.",
  "atk-s0502a0:2778_3": "Idāni amhehi okāso laddho”ti nagaravīthīsu ārocentā vicariṃsu “mayaṃ attano guṇaṃ rakkhantā pubbe dārumayapattassa",
  "atk-s0502a0:2778_4": "kāraṇā attano guṇaṃ mahājanassa na dassayimhā,",
  "atk-s0502a0:2778_5": "samaṇassa gotamassa sāvakā pattakamattassa kāraṇā attano guṇaṃ mahājanassa dassesuṃ.",
  "atk-s0502a0:2778_6": "Samaṇo gotamo attano paṇḍitatāya pattaṃ bhedāpetvā sikkhāpadaṃ paññāpesi,",
  "atk-s0502a0:2778_7": "idāni mayaṃ teneva saddhiṃ pāṭihāriyaṃ karissāmā”ti.",
  "atk-s0502a0:2779_0": "Rājā bimbisāro taṃ kathaṃ sutvā satthu santikaṃ gantvā “tumhehi kira, bhante,",
  "atk-s0502a0:2779_1": "pāṭihāriyassa akaraṇatthāya sāvakānaṃ sikkhāpadaṃ paññatta”nti? “Āma,",
  "atk-s0502a0:2779_2": "mahārājā”ti.",
  "atk-s0502a0:2779_3": "Idāni titthiyā “tumhehi saddhiṃ pāṭihāriyaṃ karissāmā”ti vadanti,",
  "atk-s0502a0:2779_4": "kiṃ idāni karissathāti?",
  "atk-s0502a0:2779_5": "“Tesu karontesu karissāmi,",
  "atk-s0502a0:2779_6": "mahārājā”ti.",
  "atk-s0502a0:2779_7": "Nanu tumhehi sikkhāpadaṃ paññattanti. Nāhaṃ, mahārāja,",
  "atk-s0502a0:2779_8": "attano sikkhāpadaṃ paññāpesiṃ,",
  "atk-s0502a0:2779_9": "taṃ mameva sāvakānaṃ paññattanti.",
  "atk-s0502a0:2779_10": "Tumhe ṭhapetvā aññattha sikkhāpadaṃ paññattaṃ nāma hoti, bhanteti. Tena hi, mahārāja,",
  "atk-s0502a0:2779_11": "tamevettha paṭipucchāmi,",
  "atk-s0502a0:2779_12": "“atthi pana te, mahārāja,",
  "atk-s0502a0:2779_13": "vijite uyyāna”nti. “Atthi,",
  "atk-s0502a0:2779_14": "bhante”ti. “Sace te, mahārāja,",
  "atk-s0502a0:2779_15": "uyyāne mahājano ambādīni khādeyya,",
  "atk-s0502a0:2779_16": "kimassa kattabba”nti? “Daṇḍo,",
  "atk-s0502a0:2779_17": "bhante”ti.",
  "atk-s0502a0:2779_18": "“Tvaṃ pana khādituṃ labhasī”ti? “Āma, bhante,",
  "atk-s0502a0:2779_19": "mayhaṃ daṇḍo natthi,",
  "atk-s0502a0:2779_20": "ahaṃ attano santakaṃ khādituṃ labhāmī”ti.",
  "atk-s0502a0:2779_21": "“Mahārāja,",
  "atk-s0502a0:2779_22": "yathā tava tiyojanasatike rajje āṇā pavattati,",
  "atk-s0502a0:2779_23": "attano uyyāne ambādīni khādantassa daṇḍo natthi,",
  "atk-s0502a0:2779_24": "aññesaṃ atthi,",
  "atk-s0502a0:2779_25": "evaṃ mamapi cakkavāḷakoṭisatasahasse āṇā pavattati,",
  "atk-s0502a0:2779_26": "attano sikkhāpadapaññattiyā atikkamo nāma natthi,",
  "atk-s0502a0:2779_27": "aññesaṃ pana atthi,",
  "atk-s0502a0:2779_28": "karissāmahaṃ pāṭihāriya”nti.",
  "atk-s0502a0:2779_29": "Titthiyā taṃ kathaṃ sutvā “idānamhā naṭṭhā,",
  "atk-s0502a0:2779_30": "samaṇena kira gotamena sāvakānaṃyeva sikkhāpadaṃ paññattaṃ,",
  "atk-s0502a0:2779_31": "na attano.",
  "atk-s0502a0:2779_32": "Sayameva kira pāṭihāriyaṃ kattukāmo,",
  "atk-s0502a0:2779_33": "kiṃ nu kho karomā”ti mantayiṃsu.",
  "atk-s0502a0:2780_0": "Rājā satthāraṃ pucchi – “bhante,",
  "atk-s0502a0:2780_1": "kadā pāṭihāriyaṃ karissathā”ti.",
  "atk-s0502a0:2780_2": "“Ito catumāsaccayena āsāḷhipuṇṇamāyaṃ,",
  "atk-s0502a0:2780_3": "mahārājā”ti.",
  "atk-s0502a0:2780_4": "“Kattha karissatha,",
  "atk-s0502a0:2780_5": "bhante”ti?",
  "atk-s0502a0:2780_6": "“Sāvatthiṃ nissāya,",
  "atk-s0502a0:2780_7": "mahārājā”ti.",
  "atk-s0502a0:2780_8": "“Kasmā pana satthā evaṃ dūraṭṭhānaṃ apadisī”ti?",
  "atk-s0502a0:2780_9": "“Yasmā taṃ sabbabuddhānaṃ mahāpāṭihāriyakaraṇaṭṭhānaṃ,",
  "atk-s0502a0:2780_10": "apica mahājanassa sannipātanatthāyapi dūraṭṭhānameva apadisī”ti.",
  "atk-s0502a0:2780_11": "Titthiyā taṃ kathaṃ sutvā “ito kira catunnaṃ māsānaṃ accayena samaṇo gotamo sāvatthiyaṃ pāṭihāriyaṃ karissati,",
  "atk-s0502a0:2780_12": "idāni taṃ amuñcitvāva anubandhissāma,",
  "atk-s0502a0:2780_13": "mahājano amhe disvā ‘kiṃ ida’nti pucchissati.",
  "atk-s0502a0:2780_14": "Athassa vakkhāma ‘mayaṃ samaṇena gotamena saddhiṃ pāṭihāriyaṃ karissāmā’ti vadimhā.",
  "atk-s0502a0:2780_15": "So palāyati,",
  "atk-s0502a0:2780_16": "mayamassa palāyituṃ adatvā anubandhāmā”ti.",
  "atk-s0502a0:2780_17": "Satthā rājagahe piṇḍāya caritvā nikkhami.",
  "atk-s0502a0:2780_18": "Titthiyāpissa pacchatova nikkhamitvā bhattakiccaṭṭhāne vasanti.",
  "atk-s0502a0:2780_19": "Vasitaṭṭhāne punadivase pātarāsaṃ karonti.",
  "atk-s0502a0:2780_20": "Te manussehi “kimida”nti pucchitā heṭṭhā cintitaniyāmeneva ārocesuṃ.",
  "atk-s0502a0:2780_21": "Mahājanopi “pāṭihāriyaṃ passissāmā”ti anubandhi.",
  "atk-s0502a0:2781_0": "Satthā anupubbena sāvatthiṃ pāpuṇi.",
  "atk-s0502a0:2781_1": "Titthiyāpi tena saddhiṃyeva gantvā upaṭṭhāke samādapetvā satasahassaṃ labhitvā khadirathambhehi maṇḍapaṃ",
  "atk-s0502a0:2781_2": "kāretvā nīluppalehi chādāpetvā “idha pāṭihāriyaṃ karissāmā”ti nisīdiṃsu.",
  "atk-s0502a0:2781_3": "Rājā pasenadi kosalo satthāraṃ upasaṅkamitvā, “bhante,",
  "atk-s0502a0:2781_4": "titthiyehi maṇḍapo kārito,",
  "atk-s0502a0:2781_5": "ahampi tumhākaṃ maṇḍapaṃ karissāmī”ti. “Alaṃ, mahārāja,",
  "atk-s0502a0:2781_6": "atthi mayhaṃ maṇḍapakārako”ti. “Bhante,",
  "atk-s0502a0:2781_7": "maṃ ṭhapetvā ko añño kātuṃ sakkhissatī”ti? “Sakko,",
  "atk-s0502a0:2781_8": "devarājā”ti.",
  "atk-s0502a0:2781_9": "“Kahaṃ pana, bhante,",
  "atk-s0502a0:2781_10": "pāṭihāriyaṃ karissathā”ti?",
  "atk-s0502a0:2781_11": "“Kaṇḍambarukkhamūle,",
  "atk-s0502a0:2781_12": "mahārājā”ti.",
  "atk-s0502a0:2781_13": "Titthiyā “ambarukkhamūle kira pāṭihāriyaṃ karissatī”ti sutvā attano upaṭṭhākānaṃ ārocetvā yojanabbhantare",
  "atk-s0502a0:2781_14": "ṭhāne antamaso tadahujātampi ambapotakaṃ uppāṭetvā araññe khipāpesuṃ.",
  "atk-s0502a0:2782_0": "Satthā āsāḷhipuṇṇamadivase antonagaraṃ pāvisi.",
  "atk-s0502a0:2782_1": "Raññopi uyyānapālo kaṇḍo nāma ekaṃ piṅgalakipillikehi katapattapuṭassa antare mahantaṃ ambapakkaṃ disvā",
  "atk-s0502a0:2782_2": "tassa gandharasalobhena sampatante vāyase palāpetvā rañño khādanatthāya ādāya gacchanto antarāmagge satthāraṃ",
  "atk-s0502a0:2782_3": "disvā cintesi –",
  "atk-s0502a0:2782_4": "“rājā imaṃ ambaṃ khāditvā mayhaṃ aṭṭha vā soḷasa vā kahāpaṇe dadeyya,",
  "atk-s0502a0:2782_5": "taṃ me ekattabhāvepi jīvitavuttiyā nālaṃ.",
  "atk-s0502a0:2782_6": "Sace panāhaṃ satthu imaṃ dassāmi,",
  "atk-s0502a0:2782_7": "avassaṃ taṃ me dīghakālaṃ hitāvahaṃ bhavissatī”ti.",
  "atk-s0502a0:2782_8": "So taṃ ambapakkaṃ satthu upanāmesi.",
  "atk-s0502a0:2782_9": "Satthā ānandattheraṃ olokesi.",
  "atk-s0502a0:2782_10": "Athassa thero catumahārājadattiyaṃ pattaṃ nīharitvā hatthe ṭhapesi.",
  "atk-s0502a0:2782_11": "Satthā pattaṃ upanāmetvā ambapakkaṃ paṭiggahetvā tattheva nisīdanākāraṃ dassesi.",
  "atk-s0502a0:2782_12": "Thero cīvaraṃ paññāpetvā adāsi.",
  "atk-s0502a0:2782_13": "Athassa tasmiṃ nisinne thero pānīyaṃ parissāvetvā ambapakkaṃ madditvā pānakaṃ katvā adāsi.",
  "atk-s0502a0:2782_14": "Satthā ambapānakaṃ pivitvā kaṇḍaṃ āha –",
  "atk-s0502a0:2782_15": "“imaṃ ambaṭṭhiṃ idheva paṃsuṃ viyūhitvā ropehī”ti.",
  "atk-s0502a0:2782_16": "So tathā akāsi.",
  "atk-s0502a0:2782_17": "Satthā tassa upari hatthaṃ dhovi.",
  "atk-s0502a0:2782_18": "Hatthe dhovitamatteyeva naṅgalasīsamattakkhandho hutvā ubbedhena paṇṇāsahattho ambarukkho uṭṭhahi.",
  "atk-s0502a0:2782_19": "Catūsu disāsu ekekā,",
  "atk-s0502a0:2782_20": "uddhaṃ ekāti pañca mahāsākhā paṇṇāsahatthā ahesuṃ.",
  "atk-s0502a0:2782_21": "So tāvadeva pupphaphalasañchanno hutvā ekekasmiṃ ṭhāne paripakkaambapiṇḍidharo ahosi.",
  "atk-s0502a0:2782_22": "Pacchato āgacchantā bhikkhū ambapakkāni khādantā eva āgamiṃsu.",
  "atk-s0502a0:2782_23": "Rājā “evarūpo kira ambarukkho uṭṭhito”ti sutvā “mā naṃ koci chindī”ti ārakkhaṃ ṭhapesi.",
  "atk-s0502a0:2782_24": "So pana kaṇḍena ropitattā kaṇḍambarukkhotveva paññāyi.",
  "atk-s0502a0:2782_25": "Dhuttakāpi ambapakkāni khāditvā “hare duṭṭhatitthiyā ‘samaṇo kira gotamo kaṇḍambarukkhamūle pāṭihāriyaṃ",
  "atk-s0502a0:2782_26": "karissatī’ti tumhehi yojanabbhantare tadahujātāpi ambapotakā uppāṭāpitā,",
  "atk-s0502a0:2782_27": "kaṇḍambo nāma aya”nti vatvā te ucchiṭṭhaambaṭṭhīhi pahariṃsu.",
  "atk-s0502a0:2783_0": "Sakko vātavalāhakaṃ devaputtaṃ āṇāpesi “titthiyānaṃ maṇḍapaṃ vātehi uppāṭetvā ukkārabhūmiyaṃ khipāpehī”ti.",
  "atk-s0502a0:2783_1": "So tathā akāsi.",
  "atk-s0502a0:2783_2": "Sūriyampi devaputtaṃ āṇāpesi “sūriyamaṇḍalaṃ nikaḍḍhanto tāpehī”ti.",
  "atk-s0502a0:2783_3": "So tathā akāsi.",
  "atk-s0502a0:2783_4": "Puna vātavalāhakaṃ āṇāpesi “vātamaṇḍalaṃ uṭṭhāpento yāhī”ti.",
  "atk-s0502a0:2783_5": "So tathā karonto titthiyānaṃ paggharitasedasarīre rajovaṭṭiyā okiri.",
  "atk-s0502a0:2783_6": "Te tambamattikasadisā ahesuṃ.",
  "atk-s0502a0:2783_7": "Vassavalāhakampi āṇāpesi “mahantāni bindūni pātehī”ti.",
  "atk-s0502a0:2783_8": "So tathā akāsi.",
  "atk-s0502a0:2783_9": "Atha nesaṃ kāyo kabaragāvisadiso ahosi.",
  "atk-s0502a0:2783_10": "Te nigaṇṭhā lajjamānā hutvā sammukhasammukhaṭṭhāneneva palāyiṃsu.",
  "atk-s0502a0:2783_11": "Evaṃ palāyantesu purāṇakassapassa upaṭṭhāko eko kassako “idāni me ayyānaṃ pāṭihāriyakaraṇavelā,",
  "atk-s0502a0:2783_12": "gantvā pāṭihāriyaṃ passissāmī”ti goṇe vissajjetvā pātova ābhataṃ yāgukuṭañceva yottakañca gahetvā āgacchanto purāṇaṃ tathā palāyantaṃ disvā, bhante,",
  "atk-s0502a0:2783_13": "ajja ‘ayyānaṃ pāṭihāriyaṃ passissāmī’ti āgacchāmi,",
  "atk-s0502a0:2783_14": "tumhe kahaṃ gacchathā”ti.",
  "atk-s0502a0:2783_15": "Kiṃ te pāṭihāriyena,",
  "atk-s0502a0:2783_16": "imaṃ kuṭañca yottañca dehīti.",
  "atk-s0502a0:2783_17": "So tena dinnaṃ kuṭañca yottañca ādāya nadītīraṃ gantvā kuṭaṃ yottena attano gīvāya bandhitvā lajjanto",
  "atk-s0502a0:2783_18": "kiñci akathetvā rahade patitvā udakapubbuḷe uṭṭhāpento kālaṃ katvā avīcimhi nibbatti.",
  "atk-s0502a0:2784_0": "Sakko ākāse ratanacaṅkamaṃ māpesi.",
  "atk-s0502a0:2784_1": "Tassa ekā koṭi pācīnacakkavāḷamukhavaṭṭiyaṃ ahosi,",
  "atk-s0502a0:2784_2": "ekā pacchimacakkavāḷamukhavaṭṭiyaṃ.",
  "atk-s0502a0:2784_3": "Satthā sannipatitāya chattiṃsayojanikāya parisāya vaḍḍhamānakacchāyāya “idāni pāṭihāriyakaraṇavelā”ti gandhakuṭito nikkhamitvā pamukhe aṭṭhāsi.",
  "atk-s0502a0:2784_4": "Atha naṃ gharaṇī nāma iddhimantī ekā anāgāmiupāsikā upasaṅkamitvā, “bhante,",
  "atk-s0502a0:2784_5": "mādisāya dhītari vijjamānāya tumhākaṃ kilamanakiccaṃ natthi,",
  "atk-s0502a0:2784_6": "ahaṃ pāṭihāriyaṃ karissāmī”ti āha.",
  "atk-s0502a0:2784_7": "“Kathaṃ tvaṃ karissasi,",
  "atk-s0502a0:2784_8": "gharaṇī”ti? “Bhante,",
  "atk-s0502a0:2784_9": "ekasmiṃ cakkavāḷagabbhe mahāpathaviṃ udakaṃ katvā udakasakuṇikā viya nimujjitvā pācīnacakkavāḷamukhavaṭṭiyaṃ attānaṃ dassessāmi,",
  "atk-s0502a0:2784_10": "tathā pacchimauttaradakkhiṇacakkavāḷamukhavaṭṭiyaṃ,",
  "atk-s0502a0:2784_11": "tathā majjhe”.",
  "atk-s0502a0:2784_12": "Mahājano maṃ disvā “kā esā”ti vutte vakkhati “gharaṇī nāmesā,",
  "atk-s0502a0:2784_13": "ayaṃ tāva ekissā itthiyā ānubhāvo,",
  "atk-s0502a0:2784_14": "buddhānubhāvo pana kīdiso bhavissatī”ti.",
  "atk-s0502a0:2784_15": "Evaṃ titthiyā tumhe adisvāva palāyissantīti.",
  "atk-s0502a0:2784_16": "Atha naṃ satthā “jānāmi te gharaṇī evarūpaṃ pāṭihāriyaṃ kātuṃ samatthabhāvaṃ,",
  "atk-s0502a0:2784_17": "na panāyaṃ tavatthāya baddho mālāpuṭo”ti vatvā paṭikkhipi.",
  "atk-s0502a0:2784_18": "Sā “na me satthā anujānāti,",
  "atk-s0502a0:2784_19": "addhā mayā uttaritaraṃ pāṭihāriyaṃ kātuṃ samattho añño atthī”ti ekamantaṃ aṭṭhāsi.",
  "atk-s0502a0:2784_20": "Satthāpi “evameva tesaṃ guṇo pākaṭo bhavissatīti evaṃ chattiṃsayojanikāya parisāya majjhe sīhanādaṃ nadissatī”ti maññamāno aparepi pucchi –",
  "atk-s0502a0:2784_21": "“tumhe kathaṃ pāṭihāriyaṃ karissathā”ti.",
  "atk-s0502a0:2784_22": "Te “evañca evañca karissāma,",
  "atk-s0502a0:2784_23": "bhante”ti satthu purato ṭhitāva sīhanādaṃ nadiṃsu.",
  "atk-s0502a0:2784_24": "Tesu kira cūḷaanāthapiṇḍiko “mādise anāgāmiupāsake putte vijjamāne satthu kilamanakiccaṃ natthī”ti cintetvā “ahaṃ, bhante,",
  "atk-s0502a0:2784_25": "pāṭihāriyaṃ karissāmī”ti vatvā “kathaṃ karissasī”ti puṭṭho “ahaṃ, bhante,",
  "atk-s0502a0:2784_26": "dvādasayojanikaṃ brahmattabhāvaṃ nimminitvā imissā parisāya majjhe mahāmeghagajjitasadisena saddena brahmaapphoṭanaṃ nāma apphoṭessāmī”ti.",
  "atk-s0502a0:2784_27": "Mahājano “kiṃ nāmeso saddo”ti pucchitvā “cūḷaanāthapiṇḍikassa kira brahmaapphoṭanasaddo nāmā”ti vakkhati.",
  "atk-s0502a0:2784_28": "Titthiyā “gahapatikassa kira tāva eso ānubhāvo,",
  "atk-s0502a0:2784_29": "buddhānubhāvo kīdiso bhavissatī”ti tumhe adisvāva palāyissantīti.",
  "atk-s0502a0:2784_30": "Satthā “jānāmi te ānubhāva”nti tassapi tatheva vatvā pāṭihāriyakaraṇaṃ nānujāni.",
  "atk-s0502a0:2785_0": "Athekā paṭisambhidappattā sattavassikā cīrasāmaṇerī kira nāma satthāraṃ vanditvā “ahaṃ, bhante,",
  "atk-s0502a0:2785_1": "pāṭihāriyaṃ karissāmī”ti āha.",
  "atk-s0502a0:2785_2": "“Kathaṃ karissasi cīre”ti? “Bhante,",
  "atk-s0502a0:2785_3": "sineruñca cakkavāḷapabbatañca himavantañca āharitvā imasmiṃ ṭhāne paṭipāṭiyā ṭhapetvā ahaṃ haṃsasakuṇī",
  "atk-s0502a0:2785_4": "viya tato tato nikkhamitvā asajjamānā gamissāmi,",
  "atk-s0502a0:2785_5": "mahājano maṃ disvā ‘kā esā’ti pucchitvā ‘cīrasāmaṇerī’ti vakkhati.",
  "atk-s0502a0:2785_6": "Titthiyā ‘sattavassikāya tāva sāmaṇeriyā ayamānubhāvo,",
  "atk-s0502a0:2785_7": "buddhānubhāvo kīdiso bhavissatī’ti tumhe adisvāva palāyissantī”ti.",
  "atk-s0502a0:2785_8": "Ito paraṃ evarūpāni vacanāni vuttānusāreneva veditabbāni.",
  "atk-s0502a0:2785_9": "Tassāpi bhagavā “jānāmi te ānubhāva”nti vatvā pāṭihāriyakaraṇaṃ nānujāni.",
  "atk-s0502a0:2785_10": "Atheko paṭisambhidappatto khīṇāsavo cundasāmaṇero nāma jātiyā sattavassiko satthāraṃ vanditvā “ahaṃ bhagavā",
  "atk-s0502a0:2785_11": "pāṭihāriyaṃ karissāmī”ti vatvā “kathaṃ karissasī”ti puṭṭho āha – “ahaṃ, bhante,",
  "atk-s0502a0:2785_12": "jambudīpassa dhajabhūtaṃ mahājamburukkhaṃ khandhe gahetvā cāletvā mahājambupesiyo āharitvā imaṃ parisaṃ khādāpessāmi,",
  "atk-s0502a0:2785_13": "pāricchattakakusumāni ca āharitvā tumhe vandissāmī”ti.",
  "atk-s0502a0:2785_14": "Satthā “jānāmi te ānubhāva”nti tassa pāṭihāriyakaraṇaṃ paṭikkhipi.",
  "atk-s0502a0:2786_0": "Atha uppalavaṇṇā therī satthāraṃ vanditvā “ahaṃ, bhante,",
  "atk-s0502a0:2786_1": "pāṭihāriyaṃ karissāmī”ti vatvā “kathaṃ karissasī”ti puṭṭhā āha – “ahaṃ, bhante,",
  "atk-s0502a0:2786_2": "samantā dvādasayojanikaṃ parisaṃ dassetvā āvaṭṭato chattiṃsayojanāya parisāya parivuto cakkavattirājā hutvā āgantvā tumhe vandissāmī”ti.",
  "atk-s0502a0:2786_3": "Satthā “jānāmi te ānubhāva”nti tassāpi pāṭihāriyakaraṇaṃ paṭikkhipi.",
  "atk-s0502a0:2786_4": "Atha mahāmoggallānatthero bhagavantaṃ vanditvā “ahaṃ, bhante,",
  "atk-s0502a0:2786_5": "pāṭihāriyaṃ karissāmī”ti vatvā “kathaṃ karissasī”ti puṭṭho āha – “ahaṃ, bhante,",
  "atk-s0502a0:2786_6": "sinerupabbatarājānaṃ dantantare ṭhapetvā māsasāsapabījaṃ viya khādissāmī”ti.",
  "atk-s0502a0:2786_7": "“Aññaṃ kiṃ karissasī”ti?",
  "atk-s0502a0:2786_8": "“Imaṃ mahāpathaviṃ kaṭasārakaṃ viya saṃvellitvā aṅgulantare nikkhipissāmī”ti.",
  "atk-s0502a0:2786_9": "“Aññaṃ kiṃ karissasī”ti?",
  "atk-s0502a0:2786_10": "“Mahāpathaviṃ kulālacakkaṃ viya parivattetvā mahājanaṃ pathavojaṃ khādāpessāmī”ti.",
  "atk-s0502a0:2786_11": "“Aññaṃ kiṃ karissasī”ti?",
  "atk-s0502a0:2786_12": "“Vāmahatthe pathaviṃ katvā ime satte dakkhiṇahatthena aññasmiṃ dīpe ṭhapessāmī”ti.",
  "atk-s0502a0:2786_13": "“Aññaṃ kiṃ karissasī”ti?",
  "atk-s0502a0:2786_14": "“Sineruṃ chattadaṇḍaṃ viya katvā mahāpathaviṃ ukkhipitvā tassupari ṭhapetvā chattahattho bhikkhu viya ekahatthenādāya ākāse caṅkamissāmī”ti.",
  "atk-s0502a0:2786_15": "Satthā “jānāmi te ānubhāva”nti tassapi pāṭihāriyakaraṇaṃ nānujāni.",
  "atk-s0502a0:2786_16": "So “jānāti maññe satthā mayā uttaritaraṃ pāṭihāriyaṃ kātuṃ samattha”nti ekamantaṃ aṭṭhāsi.",
  "atk-s0502a0:2787_0": "Atha naṃ satthā “nāyaṃ moggallānaṃ tavatthāya baddho bālāpuṭo.",
  "atk-s0502a0:2787_1": "Ahañhi asamadhuro,",
  "atk-s0502a0:2787_2": "mama dhuraṃ añño vahituṃ samattho nāma natthi.",
  "atk-s0502a0:2787_3": "Anacchariyametaṃ,",
  "atk-s0502a0:2787_4": "yaṃ idāni mama dhuraṃ vahituṃ samattho nāma bhaveyya.",
  "atk-s0502a0:2787_5": "Ahetukatiracchānayoniyaṃ nibbattakālepi mama dhuraṃ añño vahituṃ samattho nāma nāhosiyevā”ti vatvā “kadā pana,",
  "atk-s0502a0:2787_6": "bhante”ti therena puṭṭho atītaṃ āharitvā –",
  "atk-s0502a0:2788_0": "“Yato yato garu dhuraṃ, yato gambhīravattanī;",
  "atk-s0502a0:2789_0": "Tadāssu kaṇhaṃ yuñjanti, svāssu taṃ vahate dhura”nti. –",
  "atk-s0502a0:2790_0": "Idaṃ kaṇhausabhajātakaṃ vitthāretvā puna tameva vatthuṃ visesetvā dassento –",
  "atk-s0502a0:2791_0": "“Manuññameva bhāseyya, nāmanuññaṃ kudācanaṃ;",
  "atk-s0502a0:2792_0": "Manuññaṃ bhāsamānassa, garuṃ bhāraṃ udaddhari;",
  "atk-s0502a0:2793_0": "Dhanañca naṃ alābhesi, tena cattamano ahū”ti. –",
  "atk-s0502a0:2794_0": "Idaṃ nandivisālajātakaṃ vitthāretvā kathesi.",
  "atk-s0502a0:2794_1": "Kathetvā ca pana satthā ratanacaṅkamaṃ abhiruhi,",
  "atk-s0502a0:2794_2": "purato dvādasayojanikā parisā ahosi tathā pacchato ca uttarato ca dakkhiṇato ca.",
  "atk-s0502a0:2794_3": "Ujukaṃ pana catuvīsatiyojanikāya parisāya majjhe bhagavā yamakapāṭihāriyaṃ akāsi.",
  "atk-s0502a0:2795_0": "Taṃ pāḷito tāva evaṃ veditabbaṃ –",
  "atk-s0502a0:2795_1": "katamaṃ tathāgatassa yamakapāṭihāriye ñāṇaṃ?",
  "atk-s0502a0:2795_2": "Idhaṃ tathāgato yamakapāṭihāriyaṃ karoti asādhāraṇaṃ sāvakehi,",
  "atk-s0502a0:2795_3": "uparimakāyato aggikkhandho pavattati,",
  "atk-s0502a0:2795_4": "heṭṭhimakāyato udakadhārā pavattati.",
  "atk-s0502a0:2795_5": "Heṭṭhimakāyato aggikkhandho pavattati,",
  "atk-s0502a0:2795_6": "uparimakāyato udakadhārā pavattati.",
  "atk-s0502a0:2795_7": "Puratthimakāyato,",
  "atk-s0502a0:2795_8": "pacchimakāyato;",
  "atk-s0502a0:2795_9": "pacchimakāyato,",
  "atk-s0502a0:2795_10": "puratthimakāyato;",
  "atk-s0502a0:2795_11": "dakkhiṇaakkhito,",
  "atk-s0502a0:2795_12": "vāmaakkhito;",
  "atk-s0502a0:2795_13": "vāmaakkhito,",
  "atk-s0502a0:2795_14": "dakkhiṇaakkhito;",
  "atk-s0502a0:2795_15": "dakkhiṇakaṇṇasotato,",
  "atk-s0502a0:2795_16": "vāmakaṇṇasotato;",
  "atk-s0502a0:2795_17": "vāmakaṇṇasotato,",
  "atk-s0502a0:2795_18": "dakkhiṇakaṇṇasotato;",
  "atk-s0502a0:2795_19": "dakkhiṇanāsikāsotato,",
  "atk-s0502a0:2795_20": "vāmanāsikāsotato;",
  "atk-s0502a0:2795_21": "vāmanāsikāsotato,",
  "atk-s0502a0:2795_22": "dakkhiṇanāsikāsotato;",
  "atk-s0502a0:2795_23": "dakkhiṇaaṃsakūṭato,",
  "atk-s0502a0:2795_24": "vāmaaṃsakūṭato;",
  "atk-s0502a0:2795_25": "vāmaaṃsakūṭato,",
  "atk-s0502a0:2795_26": "dakkhiṇaaṃsakūṭato;",
  "atk-s0502a0:2795_27": "dakkhiṇahatthato,",
  "atk-s0502a0:2795_28": "vāmahatthato;",
  "atk-s0502a0:2795_29": "vāmahatthato,",
  "atk-s0502a0:2795_30": "dakkhiṇahatthato;",
  "atk-s0502a0:2795_31": "dakkhiṇapassato,",
  "atk-s0502a0:2795_32": "vāmapassato;",
  "atk-s0502a0:2795_33": "vāmapassato,",
  "atk-s0502a0:2795_34": "dakkhiṇapassato;",
  "atk-s0502a0:2795_35": "dakkhiṇapādato,",
  "atk-s0502a0:2795_36": "vāmapādato;",
  "atk-s0502a0:2795_37": "vāmapādato,",
  "atk-s0502a0:2795_38": "dakkhiṇapādato;",
  "atk-s0502a0:2795_39": "aṅgulaṅgulehi,",
  "atk-s0502a0:2795_40": "aṅgulantarikāhi;",
  "atk-s0502a0:2795_41": "aṅgulantarikāhi,",
  "atk-s0502a0:2795_42": "aṅgulaṅgulehi;",
  "atk-s0502a0:2795_43": "ekekalomakūpato aggikkhandho pavattati,",
  "atk-s0502a0:2795_44": "ekekalomato udakadhārā pavattati.",
  "atk-s0502a0:2795_45": "Ekekalomato aggikkhandho pavattati,",
  "atk-s0502a0:2795_46": "ekekalomakūpato udakadhārā pavattati channaṃ vaṇṇānaṃ nīlānaṃ pītakānaṃ lohitakānaṃ odātānaṃ mañjeṭṭhānaṃ pabhassarānaṃ.",
  "atk-s0502a0:2795_47": "Bhagavā caṅkamati,",
  "atk-s0502a0:2795_48": "buddhanimmito tiṭṭhati vā nisīdati vā seyyaṃ vā kappeti…pe…",
  "atk-s0502a0:2795_49": "nimmito seyyaṃ kappeti,",
  "atk-s0502a0:2795_50": "bhagavā caṅkamati vā tiṭṭhati vā nisīdati vā.",
  "atk-s0502a0:2795_51": "Idaṃ tathāgatassa yamakapāṭihāriye ñāṇanti.",
  "atk-s0502a0:2796_0": "Idaṃ pana pāṭihāriyaṃ bhagavā tasmiṃ caṅkame caṅkamitvā akāsi.",
  "atk-s0502a0:2796_1": "Tassa tejokasiṇasamāpattivasena uparimakāyato aggikkhandho pavattati,",
  "atk-s0502a0:2796_2": "āpokasiṇasamāpattivasena heṭṭhimakāyato udakadhārā pavattati.",
  "atk-s0502a0:2796_3": "Na pana udakadhārāya pavattanaṭṭhānato aggikkhandho pavattati,",
  "atk-s0502a0:2796_4": "aggikkhandhassa pavattanaṭṭhānato udakadhārā pavattatīti dassetuṃ “heṭṭhimakāyato uparimakāyato”ti vuttaṃ.",
  "atk-s0502a0:2796_5": "Eseva nayo sabbapadesu.",
  "atk-s0502a0:2796_6": "Aggikkhandho panettha udakadhārāya asammisso ahosi,",
  "atk-s0502a0:2796_7": "tathā udakadhārā aggikkhandhena.",
  "atk-s0502a0:2796_8": "Ubhayampi kira cetaṃ yāva brahmalokā uggantvā cakkavāḷamukhavaṭṭiyaṃ patati.",
  "atk-s0502a0:2796_9": "“Channaṃ vaṇṇāna”nti vuttā panassa chabbaṇṇaraṃsiyo ghaṭehi āsiñcamānaṃ vilīnasuvaṇṇaṃ viya yantanālikato",
  "atk-s0502a0:2796_10": "nikkhantasuvaṇṇarasadhārā viya ca ekacakkavāḷagabbhato uggantvā brahmalokaṃ āhacca paṭinivattitvā cakkavāḷamukhavaṭṭimeva gaṇhiṃsu.",
  "atk-s0502a0:2796_11": "Ekacakkavāḷagabbhaṃ vaṅkagopānasikaṃ viya bodhigharaṃ ahosi ekālokaṃ.",
  "atk-s0502a0:2797_0": "Taṃdivasaṃ satthā caṅkamitvā pāṭihāriyaṃ karonto antarantarā mahājanassa dhammaṃ kathesi.",
  "atk-s0502a0:2797_1": "Kathento ca janaṃ nirassāsaṃ akatvā tassa assāsavāraṃ deti.",
  "atk-s0502a0:2797_2": "Tasmiṃ khaṇe mahājano sādhukāraṃ pavattesi.",
  "atk-s0502a0:2797_3": "Tassa sādhukārapavattanakāle satthā tāvamahatiyā parisāya cittaṃ olokento ekekassa soḷasannaṃ ākārānaṃ vasena cittācāraṃ aññāsi.",
  "atk-s0502a0:2797_4": "Evaṃ lahukaparivattaṃ buddhānaṃ cittaṃ.",
  "atk-s0502a0:2797_5": "Yo yo yasmiñca dhamme yasmiñca pāṭihīre pasanno,",
  "atk-s0502a0:2797_6": "tassa tassa ajjhāsayavaseneva dhammañca kathesi,",
  "atk-s0502a0:2797_7": "pāṭihīrañca akāsi.",
  "atk-s0502a0:2797_8": "Evaṃ dhamme desiyamāne pāṭihīre ca kariyamāne mahājanassa dhammābhisamayo ahosi.",
  "atk-s0502a0:2797_9": "Satthā pana tasmiṃ samāgame attano manaṃ gahetvā aññaṃ pañhaṃ pucchituṃ samatthaṃ adisvā nimmitabuddhaṃ māpesi.",
  "atk-s0502a0:2797_10": "Tena pucchitaṃ pañhaṃ satthā vissajjesi,",
  "atk-s0502a0:2797_11": "satthārā pucchitaṃ so vissajjesi.",
  "atk-s0502a0:2797_12": "Bhagavato caṅkamanakāle nimmito ṭhānādīsu aññataraṃ kappesi,",
  "atk-s0502a0:2797_13": "nimmitassa caṅkamanakāle bhagavā ṭhānādīsu aññataraṃ kappesi.",
  "atk-s0502a0:2797_14": "Tamatthaṃ dassetuṃ “nimmito caṅkamati vā”tiādi vuttaṃ.",
  "atk-s0502a0:2797_15": "Evaṃ karontassa satthu pāṭihāriyaṃ disvā dhammakathaṃ sutvā tasmiṃ samāgame vīsatiyā pāṇakoṭīnaṃ dhammābhisamayo ahosi.",
  "atk-s0502a0:2798_0": "Satthā pāṭihīraṃ karontova “kattha nu kho atītabuddhā idaṃ pāṭihīraṃ katvā vassaṃ upentī”ti āvajjetvā",
  "atk-s0502a0:2798_1": "“tāvatiṃsabhavane vassaṃ upagantvā mātu abhidhammapiṭakaṃ desentī”ti disvā dakkhiṇapādaṃ ukkhipitvā yugandharamatthake",
  "atk-s0502a0:2798_2": "ṭhapetvā itaraṃ pādaṃ ukkhipitvā sinerumatthake ṭhapesi.",
  "atk-s0502a0:2798_3": "Evaṃ aṭṭhasaṭṭhiyojanasatasahassaṭṭhāne tayo padavārā ahesuṃ,",
  "atk-s0502a0:2798_4": "dve pādachiddāni.",
  "atk-s0502a0:2798_5": "Satthā pādaṃ pasāretvā akkamīti na sallakkhetabbaṃ.",
  "atk-s0502a0:2798_6": "Tassa hi pādukkhipanakāleyeva pabbatā pādamūlaṃ āgantvā sampaṭicchiṃsu,",
  "atk-s0502a0:2798_7": "satthārā akkamanakāle te pabbatā uṭṭhāya sakaṭṭhāneyeva aṭṭhaṃsu.",
  "atk-s0502a0:2798_8": "Sakko satthāraṃ disvā cintesi –",
  "atk-s0502a0:2798_9": "“paṇḍukambalasilāya maññe satthā imaṃ vassāvāsaṃ upessati,",
  "atk-s0502a0:2798_10": "bahūnañca devatānaṃ upakāro bhavissati,",
  "atk-s0502a0:2798_11": "satthari panettha vassāvāsaṃ upagate aññā devatā hatthampi ṭhapetuṃ na sakkhissanti.",
  "atk-s0502a0:2798_12": "Ayaṃ kho pana paṇḍukambalasilā dīghato saṭṭhiyojanā,",
  "atk-s0502a0:2798_13": "vitthārato paṇṇāsayojanā,",
  "atk-s0502a0:2798_14": "puthulato pannarasayojanā,",
  "atk-s0502a0:2798_15": "satthari nisinnepi tucchaṃ bhavissatī”ti.",
  "atk-s0502a0:2798_16": "Satthā tassa ajjhāsayaṃ viditvā attano saṅghāṭiṃ silāsanaṃ paṭicchādayamānaṃ khipi.",
  "atk-s0502a0:2798_17": "Sakko cintesi –",
  "atk-s0502a0:2798_18": "“cīvaraṃ tāva paṭicchādayamānaṃ khipi,",
  "atk-s0502a0:2798_19": "sayaṃ pana parittake ṭhāne nisīdissatī”ti.",
  "atk-s0502a0:2798_20": "Satthā tassa ajjhāsayaṃ viditvā nīcapīṭhakaṃ mahāpaṃsukūliko viya paṇḍukambalasilaṃ antocīvarabhogeyeva katvā nisīdi.",
  "atk-s0502a0:2798_21": "Mahājanopi taṃkhaṇaññeva satthāraṃ olokento nāddasa,",
  "atk-s0502a0:2798_22": "candassa atthaṅgamitakālo viya sūriyassa ca atthaṅgamitakālo viya ahosi.",
  "atk-s0502a0:2798_23": "Mahājano –",
  "atk-s0502a0:2799_0": "“Gato nu cittakūṭaṃ vā, kelāsaṃ vā yugandharaṃ;",
  "atk-s0502a0:2800_0": "Na no dakkhemu sambuddhaṃ, lokajeṭṭhaṃ narāsabha”nti. –",
  "atk-s0502a0:2801_0": "Imaṃ gāthaṃ vadanto paridevi.",
  "atk-s0502a0:2801_1": "Apare “satthā nāma pavivekarato,",
  "atk-s0502a0:2801_2": "so ‘evarūpāya me parisāya evarūpaṃ pāṭihīraṃ kata’nti lajjāya aññaṃ raṭṭhaṃ vā janapadaṃ vā gato bhavissati,",
  "atk-s0502a0:2801_3": "na dāni taṃ dakkhissāmā”ti paridevantā imaṃ gāthamāhaṃsu –",
  "atk-s0502a0:2802_0": "“Pavivekarato dhīro, nimaṃ lokaṃ punehiti;",
  "atk-s0502a0:2803_0": "Na no dakkhemu sambuddhaṃ, lokajeṭṭhaṃ narāsabha”nti.",
  "atk-s0502a0:2804_0": "Te mahāmoggallānaṃ pucchiṃsu – “kahaṃ, bhante,",
  "atk-s0502a0:2804_1": "satthā”ti?",
  "atk-s0502a0:2804_2": "So sayaṃ jānantopi “paresampi guṇā pākaṭā hontū”ti ajjhāsayena “anuruddhaṃ pucchathā”ti āha.",
  "atk-s0502a0:2804_3": "Te theraṃ tathā pucchiṃsu – “kahaṃ, bhante,",
  "atk-s0502a0:2804_4": "satthā”ti?",
  "atk-s0502a0:2804_5": "Tāvatiṃsabhavane paṇḍukambalasilāyaṃ vassaṃ upagantvā mātu abhidhammapiṭakaṃ desetuṃ gatoti.",
  "atk-s0502a0:2804_6": "“Kadā āgamissati,",
  "atk-s0502a0:2804_7": "bhante”ti?",
  "atk-s0502a0:2804_8": "“Tayo māse abhidhammapiṭakaṃ desetvā mahāpavāraṇadivase”ti.",
  "atk-s0502a0:2804_9": "Te “satthāraṃ adisvā na gamissāmā”ti tattheva khandhāvāraṃ bandhiṃsu.",
  "atk-s0502a0:2804_10": "Ākāsameva kira nesaṃ chadanaṃ ahosi.",
  "atk-s0502a0:2804_11": "Tāya ca mahatiyā parisāya sarīranighaṃso nāma na paññāyi,",
  "atk-s0502a0:2804_12": "pathavī vivaraṃ adāsi,",
  "atk-s0502a0:2804_13": "sabbattha parisuddhameva bhūmitalaṃ ahosi.",
  "atk-s0502a0:2805_0": "Satthā paṭhamameva moggallānattheraṃ avoca –",
  "atk-s0502a0:2805_1": "“moggallāna,",
  "atk-s0502a0:2805_2": "tvaṃ etissāya parisāya dhammaṃ deseyyāsi,",
  "atk-s0502a0:2805_3": "cūḷaanāthapiṇḍiko āhāraṃ dassatī”ti.",
  "atk-s0502a0:2805_4": "Tasmā taṃ temāsaṃ cūḷaanāthapiṇḍikova tassā parisāya yāpanaṃ yāgubhattaṃ khādanīyaṃ tambulatelagandhamālāpilandhanāni ca adāsi.",
  "atk-s0502a0:2805_5": "Mahāmoggallāno dhammaṃ desesi,",
  "atk-s0502a0:2805_6": "pāṭihāriyadassanatthaṃ āgatāgatehi puṭṭhapañhe ca vissajjesi.",
  "atk-s0502a0:2805_7": "Satthārampi mātu abhidhammadesanatthaṃ paṇḍukambalasilāyaṃ vassaṃ upagataṃ dasasahassacakkavāḷadevatā parivārayiṃsu.",
  "atk-s0502a0:2805_8": "Tena vuttaṃ –",
  "atk-s0502a0:2806_0": "“Tāvatiṃse yadā buddho, silāyaṃ paṇḍukambale;",
  "atk-s0502a0:2807_0": "Pāricchattakamūlamhi, vihāsi purisuttamo.",
  "atk-s0502a0:2808_0": "“Dasasu lokadhātūsu, sannipatitvāna devatā;",
  "atk-s0502a0:2809_0": "Payirupāsanti sambuddhaṃ, vasantaṃ nāgamuddhani.",
  "atk-s0502a0:2810_0": "“Na koci devo vaṇṇena, sambuddhassa virocati;",
  "atk-s0502a0:2811_0": "Sabbe deve atikkamma, sambuddhova virocatī”ti. ;",
  "atk-s0502a0:2812_0": "Evaṃ sabbā devatā attano sarīrappabhāya abhibhavitvā nisinnassa panassa mātā tusitavimānato āgantvā dakkhiṇapasse nisīdi.",
  "atk-s0502a0:2812_1": "Indakopi devaputto āgantvā dakkhiṇapasseyeva nisīdi,",
  "atk-s0502a0:2812_2": "aṅkuro vāmapasse nisīdi.",
  "atk-s0502a0:2812_3": "So mahesakkhāsu devatāsu sannipatantīsu apagantvā dvādasayojanike ṭhāne okāsaṃ labhi,",
  "atk-s0502a0:2812_4": "indako tattheva nisīdi.",
  "atk-s0502a0:2812_5": "Satthā te ubhopi oloketvā attano sāsane dakkhiṇeyyapuggalānaṃ dinnadānassa mahapphalabhāvaṃ ñāpetukāmo evamāha – “aṅkura,",
  "atk-s0502a0:2812_6": "tayā dīghamantare dasavassasahassaparimāṇakāle dvādasayojanikaṃ uddhanapantiṃ katvā mahādānaṃ dinnaṃ,",
  "atk-s0502a0:2812_7": "idāni mama samāgamaṃ āgantvā dvādasayojanike ṭhāne okāsaṃ labhi,",
  "atk-s0502a0:2812_8": "kiṃ nu kho ettha kāraṇa”nti?",
  "atk-s0502a0:2812_9": "Vuttampi cetaṃ –",
  "atk-s0502a0:2813_0": "“Oloketvāna sambuddho, aṅkurañcāpi indakaṃ;",
  "atk-s0502a0:2814_0": "Dakkhiṇeyyaṃ sambhāvento, idaṃ vacanamabravi.",
  "atk-s0502a0:2815_0": "“Mahādānaṃ tayā dinnaṃ, aṅkura dīghamantare;",
  "atk-s0502a0:2816_0": "Atidūre nisinnosi, āgaccha mama santike”ti. ;",
  "atk-s0502a0:2817_0": "So saddho pathavītalaṃ pāpuṇi. Sabbāpi naṃ sā parisā assosi. Evaṃ vutte –",
  "atk-s0502a0:2818_0": "“Codito bhāvitattena, aṅkuro etamabravi;",
  "atk-s0502a0:2819_0": "Kiṃ mayhaṃ tena dānena, dakkhiṇeyyena suññataṃ.",
  "atk-s0502a0:2820_0": "“Ayaṃ so indako yakkho, dajjā dānaṃ parittakaṃ;",
  "atk-s0502a0:2821_0": "Atirocati amhehi, cando tārāgaṇe yathā”ti. ;",
  "atk-s0502a0:2822_0": "Tattha dajjāti datvā.",
  "atk-s0502a0:2822_1": "Evaṃ vutte satthā indakaṃ āha – “indaka,",
  "atk-s0502a0:2822_2": "tvaṃ mama dakkhiṇapasse nisinno,",
  "atk-s0502a0:2822_3": "kasmā anapagantvāva nisīdasī”ti? So “ahaṃ, bhante,",
  "atk-s0502a0:2822_4": "sukhette appakabījaṃ vapanakassako viya dakkhiṇeyyasampadaṃ alattha”nti dakkhiṇeyyaṃ pabhāvento āha –",
  "atk-s0502a0:2823_0": "“Ujjaṅgale yathā khette, bījaṃ bahumpi ropitaṃ;",
  "atk-s0502a0:2824_0": "Na phalaṃ vipulaṃ hoti, napi toseti kassakaṃ.",
  "atk-s0502a0:2825_0": "“Tatheva dānaṃ bahukaṃ, dussīlesu patiṭṭhitaṃ;",
  "atk-s0502a0:2826_0": "Na phalaṃ vipulaṃ hoti, napi toseti dāyakaṃ.",
  "atk-s0502a0:2827_0": "“Yathāpi bhaddake khette, bījaṃ appampi ropitaṃ;",
  "atk-s0502a0:2828_0": "Sammā dhāraṃ pavecchante, phalaṃ toseti kassakaṃ.",
  "atk-s0502a0:2829_0": "“Tatheva sīlavantesu, guṇavantesu tādisu;",
  "atk-s0502a0:2830_0": "Appakampi kataṃ kāraṃ, puññaṃ hoti mahapphala”nti. ;",
  "atk-s0502a0:2831_0": "Kiṃ panetassa pubbakammanti?",
  "atk-s0502a0:2831_1": "So kira anuruddhattherassa antogāmaṃ piṇḍāya paviṭṭhassa attano ābhataṃ kaṭacchubhikkhaṃ dāpesi.",
  "atk-s0502a0:2831_2": "Tadā tassa puññaṃ aṅkurena dasavassasahassāni dvādasayojanikaṃ uddhanapantiṃ katvā dinnadānato mahapphalataraṃ jātaṃ.",
  "atk-s0502a0:2831_3": "Tasmā evamāha.",
  "atk-s0502a0:2832_0": "Evaṃ vutte satthā, “aṅkura,",
  "atk-s0502a0:2832_1": "dānaṃ nāma viceyya dātuṃ vaṭṭati,",
  "atk-s0502a0:2832_2": "evaṃ taṃ sukhettesu vuttabījaṃ viya mahapphalaṃ hoti.",
  "atk-s0502a0:2832_3": "Tvaṃ pana na tathā akāsi,",
  "atk-s0502a0:2832_4": "tena te dānaṃ mahapphalaṃ na jāta”nti imamatthaṃ vibhāvento –",
  "atk-s0502a0:2833_0": "“Viceyya dānaṃ dātabbaṃ, yattha dinnaṃ mahapphalaṃ…pe….",
  "atk-s0502a0:2834_0": "“Viceyya dānaṃ sugatappasatthaṃ,",
  "atk-s0502a0:2835_0": "Ye dakkhiṇeyyā idha jīvaloke;",
  "atk-s0502a0:2836_0": "Etesu dinnāni mahapphalāni,",
  "atk-s0502a0:2837_0": "Bījāni vuttāni yathā sukhette”ti. –",
  "atk-s0502a0:2838_0": "Vatvā uttarimpi dhammaṃ desento imā gāthā abhāsi –",
  "atk-s0502a0:2839_0": "“Tiṇadosāni khettāni, rāgadosā ayaṃ pajā;",
  "atk-s0502a0:2840_0": "Tasmā hi vītarāgesu, dinnaṃ hoti mahapphalaṃ.",
  "atk-s0502a0:2841_0": "“Tiṇadosāni khettāni, dosadosā ayaṃ pajā;",
  "atk-s0502a0:2842_0": "Tasmā hi vītadosesu, dinnaṃ hoti mahapphalaṃ.",
  "atk-s0502a0:2843_0": "“Tiṇadosāni khettāni, mohadosā ayaṃ pajā;",
  "atk-s0502a0:2844_0": "Tasmā hi vītamohesu, dinnaṃ hoti mahapphalaṃ.",
  "atk-s0502a0:2845_0": "“Tiṇadosāni khettāni, icchādosā ayaṃ pajā;",
  "atk-s0502a0:2846_0": "Tasmā hi vigaticchesu, dinnaṃ hoti mahapphala”nti.",
  "atk-s0502a0:2847_0": "Desanāvasāne aṅkuro ca indako ca sotāpattiphale patiṭṭhahiṃsu,",
  "atk-s0502a0:2847_1": "mahājanassāpi sātthikā dhammadesanā ahosīti.",
  "atk-s0502a0:2848_0": "Atha satthā devaparisāya majjhe nisinno mātaraṃ ārabbha “kusalā dhammā,",
  "atk-s0502a0:2848_1": "akusalā dhammā,",
  "atk-s0502a0:2848_2": "abyākatā dhammā”ti abhidhammapiṭakaṃ paṭṭhapesi.",
  "atk-s0502a0:2848_3": "Evaṃ tayo māse nirantaraṃ abhidhammapiṭakaṃ kathesi.",
  "atk-s0502a0:2848_4": "Kathento pana bhikkhācāravelāya “yāva mamāgamanā ettakaṃ nāma dhammaṃ desetū”ti nimmitabuddhaṃ māpetvā",
  "atk-s0502a0:2848_5": "himavantaṃ gantvā nāgalatādantakaṭṭhaṃ khāditvā anotattadahe mukhaṃ dhovitvā uttarakuruto piṇḍapātaṃ",
  "atk-s0502a0:2848_6": "āharitvā mahāsālamāḷake nisinno bhattakiccaṃ akāsi.",
  "atk-s0502a0:2848_7": "Sāriputtatthero tattha gantvā satthu vattaṃ karoti.",
  "atk-s0502a0:2848_8": "Satthā bhattakiccapariyosāne,",
  "atk-s0502a0:2848_9": "“sāriputta,",
  "atk-s0502a0:2848_10": "ajja mayā ettako nāma dhammo bhāsito,",
  "atk-s0502a0:2848_11": "tvaṃ attano antevāsikānaṃ bhikkhūnaṃ vācehī”ti therassa kathesi.",
  "atk-s0502a0:2848_12": "Yamakapāṭihīre kira pasīditvā pañcasatā kulaputtā therassa santike pabbajiṃsu.",
  "atk-s0502a0:2848_13": "Te sandhāya theraṃ evamāha.",
  "atk-s0502a0:2848_14": "Vatvā ca pana devalokaṃ gantvā nimmitabuddhena desitaṭṭhānato paṭṭhāya sayaṃ dhammaṃ desesi.",
  "atk-s0502a0:2848_15": "Theropi gantvā tesaṃ bhikkhūnaṃ dhammaṃ desesi.",
  "atk-s0502a0:2848_16": "Te satthari devaloke viharanteyeva sattapakaraṇikā ahesuṃ.",
  "atk-s0502a0:2849_0": "Te kira kassapabuddhakāle khuddakavagguliyo hutvā ekasmiṃ pabbhāre olambantā dvinnaṃ therānaṃ caṅkamitvā",
  "atk-s0502a0:2849_1": "abhidhammaṃ sajjhāyantānaṃ saddaṃ sutvā sare nimittaṃ aggahesuṃ.",
  "atk-s0502a0:2849_2": "Te “ime khandhā nāma,",
  "atk-s0502a0:2849_3": "imā dhātuyo nāmā”ti ajānitvā sare nimittagahaṇamatteneva tato cutā devaloke nibbattā,",
  "atk-s0502a0:2849_4": "ekaṃ buddhantaraṃ dibbasampattiṃ anubhavitvā tato cavitvā sāvatthiyaṃ kulagharesu nibbattā.",
  "atk-s0502a0:2849_5": "Yamakapāṭihīre uppannapasādā therassa santike pabbajitvā sabbapaṭhamaṃ sattapakaraṇikā ahesuṃ.",
  "atk-s0502a0:2849_6": "Satthāpi teneva nīhārena taṃ temāsaṃ abhidhammaṃ desesi.",
  "atk-s0502a0:2849_7": "Desanāvasāne asītikoṭisahassānaṃ devatānaṃ dhammābhisamayo ahosi,",
  "atk-s0502a0:2849_8": "mahāmāyāpi sotāpattiphale patiṭṭhahi.",
  "atk-s0502a0:2850_0": "Sāpi kho chattiṃsayojanaparimaṇḍalā parisā “idāni sattame divase mahāpavāraṇā bhavissatī”ti mahāmoggallānattheraṃ upasaṅkamitvā āha –",
  "atk-s0502a0:2850_1": "“bhante satthu,",
  "atk-s0502a0:2850_2": "orohaṇadivasaṃ saññātuṃ vaṭṭati,",
  "atk-s0502a0:2850_3": "na hi mayaṃ satthāraṃ adisvā gamissāmā”ti.",
  "atk-s0502a0:2850_4": "Āyasmā mahāmoggallāno taṃ kathaṃ sutvā “sādhāvuso”ti vatvā tattheva pathaviyaṃ nimuggo sinerupādaṃ gantvā",
  "atk-s0502a0:2850_5": "“maṃ abhiruhantaṃ parisā passatū”ti adhiṭṭhāya maṇiratanena āvutaṃ paṇḍukambalasuttaṃ viya paññāyamānarūpova",
  "atk-s0502a0:2850_6": "sinerumajjhena abhiruhi.",
  "atk-s0502a0:2850_7": "Manussāpi naṃ “ekayojanaṃ abhiruḷho,",
  "atk-s0502a0:2850_8": "dviyojanaṃ abhiruḷho”ti olokayiṃsu.",
  "atk-s0502a0:2850_9": "Theropi satthu pāde sīsena ukkhipanto viya abhiruhitvā vanditvā evamāha – “bhante,",
  "atk-s0502a0:2850_10": "parisā tumhe disvāva gantukāmā,",
  "atk-s0502a0:2850_11": "kadā orohissathā”ti.",
  "atk-s0502a0:2850_12": "“Kahaṃ pana te,",
  "atk-s0502a0:2850_13": "moggallāna,",
  "atk-s0502a0:2850_14": "jeṭṭhabhātiko sāriputto”ti. “Bhante,",
  "atk-s0502a0:2850_15": "saṅkassanagare vassaṃ upagato”ti.",
  "atk-s0502a0:2850_16": "Moggallāna,",
  "atk-s0502a0:2850_17": "ahaṃ ito sattame divase mahāpavāraṇāya saṅkassanagaradvāre otarissāmi,",
  "atk-s0502a0:2850_18": "maṃ daṭṭhukāmā tattha āgacchantu,",
  "atk-s0502a0:2850_19": "sāvatthito saṅkassanagaradvāraṃ tiṃsayojanāni,",
  "atk-s0502a0:2850_20": "ettake magge kassaci pātheyyakiccaṃ natthi,",
  "atk-s0502a0:2850_21": "uposathikā hutvā dhuravihāraṃ dhammassavanatthāya gacchantā viya āgaccheyyāthāti tesaṃ āroceyyāsīti.",
  "atk-s0502a0:2850_22": "Thero “sādhu,",
  "atk-s0502a0:2850_23": "bhante”ti gantvā tathā ārocesi.",
  "atk-s0502a0:2851_0": "Satthā vuṭṭhavasso pavāretvā sakkassa ārocesi –",
  "atk-s0502a0:2851_1": "“mahārāja,",
  "atk-s0502a0:2851_2": "manussapathaṃ gamissāmī”ti.",
  "atk-s0502a0:2851_3": "Sakko suvaṇṇamayaṃ maṇimayaṃ rajatamayanti tīṇi sopānāni māpesi.",
  "atk-s0502a0:2851_4": "Tesaṃ pādā saṅkassanagaradvāre patiṭṭhahiṃsu,",
  "atk-s0502a0:2851_5": "sīsāni sinerumuddhani.",
  "atk-s0502a0:2851_6": "Tesu dakkhiṇapasse suvaṇṇamayaṃ sopānaṃ devatānaṃ ahosi,",
  "atk-s0502a0:2851_7": "vāmapasse rajatamayaṃ sopānaṃ mahābrahmānaṃ ahosi,",
  "atk-s0502a0:2851_8": "majjhe maṇimayaṃ sopānaṃ tathāgatassa ahosi.",
  "atk-s0502a0:2851_9": "Satthāpi sinerumuddhani ṭhatvā devorohaṇasamaye yamakapāṭihāriyaṃ katvā uddhaṃ olokesi,",
  "atk-s0502a0:2851_10": "yāva brahmalokā ekaṅgaṇā ahesuṃ.",
  "atk-s0502a0:2851_11": "Adho olokesi,",
  "atk-s0502a0:2851_12": "yāva avīcito ekaṅgaṇaṃ ahosi.",
  "atk-s0502a0:2851_13": "Disāvidisā olokesi,",
  "atk-s0502a0:2851_14": "anekāni cakkavāḷasatasahassāni ekaṅgaṇāni ahesuṃ.",
  "atk-s0502a0:2851_15": "Devā manusse passiṃsu,",
  "atk-s0502a0:2851_16": "manussāpi deve passiṃsu,",
  "atk-s0502a0:2851_17": "sabbe sammukhāva passiṃsu.",
  "atk-s0502a0:2852_0": "Bhagavā chabbaṇṇaraṃsiyo vissajjesi.",
  "atk-s0502a0:2852_1": "Taṃ divasaṃ buddhasiriṃ oloketvā chattiṃsayojana parimaṇḍalāya parisāya ekopi buddhabhāvaṃ apatthento nāma natthi.",
  "atk-s0502a0:2852_2": "Suvaṇṇasopānena devā otariṃsu,",
  "atk-s0502a0:2852_3": "rajatasopānena mahābrahmāno otariṃsu,",
  "atk-s0502a0:2852_4": "maṇisopānena sammāsambuddho otari.",
  "atk-s0502a0:2852_5": "Pañcasikho gandhabbadevaputto beluvapaṇḍuvīṇaṃ ādāya dakkhiṇapasse ṭhatvā satthu gandhabbamadhuradibbavīṇāya saddena pūjaṃ karonto otari, mātali,",
  "atk-s0502a0:2852_6": "saṅgāhako vāmapasse ṭhatvā dibbagandhamālāpupphaṃ gahetvā namassamāno pūjaṃ katvā otari,",
  "atk-s0502a0:2852_7": "mahābrahmā chattaṃ dhāresi,",
  "atk-s0502a0:2852_8": "suyāmo vālabījaniṃ dhāresi.",
  "atk-s0502a0:2852_9": "Satthā iminā parivārena saddhiṃ otaritvā saṅkassanagaradvāre patiṭṭhahi.",
  "atk-s0502a0:2852_10": "Sāriputtattheropi āgantvā satthāraṃ vanditvā yasmā sāriputtattherena tathārūpāya buddhasiriyā otaranto satthā ito pubbe na diṭṭhapubbo, tasmā –",
  "atk-s0502a0:2853_0": "“Na me diṭṭho ito pubbe, na suto uda kassaci;",
  "atk-s0502a0:2854_0": "Evaṃ vagguvado satthā, tusitā gaṇimāgato”ti. –",
  "atk-s0502a0:2855_0": "Ādīhi attano tuṭṭhiṃ pakāsetvā, “bhante,",
  "atk-s0502a0:2855_1": "ajja sabbepi devamanussā tumhākaṃ pihayanti,",
  "atk-s0502a0:2855_2": "patthentī”ti āha.",
  "atk-s0502a0:2855_3": "Atha naṃ satthā,",
  "atk-s0502a0:2855_4": "“sāriputta,",
  "atk-s0502a0:2855_5": "evarūpehi guṇehi samannāgatā buddhā devamanussānaṃ piyā hontiyevā”ti vatvā dhammaṃ desento imaṃ gāthamāha –",
  "atk-s0502a0:2856_0": "181.",
  "atk-s0502a0:2857_0": "“Ye jhānapasutā dhīrā, nekkhammūpasame ratā;",
  "atk-s0502a0:2858_0": "Devāpi tesaṃ pihayanti, sambuddhānaṃ satīmata”nti.",
  "atk-s0502a0:2859_0": "Tattha ye jhānapasutāti lakkhaṇūpanijjhānaṃ ārammaṇūpanijjhānanti imesu dvīsu jhānesu āvajjanasamāpajjanaadhiṭṭhānavuṭṭhānapaccavekkhaṇehi",
  "atk-s0502a0:2859_1": "yuttappayuttā.",
  "atk-s0502a0:2859_2": "Nekkhammūpasame ratāti ettha pabbajjā nekkhammanti na gahetabbā,",
  "atk-s0502a0:2859_3": "kilesavūpasamanibbānaratiṃ pana sandhāyetaṃ vuttaṃ.",
  "atk-s0502a0:2859_4": "Devāpīti devāpi manussāpi tesaṃ pihayanti patthenti.",
  "atk-s0502a0:2859_5": "Satīmatanti evarūpaguṇānaṃ tesaṃ satiyā samannāgatānaṃ sambuddhānaṃ.",
  "atk-s0502a0:2859_6": "“Aho vata mayaṃ buddhā bhaveyyāmā”ti buddhabhāvaṃ icchamānā pihayantīti attho.",
  "atk-s0502a0:2860_0": "Desanāvasāne tiṃsamattānaṃ pāṇakoṭīnaṃ dhammābhisamayo ahosi,",
  "atk-s0502a0:2860_1": "therassa saddhivihārikā pañcasatabhikkhū arahatte patiṭṭhahiṃsu.",
  "atk-s0502a0:2861_0": "Sabbabuddhānaṃ kira avijahitameva yamakapāṭihīraṃ katvā devaloke vassaṃ vasitvā saṅkassanagaradvāre otaraṇaṃ.",
  "atk-s0502a0:2861_1": "Tattha pana dakkhiṇapādassa patiṭṭhitaṭṭhānaṃ acalacetiyaṭṭhānaṃ nāma hoti.",
  "atk-s0502a0:2861_2": "Satthā tattha ṭhatvā puthujjanādīnaṃ visaye pañhaṃ pucchi,",
  "atk-s0502a0:2861_3": "puthujjanā attano visaye pañhe vissajjetvā sotāpannavisaye pañhaṃ vissajjetuṃ nāsakkhiṃsu.",
  "atk-s0502a0:2861_4": "Tathā sakadāgāmiādīnaṃ visaye sotāpannādayo,",
  "atk-s0502a0:2861_5": "mahāmoggallānavisaye sesamahāsāvakā,",
  "atk-s0502a0:2861_6": "sāriputtattherassa visaye mahāmoggallāno,",
  "atk-s0502a0:2861_7": "buddhavisaye ca sāriputtopi vissajjetuṃ nāsakkhiyeva.",
  "atk-s0502a0:2861_8": "So pācīnadisaṃ ādiṃ katvā sabbadisā olokesi,",
  "atk-s0502a0:2861_9": "sabbattha ekaṅgaṇameva ahosi.",
  "atk-s0502a0:2861_10": "Aṭṭhasu disāsu devamanussā uddhaṃ yāva brahmalokā heṭṭhā bhūmaṭṭhā ca yakkhanāgasupaṇṇā añjaliṃ paggahetvā, “bhante,",
  "atk-s0502a0:2861_11": "idha tassa pañhassa vissajjetā natthi,",
  "atk-s0502a0:2861_12": "ettheva upadhārethā”ti āhaṃsu.",
  "atk-s0502a0:2861_13": "Satthā sāriputto kilamati.",
  "atk-s0502a0:2861_14": "Kiñcāpi hesa –",
  "atk-s0502a0:2862_0": "“Ye ca saṅkhātadhammāse, ye ca sekhā puthū idha;",
  "atk-s0502a0:2863_0": "Tesaṃ me nipako iriyaṃ, puṭṭho pabrūhi mārisā”ti. –",
  "atk-s0502a0:2864_0": "Imaṃ buddhavisaye puṭṭhapañhaṃ sutvā ‘satthā maṃ sekhāsekhānaṃ āgamanapaṭipadaṃ pucchatī’ti pañhe nikkaṅkho,",
  "atk-s0502a0:2864_1": "khandhādīsu pana katarena nu kho mukhena imaṃ paṭipadaṃ kathento ‘ahaṃ satthu ajjhāsayaṃ gaṇhituṃ na sakkhissāmī’ti mama ajjhāsaye kaṅkhati,",
  "atk-s0502a0:2864_2": "so mayā naye adinne kathetuṃ na sakkhissati,",
  "atk-s0502a0:2864_3": "nayamassa dassāmīti nayaṃ dassento “bhūtamidaṃ,",
  "atk-s0502a0:2864_4": "sāriputta,",
  "atk-s0502a0:2864_5": "samanupassasī”ti āha.",
  "atk-s0502a0:2864_6": "Evaṃ kirassa ahosi “sāriputto mama ajjhāsayaṃ gahetvā kathento khandhavasena kathessatī”ti.",
  "atk-s0502a0:2864_7": "Therassa saha nayadānena so pañho nayasatena nayasahassena nayasatasahassena upaṭṭhāsi.",
  "atk-s0502a0:2864_8": "So satthārā dinnanaye ṭhatvā taṃ pañhaṃ kathesi.",
  "atk-s0502a0:2864_9": "Ṭhapetvā kira sammāsambuddhaṃ añño sāriputtattherassa paññaṃ pāpuṇituṃ samattho nāma natthi.",
  "atk-s0502a0:2864_10": "Teneva kira thero satthu purato ṭhatvā sīhanādaṃ nadi – “ahaṃ, bhante,",
  "atk-s0502a0:2864_11": "sakalakappampi deve vuṭṭhe ‘ettakāni bindūni mahāsamudde patitāni,",
  "atk-s0502a0:2864_12": "ettakāni bhūmiyaṃ,",
  "atk-s0502a0:2864_13": "ettakāni pabbate’ti gaṇetvā lekhaṃ āropetuṃ samattho”ti.",
  "atk-s0502a0:2864_14": "Satthāpi naṃ “jānāmi,",
  "atk-s0502a0:2864_15": "sāriputta,",
  "atk-s0502a0:2864_16": "gaṇetuṃ samatthabhāva”nti āha.",
  "atk-s0502a0:2864_17": "Tassa āyasmato paññāya upamā nāma natthi.",
  "atk-s0502a0:2864_18": "Tenevāha –",
  "atk-s0502a0:2865_0": "“Gaṅgāya vālukā khīye, udakaṃ khīye mahaṇṇave;",
  "atk-s0502a0:2866_0": "Mahiyā mattikā khīye, na khīye mama buddhiyā”ti.",
  "atk-s0502a0:2867_0": "Idaṃ vuttaṃ hoti – sace hi, bhante,",
  "atk-s0502a0:2867_1": "buddhisampannalokanātha,",
  "atk-s0502a0:2867_2": "mayā ekasmiṃ pañhe vissajjite ekaṃ vā vālukaṃ ekaṃ vā udakabinduṃ ekaṃ vā paṃsukhaṇḍaṃ akhipitvā pañhānaṃ",
  "atk-s0502a0:2867_3": "satena vā sahassenavā satasahassena vā vissajjite gaṅgāya vālukādīsu ekekaṃ ekamante khipeyya,",
  "atk-s0502a0:2867_4": "khippataraṃ gaṅgādīsu vālukādayo parikkhayaṃ gaccheyyuṃ,",
  "atk-s0502a0:2867_5": "na tveva mama pañhānaṃ vissajjananti.",
  "atk-s0502a0:2867_6": "Evaṃ mahāpaññopi hi bhikkhu buddhavisaye pañhassa antaṃ vā koṭiṃ vā adisvā satthārā dinnanaye ṭhatvāva pañhaṃ vissajjesi.",
  "atk-s0502a0:2867_7": "Taṃ sutvā bhikkhū kathaṃ samuṭṭhāpesuṃ –",
  "atk-s0502a0:2867_8": "“yaṃ pañhaṃ puṭṭho sabbopi jano kathetuṃ na sakkhi,",
  "atk-s0502a0:2867_9": "taṃ dhammasenāpati sāriputto ekakova kathesī”ti.",
  "atk-s0502a0:2867_10": "Satthā taṃ kathaṃ sutvā “na idāneva sāriputto yaṃ pañhaṃ mahājano vissajjetuṃ nāsakkhi,",
  "atk-s0502a0:2867_11": "taṃ vissajjesi,",
  "atk-s0502a0:2867_12": "pubbepi anena vissajjitoyevā”ti vatvā atītaṃ āharituṃ –",
  "atk-s0502a0:2868_0": "“Parosahassampi samāgatānaṃ,",
  "atk-s0502a0:2869_0": "Kandeyyuṃ te vassasataṃ apaññā;",
  "atk-s0502a0:2870_0": "Ekova seyyo puriso sapañño,",
  "atk-s0502a0:2871_0": "Yo bhāsitassa vijānāti attha”nti. –",
  "atk-s0502a0:2872_0": "Imaṃ jātakaṃ vitthārena kathesīti.",
  "atk-s0502a0:2873_0": "Devorohaṇavatthu dutiyaṃ.",
  "atk-s0502a0:2874_0": "3. Erakapattanāgarājavatthu",
  "atk-s0502a0:2875_0": "Kiccho manussapaṭilābhoti imaṃ dhammadesanaṃ satthā bārāṇasiyaṃ upanissāya sattasirīsakarukkhamūle viharanto",
  "atk-s0502a0:2875_1": "erakapattaṃ nāma nāgarājaṃ ārabbha kathesi.",
  "atk-s0502a0:2876_0": "So kira pubbe kassapabuddhasāsane daharabhikkhu hutvā gaṅgāya nāvaṃ abhiruyha gacchanto ekasmiṃ erakagumbe",
  "atk-s0502a0:2876_1": "erakapattaṃ gahetvā nāvāya vegasā gacchamānāyapi na muñci,",
  "atk-s0502a0:2876_2": "erakapattaṃ chijjitvā gataṃ.",
  "atk-s0502a0:2876_3": "So “appamattakaṃ eta”nti āpattiṃ adesetvā vīsati vassasahassāni araññe samaṇadhammaṃ katvāpi maraṇakāle",
  "atk-s0502a0:2876_4": "erakapattena gīvāya gahito viya āpattiṃ desetukāmopi aññaṃ bhikkhuṃ apassamāno “aparisuddhaṃ me sīla”nti",
  "atk-s0502a0:2876_5": "uppannavippaṭisāro tato cavitvā ekarukkhadoṇikanāvappamāṇo nāgarājā hutvā nibbatti,",
  "atk-s0502a0:2876_6": "erakapattotvevassa nāmaṃ ahosi.",
  "atk-s0502a0:2876_7": "So nibbattakkhaṇeyeva attabhāvaṃ oloketvā “ettakaṃ nāma kālaṃ samaṇadhammaṃ katvā ahetukayoniyaṃ maṇḍūkabhakkhaṭṭhāne",
  "atk-s0502a0:2876_8": "nibbattomhī”ti vippaṭisārī ahosi.",
  "atk-s0502a0:2876_9": "So aparabhāge ekaṃ dhītaraṃ labhitvā majjhe gaṅgāya udakapiṭṭhe mahantaṃ phalaṃ ukkhipitvā dhītaraṃ tasmiṃ ṭhapetvā naccāpetvā gāyāpesi.",
  "atk-s0502a0:2876_10": "Evaṃ kirassa ahosi –",
  "atk-s0502a0:2876_11": "“addhā ahaṃ idha iminā upāyena buddhe uppanne tassa uppannabhāvaṃ suṇissāmī”ti.",
  "atk-s0502a0:2876_12": "Yo me gītassa paṭigītaṃ āharati,",
  "atk-s0502a0:2876_13": "tassa mahantena nāgabhavanena saddhiṃ dhītaraṃ dassāmīti anvaḍḍhamāsaṃ uposathadivase taṃ dhītaraṃ phaṇe ṭhapesi.",
  "atk-s0502a0:2876_14": "Sā tattha ṭhitā naccantī –",
  "atk-s0502a0:2877_0": "“Kiṃsu adhippatī rājā, kiṃsu rājā rajjissaro;",
  "atk-s0502a0:2878_0": "Kathaṃsu virajo hoti, kathaṃ bāloti vuccatī”ti. –",
  "atk-s0502a0:2879_0": "Imaṃ gītaṃ gāyati.",
  "atk-s0502a0:2880_0": "Sakalajambudīpavāsino “nāgamāṇavikaṃ gaṇhissāmā”ti gantvā attano attano paññābalena paṭigītaṃ katvā gāyanti.",
  "atk-s0502a0:2880_1": "Sā taṃ paṭikkhipati.",
  "atk-s0502a0:2880_2": "Tassā anvaḍḍhamāsaṃ phaṇe ṭhatvā evaṃ gāyantiyāva ekaṃ buddhantaraṃ vītivattaṃ.",
  "atk-s0502a0:2880_3": "Atha amhākaṃ satthā loke uppajjitvā ekadivasaṃ paccūsakāle lokaṃ volokento erakapattaṃ ādiṃ katvā uttaramāṇavaṃ",
  "atk-s0502a0:2880_4": "nāma attano ñāṇajālassa anto paviṭṭhaṃ disvā “kiṃ nu kho bhavissatī”ti āvajjento “ajja erakapattassa",
  "atk-s0502a0:2880_5": "dhītaraṃ phaṇe ṭhapetvā naccāpanadivaso,",
  "atk-s0502a0:2880_6": "ayaṃ uttaramāṇavo mayā dinnaṃ paṭigītaṃ gaṇhantova sotāpanno hutvā taṃ ādāya nāgarājassa santikaṃ gamissati.",
  "atk-s0502a0:2880_7": "So taṃ sutvā ‘buddho uppanno’ti ñatvā mama santikaṃ āgamissati,",
  "atk-s0502a0:2880_8": "ahaṃ tasmiṃ āgate mahāsamāgame gāthaṃ kathessāmi,",
  "atk-s0502a0:2880_9": "gāthāpariyosāne caturāsītiyā pāṇasahassānaṃ dhammābhisamayo bhavissatī”ti addasa.",
  "atk-s0502a0:2880_10": "So tattha gantvā bārāṇasito avidūre satta sirīsakarukkhā atthi,",
  "atk-s0502a0:2880_11": "tesu ekassa mūle nisīdi.",
  "atk-s0502a0:2880_12": "Jambudīpavāsino gītapaṭigītaṃ ādāya sannipatiṃsu.",
  "atk-s0502a0:2880_13": "Satthā avidūre ṭhāne gacchantaṃ uttaramāṇavaṃ disvā “ehi,",
  "atk-s0502a0:2880_14": "uttarā”ti āha. “Kiṃ,",
  "atk-s0502a0:2880_15": "bhante”ti?",
  "atk-s0502a0:2880_16": "“Ito tāva ehī”ti.",
  "atk-s0502a0:2880_17": "Atha naṃ āgantvā vanditvā nisinnaṃ āha “kahaṃ gacchasī”ti?",
  "atk-s0502a0:2880_18": "“Erakapattassa dhītu gāyanaṭṭhāna”nti.",
  "atk-s0502a0:2880_19": "“Jānāsi pana gītapaṭigīta”nti? “Jānāmi,",
  "atk-s0502a0:2880_20": "bhante”ti.",
  "atk-s0502a0:2880_21": "“Vadehi tāva na”nti?",
  "atk-s0502a0:2880_22": "Atha naṃ attano jānananiyāmeneva vadantaṃ “na uttaraṃ etaṃ paṭigītaṃ,",
  "atk-s0502a0:2880_23": "ahaṃ te paṭigītaṃ dassāmi,",
  "atk-s0502a0:2880_24": "ādāya naṃ gamissasī”ti. “Sādhu,",
  "atk-s0502a0:2880_25": "bhante”ti.",
  "atk-s0502a0:2880_26": "Atha naṃ satthā, uttara,",
  "atk-s0502a0:2880_27": "tvaṃ nāgamāṇavikāya gītakāle –",
  "atk-s0502a0:2881_0": "“Chadvārādhippatī rājā, rajjamāno rajjissaro;",
  "atk-s0502a0:2882_0": "Arajjaṃ virajo hoti, rajjaṃ bāloti vuccatī”ti. –",
  "atk-s0502a0:2883_0": "Imaṃ paṭigītaṃ gāyeyyāsīti āha.",
  "atk-s0502a0:2884_0": "Māṇavikāya gītassa attho –",
  "atk-s0502a0:2884_1": "kiṃsu adhippatī rājāti kiṃ adhippati rājā nāma hoti?",
  "atk-s0502a0:2884_2": "Kiṃsu rājā rajjissaroti kathaṃ pana rājā rajjissaro nāma hoti?",
  "atk-s0502a0:2884_3": "Kathaṃsu virajo hotīti kathaṃ nu kho so rājā virajo nāma hotīti?",
  "atk-s0502a0:2885_0": "Paṭigītassa pana attho –",
  "atk-s0502a0:2885_1": "chadvārādhippatī rājāti yo channaṃ dvārānaṃ adhippati,",
  "atk-s0502a0:2885_2": "ekadvārepi rūpādīhi anabhibhūto,",
  "atk-s0502a0:2885_3": "ayaṃ rājā nāma.",
  "atk-s0502a0:2885_4": "Rajjamāno rajjissaroti yo pana tesu ārammaṇesu rajjati,",
  "atk-s0502a0:2885_5": "so rajjamāno rajjissaro nāma.",
  "atk-s0502a0:2885_6": "Arajjanti arajjamāno pana virajo nāma hoti.",
  "atk-s0502a0:2885_7": "Rajjanti rajjamāno bāloti vuccatīti.",
  "atk-s0502a0:2886_0": "Evamassa satthā paṭigītaṃ datvā, uttara,",
  "atk-s0502a0:2886_1": "tayā imasmiṃ gīte gāyite imassa gītassa imaṃ paṭigītaṃ gāyissati –",
  "atk-s0502a0:2887_0": "“Kenassu vuyhati bālo, kathaṃ nudati paṇḍito;",
  "atk-s0502a0:2888_0": "Yogakkhemī kathaṃ hoti, taṃ me akkhāhi pucchito”ti.",
  "atk-s0502a0:2889_0": "Athassa tvaṃ idaṃ paṭigītaṃ gāyeyyāsi –",
  "atk-s0502a0:2890_0": "“Oghena vuyhati bālo, yogā nudati paṇḍito;",
  "atk-s0502a0:2891_0": "Sabbayogavisaṃyutto, yogakkhemīti vuccatī”ti.",
  "atk-s0502a0:2892_0": "Tassattho –",
  "atk-s0502a0:2892_1": "“kāmoghādinā catubbidhena oghena bālo vuyhati,",
  "atk-s0502a0:2892_2": "taṃ oghaṃ paṇḍito sammappadhānasaṅkhātena yogena nudati.",
  "atk-s0502a0:2892_3": "So sabbehi kāmayogādīhi visaṃyutto yogakkhemī nāma vuccatī”ti.",
  "atk-s0502a0:2893_0": "Uttaro imaṃ paṭigītaṃ gaṇhantova sotāpattiphale patiṭṭhahi.",
  "atk-s0502a0:2893_1": "So sotāpanno hutvā taṃ gāthaṃ ādāya gantvā, “ambho,",
  "atk-s0502a0:2893_2": "mayā gītapaṭigītaṃ āhaṭaṃ,",
  "atk-s0502a0:2893_3": "okāsaṃ me dethā”ti vatvā nirantaraṃ ṭhitassa mahājanassa jaṇṇunā akkamanto agamāsi.",
  "atk-s0502a0:2893_4": "Nāgamāṇavikā pitu phaṇe ṭhatvā naccamānā “kiṃsu adhippatī rājā”ti gītaṃ gāyati?",
  "atk-s0502a0:2893_5": "Uttaro “chadvārādhippatī rājā”ti paṭigītaṃ gāyi.",
  "atk-s0502a0:2893_6": "Puna nāgamāṇavikā “kenassu vuyhatī”ti tassa gītaṃ gāyati?",
  "atk-s0502a0:2893_7": "Athassā paṭigītaṃ gāyanto uttaro “oghena vuyhatī”ti imaṃ gāthamāha.",
  "atk-s0502a0:2893_8": "Nāgarājā taṃ sutvāva buddhassa uppannabhāvaṃ ñatvā “mayā ekaṃ buddhantaraṃ evarūpaṃ padaṃ nāma na sutapubbaṃ,",
  "atk-s0502a0:2893_9": "uppanno vata, bho,",
  "atk-s0502a0:2893_10": "loke buddho”ti tuṭṭhamānaso naṅguṭṭhena udakaṃ pahari,",
  "atk-s0502a0:2893_11": "mahāvīciyo uṭṭhahiṃsu,",
  "atk-s0502a0:2893_12": "ubho tīrāni bhijjiṃsu.",
  "atk-s0502a0:2893_13": "Ito cito ca usabhamatte ṭhāne manussā udake nimujjiṃsu.",
  "atk-s0502a0:2893_14": "So ettakaṃ mahājanaṃ phaṇe ṭhapetvā ukkhipitvā thale patiṭṭhapesi.",
  "atk-s0502a0:2893_15": "So uttaraṃ upasaṅkamitvā “kahaṃ, sāmi,",
  "atk-s0502a0:2893_16": "satthā”ti pucchi.",
  "atk-s0502a0:2893_17": "“Ekasmiṃ rukkhamūle nisinno,",
  "atk-s0502a0:2893_18": "mahārājā”ti. So “ehi, sāmi,",
  "atk-s0502a0:2893_19": "gacchāmā”ti uttarena saddhiṃ agamāsi.",
  "atk-s0502a0:2893_20": "Mahājanopi tena saddhiṃyeva gato.",
  "atk-s0502a0:2893_21": "Nāgarājā gantvā chabbaṇṇaraṃsīnaṃ antaraṃ pavisitvā satthāraṃ vanditvā rodamāno aṭṭhāsi.",
  "atk-s0502a0:2893_22": "Atha naṃ satthā āha –",
  "atk-s0502a0:2893_23": "“kiṃ idaṃ,",
  "atk-s0502a0:2893_24": "mahārājā”ti? “Ahaṃ, bhante,",
  "atk-s0502a0:2893_25": "tumhādisassa buddhassa sāvako hutvā vīsati vassasahassāni samaṇadhammaṃ akāsiṃ,",
  "atk-s0502a0:2893_26": "sopi maṃ samaṇadhammo niddhāretuṃ nāsakkhi.",
  "atk-s0502a0:2893_27": "Appamattakaṃ erakapattachindanamattaṃ nissāya ahetukapaṭisandhiṃ gahetvā urena parisakkanaṭṭhāne nibbattosmi,",
  "atk-s0502a0:2893_28": "ekaṃ buddhantaraṃ neva manussattaṃ labhāmi,",
  "atk-s0502a0:2893_29": "na saddhammassavanaṃ,",
  "atk-s0502a0:2893_30": "na tumhādisassa buddhassa dassana”nti satthā tassa kathaṃ sutvā,",
  "atk-s0502a0:2893_31": "“mahārāja,",
  "atk-s0502a0:2893_32": "manussattaṃ nāma dullabhameva,",
  "atk-s0502a0:2893_33": "tathā saddhammassavanaṃ,",
  "atk-s0502a0:2893_34": "tathā buddhuppādo,",
  "atk-s0502a0:2893_35": "idaṃ kicchena kasirena labbhatī”ti vatvā dhammaṃ desento imaṃ gāthamāha –",
  "atk-s0502a0:2894_0": "182.",
  "atk-s0502a0:2895_0": "“Kiccho manussapaṭilābho, kicchaṃ maccāna jīvitaṃ;",
  "atk-s0502a0:2896_0": "Kicchaṃ saddhammassavanaṃ, kiccho buddhānamuppādo”ti.",
  "atk-s0502a0:2897_0": "Tassattho –",
  "atk-s0502a0:2897_1": "mahantena hi vāyāmena mahantena kusalena laddhattā manussattapaṭilābho nāma kiccho dullabho.",
  "atk-s0502a0:2897_2": "Nirantaraṃ kasikammādīni katvā jīvitavuttiṃ ghaṭanatopi parittaṭṭhāyitāyapi maccānaṃ jīvitaṃ kicchaṃ.",
  "atk-s0502a0:2897_3": "Anekesupi kappesu dhammadesakassa puggalassa dullabhatāya saddhammassavanampi kicchaṃ.",
  "atk-s0502a0:2897_4": "Mahantena vāyāmena abhinīhārassa samijjhanato samiddhābhinīhārassa ca anekehipi kappakoṭisahassehi dullabhuppādato buddhānaṃ uppādopi kicchoyeva,",
  "atk-s0502a0:2897_5": "ativiya dullabhoti.",
  "atk-s0502a0:2898_0": "Desanāvasāne caturāsītiyā pāṇasahassānaṃ dhammābhisamayo ahosi.",
  "atk-s0502a0:2898_1": "Nāgarājāpi taṃdivasaṃ sotāpattiphalaṃ labheyya,",
  "atk-s0502a0:2898_2": "tiracchānagatattā pana nālattha.",
  "atk-s0502a0:2898_3": "So yesu paṭisandhigahaṇatacajahanavissaṭṭhaniddokkamanasajātiyāmethunasevanacutisaṅkhātesu pañcasu ṭhānesu nāgasarīrameva gahetvā kilamanti,",
  "atk-s0502a0:2898_4": "tesu akilamanabhāvaṃ patvā māṇavarūpeneva vicarituṃ labhatīti.",
  "atk-s0502a0:2899_0": "Erakapattanāgarājavatthu tatiyaṃ.",
  "atk-s0502a0:2900_0": "4. Ānandattherapañhavatthu",
  "atk-s0502a0:2901_0": "Sabbapāpassa akaraṇanti imaṃ dhammadesanaṃ satthā jetavane viharanto ānandattherassa pañhaṃ ārabbha kathesi.",
  "atk-s0502a0:2902_0": "Thero kira divāṭṭhāne nisinno cintesi –",
  "atk-s0502a0:2902_1": "“satthārā sattannaṃ buddhānaṃ mātāpitaro āyuparicchedo bodhi sāvakasannipāto aggasāvakasannipāto aggasāvakaupaṭṭhākoti idaṃ sabbaṃ kathitaṃ,",
  "atk-s0502a0:2902_2": "uposatho pana akathito,",
  "atk-s0502a0:2902_3": "kiṃ nu kho tesampi ayameva uposatho, añño”ti?",
  "atk-s0502a0:2902_4": "So satthāraṃ upasaṅkamitvā tamatthaṃ pucchi.",
  "atk-s0502a0:2902_5": "Yasmā pana tesaṃ buddhānaṃ kālabhedova ahosi,",
  "atk-s0502a0:2902_6": "na kathābhedo.",
  "atk-s0502a0:2902_7": "Vipassī sammāsambuddho hi sattame sattame saṃvacchare uposathaṃ akāsi.",
  "atk-s0502a0:2902_8": "Ekadivasaṃ dinnovādoyeva hissa sattannaṃ saṃvaccharānaṃ alaṃ hoti.",
  "atk-s0502a0:2902_9": "Sikhī ceva vessabhū ca chaṭṭhe chaṭṭhe saṃvacchare uposathaṃ kariṃsu,",
  "atk-s0502a0:2902_10": "kakusandho koṇāgamano ca saṃvacchare saṃvacchare.",
  "atk-s0502a0:2902_11": "Kassapadasabalo chaṭṭhe chaṭṭhe māse uposathaṃ akāsi.",
  "atk-s0502a0:2902_12": "Ekadivasaṃ dinnovādo eva hissa channaṃ māsānaṃ alaṃ ahosi.",
  "atk-s0502a0:2902_13": "Tasmā satthā tesaṃ imaṃ kālabhedaṃ ārocetvā “ovādagāthā pana nesaṃ imāyevā”ti vatvā sabbesaṃ ekameva uposathaṃ āvi karonto imā gāthā abhāsi –",
  "atk-s0502a0:2903_0": "183.",
  "atk-s0502a0:2904_0": "“Sabbapāpassa akaraṇaṃ, kusalassa upasampadā;",
  "atk-s0502a0:2905_0": "Sacittapariyodapanaṃ, etaṃ buddhāna sāsanaṃ.",
  "atk-s0502a0:2906_0": "184.",
  "atk-s0502a0:2907_0": "“Khantī paramaṃ tapo titikkhā,",
  "atk-s0502a0:2908_0": "Nibbānaṃ paramaṃ vadanti buddhā;",
  "atk-s0502a0:2909_0": "Na hi pabbajito parūpaghātī,",
  "atk-s0502a0:2910_0": "Na samaṇo hoti paraṃ viheṭhayanto.",
  "atk-s0502a0:2911_0": "185.",
  "atk-s0502a0:2912_0": "“Anūpavādo anūpaghāto, pātimokkhe ca saṃvaro;",
  "atk-s0502a0:2913_0": "Mattaññutā ca bhattasmiṃ, pantañca sayanāsanaṃ;",
  "atk-s0502a0:2914_0": "Adhicitte ca āyogo, etaṃ buddhāna sāsana”nti.",
  "atk-s0502a0:2915_0": "Tattha sabbapāpassāti sabbassa akusalakammassa.",
  "atk-s0502a0:2915_1": "Upasampadāti abhinikkhamanato paṭṭhāya yāva arahattamaggā kusalassa uppādanañceva uppāditassa ca bhāvanā.",
  "atk-s0502a0:2915_2": "Sacittapariyodapananti pañcahi nīvaraṇehi attano cittassa vodāpanaṃ.",
  "atk-s0502a0:2915_3": "Etaṃ buddhāna sāsananti sabbabuddhānaṃ ayamanusiṭṭhi.",
  "atk-s0502a0:2916_0": "Khantīti yā esā titikkhāsaṅkhātā khantī nāma,",
  "atk-s0502a0:2916_1": "idaṃ imasmiṃ sāsane paramaṃ uttamaṃ tapo.",
  "atk-s0502a0:2916_2": "Nibbānaṃ paramaṃ vadanti buddhāti buddhā ca paccekabuddhā ca anubuddhā cāti ime tayo buddhā nibbānaṃ uttamantī vadanti.",
  "atk-s0502a0:2916_3": "Na hi pabbajitoti pāṇiādīhi paraṃ apahananto viheṭhento parūpaghātī pabbajito nāma na hoti.",
  "atk-s0502a0:2916_4": "Na samaṇoti vuttanayeneva paraṃ viheṭhayanto samaṇopi na hotiyeva.",
  "atk-s0502a0:2917_0": "Anūpavādoti anūpavādanañceva anūpavādāpanañca.",
  "atk-s0502a0:2917_1": "Anūpaghātoti anūpaghātanañceva anūpaghātāpanañca.",
  "atk-s0502a0:2917_2": "Pātimokkheti jeṭṭhakasīle.",
  "atk-s0502a0:2917_3": "Saṃvaroti pidahanaṃ.",
  "atk-s0502a0:2917_4": "Mattaññutāti mattaññubhāvo pamāṇajānanaṃ.",
  "atk-s0502a0:2917_5": "Pantanti vivittaṃ.",
  "atk-s0502a0:2917_6": "Adhicitteti aṭṭhasamāpattisaṅkhāte adhicitte.",
  "atk-s0502a0:2917_7": "Āyogoti payogakaraṇaṃ.",
  "atk-s0502a0:2917_8": "Etanti etaṃ sabbesaṃ buddhānaṃ sāsanaṃ.",
  "atk-s0502a0:2917_9": "Ettha hi anūpavādena vācasikaṃ sīlaṃ kathitaṃ,",
  "atk-s0502a0:2917_10": "anūpaghātena kāyikasīlaṃ,",
  "atk-s0502a0:2917_11": "“pātimokkhe ca saṃvaro”ti sīlaṃ kathitaṃ,",
  "atk-s0502a0:2917_12": "anūpaghātena kāyikasīlaṃ,",
  "atk-s0502a0:2917_13": "“pātimokkhe ca saṃvaro”ti iminā pātimokkhasīlañceva indriyasaṃvarañca,",
  "atk-s0502a0:2917_14": "mattaññutāya ājīvapārisuddhi ceva paccayasannisitasīlañca,",
  "atk-s0502a0:2917_15": "pantasenāsanena sappāyasenāsanaṃ,",
  "atk-s0502a0:2917_16": "adhicittena aṭṭha samāpattiyo.",
  "atk-s0502a0:2917_17": "Evaṃ imāya gāthāya tissopi sikkhā kathitā eva hontīti.",
  "atk-s0502a0:2918_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2919_0": "Ānandattherapañhavatthu catutthaṃ.",
  "atk-s0502a0:2920_0": "5. Anabhiratabhikkhuvatthu",
  "atk-s0502a0:2921_0": "Na kahāpaṇavassenāti imaṃ dhammadesanaṃ satthā jetavane viharanto ekaṃ anabhiratabhikkhuṃ ārabbha kathesi.",
  "atk-s0502a0:2922_0": "So kira sāsane pabbajitvā laddhūpasampado “asukaṭṭhānaṃ nāma gantvā uddesaṃ uggaṇhāhī”ti upajjhāyena pesito tattha agamāsi.",
  "atk-s0502a0:2922_1": "Athassa pituno rogo uppajji.",
  "atk-s0502a0:2922_2": "So puttaṃ daṭṭhukāmo hutvā taṃ pakkosituṃ samatthaṃ kañci alabhitvā puttasokena vippalapantoyeva āsannamaraṇo",
  "atk-s0502a0:2922_3": "hutvā “idaṃ me puttassa pattacīvaramūlaṃ kareyyāsī”ti kahāpaṇasataṃ kaniṭṭhassa hatthe datvā kālamakāsi.",
  "atk-s0502a0:2922_4": "So daharassa āgatakāle pādamūle nipatitvā pavaṭṭento roditvā, “bhante,",
  "atk-s0502a0:2922_5": "pitā te vippalapantova kālakato,",
  "atk-s0502a0:2922_6": "mayhaṃ pana tena kahāpaṇasataṃ hatthe ṭhapitaṃ,",
  "atk-s0502a0:2922_7": "tena kiṃ karomī”ti āha.",
  "atk-s0502a0:2922_8": "Daharo “na me kahāpaṇehi attho”ti paṭikkhipitvā aparabhāge cintesi –",
  "atk-s0502a0:2922_9": "“kiṃ me parakulesu piṇḍāya caritvā jīvitena,",
  "atk-s0502a0:2922_10": "sakkā taṃ kahāpaṇasataṃ nissāya jīvituṃ,",
  "atk-s0502a0:2922_11": "vibbhamissāmī”ti.",
  "atk-s0502a0:2922_12": "So anabhiratiyā pīḷito vissaṭṭhasajjhāyanakammaṭṭhāno paṇḍurogī viya ahosi.",
  "atk-s0502a0:2922_13": "Atha naṃ daharasāmaṇerā “kiṃ ida”nti pucchitvā “ukkaṇṭhitomhī”ti vutte ācariyupajjhāyānaṃ ācikkhiṃsu.",
  "atk-s0502a0:2922_14": "Atha naṃ te satthu santikaṃ netvā satthu dassesuṃ.",
  "atk-s0502a0:2922_15": "Satthā “saccaṃ kira tvaṃ ukkaṇṭhito”ti pucchitvā, “āma,",
  "atk-s0502a0:2922_16": "bhante”ti vutte “kasmā evamakāsi,",
  "atk-s0502a0:2922_17": "atthi pana te koci jīvitapaccayo”ti āha. “Āma,",
  "atk-s0502a0:2922_18": "bhante”ti.",
  "atk-s0502a0:2922_19": "“Kiṃ te atthī”ti?",
  "atk-s0502a0:2922_20": "“Kahāpaṇasataṃ,",
  "atk-s0502a0:2922_21": "bhante”ti.",
  "atk-s0502a0:2922_22": "Tena hi katthaci tāva sakkharā āhara,",
  "atk-s0502a0:2922_23": "gaṇetvā jānissāma “sakkā vā tāvattakena jīvituṃ, no vā”ti.",
  "atk-s0502a0:2922_24": "So sakkharā āhari.",
  "atk-s0502a0:2922_25": "Atha naṃ satthā āha –",
  "atk-s0502a0:2922_26": "“paribhogatthāya tāva paṇṇāsaṃ ṭhapehi,",
  "atk-s0502a0:2922_27": "dvinnaṃ goṇānaṃ atthāya catuvīsati,",
  "atk-s0502a0:2922_28": "ettakaṃ nāma bījatthāya,",
  "atk-s0502a0:2922_29": "yuganaṅgalatthāya,",
  "atk-s0502a0:2922_30": "kuddālavāsipharasuatthāyā”ti evaṃ gaṇiyamāne taṃ kahāpaṇasataṃ nappahoti.",
  "atk-s0502a0:2922_31": "Atha naṃ satthā “bhikkhu tava kahāpaṇā appakā,",
  "atk-s0502a0:2922_32": "kathaṃ ete nissāya taṇhaṃ pūressasi,",
  "atk-s0502a0:2922_33": "atīte kira cakkavattirajjaṃ kāretvā apphoṭitamattena dvādasayojanaṭṭhāne kaṭippamāṇena ratanavassaṃ vassāpetuṃ samattho yāva chattiṃsa sakkā cavanti,",
  "atk-s0502a0:2922_34": "ettakaṃ kālaṃ devarajjaṃ kāretvāpi maraṇakāle taṇhaṃ apūretvāva kālamakāsī”ti vatvā tena yācito atītaṃ āharitvā mandhātujātakaṃ vitthāretvā –",
  "atk-s0502a0:2923_0": "“Yāvatā candimasūriyā pariharanti, disā bhanti virocanā;",
  "atk-s0502a0:2924_0": "Sabbeva dāsā mandhātu, ye pāṇā pathavissitā”ti. –",
  "atk-s0502a0:2925_0": "Imissā gāthāya anantarā imā dve gāthā abhāsi –",
  "atk-s0502a0:2926_0": "186.",
  "atk-s0502a0:2927_0": "“Na kahāpaṇavassena, titti kāmesu vijjati;",
  "atk-s0502a0:2928_0": "Appassādā dukhā kāmā, iti viññāya paṇḍito.",
  "atk-s0502a0:2929_0": "187.",
  "atk-s0502a0:2930_0": "“Api dibbesu kāmesu, ratiṃ so nādhigacchati;",
  "atk-s0502a0:2931_0": "Taṇhakkhayarato hoti, sammāsambuddhasāvako”ti.",
  "atk-s0502a0:2932_0": "Tattha kahāpaṇavassenāti yaṃ so apphoṭetvā sattaratanavassaṃ vassāpesi,",
  "atk-s0502a0:2932_1": "taṃ idha kahāpaṇavassanti vuttaṃ.",
  "atk-s0502a0:2932_2": "Tenapi hi vatthukāmakilesakāmesu titti nāma natthi.",
  "atk-s0502a0:2932_3": "Evaṃ duppūrā esā taṇhā.",
  "atk-s0502a0:2932_4": "Appassādāti supinasadisatāya parittasukhā.",
  "atk-s0502a0:2932_5": "Dukhāti dukkhakkhandhādīsu āgatadukkhavasena pana bahudukkhāva.",
  "atk-s0502a0:2932_6": "Iti viññāyāti evamete kāme jānitvā.",
  "atk-s0502a0:2932_7": "Api dibbesūti sace hi devānaṃ upakappanakakāmehi nimanteyyāpi āyasmā samiddhi viya evampi tesu kāmesu ratiṃ na vindatiyeva.",
  "atk-s0502a0:2932_8": "Taṇhakkhayaratoti arahatte ceva nibbāne ca abhirato hoti,",
  "atk-s0502a0:2932_9": "taṃ patthayamāno viharati.",
  "atk-s0502a0:2932_10": "Sammāsambuddhasāvakoti sammāsambuddhena desitassa dhammassa savanena jāto yogāvacarabhikkhūti.",
  "atk-s0502a0:2933_0": "Desanāvasāne so bhikkhu sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2934_0": "Anabhiratabhikkhuvatthu pañcamaṃ.",
  "atk-s0502a0:2935_0": "6. Aggidattabrāhmaṇavatthu",
  "atk-s0502a0:2936_0": "Bahuṃ ve saraṇaṃ yantīti imaṃ dhammadesanaṃ satthā jetavane viharanto vālikarāsimhi nisinnaṃ aggidattaṃ nāma kosalarañño purohitaṃ ārabbha kathesi.",
  "atk-s0502a0:2937_0": "So kira mahākosalassa purohito ahosi.",
  "atk-s0502a0:2937_1": "Atha naṃ pitari kālakate rājā pasenadi kosalo “pitu me purohito”ti gāravena tasmiṃyeva ṭhāne ṭhapetvā",
  "atk-s0502a0:2937_2": "tassa attano upaṭṭhānaṃ āgatakāle paccuggamanaṃ karoti, “ācariya,",
  "atk-s0502a0:2937_3": "idha nisīdathā”ti samānāsanaṃ dāpesi.",
  "atk-s0502a0:2937_4": "So cintesi –",
  "atk-s0502a0:2937_5": "“ayaṃ rājā mayi ativiya gāravaṃ karoti,",
  "atk-s0502a0:2937_6": "na kho pana rājūnaṃ niccakālameva sakkā cittaṃ gahetuṃ.",
  "atk-s0502a0:2937_7": "Samānavayeneva hi saddhiṃ rajjasukhaṃ nāma sukhaṃ hoti,",
  "atk-s0502a0:2937_8": "ahañcamhi mahallako,",
  "atk-s0502a0:2937_9": "pabbajituṃ me yutta”nti.",
  "atk-s0502a0:2937_10": "So rājānaṃ pabbajjaṃ anujānāpetvā nagare bheriṃ carāpetvā sattāhena sabbaṃ attano dhanaṃ dānamukhe vissajjetvā bāhirakapabbajjaṃ pabbaji.",
  "atk-s0502a0:2937_11": "Taṃ nissāya dasa purisasahassāni anupabbajiṃsu.",
  "atk-s0502a0:2937_12": "So tehi saddhiṃ aṅgamagadhānañca kururaṭṭhassa ca antare vāsaṃ kappetvā imaṃ ovādaṃ deti, “tātā,",
  "atk-s0502a0:2937_13": "yassa kāmavitakkādayo uppajjanti,",
  "atk-s0502a0:2937_14": "so nadito ekekaṃ vālukapuṭaṃ uddharitvā imasmiṃ okiratū”ti.",
  "atk-s0502a0:2937_15": "Te “sādhū”ti paṭissuṇitvā kāmavitakkādīnaṃ uppannakāle tathā kariṃsu.",
  "atk-s0502a0:2937_16": "Aparena samayena mahāvālukarāsi ahosi,",
  "atk-s0502a0:2937_17": "taṃ ahichatto nāma nāgarājā paṭiggahesi.",
  "atk-s0502a0:2937_18": "Aṅgamagadhavāsino ceva kururaṭṭhavāsino ca māse māse tesaṃ mahantaṃ sakkāraṃ abhiharitvā dānaṃ denti.",
  "atk-s0502a0:2937_19": "Atha nesaṃ aggidatto imaṃ ovādaṃ adāsi –",
  "atk-s0502a0:2937_20": "“pabbataṃ saraṇaṃ yātha,",
  "atk-s0502a0:2937_21": "vanaṃ saraṇaṃ yātha,",
  "atk-s0502a0:2937_22": "ārāmaṃ saraṇaṃ yātha,",
  "atk-s0502a0:2937_23": "rukkhaṃ saraṇaṃ yātha,",
  "atk-s0502a0:2937_24": "evaṃ sabbadukkhato muccissathā”ti.",
  "atk-s0502a0:2937_25": "Attano antevāsikepi iminā ovādena ovadi.",
  "atk-s0502a0:2938_0": "Bodhisattopi katābhinikkhamano sammāsambodhiṃ patvā tasmiṃ samaye sāvatthiṃ nissāya jetavane viharanto",
  "atk-s0502a0:2938_1": "paccūsakāle lokaṃ volokento aggidattabrāhmaṇaṃ saddhiṃ antevāsikehi attano ñāṇajālassa anto paviṭṭhaṃ",
  "atk-s0502a0:2938_2": "disvā “sabbepi ime arahattassa upanissayasampannā”ti ñatvā sāyanhasamaye mahāmoggallānattheraṃ āha –",
  "atk-s0502a0:2938_3": "“moggallāna,",
  "atk-s0502a0:2938_4": "kiṃ passasi aggidattabrāhmaṇaṃ mahājanaṃ atitthe pakkhandāpentaṃ,",
  "atk-s0502a0:2938_5": "gaccha tesaṃ ovādaṃ dehī”ti. Bhante, bahū ete,",
  "atk-s0502a0:2938_6": "ekakassa mayhaṃ avisayhā.",
  "atk-s0502a0:2938_7": "Sace tumhepi āgamissatha,",
  "atk-s0502a0:2938_8": "visayhā bhavissantīti.",
  "atk-s0502a0:2938_9": "Moggallāna,",
  "atk-s0502a0:2938_10": "ahampi āgamissāmi,",
  "atk-s0502a0:2938_11": "tvaṃ purato yāhīti.",
  "atk-s0502a0:2938_12": "Thero purato gacchantova cintesi –",
  "atk-s0502a0:2938_13": "“ete balavanto ceva bahū ca.",
  "atk-s0502a0:2938_14": "Sace sabbesaṃ samāgamaṭṭhāne kiñci kathessāmi,",
  "atk-s0502a0:2938_15": "sabbepi vaggavaggena uṭṭhaheyyu”nti attano ānubhāvena thūlaphusitakaṃ devaṃ vuṭṭhāpesi.",
  "atk-s0502a0:2938_16": "Te thūlaphusitakesu patantesu uṭṭhāyuṭṭhāya attano attano paṇṇasālaṃ pavisiṃsu.",
  "atk-s0502a0:2938_17": "Thero aggidattassa brāhmaṇassa paṇṇasāladvāre ṭhatvā “aggidattā”ti āha.",
  "atk-s0502a0:2938_18": "So therassa saddaṃ sutvā “maṃ imasmiṃ loke nāmena ālapituṃ samattho nāma natthi,",
  "atk-s0502a0:2938_19": "ko nu kho maṃ nāmena ālapatī”ti mānathaddhatāya “ko eso”ti āha. “Ahaṃ,",
  "atk-s0502a0:2938_20": "brāhmaṇā”ti.",
  "atk-s0502a0:2938_21": "“Kiṃ vadesī”ti?",
  "atk-s0502a0:2938_22": "“Ajja me ekarattiṃ idha vasanaṭṭhānaṃ tvaṃ ācikkhāhī”ti.",
  "atk-s0502a0:2938_23": "“Idha vasanaṭṭhānaṃ natthi,",
  "atk-s0502a0:2938_24": "ekassa ekāva paṇṇasālā”ti.",
  "atk-s0502a0:2938_25": "“Aggidatta,",
  "atk-s0502a0:2938_26": "manussā nāma manussānaṃ,",
  "atk-s0502a0:2938_27": "gāvo gunnaṃ,",
  "atk-s0502a0:2938_28": "pabbajitā pabbajitānaṃ santikaṃ gacchanti,",
  "atk-s0502a0:2938_29": "mā evaṃ kari,",
  "atk-s0502a0:2938_30": "dehi me vasanaṭṭhāna”nti.",
  "atk-s0502a0:2938_31": "“Kiṃ pana tvaṃ pabbajito”ti? “Āma,",
  "atk-s0502a0:2938_32": "pabbajitomhī”ti.",
  "atk-s0502a0:2938_33": "“Sace pabbajito,",
  "atk-s0502a0:2938_34": "kahaṃ te khāribhaṇḍaṃ,",
  "atk-s0502a0:2938_35": "ko pabbajitaparikkhāro”ti.",
  "atk-s0502a0:2938_36": "“Atthi me parikkhāro,",
  "atk-s0502a0:2938_37": "visuṃ pana naṃ gahetvā vicarituṃ dukkhanti abbhantareneva naṃ gahetvā vicarāmi,",
  "atk-s0502a0:2938_38": "brāhmaṇā”ti.",
  "atk-s0502a0:2938_39": "So “taṃ gahetvā vicarissasī”ti therassa kujjhi.",
  "atk-s0502a0:2938_40": "Atha naṃ so āha – “amhe,",
  "atk-s0502a0:2938_41": "aggidatta,",
  "atk-s0502a0:2938_42": "mā kujjhi,",
  "atk-s0502a0:2938_43": "vasanaṭṭhānaṃ me ācikkhāhī”ti.",
  "atk-s0502a0:2938_44": "Natthi ettha vasanaṭṭhānanti.",
  "atk-s0502a0:2938_45": "Etasmiṃ pana vālukarāsimhi ko vasatīti. Eko,",
  "atk-s0502a0:2938_46": "nāgarājāti.",
  "atk-s0502a0:2938_47": "Etaṃ me dehīti.",
  "atk-s0502a0:2938_48": "Na sakkā dātuṃ,",
  "atk-s0502a0:2938_49": "bhāriyaṃ etassa kammanti. Hotu,",
  "atk-s0502a0:2938_50": "dehi meti.",
  "atk-s0502a0:2938_51": "Tena hi tvaṃ eva jānāhīti.",
  "atk-s0502a0:2939_0": "Thero vālukarāsiabhimukho pāyāsi.",
  "atk-s0502a0:2939_1": "Nāgarājā taṃ āgacchantaṃ disvā “ayaṃ samaṇo ito āgacchati,",
  "atk-s0502a0:2939_2": "na jānāti maññe mama atthibhāvaṃ,",
  "atk-s0502a0:2939_3": "dhūmāyitvā naṃ māressāmī”ti dhūmāyi.",
  "atk-s0502a0:2939_4": "Thero “ayaṃ nāgarājā ‘ahameva dhūmāyituṃ sakkomi,",
  "atk-s0502a0:2939_5": "aññe na sakkontī’ti maññe sallakkhetī”ti sayampi dhūmāyi.",
  "atk-s0502a0:2939_6": "Dvinnampi sarīrato uggatā dhūmā yāva brahmalokā uṭṭhahiṃsu.",
  "atk-s0502a0:2939_7": "Ubhopi dhūmā theraṃ abādhetvā nāgarājānameva bādhenti.",
  "atk-s0502a0:2939_8": "Nāgarājā dhūmavegaṃ sahituṃ asakkonto pajjali.",
  "atk-s0502a0:2939_9": "Theropi tejodhātuṃ samāpajjitvā tena saddhiṃyeva pajjali.",
  "atk-s0502a0:2939_10": "Aggijālā yāva brahmalokā uṭṭhahiṃsu.",
  "atk-s0502a0:2939_11": "Ubhopi theraṃ abādhetvā nāgarājānameva bādhayiṃsu.",
  "atk-s0502a0:2939_12": "Athassa sakalasarīraṃ ukkāhi padittaṃ viya ahosi.",
  "atk-s0502a0:2939_13": "Isigaṇo oloketvā cintesi –",
  "atk-s0502a0:2939_14": "“nāgarājā,",
  "atk-s0502a0:2939_15": "samaṇaṃ jhāpeti,",
  "atk-s0502a0:2939_16": "bhaddako vata samaṇo amhākaṃ vacanaṃ asutvā naṭṭho”ti.",
  "atk-s0502a0:2939_17": "Thero nāgarājānaṃ dametvā nibbisevanaṃ katvā vālukarāsimhi nisīdi.",
  "atk-s0502a0:2939_18": "Nāgarājā vālukarāsiṃ bhogehi parikkhipitvā kūṭāgārakucchipamāṇaṃ phaṇaṃ māpetvā therassa upari dhāresi.",
  "atk-s0502a0:2940_0": "Isigaṇā pātova “samaṇassa matabhāvaṃ vā amatabhāvaṃ vā jānissāmā”ti therassa santikaṃ gantvā taṃ vālukarāsimatthake",
  "atk-s0502a0:2940_1": "nisinnaṃ disvā añjaliṃ paggayha abhitthavantā āhaṃsu – “samaṇa,",
  "atk-s0502a0:2940_2": "kacci nāgarājena na bādhito”ti.",
  "atk-s0502a0:2940_3": "“Kiṃ na passatha mama upariphaṇaṃ dhāretvā ṭhita”nti?",
  "atk-s0502a0:2940_4": "Te “acchariyaṃ vata bho,",
  "atk-s0502a0:2940_5": "samaṇassa evarūpo nāma nāgarājā damito”ti theraṃ parivāretvā aṭṭhaṃsu.",
  "atk-s0502a0:2940_6": "Tasmiṃ khaṇe satthā āgato.",
  "atk-s0502a0:2940_7": "Thero satthāraṃ disvā uṭṭhāya vandi.",
  "atk-s0502a0:2940_8": "Atha naṃ isayo āhaṃsu –",
  "atk-s0502a0:2940_9": "“ayampi tayā mahantataro”ti.",
  "atk-s0502a0:2940_10": "Eso bhagavā satthā,",
  "atk-s0502a0:2940_11": "ahaṃ imassa sāvakoti.",
  "atk-s0502a0:2940_12": "Satthā vālukarāsimatthake nisīdi,",
  "atk-s0502a0:2940_13": "isigaṇo “ayaṃ tāva sāvakassa ānubhāvo,",
  "atk-s0502a0:2940_14": "imassa pana ānubhāvo kīdiso bhavissatī”ti añjaliṃ paggayha satthāraṃ abhitthavi.",
  "atk-s0502a0:2940_15": "Satthā aggidattaṃ āmantetvā āha –",
  "atk-s0502a0:2940_16": "“aggidatta,",
  "atk-s0502a0:2940_17": "tvaṃ tava sāvakānañca upaṭṭhākānañca ovādaṃ dadamāno kinti vatvā desī”ti.",
  "atk-s0502a0:2940_18": "“Etaṃ pabbataṃ saraṇaṃ gacchatha,",
  "atk-s0502a0:2940_19": "vanaṃ ārāmaṃ rukkhaṃ saraṇaṃ gacchatha.",
  "atk-s0502a0:2940_20": "Etāni hi saraṇaṃ gato sabbadukkhā pamuccatī”ti evaṃ tesaṃ ovādaṃ dammīti.",
  "atk-s0502a0:2940_21": "Satthā “na kho,",
  "atk-s0502a0:2940_22": "aggidatta,",
  "atk-s0502a0:2940_23": "etāni saraṇaṃ gato sabbadukkhā pamuccati,",
  "atk-s0502a0:2940_24": "buddhaṃ dhammaṃ saṅghaṃ pana saraṇaṃ gantvā sakalavaṭṭadukkhā pamuccatī”ti vatvā imā gāthā abhāsi –",
  "atk-s0502a0:2941_0": "188.",
  "atk-s0502a0:2942_0": "“Bahuṃ ve saraṇaṃ yanti, pabbatāni vanāni ca;",
  "atk-s0502a0:2943_0": "Ārāmarukkhacetyāni, manussā bhayatajjitā.",
  "atk-s0502a0:2944_0": "189.",
  "atk-s0502a0:2945_0": "“Netaṃ kho saraṇaṃ khemaṃ, netaṃ saraṇamuttamaṃ;",
  "atk-s0502a0:2946_0": "Netaṃ saraṇamāgamma, sabbadukkhā pamuccati.",
  "atk-s0502a0:2947_0": "190.",
  "atk-s0502a0:2948_0": "“Yo ca buddhañca dhammañca, saṅghañca saraṇaṃ gato;",
  "atk-s0502a0:2949_0": "Cattāri ariyasaccāni, sammappaññāya passati.",
  "atk-s0502a0:2950_0": "191.",
  "atk-s0502a0:2951_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0502a0:2952_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0502a0:2953_0": "192.",
  "atk-s0502a0:2954_0": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0502a0:2955_0": "Etaṃ saraṇamāgamma, sabbadukkhā pamuccatī”ti.",
  "atk-s0502a0:2956_0": "Tattha bahunti bahu.",
  "atk-s0502a0:2956_1": "Pabbatānīti tattha tattha isigilivepullavebhārādike pabbate ca mahāvanagosiṅgasālavanādīni vanāni ca",
  "atk-s0502a0:2956_2": "veḷuvanajīvakambavanādayo ārāme ca udenacetiyagotamacetiyādīni rukkhacetyāni ca te te manussā tena tena",
  "atk-s0502a0:2956_3": "bhayena tajjitā bhayato muccitukāmā puttalābhādīni vā patthayamānā saraṇaṃ yantīti attho.",
  "atk-s0502a0:2956_4": "Netaṃ saraṇanti etaṃ sabbampi saraṇaṃ neva khemaṃ na uttamaṃ,",
  "atk-s0502a0:2956_5": "na ca etaṃ paṭicca jātiādidhammesu sattesu ekopi jātiādito sabbadukkhā pamuccatīti attho.",
  "atk-s0502a0:2957_0": "Yo cāti idaṃ akhemaṃ anuttamaṃ saraṇaṃ dassetvā khemaṃ uttamaṃ saraṇaṃ dassanatthaṃ āraddhaṃ.",
  "atk-s0502a0:2957_1": "Tassattho –",
  "atk-s0502a0:2957_2": "yo ca gahaṭṭho vā pabbajito vā “itipi so bhagavā arahaṃ sammāsambuddho”tiādikaṃ buddhadhammasaṅghānussatikammaṭṭhānaṃ",
  "atk-s0502a0:2957_3": "nissāya seṭṭhavasena buddhañca dhammañca saṅghañca saraṇaṃ gato,",
  "atk-s0502a0:2957_4": "tassapi taṃ saraṇagamanaṃ aññatitthiyavandanādīhi kuppati calati.",
  "atk-s0502a0:2957_5": "Tassa pana acalabhāvaṃ dassetuṃ maggena āgatasaraṇameva pakāsanto cattāri ariyasaccāni sammappaññāya passatīti āha.",
  "atk-s0502a0:2957_6": "Yo hi etesaṃ saccānaṃ dassanavasena etāni saraṇaṃ gato,",
  "atk-s0502a0:2957_7": "etassa etaṃ saraṇaṃ khemañca uttamañca,",
  "atk-s0502a0:2957_8": "so ca puggalo etaṃ saraṇaṃ paṭicca sakalasmāpi vaṭṭadukkhā pamuccati,",
  "atk-s0502a0:2957_9": "tasmā etaṃ kho saraṇaṃ khemantiādi vuttaṃ.",
  "atk-s0502a0:2958_0": "Desanāvasāne sabbepi te isayo saha paṭisambhidāhi arahattaṃ patvā satthāraṃ vanditvā pabbajjaṃ yāciṃsu.",
  "atk-s0502a0:2958_1": "Satthāpi cīvaragabbhato hatthaṃ pasāretvā “etha bhikkhavo,",
  "atk-s0502a0:2958_2": "caratha brahmacariya”nti āha.",
  "atk-s0502a0:2958_3": "Te taṅkhaṇeyeva aṭṭhaparikkhāradharā vassasaṭṭhikatherā viya ahesuṃ.",
  "atk-s0502a0:2958_4": "So ca sabbesampi aṅgamagadhakururaṭṭhavāsīnaṃ sakkāraṃ ādāya āgamanadivaso ahosi.",
  "atk-s0502a0:2958_5": "Te sakkāraṃ ādāya āgatā sabbepi te isayo pabbajite disvā “kiṃ nu kho amhākaṃ aggidattabrāhmaṇo mahā,",
  "atk-s0502a0:2958_6": "udāhu samaṇo gotamo”ti cintetvā samaṇassa gotamassa āgatattā “aggidattova mahā”ti maññiṃsu.",
  "atk-s0502a0:2958_7": "Satthā tesaṃ ajjhāsayaṃ oloketvā,",
  "atk-s0502a0:2958_8": "“aggidatta,",
  "atk-s0502a0:2958_9": "parisāya kaṅkhaṃ chindā”ti āha.",
  "atk-s0502a0:2958_10": "So “ahampi ettakameva paccāsīsāmī”ti iddhibalena sattakkhattuṃ vehāsaṃ abbhuggantvā punappunaṃ oruyha satthāraṃ vanditvā “satthā me, bhante, bhagavā,",
  "atk-s0502a0:2958_11": "sāvakohamasmī”ti vatvā sāvakattaṃ pakāsesīti.",
  "atk-s0502a0:2959_0": "Aggidattabrāhmaṇavatthu chaṭṭhaṃ.",
  "atk-s0502a0:2960_0": "7. Ānandattherapañhavatthu",
  "atk-s0502a0:2961_0": "Dullabhoti imaṃ dhammadesanaṃ satthā jetavane viharanto ānandattherassa pañhaṃ ārabbha kathesi.",
  "atk-s0502a0:2962_0": "Thero hi ekadivasaṃ divāṭṭhāne nisinno cintesi –",
  "atk-s0502a0:2962_1": "“hatthājānīyo chaddantakule vā uposathakule vā uppajjati,",
  "atk-s0502a0:2962_2": "assājānīyo sindhavakule vā valāhakassarājakule vā,",
  "atk-s0502a0:2962_3": "usabho goājanīyo dakkhiṇapathetiādīni vadantena satthārā hatthiājānīyādīnaṃ uppattiṭṭhānādīni kathitāni,",
  "atk-s0502a0:2962_4": "purisājānīyo pana kahaṃ nu kho uppajjatī”ti.",
  "atk-s0502a0:2962_5": "So satthāraṃ upasaṅkamitvā vanditvā ekamantaṃ nisīditvā etamatthaṃ pucchi. Satthā, “ānanda,",
  "atk-s0502a0:2962_6": "purisājānīyo nāma sabbattha nuppajjati,",
  "atk-s0502a0:2962_7": "ujukato pana tiyojanasatāyāme vitthārato aḍḍhateyyasate āvaṭṭato navayojanasatappamāṇe majjhimapadesaṭṭhāne uppajjati.",
  "atk-s0502a0:2962_8": "Uppajjanto ca pana na yasmiṃ vā tasmiṃ vā kule uppajjati,",
  "atk-s0502a0:2962_9": "khattiyamahāsālabrāhmaṇamahāsālakulānaṃ pana aññatarasmiṃyeva uppajjatī”ti vatvā imaṃ gāthamāha –",
  "atk-s0502a0:2963_0": "193.",
  "atk-s0502a0:2964_0": "“Dullabho purisājañño, na so sabbattha jāyati;",
  "atk-s0502a0:2965_0": "Yattha so jāyatī dhīro, taṃ kulaṃ sukhamedhatī”ti.",
  "atk-s0502a0:2966_0": "Tattha dullabhoti purisājañño hi dullabho,",
  "atk-s0502a0:2966_1": "na hatthiājānīyādayo viya sulabho,",
  "atk-s0502a0:2966_2": "so sabbattha paccantadese vā nīcakule vā na jāyati,",
  "atk-s0502a0:2966_3": "majjhimadesepi mahājanassa abhivādanādisakkārakaraṇaṭṭhāne khattiyabrāhmaṇakulānaṃ aññatarasmiṃ kule jāyati.",
  "atk-s0502a0:2966_4": "Evaṃ jāyamāno yattha so jāyati dhīro uttamapañño sammāsambuddho,",
  "atk-s0502a0:2966_5": "taṃ kulaṃ sukhamedhatīti sukhappattameva hotīti attho.",
  "atk-s0502a0:2967_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2968_0": "Ānandattherapañhavatthu sattamaṃ.",
  "atk-s0502a0:2969_0": "8. Sambahulabhikkhuvatthu",
  "atk-s0502a0:2970_0": "Sukho buddhānanti imaṃ dhammadesanaṃ satthā jetavane viharanto sambahulānaṃ bhikkhūnaṃ kathaṃ ārabbha kathesi.",
  "atk-s0502a0:2971_0": "Ekadivasañhi pañcasatabhikkhū upaṭṭhānasālāyaṃ nisinnā, “āvuso,",
  "atk-s0502a0:2971_1": "kiṃ nu kho imasmiṃ loke sukha”nti kathaṃ samuṭṭhāpesuṃ?",
  "atk-s0502a0:2971_2": "Tattha keci “rajjasukhasadisaṃ sukhaṃ nāma natthī”ti āhaṃsu.",
  "atk-s0502a0:2971_3": "Keci kāmasukhasadisaṃ,",
  "atk-s0502a0:2971_4": "keci “sālimaṃsabhojanādisadisaṃ sukhaṃ nāma natthī”ti āhaṃsu.",
  "atk-s0502a0:2971_5": "Satthā tesaṃ nisinnaṭṭhānaṃ gantvā “kāya nuttha,",
  "atk-s0502a0:2971_6": "bhikkhave,",
  "atk-s0502a0:2971_7": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:2971_8": "“bhikkhave,",
  "atk-s0502a0:2971_9": "kiṃ kathetha?",
  "atk-s0502a0:2971_10": "Idañhi sabbampi sukhaṃ vaṭṭadukkhapariyāpannameva,",
  "atk-s0502a0:2971_11": "imasmiṃ loke buddhuppādo dhammassavanaṃ,",
  "atk-s0502a0:2971_12": "saṅghasāmaggī,",
  "atk-s0502a0:2971_13": "sammodamānabhāvoti idameva sukha”nti vatvā imaṃ gāthamāha –",
  "atk-s0502a0:2972_0": "194.",
  "atk-s0502a0:2973_0": "“Sukho buddhānamuppādo, sukhā saddhammadesanā;",
  "atk-s0502a0:2974_0": "Sukhā saṅghassa sāmaggī, samaggānaṃ tapo sukho”ti.",
  "atk-s0502a0:2975_0": "Tattha buddhānamuppādoti yasmā buddhā uppajjamānā mahājanaṃ rāgakantārādīhi tārenti,",
  "atk-s0502a0:2975_1": "tasmā buddhānaṃ uppādo sukho uttamo.",
  "atk-s0502a0:2975_2": "Yasmā saddhammadesanaṃ āgamma jātiādidhammā sattā jātiādīhi muccanti,",
  "atk-s0502a0:2975_3": "tasmā saddhammadesanā sukhā.",
  "atk-s0502a0:2975_4": "Sāmaggīti samacittatā,",
  "atk-s0502a0:2975_5": "sāpi sukhā eva.",
  "atk-s0502a0:2975_6": "Samaggānaṃ pana ekacittānaṃ yasmā buddhavacanaṃ vā uggaṇhituṃ dhutaṅgāni vā pariharituṃ samaṇadhammaṃ vā kātuṃ sakkā,",
  "atk-s0502a0:2975_7": "tasmā samaggānaṃ tapo sukhoti vuttaṃ.",
  "atk-s0502a0:2975_8": "Tenevāha –",
  "atk-s0502a0:2975_9": "“yāvakīvañca,",
  "atk-s0502a0:2975_10": "bhikkhave,",
  "atk-s0502a0:2975_11": "bhikkhū samaggā sannipatissanti,",
  "atk-s0502a0:2975_12": "sammaggā vuṭṭhahissanti,",
  "atk-s0502a0:2975_13": "samaggā saṅghakaraṇīyāni karissanti,",
  "atk-s0502a0:2975_14": "vuddhiyeva,",
  "atk-s0502a0:2975_15": "bhikkhave,",
  "atk-s0502a0:2975_16": "bhikkhūnaṃ pāṭikaṅkhā,",
  "atk-s0502a0:2975_17": "no parihānī”ti.",
  "atk-s0502a0:2976_0": "Desanāvasāne te bhikkhū arahatte patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:2977_0": "Sambahulabhikkhuvatthu aṭṭhamaṃ.",
  "atk-s0502a0:2978_0": "9. Kassapadasabalassa suvaṇṇacetiyavatthu",
  "atk-s0502a0:2979_0": "Pūjāraheti imaṃ dhammadesanaṃ satthā cārikaṃ caramāno kassapadasabalassa suvaṇṇacetiyaṃ ārabbha kathesi.",
  "atk-s0502a0:2980_0": "Tathāgato sāvatthito nikkhamitvā anupubbena bārāṇasiṃ gacchanto antarāmagge todeyyagāmassa samīpe mahābhikkhusaṅghaparivāro",
  "atk-s0502a0:2980_1": "aññataraṃ devaṭṭhānaṃ sampāpuṇi.",
  "atk-s0502a0:2980_2": "Tatra nisinno sugato dhammabhaṇḍāgārikaṃ pesetvā avidūre kasikammaṃ karontaṃ brāhmaṇaṃ pakkosāpesi.",
  "atk-s0502a0:2980_3": "So brāhmaṇo āgantvā tathāgataṃ anabhivanditvā tameva devaṭṭhānaṃ vanditvā aṭṭhāsi.",
  "atk-s0502a0:2980_4": "Sugatopi “imaṃ padesaṃ kinti maññasi brāhmaṇā”ti āha.",
  "atk-s0502a0:2980_5": "Amhākaṃ paveṇiyā āgatacetiyaṭṭhānanti vandāmi,",
  "atk-s0502a0:2980_6": "bho gotamāti.",
  "atk-s0502a0:2980_7": "“Imaṃ ṭhānaṃ vandantena tayā sādhu kataṃ brāhmaṇā”ti sugato taṃ sampahaṃsesi.",
  "atk-s0502a0:2980_8": "Taṃ sutvā bhikkhū “kena nu kho kāraṇena bhagavā evaṃ sampahaṃsesī”ti saṃsayaṃ sañjanesuṃ.",
  "atk-s0502a0:2980_9": "Tato tathāgato tesaṃ saṃsayamapanetuṃ majjhimanikāye ghaṭikārasuttantaṃ vatvā iddhānubhāvena kassapadasabalassa",
  "atk-s0502a0:2980_10": "yojanubbedhaṃ kanakacetiyaṃ aparañca kanakacetiyaṃ ākāse nimminitvā mahājanaṃ dassetvā,",
  "atk-s0502a0:2980_11": "“brāhmaṇa,",
  "atk-s0502a0:2980_12": "evaṃvidhānaṃ pūjārahānaṃ pūjā yuttatarāvā”ti vatvā mahāparinibbānasutte dassitanayeneva buddhādike cattāro",
  "atk-s0502a0:2980_13": "thūpārahe pakāsetvā sarīracetiyaṃ uddissacetiyaṃ paribhogacetiyanti tīṇi cetiyāni visesato paridīpetvā",
  "atk-s0502a0:2980_14": "imā gāthā abhāsi –",
  "atk-s0502a0:2981_0": "195.",
  "atk-s0502a0:2982_0": "“Pūjārahe pūjayato, buddhe yadi ca sāvake;",
  "atk-s0502a0:2983_0": "Papañcasamatikkante, tiṇṇasokapariddave.",
  "atk-s0502a0:2984_0": "196.",
  "atk-s0502a0:2985_0": "“Te tādise pūjayato, nibbute akutobhaye;",
  "atk-s0502a0:2986_0": "Na sakkā puññaṃ saṅkhātuṃ, imettamapi kenacī”ti. ;",
  "atk-s0502a0:2987_0": "Tattha pūjituṃ arahā pūjārahā,",
  "atk-s0502a0:2987_1": "pūjituṃ yuttāti attho.",
  "atk-s0502a0:2987_2": "Pūjārahe pūjayatoti abhivādanādīhi ca catūhi ca paccayehi pūjentassa.",
  "atk-s0502a0:2987_3": "Pūjārahe dasseti buddhetiādinā.",
  "atk-s0502a0:2987_4": "Buddheti sammāsambuddhe.",
  "atk-s0502a0:2987_5": "Yadīti yadi vā,",
  "atk-s0502a0:2987_6": "atha vāti attho.",
  "atk-s0502a0:2987_7": "Tattha paccekabuddheti kathitaṃ hoti,",
  "atk-s0502a0:2987_8": "sāvake ca.",
  "atk-s0502a0:2987_9": "Papañcasamatikkanteti samatikkantataṇhādiṭṭhimānapapañce.",
  "atk-s0502a0:2987_10": "Tiṇṇasokapariddaveti atikkantasokapariddave,",
  "atk-s0502a0:2987_11": "ime dve atikkanteti attho.",
  "atk-s0502a0:2987_12": "Etehi pūjārahattaṃ dassitaṃ.",
  "atk-s0502a0:2988_0": "Teti buddhādayo.",
  "atk-s0502a0:2988_1": "Tādiseti vuttagahaṇavasena.",
  "atk-s0502a0:2988_2": "Nibbuteti rāgādinibbutiyā.",
  "atk-s0502a0:2988_3": "Natthi kutoci bhavato vā ārammaṇato vā etesaṃ bhayanti akutobhayā,",
  "atk-s0502a0:2988_4": "te akutobhaye.",
  "atk-s0502a0:2988_5": "Na sakkā puññaṃ saṅkhātunti puññaṃ gaṇetuṃ na sakkā.",
  "atk-s0502a0:2988_6": "Kathanti ce?",
  "atk-s0502a0:2988_7": "Imettamapi kenacīti imaṃ ettakaṃ,",
  "atk-s0502a0:2988_8": "imaṃ ettakanti kenacīti apisaddo idha sambandhitabbo,",
  "atk-s0502a0:2988_9": "kenaci puggalena mānena vā.",
  "atk-s0502a0:2988_10": "Tattha puggalenāti tena brahmādinā.",
  "atk-s0502a0:2988_11": "Mānenāti tividhena mānena tīraṇena dhāraṇena pūraṇena vā.",
  "atk-s0502a0:2988_12": "Tīraṇaṃ nāma idaṃ ettakanti nayato tīraṇaṃ.",
  "atk-s0502a0:2988_13": "Dhāraṇanti tulāya dhāraṇaṃ.",
  "atk-s0502a0:2988_14": "Pūraṇaṃ nāma aḍḍhapasatapatthanāḷikādivasena pūraṇaṃ.",
  "atk-s0502a0:2988_15": "Kenaci puggalena imehi tīhi mānehi buddhādike pūjayato puññaṃ vipākavasena gaṇetuṃ na sakkā pariyantarahitatoti",
  "atk-s0502a0:2988_16": "dvīsu ṭhānesu pūjayato kiṃ dānaṃ paṭhamaṃ dharamāne buddhādī pūjayato na sakkā puññaṃ saṅkhātuṃ,",
  "atk-s0502a0:2988_17": "puna te tādise kilesaparinibbānanimittena khandhaparinibbānena nibbutepi pūjayato na sakkā saṅkhātunti bhedā yujjanti.",
  "atk-s0502a0:2988_18": "Tena hi vimānavatthumhi –",
  "atk-s0502a0:2989_0": "“Tiṭṭhante nibbute cāpi, same citte samaṃ phalaṃ;",
  "atk-s0502a0:2990_0": "Cetopaṇidhihetu hi, sattā gacchanti suggati”nti. ;",
  "atk-s0502a0:2991_0": "Desanāvasāne so brāhmaṇo sotāpanno ahosīti.",
  "atk-s0502a0:2991_1": "Yojanikaṃ kanakacetiyaṃ sattāhamākāseva aṭṭhāsi,",
  "atk-s0502a0:2991_2": "mahantena samāgamo cāhosi,",
  "atk-s0502a0:2991_3": "sattāhaṃ cetiyaṃ nānappakārena pūjesuṃ.",
  "atk-s0502a0:2991_4": "Tato bhinnaladdhikānaṃ laddhibhedo jāto,",
  "atk-s0502a0:2991_5": "buddhānubhāvena taṃ cetiyaṃ sakaṭṭhānameva gataṃ,",
  "atk-s0502a0:2991_6": "tattheva taṃkhaṇe mahantaṃ pāsāṇacetiyaṃ ahosi.",
  "atk-s0502a0:2991_7": "Tasmiṃ samāgame caturāsītiyā pāṇasahassānaṃ dhammābhisamayo ahosīti.",
  "atk-s0502a0:2992_0": "Kassapadasabalassa suvaṇṇacetiyavatthu navamaṃ.",
  "atk-s0502a0:2993_0": "Buddhavaggavaṇṇanā niṭṭhitā.",
  "atk-s0502a0:2994_0": "Cuddasamo vaggo.",
  "atk-s0502a0:2995_0": "Paṭhamabhāṇavāraṃ niṭṭhitaṃ.",
  "atk-s0502a0:2996_0": "15. Sukhavaggo",
  "atk-s0502a0:2997_0": "1. Ñāātikalahavūpasamanavatthu",
  "atk-s0502a0:2998_0": "Susukhaṃ vatāti imaṃ dhammadesanaṃ satthā sakkesu viharanto kalahavūpasamanatthaṃ ñātake ārabbha kathesi.",
  "atk-s0502a0:2999_0": "Sākiyakoliyā kira kapilavatthunagarassa ca koliyanagarassa ca antare rohiṇiṃ nāma nadiṃ ekeneva āvaraṇena bandhāpetvā sassāni karonti.",
  "atk-s0502a0:2999_1": "Atha jeṭṭhamūlamāse sassesu milāyantesu ubhayanagaravāsikānampi kammakārā sannipatiṃsu.",
  "atk-s0502a0:2999_2": "Tattha koliyanagaravāsino āhaṃsu –",
  "atk-s0502a0:2999_3": "“idaṃ udakaṃ ubhayato hariyamānaṃ neva tumhākaṃ,",
  "atk-s0502a0:2999_4": "na amhākaṃ pahossati,",
  "atk-s0502a0:2999_5": "amhākaṃ pana sassaṃ ekaudakeneva nipphajjissati,",
  "atk-s0502a0:2999_6": "idaṃ udakaṃ amhākaṃ dethā”ti.",
  "atk-s0502a0:2999_7": "Itarepi āhaṃsu –",
  "atk-s0502a0:2999_8": "“tumhesu koṭṭhake pūretvā ṭhitesu mayaṃ rattasuvaṇṇanīlamaṇikāḷakahāpaṇe ca gahetvā pacchipasibbakādihatthā",
  "atk-s0502a0:2999_9": "na sakkhissāma tumhākaṃ gharadvāre vicarituṃ,",
  "atk-s0502a0:2999_10": "amhākampi sassaṃ ekaudakeneva nipphajjissati,",
  "atk-s0502a0:2999_11": "idaṃ udakaṃ amhākaṃ dethā”ti.",
  "atk-s0502a0:2999_12": "Na mayaṃ dassāmāti.",
  "atk-s0502a0:2999_13": "Mayampi na dassāmāti evaṃ kathaṃ vaḍḍhetvā eko uṭṭhāya ekassa pahāraṃ adāsi,",
  "atk-s0502a0:2999_14": "sopi aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ vaḍḍhayiṃsu.",
  "atk-s0502a0:3000_0": "Koliyakammakārā vadanti –",
  "atk-s0502a0:3000_1": "“tumhe kapilavatthuvāsike gahetvā gajjatha,",
  "atk-s0502a0:3000_2": "ye soṇasiṅgālādayo viya attano bhaginīhi saddhiṃ saṃvasiṃsu,",
  "atk-s0502a0:3000_3": "etesaṃ hatthino ceva assā ca phalakāvudhāni ca amhākaṃ kiṃ karissantī”ti.",
  "atk-s0502a0:3000_4": "Sākiyakammakārāpi vadanti “tumhe idāni kuṭṭhino dārake gahetvā gajjatha,",
  "atk-s0502a0:3000_5": "ye anāthā niggatikā tiracchānā viya kolarukkhe vasiṃsu,",
  "atk-s0502a0:3000_6": "etesaṃ hatthino ca assā ca phalakāvudhāni ca amhākaṃ kiṃ karissantī”ti.",
  "atk-s0502a0:3000_7": "Te gantvā tasmiṃ kamme niyuttānaṃ amaccānaṃ kathayiṃsu,",
  "atk-s0502a0:3000_8": "amaccā rājakulānaṃ kathesuṃ.",
  "atk-s0502a0:3000_9": "Tato sākiyā “bhaginīhi saddhiṃ saṃvasitakānaṃ thāmañca balañca dassessāmā”ti yuddhasajjā nikkhamiṃsu.",
  "atk-s0502a0:3000_10": "Koliyāpi “kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0502a0:3001_0": "Satthāpi paccūsasamaye lokaṃ volokento ñātake disvā “mayi agacchante ime nassissanti,",
  "atk-s0502a0:3001_1": "mayā gantuṃ vaṭṭatī”ti cintetvā ekakova ākāsena gantvā rohiṇinadiyā majjhe ākāse pallaṅkena nisīdi.",
  "atk-s0502a0:3001_2": "Ñātakā satthāraṃ disvā āvudhāni chaḍḍetvā vandiṃsu.",
  "atk-s0502a0:3001_3": "Atha ne satthā āha –",
  "atk-s0502a0:3001_4": "“kiṃ kalaho nāmesa,",
  "atk-s0502a0:3001_5": "mahārājā”ti?",
  "atk-s0502a0:3001_6": "“Na jānāma,",
  "atk-s0502a0:3001_7": "bhante”ti.",
  "atk-s0502a0:3001_8": "“Ko dāni jānissatī”ti?",
  "atk-s0502a0:3001_9": "Te “uparājā jānissati,",
  "atk-s0502a0:3001_10": "senāpati jānissatī”ti iminā upāyena yāva dāsakammakare pucchitvā, “bhante,",
  "atk-s0502a0:3001_11": "udakakalaho”ti āhaṃsu.",
  "atk-s0502a0:3001_12": "“Udakaṃ kiṃ agghati,",
  "atk-s0502a0:3001_13": "mahārājā”ti?",
  "atk-s0502a0:3001_14": "“Appagghaṃ,",
  "atk-s0502a0:3001_15": "bhante”ti.",
  "atk-s0502a0:3001_16": "“Khattiyā kiṃ agghanti mahārājā”ti?",
  "atk-s0502a0:3001_17": "“Khattiyā nāma anagghā,",
  "atk-s0502a0:3001_18": "bhante”ti.",
  "atk-s0502a0:3001_19": "“Ayuttaṃ tumhākaṃ appamattataṃ udakaṃ nissāya anagghe khattiye nāsetu”nti.",
  "atk-s0502a0:3001_20": "Te tuṇhī ahesuṃ.",
  "atk-s0502a0:3001_21": "Atha te satthā āmantetvā “kasmā mahārājā evarūpaṃ karotha,",
  "atk-s0502a0:3001_22": "mayi asante ajja lohitanadī pavattissati,",
  "atk-s0502a0:3001_23": "ayuttaṃ vo kataṃ,",
  "atk-s0502a0:3001_24": "tumhe pañcahi verehi saverā viharatha,",
  "atk-s0502a0:3001_25": "ahaṃ avero viharāmi.",
  "atk-s0502a0:3001_26": "Tumhe kilesāturā hutvā viharatha,",
  "atk-s0502a0:3001_27": "ahaṃ anāturo.",
  "atk-s0502a0:3001_28": "Tumhe kāmaguṇapariyesanussukkā hutvā viharatha,",
  "atk-s0502a0:3001_29": "ahaṃ anussukko viharāmī”ti vatvā imā gāthā abhāsi –",
  "atk-s0502a0:3002_0": "197.",
  "atk-s0502a0:3003_0": "“Susukhaṃ vata jīvāma, verinesu averino,",
  "atk-s0502a0:3004_0": "Verinesu manussesu, viharāma averino.",
  "atk-s0502a0:3005_0": "198.",
  "atk-s0502a0:3006_0": "“Susukhaṃ vata jīvāma, āturesu anāturā;",
  "atk-s0502a0:3007_0": "Āturesu manussesu, viharāma anāturā.",
  "atk-s0502a0:3008_0": "199.",
  "atk-s0502a0:3009_0": "“Susukhaṃ vata jīvāma, ussukesu anussukā;",
  "atk-s0502a0:3010_0": "Ussukesu manussesu, viharāma anussukā”ti.",
  "atk-s0502a0:3011_0": "Tattha susukhanti suṭṭhu sukhaṃ.",
  "atk-s0502a0:3011_1": "Idaṃ vuttaṃ hoti –",
  "atk-s0502a0:3011_2": "ye gihino sandhicchedādivasena,",
  "atk-s0502a0:3011_3": "pabbajitā vā pana vejjakammādivasena jīvitavuttiṃ uppādetvā “sukhena jīvāmā”ti vadanti,",
  "atk-s0502a0:3011_4": "tehi mayameva susukhaṃ vata jīvāma,",
  "atk-s0502a0:3011_5": "ye mayaṃ pañcahi verīhi verinesu manussesu averino,",
  "atk-s0502a0:3011_6": "kilesāturesu manussesu nikkilesatāya anāturā,",
  "atk-s0502a0:3011_7": "pañcakāmaguṇapariyesane ussukesu tāya pariyesanāya abhāvena anussukāti.",
  "atk-s0502a0:3011_8": "Sesaṃ uttānatthameva.",
  "atk-s0502a0:3012_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3013_0": "Ñātikalahavūpasamanavatthu paṭhamaṃ.",
  "atk-s0502a0:3014_0": "2. Māravatthu",
  "atk-s0502a0:3015_0": "Susukhaṃ vata jīvāmāti imaṃ dhammadesanaṃ satthā pañcasālāya brāhmaṇagāme viharanto māraṃ ārabbha kathesi.",
  "atk-s0502a0:3016_0": "Ekadivasañhi satthā pañcasatānaṃ kumārikānaṃ sotāpattimaggassūpanissayaṃ disvā taṃ gāmaṃ upanissāya vihāsi.",
  "atk-s0502a0:3016_1": "Tāpi kumārikāyo ekasmiṃ nakkhattadivase nadiṃ gantvā nhatvā alaṅkatapaṭiyattā gāmābhimukhiyo pāyiṃsu.",
  "atk-s0502a0:3016_2": "Satthāpi taṃ gāmaṃ pavisitvā piṇḍāya carati.",
  "atk-s0502a0:3016_3": "Atha māro sakalagāmavāsīnaṃ sarīre adhimuccitvā yathā satthā kaṭacchubhattamattampi na labhati,",
  "atk-s0502a0:3016_4": "evaṃ katvā yathādhotena pattena nikkhamantaṃ satthāraṃ gāmadvāre ṭhatvā āha – “api, samaṇa,",
  "atk-s0502a0:3016_5": "piṇḍapātaṃ labhitthā”ti.",
  "atk-s0502a0:3016_6": "“Kiṃ pana tvaṃ, pāpima,",
  "atk-s0502a0:3016_7": "tathā akāsi,",
  "atk-s0502a0:3016_8": "yathāhaṃ piṇḍaṃ na labheyya”nti? “Tena hi, bhante,",
  "atk-s0502a0:3016_9": "puna pavisathā”ti.",
  "atk-s0502a0:3016_10": "Evaṃ kirassa ahosi –",
  "atk-s0502a0:3016_11": "“sace puna pavisati,",
  "atk-s0502a0:3016_12": "sabbesaṃ sarīre adhimuccitvā imassa purato pāṇiṃ paharitvā hassakeḷiṃ karissāmī”ti.",
  "atk-s0502a0:3016_13": "Tasmiṃ khaṇe tā kumārikāyo gāmadvāraṃ patvā satthāraṃ disvā vanditvā ekamantaṃ aṭṭhaṃsu.",
  "atk-s0502a0:3016_14": "Māropi satthāraṃ āha – “api, bhante,",
  "atk-s0502a0:3016_15": "piṇḍaṃ alabhamānā jighacchādukkhena pīḷitatthā”ti.",
  "atk-s0502a0:3016_16": "Satthā “ajja mayaṃ, pāpima,",
  "atk-s0502a0:3016_17": "kiñci alabhitvāpi ābhassaraloke mahābrahmāno viya pītisukheneva vītināmessāmā”ti vatvā imaṃ gāthamāha –",
  "atk-s0502a0:3017_0": "200.",
  "atk-s0502a0:3018_0": "“Susukhaṃ vata jīvāma, yesaṃ no natthi kiñcanaṃ;",
  "atk-s0502a0:3019_0": "Pītibhakkhā bhavissāma, devā ābhassarā yathā”ti.",
  "atk-s0502a0:3020_0": "Tattha yesaṃ noti yesaṃ amhākaṃ palibujjhanatthena rāgādīsu kiñcanesu ekampi kiñcanaṃ natthi.",
  "atk-s0502a0:3020_1": "Pītibhakkhāti yathā ābhassarā devā pītibhakkhā hutvā pītisukheneva vītināmenti,",
  "atk-s0502a0:3020_2": "evaṃ mayampi, pāpima,",
  "atk-s0502a0:3020_3": "kiñci alabhitvā pītibhakkhā bhavissāmāti attho.",
  "atk-s0502a0:3021_0": "Desanāvasāne pañcasatāpi kumārikāyo sotāpattiphale patiṭṭhahiṃsūti.",
  "atk-s0502a0:3022_0": "Māravatthu dutiyaṃ.",
  "atk-s0502a0:3023_0": "3. Kosalarañño parājayavatthu",
  "atk-s0502a0:3024_0": "Jayaṃ veranti imaṃ dhammadesanaṃ satthā jetavane viharanto kosalarañño parājayaṃ ārabbha kathesi.",
  "atk-s0502a0:3025_0": "So kira kāsikagāmaṃ nissāya bhāgineyyena ajātasattunā saddhiṃ yujjhanto tena tayo vāre parājito tatiyavāre cintesi –",
  "atk-s0502a0:3025_1": "“ahaṃ khīramukhampi dārakaṃ parājetuṃ nāsakkhiṃ,",
  "atk-s0502a0:3025_2": "kiṃ me jīvitenā”ti.",
  "atk-s0502a0:3025_3": "So āhārūpacchedaṃ katvā mañcake nipajji.",
  "atk-s0502a0:3025_4": "Athassa sā pavatti sakalanagaraṃ patthari.",
  "atk-s0502a0:3025_5": "Bhikkhū tathāgatassa ārocesuṃ – “bhante,",
  "atk-s0502a0:3025_6": "rājā kira kāsikagāmakaṃ nissāya tayo vāre parājito,",
  "atk-s0502a0:3025_7": "so idāni parājitvā āgato ‘khīramukhampi dārakaṃ parājetuṃ nāsakkhiṃ,",
  "atk-s0502a0:3025_8": "kiṃ me jīvitenā’ti āhārūpacchedaṃ katvā mañcake nipanno”ti.",
  "atk-s0502a0:3025_9": "Satthā tesaṃ kathaṃ sutvā,",
  "atk-s0502a0:3025_10": "“bhikkhave,",
  "atk-s0502a0:3025_11": "jinantopi veraṃ pasavati,",
  "atk-s0502a0:3025_12": "parājito pana dukkhaṃ setiyevā”ti vatvā imaṃ gāthamāha –",
  "atk-s0502a0:3026_0": "201.",
  "atk-s0502a0:3027_0": "“Jayaṃ veraṃ pasavati, dukkhaṃ seti parājito;",
  "atk-s0502a0:3028_0": "Upasanto sukhaṃ seti, hitvā jayaparājaya”nti.",
  "atk-s0502a0:3029_0": "Tattha jayanti paraṃ jinanto veraṃ paṭilabhati.",
  "atk-s0502a0:3029_1": "Parājitoti parena parājito “kadā nu kho paccāmittassa piṭṭhiṃ daṭṭhuṃ sakkhissāmī”ti dukkhaṃ seti sabbiriyāpathesu dukkhameva viharatīti attho.",
  "atk-s0502a0:3029_2": "Upasantoti abbhantare upasantarāgādikileso khīṇāsavo jayañca parājayañca hitvā sukhaṃ seti,",
  "atk-s0502a0:3029_3": "sabbiriyāpathesu sukhameva viharatīti attho.",
  "atk-s0502a0:3030_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3031_0": "Kosalarañño parājayavatthu tatiyaṃ.",
  "atk-s0502a0:3032_0": "4. Aññatarakuladārikāvatthu",
  "atk-s0502a0:3033_0": "Natthi rāgasamoti imaṃ dhammadesanaṃ satthā jetavane viharanto aññataraṃ kuladārikaṃ ārabbha kathesi.",
  "atk-s0502a0:3034_0": "Tassā kira mātāpitaro āvāhaṃ katvā maṅgaladivase satthāraṃ nimantayiṃsu.",
  "atk-s0502a0:3034_1": "Satthā bhikkhusaṅghaparivuto tattha gantvā nisīdi.",
  "atk-s0502a0:3034_2": "Sāpi kho vadhukā bhikkhusaṅghassa udakaparissāvanādīni karontī aparāparaṃ sañcarati.",
  "atk-s0502a0:3034_3": "Sāmikopissā taṃ olokento aṭṭhāsi.",
  "atk-s0502a0:3034_4": "Tassa rāgavasena olokentassa anto kileso samudācari.",
  "atk-s0502a0:3034_5": "So aññāṇābhibhūto neva buddhaṃ upaṭṭhahi,",
  "atk-s0502a0:3034_6": "na asīti mahāthere.",
  "atk-s0502a0:3034_7": "Hatthaṃ pasāretvā “taṃ vadhukaṃ gaṇhissāmī”ti pana cittaṃ akāsi.",
  "atk-s0502a0:3034_8": "Satthā tassajjhāsayaṃ oloketvā yathā taṃ itthiṃ na passati,",
  "atk-s0502a0:3034_9": "evamakāsi.",
  "atk-s0502a0:3034_10": "So adisvā satthāraṃ olokento aṭṭhāsi.",
  "atk-s0502a0:3034_11": "Satthā tassa oloketvā ṭhitakāle “kumāraka,",
  "atk-s0502a0:3034_12": "na hi rāgagginā sadiso aggi nāma,",
  "atk-s0502a0:3034_13": "dosakalinā sadiso kali nāma,",
  "atk-s0502a0:3034_14": "khandhapariharaṇadukkhena sadisaṃ dukkhaṃ nāma atthi,",
  "atk-s0502a0:3034_15": "nibbānasukhasadisaṃ sukhampi natthiyevā”ti vatvā imaṃ gāthamāha –",
  "atk-s0502a0:3035_0": "202.",
  "atk-s0502a0:3036_0": "“Natthi rāgasamo aggi, natthi dosasamo kali;",
  "atk-s0502a0:3037_0": "Natthi khandhasamā dukkhā, natthi santiparaṃ sukha”nti.",
  "atk-s0502a0:3038_0": "Tattha natthi rāgasamoti dhūmaṃ vā jālaṃ vā aṅgāraṃ vā adassetvā antoyeva jhāpetvā bhasmamuṭṭhiṃ kātuṃ samattho rāgena samo añño aggi nāma natthi.",
  "atk-s0502a0:3038_1": "Kalīti dosena samo aparādhopi natthi.",
  "atk-s0502a0:3038_2": "Khandhasamāti khandhehi samā.",
  "atk-s0502a0:3038_3": "Yathā parihariyamānā khandhā dukkhā,",
  "atk-s0502a0:3038_4": "evaṃ aññaṃ dukkhaṃ nāma natthi.",
  "atk-s0502a0:3038_5": "Santiparanti nibbānato uttariṃ aññaṃ sukhampi natthi.",
  "atk-s0502a0:3038_6": "Aññañhi sukhaṃ sukhameva,",
  "atk-s0502a0:3038_7": "nibbānaṃ paramasukhanti attho.",
  "atk-s0502a0:3039_0": "Desanāvasāne kumārikā ca kumārako ca sotāpattiphale patiṭṭhahiṃsu.",
  "atk-s0502a0:3039_1": "Tasmiṃ samaye bhagavā tesaṃ aññamaññaṃ dassanākāraṃ akāsīti.",
  "atk-s0502a0:3040_0": "Aññatarakuladārikāvatthu catutthaṃ.",
  "atk-s0502a0:3041_0": "5. Ekaupāsakavatthu",
  "atk-s0502a0:3042_0": "Jighacchāti imaṃ dhammadesanaṃ satthā āḷaviyaṃ viharanto ekaṃ upāsakaṃ ārabbha kathesi.",
  "atk-s0502a0:3043_0": "Ekasmiñhi divase satthā jetavane gandhakuṭiyaṃ nisinnova paccūsakāle lokaṃ volokento āḷaviyaṃ ekaṃ duggatamanussaṃ",
  "atk-s0502a0:3043_1": "disvā tassūpanissayasampattiṃ ñatvā pañcasatabhikkhuparivāro āḷaviṃ agamāsi.",
  "atk-s0502a0:3043_2": "Āḷavivāsino satthāraṃ nimantayiṃsu.",
  "atk-s0502a0:3043_3": "Sopi duggatamanusso “satthā kira āgato”ti sutvā “satthu santike dhammaṃ sossāmī”ti manaṃ akāsi.",
  "atk-s0502a0:3043_4": "Taṃdivasameva cassa eko goṇo palāyi.",
  "atk-s0502a0:3043_5": "So “kiṃ nu kho goṇaṃ pariyesissāmi,",
  "atk-s0502a0:3043_6": "udāhu dhammaṃ suṇāmī”ti cintetvā “goṇaṃ pariyesitvā pacchā dhammaṃ sossāmī”ti pātova gehā nikkhami.",
  "atk-s0502a0:3043_7": "Āḷavivāsinopi buddhappamukhaṃ bhikkhusaṅghaṃ nisīdāpetvā parivisitvā anumodanatthāya pattaṃ gaṇhiṃsu.",
  "atk-s0502a0:3043_8": "Satthā “yaṃ nissāya ahaṃ tiṃsayojanamaggaṃ āgato,",
  "atk-s0502a0:3043_9": "so goṇaṃ pariyesituṃ araññaṃ paviṭṭho,",
  "atk-s0502a0:3043_10": "tasmiṃ āgateyeva dhammaṃ desessāmī”ti tuṇhī ahosi.",
  "atk-s0502a0:3044_0": "Sopi manusso divā goṇaṃ disvā gogaṇe pakkhipitvā “sacepi aññaṃ natthi,",
  "atk-s0502a0:3044_1": "satthu vandanamattampi karissāmī”ti jighacchāpīḷitopi gehaṃ gamanāya manaṃ akatvā vegena satthu santikaṃ āgantvā satthāraṃ vanditvā ekamantaṃ aṭṭhāsi.",
  "atk-s0502a0:3044_2": "Satthā tassa ṭhitakāle dānaveyyāvaṭikaṃ āha –",
  "atk-s0502a0:3044_3": "“atthi kiñci bhikkhusaṅghassa atirittabhatta”nti? “Bhante,",
  "atk-s0502a0:3044_4": "sabbaṃ atthī”ti.",
  "atk-s0502a0:3044_5": "Tena hi “imaṃ parivisāhī”ti.",
  "atk-s0502a0:3044_6": "So satthārā vuttaṭṭhāneyeva taṃ nisīdāpetvā yāgukhādanīyabhojanīyehi sakkaccaṃ parivisi.",
  "atk-s0502a0:3044_7": "So bhuttabhatto mukhaṃ vikkhālesi.",
  "atk-s0502a0:3044_8": "Ṭhapetvā kira imaṃ ṭhānaṃ tīsu piṭakesu aññattha gatāgatassa bhattavicāraṇaṃ nāma natthi.",
  "atk-s0502a0:3044_9": "Tassa passaddhadarathassa cittaṃ ekaggaṃ ahosi.",
  "atk-s0502a0:3044_10": "Athassa satthā anupubbiṃ kathaṃ kathetvā saccāni pakāsesi.",
  "atk-s0502a0:3044_11": "So desanāvasāne sotāpattiphale patiṭṭhahi.",
  "atk-s0502a0:3044_12": "Satthāpi anumodanaṃ katvā uṭṭhāyāsanā pakkāmi.",
  "atk-s0502a0:3044_13": "Mahājano satthāraṃ anugantvā nivatti.",
  "atk-s0502a0:3045_0": "Bhikkhū satthārā saddhiṃ gacchantāyeva ujjhāyiṃsu –",
  "atk-s0502a0:3045_1": "“passathāvuso,",
  "atk-s0502a0:3045_2": "satthu kammaṃ,",
  "atk-s0502a0:3045_3": "aññesu divasesu evarūpaṃ natthi,",
  "atk-s0502a0:3045_4": "ajja panekaṃ manussaṃ disvāva yāguādīni vicāretvā dāpesī”ti.",
  "atk-s0502a0:3045_5": "Satthā nivattitvā ṭhitakova “kiṃ kathetha,",
  "atk-s0502a0:3045_6": "bhikkhave”ti pucchitvā tamatthaṃ sutvā “āma,",
  "atk-s0502a0:3045_7": "bhikkhave,",
  "atk-s0502a0:3045_8": "ahaṃ tiṃsayojanaṃ kantāraṃ āgacchanto tassa upāsakassūpanissayaṃ disvā āgato,",
  "atk-s0502a0:3045_9": "so ativiya jighacchito,",
  "atk-s0502a0:3045_10": "pātova paṭṭhāya goṇaṃ pariyesanto araññe vicari.",
  "atk-s0502a0:3045_11": "‘Jighacchadukkhena dhamme desiyamānepi paṭivijjhituṃ na sakkhissatī’ti cintetvā evaṃ akāsiṃ,",
  "atk-s0502a0:3045_12": "jighacchārogasadiso rogo nāma natthī”ti vatvā imaṃ gāthamāha –",
  "atk-s0502a0:3046_0": "203.",
  "atk-s0502a0:3047_0": "“Jighacchāparamā rogā, saṅkhāraparamā dukhā;",
  "atk-s0502a0:3048_0": "Etaṃ ñatvā yathābhūtaṃ, nibbānaṃ paramaṃ sukha”nti.",
  "atk-s0502a0:3049_0": "Tattha jighacchāparamā rogāti yasmā añño rogo sakiṃ tikicchito vinassati vā tadaṅgavasena vā pahīyati,",
  "atk-s0502a0:3049_1": "jighacchā pana niccakālaṃ tikicchitabbāyevāti sesarogānaṃ ayaṃ paramā nāma.",
  "atk-s0502a0:3049_2": "Saṅkhārāti pañca khandhā.",
  "atk-s0502a0:3049_3": "Etaṃ ñatvāti jighacchāsamo rogo natthi,",
  "atk-s0502a0:3049_4": "khandhapariharaṇasamaṃ dukkhaṃ nāma natthīti etamatthaṃ yathābhūtaṃ ñatvā paṇḍito nibbānaṃ sacchi karoti.",
  "atk-s0502a0:3049_5": "Nibbānaṃ paramaṃ sukhanti tañhi sabbasukhānaṃ paramaṃ uttamaṃ sukhanti attho.",
  "atk-s0502a0:3050_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3051_0": "Ekaupāsakavatthu pañcamaṃ.",
  "atk-s0502a0:3052_0": "6. Pasenadikosalavatthu",
  "atk-s0502a0:3053_0": "Ārogyaparamā lābhāti imaṃ dhammadesanaṃ satthā jetavane viharanto rājānaṃ pasenadikosalaṃ ārabbha kathesi.",
  "atk-s0502a0:3054_0": "Ekasmiñhi samaye rājā taṇḍuladoṇassa odanaṃ tadupiyena sūpabyañjanena bhuñjati.",
  "atk-s0502a0:3054_1": "Ekadivasaṃ bhuttapātarāso bhattasammadaṃ avinodetvā satthu santikaṃ gantvā kilantarūpo ito cito ca samparivattati,",
  "atk-s0502a0:3054_2": "niddāya abhibhūyamānopi ujukaṃ nipajjituṃ asakkonto ekamantaṃ nisīdi.",
  "atk-s0502a0:3054_3": "Atha naṃ satthā āha – “kiṃ, mahārāja,",
  "atk-s0502a0:3054_4": "avissamitvāva āgatosī”ti? “Āma, bhante,",
  "atk-s0502a0:3054_5": "bhuttakālato paṭṭhāya me mahādukkhaṃ hotī”ti.",
  "atk-s0502a0:3054_6": "Atha naṃ satthā,",
  "atk-s0502a0:3054_7": "“mahārāja,",
  "atk-s0502a0:3054_8": "atibahubhojanaṃ evaṃ dukkhaṃ hotī”ti vatvā imaṃ gāthamāha –",
  "atk-s0502a0:3055_0": "“Middhī yadā hoti mahagghaso ca,",
  "atk-s0502a0:3056_0": "Niddāyitā samparivattasāyī;",
  "atk-s0502a0:3057_0": "Mahāvarāhova nivāpapuṭṭho,",
  "atk-s0502a0:3058_0": "Punappunaṃ gabbhamupeti mando”ti. ; –",
  "atk-s0502a0:3059_0": "Imāya gāthāya ovaditvā,",
  "atk-s0502a0:3059_1": "“mahārāja,",
  "atk-s0502a0:3059_2": "bhojanaṃ nāma mattāya bhuñjituṃ vaṭṭati.",
  "atk-s0502a0:3059_3": "Mattabhojino hi sukhaṃ hotī”ti uttari ovadanto imaṃ gāthamāha –",
  "atk-s0502a0:3060_0": "“Manujassa sadā satīmato,",
  "atk-s0502a0:3061_0": "Mattaṃ jānato laddhabhojane;",
  "atk-s0502a0:3062_0": "Tanukassa bhavanti vedanā,",
  "atk-s0502a0:3063_0": "Saṇikaṃ jīrati āyupālaya”nti. ;",
  "atk-s0502a0:3064_0": "Rājā gāthaṃ uggaṇhituṃ nāsakkhi,",
  "atk-s0502a0:3064_1": "samīpe ṭhitaṃ pana bhāgineyyaṃ,",
  "atk-s0502a0:3064_2": "sudassanaṃ nāma māṇavaṃ “imaṃ gāthaṃ uggaṇha,",
  "atk-s0502a0:3064_3": "tātā”ti āha.",
  "atk-s0502a0:3064_4": "So taṃ gāthaṃ uggaṇhitvā “kiṃ karomi,",
  "atk-s0502a0:3064_5": "bhante”ti satthāraṃ pucchi.",
  "atk-s0502a0:3064_6": "Atha naṃ satthā āha –",
  "atk-s0502a0:3064_7": "“rañño bhuñjantassa osānapiṇḍakāle imaṃ gāthaṃ vadeyyāsi,",
  "atk-s0502a0:3064_8": "rājā atthaṃ sallakkhetvā yaṃ piṇḍaṃ chaḍḍessati,",
  "atk-s0502a0:3064_9": "tasmiṃ piṇḍe sitthagaṇanāya rañño bhattapacanakāle tattake taṇḍule hareyyāsī”ti.",
  "atk-s0502a0:3064_10": "So “sādhu,",
  "atk-s0502a0:3064_11": "bhante”ti sāyampi pātopi rañño bhuñjantassa osānapiṇḍakāle taṃ gāthaṃ udāharitvā tena chaḍḍitapiṇḍe sitthagaṇanāya taṇḍule hāpesi.",
  "atk-s0502a0:3064_12": "Rājāpi tassa gāthaṃ sutvā sahassaṃ sahassaṃ dāpesi.",
  "atk-s0502a0:3064_13": "So aparena samayena nāḷikodanaparamatāya saṇṭhahitvā sukhappatto tanusarīro ahosi.",
  "atk-s0502a0:3065_0": "Athekadivasaṃ satthu santikaṃ gantvā satthāraṃ vanditvā āha – “bhante,",
  "atk-s0502a0:3065_1": "idāni me sukhaṃ jātaṃ,",
  "atk-s0502a0:3065_2": "migampi assampi anubandhitvā gaṇhanasamattho jātomhi.",
  "atk-s0502a0:3065_3": "Pubbe me bhāgineyyena saddhiṃ yuddhameva hoti,",
  "atk-s0502a0:3065_4": "idāni vajīrakumāriṃ nāma dhītaraṃ bhāgineyyassa datvā so gāmo tassāyeva nhānacuṇṇamūlaṃ katvā dinno,",
  "atk-s0502a0:3065_5": "tena saddhiṃ viggaho vūpasanto,",
  "atk-s0502a0:3065_6": "imināpi me kāraṇena sukhameva jātaṃ.",
  "atk-s0502a0:3065_7": "Kulasantakaṃ rājamaṇiratanaṃ no gehe purimadivase naṭṭhaṃ,",
  "atk-s0502a0:3065_8": "tampi idāni hatthapattaṃ āgataṃ,",
  "atk-s0502a0:3065_9": "imināpi me kāraṇena sukhameva jātaṃ.",
  "atk-s0502a0:3065_10": "Tumhākaṃ sāvakehi saddhiṃ vissāsaṃ icchantena ñātidhītāpi no gehe katā,",
  "atk-s0502a0:3065_11": "imināpi me kāraṇena sukhameva jāta”nti.",
  "atk-s0502a0:3065_12": "Satthā “ārogyaṃ nāma, mahārāja,",
  "atk-s0502a0:3065_13": "paramo lābho,",
  "atk-s0502a0:3065_14": "yathāladdhena santuṭṭhabhāvasadisampi dhanaṃ,",
  "atk-s0502a0:3065_15": "vissāsasadiso ca paramā ñāti,",
  "atk-s0502a0:3065_16": "nibbānasadisañca sukhaṃ nāma natthī”ti vatvā imaṃ gāthamāha –",
  "atk-s0502a0:3066_0": "204.",
  "atk-s0502a0:3067_0": "“Ārogyaparamā lābhā, santuṭṭhiparamaṃ dhanaṃ;",
  "atk-s0502a0:3068_0": "Vissāsaparamā ñāti, nibbānaparamaṃ sukha”nti.",
  "atk-s0502a0:3069_0": "Tattha ārogyaparamā lābhāti arogabhāvaparamā lābhā.",
  "atk-s0502a0:3069_1": "Rogino hi vijjamānāpi lābhā alābhāyeva,",
  "atk-s0502a0:3069_2": "tasmā arogassa sabbalābhā āgatāva honti.",
  "atk-s0502a0:3069_3": "Tenetaṃ vuttaṃ –",
  "atk-s0502a0:3069_4": "“ārogyaparamā lābhā”ti.",
  "atk-s0502a0:3069_5": "Santuṭṭhiparamaṃ dhananti gihino vā pabbajitassa vā yaṃ attanā laddhaṃ attano santakaṃ,",
  "atk-s0502a0:3069_6": "teneva tussanabhāvo santuṭṭhī nāma sesadhanehi paramaṃ dhanaṃ.",
  "atk-s0502a0:3069_7": "Vissāsaparamā ñātīti mātā vā hotu pitā vā,",
  "atk-s0502a0:3069_8": "yena saddhiṃ vissāso natthi,",
  "atk-s0502a0:3069_9": "so aññātakova.",
  "atk-s0502a0:3069_10": "Yena aññātakena pana saddhiṃ vissāso atthi,",
  "atk-s0502a0:3069_11": "so asambandhopi paramo uttamo ñāti.",
  "atk-s0502a0:3069_12": "Tena vuttaṃ –",
  "atk-s0502a0:3069_13": "“vissāsaparamā ñātī”ti.",
  "atk-s0502a0:3069_14": "Nibbānasadisaṃ pana sukhaṃ nāma natthi,",
  "atk-s0502a0:3069_15": "tenevāha –",
  "atk-s0502a0:3069_16": "nibbānaparamaṃ sukhanti.",
  "atk-s0502a0:3070_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3071_0": "Pasenadikosalavatthu chaṭṭhaṃ.",
  "atk-s0502a0:3072_0": "7. Tissattheravatthu",
  "atk-s0502a0:3073_0": "Pavivekarasanti imaṃ dhammadesanaṃ satthā vesāliyaṃ viharanto aññataraṃ bhikkhuṃ ārabbha kathesi.",
  "atk-s0502a0:3074_0": "Satthārā hi,",
  "atk-s0502a0:3074_1": "“bhikkhave,",
  "atk-s0502a0:3074_2": "ahaṃ ito catūhi māsehi parinibbāyissāmī”ti vutte satthu santike satta bhikkhusatāni santāsaṃ āpajjiṃsu,",
  "atk-s0502a0:3074_3": "khīṇāsavānaṃ dhammasaṃvego uppajji,",
  "atk-s0502a0:3074_4": "puthujjanā assūni sandhāretuṃ nāsakkhiṃsu.",
  "atk-s0502a0:3074_5": "Bhikkhū vaggā vaggā hutvā “kiṃ nu kho karissāmā”ti mantentā vicaranti.",
  "atk-s0502a0:3074_6": "Atheko tissatthero nāma bhikkhū “satthā kira catumāsaccayena parinibbāyissati,",
  "atk-s0502a0:3074_7": "ahañcamhi avītarāgo,",
  "atk-s0502a0:3074_8": "satthari dharamāneyeva mayā arahattaṃ gaṇhituṃ vaṭṭatī”ti catūsu iriyāpathesu ekakova vihāsi.",
  "atk-s0502a0:3074_9": "Bhikkhūnaṃ santike gamanaṃ vā kenaci saddhiṃ kathāsallāpo vā natthi.",
  "atk-s0502a0:3074_10": "Atha naṃ bhikkhū āhaṃsu – “āvuso,",
  "atk-s0502a0:3074_11": "tissa tasmā evaṃ karosī”ti.",
  "atk-s0502a0:3074_12": "So tesaṃ kathaṃ na suṇāti.",
  "atk-s0502a0:3074_13": "Te tassa pavattiṃ satthu ārocetvā, “bhante,",
  "atk-s0502a0:3074_14": "tumhesu tissattherassa sineho natthī”ti āhaṃsu.",
  "atk-s0502a0:3074_15": "Satthā taṃ pakkosāpetvā “kasmā tissa evaṃ akāsī”ti pucchitvā tena attano adhippāye ārocite “sādhu,",
  "atk-s0502a0:3074_16": "tissā”ti sādhukāraṃ datvā,",
  "atk-s0502a0:3074_17": "“bhikkhave,",
  "atk-s0502a0:3074_18": "mayi sineho tissasadisova hotu.",
  "atk-s0502a0:3074_19": "Gandhamālādīhi pūjaṃ karontāpi neva maṃ pūjenti,",
  "atk-s0502a0:3074_20": "dhammānudhammaṃ paṭipajjamānāyeva pana maṃ pūjentī”ti vatvā imaṃ gāthamāha –",
  "atk-s0502a0:3075_0": "205.",
  "atk-s0502a0:3076_0": "“Pavivekarasaṃ pitvā, rasaṃ upasamassa ca;",
  "atk-s0502a0:3077_0": "Niddaro hoti nippāpo, dhammapītirasaṃ piva”nti.",
  "atk-s0502a0:3078_0": "Tattha pavivekarasanti pavivekato uppannaṃ rasaṃ,",
  "atk-s0502a0:3078_1": "ekībhāvasukhanti attho.",
  "atk-s0502a0:3078_2": "Pitvāti dukkhapariññādīni karonto ārammaṇato sacchikiriyāvasena pivitvā.",
  "atk-s0502a0:3078_3": "Upasamassa cāti kilesūpasamanibbānassa ca rasaṃ pitvā.",
  "atk-s0502a0:3078_4": "Niddaro hotīti tena ubhayarasapānena khīṇāsavo bhikkhu abbhantare rāgadarathādīnaṃ abhāvena niddaro ceva nippāpo ca hoti.",
  "atk-s0502a0:3078_5": "Rasaṃ pivanti navavidhalokuttaradhammavasena uppannaṃ pītirasaṃ pivantopi niddaro nippāpo ca hoti.",
  "atk-s0502a0:3079_0": "Desanāvasāne tissatthero arahattaṃ pāpuṇi, mahājanassāpi sātthikā dhammadesanā ahosīti.",
  "atk-s0502a0:3080_0": "Tissattheravatthu sattamaṃ.",
  "atk-s0502a0:3081_0": "8. Sakkavatthu",
  "atk-s0502a0:3082_0": "Sāhu dassananti imaṃ dhammadesanaṃ satthā veḷuvagāmake viharanto sakkaṃ ārabbha kathesi.",
  "atk-s0502a0:3083_0": "Tathāgatassa hi āyusaṅkhāre vissaṭṭhe lohitapakkhandikābādhassa uppannabhāvaṃ ñatvā sakko devarājā “mayā",
  "atk-s0502a0:3083_1": "satthu santikaṃ gantvā gilānupaṭṭhānaṃ kātuṃ vaṭṭatī”ti cintetvā tigāvutappamāṇaṃ attabhāvaṃ vijahitvā",
  "atk-s0502a0:3083_2": "satthāraṃ upasaṅkamitvā hatthehi pāde parimajji.",
  "atk-s0502a0:3083_3": "Atha naṃ satthā āha “ko eso”ti? “Ahaṃ, bhante, sakko”ti.",
  "atk-s0502a0:3083_4": "“Kasmā āgatosī”ti?",
  "atk-s0502a0:3083_5": "“Tumhe gilāne upaṭṭhahituṃ,",
  "atk-s0502a0:3083_6": "bhante”ti. “Sakka,",
  "atk-s0502a0:3083_7": "devānaṃ manussagandho yojanasatato paṭṭhāya gale baddhakuṇapaṃ viya hoti,",
  "atk-s0502a0:3083_8": "gaccha tvaṃ,",
  "atk-s0502a0:3083_9": "atthi me gilānupaṭṭhakā bhikkhū”ti. “Bhante,",
  "atk-s0502a0:3083_10": "caturāsītiyojanasahassamatthake ṭhito tumhākaṃ sīlagandhaṃ ghāyitvā āgato,",
  "atk-s0502a0:3083_11": "ahameva upaṭṭhahissāmī”ti so satthu sarīravaḷañjanabhājanaṃ aññassa hatthenāpi phusituṃ adatvā sīseyeva",
  "atk-s0502a0:3083_12": "ṭhapetvā nīharanto mukhasaṅkocanamattampi na akāsi,",
  "atk-s0502a0:3083_13": "gandhabhājanaṃ pariharanto viya ahosi.",
  "atk-s0502a0:3083_14": "Evaṃ satthāraṃ paṭijaggitvā satthu phāsukakāleyeva agamāsi.",
  "atk-s0502a0:3084_0": "Bhikkhū kathaṃ samuṭṭhāpesuṃ “aho satthari sakkassa sineho,",
  "atk-s0502a0:3084_1": "evarūpaṃ nāma dibbasampattiṃ pahāya mukhasaṅkocanamattampi akatvā gandhabhājanaṃ nīharanto viya satthu",
  "atk-s0502a0:3084_2": "sarīravaḷañjanabhājanaṃ sīsena nīharanto upaṭṭhānamakāsī”ti.",
  "atk-s0502a0:3084_3": "Satthā tesaṃ kathaṃ sutvā kiṃ vadetha,",
  "atk-s0502a0:3084_4": "bhikkhave,",
  "atk-s0502a0:3084_5": "anacchariyaṃ etaṃ,",
  "atk-s0502a0:3084_6": "yaṃ sakko devarājā mayi sinehaṃ karoti.",
  "atk-s0502a0:3084_7": "Ayaṃ sakko hi devarājā maṃ nissāya jarasakkabhāvaṃ vijahitvā sotāpanno hutvā taruṇasakkassa bhāvaṃ patto,",
  "atk-s0502a0:3084_8": "ahaṃ hissa maraṇabhayatajjitassa pañcasikhagandhabbadevaputtaṃ purato katvā āgatakāle indasālaguhāyaṃ devaparisāya majjhe nisinnassa –",
  "atk-s0502a0:3085_0": "“Puccha vāsava maṃ pañhaṃ, yaṃ kiñci manasicchasi;",
  "atk-s0502a0:3086_0": "Tassa tasseva pañhassa, ahaṃ antaṃ karomi te”ti. –",
  "atk-s0502a0:3087_0": "Vatvā tassa kaṅkhaṃ vinodento dhammaṃ desesiṃ.",
  "atk-s0502a0:3087_1": "Desanāvasāne cuddasannaṃ pāṇakoṭīnaṃ dhammābhisamayo ahosi,",
  "atk-s0502a0:3087_2": "sakkopi yathānisinnova sotāpattiphalaṃ patvā taruṇasakko jāto.",
  "atk-s0502a0:3087_3": "Evamassāhaṃ bahūpakāro.",
  "atk-s0502a0:3087_4": "Tassa mayi sineho nāma anacchariyo.",
  "atk-s0502a0:3087_5": "Bhikkhave,",
  "atk-s0502a0:3087_6": "ariyānañhi dassanampi sukhaṃ,",
  "atk-s0502a0:3087_7": "tehi saddhiṃ ekaṭṭhāne sannivāsopi sukho.",
  "atk-s0502a0:3087_8": "Bālehi saddhiṃ pana sabbametaṃ dukkhanti vatvā imā gāthā abhāsi –",
  "atk-s0502a0:3088_0": "206.",
  "atk-s0502a0:3089_0": "“Sāhu dassanamariyānaṃ, sannivāso sadā sukho;",
  "atk-s0502a0:3090_0": "Adassanena bālānaṃ, niccameva sukhī siyā.",
  "atk-s0502a0:3091_0": "207.",
  "atk-s0502a0:3092_0": "“Bālasaṅgatacārī hi, dīghamaddhāna socati;",
  "atk-s0502a0:3093_0": "Dukkho bālehi saṃvāso, amitteneva sabbadā;",
  "atk-s0502a0:3094_0": "Dhīro ca sukhasaṃvāso, ñātīnaṃva samāgamo”.",
  "atk-s0502a0:3095_0": "Tasmā hi –",
  "atk-s0502a0:3096_0": "208.",
  "atk-s0502a0:3097_0": "“Dhīrañca paññañca bahussutañca,dhorayhasīlaṃ vatavantamariyaṃ;",
  "atk-s0502a0:3098_0": "Taṃ tādisaṃ sappurisaṃ sumedhaṃ,bhajetha nakkhattapathaṃ va candimā”ti.",
  "atk-s0502a0:3099_0": "Tattha sāhūti sundaraṃ bhaddakaṃ.",
  "atk-s0502a0:3099_1": "Sannivāsoti na kevalañca tesaṃ dassanameva,",
  "atk-s0502a0:3099_2": "tehi saddhiṃ ekaṭṭhāne nisīdanādibhāvopi tesaṃ vattapaṭivattaṃ kātuṃ labhanabhāvopi sādhuyeva.",
  "atk-s0502a0:3099_3": "Bālasaṅgatacārī hīti yo bālena sahacārī.",
  "atk-s0502a0:3099_4": "Dīghamaddhānanti so bālasahāyena “ehi sandhicchedādīni karomā”ti vuccamāno tena saddhiṃ ekacchando hutvā",
  "atk-s0502a0:3099_5": "tāni karonto hatthacchedādīni patvā dīghamaddhānaṃ socati.",
  "atk-s0502a0:3099_6": "Sabbadāti yathā asihatthena vā amittena āsīvisādīhi vā saddhiṃ ekato vāso nāma niccaṃ dukkho,",
  "atk-s0502a0:3099_7": "tatheva bālehi saddhinti attho.",
  "atk-s0502a0:3099_8": "Dhīro ca sukhasaṃvāsoti ettha sukho saṃvāso etenāti sukhasaṃvāso,",
  "atk-s0502a0:3099_9": "paṇḍitena saddhiṃ ekaṭṭhāne saṃvāso sukhoti attho. Kathaṃ?",
  "atk-s0502a0:3099_10": "Ñātīnaṃva samāgamoti yathāpi ñātīnaṃ samāgamo sukho,",
  "atk-s0502a0:3099_11": "evaṃ sukho.",
  "atk-s0502a0:3100_0": "Tasmā hīti yasmā bālehi saddhiṃ saṃvāso dukkho,",
  "atk-s0502a0:3100_1": "paṇḍitena saddhiṃ sukho,",
  "atk-s0502a0:3100_2": "tasmā hi dhitisampannaṃ dhīrañca,",
  "atk-s0502a0:3100_3": "lokiyalokuttarapaññāsampannaṃ paññañca,",
  "atk-s0502a0:3100_4": "āgamādhigamasampannaṃ bahussutañca,",
  "atk-s0502a0:3100_5": "arahattapāpanakasaṅkhātāya dhuravahanasīlatāya dhorayhasīlaṃ,",
  "atk-s0502a0:3100_6": "sīlavatena ceva dhutaṅgavatena ca vatavantaṃ,",
  "atk-s0502a0:3100_7": "kilesehi ārakatāya ariyaṃ,",
  "atk-s0502a0:3100_8": "tathārūpaṃ sappurisaṃ sobhanapañhaṃ yathā nimmalaṃ nakkhattapathasaṅkhātaṃ ākāsaṃ candimā bhajati,",
  "atk-s0502a0:3100_9": "evaṃ bhajetha payirupāsethāti attho.",
  "atk-s0502a0:3101_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3102_0": "Sakkavatthu aṭṭhamaṃ.",
  "atk-s0502a0:3103_0": "Sukhavaggavaṇṇanā niṭṭhitā.",
  "atk-s0502a0:3104_0": "Pannarasamo vaggo.",
  "atk-s0502a0:3105_0": "16. Piyavaggo",
  "atk-s0502a0:3106_0": "1. Tayojanapabbajitavatthu",
  "atk-s0502a0:3107_0": "Ayogeti imaṃ dhammadesanaṃ satthā jetavane viharanto tayo pabbajite ārabbha kathesi.",
  "atk-s0502a0:3108_0": "Sāvatthiyaṃ kira ekasmiṃ kule mātāpitūnaṃ ekaputtako ahosi piyo manāpo.",
  "atk-s0502a0:3108_1": "So ekadivasaṃ gehe nimantitānaṃ bhikkhūnaṃ anumodanaṃ karontānaṃ dhammakathaṃ sutvā pabbajitukāmo hutvā mātāpitaro pabbajjaṃ yāci.",
  "atk-s0502a0:3108_2": "Te nānujāniṃsu.",
  "atk-s0502a0:3108_3": "Tassa etadahosi –",
  "atk-s0502a0:3108_4": "“ahaṃ mātāpitūnaṃ apassantānaṃyeva bahi gantvā pabbajissāmī”ti.",
  "atk-s0502a0:3108_5": "Athassa pitā bahi nikkhamanto “imaṃ rakkheyyāsī”ti mātaraṃ paṭicchāpesi,",
  "atk-s0502a0:3108_6": "mātā bahi nikkhamantī pitaraṃ paṭicchāpesi.",
  "atk-s0502a0:3108_7": "Athassa ekadivasaṃ pitari bahi gate mātā “puttaṃ rakkhissāmī”ti ekaṃ dvārabāhaṃ nissāya ekaṃ pādehi uppīḷetvā chamāya nisinnā suttaṃ kantati.",
  "atk-s0502a0:3108_8": "So “imaṃ vañcetvā gamissāmī”ti cintetvā, “amma,",
  "atk-s0502a0:3108_9": "thokaṃ tāva apehi,",
  "atk-s0502a0:3108_10": "sarīravalañjaṃ karissāmī”ti vatvā tāya pāde samiñjite nikkhamitvā vegena vihāraṃ gantvā bhikkhū upasaṅkamitvā “pabbājetha maṃ,",
  "atk-s0502a0:3108_11": "bhante”ti yācitvā tesaṃ santike pabbaji.",
  "atk-s0502a0:3109_0": "Athassa pitā āgantvā mātaraṃ pucchi –",
  "atk-s0502a0:3109_1": "“kahaṃ me putto”ti? “Sāmi,",
  "atk-s0502a0:3109_2": "imasmiṃ padese ahosī”ti.",
  "atk-s0502a0:3109_3": "So “kahaṃ nu kho me putto”ti olokento taṃ adisvā “vihāraṃ gato bhavissatī”ti vihāraṃ gantvā puttaṃ pabbajitaṃ disvā kanditvā roditvā, “tāta,",
  "atk-s0502a0:3109_4": "kiṃ maṃ nāsesī”ti vatvā “mama putte pabbajite ahaṃ idāni gehe kiṃ karissāmī”ti sayampi bhikkhū yācitvā pabbaji.",
  "atk-s0502a0:3109_5": "Athassa mātāpi “kiṃ nu kho me putto ca pati ca cirāyanti,",
  "atk-s0502a0:3109_6": "kacci vihāraṃ gantvā pabbajitā”ti te olokentī vihāraṃ gantvā ubhopi pabbajite disvā “imesaṃ pabbajitakāle",
  "atk-s0502a0:3109_7": "mama gehena ko attho”ti sayampi bhikkhuniupassayaṃ gantvā pabbaji.",
  "atk-s0502a0:3109_8": "Te pabbajitvāpi vinā bhavituṃ na sakkonti,",
  "atk-s0502a0:3109_9": "vihārepi bhikkhuniupassayepi ekatova nisīditvā sallapantā divasaṃ vītināmenti.",
  "atk-s0502a0:3109_10": "Tena bhikkhūpi bhikkhūniyopi ubbāḷhā honti.",
  "atk-s0502a0:3110_0": "Athekadivasaṃ bhikkhū nesaṃ kiriyaṃ satthuṃ ārocesuṃ.",
  "atk-s0502a0:3110_1": "Satthā te pakkosāpetvā “saccaṃ kira tumhe evaṃ karothā”ti pucchitvā “sacca”nti vutte “kasmā evaṃ karotha?",
  "atk-s0502a0:3110_2": "Na hi esa pabbajitānaṃ yogo”ti. “Bhante,",
  "atk-s0502a0:3110_3": "vinā bhavituṃ na sakkomā”ti.",
  "atk-s0502a0:3110_4": "“Pabbajitakālato paṭṭhāya evaṃ karaṇaṃ ayuttaṃ.",
  "atk-s0502a0:3110_5": "Piyānañhi adassanaṃ,",
  "atk-s0502a0:3110_6": "appiyānañca dassanaṃ dukkhameva.",
  "atk-s0502a0:3110_7": "Tasmā sattesu ca saṅkhāresu ca kañci piyaṃ vā appiyaṃ vā kātuṃ na vaṭṭatī”ti vatvā imā gāthā abhāsi –",
  "atk-s0502a0:3111_0": "209.",
  "atk-s0502a0:3112_0": "“Ayoge yuñjamattānaṃ, yogasmiñca ayojayaṃ;",
  "atk-s0502a0:3113_0": "Atthaṃ hitvā piyaggāhī, pihetattānuyoginaṃ.",
  "atk-s0502a0:3114_0": "210.",
  "atk-s0502a0:3115_0": "“Mā piyehi samāgañchi, appiyehi kudācanaṃ;",
  "atk-s0502a0:3116_0": "Piyānaṃ adassanaṃ dukkhaṃ, appiyānañca dassanaṃ.",
  "atk-s0502a0:3117_0": "211.",
  "atk-s0502a0:3118_0": "“Tasmā piyaṃ na kayirātha, piyāpāyo hi pāpako;",
  "atk-s0502a0:3119_0": "Ganthā tesaṃ na vijjanti, yesaṃ natthi piyāppiya”nti.",
  "atk-s0502a0:3120_0": "Tattha ayogeti ayuñjitabbe ayonisomanasikāre.",
  "atk-s0502a0:3120_1": "Vesiyāgocarādibhedassa hi chabbidhassa agocarassa sevanaṃ idha ayonisomanasikāro nāma,",
  "atk-s0502a0:3120_2": "tasmiṃ ayonisomanasikāre attānaṃ yuñjantoti attho.",
  "atk-s0502a0:3120_3": "Yogasminti tabbiparīte ca yonisomanasikāre ayuñjantoti attho.",
  "atk-s0502a0:3120_4": "Atthaṃ hitvāti pabbajitakālato paṭṭhāya adhisīlādisikkhattayaṃ attho nāma,",
  "atk-s0502a0:3120_5": "taṃ atthaṃ hitvā.",
  "atk-s0502a0:3120_6": "Piyaggāhīti pañcakāmaguṇasaṅkhātaṃ piyameva gaṇhanto.",
  "atk-s0502a0:3120_7": "Pihetattānuyoginanti tāya paṭipattiyā sāsanato cuto gihibhāvaṃ patvā pacchā ye attānuyogaṃ anuyuttā sīlādīni",
  "atk-s0502a0:3120_8": "sampādetvā devamanussānaṃ santikā sakkāraṃ labhanti,",
  "atk-s0502a0:3120_9": "tesaṃ piheti,",
  "atk-s0502a0:3120_10": "“aho vatāhampi evarūpo assa”nti icchatīti attho.",
  "atk-s0502a0:3121_0": "Mā piyehīti piyehi sattehi vā saṅkhārehi vā kudācanaṃ ekakkhaṇepi na samāgaccheyya,",
  "atk-s0502a0:3121_1": "tathā appiyehi.",
  "atk-s0502a0:3121_2": "Kiṃ kāraṇā?",
  "atk-s0502a0:3121_3": "Piyā nañhi viyogavasena adassanaṃ appiyānañca upasaṅkamanavasena dassanaṃ nāma dukkhaṃ.",
  "atk-s0502a0:3121_4": "Tasmāti yasmā idaṃ ubhayampi dukkhaṃ,",
  "atk-s0502a0:3121_5": "tasmā kañci sattaṃ vā saṅkhāraṃ vā piyaṃ nāma na kareyya.",
  "atk-s0502a0:3121_6": "Piyāpāyo hīti piyehi apāyo viyogo.",
  "atk-s0502a0:3121_7": "Pāpakoti lāmako.",
  "atk-s0502a0:3121_8": "Ganthā tesaṃ na vijjantīti yesaṃ piyaṃ natthi,",
  "atk-s0502a0:3121_9": "tesaṃ abhijjhākāyagantho pahīyati.",
  "atk-s0502a0:3121_10": "Yesaṃ appiyaṃ natthi,",
  "atk-s0502a0:3121_11": "tesaṃ byāpādo kāyagantho.",
  "atk-s0502a0:3121_12": "Tesu pana dvīsu pahīnesu sesaganthā pahīnā honti.",
  "atk-s0502a0:3121_13": "Tasmā piyaṃ vā appiyaṃ vā na kattabbanti attho.",
  "atk-s0502a0:3122_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3122_1": "Tena pana tayo janā “mayaṃ vinā bhavituṃ na sakkomā”ti vibbhamitvā gehameva agamiṃsūti.",
  "atk-s0502a0:3123_0": "Tayojanapabbajitavatthu paṭhamaṃ.",
  "atk-s0502a0:3124_0": "2. Aññatarakuṭumbikavatthu",
  "atk-s0502a0:3125_0": "Piyato jāyatīti imaṃ dhammadesanaṃ satthā jetavane viharanto aññataraṃ kuṭumbikaṃ ārabbha kathesi.",
  "atk-s0502a0:3126_0": "So hi attano putte kālakate puttasokābhibhūto āḷāhanaṃ gantvā rodati,",
  "atk-s0502a0:3126_1": "puttasokaṃ sandhāretuṃ na sakkoti.",
  "atk-s0502a0:3126_2": "Satthā paccūsakāle lokaṃ volokento tassa sotāpattimaggassūpanissayaṃ disvā piṇḍapātapaṭikkanto ekaṃ pacchāsamaṇaṃ gahetvā tassa gehadvāraṃ agamāsi.",
  "atk-s0502a0:3126_3": "So satthu āgatabhāvaṃ sutvā “mayā saddhiṃ paṭisanthāraṃ kātukāmo bhavissatī”ti satthāraṃ pavesetvā gehamajjhe",
  "atk-s0502a0:3126_4": "āsanaṃ paññāpetvā satthari nisinne āgantvā ekamantaṃ nisīdi.",
  "atk-s0502a0:3126_5": "Atha naṃ satthā “kiṃ nu kho, upāsaka,",
  "atk-s0502a0:3126_6": "dukkhitosī”ti pucchitvā tena puttaviyogadukkhe ārocite, “upāsaka,",
  "atk-s0502a0:3126_7": "mā cintayi,",
  "atk-s0502a0:3126_8": "idaṃ maraṇaṃ nāma na ekasmiṃyeva ṭhāne,",
  "atk-s0502a0:3126_9": "na ca ekasseva hoti,",
  "atk-s0502a0:3126_10": "yāvatā pana bhavuppatti nāma atthi,",
  "atk-s0502a0:3126_11": "sabbasattānaṃ hotiyeva.",
  "atk-s0502a0:3126_12": "Ekasaṅkhāropi nicco nāma natthi.",
  "atk-s0502a0:3126_13": "Tasmā ‘maraṇadhammaṃ mataṃ,",
  "atk-s0502a0:3126_14": "bhijjanadhammaṃ bhinna’nti yoniso paccavekkhitabbaṃ,",
  "atk-s0502a0:3126_15": "na socitabbaṃ.",
  "atk-s0502a0:3126_16": "Porāṇapaṇḍitāpi hi puttassa matakāle ‘maraṇadhammaṃ mataṃ,",
  "atk-s0502a0:3126_17": "bhijjanadhammaṃ bhinna’nti sokaṃ akatvā maraṇassatimeva bhāvayiṃsū”ti vatvā, “bhante,",
  "atk-s0502a0:3126_18": "ke evamakaṃsu,",
  "atk-s0502a0:3126_19": "kadā ca akaṃsu,",
  "atk-s0502a0:3126_20": "ācikkhatha me”ti yācito tassatthassa pakāsanatthaṃ atītaṃ āharitvā –",
  "atk-s0502a0:3127_0": "“Uragova tacaṃ jiṇṇaṃ, hitvā gacchati saṃ tanuṃ;",
  "atk-s0502a0:3128_0": "Evaṃ sarīre nibbhoge, pete kālakate sati.",
  "atk-s0502a0:3129_0": "“Ḍayhamāno na jānāti, ñātīnaṃ paridevitaṃ;",
  "atk-s0502a0:3130_0": "Tasmā etaṃ na socāmi, gato so tassa yā gatī”ti. –",
  "atk-s0502a0:3131_0": "Imaṃ pañcakanipāte uragajātakaṃ vitthāretvā “evaṃ pubbe paṇḍitā piyaputte kālakate yathā etarahi tvaṃ kammante vissajjetvā nirāhāro rodanto vicarasi,",
  "atk-s0502a0:3131_1": "tathā avicaritvā maraṇassatibhāvanābalena sokaṃ akatvā āhāraṃ paribhuñjiṃsu,",
  "atk-s0502a0:3131_2": "kammantañca adhiṭṭhahiṃsu.",
  "atk-s0502a0:3131_3": "Tasmā ‘piyaputto me kālakato’ti mā cintayi.",
  "atk-s0502a0:3131_4": "Uppajjamāno hi soko vā bhayaṃ vā piyameva nissāya uppajjatī”ti vatvā imaṃ gāthamāha –",
  "atk-s0502a0:3132_0": "212.",
  "atk-s0502a0:3133_0": "“Piyato jāyatī soko, piyato jāyatī bhayaṃ;",
  "atk-s0502a0:3134_0": "Piyato vippamuttassa, natthi soko kuto bhaya”nti.",
  "atk-s0502a0:3135_0": "Tattha piyatoti vaṭṭamūlako hi soko vā bhayaṃ vā uppajjamānaṃ piyameva sattaṃ vā saṅkhāraṃ vā nissāya uppajjati,",
  "atk-s0502a0:3135_1": "tato pana vippamuttassa ubhayampetaṃ natthīti attho.",
  "atk-s0502a0:3136_0": "Desanāvasāne kuṭumbiko sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3137_0": "Aññatarakuṭumbikavatthu dutiyaṃ.",
  "atk-s0502a0:3138_0": "3. Visākhāvatthu",
  "atk-s0502a0:3139_0": "Pemato jāyatīti imaṃ dhammadesanaṃ satthā jetavane viharanto visākhaṃ upāsikaṃ ārabbha kathesi.",
  "atk-s0502a0:3140_0": "Sā kira puttassa dhītaraṃ sudattaṃ nāma kumārikaṃ attano ṭhāne ṭhapetvā gehe bhikkhusaṅghassa veyyāvaccaṃ kāresi.",
  "atk-s0502a0:3140_1": "Sā aparena samayena kālamakāsi.",
  "atk-s0502a0:3140_2": "Sā tassā sarīranikkhepaṃ kāretvā sokaṃ sandhāretuṃ asakkontī dukkhinī dummanā satthu santikaṃ gantvā vanditvā ekamantaṃ nisīdi.",
  "atk-s0502a0:3140_3": "Atha naṃ satthā “kiṃ nu kho tvaṃ, visākhe,",
  "atk-s0502a0:3140_4": "dukkhinī dummanā assumukhā rodamānā nisinnā”ti āha.",
  "atk-s0502a0:3140_5": "Sā tamatthaṃ ārocetvā “piyā me, bhante,",
  "atk-s0502a0:3140_6": "sā kumārikā vattasampannā,",
  "atk-s0502a0:3140_7": "idāni tathārūpaṃ na passāmī”ti āha.",
  "atk-s0502a0:3140_8": "“Kittakā pana, visākhe,",
  "atk-s0502a0:3140_9": "sāvatthiyaṃ manussā”ti? “Bhante,",
  "atk-s0502a0:3140_10": "tumhehiyeva me kathitaṃ satta janakoṭiyo”ti.",
  "atk-s0502a0:3140_11": "“Sace panāyaṃ ettako jano tava nattāya sadiso bhaveyya,",
  "atk-s0502a0:3140_12": "iccheyyāsi na”nti? “Āma,",
  "atk-s0502a0:3140_13": "bhante”ti.",
  "atk-s0502a0:3140_14": "“Kati pana janā sāvatthiyaṃ devasikaṃ kālaṃ karontī”ti? “Bahū,",
  "atk-s0502a0:3140_15": "bhante”ti.",
  "atk-s0502a0:3140_16": "“Nanu evaṃ, bhante,",
  "atk-s0502a0:3140_17": "tava asocanakālo na bhaveyya,",
  "atk-s0502a0:3140_18": "rattindivaṃ rodantīyeva vicareyyāsī”ti. “Hotu, bhante,",
  "atk-s0502a0:3140_19": "ñātaṃ mayā”ti.",
  "atk-s0502a0:3140_20": "Atha naṃ satthā “tena hi mā soci,",
  "atk-s0502a0:3140_21": "soko vā bhayaṃ vā pematova jāyatī”ti vatvā imaṃ gāthamāha –",
  "atk-s0502a0:3141_0": "213.",
  "atk-s0502a0:3142_0": "“Pemato jāyatī soko, pemato jāyatī bhayaṃ;",
  "atk-s0502a0:3143_0": "Pemato vippamuttassa, natthi soko kuto bhaya”nti.",
  "atk-s0502a0:3144_0": "Tattha pematoti puttadhītādīsu kataṃ pemameva nissāya soko jāyatīti attho.",
  "atk-s0502a0:3145_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3146_0": "Visākhāvatthu tatiyaṃ.",
  "atk-s0502a0:3147_0": "4. Licchavīvatthu",
  "atk-s0502a0:3148_0": "Ratiyā jāyatīti imaṃ dhammadesanaṃ satthā vesāliṃ nissāya kūṭāgārasālāyaṃ viharanto licchavī ārabbha kathesi.",
  "atk-s0502a0:3149_0": "Te kira ekasmiṃ chaṇadivase aññamaññaṃ asadisehi alaṅkārehi alaṅkaritvā uyyānagamanatthāya nagarā nikkhamiṃsu.",
  "atk-s0502a0:3149_1": "Satthā piṇḍāya pavisanto te disvā bhikkhū āmantesi –",
  "atk-s0502a0:3149_2": "“passatha,",
  "atk-s0502a0:3149_3": "bhikkhave,",
  "atk-s0502a0:3149_4": "licchavayo,",
  "atk-s0502a0:3149_5": "yehi devā tāvatiṃsā na diṭṭhapubbā,",
  "atk-s0502a0:3149_6": "te ime olokentū”ti vatvā nagaraṃ pāvisi.",
  "atk-s0502a0:3149_7": "Tepi uyyānaṃ gacchantā ekaṃ nagarasobhiniṃ itthiṃ ādāya gantvā taṃ nissāya issābhibhūtā aññamaññaṃ paharitvā lohitaṃ nadiṃ viya pavattayiṃsu.",
  "atk-s0502a0:3149_8": "Atha ne mañcenādāya ukkhipitvā āgamaṃsu.",
  "atk-s0502a0:3149_9": "Satthāpi katabhattakicco nagarā nikkhami.",
  "atk-s0502a0:3149_10": "Bhikkhūpi licchavayo tathā nīyamāne disvā satthāraṃ āhaṃsu – “bhante,",
  "atk-s0502a0:3149_11": "licchavirājāno pātova alaṅkatapaṭiyattā devā viya nagarā nikkhamitvā idāni ekaṃ itthiṃ nissāya imaṃ byasanaṃ pattā”ti. Satthā,",
  "atk-s0502a0:3149_12": "“bhikkhave,",
  "atk-s0502a0:3149_13": "soko vā bhayaṃ vā uppajjamānaṃ ratiṃ nissāya uppajjatiyevā”ti vatvā imaṃ gāthamāha –",
  "atk-s0502a0:3150_0": "214.",
  "atk-s0502a0:3151_0": "“Ratiyā jāyatī soko, ratiyā jāyatī bhayaṃ;",
  "atk-s0502a0:3152_0": "Ratiyā vippamuttassa, natthi soko kuto bhaya”nti.",
  "atk-s0502a0:3153_0": "Tattha ratiyāti pañcakāmaguṇaratito, taṃ nissāyāti attho.",
  "atk-s0502a0:3154_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3155_0": "Licchavīvatthu catutthaṃ.",
  "atk-s0502a0:3156_0": "5. Anitthigandhakumāravatthu",
  "atk-s0502a0:3157_0": "Kāmatoti imaṃ dhammadesanaṃ satthā jetavane viharanto anitthigandhakumāraṃ nāma ārabbha kathesi.",
  "atk-s0502a0:3158_0": "So kira brahmalokā cutasatto sāvatthiyaṃ mahābhogakule nibbatto jātadivasato paṭṭhāya itthisamīpaṃ upagantuṃ na icchati,",
  "atk-s0502a0:3158_1": "itthiyā gayhamāno rodati.",
  "atk-s0502a0:3158_2": "Vatthacumbaṭakena naṃ gahetvā thaññaṃ pāyenti.",
  "atk-s0502a0:3158_3": "So vayappatto mātāpitūhi, “tāta,",
  "atk-s0502a0:3158_4": "āvāhaṃ te karissāmā”ti vutte “na me itthiyā attho”ti paṭikkhipitvā punappunaṃ yāciyamāno pañcasate suvaṇṇakāre",
  "atk-s0502a0:3158_5": "pakkosāpetvā rattasuvaṇṇanikkhasahassaṃ dāpetvā ativiya pāsādikaṃ ghanakoṭṭimaṃ itthirūpaṃ kāretvā puna",
  "atk-s0502a0:3158_6": "mātāpitūhi, “tāta,",
  "atk-s0502a0:3158_7": "tayi āvāhaṃ akaronte kulavaṃso na patiṭṭhahissati,",
  "atk-s0502a0:3158_8": "kumārikaṃ te ānessāmā”ti vutte “tena hi sace me evarūpaṃ kumārikaṃ ānessatha,",
  "atk-s0502a0:3158_9": "karissāmi vo vacana”nti taṃ suvaṇṇarūpakaṃ dasseti.",
  "atk-s0502a0:3158_10": "Athassa mātāpitaro abhiññāte brāhmaṇe pakkosāpetvā “amhākaṃ putto mahāpuñño,",
  "atk-s0502a0:3158_11": "avassaṃ iminā saddhiṃ katapuññā kumārikā bhavissati,",
  "atk-s0502a0:3158_12": "gacchatha imaṃ suvaṇṇarūpakaṃ gahetvā evarūpaṃ kumārikaṃ āharathā”ti pahiṇiṃsu.",
  "atk-s0502a0:3158_13": "Te “sādhū”ti cārikaṃ carantā maddaraṭṭhe sāgalanagaraṃ gatā.",
  "atk-s0502a0:3158_14": "Tasmiñca nagare ekā soḷasavassuddesikā abhirūpā kumārikā ahosi,",
  "atk-s0502a0:3158_15": "taṃ mātāpitaro sattabhūmikassa pāsādassūparimatale parivāsesuṃ.",
  "atk-s0502a0:3158_16": "Tepi kho brāhmaṇā “sace idha evarūpā kumārikā bhavissati,",
  "atk-s0502a0:3158_17": "imaṃ disvā ‘ayaṃ asukassa kulassa dhītā viya abhirūpā’ti vakkhantī”ti taṃ suvaṇṇarūpakaṃ titthamagge ṭhapetvā ekamantaṃ nisīdiṃsu.",
  "atk-s0502a0:3159_0": "Athassa kumārikāya dhātī taṃ kumārikaṃ nhāpetvā sayampi nhāyitukāmā hutvā titthaṃ āgatā taṃ rūpakaṃ disvā “dhītā me”ti saññāya “dubbinītāsi,",
  "atk-s0502a0:3159_1": "idānevāhaṃ nhāpetvā nikkhantā,",
  "atk-s0502a0:3159_2": "tvaṃ mayā puretaraṃ idhāgatāsī”ti hatthena paharitvā thaddhabhāvañceva nibbikāratañca ñatvā “ahaṃ me,",
  "atk-s0502a0:3159_3": "dhītāti saññamakāsiṃ,",
  "atk-s0502a0:3159_4": "kiṃ nāmeta”nti āha.",
  "atk-s0502a0:3159_5": "Atha naṃ te brāhmaṇā “evarūpā te, amma,",
  "atk-s0502a0:3159_6": "dhītā”ti pucchiṃsu.",
  "atk-s0502a0:3159_7": "Ayaṃ mama dhītu santike kiṃ agghatīti?",
  "atk-s0502a0:3159_8": "Tena hi te dhītaraṃ amhākaṃ dassehīti.",
  "atk-s0502a0:3159_9": "Sā tehi saddhiṃ gehaṃ gantvā sāmikānaṃ ārocesi.",
  "atk-s0502a0:3159_10": "Te brāhmaṇehi saddhiṃ katapaṭisammodanā dhītaraṃ otāretvā heṭṭhāpāsāde suvaṇṇarūpakassa santike ṭhapesuṃ.",
  "atk-s0502a0:3159_11": "Suvaṇṇarūpakaṃ nippabhaṃ ahosi,",
  "atk-s0502a0:3159_12": "kumārikā sappabhā ahosi.",
  "atk-s0502a0:3159_13": "Brāhmaṇā taṃ tesaṃ datvā kumārikaṃ paṭicchāpetvā gantvā anitthigandhakumārassa mātāpitūnaṃ ārocayiṃsu.",
  "atk-s0502a0:3159_14": "Te tuṭṭhamānasā “gacchatha,",
  "atk-s0502a0:3159_15": "naṃ sīghaṃ ānethā”ti mahantena sakkārena pahiṇiṃsu.",
  "atk-s0502a0:3160_0": "Kumāropi taṃ pavattiṃ sutvā “kañcanarūpatopi kira abhirūpatarā dārikā atthī”ti savanavaseneva sinehaṃ uppādetvā “sīghaṃ ānentū”ti āha.",
  "atk-s0502a0:3160_1": "Sāpi kho yānaṃ āropetvā ānīyamānā atisukhumālatāya yānugghātena samuppāditavātarogā antarāmaggeyeva kālamakāsi.",
  "atk-s0502a0:3160_2": "Kumāropi “āgatā”ti nirantaraṃ pucchati,",
  "atk-s0502a0:3160_3": "tassa atisinehena pucchantassa sahasāva anārocetvā katipāhaṃ vikkhepaṃ katvā tamatthaṃ ārocayiṃsu.",
  "atk-s0502a0:3160_4": "So “tathārūpāya nāma itthiyā saddhiṃ samāgamaṃ nālattha”nti uppannadomanasso pabbatena viya sokadukkhena ajjhotthaṭo ahosi.",
  "atk-s0502a0:3160_5": "Satthā tassūpanissayaṃ disvā piṇḍāya caranto taṃ gehadvāraṃ agamāsi.",
  "atk-s0502a0:3160_6": "Athassa mātāpitaro satthāraṃ antogehaṃ pavesetvā sakkaccaṃ parivisiṃsu.",
  "atk-s0502a0:3160_7": "Satthā bhattakiccāvasāne “kahaṃ anitthigandhakumāro”ti pucchi. “Eso, bhante,",
  "atk-s0502a0:3160_8": "āhārūpacchedaṃ katvā antogabbhe nisinno”ti.",
  "atk-s0502a0:3160_9": "“Pakkosatha na”nti.",
  "atk-s0502a0:3160_10": "So āgantvā satthāraṃ vanditvā ekamantaṃ nisīdi.",
  "atk-s0502a0:3160_11": "Satthā “kiṃ nu kho, kumāra,",
  "atk-s0502a0:3160_12": "balavasoko uppanno”ti vutte, “āma, bhante,",
  "atk-s0502a0:3160_13": "‘evarūpā nāma itthī antarāmagge kālakatā’ti sutvā balavasoko uppanno,",
  "atk-s0502a0:3160_14": "bhattampi me nacchādetī”ti.",
  "atk-s0502a0:3160_15": "Atha naṃ satthā “jānāsi pana tvaṃ, kumāra,",
  "atk-s0502a0:3160_16": "kiṃ te nissāya soko uppanno”ti?",
  "atk-s0502a0:3160_17": "“Na jānāmi,",
  "atk-s0502a0:3160_18": "bhante”ti.",
  "atk-s0502a0:3160_19": "“Kāmaṃ nissāya, kumāra,",
  "atk-s0502a0:3160_20": "balavasoko uppanno,",
  "atk-s0502a0:3160_21": "soko vā bhayaṃ vā kāmaṃ nissāya uppajjatī”ti vatvā imaṃ gāthamāha –",
  "atk-s0502a0:3161_0": "215.",
  "atk-s0502a0:3162_0": "“Kāmato jāyatī soko, kāmato jāyatī bhayaṃ;",
  "atk-s0502a0:3163_0": "Kāmato vippamuttassa, natthi soko kuto bhaya”nti.",
  "atk-s0502a0:3164_0": "Tattha kāmatoti vatthukāmakilesakāmato, duvidhampetaṃ kāmaṃ nissāyāti attho.",
  "atk-s0502a0:3165_0": "Desanāvasāne anitthigandhakumāro sotāpattiphale patiṭṭhahi.",
  "atk-s0502a0:3166_0": "Anitthigandhakumāravatthu pañcamaṃ.",
  "atk-s0502a0:3167_0": "6. Aññatarabrāhmaṇavatthu",
  "atk-s0502a0:3168_0": "Taṇhāya jāyatīti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:3169_0": "So kira micchādiṭṭhiko ekadivasaṃ nadītīraṃ gantvā khettaṃ sodheti.",
  "atk-s0502a0:3169_1": "Satthā tassa upanissayasampattiṃ disvā tassa santikaṃ agamāsi.",
  "atk-s0502a0:3169_2": "So satthāraṃ disvāpi sāmīcikammaṃ akatvā tuṇhī ahosi.",
  "atk-s0502a0:3169_3": "Atha naṃ satthā puretaraṃ ālapitvā,",
  "atk-s0502a0:3169_4": "“brāhmaṇa,",
  "atk-s0502a0:3169_5": "kiṃ karosī”ti āha. “Khettaṃ,",
  "atk-s0502a0:3169_6": "bho gotama,",
  "atk-s0502a0:3169_7": "sodhemī”ti.",
  "atk-s0502a0:3169_8": "Satthā ettakameva vatvā gato.",
  "atk-s0502a0:3169_9": "Punadivasepi tassa khettaṃ kasituṃ āgatassa santikaṃ gantvā,",
  "atk-s0502a0:3169_10": "“brāhmaṇa,",
  "atk-s0502a0:3169_11": "kiṃ karosī”ti pucchitvā “khettaṃ kasāmi,",
  "atk-s0502a0:3169_12": "bho gotamā”ti sutvā pakkāmi.",
  "atk-s0502a0:3169_13": "Punadivasādīsupi tatheva gantvā pucchitvā,",
  "atk-s0502a0:3169_14": "“bho gotama,",
  "atk-s0502a0:3169_15": "khettaṃ vapāmi niddemi rakkhāmī”ti sutvā pakkāmi.",
  "atk-s0502a0:3169_16": "Atha naṃ ekadivasaṃ brāhmaṇo āha –",
  "atk-s0502a0:3169_17": "“bho gotama,",
  "atk-s0502a0:3169_18": "tvaṃ mama khettasodhanadivasato paṭṭhāya āgato.",
  "atk-s0502a0:3169_19": "Sace me sassaṃ sampajjissati,",
  "atk-s0502a0:3169_20": "tuyhampi saṃvibhāgaṃ karissāmi,",
  "atk-s0502a0:3169_21": "tuyhaṃ adatvā sayaṃ na khādissāmi,",
  "atk-s0502a0:3169_22": "ito dāni paṭṭhāya tvaṃ mama sahāyo”ti.",
  "atk-s0502a0:3170_0": "Athassa aparena samayena sassaṃ sampajji,",
  "atk-s0502a0:3170_1": "tassa “sampannaṃ me sassaṃ,",
  "atk-s0502a0:3170_2": "sve dāni lāyāpessāmī”ti lāyanatthaṃ kattabbakiccassa rattiṃ mahāmegho vassitvā sabbaṃ sassaṃ hari,",
  "atk-s0502a0:3170_3": "khettaṃ tacchetvā ṭhapitasadisaṃ ahosi.",
  "atk-s0502a0:3170_4": "Satthā pana paṭhamadivasaṃyeva “taṃ sassaṃ na sampajjissatī”ti aññāsi.",
  "atk-s0502a0:3170_5": "Brāhmaṇo pātova “khettaṃ olokessāmī”ti gato tucchaṃ khettaṃ disvā uppannabalavasoko cintesi –",
  "atk-s0502a0:3170_6": "“samaṇo gotamo mama khettasodhanakālato paṭṭhāya āgato,",
  "atk-s0502a0:3170_7": "ahampi naṃ ‘imasmiṃ sasse nipphanne tuyhampi saṃvibhāgaṃ karissāmi,",
  "atk-s0502a0:3170_8": "tuyhaṃ adatvā sayaṃ na khādissāmi,",
  "atk-s0502a0:3170_9": "ito paṭṭhāya dāni tvaṃ mama sahāyo’ti avacaṃ.",
  "atk-s0502a0:3170_10": "Sopi me manoratho matthakaṃ na pāpuṇī”ti āhārūpacchedaṃ katvā mañcake nipajji.",
  "atk-s0502a0:3170_11": "Athassa satthā gehadvāraṃ agamāsi.",
  "atk-s0502a0:3170_12": "So satthu āgamanaṃ sutvā “sahāyaṃ me ānetvā idha nisīdāpethā”ti āha.",
  "atk-s0502a0:3170_13": "Parijano tathā akāsi.",
  "atk-s0502a0:3170_14": "Satthā nisīditvā “kahaṃ brāhmaṇo”ti pucchitvā “gabbhe nipanno”ti vutte “pakkosatha na”nti pakkosāpetvā āgantvā ekamantaṃ nisinnaṃ āha “kiṃ,",
  "atk-s0502a0:3170_15": "brāhmaṇā”ti?",
  "atk-s0502a0:3170_16": "Bho gotama,",
  "atk-s0502a0:3170_17": "tumhe mama khettasodhanadivasato paṭṭhāya āgatā,",
  "atk-s0502a0:3170_18": "ahampi “sasse nipphanne tumhākaṃ saṃvibhāgaṃ karissāmī”ti avacaṃ.",
  "atk-s0502a0:3170_19": "So me manoratho anipphanno,",
  "atk-s0502a0:3170_20": "tena me soko uppanno,",
  "atk-s0502a0:3170_21": "bhattampi me nacchādetīti.",
  "atk-s0502a0:3170_22": "Atha naṃ satthā “jānāsi pana, brāhmaṇa,",
  "atk-s0502a0:3170_23": "kiṃ te nissāya soko uppanno”ti pucchitvā “na jānāmi,",
  "atk-s0502a0:3170_24": "bho gotama,",
  "atk-s0502a0:3170_25": "tvaṃ pana jānāsī”ti vutte, “āma, brāhmaṇa,",
  "atk-s0502a0:3170_26": "uppajjamāno soko vā bhayaṃ vā taṇhaṃ nissāya uppajjatī”ti vatvā imaṃ gāthamāha –",
  "atk-s0502a0:3171_0": "216.",
  "atk-s0502a0:3172_0": "“Taṇhāya jāyatī soko, taṇhāya jāyatī bhayaṃ;",
  "atk-s0502a0:3173_0": "Taṇhāya vippamuttassa, natthi soko kuto bhaya”nti.",
  "atk-s0502a0:3174_0": "Tattha taṇhāyāti chadvārikāya taṇhāya, etaṃ taṇhaṃ nissāya uppajjatīti attho.",
  "atk-s0502a0:3175_0": "Desanāvasāne brāhmaṇo sotāpattiphale patiṭṭhahīti.",
  "atk-s0502a0:3176_0": "Aññatarabrāhmaṇavatthu chaṭṭhaṃ.",
  "atk-s0502a0:3177_0": "7. Pañcasatadārakavatthu",
  "atk-s0502a0:3178_0": "Sīladassanasampannanti imaṃ dhammadesanaṃ satthā veḷuvane viharanto antarāmagge pañcasatadārake ārabbha kathesi.",
  "atk-s0502a0:3179_0": "Ekadivasañhi satthā asītimahātherehi saddhiṃ pañcasatabhikkhuparivāro rājagahaṃ piṇḍāya pavisanto ekasmiṃ",
  "atk-s0502a0:3179_1": "chaṇadivase pañcasate dārake pūvapacchiyo ukkhipāpetvā nagarā nikkhamma uyyānaṃ gacchante addasa.",
  "atk-s0502a0:3179_2": "Tepi satthāraṃ vanditvā pakkamiṃsu,",
  "atk-s0502a0:3179_3": "te ekaṃ bhikkhumpi “pūvaṃ gaṇhathā”ti na vadiṃsu.",
  "atk-s0502a0:3179_4": "Satthā tesaṃ gatakāle bhikkhū āha –",
  "atk-s0502a0:3179_5": "“khādissatha,",
  "atk-s0502a0:3179_6": "bhikkhave, pūve”ti.",
  "atk-s0502a0:3179_7": "“Kahaṃ bhante, pūvā”ti?",
  "atk-s0502a0:3179_8": "“Kiṃ na passatha te dārake pūvapacchiyo ukkhipāpetvā atikkante”ti? “Bhante,",
  "atk-s0502a0:3179_9": "evarūpā nāma dārakā kassaci pūvaṃ na dentī”ti.",
  "atk-s0502a0:3179_10": "“Bhikkhave,",
  "atk-s0502a0:3179_11": "kiñcāpi ete maṃ vā tumhe vā pūvehi na nimantayiṃsu,",
  "atk-s0502a0:3179_12": "pūvasāmiko pana bhikkhu pacchato āgacchati,",
  "atk-s0502a0:3179_13": "pūve khāditvāva gantuṃ vaṭṭatī”ti.",
  "atk-s0502a0:3179_14": "Buddhānañhi ekapuggalepi issā vā doso vā natthi,",
  "atk-s0502a0:3179_15": "tasmā imaṃ vatvā bhikkhusaṅghaṃ ādāya ekasmiṃ rukkhamūle chāyāya nisīdi.",
  "atk-s0502a0:3179_16": "Dārakā mahākassapattheraṃ pacchato āgacchantaṃ disvā uppannasinehā pītivegena paripuṇṇasarīrā hutvā pacchiyo",
  "atk-s0502a0:3179_17": "otāretvā theraṃ pañcapatiṭṭhitena vanditvā pūve pacchīhi saddhiṃyeva ukkhipitvā “gaṇhatha,",
  "atk-s0502a0:3179_18": "bhante”ti theraṃ vadiṃsu.",
  "atk-s0502a0:3179_19": "Atha ne thero āha –",
  "atk-s0502a0:3179_20": "“esa satthā bhikkhusaṅghaṃ gahetvā rukkhamūle nisinno,",
  "atk-s0502a0:3179_21": "tumhākaṃ deyyadhammaṃ ādāya gantvā bhikkhusaṅghassa saṃvibhāgaṃ karothā”ti.",
  "atk-s0502a0:3179_22": "Te “sādhu,",
  "atk-s0502a0:3179_23": "bhante”ti nivattitvā therena saddhiṃyeva gantvā pūve datvā olokayamānā ekamante ṭhatvā paribhogāvasāne udakaṃ adaṃsu.",
  "atk-s0502a0:3179_24": "Bhikkhū ujjhāyiṃsu “dārakehi mukholokanena bhikkhā dinnā,",
  "atk-s0502a0:3179_25": "sammāsambuddhaṃ vā mahāthere vā pūvehi anāpucchitvā mahākassapattheraṃ disvā pacchīhi saddhiṃyeva ādāya āgamiṃsū”ti.",
  "atk-s0502a0:3179_26": "Satthā tesaṃ kathaṃ sutvā,",
  "atk-s0502a0:3179_27": "“bhikkhave,",
  "atk-s0502a0:3179_28": "mama puttena mahākassapena sadiso bhikkhu devamanussānaṃ piyo hoti,",
  "atk-s0502a0:3179_29": "te ca tassa catupaccayena pūjaṃ karontiyevā”ti vatvā imaṃ gāthamāha –",
  "atk-s0502a0:3180_0": "217.",
  "atk-s0502a0:3181_0": "“Sīladassanasampannaṃ, dhammaṭṭhaṃ saccavedinaṃ;",
  "atk-s0502a0:3182_0": "Attano kamma kubbānaṃ, taṃ jano kurute piya”nti.",
  "atk-s0502a0:3183_0": "Tattha sīladassanasampannanti catupārisuddhisīlena ceva maggaphalasampayuttena ca sammādassanena sampannaṃ.",
  "atk-s0502a0:3183_1": "Dhammaṭṭhanti navavidhalokuttaradhamme ṭhitaṃ,",
  "atk-s0502a0:3183_2": "sacchikatalokuttaradhammanti attho.",
  "atk-s0502a0:3183_3": "Saccavedinanti catunnaṃ saccānaṃ soḷasahākārehi sacchikatattā saccañāṇena saccavedinaṃ.",
  "atk-s0502a0:3183_4": "Attano kamma kubbānanti attano kammaṃ nāma tisso sikkhā,",
  "atk-s0502a0:3183_5": "tā pūrayamānanti attho.",
  "atk-s0502a0:3183_6": "Taṃ janoti taṃ puggalaṃ lokiyamahājano piyaṃ karoti,",
  "atk-s0502a0:3183_7": "daṭṭhukāmo vanditukāmo paccayena pūjetukāmo hotiyevāti attho.",
  "atk-s0502a0:3184_0": "Desanāvasāne sabbepi te dārakā sotāpattiphale patiṭṭhahiṃsūti.",
  "atk-s0502a0:3185_0": "Pañcasatadārakavatthu sattamaṃ.",
  "atk-s0502a0:3186_0": "8. Ekaanāgāmittheravatthu",
  "atk-s0502a0:3187_0": "Chandajātoti imaṃ dhammadesanaṃ satthā jetavane viharanto ekaṃ anāgāmittheraṃ ārabbha kathesi.",
  "atk-s0502a0:3188_0": "Ekadivasañhi taṃ theraṃ saddhivihārikā pucchiṃsu –",
  "atk-s0502a0:3188_1": "“atthi pana vo, bhante,",
  "atk-s0502a0:3188_2": "visesādhigamo”ti.",
  "atk-s0502a0:3188_3": "Thero “anāgāmiphalaṃ nāma gahaṭṭhāpi pāpuṇanti,",
  "atk-s0502a0:3188_4": "arahattaṃ pattakāleyeva tehi saddhiṃ kathessāmī”ti harāyamāno kiñci akathetvāva kālakato suddhāvāsadevaloke nibbatti.",
  "atk-s0502a0:3188_5": "Athassa saddhivihārikā roditvā paridevitvā satthu santikaṃ gantvā satthāraṃ vanditvā rodantāva ekamantaṃ nisīdiṃsu.",
  "atk-s0502a0:3188_6": "Atha ne satthā “kiṃ,",
  "atk-s0502a0:3188_7": "bhikkhave,",
  "atk-s0502a0:3188_8": "rodathā”ti āha.",
  "atk-s0502a0:3188_9": "“Upajjhāyo no, bhante,",
  "atk-s0502a0:3188_10": "kālakato”ti. “Hotu,",
  "atk-s0502a0:3188_11": "bhikkhave,",
  "atk-s0502a0:3188_12": "mā cintayittha,",
  "atk-s0502a0:3188_13": "dhuvadhammo nāmeso”ti? “Āma, bhante,",
  "atk-s0502a0:3188_14": "mayampi jānāma,",
  "atk-s0502a0:3188_15": "apica mayaṃ upajjhāyaṃ visesādhigamaṃ pucchimhā,",
  "atk-s0502a0:3188_16": "so kiñci akathetvāva kālakato,",
  "atk-s0502a0:3188_17": "tenamha dukkhitā”ti. Satthā,",
  "atk-s0502a0:3188_18": "“bhikkhave,",
  "atk-s0502a0:3188_19": "mā cintayittha,",
  "atk-s0502a0:3188_20": "upajjhāyena vo anāgāmiphalaṃ pattaṃ,",
  "atk-s0502a0:3188_21": "so ‘gihīpetaṃ pāpuṇanti,",
  "atk-s0502a0:3188_22": "arahattaṃ patvāva nesaṃ kathessāmī’ti harāyanto tumhākaṃ kiñci akathetvā kālaṃ katvā suddhāvāse nibbatto,",
  "atk-s0502a0:3188_23": "assāsatha,",
  "atk-s0502a0:3188_24": "bhikkhave,",
  "atk-s0502a0:3188_25": "upajjhāyo vo kāmesu appaṭibaddhacittataṃ patto”ti vatvā imaṃ gāthamāha –",
  "atk-s0502a0:3189_0": "218.",
  "atk-s0502a0:3190_0": "“Chandajāto anakkhāte, manasā ca phuṭo siyā;",
  "atk-s0502a0:3191_0": "Kāmesu ca appaṭibaddhacitto, uddhaṃsototi vuccatī”ti.",
  "atk-s0502a0:3192_0": "Tattha chandajātoti kattukāmatāvasena jātachando ussāhapatto.",
  "atk-s0502a0:3192_1": "Anakkhāteti nibbāne.",
  "atk-s0502a0:3192_2": "Tañhi “asukena kataṃ vā nīlādīsu evarūpaṃ vā”ti avattabbatāya anakkhātaṃ nāma.",
  "atk-s0502a0:3192_3": "Manasā ca phuṭo siyāti heṭṭhimehi tīhi maggaphalacittehi phuṭo pūrito bhaveyya.",
  "atk-s0502a0:3192_4": "Appaṭibaddhacittoti anāgāmimaggavasena kāmesu appaṭibaddhacitto.",
  "atk-s0502a0:3192_5": "Uddhaṃsototi evarūpo bhikkhu avihesu nibbattitvā tato paṭṭhāya paṭisandhivasena akaniṭṭhaṃ gacchanto uddhaṃsototi vuccati,",
  "atk-s0502a0:3192_6": "tādiso vo upajjhāyoti attho.",
  "atk-s0502a0:3193_0": "Desanāvasāne te bhikkhū arahattaphale patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:3194_0": "Ekaanāgāmittheravatthu aṭṭhamaṃ.",
  "atk-s0502a0:3195_0": "9. Nandiyavatthu",
  "atk-s0502a0:3196_0": "Cirappavāsinti imaṃ dhammadesanaṃ satthā isipatane viharanto nandiyaṃ ārabbha kathesi.",
  "atk-s0502a0:3197_0": "Bārāṇasiyaṃ kira saddhāsampannassa kulassa nandiyo nāma putto ahosi,",
  "atk-s0502a0:3197_1": "so mātāpitūnaṃ anurūpo saddhāsampanno saṅghupaṭṭhāko ahosi.",
  "atk-s0502a0:3197_2": "Athassa mātāpitaro vayappattakāle sammukhagehato mātuladhītaraṃ revatiṃ nāma ānetukāmā ahesuṃ.",
  "atk-s0502a0:3197_3": "Sā pana assaddhā adānasīlā,",
  "atk-s0502a0:3197_4": "nandiyo taṃ na icchi.",
  "atk-s0502a0:3197_5": "Athassa mātā revatiṃ āha – “amma,",
  "atk-s0502a0:3197_6": "tvaṃ imasmiṃ gehe bhikkhusaṅghassa nisajjanaṭṭhānaṃ upalimpitvā āsanāni paññāpehi,",
  "atk-s0502a0:3197_7": "ādhārake ṭhapehi,",
  "atk-s0502a0:3197_8": "bhikkhūnaṃ āgatakāle pattaṃ gahetvā nisīdāpetvā dhammakaraṇena pānīyaṃ parissāvetvā bhuttakāle patte dhova,",
  "atk-s0502a0:3197_9": "evaṃ me puttassa ārādhitā bhavissasī”ti.",
  "atk-s0502a0:3197_10": "Sā tathā akāsi.",
  "atk-s0502a0:3197_11": "Atha naṃ “ovādakkhamā jātā”ti puttassa ārocetvā tena sādhūti sampaṭicchite divasaṃ ṭhapetvā āvāhaṃ kariṃsu.",
  "atk-s0502a0:3198_0": "Atha naṃ nandiyo āha –",
  "atk-s0502a0:3198_1": "“sace bhikkhusaṅghañca mātāpitaro ca me upaṭṭhahissasi,",
  "atk-s0502a0:3198_2": "evaṃ imasmiṃ gehe vasituṃ labhissasi,",
  "atk-s0502a0:3198_3": "appamattā hohī”ti.",
  "atk-s0502a0:3198_4": "Sā “sādhū”ti paṭissuṇitvā katipāhaṃ saddhā viya hutvā bhattāraṃ upaṭṭhahantī dve putte vijāyi.",
  "atk-s0502a0:3198_5": "Nandiyassāpi mātāpitaro kālamakaṃsu,",
  "atk-s0502a0:3198_6": "gehe sabbissariyaṃ tassāyeva ahosi.",
  "atk-s0502a0:3198_7": "Nandiyopi mātāpitūnaṃ kālakiriyato paṭṭhāya mahādānapati hutvā bhikkhusaṅghassa dānaṃ paṭṭhapesi.",
  "atk-s0502a0:3198_8": "Kapaṇaddhikādīnampi gehadvāre pākavattaṃ paṭṭhapesi.",
  "atk-s0502a0:3198_9": "So aparabhāge satthu dhammadesanaṃ sutvā āvāsadāne ānisaṃsaṃ sallakkhetvā isipatane mahāvihāre catūhi",
  "atk-s0502a0:3198_10": "gabbhehi paṭimaṇḍitaṃ catusālaṃ kāretvā mañcapīṭhādīni attharāpetvā taṃ āvāsaṃ niyyādento buddhappamukhassa",
  "atk-s0502a0:3198_11": "bhikkhusaṅghassa dānaṃ datvā tathāgatassa dakkhiṇodakaṃ adāsi.",
  "atk-s0502a0:3198_12": "Satthu hatthe dakkhiṇodakapatiṭṭhānena saddhiṃyeva tāvatiṃsadevaloke sabbadisāsu dvādasayojaniko uddhaṃ",
  "atk-s0502a0:3198_13": "yojanasatubbedho sattaratanamayo nārīgaṇasampanno dibbapāsādo uggacchi.",
  "atk-s0502a0:3199_0": "Athekadivase mahāmoggallānatthero devacārikaṃ gantvā tassa pāsādassa avidūre ṭhito attano santike āgate devaputte pucchi –",
  "atk-s0502a0:3199_1": "“kasseso accharāgaṇaparivuto dibbapāsādo nibbatto”ti.",
  "atk-s0502a0:3199_2": "Athassa devaputtā vimānasāmikaṃ ācikkhantā āhaṃsu – “bhante,",
  "atk-s0502a0:3199_3": "yena nandiyena nāma gahapatiputtena isipatane satthu vihāraṃ kāretvā dinno,",
  "atk-s0502a0:3199_4": "tassatthāya etaṃ vimānaṃ nibbatta”nti.",
  "atk-s0502a0:3199_5": "Accharāsaṅghopi naṃ disvā pāsādato orohitvā āha – “bhante,",
  "atk-s0502a0:3199_6": "mayaṃ ‘nandiyassa paricārikā bhavissāmā’ti idha nibbattā,",
  "atk-s0502a0:3199_7": "taṃ pana apassantī ativiya ukkaṇṭhitamhā,",
  "atk-s0502a0:3199_8": "mattikapātiṃ bhinditvā suvaṇṇapātigahaṇaṃ viya manussasampattiṃ jahitvā dibbasampattigahaṇaṃ,",
  "atk-s0502a0:3199_9": "idhāgamanatthāya naṃ vadeyyāthā”ti.",
  "atk-s0502a0:3199_10": "Thero tato āgantvā satthāraṃ upasaṅkamitvā pucchi –",
  "atk-s0502a0:3199_11": "“nibbattati nu kho, bhante,",
  "atk-s0502a0:3199_12": "manussaloke ṭhitānaṃyeva katakalyāṇānaṃ dibbasampattī”ti.",
  "atk-s0502a0:3199_13": "“Moggallāna,",
  "atk-s0502a0:3199_14": "nanu te devaloke nandiyassa nibbattā dibbasampatti sāmaṃ diṭṭhā,",
  "atk-s0502a0:3199_15": "kasmā maṃ pucchasī”ti. “Evaṃ, bhante,",
  "atk-s0502a0:3199_16": "nibbattatī”ti.",
  "atk-s0502a0:3200_0": "Atha naṃ satthā “moggallānaṃ kiṃ nāmetaṃ kathesi.",
  "atk-s0502a0:3200_1": "Yathā hi cirappavuṭṭhaṃ puttaṃ vā bhātaraṃ vā vippavāsato āgacchantaṃ gāmadvāre ṭhito kocideva disvā",
  "atk-s0502a0:3200_2": "vegena gehaṃ āgantvā ‘asuko nāma āgato’ti āroceyya,",
  "atk-s0502a0:3200_3": "athassa ñātakā haṭṭhapahaṭṭhā vegena nikkhamitvā ‘āgatosi, tāta, arogosi,",
  "atk-s0502a0:3200_4": "tātā’ti taṃ abhinandeyyuṃ,",
  "atk-s0502a0:3200_5": "evameva idha katakalyāṇaṃ itthiṃ vā purisaṃ vā imaṃ lokaṃ jahitvā paralokaṃ gataṃ dasavidhaṃ dibbapaṇṇākāraṃ ādāya ‘ahaṃ purato,",
  "atk-s0502a0:3200_6": "ahaṃ purato’ti paccuggantvā devatā abhinandantī”ti vatvā imā gāthā abhāsi –",
  "atk-s0502a0:3201_0": "219.",
  "atk-s0502a0:3202_0": "“Cirappavāsiṃ purisaṃ, dūrato sotthimāgataṃ;",
  "atk-s0502a0:3203_0": "Ñātimittā suhajjā ca, abhinandanti āgataṃ.",
  "atk-s0502a0:3204_0": "220.",
  "atk-s0502a0:3205_0": "“Tatheva katapuññampi, asmā lokā paraṃ gataṃ;",
  "atk-s0502a0:3206_0": "Puññāni paṭigaṇhanti, piyaṃ ñātīva āgata”nti.",
  "atk-s0502a0:3207_0": "Tattha cirappavāsinti cirappavuṭṭhaṃ.",
  "atk-s0502a0:3207_1": "Dūrato sotthimāgatanti vaṇijjaṃ vā rājaporisaṃ vā katvā laddhalābhaṃ nipphannasampattiṃ anupaddavena dūraṭṭhānato āgataṃ.",
  "atk-s0502a0:3207_2": "Ñātimittā suhajjā cāti kulasambandhavasena ñātī ca sandiṭṭhādibhāvena mittā ca suhadayabhāvena suhajjā ca.",
  "atk-s0502a0:3207_3": "Abhinandanti āgatanti naṃ disvā āgatanti vacanamattena vā añjalikaraṇamattena vā gehasampattaṃ pana nānappakārapaṇṇākārābhiharaṇavasena abhinandanti.",
  "atk-s0502a0:3207_4": "Tathevāti tenevākārena katapuññampi puggalaṃ imasmā lokā paralokaṃ gataṃ dibbaṃ āyuvaṇṇasukhayasaādhipateyyaṃ,",
  "atk-s0502a0:3207_5": "dibbaṃ rūpasaddagandharasaphoṭṭhabbanti imaṃ dasavidhaṃ paṇṇākāraṃ ādāya mātāpituṭṭhāne ṭhitāni puññāni abhinandantāni paṭiggaṇhanti.",
  "atk-s0502a0:3207_6": "Piyaṃ ñātīvāti idhaloke piyañātakaṃ āgataṃ sesañātakā viyāti attho.",
  "atk-s0502a0:3208_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3209_0": "Nandiyavatthu navamaṃ.",
  "atk-s0502a0:3210_0": "Piyavaggavaṇṇanā niṭṭhitā.",
  "atk-s0502a0:3211_0": "Soḷasamo vaggo.",
  "atk-s0502a0:3212_0": "17. Kodhavaggo",
  "atk-s0502a0:3213_0": "1. Rohinīkhattiyakaññāvatthu",
  "atk-s0502a0:3214_0": "Kodhaṃ jaheti imaṃ dhammadesanaṃ satthā nigrodhārāme viharanto rohiniṃ nāma khattiyakaññaṃ ārabbha kathesi.",
  "atk-s0502a0:3215_0": "Ekasmiṃ kira samaye āyasmā anuruddho pañcasatehi bhikkhūhi saddhiṃ kapilavatthuṃ agamāsi.",
  "atk-s0502a0:3215_1": "Athassa ñātakā “thero āgato”ti sutvā therassa santikaṃ agamaṃsu ṭhapetvā rohiniṃ nāma therassa bhaginiṃ.",
  "atk-s0502a0:3215_2": "Thero ñātake pucchi “kahaṃ,",
  "atk-s0502a0:3215_3": "rohinī”ti? “Gehe,",
  "atk-s0502a0:3215_4": "bhante”ti.",
  "atk-s0502a0:3215_5": "“Kasmā idha nāgatā”ti?",
  "atk-s0502a0:3215_6": "“Sarīre tassā chavirogo uppannoti lajjāya nāgatā,",
  "atk-s0502a0:3215_7": "bhante”ti.",
  "atk-s0502a0:3215_8": "Thero “pakkosatha na”nti pakkosāpetvā paṭakañcukaṃ paṭimuñcitvā āgataṃ evamāha – “rohini,",
  "atk-s0502a0:3215_9": "kasmā nāgatāsī”ti?",
  "atk-s0502a0:3215_10": "“Sarīre me, bhante,",
  "atk-s0502a0:3215_11": "chavirogo uppanno,",
  "atk-s0502a0:3215_12": "tasmā lajjāya nāgatāmhī”ti.",
  "atk-s0502a0:3215_13": "“Kiṃ pana te puññaṃ kātuṃ na vaṭṭatī”ti?",
  "atk-s0502a0:3215_14": "“Kiṃ karomi,",
  "atk-s0502a0:3215_15": "bhante”ti?",
  "atk-s0502a0:3215_16": "“Āsanasālaṃ kārehī”ti.",
  "atk-s0502a0:3215_17": "“Kiṃ gahetvā”ti?",
  "atk-s0502a0:3215_18": "“Kiṃ te pasādhanabhaṇḍakaṃ natthī”ti? “Atthi,",
  "atk-s0502a0:3215_19": "bhante”ti.",
  "atk-s0502a0:3215_20": "“Kiṃ mūla”nti?",
  "atk-s0502a0:3215_21": "“Dasasahassamūlaṃ bhavissatī”ti.",
  "atk-s0502a0:3215_22": "“Tena hi taṃ vissajjetvā āsanasālaṃ kārehī”ti. “Ko me, bhante,",
  "atk-s0502a0:3215_23": "kāressatī”ti?",
  "atk-s0502a0:3215_24": "Thero samīpe ṭhitañātake oloketvā “tumhākaṃ bhāro hotū”ti āha.",
  "atk-s0502a0:3215_25": "“Tumhe pana, bhante,",
  "atk-s0502a0:3215_26": "kiṃ karissathā”ti?",
  "atk-s0502a0:3215_27": "“Ahampi idheva bhavissāmī”ti.",
  "atk-s0502a0:3215_28": "“Tena hi etissā dabbasambhāre āharathā”ti.",
  "atk-s0502a0:3215_29": "Te “sādhu,",
  "atk-s0502a0:3215_30": "bhante”ti āhariṃsu.",
  "atk-s0502a0:3216_0": "Thero āsanasālaṃ saṃvidahanto rohiniṃ āha –",
  "atk-s0502a0:3216_1": "“dvibhūmikaṃ āsanasālaṃ kāretvā upari padarānaṃ dinnakālato paṭṭhāya heṭṭhāsālaṃ nibaddhaṃ sammajjitvā āsanāni paññāpehi,",
  "atk-s0502a0:3216_2": "nibaddhaṃ pānīyaghaṭe upaṭṭhāpehī”ti.",
  "atk-s0502a0:3216_3": "Sā “sādhu,",
  "atk-s0502a0:3216_4": "bhante”ti pasādhanabhaṇḍakaṃ vissajjetvā dvibhūmikaāsanasālaṃ kāretvā upari padarānaṃ dinnakālato paṭṭhāya heṭṭhāsālaṃ sammajjanādīni akāsi.",
  "atk-s0502a0:3216_5": "Nibaddhaṃ bhikkhū nisīdanti.",
  "atk-s0502a0:3216_6": "Athassā āsanasālaṃ sammajjantiyāva chavirogo milāyi.",
  "atk-s0502a0:3216_7": "Sā āsanasālāya niṭṭhitāya buddhappamukhaṃ bhikkhusaṅghaṃ nimantetvā āsanasālaṃ pūretvā nisinnassa buddhappamukhassa",
  "atk-s0502a0:3216_8": "bhikkhusaṅghassa paṇītaṃ khādanīyaṃ bhojanīyaṃ adāsi.",
  "atk-s0502a0:3216_9": "Satthā katabhattakicco “kassetaṃ dāna”nti pucchi.",
  "atk-s0502a0:3216_10": "“Bhaginiyā me, bhante,",
  "atk-s0502a0:3216_11": "rohiniyā”ti.",
  "atk-s0502a0:3216_12": "“Sā pana kaha”nti? “Gehe,",
  "atk-s0502a0:3216_13": "bhante”ti.",
  "atk-s0502a0:3216_14": "“Pakkosatha na”nti?",
  "atk-s0502a0:3216_15": "Sā āgantuṃ na icchi.",
  "atk-s0502a0:3216_16": "Atha naṃ satthā anicchamānampi pakkosāpesiyeva.",
  "atk-s0502a0:3216_17": "Āgantvā ca pana vanditvā nisinnaṃ āha – “rohini,",
  "atk-s0502a0:3216_18": "kasmā nāgamitthā”ti?",
  "atk-s0502a0:3216_19": "“Sarīre me, bhante,",
  "atk-s0502a0:3216_20": "chavirogo atthi,",
  "atk-s0502a0:3216_21": "tena lajjamānā nāgatāmhī”ti.",
  "atk-s0502a0:3216_22": "“Jānāsi pana kiṃ te nissāya esa uppanno”ti?",
  "atk-s0502a0:3216_23": "“Na jānāmi,",
  "atk-s0502a0:3216_24": "bhante”ti.",
  "atk-s0502a0:3216_25": "“Tava kodhaṃ nissāya uppanno eso”ti.",
  "atk-s0502a0:3216_26": "“Kiṃ pana me, bhante, kata”nti?",
  "atk-s0502a0:3216_27": "“Tena hi suṇāhī”ti.",
  "atk-s0502a0:3216_28": "Athassā satthā atītaṃ āhari.",
  "atk-s0502a0:3217_0": "Atīte bārāṇasirañño aggamahesī ekissā rañño nāṭakitthiyā āghātaṃ bandhitvā “dukkhamassā uppādessāmī”ti",
  "atk-s0502a0:3217_1": "cintetvā mahākacchuphalāni āharāpetvā taṃ nāṭakitthiṃ attano santikaṃ pakkosāpetvā yathā sā na jānāti,",
  "atk-s0502a0:3217_2": "evamassā sayane ceva pāvārakojavādīnañca antaresu kacchucuṇṇāni ṭhapāpesi,",
  "atk-s0502a0:3217_3": "keḷiṃ kurumānā viya tassā sarīrepi okiri.",
  "atk-s0502a0:3217_4": "Taṃ khaṇaṃyeva tassā sarīraṃ uppakkuppakkaṃ gaṇḍāgaṇḍajātaṃ ahosi.",
  "atk-s0502a0:3217_5": "Sā kaṇḍuvantī gantvā sayane nipajji,",
  "atk-s0502a0:3217_6": "tatrāpissā kacchucuṇṇehi khādiyamānāya kharatarā vedanā uppajji.",
  "atk-s0502a0:3217_7": "Tadā aggamahesī rohinī ahosīti.",
  "atk-s0502a0:3218_0": "Satthā imaṃ atītaṃ āharitvā, “rohini,",
  "atk-s0502a0:3218_1": "tadā tayāvetaṃ kammaṃ kataṃ.",
  "atk-s0502a0:3218_2": "Appamattakopi hi kodho vā issā vā kātuṃ na yuttarūpo evā”ti vatvā imaṃ gāthamāha –",
  "atk-s0502a0:3219_0": "221.",
  "atk-s0502a0:3220_0": "“Kodhaṃ jahe vippajaheyya mānaṃ,",
  "atk-s0502a0:3221_0": "Saṃyojanaṃ sabbamatikkameyya;",
  "atk-s0502a0:3222_0": "Taṃ nāmarūpasmimasajjamānaṃ,",
  "atk-s0502a0:3223_0": "Akiñcanaṃ nānupatanti dukkhā”ti.",
  "atk-s0502a0:3224_0": "Tattha kodhanti sabbākārampi kodhaṃ navavidhampi mānaṃ jaheyya.",
  "atk-s0502a0:3224_1": "Saṃyojananti kāmarāgasaṃyojanādikaṃ dasavidhampi sabbasaṃyojanaṃ atikkameyya.",
  "atk-s0502a0:3224_2": "Asajjamānanti alaggamānaṃ.",
  "atk-s0502a0:3224_3": "Yo hi “mama rūpaṃ mama vedanā”tiādinā nayena nāmarūpaṃ paṭiggaṇhāti,",
  "atk-s0502a0:3224_4": "tasmiñca bhijjamāne socati vihaññati,",
  "atk-s0502a0:3224_5": "ayaṃ nāmarūpasmiṃ sajjati nāma.",
  "atk-s0502a0:3224_6": "Evaṃ aggaṇhanto avihaññanto na sajjati nāma.",
  "atk-s0502a0:3224_7": "Taṃ puggalaṃ evaṃ asajjamānaṃ rāgādīnaṃ abhāvena akiñcanaṃ dukkhā nāma nānupatantīti attho.",
  "atk-s0502a0:3224_8": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3224_9": "Rohinīpi sotāpattiphale patiṭṭhitā,",
  "atk-s0502a0:3224_10": "taṅkhaṇaññevassā sarīraṃ suvaṇṇavaṇṇaṃ ahosi.",
  "atk-s0502a0:3225_0": "Sā tato cutā tāvatiṃsabhavane catunnaṃ devaputtānaṃ sīmantare nibbattitvā pāsādikā rūpasobhaggappattā ahosi.",
  "atk-s0502a0:3225_1": "Cattāropi devaputtā taṃ disvā uppannasinehā hutvā “mama sīmāya anto nibbattā,",
  "atk-s0502a0:3225_2": "mama sīmāya anto nibbattā”ti vivadantā sakkassa devarañño santikaṃ gantvā, “deva,",
  "atk-s0502a0:3225_3": "imaṃ no nissāya aḍḍo uppanno,",
  "atk-s0502a0:3225_4": "taṃ vinicchināthā”ti āhaṃsu.",
  "atk-s0502a0:3225_5": "Sakkopi taṃ oloketvāva uppannasineho hutvā evamāha –",
  "atk-s0502a0:3225_6": "“imāya vo diṭṭhakālato paṭṭhāya kathaṃ cittāni uppannānī”ti.",
  "atk-s0502a0:3225_7": "Atheko āha –",
  "atk-s0502a0:3225_8": "“mama tāva uppannacittaṃ saṅgāmabheri viya sannisīdituṃ nāsakkhī”ti.",
  "atk-s0502a0:3225_9": "Dutiyo “mama cittaṃ pabbatanadī viya sīghaṃ pavattatiyevā”ti.",
  "atk-s0502a0:3225_10": "Tatiyo “mama imissā diṭṭhakālato paṭṭhāya kakkaṭassa viya akkhīni nikkhamiṃsū”ti.",
  "atk-s0502a0:3225_11": "Catuttho “mama cittaṃ cetiye ussāpitadhajo viya niccalaṃ ṭhātuṃ nāsakkhī”ti.",
  "atk-s0502a0:3225_12": "Atha ne sakko āha – “tātā,",
  "atk-s0502a0:3225_13": "tumhākaṃ tāva cittāni pasayharūpāni,",
  "atk-s0502a0:3225_14": "ahaṃ pana imaṃ labhanto jīvissāmi,",
  "atk-s0502a0:3225_15": "alabhantassa me maraṇaṃ bhavissatī”ti.",
  "atk-s0502a0:3225_16": "Devaputtā,",
  "atk-s0502a0:3225_17": "“mahārāja,",
  "atk-s0502a0:3225_18": "tumhākaṃ maraṇena attho natthī”ti taṃ sakkassa vissajjetvā pakkamiṃsu.",
  "atk-s0502a0:3225_19": "Sā sakkassa piyā ahosi manāpā.",
  "atk-s0502a0:3225_20": "“Asukakīḷaṃ nāma gacchāmā”ti vutte sakko tassā vacanaṃ paṭikkhipituṃ nāsakkhīti.",
  "atk-s0502a0:3226_0": "Rohinīkhattiyakaññāvatthu paṭhamaṃ.",
  "atk-s0502a0:3227_0": "2. Aññatarabhikkhuvatthu",
  "atk-s0502a0:3228_0": "Yo ve uppatitanti imaṃ dhammadesanaṃ satthā aggāḷave cetiye viharanto aññataraṃ bhikkhuṃ ārabbha kathesi.",
  "atk-s0502a0:3229_0": "Satthārā hi bhikkhusaṅghassa senāsane anuññāte rājagahaseṭṭhiādīhi senāsanesu kariyamānesu eko āḷaviko",
  "atk-s0502a0:3229_1": "bhikkhu attano senāsanaṃ karonto ekaṃ manāparukkhaṃ disvā chindituṃ ārabhi.",
  "atk-s0502a0:3229_2": "Tattha pana nibbattā ekā taruṇaputtā devatā puttaṃ aṅkenādāya ṭhitā yāci “mā me, sāmi,",
  "atk-s0502a0:3229_3": "vimānaṃ chindi,",
  "atk-s0502a0:3229_4": "na sakkhissāmi puttaṃ ādāya anāvāsā vicaritu”nti.",
  "atk-s0502a0:3229_5": "So “ahaṃ aññatra īdisaṃ rukkhaṃ na labhissāmī”ti tassā vacanaṃ nādiyi.",
  "atk-s0502a0:3229_6": "Sā “imampi tāva dārakaṃ oloketvā oramissatī”ti puttaṃ rukkhasākhāya ṭhapesi.",
  "atk-s0502a0:3229_7": "Sopi bhikkhu ukkhipitaṃ pharasuṃ sandhāretuṃ asakkonto dārakassa bāhuṃ chindi,",
  "atk-s0502a0:3229_8": "devatā uppannabalavakodhā “paharitvā naṃ māressāmī”ti ubho hatthe ukkhipitvā evaṃ tāva cintesi –",
  "atk-s0502a0:3229_9": "“ayaṃ bhikkhu sīlavā.",
  "atk-s0502a0:3229_10": "Sacāhaṃ imaṃ māressāmi,",
  "atk-s0502a0:3229_11": "nirayagāminī bhavissāmi.",
  "atk-s0502a0:3229_12": "Sesadevatāpi attano rukkhaṃ chindante bhikkhū disvā ‘asukadevatāya evaṃ nāma mārito bhikkhū’ti maṃ pamāṇaṃ katvā bhikkhū māressanti.",
  "atk-s0502a0:3229_13": "Ayañca sasāmiko bhikkhu,",
  "atk-s0502a0:3229_14": "sāmikasseva naṃ kathessāmī”ti ukkhittahatthe apanetvā rodamānā satthu santikaṃ gantvā vanditvā ekamantaṃ aṭṭhāsi.",
  "atk-s0502a0:3229_15": "Atha naṃ satthā “kiṃ devate”ti āha. Sā, “bhante,",
  "atk-s0502a0:3229_16": "tumhākaṃ me sāvakena idaṃ nāma kataṃ,",
  "atk-s0502a0:3229_17": "ahampi naṃ māretukāmā hutvā idaṃ nāma cintetvā amāretvāva idhāgatā”ti sabbaṃ taṃ pavattiṃ vitthārato ārocesi.",
  "atk-s0502a0:3230_0": "Satthā taṃ sutvā “sādhu,",
  "atk-s0502a0:3230_1": "sādhu devate,",
  "atk-s0502a0:3230_2": "sādhu te kataṃ evaṃ uggataṃ kopaṃ bhantaṃ rathaṃ viya niggaṇhamānāyā”ti vatvā imaṃ gāthamāha –",
  "atk-s0502a0:3231_0": "222.",
  "atk-s0502a0:3232_0": "“Yo ve uppatitaṃ kodhaṃ, rathaṃ bhantaṃva vāraye;",
  "atk-s0502a0:3233_0": "Tamahaṃ sārathiṃ brūmi, rasmiggāho itaro jano”ti.",
  "atk-s0502a0:3234_0": "Tattha uppatitanti uppannaṃ.",
  "atk-s0502a0:3234_1": "Rathaṃ bhantaṃ vāti yathā nāma cheko sārathi ativegena dhāvantaṃ rathaṃ niggaṇhitvā yathicchakaṃ ṭhapeti,",
  "atk-s0502a0:3234_2": "evaṃ yo puggalo uppannaṃ kodhaṃ vāraye niggaṇhituṃ sakkoti.",
  "atk-s0502a0:3234_3": "Tamahanti taṃ ahaṃ sārathiṃ brūmi.",
  "atk-s0502a0:3234_4": "Itaro janoti itaro pana rājauparājādīnaṃ rathasārathijano rasmiggāho nāma hoti,",
  "atk-s0502a0:3234_5": "na uttamasārathīti.",
  "atk-s0502a0:3235_0": "Desanāvasāne devatā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:3236_0": "Devatā pana sotāpannā hutvāpi rodamānā aṭṭhāsi.",
  "atk-s0502a0:3236_1": "Atha naṃ satthā “kiṃ devate”ti pucchitvā, “bhante,",
  "atk-s0502a0:3236_2": "vimānaṃ me naṭṭhaṃ,",
  "atk-s0502a0:3236_3": "idāni kiṃ karissāmī”ti vutte,",
  "atk-s0502a0:3236_4": "“alaṃ devate,",
  "atk-s0502a0:3236_5": "mā cintayi,",
  "atk-s0502a0:3236_6": "ahaṃ te vimānaṃ dassāmī”ti jetavane gandhakuṭisamīpe purimadivase cutadevataṃ ekaṃ rukkhaṃ apadisanto “amukasmiṃ okāse rukkho vivitto,",
  "atk-s0502a0:3236_7": "tattha upagacchā”ti āha.",
  "atk-s0502a0:3236_8": "Sā tattha upagañchi.",
  "atk-s0502a0:3236_9": "Tato paṭṭhāya “buddhadattiyaṃ imissā vimāna”nti mahesakkhadevatāpi āgantvā taṃ cāletuṃ nāsakkhiṃsu.",
  "atk-s0502a0:3236_10": "Satthā taṃ atthuppattiṃ katvā bhikkhūnaṃ bhūtagāmasikkhāpadaṃ paññāpesīti.",
  "atk-s0502a0:3237_0": "Aññatarabhikkhuvatthu dutiyaṃ.",
  "atk-s0502a0:3238_0": "3. Uttarāupāsikāvatthu",
  "atk-s0502a0:3239_0": "Akkodhena jine kodhanti imaṃ dhammadesanaṃ satthā veḷuvane viharanto uttarāya gehe katabhattakicco uttaraṃ upāsikaṃ ārabbha kathesi.",
  "atk-s0502a0:3240_0": "Tatrāyamanupubbī kathā –",
  "atk-s0502a0:3240_1": "rājagahe kira sumanaseṭṭhiṃ nissāya puṇṇo nāma daliddo bhatiṃ katvā jīvati.",
  "atk-s0502a0:3240_2": "Tassa bhariyā ca uttarā nāma dhītā cāti dveyeva gehamānusakā.",
  "atk-s0502a0:3240_3": "Athekadivasaṃ “sattāhaṃ nakkhattaṃ kīḷitabba”nti rājagahe ghosanaṃ kariṃsu.",
  "atk-s0502a0:3240_4": "Taṃ sutvā sumanaseṭṭhi pātova āgataṃ puṇṇaṃ āmantetvā, “tāta,",
  "atk-s0502a0:3240_5": "amhākaṃ parijano nakkhattaṃ kīḷitukāmo,",
  "atk-s0502a0:3240_6": "tvaṃ kiṃ nakkhattaṃ kīḷissasi,",
  "atk-s0502a0:3240_7": "udāhu bhatiṃ karissasī”ti āha. “Sāmi,",
  "atk-s0502a0:3240_8": "nakkhattaṃ nāma sadhanānaṃ hoti,",
  "atk-s0502a0:3240_9": "mama pana gehe svātanāya yāgutaṇḍulampi natthi,",
  "atk-s0502a0:3240_10": "kiṃ me nakkhattena,",
  "atk-s0502a0:3240_11": "goṇe labhanto kasituṃ gamissāmī”ti.",
  "atk-s0502a0:3240_12": "“Tena hi goṇe gaṇhāhī”ti.",
  "atk-s0502a0:3240_13": "So balavagoṇe ca naṅgalañca gahetvā, “bhadde,",
  "atk-s0502a0:3240_14": "nāgarā nakkhattaṃ kīḷanti,",
  "atk-s0502a0:3240_15": "ahaṃ daliddatāya bhatiṃ kātuṃ gamissāmi,",
  "atk-s0502a0:3240_16": "mayhampi tāva ajja dviguṇaṃ nivāpaṃ pacitvā bhattaṃ āhareyyāsī”ti bhariyaṃ vatvā khettaṃ agamāsi.",
  "atk-s0502a0:3241_0": "Sāriputtattheropi sattāhaṃ nirodhasamāpanno taṃ divasaṃ vuṭṭhāya “kassa nu kho ajja mayā saṅgahaṃ kātuṃ",
  "atk-s0502a0:3241_1": "vaṭṭatī”ti olokento puṇṇaṃ attano ñāṇajālassa anto paviṭṭhaṃ disvā “saddho nu kho esa,",
  "atk-s0502a0:3241_2": "sakkhissati vā me saṅgahaṃ kātu”nti olokento tassa saddhabhāvañca saṅgahaṃ kātuṃ samatthabhāvañca tappaccayā",
  "atk-s0502a0:3241_3": "cassa mahāsampattipaṭilābhañca ñatvā pattacīvaramādāya tassa kasanaṭṭhānaṃ gantvā āvāṭatīre ekaṃ gumbaṃ",
  "atk-s0502a0:3241_4": "olokento aṭṭhāsi.",
  "atk-s0502a0:3242_0": "Puṇṇo theraṃ disvāva kasiṃ ṭhapetvā pañcapatiṭṭhitena theraṃ vanditvā “dantakaṭṭhena attho bhavissatī”ti dantakaṭṭhaṃ kappiyaṃ katvā adāsi.",
  "atk-s0502a0:3242_1": "Athassa thero pattañca parissāvanañca nīharitvā adāsi.",
  "atk-s0502a0:3242_2": "So “pānīyena attho bhavissatī”ti taṃ ādāya pānīyaṃ parissāvetvā adāsi.",
  "atk-s0502a0:3242_3": "Thero cintesi –",
  "atk-s0502a0:3242_4": "“ayaṃ paresaṃ pacchimagehe vasati.",
  "atk-s0502a0:3242_5": "Sacassa gehadvāraṃ gamissāmi,",
  "atk-s0502a0:3242_6": "imassa bhariyā maṃ daṭṭhuṃ na labhissati.",
  "atk-s0502a0:3242_7": "Yāvassā bhattaṃ ādāya maggaṃ paṭipajjati,",
  "atk-s0502a0:3242_8": "tāva idheva bhavissāmī”ti.",
  "atk-s0502a0:3242_9": "So tattheva thokaṃ vītināmetvā tassa maggāruḷhabhāvaṃ ñatvā antonagarābhimukho pāyāsi.",
  "atk-s0502a0:3243_0": "Sā antarāmagge theraṃ disvā cintesi –",
  "atk-s0502a0:3243_1": "“appekadāhaṃ deyyadhamme sati ayyaṃ na passāmi,",
  "atk-s0502a0:3243_2": "appekadā me ayyaṃ passantiyā deyyadhammo na hoti.",
  "atk-s0502a0:3243_3": "Ajja pana me ayyo ca diṭṭho,",
  "atk-s0502a0:3243_4": "deyyadhammo cāyaṃ atthi,",
  "atk-s0502a0:3243_5": "karissati nu kho me saṅgaha”nti.",
  "atk-s0502a0:3243_6": "Sā bhattabhājanaṃ oropetvā theraṃ pañcapatiṭṭhitena vanditvā, “bhante,",
  "atk-s0502a0:3243_7": "idaṃ lūkhaṃ vā paṇītaṃ vāti acintetvā dāsassa vo saṅgahaṃ karothā”ti āha.",
  "atk-s0502a0:3243_8": "Thero pattaṃ upanāmetvā tāya ekena hatthena bhājanaṃ dhāretvā ekena hatthena tato bhattaṃ dadamānāya",
  "atk-s0502a0:3243_9": "upaḍḍhabhatte dinne “ala”nti hatthena pattaṃ pidahi. Sā, “bhante,",
  "atk-s0502a0:3243_10": "ekova paṭiviso,",
  "atk-s0502a0:3243_11": "na sakkā dvidhā kātuṃ.",
  "atk-s0502a0:3243_12": "Tumhākaṃ dāsassa idhalokasaṅgahaṃ akatvā paralokasaṅgahaṃ karotha,",
  "atk-s0502a0:3243_13": "niravasesameva dātukāmamhī”ti vatvā sabbameva therassa patte patiṭṭhapetvā “tumhehi diṭṭhadhammasseva bhāgī assa”nti patthanaṃ akāsi.",
  "atk-s0502a0:3243_14": "Thero “evaṃ hotū”ti vatvā ṭhitakova anumodanaṃ karitvā ekasmiṃ udakaphāsukaṭṭhāne nisīditvā bhattakiccamakāsi.",
  "atk-s0502a0:3243_15": "Sāpi nivattitvā taṇḍule pariyesitvā bhattaṃ paci.",
  "atk-s0502a0:3243_16": "Puṇṇopi aḍḍhakarīsamattaṭṭhānaṃ kasitvā jighacchaṃ sahituṃ asakkonto goṇe vissajjetvā ekarukkhacchāyaṃ pavisitvā maggaṃ olokento nisīdi.",
  "atk-s0502a0:3244_0": "Athassa bhariyā bhattaṃ ādāya gacchamānā taṃ disvāva “esa jighacchāya pīḷito maṃ olokento nisinno.",
  "atk-s0502a0:3244_1": "Sace maṃ ‘ativiya je cirāyī’ti tajjetvā patodalaṭṭhiyā maṃ paharissati,",
  "atk-s0502a0:3244_2": "mayā katakammaṃ niratthakaṃ bhavissati.",
  "atk-s0502a0:3244_3": "Paṭikaccevassa ārocessāmī”ti cintetvā evamāha – “sāmi,",
  "atk-s0502a0:3244_4": "ajjekadivasaṃ cittaṃ pasādehi,",
  "atk-s0502a0:3244_5": "mā mayā katakammaṃ niratthakaṃ kari.",
  "atk-s0502a0:3244_6": "Ahañhi pātova te bhattaṃ āharantī antarāmagge dhammasenāpatiṃ disvā tava bhattaṃ tassa datvā puna gantvā bhattaṃ pacitvā āgatā, pasādehi, sāmi,",
  "atk-s0502a0:3244_7": "citta”nti.",
  "atk-s0502a0:3244_8": "So “kiṃ vadesi,",
  "atk-s0502a0:3244_9": "bhadde”ti pucchitvā puna tamatthaṃ sutvā, “bhadde,",
  "atk-s0502a0:3244_10": "sādhu vata te kataṃ mama bhattaṃ ayyassa dadamānāya,",
  "atk-s0502a0:3244_11": "mayāpissa ajja pātova dantakaṭṭhañca mukhodakañca dinna”nti pasannamānaso taṃ vacanaṃ abhinanditvā ussure",
  "atk-s0502a0:3244_12": "laddhabhattatāya kilantakāyo tassā aṅke sīsaṃ katvā niddaṃ okkami.",
  "atk-s0502a0:3245_0": "Athassa pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ kaṇikārapuppharāsi viya sobhamānaṃ aṭṭhāsi.",
  "atk-s0502a0:3245_1": "So pabuddho oloketvā bhariyaṃ āha – “bhadde,",
  "atk-s0502a0:3245_2": "etaṃ kasitaṭṭhānaṃ sabbaṃ mama suvaṇṇaṃ hutvā paññāyati,",
  "atk-s0502a0:3245_3": "kiṃ nu kho me atiussure laddhabhattatāya akkhīni bhamantī”ti. “Sāmi,",
  "atk-s0502a0:3245_4": "mayhampi evameva paññāyatī”ti.",
  "atk-s0502a0:3245_5": "So uṭṭhāya tattha gantvā ekapiṇḍaṃ gahetvā naṅgalasīse paharitvā suvaṇṇabhāvaṃ ñatvā “aho ayyassa dhammasenāpatissa",
  "atk-s0502a0:3245_6": "me dinnadānena ajjeva vipāko dassito,",
  "atk-s0502a0:3245_7": "na kho pana sakkā ettakaṃ dhanaṃ paṭicchādetvā paribhuñjitu”nti bhariyāya ābhataṃ bhattapātiṃ suvaṇṇassa",
  "atk-s0502a0:3245_8": "pūretvā rājakulaṃ gantvā raññā katokāso pavisitvā rājānaṃ abhivādetvā “kiṃ,",
  "atk-s0502a0:3245_9": "tātā”ti vutte, “deva,",
  "atk-s0502a0:3245_10": "ajja mayā kasitaṭṭhānaṃ sabbaṃ suvaṇṇabharitameva hutvā ṭhitaṃ,",
  "atk-s0502a0:3245_11": "idaṃ suvaṇṇaṃ āharāpetuṃ vaṭṭatī”ti.",
  "atk-s0502a0:3245_12": "“Kosi tva”nti?",
  "atk-s0502a0:3245_13": "“Puṇṇo nāma aha”nti.",
  "atk-s0502a0:3245_14": "“Kiṃ pana te ajja kata”nti?",
  "atk-s0502a0:3245_15": "“Dhammasenāpatissa me ajja pātova dantakaṭṭhañca mukhodakañca dinnaṃ,",
  "atk-s0502a0:3245_16": "bhariyāyapi me mayhaṃ āharaṇabhattaṃ tasseva dinna”nti.",
  "atk-s0502a0:3246_0": "Taṃ sutvā rājā “ajjeva kira, bho,",
  "atk-s0502a0:3246_1": "dhammasenāpatissa dinnadānena vipāko dassito”ti vatvā, “tāta,",
  "atk-s0502a0:3246_2": "kiṃ karomī”ti pucchi.",
  "atk-s0502a0:3246_3": "“Bahūni sakaṭasahassāni pahiṇitvā suvaṇṇaṃ āharāpethā”ti.",
  "atk-s0502a0:3246_4": "Rājā sakaṭāni pahiṇi.",
  "atk-s0502a0:3246_5": "Rājapurisesu “rañño santaka”nti gaṇhantesu gahitagahitaṃ mattikāva hoti.",
  "atk-s0502a0:3246_6": "Te gantvā rañño ārocetvā “tumhehi kinti vatvā gahita”nti.",
  "atk-s0502a0:3246_7": "Puṭṭhā “tumhākaṃ santaka”nti āhaṃsu.",
  "atk-s0502a0:3246_8": "Na mayhaṃ, tātā, santakaṃ,",
  "atk-s0502a0:3246_9": "gacchatha “puṇṇassa santaka”nti vatvā gaṇhathāti.",
  "atk-s0502a0:3246_10": "Te tathā kariṃsu,",
  "atk-s0502a0:3246_11": "gahitagahitaṃ suvaṇṇameva ahosi.",
  "atk-s0502a0:3246_12": "Sabbampi āharitvā rājaṅgaṇe rāsimakaṃsu,",
  "atk-s0502a0:3246_13": "asītihatthubbedho rāsi ahosi.",
  "atk-s0502a0:3246_14": "Rājā nāgare sannipātetvā “imasmiṃ nagare atthi kassaci ettakaṃ suvaṇṇa”nti? “Natthi, devā”ti.",
  "atk-s0502a0:3246_15": "“Kiṃ panassa dātuṃ vaṭṭatī”ti?",
  "atk-s0502a0:3246_16": "“Seṭṭhichattaṃ, devā”ti.",
  "atk-s0502a0:3246_17": "Rājā “bāhudhanaseṭṭhi nāma hotū”ti mahantena bhogena saddhiṃ tassa seṭṭhichattamadāsi.",
  "atk-s0502a0:3246_18": "Atha naṃ so āha – “mayaṃ, deva,",
  "atk-s0502a0:3246_19": "ettakaṃ kālaṃ parakule vasimhā,",
  "atk-s0502a0:3246_20": "vasanaṭṭhānaṃ no dethā”ti.",
  "atk-s0502a0:3246_21": "“Tena hi passa,",
  "atk-s0502a0:3246_22": "esa gumbo paññāyati,",
  "atk-s0502a0:3246_23": "etaṃ harāpetvā gehaṃ kārehī”ti purāṇaseṭṭhissa gehaṭṭhānaṃ ācikkhi.",
  "atk-s0502a0:3246_24": "So tasmiṃ ṭhāne katipāheneva gehaṃ kārāpetvā gehappavesanamaṅgalañca chattamaṅgalañca ekatova karonto",
  "atk-s0502a0:3246_25": "sattāhaṃ buddhappamukhassa bhikkhusaṅghassa dānaṃ adāsi.",
  "atk-s0502a0:3246_26": "Athassa satthā anumodanaṃ karonto anupubbiṃ kathaṃ kathesi.",
  "atk-s0502a0:3246_27": "Dhammakathāvasāne puṇṇaseṭṭhi ca bhariyā cassa dhītā ca uttarāti tayo janā sotāpannā ahesuṃ.",
  "atk-s0502a0:3247_0": "Aparabhāge rājagahaseṭṭhi puṇṇaseṭṭhino dhītaraṃ attano puttassa vāresi.",
  "atk-s0502a0:3247_1": "So “nāhaṃ dassāmī”ti vatvā “mā evaṃ karotu,",
  "atk-s0502a0:3247_2": "ettakaṃ kālaṃ amhe nissāya vasanteneva te sampatti laddhā,",
  "atk-s0502a0:3247_3": "detu me puttassa dhītara”nti vutte “so micchādiṭṭhiko,",
  "atk-s0502a0:3247_4": "mama dhītā tīhi ratanehi vinā vattituṃ na sakkoti,",
  "atk-s0502a0:3247_5": "nevassa dhītaraṃ dassāmī”ti āha.",
  "atk-s0502a0:3247_6": "Atha naṃ bahū seṭṭhigaṇādayo kulaputtā “mā tena saddhiṃ vissāsaṃ bhindi,",
  "atk-s0502a0:3247_7": "dehissa dhītara”nti yāciṃsu.",
  "atk-s0502a0:3247_8": "So tesaṃ vacanaṃ sampaṭicchitvā āsāḷhipuṇṇamāyaṃ dhītaraṃ adāsi.",
  "atk-s0502a0:3247_9": "Sā patikulaṃ gatakālato paṭṭhāya bhikkhuṃ vā bhikkhuniṃ vā upasaṅkamituṃ dānaṃ vā dātuṃ dhammaṃ vā sotuṃ nālattha.",
  "atk-s0502a0:3247_10": "Evaṃ aḍḍhatiyesu māsesu vītivattesu santike ṭhitaṃ paricārikaṃ pucchi –",
  "atk-s0502a0:3247_11": "“idāni kittakaṃ antovassassa avasiṭṭha”nti?",
  "atk-s0502a0:3247_12": "“Aḍḍhamāso, ayye”ti.",
  "atk-s0502a0:3247_13": "Sā pitu sāsanaṃ pahiṇi “kasmā maṃ evarūpe bandhanāgāre pakkhipiṃsu,",
  "atk-s0502a0:3247_14": "varaṃ me lakkhaṇāhataṃ katvā paresaṃ dāsiṃ sāvetuṃ.",
  "atk-s0502a0:3247_15": "Evarūpassa micchādiṭṭhikulassa dātuṃ na vaṭṭati.",
  "atk-s0502a0:3247_16": "Āgatakālato paṭṭhāya bhikkhudassanādīsu ekampi puññaṃ kātuṃ na labhāmī”ti.",
  "atk-s0502a0:3248_0": "Athassā pitā “dukkhitā vata me dhītā”ti anattamanataṃ pavedetvā pañcadasa kahāpaṇasahassāni pesesi “imasmiṃ nagare sirimā nāma gaṇikā atthi,",
  "atk-s0502a0:3248_1": "devasikaṃ sahassaṃ gaṇhāti.",
  "atk-s0502a0:3248_2": "Imehi kahāpaṇehi taṃ ānetvā sāmikassa pādaparicārikaṃ katvā sayaṃ puññāni karotū”ti.",
  "atk-s0502a0:3248_3": "Sā sirimaṃ pakkosāpetvā “sahāyike ime kahāpaṇe gahetvā imaṃ aḍḍhamāsaṃ tava sahāyakaṃ paricarāhī”ti āha.",
  "atk-s0502a0:3248_4": "Sā “sādhū”ti paṭissuṇi.",
  "atk-s0502a0:3248_5": "Sā taṃ ādāya sāmikassa santikaṃ gantvā tena sirimaṃ disvā “kiṃ ida”nti vutte, “sāmi,",
  "atk-s0502a0:3248_6": "imaṃ aḍḍhamāsaṃ mama sahāyikā tumhe paricaratu,",
  "atk-s0502a0:3248_7": "ahaṃ pana imaṃ aḍḍhamāsaṃ dānañceva dātukāmā dhammañca sotukāmā”ti āha.",
  "atk-s0502a0:3248_8": "So taṃ abhirūpaṃ itthiṃ disvā uppannasineho “sādhū”ti sampaṭicchi.",
  "atk-s0502a0:3249_0": "Uttarāpi kho buddhappamukhaṃ bhikkhusaṅghaṃ nimantetvā, “bhante,",
  "atk-s0502a0:3249_1": "imaṃ aḍḍhamāsaṃ aññattha agantvā idheva bhikkhā gahetabbā”ti satthu paṭiññaṃ gahetvā “ito dāni paṭṭhāya yāva mahāpavāraṇā,",
  "atk-s0502a0:3249_2": "tāva satthāraṃ upaṭṭhātuṃ dhammañca sotuṃ labhissāmī”ti tuṭṭhamānasā “evaṃ yāguṃ pacatha,",
  "atk-s0502a0:3249_3": "evaṃ pūve pacathā”ti mahānase sabbakiccāni saṃvidahantī vicarati.",
  "atk-s0502a0:3249_4": "Athassā sāmiko “sve pavāraṇā bhavissatī”ti mahānasābhimukho vātapāne ṭhatvā “kiṃ nu kho karontī sā andhabālā",
  "atk-s0502a0:3249_5": "vicaratī”ti olokento taṃ seṭṭhīdhītaraṃ sedakilinnaṃ chārikāya okiṇṇaṃ aṅgāramasimakkhitaṃ tathā saṃvidahitvā",
  "atk-s0502a0:3249_6": "vicaramānaṃ disvā “aho andhabālā evarūpe ṭhāne imaṃ sirisampattiṃ nānubhavati,",
  "atk-s0502a0:3249_7": "‘muṇḍakasamaṇe upaṭṭhahissāmī’ti tuṭṭhacittā vicaratī”ti hasitvā apagañchi.",
  "atk-s0502a0:3250_0": "Tasmiṃ apagate tassa santike ṭhitā sirimā “kiṃ nu kho oloketvā esa hasī”ti teneva vātapānena olokentī uttaraṃ disvā “imaṃ oloketvā iminā hasitaṃ,",
  "atk-s0502a0:3250_1": "addhā imassa etāya saddhiṃ santhavo atthī”ti cintesi.",
  "atk-s0502a0:3250_2": "Sā kira aḍḍhamāsaṃ tasmiṃ gehe bāhirakaitthī hutvā vasamānāpi taṃ sampattiṃ anubhavamānā attano bāhirakaitthibhāvaṃ",
  "atk-s0502a0:3250_3": "ajānitvā “ahaṃ gharasāminī”ti saññamakāsi.",
  "atk-s0502a0:3250_4": "Sā uttarāya āghātaṃ bandhitvā “dukkhamassā uppādessāmī”ti pāsādā oruyha mahānasaṃ pavisitvā pūvapacanaṭṭhāne",
  "atk-s0502a0:3250_5": "pakkuthitaṃ sappiṃ kaṭacchunā ādāya uttarābhimukhaṃ pāyāsi.",
  "atk-s0502a0:3250_6": "Uttarā taṃ āgacchantiṃ disvā “mama sahāyikāya mayhaṃ upakāro kato,",
  "atk-s0502a0:3250_7": "cakkavāḷaṃ atisambādhaṃ,",
  "atk-s0502a0:3250_8": "brahmaloko atinīcako,",
  "atk-s0502a0:3250_9": "mama sahāyikāya guṇova mahanto.",
  "atk-s0502a0:3250_10": "Ahañhi etaṃ nissāya dānañca dātuṃ dhammañca sotuṃ labhiṃ.",
  "atk-s0502a0:3250_11": "Sace mama etissā upari kopo atthi,",
  "atk-s0502a0:3250_12": "idaṃ sappi maṃ dahatu.",
  "atk-s0502a0:3250_13": "Sace natthi,",
  "atk-s0502a0:3250_14": "mā dahatū”ti taṃ mettāya phari.",
  "atk-s0502a0:3250_15": "Tāya tassā matthake āsittaṃ pakkuthitasappi sītudakaṃ viya ahosi.",
  "atk-s0502a0:3251_0": "Atha naṃ “idaṃ sītalaṃ bhavissatī”ti kaṭacchuṃ pūretvā ādāya āgacchantiṃ uttarāya dāsiyo disvā “apehi dubbinīte,",
  "atk-s0502a0:3251_1": "na tvaṃ amhākaṃ ayyāya pakkuthitaṃ sappiṃ āsiñcituṃ anucchavikā”ti santajjentiyo ito cito ca uṭṭhāya hatthehi ca pādehi ca pothetvā bhūmiyaṃ pātesuṃ.",
  "atk-s0502a0:3251_2": "Uttarā vārentīpi vāretuṃ nāsakkhi.",
  "atk-s0502a0:3251_3": "Athassā upari ṭhitā sabbā dāsiyo paṭibāhitvā “kissa te evarūpaṃ bhāriyaṃ kata”nti sirimaṃ ovaditvā uṇhodakena nhāpetvā satapākatelena abbhañji.",
  "atk-s0502a0:3251_4": "Tasmiṃ khaṇe sā attano bāhirakitthibhāvaṃ ñatvā cintesi –",
  "atk-s0502a0:3251_5": "“mayā bhāriyaṃ kammaṃ kataṃ sāmikassa hasanamattakāraṇā imissā upari pakkuthitaṃ sappiṃ āsiñcantiyā,",
  "atk-s0502a0:3251_6": "ayaṃ ‘gaṇhatha na’nti dāsiyo na āṇāpesi.",
  "atk-s0502a0:3251_7": "Maṃ viheṭhanakālepi sabbadāsiyo paṭibāhitvā mayhaṃ kattabbameva akāsi.",
  "atk-s0502a0:3251_8": "Sacāhaṃ imaṃ na khamāpessāmi,",
  "atk-s0502a0:3251_9": "muddhā me sattadhā phaleyyā”ti tassā pādamūle nipajjitvā, “ayye,",
  "atk-s0502a0:3251_10": "khamāhi me”ti āha.",
  "atk-s0502a0:3251_11": "Ahaṃ sapitikā dhītā,",
  "atk-s0502a0:3251_12": "pitari khamante khamāmīti. Hotu, ayye,",
  "atk-s0502a0:3251_13": "pitaraṃ te puṇṇaseṭṭhiṃ khamāpessāmīti.",
  "atk-s0502a0:3251_14": "Puṇṇo mama vaṭṭajanakapitā,",
  "atk-s0502a0:3251_15": "vivaṭṭajanake pitari khamante panāhaṃ khamissāmīti.",
  "atk-s0502a0:3251_16": "Ko pana te vivaṭṭajanakapitāti?",
  "atk-s0502a0:3251_17": "Sammāsambuddhoti.",
  "atk-s0502a0:3251_18": "Mayhaṃ tena saddhiṃ vissāso natthīti.",
  "atk-s0502a0:3251_19": "Ahaṃ karissāmi,",
  "atk-s0502a0:3251_20": "satthā sve bhikkhusaṅghaṃ ādāya idhāgamissati,",
  "atk-s0502a0:3251_21": "tvaṃ yathāladdhaṃ sakkāraṃ gahetvā idheva āgantvā taṃ khamāpehīti.",
  "atk-s0502a0:3251_22": "Sā “sādhu,",
  "atk-s0502a0:3251_23": "ayye”ti uṭṭhāya attano gehaṃ gantvā pañcasatā parivāritthiyo āṇāpetvā nānāvidhāni khādanīyāni ceva sūpeyyāni",
  "atk-s0502a0:3251_24": "ca sampādetvā punadivase taṃ sakkāraṃ ādāya uttarāya gehaṃ āgantvā buddhappamukhassa bhikkhusaṅghassa",
  "atk-s0502a0:3251_25": "patte patiṭṭhāpetuṃ avisahantī aṭṭhāsi.",
  "atk-s0502a0:3251_26": "Taṃ sabbaṃ gahetvā uttarāva saṃvidahi.",
  "atk-s0502a0:3251_27": "Sirimāpi bhattakiccāvasāne saddhiṃ parivārena satthu pādamūle nipajji.",
  "atk-s0502a0:3252_0": "Atha naṃ satthā pucchi –",
  "atk-s0502a0:3252_1": "“ko te aparādho”ti? Bhante,",
  "atk-s0502a0:3252_2": "mayā hiyyo idaṃ nāma kataṃ,",
  "atk-s0502a0:3252_3": "atha me sahāyikā maṃ viheṭhayamānā dāsiyo nivāretvā mayhaṃ upakārameva akāsi.",
  "atk-s0502a0:3252_4": "Sāhaṃ imissā guṇaṃ jānitvā imaṃ khamāpesiṃ,",
  "atk-s0502a0:3252_5": "atha maṃ esā “tumhesu khamantesu khamissāmī”ti āha.",
  "atk-s0502a0:3252_6": "“Evaṃ kira uttare”ti? “Āma, bhante,",
  "atk-s0502a0:3252_7": "sīse me sahāyikāya pakkuthitasappi āsitta”nti.",
  "atk-s0502a0:3252_8": "Atha “tayā kiṃ cintita”nti?",
  "atk-s0502a0:3252_9": "“Cakkavāḷaṃ atisambādhaṃ,",
  "atk-s0502a0:3252_10": "brahmaloko atinīcako,",
  "atk-s0502a0:3252_11": "mama sahāyikāya guṇova mahanto.",
  "atk-s0502a0:3252_12": "Ahañhi etaṃ nissāya dānañca dātuṃ dhammañca sotuṃ alatthaṃ,",
  "atk-s0502a0:3252_13": "sace me imissā upari kopo atthi,",
  "atk-s0502a0:3252_14": "idaṃ maṃ dahatu. No ce,",
  "atk-s0502a0:3252_15": "mā dahatū”ti evaṃ cintetvā imaṃ mettāya phariṃ, bhanteti.",
  "atk-s0502a0:3252_16": "Satthā “sādhu sādhu, uttare,",
  "atk-s0502a0:3252_17": "evaṃ kodhaṃ jinituṃ vaṭṭati.",
  "atk-s0502a0:3252_18": "Kodho hi nāma akkodhena,",
  "atk-s0502a0:3252_19": "akkosakaparibhāsako anakkosantena aparibhāsantena,",
  "atk-s0502a0:3252_20": "thaddhamaccharī attano santakassa dānena,",
  "atk-s0502a0:3252_21": "musāvādī saccavacanena jinitabbo”ti vatvā imaṃ gāthamāha –",
  "atk-s0502a0:3253_0": "223.",
  "atk-s0502a0:3254_0": "“Akkodhena jine kodhaṃ, asādhuṃ sādhunā jine;",
  "atk-s0502a0:3255_0": "Jine kadariyaṃ dānena, saccenālikavādina”nti.",
  "atk-s0502a0:3256_0": "Tattha akkodhenāti kodhano hi puggalo akkodhena hutvā jinitabbo.",
  "atk-s0502a0:3256_1": "Asādhunti abhaddako bhaddakena hutvā jinitabbo.",
  "atk-s0502a0:3256_2": "Kadariyanti thaddhamaccharī attano santakassa cāgacittena jinitabbo.",
  "atk-s0502a0:3256_3": "Alikavādī saccavacanena jinitabbo.",
  "atk-s0502a0:3256_4": "Tasmā evamāha –",
  "atk-s0502a0:3256_5": "“akkodhena jine kodhaṃ…pe…",
  "atk-s0502a0:3256_6": "saccenālikavādina”nti.",
  "atk-s0502a0:3257_0": "Desanāvasāne sirimā saddhiṃ pañcasatāhi itthīhi sotāpattiphale patiṭṭhahīti.",
  "atk-s0502a0:3258_0": "Uttarāupāsikāvatthu tatiyaṃ.",
  "atk-s0502a0:3259_0": "4. Mahāmoggallānattherapañhavatthu",
  "atk-s0502a0:3260_0": "Saccaṃ bhaṇeti imaṃ dhammadesanaṃ satthā jetavane viharanto mahāmoggallānattherassa pañhaṃ ārabbha kathesi.",
  "atk-s0502a0:3261_0": "Ekasmiñhi samaye thero devacārikaṃ gantvā mahesakkhāya devatāya vimānadvāre ṭhatvā taṃ attano santikaṃ āgantvā vanditvā ṭhitaṃ evamāha –",
  "atk-s0502a0:3261_1": "“devate mahatī te sampatti,",
  "atk-s0502a0:3261_2": "kiṃ kammaṃ katvā imaṃ alatthā”ti? “Mā maṃ, bhante,",
  "atk-s0502a0:3261_3": "pucchathā”ti.",
  "atk-s0502a0:3261_4": "Devatā kira attano parittakammena lajjamānā evaṃ vadati.",
  "atk-s0502a0:3261_5": "Sā pana therena “kathehiyevā”ti vuccamānā āha – “bhante,",
  "atk-s0502a0:3261_6": "mayā neva dānaṃ dinnaṃ,",
  "atk-s0502a0:3261_7": "na pūjā katā,",
  "atk-s0502a0:3261_8": "na dhammo suto,",
  "atk-s0502a0:3261_9": "kevalaṃ saccamattaṃ rakkhita”nti.",
  "atk-s0502a0:3261_10": "Thero aññāni vimānadvārāni gantvā āgatāgatā aparāpi devadhītaro pucchi.",
  "atk-s0502a0:3261_11": "Tāsupi tatheva niguhitvā theraṃ paṭibāhituṃ asakkontīsu ekā tāva āha – “bhante,",
  "atk-s0502a0:3261_12": "mayā neva dānādīsu kataṃ nāma atthi,",
  "atk-s0502a0:3261_13": "ahaṃ pana kassapabuddhakāle parassa dāsī ahosiṃ,",
  "atk-s0502a0:3261_14": "tassā me sāmiko ativiya caṇḍo pharuso,",
  "atk-s0502a0:3261_15": "gahitaggahiteneva kaṭṭhena vā kaliṅgarena vā sīsaṃ bhindati.",
  "atk-s0502a0:3261_16": "Sāhaṃ uppanne kope ‘esa tava sāmiko lakkhaṇāhataṃ vā kātuṃ nāsādīni vā chindituṃ issaro,",
  "atk-s0502a0:3261_17": "mā kujjhī’ti attānameva paribhāsetvā kopaṃ nāma na akāsiṃ,",
  "atk-s0502a0:3261_18": "tena me ayaṃ sampatti laddhā”ti.",
  "atk-s0502a0:3261_19": "Aparā āha – “ahaṃ, bhante,",
  "atk-s0502a0:3261_20": "ucchukhettaṃ rakkhamānā ekassa bhikkhuno ucchuyaṭṭhiṃ adāsiṃ”.",
  "atk-s0502a0:3261_21": "Aparā ekaṃ timbarusakaṃ adāsiṃ.",
  "atk-s0502a0:3261_22": "Aparā ekaṃ eḷālukaṃ adāsiṃ.",
  "atk-s0502a0:3261_23": "Aparā ekaṃ phārusakaṃ adāsiṃ.",
  "atk-s0502a0:3261_24": "Aparā ekaṃ mūlamuṭṭhiṃ.",
  "atk-s0502a0:3261_25": "Aparā “nimbamuṭṭhi”ntiādinā nayena attanā attanā kataṃ parittadānaṃ ārocetvā “iminā iminā kāraṇena amhehi ayaṃ sampatti laddhā”ti āhaṃsu.",
  "atk-s0502a0:3262_0": "Thero tāhi katakammaṃ sutvā satthāraṃ upasaṅkamitvā pucchi –",
  "atk-s0502a0:3262_1": "“sakkā nu kho, bhante,",
  "atk-s0502a0:3262_2": "saccakathanamattena,",
  "atk-s0502a0:3262_3": "kopanibbāpanamattena,",
  "atk-s0502a0:3262_4": "atiparittakena timbarusakādidānamattena dibbasampattiṃ laddhu”nti.",
  "atk-s0502a0:3262_5": "“Kasmā maṃ,",
  "atk-s0502a0:3262_6": "moggallāna, pucchasi,",
  "atk-s0502a0:3262_7": "nanu te devatāhi ayaṃ attho kathito”ti? “Āma, bhante,",
  "atk-s0502a0:3262_8": "labbhati maññe ettakena dibbasampattī”ti.",
  "atk-s0502a0:3262_9": "Atha naṃ satthā “moggallāna,",
  "atk-s0502a0:3262_10": "saccamattaṃ kathetvāpi kopamattaṃ jahitvāpi parittakaṃ dānaṃ datvāpi devalokaṃ gacchatiyevā”ti vatvā imaṃ gāthamāha –",
  "atk-s0502a0:3263_0": "224.",
  "atk-s0502a0:3264_0": "“Saccaṃ bhaṇe na kujjheyya, dajjā appampi yācito;",
  "atk-s0502a0:3265_0": "Etehi tīhi ṭhānehi, gacche devāna santike”ti.",
  "atk-s0502a0:3266_0": "Tattha saccaṃ bhaṇeti saccaṃ dīpeyya vohareyya,",
  "atk-s0502a0:3266_1": "sacce patiṭṭhaheyyāti attho.",
  "atk-s0502a0:3266_2": "Na kujjheyyāti parassa na kujjheyya.",
  "atk-s0502a0:3266_3": "Yācitoti yācakā nāma sīlavanto pabbajitā.",
  "atk-s0502a0:3266_4": "Te hi kiñcāpi “dethā”ti ayācitvāva gharadvāre tiṭṭhanti,",
  "atk-s0502a0:3266_5": "atthato pana yācantiyeva nāma.",
  "atk-s0502a0:3266_6": "Evaṃ sīlavantehi yācito appasmiṃ deyyadhamme vijjamāne appamattakampi dadeyya.",
  "atk-s0502a0:3266_7": "Etehi tīhīti etesu tīsu ekenāpi kāraṇena devalokaṃ gaccheyyāti attho.",
  "atk-s0502a0:3267_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3268_0": "Mahāmoggallānattherapañhavatthu catutthaṃ.",
  "atk-s0502a0:3269_0": "5. Buddhapitubrāhmaṇavatthu",
  "atk-s0502a0:3270_0": "Ahiṃsakā yeti imaṃ dhammadesanaṃ satthā sāketaṃ nissāya añjanavane viharanto bhikkhūhi paṭṭhapañhaṃ ārabbha kathesi.",
  "atk-s0502a0:3271_0": "Bhagavato kira bhikkhusaṅghaparivutassa sāketaṃ piṇḍāya pavisanakāle eko sāketavāsī mahallakabrāhmaṇo",
  "atk-s0502a0:3271_1": "nagarato nikkhamanto antaragharadvāre dasabalaṃ disvā pādesu nipatitvā gopphakesu daḷhaṃ gahetvā, “tāta,",
  "atk-s0502a0:3271_2": "nanu nāma puttehi jiṇṇakāle mātāpitaro paṭijaggitabbā,",
  "atk-s0502a0:3271_3": "kasmā ettakaṃ kālaṃ amhākaṃ attānaṃ na dassesi.",
  "atk-s0502a0:3271_4": "Mayā tāva diṭṭhosi,",
  "atk-s0502a0:3271_5": "mātarampi passituṃ ehī”ti satthāraṃ gahetvā attano gehaṃ agamāsi.",
  "atk-s0502a0:3271_6": "Satthā tattha gantvā paññatte āsane nisīdi saddhiṃ bhikkhusaṅghena.",
  "atk-s0502a0:3271_7": "Brāhmaṇīpi āgantvā satthu pādesu nipatitvā, “tāta,",
  "atk-s0502a0:3271_8": "ettakaṃ kālaṃ kuhiṃ gatosi,",
  "atk-s0502a0:3271_9": "nanu nāma mātāpitaro mahallakakāle upaṭṭhātabbā”ti vatvā puttadhītaro “etha bhātaraṃ vandathā”ti vandāpesi.",
  "atk-s0502a0:3271_10": "Te ubhopi tuṭṭhamānasā buddhappamukhaṃ bhikkhusaṅghaṃ parivisitvā, “bhante,",
  "atk-s0502a0:3271_11": "idheva nibaddhaṃ bhikkhaṃ gaṇhathā”ti vatvā “buddhā nāma ekaṭṭhāneyeva nibaddhaṃ bhikkhaṃ na gaṇhantī”ti vutte, “tena hi, bhante,",
  "atk-s0502a0:3271_12": "ye vo nimantetuṃ āgacchanti,",
  "atk-s0502a0:3271_13": "te amhākaṃ santikaṃ pahiṇeyyāthā”ti āhaṃsu.",
  "atk-s0502a0:3271_14": "Satthā tato paṭṭhāya nimantetuṃ āgate “gantvā brāhmaṇassa āroceyyāthā”ti pesesi.",
  "atk-s0502a0:3271_15": "Te gantvā “mayaṃ svātanāya satthāraṃ nimantemā”ti brāhmaṇaṃ vadanti.",
  "atk-s0502a0:3271_16": "Brāhmaṇo punadivase attano gehato bhattabhājanasūpeyyabhājanāni ādāya satthu nisīdanaṭṭhānaṃ gacchati.",
  "atk-s0502a0:3271_17": "Aññatra pana nimantane asati satthā brāhmaṇasseva gehe bhattakiccaṃ karoti.",
  "atk-s0502a0:3271_18": "Te ubhopi attano deyyadhammaṃ niccakālaṃ tathāgatassa dentā dhammakathaṃ suṇantā anāgāmiphalaṃ pāpuṇiṃsu.",
  "atk-s0502a0:3272_0": "Bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:3272_1": "brāhmaṇo ‘tathāgatassa suddhodano pitā,",
  "atk-s0502a0:3272_2": "mahāmāyā mātā’ti jānāti,",
  "atk-s0502a0:3272_3": "jānantova saddhiṃ brāhmaṇiyā tathāgataṃ ‘amhākaṃ putto’ti vadati,",
  "atk-s0502a0:3272_4": "satthāpi tatheva adhivāseti.",
  "atk-s0502a0:3272_5": "Kiṃ nu kho kāraṇa”nti?",
  "atk-s0502a0:3272_6": "Satthā tesaṃ kathaṃ sutvā,",
  "atk-s0502a0:3272_7": "“bhikkhave,",
  "atk-s0502a0:3272_8": "ubhopi te attano puttameva puttoti vadantī”ti vatvā atītaṃ āhari.",
  "atk-s0502a0:3273_0": "Atīte,",
  "atk-s0502a0:3273_1": "bhikkhave,",
  "atk-s0502a0:3273_2": "ayaṃ brāhmaṇo nirantaraṃ pañca jātisatāni mayhaṃ pitā ahosi,",
  "atk-s0502a0:3273_3": "pañca jātisatāni cūḷapitā,",
  "atk-s0502a0:3273_4": "pañca jātisatāni mahāpitā.",
  "atk-s0502a0:3273_5": "Sāpi me brāhmaṇī nirantarameva pañca jātisatāni mātā ahosi,",
  "atk-s0502a0:3273_6": "pañca jātisatāni cūḷamātā,",
  "atk-s0502a0:3273_7": "pañca jātisatāni mahāmātā.",
  "atk-s0502a0:3273_8": "Evāhaṃ diyaḍḍhajātisahassaṃ brāhmaṇassa hatthe saṃvaḍḍho,",
  "atk-s0502a0:3273_9": "diyaḍḍhajātisahassaṃ brāhmaṇiyā hattheti tīṇi jātisahassāni tesaṃ puttabhāvaṃ dassetvā imā gāthā abhāsi –",
  "atk-s0502a0:3274_0": "“Yasmiṃ mano nivisati, cittañcāpi pasīdati;",
  "atk-s0502a0:3275_0": "Adiṭṭhapubbake pose, kāmaṃ tasmimpi vissase. ;",
  "atk-s0502a0:3276_0": "“Pubbeva sannivāsena, paccuppannahitena vā;",
  "atk-s0502a0:3277_0": "Evaṃ taṃ jāyate pemaṃ, uppalaṃva yathodake”ti. ;",
  "atk-s0502a0:3278_0": "Satthā temāsameva taṃ kulaṃ nissāya vihāsi.",
  "atk-s0502a0:3278_1": "Te ubhopi arahattaṃ sacchikatvā parinibbāyiṃsu.",
  "atk-s0502a0:3278_2": "Atha nesaṃ mahāsakkāraṃ katvā ubhopi ekakūṭāgārameva āropetvā nīhariṃsu.",
  "atk-s0502a0:3278_3": "Satthāpi pañcasatabhikkhuparivāro tehi saddhiṃyeva āḷāhanaṃ agamāsi.",
  "atk-s0502a0:3278_4": "“Buddhānaṃ kira mātāpitaro”ti mahājano nikkhami.",
  "atk-s0502a0:3278_5": "Satthāpi āḷāhanasamīpe ekaṃ sālaṃ pavisitvā aṭṭhāsi.",
  "atk-s0502a0:3278_6": "Manussā satthāraṃ vanditvā ekamante ṭhatvā, “bhante,",
  "atk-s0502a0:3278_7": "‘mātāpitaro vo kālakatā’ti mā cintayitthā”ti satthārā saddhiṃ paṭisanthāraṃ karonti.",
  "atk-s0502a0:3278_8": "Satthā te “mā evaṃ avacutthā”ti appaṭikkhipitvā parisāya āsayaṃ oloketvā taṅkhaṇānurūpaṃ dhammaṃ desento –",
  "atk-s0502a0:3279_0": "“Appaṃ vata jīvitaṃ idaṃ,",
  "atk-s0502a0:3280_0": "Oraṃ vassasatāpi miyyati;",
  "atk-s0502a0:3281_0": "Yo cepi aticca jīvati,",
  "atk-s0502a0:3282_0": "Atha so jarasāpi miyyatī”ti. –",
  "atk-s0502a0:3283_0": "Idaṃ jarāsuttaṃ kathesi.",
  "atk-s0502a0:3283_1": "Desanāvasāne caturāsītiyā pāṇasahassānaṃ dhammābhisamayo ahosi.",
  "atk-s0502a0:3283_2": "Bhikkhū brāhmaṇassa ca brāhmaṇiyā ca parinibbutabhāvaṃ ajānantā, “bhante,",
  "atk-s0502a0:3283_3": "tesaṃ ko abhisamparāyo”ti pucchiṃsu. Satthā,",
  "atk-s0502a0:3283_4": "“bhikkhave,",
  "atk-s0502a0:3283_5": "evarūpānaṃ asekhamunīnaṃ abhisamparāyo nāma natthi.",
  "atk-s0502a0:3283_6": "Evarūpā hi accutaṃ amataṃ mahānibbānameva pāpuṇantī”ti vatvā imaṃ gāthamāha –",
  "atk-s0502a0:3284_0": "225.",
  "atk-s0502a0:3285_0": "“Ahiṃsakā ye munayo, niccaṃ kāyena saṃvutā;",
  "atk-s0502a0:3286_0": "Te yanti accutaṃ ṭhānaṃ, yattha gantvā na socare”ti.",
  "atk-s0502a0:3287_0": "Tattha munayoti moneyyapaṭipadāya maggaphalapattā asekhamunayo.",
  "atk-s0502a0:3287_1": "Kāyenāti desanāmattamevetaṃ,",
  "atk-s0502a0:3287_2": "tīhipi dvārehi susaṃvutāti attho.",
  "atk-s0502a0:3287_3": "Accutanti sassataṃ.",
  "atk-s0502a0:3287_4": "Ṭhānanti akuppaṭṭhānaṃ dhuvaṭṭhānaṃ.",
  "atk-s0502a0:3287_5": "Yatthāti yasmiṃ nibbāne gantvā na socare na socanti na vihaññanti,",
  "atk-s0502a0:3287_6": "taṃ ṭhānaṃ gacchantīti attho.",
  "atk-s0502a0:3288_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3289_0": "Buddhapitubrāhmaṇavatthu pañcamaṃ.",
  "atk-s0502a0:3290_0": "6. Puṇṇadāsīvatthu",
  "atk-s0502a0:3291_0": "Sadā jāgaramānānanti imaṃ dhammadesanaṃ satthā gijjhakūṭe viharanto puṇṇaṃ nāma rājagahaseṭṭhino dāsiṃ ārabbha kathesi.",
  "atk-s0502a0:3292_0": "Tassā kira ekadivasaṃ koṭṭanatthāya bahuvīhiṃ adaṃsu.",
  "atk-s0502a0:3292_1": "Sā rattimpi dīpaṃ jāletvā vīhiṃ koṭṭentī vissamanatthāya sedatintena gattena bahivāte aṭṭhāsi.",
  "atk-s0502a0:3292_2": "Tasmiṃ samaye dabbo mallaputto bhikkhūnaṃ senāsanapaññāpako ahosi.",
  "atk-s0502a0:3292_3": "So dhammassavanaṃ sutvā attano attano senāsanaṃ gacchantānaṃ bhikkhūnaṃ aṅguliṃ jāletvā purato purato",
  "atk-s0502a0:3292_4": "maggadesanatthāya gacchanto bhikkhūnaṃ ālokaṃ nimmini.",
  "atk-s0502a0:3292_5": "Puṇṇā tenālokena pabbate vicarante bhikkhū disvā “ahaṃ tāva attano dukkhena upaddutā imāyapi velāya niddaṃ na upemi,",
  "atk-s0502a0:3292_6": "bhaddantā kiṃ kāraṇā na niddāyantī”ti cintetvā “addhā kassaci bhikkhuno aphāsukaṃ vā bhavissati,",
  "atk-s0502a0:3292_7": "dīghajātikena vā upaddavo bhavissatī”ti saññaṃ katvā pātova kuṇḍakaṃ ādāya udakena temetvā hatthatale",
  "atk-s0502a0:3292_8": "pūvaṃ katvā aṅgāresu pacitvā ucchaṅge katvā titthamagge khādissāmīti ghaṭaṃ ādāya titthābhimukhī pāyāsi.",
  "atk-s0502a0:3292_9": "Satthāpi gāmaṃ piṇḍāya pavisituṃ tameva maggaṃ paṭipajji.",
  "atk-s0502a0:3293_0": "Sā satthāraṃ disvā cintesi –",
  "atk-s0502a0:3293_1": "“aññesu divasesu satthari diṭṭhepi mama deyyadhammo na hoti,",
  "atk-s0502a0:3293_2": "deyyadhamme sati satthāraṃ na passāmi,",
  "atk-s0502a0:3293_3": "idāni me deyyadhammo ca atthi,",
  "atk-s0502a0:3293_4": "satthā ca sammukhībhūto.",
  "atk-s0502a0:3293_5": "Sace lūkhaṃ vā paṇītaṃ vāti acintetvā gaṇheyya,",
  "atk-s0502a0:3293_6": "dadeyyāhaṃ imaṃ pūva”nti ghaṭaṃ ekamante nikkhipitvā satthāraṃ vanditvā, “bhante,",
  "atk-s0502a0:3293_7": "imaṃ lūkhaṃ dānaṃ paṭiggaṇhantā mama saṅgahaṃ karothā”ti āha.",
  "atk-s0502a0:3293_8": "Satthā ānandattheraṃ oloketvā tena nīharitvā dinnaṃ mahārājadattiyaṃ pattaṃ upanāmetvā pūvaṃ gaṇhi.",
  "atk-s0502a0:3293_9": "Puṇṇāpi taṃ satthu patte patiṭṭhapetvāva pañcapatiṭṭhitena vanditvā, “bhante,",
  "atk-s0502a0:3293_10": "tumhehi diṭṭhadhammoyeva me samijjhatū”ti āha.",
  "atk-s0502a0:3293_11": "Satthā “evaṃ hotū”ti ṭhitakova anumodanaṃ akāsi.",
  "atk-s0502a0:3294_0": "Puṇṇāpi cintesi –",
  "atk-s0502a0:3294_1": "“kiñcāpi me satthā saṅgahaṃ karonto pūvaṃ gaṇhi,",
  "atk-s0502a0:3294_2": "na panidaṃ khādissati.",
  "atk-s0502a0:3294_3": "Addhā purato kākassa vā sunakhassa vā datvā rañño vā rājaputtassa vā gehaṃ gantvā paṇītabhojanaṃ bhuñjissatī”ti.",
  "atk-s0502a0:3294_4": "Satthāpi “kiṃ nu kho esā cintesī”ti tassā cittācāraṃ ñatvā ānandattheraṃ oloketvā nisīdanākāraṃ dassesi.",
  "atk-s0502a0:3294_5": "Thero cīvaraṃ paññāpetvā adāsi.",
  "atk-s0502a0:3294_6": "Satthā bahinagareyeva nisīditvā bhattakiccaṃ akāsi.",
  "atk-s0502a0:3294_7": "Devatā sakalacakkavāḷagabbhe devamanussānaṃ upakappanakaṃ ojaṃ madhupaṭalaṃ viya pīḷetvā tattha pakkhipiṃsu.",
  "atk-s0502a0:3294_8": "Puṇṇā ca olokentī aṭṭhāsi.",
  "atk-s0502a0:3294_9": "Bhattakiccāvasāne thero udakaṃ adāsi.",
  "atk-s0502a0:3294_10": "Satthā katabhattakicco puṇṇaṃ āmantetvā “kasmā tvaṃ puṇṇe mama sāvake paribhavasī”ti āha.",
  "atk-s0502a0:3294_11": "Na paribhavāmi, bhanteti.",
  "atk-s0502a0:3294_12": "Atha tayā mama sāvake oloketvā kiṃ kathitanti?",
  "atk-s0502a0:3294_13": "“Ahaṃ tāva iminā dukkhupaddavena niddaṃ na upemi,",
  "atk-s0502a0:3294_14": "bhaddantā kimatthaṃ niddaṃ na upenti,",
  "atk-s0502a0:3294_15": "addhā kassaci aphāsukaṃ vā bhavissati,",
  "atk-s0502a0:3294_16": "dīghajātikena vā upaddavo bhavissatī”ti ettakaṃ mayā, bhante,",
  "atk-s0502a0:3294_17": "cintitanti.",
  "atk-s0502a0:3294_18": "Satthā tassā vacanaṃ sutvā “puṇṇe tvaṃ na tāva dukkhupaddavena niddāyasi,",
  "atk-s0502a0:3294_19": "mama sāvakā sadā jāgariyamanuyuttatāya na niddāyantī”ti vatvā imaṃ gāthamāha –",
  "atk-s0502a0:3295_0": "226.",
  "atk-s0502a0:3296_0": "“Sadā jāgaramānānaṃ, ahorattānusikkhinaṃ;",
  "atk-s0502a0:3297_0": "Nibbānaṃ adhimuttānaṃ, atthaṃ gacchanti āsavā”ti.",
  "atk-s0502a0:3298_0": "Tattha ahorattānusikkhinanti divā ca rattiñca tisso sikkhā sikkhamānānaṃ.",
  "atk-s0502a0:3298_1": "Nibbānaṃ adhimuttānanti nibbānajjhāsayānaṃ.",
  "atk-s0502a0:3298_2": "Atthaṃ gacchantīti evarūpānaṃ sabbepi āsavā atthaṃ vināsaṃ natthibhāvaṃ gacchantīti attho.",
  "atk-s0502a0:3299_0": "Desanāvasāne yathāṭhitā puṇṇā sotāpattiphale patiṭṭhahi,",
  "atk-s0502a0:3299_1": "sampattaparisāyapi sātthikā dhammadesanā ahosīti.",
  "atk-s0502a0:3300_0": "Satthā kuṇḍakaaṅgārapūvena bhattakiccaṃ katvā vihāraṃ agamāsi.",
  "atk-s0502a0:3300_1": "Bhikkhū dhammasabhāyaṃ kathaṃ samuṭṭhāpesuṃ “dukkaraṃ, āvuso,",
  "atk-s0502a0:3300_2": "sammāsambuddhena kataṃ puṇṇāya dinnena kuṇḍakaaṅgārapūvena bhattakiccaṃ karontenā”ti.",
  "atk-s0502a0:3300_3": "Satthā āgantvā “kāya nuttha,",
  "atk-s0502a0:3300_4": "bhikkhave,",
  "atk-s0502a0:3300_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:3300_6": "bhikkhave, idāneva,",
  "atk-s0502a0:3300_7": "pubbepi mayā imāya dinnakuṇḍakaṃ paribhuttamevā”ti vatvā atītaṃ āharitvā –",
  "atk-s0502a0:3301_0": "“Bhutvā tiṇaparighāsaṃ, bhutvā ācāmakuṇḍakaṃ;",
  "atk-s0502a0:3302_0": "Etaṃ te bhojanaṃ āsi, kasmā dāni na bhuñjasi.",
  "atk-s0502a0:3303_0": "“Yattha posaṃ na jānanti, jātiyā vinayena vā;",
  "atk-s0502a0:3304_0": "Bahuṃ tattha mahābrahme, api ācāmakuṇḍakaṃ.",
  "atk-s0502a0:3305_0": "“Tvañca kho maṃ pajānāsi, yādisāyaṃ hayuttamo;",
  "atk-s0502a0:3306_0": "Jānanto jānamāgamma, na te bhakkhāmi kuṇḍaka”nti. –",
  "atk-s0502a0:3307_0": "Imaṃ kuṇḍakasindhavapotakajātakaṃ vitthāretvā kathesi.",
  "atk-s0502a0:3308_0": "Puṇṇadāsīvatthu chaṭṭhaṃ.",
  "atk-s0502a0:3309_0": "7. Atulaupāsakavatthu",
  "atk-s0502a0:3310_0": "Porāṇametanti imaṃ dhammadesanaṃ satthā jetavane viharanto atulaṃ nāma upāsakaṃ ārabbha kathesi.",
  "atk-s0502a0:3311_0": "So hi sāvatthivāsī upāsako pañcasataupāsakaparivāro ekadivasaṃ te upāsake ādāya dhammassavanatthāya vihāraṃ",
  "atk-s0502a0:3311_1": "gantvā revatattherassa santike dhammaṃ sotukāmo hutvā revatattheraṃ vanditvā nisīdi.",
  "atk-s0502a0:3311_2": "So panāyasmā paṭisallānārāmo sīho viya ekacāro,",
  "atk-s0502a0:3311_3": "tasmā tena saddhiṃ na kiñci kathesi.",
  "atk-s0502a0:3311_4": "So “ayaṃ thero na kiñci kathesī”ti kuddho uṭṭhāya sāriputtattherassa santikaṃ gantvā ekamantaṃ ṭhito therena “kenatthena āgatatthā”ti vutte “ahaṃ, bhante,",
  "atk-s0502a0:3311_5": "ime upāsake ādāya dhammassavanatthāya revatattheraṃ upasaṅkamiṃ,",
  "atk-s0502a0:3311_6": "tassa me thero na kiñci kathesi,",
  "atk-s0502a0:3311_7": "svāhaṃ tassa kujjhitvā idhāgato,",
  "atk-s0502a0:3311_8": "dhammaṃ me kathethā”ti āha.",
  "atk-s0502a0:3311_9": "Atha thero “tena hi upāsakā nisīdathā”ti vatvā bahukaṃ katvā abhidhammakathaṃ kathesi.",
  "atk-s0502a0:3311_10": "Upāsakopi “abhidhammakathā nāma atisaṇhā,",
  "atk-s0502a0:3311_11": "thero bahuṃ abhidhammameva kathesi,",
  "atk-s0502a0:3311_12": "amhākaṃ iminā ko attho”ti kujjhitvā parisaṃ ādāya ānandattherassa santikaṃ agamāsi.",
  "atk-s0502a0:3312_0": "Therenāpi “kiṃ upāsakā”ti vutte, “bhante,",
  "atk-s0502a0:3312_1": "mayaṃ dhammassavanatthāya revatattheraṃ upasaṅkamimhā,",
  "atk-s0502a0:3312_2": "tassa santike ālāpasallāpamattampi alabhitvā kuddhā sāriputtattherassa santikaṃ agamimhā,",
  "atk-s0502a0:3312_3": "sopi no atisaṇhaṃ bahuṃ abhidhammameva kathesi,",
  "atk-s0502a0:3312_4": "‘iminā amhākaṃ ko attho’ti etassāpi kujjhitvā idhāgamimhā,",
  "atk-s0502a0:3312_5": "kathehi no, bhante,",
  "atk-s0502a0:3312_6": "dhammakatha”nti.",
  "atk-s0502a0:3312_7": "Tena hi nisīditvā suṇāthāti thero tesaṃ suviññeyyaṃ katvā appakameva dhammaṃ kathesi.",
  "atk-s0502a0:3312_8": "Te therassapi kujjhitvā satthu santikaṃ gantvā vanditvā ekamantaṃ nisīdiṃsu,",
  "atk-s0502a0:3312_9": "atha ne satthā āha –",
  "atk-s0502a0:3312_10": "“kasmā upāsakā āgatatthā”ti?",
  "atk-s0502a0:3312_11": "“Dhammassavanāya,",
  "atk-s0502a0:3312_12": "bhante”ti.",
  "atk-s0502a0:3312_13": "“Suto pana vo dhammo”ti? “Bhante,",
  "atk-s0502a0:3312_14": "mayaṃ ādito revatattheraṃ upasaṅkamimhā,",
  "atk-s0502a0:3312_15": "so amhehi saddhiṃ na kiñci kathesi,",
  "atk-s0502a0:3312_16": "tassa kujjhitvā sāriputtattheraṃ upasaṅkamimhā,",
  "atk-s0502a0:3312_17": "tena no bahu abhidhammo kathito,",
  "atk-s0502a0:3312_18": "taṃ asallakkhetvā kujjhitvā ānandattheraṃ upasaṅkamimhā,",
  "atk-s0502a0:3312_19": "tena no appamattakova dhammo kathito,",
  "atk-s0502a0:3312_20": "tassapi kujjhitvā idhāgatamhā”ti.",
  "atk-s0502a0:3313_0": "Satthā tassa kathaṃ sutvā, “atula,",
  "atk-s0502a0:3313_1": "porāṇato paṭṭhāya āciṇṇamevetaṃ,",
  "atk-s0502a0:3313_2": "tuṇhībhūtampi bahukathampi mandakathampi garahantiyeva.",
  "atk-s0502a0:3313_3": "Ekantaṃ garahitabboyeva vā hi pasaṃsitabboyeva vā natthi.",
  "atk-s0502a0:3313_4": "Rājānopi ekacce nindanti,",
  "atk-s0502a0:3313_5": "ekacce pasaṃsanti.",
  "atk-s0502a0:3313_6": "Mahāpathavimpi candimasūriyepi ākāsādayopi catuparisamajjhe nisīditvā dhammaṃ kathentampi sammāsambuddhaṃ ekacce garahanti,",
  "atk-s0502a0:3313_7": "ekacce pasaṃsanti.",
  "atk-s0502a0:3313_8": "Andhabālānañhi nindā vā pasaṃsā vā appamāṇā,",
  "atk-s0502a0:3313_9": "paṇḍitena pana medhāvinā nindito nindito nāma,",
  "atk-s0502a0:3313_10": "pasaṃsito ca pasaṃsito nāma hotī”ti vatvā imā gāthā abhāsi –",
  "atk-s0502a0:3314_0": "227.",
  "atk-s0502a0:3315_0": "“Porāṇametaṃ atula, netaṃ ajjatanāmiva;",
  "atk-s0502a0:3316_0": "Nindanti tuṇhimāsīnaṃ, nindanti bahubhāṇinaṃ;",
  "atk-s0502a0:3317_0": "Mitabhāṇimpi nindanti, natthi loke anindito.",
  "atk-s0502a0:3318_0": "228.",
  "atk-s0502a0:3319_0": "“Na cāhu na ca bhavissati, na cetarahi vijjati;",
  "atk-s0502a0:3320_0": "Ekantaṃ nindito poso, ekantaṃ vā pasaṃsito.",
  "atk-s0502a0:3321_0": "229.",
  "atk-s0502a0:3322_0": "“Yaṃ ce viññū pasaṃsanti, anuvicca suve suve;",
  "atk-s0502a0:3323_0": "Acchiddavuttiṃ medhāviṃ, paññāsīlasamāhitaṃ.",
  "atk-s0502a0:3324_0": "230.",
  "atk-s0502a0:3325_0": "“Nikkhaṃ jambonadasseva, ko taṃ ninditumarahati;",
  "atk-s0502a0:3326_0": "Devāpi naṃ pasaṃsanti, brahmunāpi pasaṃsito”ti.",
  "atk-s0502a0:3327_0": "Tattha porāṇametanti purāṇakaṃ etaṃ.",
  "atk-s0502a0:3327_1": "Atulāti taṃ upāsakaṃ nāmena ālapati.",
  "atk-s0502a0:3327_2": "Netaṃ ajjatanāmivāti idaṃ nindanaṃ vā pasaṃsanaṃ vā ajjatanaṃ adhunā uppannaṃ viya na hoti.",
  "atk-s0502a0:3327_3": "Tuṇhimāsīnanti kiṃ eso mūgo viya badhiro viya kiñci ajānanto viya tuṇhī hutvā nisinnoti nindanti.",
  "atk-s0502a0:3327_4": "Bahubhāṇinanti kiṃ esa vātāhatatālapaṇṇaṃ viya taṭataṭāyati,",
  "atk-s0502a0:3327_5": "imassa kathāpariyantoyeva natthīti nindanti.",
  "atk-s0502a0:3327_6": "Mitabhāṇimpīti kiṃ esa suvaṇṇahiraññaṃ viya attano vacanaṃ maññamāno ekaṃ vā dve vā vatvā tuṇhī ahosīti nindanti.",
  "atk-s0502a0:3327_7": "Evaṃ sabbathāpi imasmiṃ loke anindito nāma natthīti attho.",
  "atk-s0502a0:3327_8": "Na cāhūti atītepi nāhosi,",
  "atk-s0502a0:3327_9": "anāgatepi na bhavissati.",
  "atk-s0502a0:3328_0": "Yaṃ ce viññūti bālānaṃ nindā vā pasaṃsā vā appamāṇā,",
  "atk-s0502a0:3328_1": "yaṃ pana paṇḍitā divase divase anuvicca nindakāraṇaṃ vā pasaṃsakāraṇaṃ vā jānitvā pasaṃsanti,",
  "atk-s0502a0:3328_2": "acchiddāya vā sikkhāya acchiddāya vā jīvitavuttiyā samannāgatattā acchiddavuttiṃ dhammojapaññāya samannāgatattā",
  "atk-s0502a0:3328_3": "medhāviṃ lokiyalokuttarapaññāya ceva catupārisuddhisīlena ca samannāgatattā paññāsīlasamāhitaṃ pasaṃsanti,",
  "atk-s0502a0:3328_4": "taṃ suvaṇṇadosavirahitaṃ ghaṭṭanamajjanakkhamaṃ jambonadanikkhaṃ viya ko ninditumarahatīti attho.",
  "atk-s0502a0:3328_5": "Devāpīti devatāpi paṇḍitamanussāpi taṃ bhikkhuṃ upaṭṭhāya thomenti pasaṃsanti.",
  "atk-s0502a0:3328_6": "Brahmunāpīti na kevalaṃ devamanussehi,",
  "atk-s0502a0:3328_7": "dasasahassacakkavāḷe mahābrahmunāpi esa pasaṃsitoyevāti attho.",
  "atk-s0502a0:3329_0": "Desanāvasāne pañcasatāpi upāsakā sotāpattiphale patiṭṭhahiṃsūti.",
  "atk-s0502a0:3330_0": "Atulaupāsakavatthu sattamaṃ.",
  "atk-s0502a0:3331_0": "8. Chabbaggiyavatthu",
  "atk-s0502a0:3332_0": "Kāyappakopanti imaṃ dhammadesanaṃ satthā veḷuvane viharanto chabbaggiye bhikkhū ārabbha kathesi.",
  "atk-s0502a0:3333_0": "Ekadivasañhi satthā veḷuvane viharanto tesaṃ chabbaggiyānaṃ ubhohi hatthehi yaṭṭhiyo gahetvā kaṭṭhapādukā",
  "atk-s0502a0:3333_1": "āruyha piṭṭhipāsāṇe caṅkamantānaṃ khaṭakhaṭātisaddaṃ sutvā, “ānanda,",
  "atk-s0502a0:3333_2": "kiṃ saddo nāmeso”ti pucchitvā “chabbaggiyānaṃ pādukā āruyha caṅkamantānaṃ khaṭakhaṭasaddo”ti sutvā sikkhāpadaṃ",
  "atk-s0502a0:3333_3": "paññāpetvā “bhikkhunā nāma kāyādīni rakkhituṃ vaṭṭatī”ti vatvā dhammaṃ desento imā gāthā abhāsi –",
  "atk-s0502a0:3334_0": "231.",
  "atk-s0502a0:3335_0": "“Kāyappakopaṃ rakkheyya, kāyena saṃvuto siyā;",
  "atk-s0502a0:3336_0": "Kāyaduccaritaṃ hitvā, kāyena sucaritaṃ care.",
  "atk-s0502a0:3337_0": "232.",
  "atk-s0502a0:3338_0": "“Vacīpakopaṃ rakkheyya, vācāya saṃvuto siyā;",
  "atk-s0502a0:3339_0": "Vacīduccaritaṃ hitvā, vācāya sucaritaṃ care.",
  "atk-s0502a0:3340_0": "233.",
  "atk-s0502a0:3341_0": "“Manopakopaṃ rakkheyya, manasā saṃvuto siyā;",
  "atk-s0502a0:3342_0": "Manoduccaritaṃ hitvā, manasā sucaritaṃ care.",
  "atk-s0502a0:3343_0": "234.",
  "atk-s0502a0:3344_0": "“Kāyena saṃvutā dhīrā, atho vācāya saṃvutā;",
  "atk-s0502a0:3345_0": "Manasā saṃvutā dhīrā, te ve suparisaṃvutā”ti.",
  "atk-s0502a0:3346_0": "Tattha kāyappakopanti tividhaṃ kāyaduccaritaṃ rakkheyya.",
  "atk-s0502a0:3346_1": "Kāyena saṃvutoti kāyadvāre duccaritapavesanaṃ nivāretvā saṃvuto pihitadvāro siyā.",
  "atk-s0502a0:3346_2": "Yasmā pana kāyaduccaritaṃ hitvā kāyasucaritaṃ caranto ubhayampetaṃ karoti,",
  "atk-s0502a0:3346_3": "tasmā kāyaduccaritaṃ hitvā,",
  "atk-s0502a0:3346_4": "kāyena sucaritaṃ careti vuttaṃ.",
  "atk-s0502a0:3346_5": "Anantaragāthāsupi eseva nayo.",
  "atk-s0502a0:3346_6": "Kāyena saṃvutā dhīrāti ye paṇḍitā pāṇātipātādīni akarontā kāyena,",
  "atk-s0502a0:3346_7": "musāvādādīni akarontā vācāya,",
  "atk-s0502a0:3346_8": "abhijjhādīni asamuṭṭhapentā manasā saṃvutā,",
  "atk-s0502a0:3346_9": "te idha lokasmiṃ susaṃvutā surakkhitā sugopitā supihitadvārāti attho.",
  "atk-s0502a0:3347_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3348_0": "Chabbaggiyavatthu aṭṭhamaṃ.",
  "atk-s0502a0:3349_0": "Kodhavaggavaṇṇanā niṭṭhitā.",
  "atk-s0502a0:3350_0": "Sattarasamo vaggo.",
  "atk-s0502a0:3351_0": "18. Malavaggo",
  "atk-s0502a0:3352_0": "1. Goghātakaputtavatthu",
  "atk-s0502a0:3353_0": "Paṇḍupalāsova dānisīti imaṃ dhammadesanaṃ satthā jetavane viharanto ekaṃ goghātakaputtaṃ ārabbha kathesi.",
  "atk-s0502a0:3354_0": "Sāvatthiyaṃ kireko goghātako gāvo vadhitvā varamaṃsāni gahetvā pacāpetvā puttadārehi saddhiṃ nisīditvā maṃsañca khādati,",
  "atk-s0502a0:3354_1": "mūlena ca vikkiṇitvā jīvikaṃ kappesi.",
  "atk-s0502a0:3354_2": "So evaṃ pañcapaṇṇāsa vassāni goghātakakammaṃ karonto dhuravihāre viharantassa satthu ekadivasampi kaṭacchumattampi yāguṃ vā bhattaṃ vā na adāsi.",
  "atk-s0502a0:3354_3": "So ca vinā maṃsena bhattaṃ na bhuñjati.",
  "atk-s0502a0:3354_4": "So ekadivasaṃ divasabhāge maṃsaṃ vikkiṇitvā attano atthāya pacituṃ ekaṃ maṃsakhaṇḍaṃ bhariyāya datvā nhāyituṃ agamāsi.",
  "atk-s0502a0:3354_5": "Athassa sahāyako gehaṃ gantvā bhariyaṃ āha –",
  "atk-s0502a0:3354_6": "“thokaṃ me vikkiṇiyamaṃsaṃ dehi,",
  "atk-s0502a0:3354_7": "gehaṃ me pāhunako āgato”ti.",
  "atk-s0502a0:3354_8": "Natthi vikkiṇiyamaṃsaṃ,",
  "atk-s0502a0:3354_9": "sahāyako te maṃsaṃ vikkiṇitvā idāni nhāyituṃ gatoti.",
  "atk-s0502a0:3354_10": "Mā evaṃ kari,",
  "atk-s0502a0:3354_11": "sace maṃsakhaṇḍaṃ atthi, dehīti.",
  "atk-s0502a0:3354_12": "Sahāyakassa te nikkhittamaṃsaṃ ṭhapetvā aññaṃ natthīti.",
  "atk-s0502a0:3354_13": "So “sahāyakassa me atthāya ṭhapitamaṃsato aññaṃ maṃsaṃ natthi,",
  "atk-s0502a0:3354_14": "so ca vinā maṃsena na bhuñjati,",
  "atk-s0502a0:3354_15": "nāyaṃ dassatī”ti sāmaṃyeva taṃ maṃsaṃ gahetvā pakkāmi.",
  "atk-s0502a0:3355_0": "Goghātakopi nhatvā āgato tāya attano pakkapaṇṇena saddhiṃ vaḍḍhetvā bhatte upanīte āha “kahaṃ maṃsa”nti? “Natthi, sāmī”ti.",
  "atk-s0502a0:3355_1": "Nanu ahaṃ paccanatthāya maṃsaṃ datvā gatoti.",
  "atk-s0502a0:3355_2": "Tava sahāyako āgantvā “pāhunako me āgato,",
  "atk-s0502a0:3355_3": "vikkiṇiyamaṃsaṃ dehī”ti vatvā mayā “sahāyakassa te ṭhapitamaṃsato aññaṃ maṃsaṃ natthi,",
  "atk-s0502a0:3355_4": "so ca vinā maṃsena na bhuñjatī”ti vuttepi balakkārena taṃ maṃsaṃ sāmaṃyeva gahetvā gatoti.",
  "atk-s0502a0:3355_5": "Ahaṃ vinā maṃsena bhattaṃ na bhuñjāmi,",
  "atk-s0502a0:3355_6": "harāhi nanti.",
  "atk-s0502a0:3355_7": "Kiṃ sakkā kātuṃ, bhuñja, sāmīti.",
  "atk-s0502a0:3355_8": "So “nāhaṃ bhuñjāmī”ti taṃ bhattaṃ harāpetvā satthaṃ ādāya pacchāgehe ṭhito goṇo atthi,",
  "atk-s0502a0:3355_9": "tassa santikaṃ gantvā mukhe hatthaṃ pakkhipitvā jivhaṃ nīharitvā satthena mūle chinditvā ādāya gantvā",
  "atk-s0502a0:3355_10": "aṅgāresu pacāpetvā bhattamatthake ṭhapetvā nisinno ekaṃ bhattapiṇḍaṃ bhuñjitvā ekaṃ maṃsakhaṇḍaṃ mukhe ṭhapesi.",
  "atk-s0502a0:3355_11": "Taṅkhaṇaññevassa jivhā chijjitvā bhattapātiyaṃ pati.",
  "atk-s0502a0:3355_12": "Taṅkhaṇaññeva kammasarikkhakaṃ vipākaṃ labhi.",
  "atk-s0502a0:3355_13": "Sopi kho goṇo viya lohitadhārāya mukhato paggharantiyā antogehaṃ pavisitvā jaṇṇukehi vicaranto viravi.",
  "atk-s0502a0:3356_0": "Tasmiṃ samaye goghātakassa putto pitaraṃ olokento samīpe ṭhito hoti.",
  "atk-s0502a0:3356_1": "Atha naṃ mātā āha – “passa, putta,",
  "atk-s0502a0:3356_2": "imaṃ goghātakaṃ goṇaṃ viya gehamajjhe jaṇṇukehi vicaritvā viravantaṃ,",
  "atk-s0502a0:3356_3": "idaṃ dukkhaṃ tava matthake patissati,",
  "atk-s0502a0:3356_4": "mamampi anoloketvā attano sotthiṃ karonto palāyassū”ti.",
  "atk-s0502a0:3356_5": "So maraṇabhayatajjito mātaraṃ vanditvā palāyi,",
  "atk-s0502a0:3356_6": "palāyitvā ca pana takkasilaṃ agamāsi.",
  "atk-s0502a0:3356_7": "Goghātakopi goṇo viya gehamajjhe viravanto vicaritvā kālakato avīcimhi nibbatti.",
  "atk-s0502a0:3356_8": "Goṇopi kālamakāsi.",
  "atk-s0502a0:3356_9": "Goghātakaputtopi takkasilaṃ gantvā suvaṇṇakārakammaṃ uggaṇhi.",
  "atk-s0502a0:3356_10": "Athassācariyo gāmaṃ gacchanto “evarūpaṃ nāma alaṅkāraṃ kareyyāsī”ti vatvā pakkāmi.",
  "atk-s0502a0:3356_11": "Sopi tathārūpaṃ alaṅkāraṃ akāsi.",
  "atk-s0502a0:3356_12": "Athassācariyo āgantvā alaṅkāraṃ disvā “ayaṃ yattha katthaci gantvā jīvituṃ samattho”ti vayappattaṃ attano dhītaraṃ adāsi.",
  "atk-s0502a0:3356_13": "So puttadhītāhi vaḍḍhi.",
  "atk-s0502a0:3357_0": "Athassa puttā vayappattā sippaṃ uggaṇhitvā aparabhāge sāvatthiyaṃ gantvā tattha gharāvāsaṃ saṇṭhapetvā vasantā saddhā pasannā ahesuṃ.",
  "atk-s0502a0:3357_1": "Pitāpi nesaṃ takkasilāyaṃ kiñci kusalaṃ akatvāva jaraṃ pāpuṇi.",
  "atk-s0502a0:3357_2": "Athassa puttā “pitā no mahallako”ti attano santikaṃ pakkosāpetvā “pitu atthāya dānaṃ dassāmā”ti buddhappamukhaṃ bhikkhusaṅghaṃ nimantayiṃsu.",
  "atk-s0502a0:3357_3": "Te punadivase antogehe buddhappamukhaṃ bhikkhusaṅghaṃ nisīdāpetvā sakkaccaṃ parivisitvā bhattakiccāvasāne satthāraṃ āhaṃsu – “bhante,",
  "atk-s0502a0:3357_4": "amhehi idaṃ pitu jīvabhattaṃ dinnaṃ,",
  "atk-s0502a0:3357_5": "pitu no anumodanaṃ karothā”ti.",
  "atk-s0502a0:3357_6": "Satthā taṃ āmantetvā, “upāsaka,",
  "atk-s0502a0:3357_7": "tvaṃ mahallako paripakkasarīro paṇḍupalāsasadiso,",
  "atk-s0502a0:3357_8": "tava paralokagamanāya kusalapātheyyaṃ natthi,",
  "atk-s0502a0:3357_9": "attano patiṭṭhaṃ karohi,",
  "atk-s0502a0:3357_10": "paṇḍito bhava,",
  "atk-s0502a0:3357_11": "mā bālo”ti anumodanaṃ karonto imā dve gāthā abhāsi –",
  "atk-s0502a0:3358_0": "235.",
  "atk-s0502a0:3359_0": "“Paṇḍupalāsova dānisi,",
  "atk-s0502a0:3360_0": "Yamapurisāpi ca te upaṭṭhitā;",
  "atk-s0502a0:3361_0": "Uyyogamukhe ca tiṭṭhasi,",
  "atk-s0502a0:3362_0": "Pātheyyampi ca te na vijjati.",
  "atk-s0502a0:3363_0": "236.",
  "atk-s0502a0:3364_0": "“So karohi dīpamattano,",
  "atk-s0502a0:3365_0": "Khippaṃ vāyama paṇḍito bhava;",
  "atk-s0502a0:3366_0": "Niddhantamalo anaṅgaṇo,",
  "atk-s0502a0:3367_0": "Dibbaṃ ariyabhūmiṃ upehisī”ti.",
  "atk-s0502a0:3368_0": "Tattha paṇḍupalāsova dānisīti, upāsaka,",
  "atk-s0502a0:3368_1": "tvaṃ idāni chijjitvā bhūmiyaṃ patitapaṇḍupalāso viya ahosi.",
  "atk-s0502a0:3368_2": "Yamapurisāti yamadūtā vuccanti,",
  "atk-s0502a0:3368_3": "idaṃ pana maraṇameva sandhāya vuttaṃ,",
  "atk-s0502a0:3368_4": "maraṇaṃ te paccupaṭṭhitanti attho.",
  "atk-s0502a0:3368_5": "Uyyogamukheti parihānimukhe,",
  "atk-s0502a0:3368_6": "avuḍḍhimukhe ca ṭhitosīti attho.",
  "atk-s0502a0:3368_7": "Pātheyyanti gamikassa taṇḍulādipātheyyaṃ viya paralokaṃ gacchantassa tava kusalapātheyyampi natthīti attho.",
  "atk-s0502a0:3368_8": "So karohīti so tvaṃ samudde nāvāya bhinnāya dīpasaṅkhātaṃ patiṭṭhaṃ viya attano kusalapatiṭṭhaṃ karohi.",
  "atk-s0502a0:3368_9": "Karonto ca khippaṃ vāyama,",
  "atk-s0502a0:3368_10": "sīghaṃ sīghaṃ vīriyaṃ ārabha,",
  "atk-s0502a0:3368_11": "attano kusalakammapatiṭṭhakaraṇena paṇḍito bhava.",
  "atk-s0502a0:3368_12": "Yo hi maraṇamukhaṃ appatvā kātuṃ samatthakāleva kusalaṃ karoti,",
  "atk-s0502a0:3368_13": "esa paṇḍito nāma,",
  "atk-s0502a0:3368_14": "tādiso bhava,",
  "atk-s0502a0:3368_15": "mā andhabāloti attho.",
  "atk-s0502a0:3368_16": "Dibbaṃ ariyabhūminti evaṃ vīriyaṃ karonto rāgādīnaṃ malānaṃ nīhaṭatāya niddhantamalo aṅgaṇābhāvena anaṅgaṇo",
  "atk-s0502a0:3368_17": "nikkileso hutvā pañcavidhaṃ suddhāvāsabhūmiṃ pāpuṇissasīti attho.",
  "atk-s0502a0:3369_0": "Desanāvasāne upāsako sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3370_0": "Te punadivasatthāyapi satthāraṃ nimantetvā dānaṃ datvā katabhattakiccaṃ satthāraṃ anumodanakāle āhaṃsu – “bhante,",
  "atk-s0502a0:3370_1": "idampi amhākaṃ pitu jīvabhattameva,",
  "atk-s0502a0:3370_2": "imasseva anumodanaṃ karothā”ti.",
  "atk-s0502a0:3370_3": "Satthā tassa anumodanaṃ karonto imā dve gāthā abhāsi –",
  "atk-s0502a0:3371_0": "237.",
  "atk-s0502a0:3372_0": "“Upanītavayo ca dānisi,",
  "atk-s0502a0:3373_0": "Sampayātosi yamassa santikaṃ;",
  "atk-s0502a0:3374_0": "Vāso te natthi antarā,",
  "atk-s0502a0:3375_0": "Pātheyyampi ca te na vijjati.",
  "atk-s0502a0:3376_0": "238.",
  "atk-s0502a0:3377_0": "“So karohi dīpamattano,",
  "atk-s0502a0:3378_0": "Khippaṃ vāyama paṇḍito bhava;",
  "atk-s0502a0:3379_0": "Niddhantamalo anaṅgaṇo,",
  "atk-s0502a0:3380_0": "Na puna jātijaraṃ upehisī”ti.",
  "atk-s0502a0:3381_0": "Tattha upanītavayoti upāti nipātamattaṃ,",
  "atk-s0502a0:3381_1": "nītavayoti vigatavayo atikkantavayo,",
  "atk-s0502a0:3381_2": "tvañcasi dāni tayo vaye atikkamitvā maraṇamukhe ṭhitoti attho.",
  "atk-s0502a0:3381_3": "Sampayātosi yamassa santikanti maraṇamukhaṃ gantuṃ sajjo hutvā ṭhitosīti attho.",
  "atk-s0502a0:3381_4": "Vāso te natthi antarāti yathā maggaṃ gacchantā tāni tāni kiccāni karontā antarāmagge vasanti,",
  "atk-s0502a0:3381_5": "na evaṃ paralokaṃ gacchantā.",
  "atk-s0502a0:3381_6": "Na hi sakkā paralokaṃ gacchantena “adhivāsetha katipāhaṃ,",
  "atk-s0502a0:3381_7": "dānaṃ tāva demi,",
  "atk-s0502a0:3381_8": "dhammaṃ tāva suṇāmī”tiādīni vattuṃ.",
  "atk-s0502a0:3381_9": "Ito pana cavitvā paraloke nibbattova hoti.",
  "atk-s0502a0:3381_10": "Imamatthaṃ sandhāyetaṃ vuttaṃ.",
  "atk-s0502a0:3381_11": "Pātheyyanti idaṃ kiñcāpi heṭṭhā vuttameva,",
  "atk-s0502a0:3381_12": "upāsakassa pana punappunaṃ daḷhīkaraṇatthaṃ idhāpi satthārā kathitaṃ.",
  "atk-s0502a0:3381_13": "Jātijaranti ettha byādhimaraṇānipi gahitāneva honti.",
  "atk-s0502a0:3381_14": "Heṭṭhimagāthāhi ca anāgāmimaggo kathito,",
  "atk-s0502a0:3381_15": "idha arahattamaggo kathito.",
  "atk-s0502a0:3381_16": "Evaṃ santepi yathā nāma raññā attano mukhapamāṇena kabaḷaṃ vaḍḍhetvā puttassa upanīte so kumāro attano mukhapamāṇeneva gaṇhāti,",
  "atk-s0502a0:3381_17": "evameva satthārā uparimaggavasena dhamme desitepi upāsako attano upanissayavasena heṭṭhā sotāpattiphalaṃ",
  "atk-s0502a0:3381_18": "patvā imissā anumodanāya avasāne anāgāmiphalaṃ patto.",
  "atk-s0502a0:3381_19": "Sesaparisāyapi sātthikā dhammadesanā ahosīti.",
  "atk-s0502a0:3382_0": "Goghātakaputtavatthu paṭhamaṃ.",
  "atk-s0502a0:3383_0": "2. Aññatarabrāhmaṇavatthu",
  "atk-s0502a0:3384_0": "Anupubbenāti imaṃ dhammadesanaṃ satthā jetavane viharanto aññatarabrāhmaṇaṃ ārabbha kathesi.",
  "atk-s0502a0:3385_0": "So kira ekadivasaṃ pātova nikkhamitvā bhikkhūnaṃ cīvarapārupanaṭṭhāne bhikkhū cīvaraṃ pārupante olokento aṭṭhāsi.",
  "atk-s0502a0:3385_1": "Taṃ pana ṭhānaṃ virūḷhatiṇaṃ hoti.",
  "atk-s0502a0:3385_2": "Athekassa bhikkhuno cīvaraṃ pārupantassa cīvarakaṇṇo tiṇesu pavaṭṭento ussāvabindūhi temi.",
  "atk-s0502a0:3385_3": "Brāhmaṇo “imaṃ ṭhānaṃ appaharitaṃ kātuṃ vaṭṭatī”ti punadivase kuddālaṃ ādāya gantvā taṃ ṭhānaṃ tacchetvā khalamaṇḍalasadisaṃ akāsi.",
  "atk-s0502a0:3385_4": "Punadivasepi taṃ ṭhānaṃ āgantvā bhikkhūsu cīvaraṃ pārupantesu ekassa cīvarakaṇṇaṃ bhūmiyaṃ patitvā paṃsumhi",
  "atk-s0502a0:3385_5": "pavaṭṭamānaṃ disvā “idha vālukaṃ okirituṃ vaṭṭatī”ti cintetvā vālukaṃ āharitvā okiri.",
  "atk-s0502a0:3386_0": "Athekadivasaṃ purebhattaṃ caṇḍo ātapo ahosi,",
  "atk-s0502a0:3386_1": "tadāpi bhikkhūnaṃ cīvaraṃ pārupantānaṃ gattato sede muccante disvā “idha mayā maṇḍapaṃ kāretuṃ vaṭṭatī”ti cintetvā maṇḍapaṃ kāresi.",
  "atk-s0502a0:3386_2": "Punadivase pātova vassaṃ vassi,",
  "atk-s0502a0:3386_3": "vaddalikaṃ ahosi.",
  "atk-s0502a0:3386_4": "Tadāpi brāhmaṇo bhikkhū olokentova ṭhito tintacīvarake bhikkhū disvā “ettha mayā sālaṃ kāretuṃ vaṭṭatī”ti",
  "atk-s0502a0:3386_5": "sālaṃ kāretvā “idāni sālamahaṃ karissāmī”ti cintetvā buddhappamukhaṃ bhikkhusaṅghaṃ nimantetvā anto ca",
  "atk-s0502a0:3386_6": "bahi ca bhikkhū nisīdāpetvā bhattakiccāvasāne anumodanatthāya satthu pattaṃ gahetvā, “bhante,",
  "atk-s0502a0:3386_7": "ahaṃ bhikkhūnaṃ cīvarapārupanakāle imasmiṃ ṭhāne olokento ṭhito idañcidañca disvā idañcidañca kāresi”nti ādito paṭṭhāya sabbaṃ taṃ pavattiṃ ārocesi.",
  "atk-s0502a0:3386_8": "Satthā tassa vacanaṃ sutvā,",
  "atk-s0502a0:3386_9": "“brāhmaṇa,",
  "atk-s0502a0:3386_10": "paṇḍitā nāma khaṇe khaṇe thokaṃ kusalaṃ karontā anupubbena attano akusalamalaṃ nīharantiyevā”ti vatvā imaṃ gāthamāha –",
  "atk-s0502a0:3387_0": "239.",
  "atk-s0502a0:3388_0": "“Anupubbena medhāvī, thokaṃ thokaṃ khaṇe khaṇe;",
  "atk-s0502a0:3389_0": "Kammāro rajatasseva, niddhame malamattano”ti.",
  "atk-s0502a0:3390_0": "Tattha anupubbenāti anupaṭipāṭiyā.",
  "atk-s0502a0:3390_1": "Medhāvīti dhammojapaññāya samannāgato.",
  "atk-s0502a0:3390_2": "Khaṇe khaṇeti okāse okāse kusalaṃ karonto.",
  "atk-s0502a0:3390_3": "Kammāro rajatassevāti yathā suvaṇṇakāro ekavārameva suvaṇṇaṃ tāpetvā koṭṭetvā malaṃ nīharitvā pilandhanavikatiṃ kātuṃ na sakkoti,",
  "atk-s0502a0:3390_4": "punappunaṃ tāpento koṭṭento pana malaṃ nīharati,",
  "atk-s0502a0:3390_5": "tato anekavidhaṃ pilandhanavikatiṃ karoti,",
  "atk-s0502a0:3390_6": "evameva punappunaṃ kusalaṃ karonto paṇḍito attano rāgādimalaṃ niddhameyya,",
  "atk-s0502a0:3390_7": "evaṃ niddhantamalo nikkilesova hotīti attho.",
  "atk-s0502a0:3391_0": "Desanāvasāne brāhmaṇo sotāpattiphale patiṭṭhati, mahājanassāpi sātthikā dhammadesanā ahosīti.",
  "atk-s0502a0:3392_0": "Aññatarabrāhmaṇavatthu dutiyaṃ.",
  "atk-s0502a0:3393_0": "3. Tissattheravatthu",
  "atk-s0502a0:3394_0": "Ayasāva malanti imaṃ dhammadesanaṃ satthā jetavane viharanto tissattheraṃ nāma bhikkhuṃ ārabbha kathesi.",
  "atk-s0502a0:3395_0": "Eko kira sāvatthivāsī kulaputto pabbajitvā laddhūpasampado tissattheroti paññāyi.",
  "atk-s0502a0:3395_1": "So aparabhāge janapadavihāre vassūpagato aṭṭhahatthakaṃ thūlasāṭakaṃ labhitvā vutthavasso pavāretvā taṃ ādāya gantvā bhaginiyā hatthe ṭhapesi.",
  "atk-s0502a0:3395_2": "Sā “na me eso sāṭako bhātu anucchaviko”ti taṃ tikhiṇāya vāsiyā chinditvā hīrahīraṃ katvā udukkhale koṭṭetvā",
  "atk-s0502a0:3395_3": "pavisetvā pothetvā vaṭṭetvā sukhumasuttaṃ kantitvā sāṭakaṃ vāyāpesi.",
  "atk-s0502a0:3395_4": "Theropi suttañceva sūciyo ca saṃvidahitvā cīvarakārake daharasāmaṇere sannipātetvā bhaginiyā santikaṃ gantvā “taṃ me sāṭakaṃ detha,",
  "atk-s0502a0:3395_5": "cīvaraṃ kāressāmī”ti āha.",
  "atk-s0502a0:3395_6": "Sā navahatthaṃ sāṭakaṃ nīharitvā kaniṭṭhabhātikassa hatthe ṭhapesi.",
  "atk-s0502a0:3395_7": "So taṃ gahetvā vitthāretvā oloketvā “mama sāṭako thūlo aṭṭhahattho,",
  "atk-s0502a0:3395_8": "ayaṃ sukhumo navahattho.",
  "atk-s0502a0:3395_9": "Nāyaṃ mama sāṭako,",
  "atk-s0502a0:3395_10": "tumhākaṃ esa,",
  "atk-s0502a0:3395_11": "na me iminā attho,",
  "atk-s0502a0:3395_12": "tameva me dethā”ti āha. “Bhante,",
  "atk-s0502a0:3395_13": "tumhākameva eso,",
  "atk-s0502a0:3395_14": "gaṇhatha na”nti?",
  "atk-s0502a0:3395_15": "So neva icchi.",
  "atk-s0502a0:3395_16": "Athassa attanā katakiccaṃ sabbaṃ ārocetvā, “bhante,",
  "atk-s0502a0:3395_17": "tumhākamevesa,",
  "atk-s0502a0:3395_18": "gaṇhatha na”nti adāsi.",
  "atk-s0502a0:3395_19": "So taṃ ādāya vihāraṃ gantvā cīvarakammaṃ paṭṭhapesi.",
  "atk-s0502a0:3396_0": "Athassa bhaginī cīvarakārānaṃ atthāya yāgubhattādīni sampādesi.",
  "atk-s0502a0:3396_1": "Cīvarassa niṭṭhitadivase pana atirekasakkāraṃ kāresi.",
  "atk-s0502a0:3396_2": "So cīvaraṃ oloketvā tasmiṃ uppannasineho “sve dāni naṃ pārupissāmī”ti saṃharitvā cīvaravaṃse ṭhapetvā",
  "atk-s0502a0:3396_3": "taṃ rattiṃ bhuttāhāraṃ jirāpetuṃ asakkonto kālaṃ katvā tasmiṃyeva cīvare ūkā hutvā nibbatti.",
  "atk-s0502a0:3396_4": "Bhaginīpissa kālakiriyaṃ sutvā bhikkhūnaṃ pādesu pavattamānā rodi.",
  "atk-s0502a0:3396_5": "Bhikkhū tassa sarīrakiccaṃ katvā gilānupaṭṭhākassa abhāvena saṅghasseva taṃ pāpuṇāti.",
  "atk-s0502a0:3396_6": "“Bhājessāma na”nti taṃ cīvaraṃ nīharāpesuṃ.",
  "atk-s0502a0:3396_7": "Sā ūkā “ime mama santakaṃ vilumpantī”ti viravantī ito cito ca sandhāvi.",
  "atk-s0502a0:3396_8": "Satthā gandhakuṭiyaṃ nisinnova dibbāya sotadhātuyā taṃ saddaṃ sutvā, “ānanda,",
  "atk-s0502a0:3396_9": "tissassa cīvaraṃ abhājetvā sattāhaṃ nikkhipituṃ vadehī”ti āha.",
  "atk-s0502a0:3396_10": "Thero tathā kāresi.",
  "atk-s0502a0:3396_11": "Sāpi sattame divase kālaṃ katvā tusitavimāne nibbatti.",
  "atk-s0502a0:3396_12": "Satthā “aṭṭhame divase tissassa cīvaraṃ bhājetvā gaṇhathā”ti āṇāpesi.",
  "atk-s0502a0:3396_13": "Bhikkhū tathā kariṃsu.",
  "atk-s0502a0:3397_0": "Bhikkhū dhammasabhāyaṃ kathaṃ samuṭṭhāpesuṃ “kasmā nu kho satthā tissassa cīvaraṃ satta divase ṭhapāpetvā aṭṭhame divase gaṇhituṃ anujānī”ti.",
  "atk-s0502a0:3397_1": "Satthā āgantvā “kāya nuttha,",
  "atk-s0502a0:3397_2": "bhikkhave,",
  "atk-s0502a0:3397_3": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:3397_4": "“bhikkhave,",
  "atk-s0502a0:3397_5": "tisso attano cīvare ūkā hutvā nibbatto,",
  "atk-s0502a0:3397_6": "tumhehi tasmiṃ bhājiyamāne ‘ime mama santakaṃ vilumpantī’ti viravantī ito cito ca dhāvi.",
  "atk-s0502a0:3397_7": "Sā tumhehi cīvare gayhamāne tumhesu manaṃ padussitvā niraye nibbatteyya,",
  "atk-s0502a0:3397_8": "tena cāhaṃ cīvaraṃ nikkhipāpesiṃ.",
  "atk-s0502a0:3397_9": "Idāni pana sā tusitavimāne nibbattā,",
  "atk-s0502a0:3397_10": "tena vo mayā cīvaragahaṇaṃ anuññāta”nti vatvā puna tehi “bhāriyā vata ayaṃ, bhante,",
  "atk-s0502a0:3397_11": "taṇhā nāmā”ti vutte “āma,",
  "atk-s0502a0:3397_12": "bhikkhave,",
  "atk-s0502a0:3397_13": "imesaṃ sattānaṃ taṇhā nāma bhāriyā.",
  "atk-s0502a0:3397_14": "Yathā ayato malaṃ uṭṭhahitvā ayameva khādati vināseti aparibhogaṃ karoti,",
  "atk-s0502a0:3397_15": "evamevāyaṃ taṇhā imesaṃ sattānaṃ abbhantare uppajjitvā te satte nirayādīsu nibbattāpeti,",
  "atk-s0502a0:3397_16": "vināsaṃ pāpetī”ti vatvā imaṃ gāthamāha –",
  "atk-s0502a0:3398_0": "240.",
  "atk-s0502a0:3399_0": "“Ayasāva malaṃ samuṭṭhitaṃ,",
  "atk-s0502a0:3400_0": "Tatuṭṭhāya tameva khādati;",
  "atk-s0502a0:3401_0": "Evaṃ atidhonacārinaṃ,",
  "atk-s0502a0:3402_0": "Sāni kammāni nayanti duggati”nti.",
  "atk-s0502a0:3403_0": "Tattha ayasāvāti ayato samuṭṭhitaṃ.",
  "atk-s0502a0:3403_1": "Tatuṭṭhāyāti tato uṭṭhāya.",
  "atk-s0502a0:3403_2": "Atidhonacārinanti dhonā vuccati cattāro paccaye “idamatthaṃ ete”ti paccavekkhitvā paribhuñjanapaññā,",
  "atk-s0502a0:3403_3": "taṃ atikkamitvā caranto atidhonacārī nāma.",
  "atk-s0502a0:3403_4": "Idaṃ vuttaṃ hoti –",
  "atk-s0502a0:3403_5": "yathā ayato malaṃ samuṭṭhāya tato samuṭṭhitaṃ tameva khādati,",
  "atk-s0502a0:3403_6": "evamevaṃ catupaccaye apaccavekkhitvā paribhuñjantaṃ atidhonacārinaṃ sāni kammāni attani ṭhitattā attano santakāneva tāni kammāni duggatiṃ nayantīti.",
  "atk-s0502a0:3404_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3405_0": "Tissattheravatthu tatiyaṃ.",
  "atk-s0502a0:3406_0": "4. Lāludāyittheravatthu",
  "atk-s0502a0:3407_0": "Asajjhāyamalāti imaṃ dhammadesanaṃ satthā jetavane viharanto lāludāyittheraṃ ārabbha kathesi.",
  "atk-s0502a0:3408_0": "Sāvatthiyaṃ kira pañcakoṭimattā ariyasāvakā vasanti,",
  "atk-s0502a0:3408_1": "dve koṭimattā puthujjanā vasanti.",
  "atk-s0502a0:3408_2": "Tesu ariyasāvakā purebhattaṃ dānaṃ datvā pacchābhattaṃ sappitelamadhuphāṇitavatthādīni gahetvā vihāraṃ gantvā dhammakathaṃ suṇanti.",
  "atk-s0502a0:3408_3": "Dhammaṃ sutvā gamanakāle ca sāriputtamoggallānānaṃ guṇakathaṃ kathenti.",
  "atk-s0502a0:3408_4": "Udāyitthero tesaṃ kathaṃ sutvā “etesaṃ tāva dhammaṃ sutvā tumhe evaṃ kathetha,",
  "atk-s0502a0:3408_5": "mama dhammakathaṃ sutvā kiṃ nu kho na kathessathā”ti vadati.",
  "atk-s0502a0:3408_6": "Manussā tassa kathaṃ sutvā “ayaṃ eko dhammakathiko bhavissati,",
  "atk-s0502a0:3408_7": "imassapi amhehi dhammakathaṃ sotuṃ vaṭṭatī”ti te ekadivasaṃ theraṃ yācitvā, “bhante,",
  "atk-s0502a0:3408_8": "ajja amhākaṃ dhammassavanadivaso”ti saṅghassa dānaṃ datvā, “bhante,",
  "atk-s0502a0:3408_9": "tumhe amhākaṃ divā dhammakathaṃ katheyyāthā”ti āhaṃsu.",
  "atk-s0502a0:3408_10": "Sopi tesaṃ adhivāsesi.",
  "atk-s0502a0:3409_0": "Tehi dhammassavanavelāya āgantvā, “bhante,",
  "atk-s0502a0:3409_1": "no dhammaṃ kathethā”ti vutte lāludāyitthero āsane nisīditvā cittabījaniṃ gahetvā cālento ekampi dhammapadaṃ adisvā “ahaṃ sarabhaññaṃ bhaṇissāmi,",
  "atk-s0502a0:3409_2": "añño dhammakathaṃ kathetū”ti vatvā otari.",
  "atk-s0502a0:3409_3": "Te aññena dhammakathaṃ kathāpetvā sarabhāṇatthāya puna taṃ āsanaṃ āropayiṃsu.",
  "atk-s0502a0:3409_4": "So punapi kiñci adisvā “ahaṃ rattiṃ kathessāmi,",
  "atk-s0502a0:3409_5": "añño sarabhaññaṃ bhaṇatū”ti vatvā āsanā otari.",
  "atk-s0502a0:3409_6": "Te aññena sarabhaññaṃ bhaṇāpetvā puna rattiṃ theraṃ ānayiṃsu.",
  "atk-s0502a0:3409_7": "So rattimpi kiñci adisvā “ahaṃ paccūsakāle kathessāmi,",
  "atk-s0502a0:3409_8": "rattiṃ añño kathetū”ti vatvā otari.",
  "atk-s0502a0:3409_9": "Te aññena rattiṃ kathāpetvā puna paccūse taṃ ānayiṃsu.",
  "atk-s0502a0:3409_10": "So punapi kiñci nāddasa.",
  "atk-s0502a0:3409_11": "Mahājano leḍḍudaṇḍādīni gahetvā,",
  "atk-s0502a0:3409_12": "“andhabāla,",
  "atk-s0502a0:3409_13": "tvaṃ sāriputtamoggallānānaṃ vaṇṇe kathiyamāne evañcevañca vadesi,",
  "atk-s0502a0:3409_14": "idāni kasmā na kathesī”ti santajjetvā palāyantaṃ anubandhi.",
  "atk-s0502a0:3409_15": "So palāyanto ekissā vaccakuṭiyā pati.",
  "atk-s0502a0:3410_0": "Mahājano kathaṃ samuṭṭhāpesi –",
  "atk-s0502a0:3410_1": "“ajja lāludāyī sāriputtamoggallānānaṃ guṇakathāya pavattamānāya ussūyanto attano dhammakathikabhāvaṃ",
  "atk-s0502a0:3410_2": "pakāsetvā manussehi sakkāraṃ katvā ‘dhammaṃ suṇomā’ti vutte catukkhattuṃ āsane nisīditvā kathetabbayuttakaṃ",
  "atk-s0502a0:3410_3": "kiñci apassanto ‘tvaṃ amhākaṃ ayyehi sāriputtamoggallānattherehi saddhiṃ yugaggāhaṃ gaṇhāsī’ti leḍḍudaṇḍādīni",
  "atk-s0502a0:3410_4": "gahetvā santajjetvā palāpiyamāno vaccakuṭiyā patito”ti.",
  "atk-s0502a0:3410_5": "Satthā āgantvā “kāya nuttha,",
  "atk-s0502a0:3410_6": "bhikkhave,",
  "atk-s0502a0:3410_7": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:3410_8": "bhikkhave, idāneva,",
  "atk-s0502a0:3410_9": "pubbepi eso gūthakūpe nimuggoyevā”ti vatvā atītaṃ āharitvā –",
  "atk-s0502a0:3411_0": "“Catuppado ahaṃ samma, tvampi samma catuppado;",
  "atk-s0502a0:3412_0": "Ehi samma nivattassu, kiṃ nu bhīto palāyasi.",
  "atk-s0502a0:3413_0": "“Asucipūtilomosi, duggandho vāsi sūkara;",
  "atk-s0502a0:3414_0": "Sace yujjhitukāmosi, jayaṃ samma dadāmi te”ti. –",
  "atk-s0502a0:3415_0": "Imaṃ jātakaṃ vitthāretvā kathesi.",
  "atk-s0502a0:3415_1": "Tadā sīho sāriputto ahosi,",
  "atk-s0502a0:3415_2": "sūkaro lāludāyīti.",
  "atk-s0502a0:3415_3": "Satthā imaṃ dhammadesanaṃ āharitvā,",
  "atk-s0502a0:3415_4": "“bhikkhave,",
  "atk-s0502a0:3415_5": "lāludāyinā appamattakova dhammo uggahito,",
  "atk-s0502a0:3415_6": "sajjhāyaṃ pana neva akāsi,",
  "atk-s0502a0:3415_7": "kiñci pariyattiṃ uggahetvā tassā asajjhāyakaraṇaṃ malamevā”ti vatvā imaṃ gāthamāha –",
  "atk-s0502a0:3416_0": "241.",
  "atk-s0502a0:3417_0": "“Asajjhāyamalā mantā, anuṭṭhānamalā gharā;",
  "atk-s0502a0:3418_0": "Malaṃ vaṇṇassa kosajjaṃ, pamādo rakkhato mala”nti.",
  "atk-s0502a0:3419_0": "Tattha asajjhāyamalāti yākāci pariyatti vā sippaṃ vā yasmā asajjhāyantassa ananuyuñjantassa vinassati vā nirantaraṃ vā na upaṭṭhāti,",
  "atk-s0502a0:3419_1": "tasmā “asajjhāyamalā mantā”ti vuttaṃ.",
  "atk-s0502a0:3419_2": "Yasmā pana gharāvāsaṃ vasantassa uṭṭhāyuṭṭhāya jiṇṇapaṭisaṅkharaṇādīni akarontassa gharaṃ nāma vinassati,",
  "atk-s0502a0:3419_3": "tasmā “anuṭṭhānamalā gharā”ti vuttaṃ.",
  "atk-s0502a0:3419_4": "Yasmā gihissa vā pabbajitassa vā kosajjavasena sarīrapaṭijagganaṃ vā parikkhārapaṭijagganaṃ vā akarontassa kāyo dubbaṇṇo hoti,",
  "atk-s0502a0:3419_5": "tasmā “malaṃ vaṇṇassa kosajja”nti vuttaṃ.",
  "atk-s0502a0:3419_6": "Yasmā gāvo rakkhantassa pamādavasena niddāyantassa vā kīḷantassa vā tā gāvo atitthapakkhandanādinā vā",
  "atk-s0502a0:3419_7": "vāḷamigacorādiupaddavena vā paresaṃ sālikhettādīni otaritvā khādanavasena vināsaṃ āpajjanti,",
  "atk-s0502a0:3419_8": "sayampi daṇḍaṃ vā paribhāsaṃ vā pāpuṇāti,",
  "atk-s0502a0:3419_9": "pabbajitaṃ vā pana cha dvārāni arakkhantaṃ pamādavasena kilesā otaritvā sāsanā cāventi,",
  "atk-s0502a0:3419_10": "tasmā “pamādo rakkhato mala”nti vuttaṃ.",
  "atk-s0502a0:3419_11": "So hissa vināsāvahanena malaṭṭhāniyattā malanti attho.",
  "atk-s0502a0:3420_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3421_0": "Lāludāyittheravatthu catutthaṃ.",
  "atk-s0502a0:3422_0": "5. Aññatarakulaputtavatthu",
  "atk-s0502a0:3423_0": "Malitthiyā duccaritanti imaṃ dhammadesanaṃ satthā veḷuvane viharanto aññataraṃ kulaputtaṃ ārabbha kathesi.",
  "atk-s0502a0:3424_0": "Tassa kira samānajātikaṃ kulakumārikaṃ ānesuṃ.",
  "atk-s0502a0:3424_1": "Sā ānītadivasato paṭṭhāya aticārinī ahosi.",
  "atk-s0502a0:3424_2": "So kulaputto tassā aticārena lajjito kassaci sammukhībhāvaṃ upagantuṃ asakkonto buddhupaṭṭhānādīni pacchinditvā",
  "atk-s0502a0:3424_3": "katipāhaccayena satthāraṃ upasaṅkamitvā vanditvā ekamantaṃ nisinno “kiṃ, upāsaka,",
  "atk-s0502a0:3424_4": "na dissasī”ti vutte tamatthaṃ ārocesi.",
  "atk-s0502a0:3424_5": "Atha naṃ satthā, “upāsaka,",
  "atk-s0502a0:3424_6": "pubbepi mayā ‘itthiyo nāma nadīādisadisā,",
  "atk-s0502a0:3424_7": "tāsu paṇḍitena kodho na kātabbo’ti vuttaṃ,",
  "atk-s0502a0:3424_8": "tvaṃ pana bhavapaṭicchannattā na sallakkhesī”ti vatvā tena yācito –",
  "atk-s0502a0:3425_0": "“Yathā nadī ca pantho ca, pānāgāraṃ sabhā papā;",
  "atk-s0502a0:3426_0": "Evaṃ lokitthiyo nāma, velā tāsaṃ na vijjatī”ti. –",
  "atk-s0502a0:3427_0": "Jātakaṃ vitthāretvā, “upāsaka,",
  "atk-s0502a0:3427_1": "itthiyā hi aticārinibhāvo malaṃ,",
  "atk-s0502a0:3427_2": "dānaṃ dentassa maccheraṃ malaṃ,",
  "atk-s0502a0:3427_3": "idhalokaparalokesu sattānaṃ akusalakammaṃ vināsanatthena malaṃ,",
  "atk-s0502a0:3427_4": "avijjā pana sabbamalānaṃ uttamamala”nti vatvā imā gāthā abhāsi –",
  "atk-s0502a0:3428_0": "242.",
  "atk-s0502a0:3429_0": "“Malitthiyā duccaritaṃ, maccheraṃ dadato malaṃ;",
  "atk-s0502a0:3430_0": "Malā ve pāpakā dhammā, asmiṃ loke paramhi ca.",
  "atk-s0502a0:3431_0": "243.",
  "atk-s0502a0:3432_0": "“Tato malā malataraṃ, avijjā paramaṃ malaṃ;",
  "atk-s0502a0:3433_0": "Etaṃ malaṃ pahantvāna, nimmalā hotha bhikkhavo”ti.",
  "atk-s0502a0:3434_0": "Tattha duccaritanti aticāro.",
  "atk-s0502a0:3434_1": "Aticāriniñhi itthiṃ sāmikopi gehā nīharati,",
  "atk-s0502a0:3434_2": "mātāpitūnaṃ santikaṃ gatampi “tvaṃ kulassa agāravabhūtā,",
  "atk-s0502a0:3434_3": "akkhīhipi na daṭṭhabbā”ti taṃ nīharanti.",
  "atk-s0502a0:3434_4": "Sā anāthā vicarantī mahādukkhaṃ pāpuṇāti.",
  "atk-s0502a0:3434_5": "Tenassā duccaritaṃ “mala”nti vuttaṃ.",
  "atk-s0502a0:3434_6": "Dadatoti dāyakassa.",
  "atk-s0502a0:3434_7": "Yassa hi khettakasanakāle “imasmiṃ khette sampanne salākabhattādīni dassāmī”ti cintetvā nipphanne sassepi maccheraṃ uppajjitvā cāgacittaṃ nivāreti,",
  "atk-s0502a0:3434_8": "so maccheravasena cāgacitte avirūhante manussasampattiṃ dibbasampattiṃ nibbānasampattinti tisso sampattiyo na labhati.",
  "atk-s0502a0:3434_9": "Tena vuttaṃ –",
  "atk-s0502a0:3434_10": "“maccheraṃ dadato mala”nti.",
  "atk-s0502a0:3434_11": "Sesesupi eseva nayo.",
  "atk-s0502a0:3434_12": "Pāpakā dhammāti akusaladhammā pana idhaloke ca paraloke ca malameva.",
  "atk-s0502a0:3435_0": "Tatoti heṭṭhā vuttamalato.",
  "atk-s0502a0:3435_1": "Malataranti atirekamalaṃ vo kathemīti attho.",
  "atk-s0502a0:3435_2": "Avijjāti aṭṭhavatthukaṃ aññāṇameva paramaṃ malaṃ.",
  "atk-s0502a0:3435_3": "Pahantvānāti etaṃ malaṃ jahitvā,",
  "atk-s0502a0:3435_4": "bhikkhave,",
  "atk-s0502a0:3435_5": "tumhe nimmalā hothāti attho.",
  "atk-s0502a0:3436_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3437_0": "Aññatarakulaputtavatthu pañcamaṃ.",
  "atk-s0502a0:3438_0": "6. Cūḷasārivatthu",
  "atk-s0502a0:3439_0": "Sujīvanti imaṃ dhammadesanaṃ satthā jetavane viharanto cūḷasāriṃ nāma sāriputtattherassa saddhivihārikaṃ ārabbha kathesi.",
  "atk-s0502a0:3440_0": "So kira ekadivase vejjakammaṃ katvā paṇītabhojanaṃ labhitvā ādāya nikkhamanto antarāmagge theraṃ disvā, “bhante,",
  "atk-s0502a0:3440_1": "idaṃ mayā vejjakammaṃ katvā laddhaṃ,",
  "atk-s0502a0:3440_2": "tumhe aññattha evarūpaṃ bhojanaṃ na labhissatha,",
  "atk-s0502a0:3440_3": "imaṃ bhuñjatha,",
  "atk-s0502a0:3440_4": "ahaṃ te vejjakammaṃ katvā niccakālaṃ evarūpaṃ āhāraṃ āharissāmī”ti āha.",
  "atk-s0502a0:3440_5": "Thero tassa vacanaṃ sutvā tuṇhībhūtova pakkāmi.",
  "atk-s0502a0:3440_6": "Bhikkhū vihāraṃ gantvā satthu tamatthaṃ ārocesuṃ. Satthā,",
  "atk-s0502a0:3440_7": "“bhikkhave,",
  "atk-s0502a0:3440_8": "ahiriko nāma pagabbho kākasadiso hutvā ekavīsatividhāya anesanāya ṭhatvā sukhaṃ jīvati,",
  "atk-s0502a0:3440_9": "hiriottappasampanno pana dukkhaṃ jīvatī”ti vatvā imā gāthā abhāsi –",
  "atk-s0502a0:3441_0": "244.",
  "atk-s0502a0:3442_0": "“Sujīvaṃ ahirikena, kākasūrena dhaṃsinā;",
  "atk-s0502a0:3443_0": "Pakkhandinā pagabbhena, saṃkiliṭṭhena jīvitaṃ.",
  "atk-s0502a0:3444_0": "245.",
  "atk-s0502a0:3445_0": "“Hirīmatā ca dujjīvaṃ, niccaṃ sucigavesinā;",
  "atk-s0502a0:3446_0": "Alīnenāppagabbhena, suddhājīvena passatā”ti.",
  "atk-s0502a0:3447_0": "Tattha ahirikenāti chinnahirottappakena.",
  "atk-s0502a0:3447_1": "Evarūpena hi amātarameva “mātā me”ti apitādayo eva ca “pitā me”tiādinā nayena vatvā ekavīsatividhāya anesanāya patiṭṭhāya sukhena jīvatuṃ sakkā.",
  "atk-s0502a0:3447_2": "Kākasūrenāti sūrakākasadisena.",
  "atk-s0502a0:3447_3": "Yathā hi sūrakāko kulagharesu yāguādīni gaṇhitukāmo bhittiādīsu nisīditvā attano olokanabhāvaṃ ñatvā",
  "atk-s0502a0:3447_4": "anolokento viya aññavihitako viya niddāyanto viya ca hutvā manussānaṃ pamādaṃ sallakkhetvā anupatitvā",
  "atk-s0502a0:3447_5": "“sūsū”ti vadantesuyeva bhājanato mukhapūraṃ gahetvā palāyati,",
  "atk-s0502a0:3447_6": "evamevaṃ ahirikapuggalopi bhikkhūhi saddhiṃ gāmaṃ pavisitvā yāgubhattaṭṭhānādīni vavatthapeti.",
  "atk-s0502a0:3447_7": "Tattha bhikkhū piṇḍāya caritvā yāpanamattaṃ ādāya āsanasālaṃ gantvā paccavekkhantā yāguṃ pivitvā kammaṭṭhānaṃ",
  "atk-s0502a0:3447_8": "manasi karonti sajjhāyanti āsanasālaṃ sammajjanti.",
  "atk-s0502a0:3447_9": "Ayaṃ pana akatvā gāmābhimukhova hoti.",
  "atk-s0502a0:3448_0": "So hi bhikkhūhi “passathima”nti olokiyamānopi anolokento viya aññavihito viya niddāyanto viya gaṇṭhikaṃ",
  "atk-s0502a0:3448_1": "paṭimuñcanto viya cīvaraṃ saṃvidahanto viya hutvā “asukaṃ nāma me kammaṃ atthī”ti vadanto uṭṭhāyāsanā",
  "atk-s0502a0:3448_2": "gāmaṃ pavisitvā pātova vavatthapitagehesu aññataraṃ gehaṃ upasaṅkamitvā gharamānusakesu thokaṃ kavāṭaṃ",
  "atk-s0502a0:3448_3": "pidhāya dvāre nisīditvā kandantesupi ekena hatthena kavāṭaṃ paṇāmetvā anto pavisati.",
  "atk-s0502a0:3448_4": "Atha naṃ disvā akāmakāpi āsane nisīdāpetvā yāguādīsu yaṃ atthi,",
  "atk-s0502a0:3448_5": "taṃ denti.",
  "atk-s0502a0:3448_6": "So yāvadatthaṃ bhuñjitvā avasesaṃ pattenādāya pakkamati.",
  "atk-s0502a0:3448_7": "Ayaṃ kākasūro nāma.",
  "atk-s0502a0:3448_8": "Evarūpena ahirikena sujīvanti attho.",
  "atk-s0502a0:3449_0": "Dhaṃsināti “asukatthero nāma appiccho”tiādīni vadantesu –",
  "atk-s0502a0:3449_1": "“kiṃ pana mayaṃ na appicchā”tiādivacanena paresaṃ guṇadhaṃsanatāya dhaṃsinā.",
  "atk-s0502a0:3449_2": "Tathārūpassa vacanaṃ sutvā “ayampi appicchatādiguṇe yutto”ti maññamānā manussā dātabbaṃ maññanti.",
  "atk-s0502a0:3449_3": "So pana tato paṭṭhāya viññūpurisānaṃ cittaṃ ārādhetuṃ asakkonto tamhāpi lābhā parihāyati.",
  "atk-s0502a0:3449_4": "Evaṃ dhaṃsipuggalo attanopi parassapi lābhaṃ nāsetiyeva.",
  "atk-s0502a0:3450_0": "Pakkhandināti pakkhandacārinā.",
  "atk-s0502a0:3450_1": "Paresaṃ kiccānipi attano kiccāni viya dassento pātova bhikkhūsu cetiyaṅgaṇādīsu vattaṃ katvā kammaṭṭhānamanasikārena",
  "atk-s0502a0:3450_2": "thokaṃ nisīditvā uṭṭhāya gāmaṃ pavisantesu mukhaṃ dhovitvā paṇḍukāsāvapārupanaakkhiañjanasīsamakkhanādīhi",
  "atk-s0502a0:3450_3": "attabhāvaṃ maṇḍetvā sammajjanto viya dve tayo sammajjanipahāre datvā dvārakoṭṭhakābhimukho hoti.",
  "atk-s0502a0:3450_4": "Manussā pātova “cetiyaṃ vandissāma,",
  "atk-s0502a0:3450_5": "mālāpūjaṃ karissāmā”ti āgatā taṃ disvā “ayaṃ vihāro imaṃ daharaṃ nissāya paṭijagganaṃ labhati,",
  "atk-s0502a0:3450_6": "imaṃ mā pamajjitthā”ti vatvā tassa dātabbaṃ maññanti.",
  "atk-s0502a0:3450_7": "Evarūpena pakkhandināpi sujīvaṃ.",
  "atk-s0502a0:3450_8": "Pagabbhenāti kāyapāgabbhiyādīhi samannāgatena.",
  "atk-s0502a0:3450_9": "Saṃkiliṭṭhena jīvitanti evaṃ jīvikaṃ kappetvā jīvantena hi puggalena saṃkiliṭṭhena hutvā jīvitaṃ nāma hoti,",
  "atk-s0502a0:3450_10": "taṃ dujjīvitaṃ pāpamevāti attho.",
  "atk-s0502a0:3451_0": "Hirīmatā cāti hirottappasampannena puggalena dujjīvaṃ.",
  "atk-s0502a0:3451_1": "So hi amātādayova “mātā me”tiādīni avatvā adhammike paccaye gūthaṃ viya jigucchanto dhammena samena pariyesanto",
  "atk-s0502a0:3451_2": "sapadānaṃ piṇḍāya caritvā jīvikaṃ kappento lūkhaṃ jīvikaṃ jīvatīti attho.",
  "atk-s0502a0:3451_3": "Sucigavesināti sucīni kāyakammādīni gavesantena.",
  "atk-s0502a0:3451_4": "Alīnenāti jīvitavuttimanallīnena.",
  "atk-s0502a0:3451_5": "Suddhājīvena passatāti evarūpo hi puggalo suddhājīvo nāma hoti.",
  "atk-s0502a0:3451_6": "Tena evaṃ suddhājīvena tameva suddhājīvaṃ sārato passatā lūkhajīvitavasena dujjīvaṃ hotīti attho.",
  "atk-s0502a0:3452_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3453_0": "Cūḷasārivatthu chaṭṭhaṃ.",
  "atk-s0502a0:3454_0": "7. Pañcaupāsakavatthu",
  "atk-s0502a0:3455_0": "Yo pāṇanti imaṃ dhammadesanaṃ satthā jetavane viharanto pañca upāsake ārabbha kathesi.",
  "atk-s0502a0:3456_0": "Tesu hi eko pāṇātipātāveramaṇisikkhāpadameva rakkhati,",
  "atk-s0502a0:3456_1": "itare itarāni.",
  "atk-s0502a0:3456_2": "Te ekadivasaṃ “ahaṃ dukkaraṃ karomi,",
  "atk-s0502a0:3456_3": "dukkaraṃ rakkhāmī”ti vivādāpannā satthu santikaṃ gantvā vanditvā tamatthaṃ ārocesuṃ.",
  "atk-s0502a0:3456_4": "Satthā tesaṃ kathaṃ sutvā ekasīlampi kaniṭṭhakaṃ akatvā “sabbāneva durakkhānī”ti vatvā imā gāthā abhāsi –",
  "atk-s0502a0:3457_0": "246.",
  "atk-s0502a0:3458_0": "“Yo pāṇamatipāteti, musāvādañca bhāsati;",
  "atk-s0502a0:3459_0": "Loke adinnamādiyati, paradārañca gacchati.",
  "atk-s0502a0:3460_0": "247.",
  "atk-s0502a0:3461_0": "“Surāmerayapānañca, yo naro anuyuñjati;",
  "atk-s0502a0:3462_0": "Idheva meso lokasmiṃ, mūlaṃ khaṇati attano.",
  "atk-s0502a0:3463_0": "248.",
  "atk-s0502a0:3464_0": "“Evaṃ bho purisa jānāhi, pāpadhammā asaññatā;",
  "atk-s0502a0:3465_0": "Mā taṃ lobho adhammo ca, ciraṃ dukkhāya randhayu”nti.",
  "atk-s0502a0:3466_0": "Tattha yo pāṇamatipātetīti yo sāhatthikādīsu chasu payogesu ekapayogenāpi parassa jīvitindriyaṃ upacchindati.",
  "atk-s0502a0:3466_1": "Musāvādanti paresaṃ atthabhañjanakaṃ musāvādañca bhāsati.",
  "atk-s0502a0:3466_2": "Loke adinnamādiyatīti imasmiṃ sattaloke theyyāvahārādīsu ekenapi avahārena parapariggahitaṃ ādiyati.",
  "atk-s0502a0:3466_3": "Paradārañca gacchatīti parassa rakkhitagopitesu bhaṇḍesu aparajjhanto uppathacāraṃ carati.",
  "atk-s0502a0:3466_4": "Surāmerayapānanti yassa kassaci surāya ceva merayassa ca pānaṃ.",
  "atk-s0502a0:3466_5": "Anuyuñjatīti sevati bahulīkaroti.",
  "atk-s0502a0:3466_6": "Mūlaṃ khaṇatīti tiṭṭhatu paraloko,",
  "atk-s0502a0:3466_7": "so pana puggalo idha lokasmiṃyeva yena khettavatthuādinā mūlena patiṭṭhapeyya,",
  "atk-s0502a0:3466_8": "tampi aṭṭhapetvā vā vissajjetvā vā suraṃ pivanto attano mūlaṃ khaṇati,",
  "atk-s0502a0:3466_9": "anātho kapaṇo hutvā vicarati. Evaṃ,",
  "atk-s0502a0:3466_10": "bhoti pañcadussīlyakammakārakaṃ puggalaṃ ālapati.",
  "atk-s0502a0:3466_11": "Pāpadhammāti lāmakadhammā.",
  "atk-s0502a0:3466_12": "Asaññatāti kāyasaññatādirahitā.",
  "atk-s0502a0:3466_13": "Acetasātipi pāṭho,",
  "atk-s0502a0:3466_14": "acittakāti attho.",
  "atk-s0502a0:3466_15": "Lobho adhammo cāti lobho ceva doso ca.",
  "atk-s0502a0:3466_16": "Ubhayampi hetaṃ akusalameva.",
  "atk-s0502a0:3466_17": "Ciraṃ dukkhāya randhayunti cirakālaṃ nirayadukkhādīnaṃ atthāya taṃ ete dhammā mā randhentu mā matthentūti attho.",
  "atk-s0502a0:3467_0": "Desanāvasāne te pañca upāsakā sotāpattiphale patiṭṭhahiṃsu,",
  "atk-s0502a0:3467_1": "sampattānampi sātthikā dhammadesanā ahosīti.",
  "atk-s0502a0:3468_0": "Pañcaupāsakavatthu sattamaṃ.",
  "atk-s0502a0:3469_0": "8. Tissadaharavatthu",
  "atk-s0502a0:3470_0": "Dadāti veti imaṃ dhammadesanaṃ satthā jetavane viharanto tissadaharaṃ nāma ārabbha kathesi.",
  "atk-s0502a0:3471_0": "So kira anāthapiṇḍikassa gahapatino visākhāya upāsikāyāti pañcannaṃ ariyasāvakakoṭīnaṃ dānaṃ nindanto vicari,",
  "atk-s0502a0:3471_1": "asadisadānampi nindiyeva.",
  "atk-s0502a0:3471_2": "Tesaṃ tesaṃ dānagge sītalaṃ labhitvā “sītala”nti nindi,",
  "atk-s0502a0:3471_3": "uṇhaṃ labhitvā “uṇha”nti nindi.",
  "atk-s0502a0:3471_4": "Appaṃ dentepi “kiṃ ime appamattakaṃ dentī”ti nindi,",
  "atk-s0502a0:3471_5": "bahuṃ dentepi “imesaṃ gehe ṭhapanaṭṭhānaṃ maññe natthi,",
  "atk-s0502a0:3471_6": "nanu nāma bhikkhūnaṃ yāpanamattaṃ dātabbaṃ,",
  "atk-s0502a0:3471_7": "ettakaṃ yāgubhattaṃ niratthakameva vissajjatī”ti nindi.",
  "atk-s0502a0:3471_8": "Attano pana ñātake ārabbha “aho amhākaṃ ñātakānaṃ gehaṃ catūhi disāhi āgatāgatānaṃ bhikkhūnaṃ opānabhūta”ntiādīni vatvā pasaṃsaṃ pavattesi.",
  "atk-s0502a0:3471_9": "So panekassa dovārikassa putto janapadaṃ vicarantehi vaḍḍhakīhi saddhiṃ vicaranto sāvatthiṃ patvā pabbajito.",
  "atk-s0502a0:3471_10": "Atha naṃ bhikkhū evaṃ manussānaṃ dānādīni nindantaṃ disvā “pariggaṇhissāma na”nti cintetvā, “āvuso,",
  "atk-s0502a0:3471_11": "tava ñātakā kahaṃ vasantī”ti pucchitvā “asukagāme nāmā”ti sutvāva katipaye dahare pesesuṃ.",
  "atk-s0502a0:3471_12": "Te tattha gantvā gāmavāsikehi āsanasālāya nisīdāpetvā katasakkārā pucchiṃsu –",
  "atk-s0502a0:3471_13": "“imamhā gāmā nikkhamitvā pabbajito tisso nāma daharo atthi.",
  "atk-s0502a0:3471_14": "Tassa katame ñātakā”ti?",
  "atk-s0502a0:3471_15": "Manussā “idha kulagehato nikkhamitvā pabbajitadārako natthi,",
  "atk-s0502a0:3471_16": "kiṃ nu kho ime vadantī”ti cintetvā, “bhante,",
  "atk-s0502a0:3471_17": "eko dovārikaputto vaḍḍhakīhi saddhiṃ vicaritvā pabbajitoti suṇoma,",
  "atk-s0502a0:3471_18": "taṃ sandhāya vadetha maññe”ti āhaṃsu.",
  "atk-s0502a0:3471_19": "Daharabhikkhū tissassa tattha issarañātakānaṃ abhāvaṃ ñatvā sāvatthiṃ gantvā “akāraṇameva, bhante,",
  "atk-s0502a0:3471_20": "tisso vilapanto vicaratī”ti taṃ pavattiṃ bhikkhūnaṃ ārocesuṃ.",
  "atk-s0502a0:3471_21": "Bhikkhūpi taṃ tathāgatassa ārocesuṃ.",
  "atk-s0502a0:3472_0": "Satthā “na,",
  "atk-s0502a0:3472_1": "bhikkhave,",
  "atk-s0502a0:3472_2": "idāneva vikatthento vicarati,",
  "atk-s0502a0:3472_3": "pubbepi vikatthakova ahosī”ti vatvā bhikkhūhi yācito atītaṃ āharitvā –",
  "atk-s0502a0:3473_0": "“Bahumpi so vikattheyya, aññaṃ janapadaṃ gato;",
  "atk-s0502a0:3474_0": "Anvāgantvāna dūseyya, bhuñja bhoge kaṭāhakā”ti. –",
  "atk-s0502a0:3475_0": "Imaṃ kaṭāhajātakaṃ vitthāretvā,",
  "atk-s0502a0:3475_1": "“bhikkhave,",
  "atk-s0502a0:3475_2": "yo hi puggalo parehi appake vā bahuke vā lūkhe vā paṇīte vā dinne aññesaṃ vā datvā attano adinne maṅku hoti,",
  "atk-s0502a0:3475_3": "tassa jhānaṃ vā vipassanaṃ vā maggaphalādīni vā na uppajjantī”ti vatvā dhammaṃ desento imā gāthā abhāsi –",
  "atk-s0502a0:3476_0": "249.",
  "atk-s0502a0:3477_0": "“Dadāti ve yathāsaddhaṃ, yathāpasādanaṃ jano;",
  "atk-s0502a0:3478_0": "Tattha yo ca maṅku hoti, paresaṃ pānabhojane;",
  "atk-s0502a0:3479_0": "Na so divā vā rattiṃ vā, samādhimadhigacchati.",
  "atk-s0502a0:3480_0": "250.",
  "atk-s0502a0:3481_0": "“Yassa cetaṃ samucchinnaṃ, mūlaghaccaṃ samūhataṃ;",
  "atk-s0502a0:3482_0": "Sa ve divā vā rattiṃ vā, samādhimadhigacchatī”ti.",
  "atk-s0502a0:3483_0": "Tattha dadāti ve yathāsaddhanti lūkhapaṇītādīsu yaṃkiñci dento jano yathāsaddhaṃ attano saddhānurūpameva deti.",
  "atk-s0502a0:3483_1": "Yathāpasādananti theranavādīsu cassa yasmiṃ yasmiṃ pasādo uppajjati,",
  "atk-s0502a0:3483_2": "tassa dento yathāpasādanaṃ attano pasādānurūpameva deti.",
  "atk-s0502a0:3483_3": "Tatthāti tasmiṃ parassa dāne “mayā appaṃ vā laddhaṃ,",
  "atk-s0502a0:3483_4": "lūkhaṃ vā laddha”nti maṅkubhāvaṃ āpajjati.",
  "atk-s0502a0:3483_5": "Samādhinti so puggalo divā vā rattiṃ vā upacārappanāvasena vā maggaphalavasena vā samādhiṃ nādhigacchati.",
  "atk-s0502a0:3483_6": "Yassa cetanti yassa puggalassa etaṃ ekesu ṭhānesu maṅkubhāvasaṅkhātaṃ akusalaṃ samucchinnaṃ mūlaghaccaṃ katvā arahattamaggañāṇena samūhataṃ,",
  "atk-s0502a0:3483_7": "so vuttappakāraṃ samādhiṃ adhigacchatīti attho.",
  "atk-s0502a0:3484_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3485_0": "Tissadaharavatthu aṭṭhamaṃ.",
  "atk-s0502a0:3486_0": "9. Pañcaupāsakavatthu",
  "atk-s0502a0:3487_0": "Natthi rāgasamo aggīti imaṃ dhammadesanaṃ satthā jetavane viharanto pañca upāsake ārabbha kathesi.",
  "atk-s0502a0:3488_0": "Te kira dhammaṃ sotukāmā vihāraṃ gantvā satthāraṃ vanditvā ekamantaṃ nisīdiṃsu.",
  "atk-s0502a0:3488_1": "Buddhānañca “ayaṃ khattiyo,",
  "atk-s0502a0:3488_2": "ayaṃ brāhmaṇo,",
  "atk-s0502a0:3488_3": "ayaṃ aḍḍho,",
  "atk-s0502a0:3488_4": "ayaṃ duggato,",
  "atk-s0502a0:3488_5": "imassa uḷāraṃ katvā dhammaṃ desessāmi,",
  "atk-s0502a0:3488_6": "imassa no”ti cittaṃ na uppajjati.",
  "atk-s0502a0:3488_7": "Yaṃkiñci ārabbha dhammaṃ desento dhammagāravaṃ purakkhatvā ākāsagaṅgaṃ otārento viya deseti.",
  "atk-s0502a0:3488_8": "Evaṃ desentassa pana tathāgatassa santike nisinnānaṃ tesaṃ eko nisinnakova niddāyi,",
  "atk-s0502a0:3488_9": "eko aṅguliyā bhūmiṃ likhanto nisīdi,",
  "atk-s0502a0:3488_10": "eko ekaṃ rukkhaṃ cālento nisīdi,",
  "atk-s0502a0:3488_11": "eko ākāsaṃ ullokento nisīdi,",
  "atk-s0502a0:3488_12": "eko pana sakkaccaṃ dhammaṃ assosi.",
  "atk-s0502a0:3489_0": "Ānandatthero satthāraṃ bījayamāno tesaṃ ākāraṃ olokento satthāraṃ āha – “bhante,",
  "atk-s0502a0:3489_1": "tumhe imesaṃ mahāmeghagajjitaṃ gajjantā viya dhammaṃ desetha,",
  "atk-s0502a0:3489_2": "ete pana tumhesupi dhammaṃ kathentesu idañcidañca karontā nisinnā”ti. “Ānanda,",
  "atk-s0502a0:3489_3": "tvaṃ ete na jānāsī”ti? “Āma,",
  "atk-s0502a0:3489_4": "na jānāmi,",
  "atk-s0502a0:3489_5": "bhante”ti.",
  "atk-s0502a0:3489_6": "Etesu hi yo esa niddāyanto nisinno,",
  "atk-s0502a0:3489_7": "esa pañca jātisatāni sappayoniyaṃ nibbattitvā bhogesu sīsaṃ ṭhapetvā niddāyi,",
  "atk-s0502a0:3489_8": "idānipissa niddāya titti natthi,",
  "atk-s0502a0:3489_9": "nāssa kaṇṇaṃ mama saddo pavisatīti. Kiṃ pana, bhante,",
  "atk-s0502a0:3489_10": "paṭipāṭiyā kathetha,",
  "atk-s0502a0:3489_11": "udāhu antarantarāti. Ānanda,",
  "atk-s0502a0:3489_12": "etassa hi kālena manussattaṃ,",
  "atk-s0502a0:3489_13": "kālena devattaṃ,",
  "atk-s0502a0:3489_14": "kālena nāgattanti evaṃ antarantarā uppajjantassa upapattiyo sabbaññutaññāṇenāpi na sakkā paricchindituṃ.",
  "atk-s0502a0:3489_15": "Paṭipāṭiyā panesa pañca jātisatāni nāgayoniyaṃ nibbattitvā niddāyantopi niddāya atittoyeva.",
  "atk-s0502a0:3489_16": "Aṅguliyā bhūmiṃ likhanto nisinnapurisopi pañca jātisatāni gaṇḍuppādayoniyaṃ nibbattitvā bhūmiṃ khaṇi,",
  "atk-s0502a0:3489_17": "idānipi bhūmiṃ khaṇantova mama saddaṃ na suṇāti.",
  "atk-s0502a0:3489_18": "Esa rukkhaṃ cālento nisinnapurisopi paṭipāṭiyā pañca jātisatāni makkaṭayoniyaṃ nibbatti,",
  "atk-s0502a0:3489_19": "idānipi pubbāciṇṇavasena rukkhaṃ cāletiyeva,",
  "atk-s0502a0:3489_20": "nāssa kaṇṇaṃ mama saddo pavisati.",
  "atk-s0502a0:3489_21": "Esa ākāsaṃ ulloketvā nisinnapurisopi pañca jātisatāni nakkhattapāṭhako hutvā nibbatti,",
  "atk-s0502a0:3489_22": "idāni pubbāciṇṇavasena ajjāpi ākāsameva ulloketi,",
  "atk-s0502a0:3489_23": "nāssa kaṇṇaṃ mama saddo pavisati.",
  "atk-s0502a0:3489_24": "Esa sakkaccaṃ dhammaṃ suṇanto nisinnapuriso pana paṭipāṭiyā pañca jātisatāni tiṇṇaṃ vedānaṃ pāragū mantajjhāyakabrāhmaṇo hutvā nibbatti,",
  "atk-s0502a0:3489_25": "idānipi mantaṃ saṃsandanto viya sakkaccaṃ suṇātīti.",
  "atk-s0502a0:3490_0": "“Bhante,",
  "atk-s0502a0:3490_1": "tumhākaṃ dhammadesanā chaviādīni chinditvā aṭṭhimiñjaṃ āhacca tiṭṭhati,",
  "atk-s0502a0:3490_2": "kasmā ime tumhesupi dhammaṃ desentesu sakkaccaṃ na suṇantī”ti? “Ānanda,",
  "atk-s0502a0:3490_3": "mama dhammo sussavanīyoti saññaṃ karosi maññe”ti.",
  "atk-s0502a0:3490_4": "“Kiṃ pana, bhante,",
  "atk-s0502a0:3490_5": "dussavanīyo”ti? “Āma,",
  "atk-s0502a0:3490_6": "ānandā”ti. “Kasmā,",
  "atk-s0502a0:3490_7": "bhante”ti? “Ānanda,",
  "atk-s0502a0:3490_8": "buddhoti vā dhammoti vā saṅghoti vā padaṃ imehi sattehi anekesupi kappakoṭisatasahassesu asutapubbaṃ.",
  "atk-s0502a0:3490_9": "Yasmā imaṃ dhammaṃ sotuṃ na sakkontā anamatagge saṃsāre ime sattā anekavihitaṃ tiracchānakathaṃyeva suṇantā āgatā,",
  "atk-s0502a0:3490_10": "tasmā surāpānakeḷimaṇḍalādīsu gāyantā naccantā vicaranti,",
  "atk-s0502a0:3490_11": "dhammaṃ sotuṃ na sakkontī”ti.",
  "atk-s0502a0:3490_12": "“Kiṃ nissāya panete na sakkonti,",
  "atk-s0502a0:3490_13": "bhante”ti?",
  "atk-s0502a0:3491_0": "Athassa satthā, “ānanda,",
  "atk-s0502a0:3491_1": "rāgaṃ nissāya dosaṃ nissāya mohaṃ nissāya taṇhaṃ nissāya na sakkonti.",
  "atk-s0502a0:3491_2": "Rāgaggisadiso aggi nāma natthi,",
  "atk-s0502a0:3491_3": "so chārikampi asesetvā satte dahati.",
  "atk-s0502a0:3491_4": "Kiñcāpi sattasūriyapātubhāvaṃ nissāya uppanno kappavināsako aggipi kiñci anavasesetvāva lokaṃ dahati,",
  "atk-s0502a0:3491_5": "so pana aggi kadāciyeva dahati.",
  "atk-s0502a0:3491_6": "Rāgaggino adahanakālo nāma natthi,",
  "atk-s0502a0:3491_7": "tasmā rāgasamo vā aggi dosasamo vā gaho mohasamaṃ vā jālaṃ taṇhāsamā vā nadī nāma natthī”ti vatvā imaṃ gāthamāha –",
  "atk-s0502a0:3492_0": "251.",
  "atk-s0502a0:3493_0": "“Natthi rāgasamo aggi, natthi dosasamo gaho;",
  "atk-s0502a0:3494_0": "Natthi mohasamaṃ jālaṃ, natthi taṇhāsamā nadī”ti.",
  "atk-s0502a0:3495_0": "Tattha rāgasamoti dhūmādīsu kiñci adassetvā antoyeva uṭṭhāya jhāpanavasena rāgena samo aggi nāma natthi.",
  "atk-s0502a0:3495_1": "Dosasamoti yakkhagahaajagaragahakumbhilagahādayo ekasmiṃyeva attabhāve gaṇhituṃ sakkonti,",
  "atk-s0502a0:3495_2": "dosagaho pana sabbattha ekantameva gaṇhātīti dosena samo gaho nāma natthi.",
  "atk-s0502a0:3495_3": "Mohasamanti onandhanapariyonandhanaṭṭhena pana mohasamaṃ jālaṃ nāma natthi.",
  "atk-s0502a0:3495_4": "Taṇhāsamāti gaṅgādīnaṃ nadīnaṃ puṇṇakālopi ūnakālopi sukkhakālopi paññāyati,",
  "atk-s0502a0:3495_5": "taṇhāya pana puṇṇakālo vā sukkhakālo vā natthi,",
  "atk-s0502a0:3495_6": "niccaṃ ūnāva paññāyatīti duppūraṇaṭṭhena taṇhāya samā nadī nāma natthīti attho.",
  "atk-s0502a0:3496_0": "Desanāvasāne sakkaccaṃ dhammaṃ suṇanto upāsako sotāpattiphale patiṭṭhahi,",
  "atk-s0502a0:3496_1": "sampattānampi sātthikā dhammadesanā ahosīti.",
  "atk-s0502a0:3497_0": "Pañcaupāsakavatthu navamaṃ.",
  "atk-s0502a0:3498_0": "10. Meṇḍakaseṭṭhivatthu",
  "atk-s0502a0:3499_0": "Sudassaṃ vajjanti imaṃ dhammadesanaṃ satthā bhaddiyanagaraṃ nissāya jātiyāvane viharanto meṇḍakaseṭṭhiṃ ārabbha kathesi.",
  "atk-s0502a0:3500_0": "Satthā kira aṅguttarāpesu cārikaṃ caranto meṇḍakaseṭṭhino ca,",
  "atk-s0502a0:3500_1": "bhariyāya cassa candapadumāya,",
  "atk-s0502a0:3500_2": "puttassa ca dhanañcayaseṭṭhino,",
  "atk-s0502a0:3500_3": "suṇisāya ca sumanadeviyā,",
  "atk-s0502a0:3500_4": "nattāya cassa visākhāya,",
  "atk-s0502a0:3500_5": "dāsassa ca puṇṇassāti imesaṃ sotāpattiphalūpanissayaṃ disvā bhaddiyanagaraṃ gantvā jātiyāvane vihāsi.",
  "atk-s0502a0:3500_6": "Meṇḍakaseṭṭhi satthu āgamanaṃ assosi.",
  "atk-s0502a0:3500_7": "Kasmā panesa meṇḍakaseṭṭhi nāma jātoti?",
  "atk-s0502a0:3500_8": "Tassa kira pacchimagehe aṭṭhakarīsamatte ṭhāne hatthiassausabhapamāṇā suvaṇṇameṇḍakā pathaviṃ bhinditvā piṭṭhiyā piṭṭhiṃ paharamānā uṭṭhahiṃsu.",
  "atk-s0502a0:3500_9": "Tesaṃ mukhesu pañcavaṇṇānaṃ suttānaṃ geṇḍukā pakkhittā honti.",
  "atk-s0502a0:3500_10": "Sappitelamadhuphāṇitādīhi vā vatthacchādanahiraññasuvaṇṇādīhi vā atthe sati tesaṃ mukhato geṇḍuke apanenti,",
  "atk-s0502a0:3500_11": "ekassāpi meṇḍakassa mukhato jambudīpavāsīnaṃ pahonakaṃ sappitelamadhuphāṇitavatthacchādanahiraññasuvaṇṇaṃ nikkhamati.",
  "atk-s0502a0:3500_12": "Tato paṭṭhāya meṇḍakaseṭṭhīti paññāyi.",
  "atk-s0502a0:3501_0": "Kiṃ panassa pubbakammanti?",
  "atk-s0502a0:3501_1": "Vipassībuddhakāle kira esa avarojassa nāma kuṭumbikassa bhāgineyyo mātulena samānanāmo avarojo nāma ahosi.",
  "atk-s0502a0:3501_2": "Athassa mātulo satthu gandhakuṭiṃ kātuṃ ārabhi.",
  "atk-s0502a0:3501_3": "So tassa santikaṃ gantvā, “mātula,",
  "atk-s0502a0:3501_4": "ubhopi saheva karomā”ti vatvā “ahaṃ aññehi saddhiṃ asādhāraṇaṃ katvā ekakova karissāmī”ti tena pana paṭikkhittakāle",
  "atk-s0502a0:3501_5": "“imasmiṃ ṭhāne gandhakuṭiyā katāya imasmiṃ nāma ṭhāne kuñjarasālaṃ nāma laddhuṃ vaṭṭatī”ti cintetvā araññato",
  "atk-s0502a0:3501_6": "dabbasambhāre āharāpetvā ekaṃ thambhaṃ suvaṇṇakhacitaṃ,",
  "atk-s0502a0:3501_7": "ekaṃ rajatakhacitaṃ,",
  "atk-s0502a0:3501_8": "ekaṃ maṇikhacitaṃ,",
  "atk-s0502a0:3501_9": "ekaṃ sattaratanakhacitanti evaṃ tulāsaṅghātadvārakavāṭavātapānagopānasīchadaniṭṭhakā sabbāpi suvaṇṇādikhacitāva",
  "atk-s0502a0:3501_10": "kāretvā gandhakuṭiyā sammukhaṭṭhāne tathāgatassa sattaratanamayaṃ kuñjarasālaṃ kāresi.",
  "atk-s0502a0:3501_11": "Tassā upari ghanarattasuvaṇṇamayā kambalā pavāḷamayā sikharathūpikāyo ahesuṃ.",
  "atk-s0502a0:3501_12": "Kuñjarasālāya majjhe ṭhāne ratanamaṇḍapaṃ kāretvā dhammāsanaṃ patiṭṭhāpesi.",
  "atk-s0502a0:3501_13": "Tassa ghanarattasuvaṇṇamayā pādā ahesuṃ,",
  "atk-s0502a0:3501_14": "tathā catasso aṭaniyo.",
  "atk-s0502a0:3501_15": "Cattāro pana suvaṇṇameṇḍake kārāpetvā āsanassa catunnaṃ pādānaṃ heṭṭhā ṭhapesi,",
  "atk-s0502a0:3501_16": "dve meṇḍake kārāpetvā pādapīṭhakāya heṭṭhā ṭhapesi,",
  "atk-s0502a0:3501_17": "cha suvaṇṇameṇḍake kārāpetvā maṇḍapaṃ parikkhipento ṭhapesi.",
  "atk-s0502a0:3501_18": "Dhammāsanaṃ paṭhamaṃ suttamayehi rajjukehi vāyāpetvā majjhe suvaṇṇasuttamayehi upari muttamayehi suttehi vāyāpesi.",
  "atk-s0502a0:3501_19": "Tassa candanamayo apassayo ahosi.",
  "atk-s0502a0:3501_20": "Evaṃ kuñjarasālaṃ niṭṭhāpetvā sālāmahaṃ karonto aṭṭhasaṭṭhīhi bhikkhusatasahassehi saddhiṃ satthāraṃ",
  "atk-s0502a0:3501_21": "nimantetvā cattāro māse dānaṃ datvā osānadivase ticīvaraṃ adāsi.",
  "atk-s0502a0:3501_22": "Tattha saṅghanavakassa satasahassagghanikaṃ pāpuṇi.",
  "atk-s0502a0:3502_0": "Evaṃ vipassībuddhakāle puññakammaṃ katvā tato cuto devesu ca manussesu ca saṃsaranto imasmiṃ bhaddakappe",
  "atk-s0502a0:3502_1": "bārāṇasiyaṃ mahābhogakule nibbattitvā bārāṇasiseṭṭhi nāma ahosi.",
  "atk-s0502a0:3502_2": "So ekadivasaṃ rājūpaṭṭhānaṃ gacchanto purohitaṃ disvā “kiṃ, ācariya,",
  "atk-s0502a0:3502_3": "nakkhattamuhuttaṃ,",
  "atk-s0502a0:3502_4": "upadhārethā”ti āha. Āma,",
  "atk-s0502a0:3502_5": "upadhāremi,",
  "atk-s0502a0:3502_6": "kiṃ aññaṃ amhākaṃ kammanti.",
  "atk-s0502a0:3502_7": "Tena hi kīdisaṃ janapadacārittanti?",
  "atk-s0502a0:3502_8": "Ekaṃ bhayaṃ bhavissatīti.",
  "atk-s0502a0:3502_9": "Kiṃ bhayaṃ nāmāti?",
  "atk-s0502a0:3502_10": "Chātakabhayaṃ seṭṭhīti.",
  "atk-s0502a0:3502_11": "Kadā bhavissatīti?",
  "atk-s0502a0:3502_12": "Ito tiṇṇaṃ saṃvaccharānaṃ accayenāti.",
  "atk-s0502a0:3502_13": "Taṃ sutvā seṭṭhi bahuṃ kasikammaṃ kāretvā gehe vijjamānadhanenāpi dhaññameva gahetvā aḍḍhaterasāni koṭṭhasatāni",
  "atk-s0502a0:3502_14": "kāretvā sabbakoṭṭhake vīhīhi paripūresi.",
  "atk-s0502a0:3502_15": "Koṭṭhesu appahontesu cāṭiādīni pūretvā avasesaṃ bhūmiyaṃ āvāṭe katvā nikhaṇi.",
  "atk-s0502a0:3502_16": "Nidhānāvasesaṃ mattikāya saddhiṃ madditvā bhittiyo limpāpesi.",
  "atk-s0502a0:3503_0": "So aparena samayena chātakabhaye sampatte yathānikkhittaṃ dhaññaṃ paribhuñjanto koṭṭhesu ca cāṭiādīsu",
  "atk-s0502a0:3503_1": "ca nikkhittadhaññe parikkhīṇe parijane pakkosāpetvā āha –",
  "atk-s0502a0:3503_2": "“gacchatha, tātā,",
  "atk-s0502a0:3503_3": "pabbatapādaṃ pavisitvā jīvantā subhikkhakāle mama santikaṃ āgantukāmā āgacchatha,",
  "atk-s0502a0:3503_4": "anāgantukāmā tattha tattheva jīvathā”ti.",
  "atk-s0502a0:3503_5": "Te rodamānā assumukhā hutvā seṭṭhiṃ vanditvā khamāpetvā sattāhaṃ nisīditvā tathā akaṃsu.",
  "atk-s0502a0:3503_6": "Tassa pana santike veyyāvaccakaro ekova puṇṇo nāma dāso ohīyi,",
  "atk-s0502a0:3503_7": "tena saddhiṃ seṭṭhijāyā seṭṭhiputto seṭṭhisuṇisāti pañceva janā ahesuṃ.",
  "atk-s0502a0:3503_8": "Te bhūmiyaṃ āvāṭesu nihitadhaññepi parikkhīṇe bhittimattikaṃ pātetvā temetvā tato laddhadhaññena yāpayiṃsu.",
  "atk-s0502a0:3503_9": "Athassa jāyā chātake avattharante mattikāya khīyamānāya bhittipādesu avasiṭṭhamattikaṃ pātetvā temetvā",
  "atk-s0502a0:3503_10": "aḍḍhāḷhakamattaṃ vīhiṃ labhitvā koṭṭetvā ekaṃ taṇḍulanāḷiṃ gahetvā “chātakakāle corā bahū hontī”ti corabhayena",
  "atk-s0502a0:3503_11": "ekasmiṃ kuṭe pakkhipitvā pidahitvā bhūmiyaṃ nikhaṇitvā ṭhapesi.",
  "atk-s0502a0:3503_12": "Atha naṃ seṭṭhi rājūpaṭṭhānato āgantvā āha – “bhadde, chātomhi,",
  "atk-s0502a0:3503_13": "atthi kiñcī”ti.",
  "atk-s0502a0:3503_14": "Sā vijjamānaṃ “natthī”ti avatvā “ekā taṇḍulanāḷi atthī”ti āha.",
  "atk-s0502a0:3503_15": "“Kahaṃ sā”ti?",
  "atk-s0502a0:3503_16": "“Corabhayena me nikhaṇitvā ṭhapitā”ti.",
  "atk-s0502a0:3503_17": "“Tena hi naṃ uddharitvā kiñci pacāhī”ti.",
  "atk-s0502a0:3503_18": "“Sace yāguṃ pacissāmi,",
  "atk-s0502a0:3503_19": "dve vāre labhissati.",
  "atk-s0502a0:3503_20": "Sace bhattaṃ pacissāmi,",
  "atk-s0502a0:3503_21": "ekavārameva labhissati,",
  "atk-s0502a0:3503_22": "kiṃ pacāmi,",
  "atk-s0502a0:3503_23": "sāmī”ti āha.",
  "atk-s0502a0:3503_24": "“Amhākaṃ añño paccayo natthi,",
  "atk-s0502a0:3503_25": "bhattaṃ bhuñjitvā marissāma,",
  "atk-s0502a0:3503_26": "bhattameva pacāhī”ti.",
  "atk-s0502a0:3503_27": "Sā bhattaṃ pacitvā pañca koṭṭhāse katvā seṭṭhino koṭṭhāsaṃ vaḍḍhetvā purato ṭhapesi.",
  "atk-s0502a0:3504_0": "Tasmiṃ khaṇe gandhamādanapabbate paccekabuddho samāpattito vuṭṭhāti.",
  "atk-s0502a0:3504_1": "Antosamāpattiyaṃ kira samāpattibalena jighacchā na bādhati.",
  "atk-s0502a0:3504_2": "Samāpattito vuṭṭhitānaṃ pana balavatī hutvā udarapaṭalaṃ ḍayhantī viya uppajjati.",
  "atk-s0502a0:3504_3": "Tasmā te labhanaṭṭhānaṃ oloketvā gacchanti.",
  "atk-s0502a0:3504_4": "Taṃ divasañca tesaṃ dānaṃ datvā senāpatiṭṭhānādīsu aññatarasampattiṃ labhanti.",
  "atk-s0502a0:3504_5": "Tasmā sopi dibbena cakkhunā olokento “sakalajambudīpe chātakabhayaṃ uppannaṃ,",
  "atk-s0502a0:3504_6": "seṭṭhigehe ca pañcannaṃ janānaṃ nāḷikodanova pakko,",
  "atk-s0502a0:3504_7": "saddhā nu kho ete,",
  "atk-s0502a0:3504_8": "sakkhissanti vā mama saṅgahaṃ kātu”nti tesaṃ saddhabhāvañca saṅgahaṃ kātuṃ samatthabhāvañca disvā pattacīvaramādāya",
  "atk-s0502a0:3504_9": "mahāseṭṭhissa purato dvāre ṭhitameva attānaṃ dassesi.",
  "atk-s0502a0:3504_10": "So taṃ disvā pasannacitto “pubbepi mayā dānassa adinnattā evarūpaṃ chātakaṃ diṭṭhaṃ,",
  "atk-s0502a0:3504_11": "idaṃ kho pana bhattaṃ maṃ ekadivasameva rakkheyya.",
  "atk-s0502a0:3504_12": "Ayyassa pana dinnaṃ anekāsu kappakoṭīsu mama hitasukhāvahaṃ bhavissatī”ti taṃ bhattapātiṃ apanetvā paccekabuddhaṃ",
  "atk-s0502a0:3504_13": "upasaṅkamitvā pañcapatiṭṭhitena vanditvā gehaṃ pavesetvā āsane nisinnassa pāde dhovitvā suvaṇṇapādapīṭhe",
  "atk-s0502a0:3504_14": "ṭhapetvā bhattapātimādāya paccekabuddhassa patte okiri.",
  "atk-s0502a0:3504_15": "Upaḍḍhāvasese bhatte paccekabuddho hatthena pattaṃ pidahi. Atha naṃ, “bhante,",
  "atk-s0502a0:3504_16": "ekāya taṇḍulanāḷiyā pañcannaṃ janānaṃ pakkaodanassa ayaṃ eko koṭṭhāso,",
  "atk-s0502a0:3504_17": "imaṃ dvidhā kātuṃ na sakkā.",
  "atk-s0502a0:3504_18": "Mā mayhaṃ idhaloke saṅgahaṃ karotha,",
  "atk-s0502a0:3504_19": "ahaṃ niravasesaṃ dātukāmomhī”ti vatvā sabbaṃ bhattamadāsi.",
  "atk-s0502a0:3504_20": "Datvā ca pana patthanaṃ paṭṭhapesi, “mā, bhante,",
  "atk-s0502a0:3504_21": "puna nibbattanibbattaṭṭhāne evarūpaṃ chātakabhayaṃ addasaṃ,",
  "atk-s0502a0:3504_22": "ito paṭṭhāya sakalajambudīpavāsīnaṃ bījabhattaṃ dātuṃ samattho bhaveyyaṃ,",
  "atk-s0502a0:3504_23": "sahatthena kammaṃ katvā jīvikaṃ na kappeyyaṃ,",
  "atk-s0502a0:3504_24": "aḍḍhaterasa koṭṭhasatāni sodhāpetvā sīsaṃ nhāyitvā tesaṃ dvāre nisīditvā uddhaṃ olokitakkhaṇeyeva me rattasālidhārā patitvā sabbakoṭṭhe pūreyyuṃ.",
  "atk-s0502a0:3504_25": "Nibbattanibbattaṭṭhāne ca ayameva bhariyā,",
  "atk-s0502a0:3504_26": "ayameva putto,",
  "atk-s0502a0:3504_27": "ayameva suṇisā,",
  "atk-s0502a0:3504_28": "ayameva dāso hotū”ti.",
  "atk-s0502a0:3505_0": "Bhariyāpissa “mama sāmike jighacchāya pīḷiyamāne na sakkā mayā bhuñjitu”nti cintetvā attano koṭṭhāsaṃ paccekabuddhassa datvā patthanaṃ paṭṭhapesi, “bhante,",
  "atk-s0502a0:3505_1": "idāni nibbattanibbattaṭṭhāne evarūpaṃ chātakabhayaṃ na passeyyaṃ,",
  "atk-s0502a0:3505_2": "bhattathālikaṃ purato katvā sakalajambudīpavāsīnaṃ bhattaṃ dentiyāpi ca me yāva na uṭṭhahissāmi,",
  "atk-s0502a0:3505_3": "tāva gahitagahitaṭṭhānaṃ pūritameva hotu.",
  "atk-s0502a0:3505_4": "Ayameva sāmiko,",
  "atk-s0502a0:3505_5": "ayameva putto,",
  "atk-s0502a0:3505_6": "ayameva suṇisā,",
  "atk-s0502a0:3505_7": "ayameva dāso hotū”ti.",
  "atk-s0502a0:3505_8": "Puttopissa attano koṭṭhāsaṃ paccekabuddhassa datvā patthanaṃ paṭṭhapesi, “bhante,",
  "atk-s0502a0:3505_9": "ito paṭṭhāya evarūpaṃ chātakabhayaṃ na passeyyaṃ,",
  "atk-s0502a0:3505_10": "ekañca me sahassathavikaṃ gahetvā sakalajambudīpavāsīnaṃ kahāpaṇaṃ dentassāpi ayaṃ sahassathavikā paripuṇṇāva hotu,",
  "atk-s0502a0:3505_11": "imeyeva mātāpitaro hontu,",
  "atk-s0502a0:3505_12": "ayaṃ bhariyā,",
  "atk-s0502a0:3505_13": "ayaṃ dāso hotū”ti.",
  "atk-s0502a0:3506_0": "Suṇisāpissa attano koṭṭhāsaṃ paccekabuddhassa datvā patthanaṃ paṭṭhapesi,",
  "atk-s0502a0:3506_1": "“ito paṭṭhāya evarūpaṃ chātakabhayaṃ na passeyyaṃ,",
  "atk-s0502a0:3506_2": "ekañca me dhaññapiṭakaṃ purato ṭhapetvā sakalajambudīpavāsīnaṃ bījabhattaṃ dentiyāpi khīṇabhāvo mā paññāyittha,",
  "atk-s0502a0:3506_3": "nibbattanibbattaṭṭhāne imeyeva sasurā hontu,",
  "atk-s0502a0:3506_4": "ayameva sāmiko,",
  "atk-s0502a0:3506_5": "ayameva dāso hotū”ti.",
  "atk-s0502a0:3506_6": "Dāsopi attano koṭṭhāsaṃ paccekabuddhassa datvā patthanaṃ paṭṭhapesi,",
  "atk-s0502a0:3506_7": "“ito paṭṭhāya evarūpaṃ chātakabhayaṃ na passeyyaṃ,",
  "atk-s0502a0:3506_8": "sabbe ime sāmikā hontu,",
  "atk-s0502a0:3506_9": "kasantassa ca me ito tisso,",
  "atk-s0502a0:3506_10": "etto tisso,",
  "atk-s0502a0:3506_11": "majjhe ekāti dāruambaṇamattā satta satta sītāyo gacchantū”ti.",
  "atk-s0502a0:3506_12": "So taṃ divasaṃ senāpatiṭṭhānaṃ patthetvā laddhuṃ samatthopi sāmikesu sinehena “imeyeva me sāmikā hontū”ti patthanaṃ paṭṭhapesi.",
  "atk-s0502a0:3506_13": "Paccekabuddho sabbesampi vacanāvasāne “evaṃ hotū”ti vatvā –",
  "atk-s0502a0:3507_0": "“Icchitaṃ patthitaṃ tuyhaṃ, khippameva samijjhatu;",
  "atk-s0502a0:3508_0": "Sabbe pūrentu saṅkappā, cando pannaraso yathā.",
  "atk-s0502a0:3509_0": "“Icchitaṃ patthitaṃ tuyhaṃ, khippameva samijjhatu;",
  "atk-s0502a0:3510_0": "Sabbe pūrentu saṅkappā, maṇi jotiraso yathā”ti. –",
  "atk-s0502a0:3511_0": "Paccekabuddhagāthāhi anumodanaṃ katvā “mayā imesaṃ cittaṃ pasādetuṃ vaṭṭatī”ti cintetvā “yāva gandhamādanapabbatā",
  "atk-s0502a0:3511_1": "ime maṃ passantū”ti adhiṭṭhahitvā pakkāmi.",
  "atk-s0502a0:3511_2": "Tepi oloketvāva aṭṭhaṃsu.",
  "atk-s0502a0:3511_3": "So gantvā taṃ bhattaṃ pañcahi paccekabuddhasatehi saddhiṃ saṃvibhaji.",
  "atk-s0502a0:3511_4": "Taṃ tassānubhāvena sabbesampi pahoti.",
  "atk-s0502a0:3511_5": "Te olokentāyeva aṭṭhaṃsu.",
  "atk-s0502a0:3512_0": "Atikkante pana majjhanhike seṭṭhibhariyā ukkhaliṃ dhovitvā pidahitvā ṭhapesi.",
  "atk-s0502a0:3512_1": "Seṭṭhipi jighacchāya pīḷito nipajjitvā niddaṃ okkami.",
  "atk-s0502a0:3512_2": "So sāyanhe pabujjhitvā bhariyaṃ āha – “bhadde,",
  "atk-s0502a0:3512_3": "ativiya chātomhi,",
  "atk-s0502a0:3512_4": "atthi nu kho ukkhaliyā tale jhāmakasitthānī”ti.",
  "atk-s0502a0:3512_5": "Sā dhovitvā ukkhaliyā ṭhapitabhāvaṃ jānantīpi “natthī”ti avatvā “ukkhaliṃ vivaritvā ācikkhissāmī”ti uṭṭhāya ukkhalimūlaṃ gantvā ukkhaliṃ vivari,",
  "atk-s0502a0:3512_6": "tāvadeva sumanamakulasadisavaṇṇassa bhattassa pūrā ukkhali pidhānaṃ ukkhipitvā aṭṭhāsi.",
  "atk-s0502a0:3512_7": "Sā taṃ disvāva pītiyā phuṭṭhasarīrā seṭṭhiṃ āha – “uṭṭhehi, sāmi,",
  "atk-s0502a0:3512_8": "ahaṃ ukkhaliṃ dhovitvā pidahiṃ,",
  "atk-s0502a0:3512_9": "sā pana sumanamakulasadisavaṇṇassa bhattassa pūrā,",
  "atk-s0502a0:3512_10": "puññāni nāma kattabbarūpāni,",
  "atk-s0502a0:3512_11": "dānaṃ nāma kattabbayuttakaṃ. Uṭṭhehi, sāmi,",
  "atk-s0502a0:3512_12": "bhuñjassū”ti.",
  "atk-s0502a0:3512_13": "Sā dvinnaṃ pitāputtānaṃ bhattaṃ adāsi.",
  "atk-s0502a0:3512_14": "Tesu sutvā uṭṭhitesu suṇisāya saddhiṃ nisīditvā bhuñjitvā puṇṇassa bhattaṃ adāsi.",
  "atk-s0502a0:3512_15": "Gahitagahitaṭṭhānaṃ na khīyati,",
  "atk-s0502a0:3512_16": "kaṭacchunā sakiṃ gahitaṭṭhānameva paññāyati.",
  "atk-s0502a0:3512_17": "Taṃdivasameva koṭṭhādayo pubbe pūritaniyāmeneva puna pūrayiṃsu.",
  "atk-s0502a0:3512_18": "“Seṭṭhissa gehe bhattaṃ uppannaṃ,",
  "atk-s0502a0:3512_19": "bījabhattehi atthikā āgantvā gaṇhantū”ti nagare ghosanaṃ kāresi.",
  "atk-s0502a0:3512_20": "Manussā tassa gehato bījabhattaṃ gaṇhiṃsu.",
  "atk-s0502a0:3512_21": "Sakalajambudīpavāsino taṃ nissāya jīvitaṃ labhiṃsuyeva.",
  "atk-s0502a0:3513_0": "So tato cuto devaloke nibbattitvā devamanussesu saṃsaranto imasmiṃ buddhuppāde bhaddiyanagare seṭṭhikule nibbatti.",
  "atk-s0502a0:3513_1": "Bhariyāpissa mahābhogakule nibbattitvā vayappattā tasseva gehaṃ agamāsi.",
  "atk-s0502a0:3513_2": "Tassa taṃ pubbakammaṃ nissāya pacchāgehe pubbe vuttappakārā meṇḍakā uṭṭhahiṃsu.",
  "atk-s0502a0:3513_3": "Puttopi nesaṃ puttova,",
  "atk-s0502a0:3513_4": "suṇisā suṇisāva,",
  "atk-s0502a0:3513_5": "dāso dāsova ahosi.",
  "atk-s0502a0:3513_6": "Athekadivasaṃ seṭṭhi attano puññaṃ vīmaṃsitukāmo aḍḍhaterasāni koṭṭhasatāni sodhāpetvā sīsaṃ nhāto dvāre nisīditvā uddhaṃ olokesi.",
  "atk-s0502a0:3513_7": "Sabbānipi vuttappakārānaṃ rattasālīnaṃ pūrayiṃsu.",
  "atk-s0502a0:3513_8": "So sesānampi puññāni vīmaṃsitukāmo bhariyañca puttādayo ca “tumhākampi puññāni vīmaṃsissathā”ti āha.",
  "atk-s0502a0:3514_0": "Athassa bhariyā sabbālaṅkārehi alaṅkaritvā mahājanassa passantasseva taṇḍule mināpetvā tehi bhattaṃ pacāpetvā",
  "atk-s0502a0:3514_1": "dvārakoṭṭhake paññattāsane nisīditvā suvaṇṇakaṭacchuṃ ādāya “bhattena atthikā āgacchantū”ti ghosāpetvā",
  "atk-s0502a0:3514_2": "āgatāgatānaṃ upanītabhājanāni pūretvā adāsi.",
  "atk-s0502a0:3514_3": "Sakaladivasampi dentiyā kaṭacchunā gahitaṭṭhānameva paññāyati.",
  "atk-s0502a0:3514_4": "Tassā pana purimabuddhānampi bhikkhusaṅghassa vāmahatthena ukkhaliṃ dakkhiṇahatthena kaṭacchuṃ gahetvā",
  "atk-s0502a0:3514_5": "evameva patte pūretvā bhattassa dinnattā vāmahatthatalaṃ pūretvā padumalakkhaṇaṃ nibbatti,",
  "atk-s0502a0:3514_6": "dakkhiṇahatthatalaṃ pūretvā candalakkhaṇaṃ nibbatti.",
  "atk-s0502a0:3514_7": "Yasmā pana vāmahatthato dhammakaraṇaṃ ādāya bhikkhusaṅghassa udakaṃ parissāvetvā dadamānā aparāparaṃ vicari,",
  "atk-s0502a0:3514_8": "tenassā dakkhiṇapādatalaṃ pūretvā candalakkhaṇaṃ nibbatti,",
  "atk-s0502a0:3514_9": "vāmapādatalaṃ pūretvā padumalakkhaṇaṃ nibbatti.",
  "atk-s0502a0:3514_10": "Tassā iminā kāraṇena candapadumāti nāmaṃ kariṃsu.",
  "atk-s0502a0:3515_0": "Puttopissa sīsaṃ nhāto sahassathavikaṃ ādāya “kahāpaṇehi atthikā āgacchantū”ti vatvā āgatāgatānaṃ gahitabhājanāni pūretvā adāsi.",
  "atk-s0502a0:3515_1": "Thavikāya kahāpaṇasahassaṃ ahosiyeva.",
  "atk-s0502a0:3515_2": "Suṇisāpissa sabbālaṅkārehi alaṅkaritvā vīhipiṭakaṃ ādāya ākāsaṅgaṇe nisinnā “bījabhattehi atthikā āgacchantū”ti",
  "atk-s0502a0:3515_3": "vatvā āgatāgatānaṃ gahitabhājanāni pūretvā adāsi.",
  "atk-s0502a0:3515_4": "Piṭakaṃ yathāpūritameva ahosi.",
  "atk-s0502a0:3515_5": "Dāsopissa sabbālaṅkārehi alaṅkaritvā suvaṇṇayugesu suvaṇṇayottehi goṇe yojetvā suvaṇṇapatodayaṭṭhiṃ ādāya",
  "atk-s0502a0:3515_6": "dvinnaṃ goṇānaṃ gandhapañcaṅgulikāni datvā visāṇesu suvaṇṇakosake paṭimuñcitvā khettaṃ gantvā pājesi.",
  "atk-s0502a0:3515_7": "Ito tisso,",
  "atk-s0502a0:3515_8": "etto tisso,",
  "atk-s0502a0:3515_9": "majjhe ekāti satta sītā bhijjitvā agamaṃsu.",
  "atk-s0502a0:3515_10": "Jambudīpavāsino bhattabījahiraññasuvaṇṇādīsu yathārucitaṃ seṭṭhigehatoyeva gaṇhiṃsu.",
  "atk-s0502a0:3515_11": "Ime pañca mahāpuññā.",
  "atk-s0502a0:3516_0": "Evaṃ mahānubhāvo seṭṭhi “satthā kira āgato”ti sutvā “satthu paccuggamanaṃ karissāmī”ti nikkhamanto antarāmagge titthiye disvā tehi “kasmā taṃ, gahapati,",
  "atk-s0502a0:3516_1": "kiriyavādo samāno akiriyavādassa samaṇassa gotamassa santikaṃ gacchasī”ti nivāriyamānopi tesaṃ vacanaṃ",
  "atk-s0502a0:3516_2": "anādiyitvā gantvā satthāraṃ vanditvā ekamantaṃ nisīdi.",
  "atk-s0502a0:3516_3": "Athassa satthā anupubbiṃ kathaṃ kathesi.",
  "atk-s0502a0:3516_4": "So desanāvasāne sotāpattiphalaṃ patvā satthu titthiyehi avaṇṇaṃ vatvā attano nivāritabhāvaṃ ārocesi.",
  "atk-s0502a0:3516_5": "Atha naṃ satthā,",
  "atk-s0502a0:3516_6": "“gahapati,",
  "atk-s0502a0:3516_7": "ime sattā nāma mahantampi attano dosaṃ na passanti,",
  "atk-s0502a0:3516_8": "avijjamānampi paresaṃ dosaṃ vijjamānaṃ katvā tattha tattha bhusaṃ viya opunantī”ti vatvā imaṃ gāthamāha –",
  "atk-s0502a0:3517_0": "252.",
  "atk-s0502a0:3518_0": "“Sudassaṃ vajjamaññesaṃ, attano pana duddasaṃ;",
  "atk-s0502a0:3519_0": "Paresañhi so vajjāni, opunāti yathā bhusaṃ;",
  "atk-s0502a0:3520_0": "Attano pana chādeti, kaliṃva kitavā saṭho”ti.",
  "atk-s0502a0:3521_0": "Tattha sudassaṃ vajjanti parassa aṇumattampi vajjaṃ khalitaṃ sudassaṃ sukheneva passituṃ sakkā,",
  "atk-s0502a0:3521_1": "attano pana atimahantampi duddasaṃ.",
  "atk-s0502a0:3521_2": "Paresaṃ hīti teneva kāraṇena so puggalo saṅghamajjhādīsu paresaṃ vajjāni uccaṭṭhāne ṭhapetvā bhusaṃ opunanto viya opunāti.",
  "atk-s0502a0:3521_3": "Kaliṃva kitavā saṭhoti ettha sakuṇesu aparajjhanabhāvena attabhāvo kali nāma,",
  "atk-s0502a0:3521_4": "sākhabhaṅgādikaṃ paṭicchādanaṃ kitavā nāma,",
  "atk-s0502a0:3521_5": "sākuṇiko saṭho nāma.",
  "atk-s0502a0:3521_6": "Yathā sakuṇaluddako sakuṇe gahetvā māretukāmo kitavā viya attabhāvaṃ paṭicchādeti,",
  "atk-s0502a0:3521_7": "evaṃ attano vajjaṃ chādetīti attho.",
  "atk-s0502a0:3522_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3523_0": "Meṇḍakaseṭṭhivatthu dasamaṃ.",
  "atk-s0502a0:3524_0": "11. Ujjhānasaññittheravatthu",
  "atk-s0502a0:3525_0": "Paravajjānupassissāti imaṃ dhammadesanaṃ satthā jetavane viharanto ujjhānasaññiṃ nāma ekaṃ theraṃ ārabbha kathesi.",
  "atk-s0502a0:3526_0": "So kira “ayaṃ evaṃ nivāseti,",
  "atk-s0502a0:3526_1": "evaṃ pārupatī”ti bhikkhūnaṃ antarameva gavesanto vicarati.",
  "atk-s0502a0:3526_2": "Bhikkhū “asuko nāma, bhante,",
  "atk-s0502a0:3526_3": "thero evaṃ karotī”ti satthu ārocesuṃ. Satthā,",
  "atk-s0502a0:3526_4": "“bhikkhave,",
  "atk-s0502a0:3526_5": "vattasīse ṭhatvā evaṃ ovadanto ananupavādo.",
  "atk-s0502a0:3526_6": "Yo pana niccaṃ ujjhānasaññitāya paresaṃ antaraṃ pariyesamāno evaṃ vatvā vicarati,",
  "atk-s0502a0:3526_7": "tassa jhānādīsu ekopi viseso nuppajjati,",
  "atk-s0502a0:3526_8": "kevalaṃ āsavāyeva vaḍḍhantī”ti vatvā imaṃ gāthamāha –",
  "atk-s0502a0:3527_0": "253.",
  "atk-s0502a0:3528_0": "“Paravajjānupassissa, niccaṃ ujjhānasaññino;",
  "atk-s0502a0:3529_0": "Āsavā tassa vaḍḍhanti, ārā so āsavakkhayā”ti.",
  "atk-s0502a0:3530_0": "Tattha ujjhānasaññinoti evaṃ nivāsetabbaṃ evaṃ pārupitabbanti paresaṃ antaragavesitāya ujjhānabahulassa puggalassa jhānādīsu ekadhammopi na vaḍḍhati,",
  "atk-s0502a0:3530_1": "atha kho āsavāva tassa vaḍḍhanti.",
  "atk-s0502a0:3530_2": "Teneva kāraṇena so arahattamaggasaṅkhātā āsavakkhayā ārā dūraṃ gatova hotīti.",
  "atk-s0502a0:3531_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3532_0": "Ujjhānasaññittheravatthu ekādasamaṃ.",
  "atk-s0502a0:3533_0": "12. Subhaddaparibbājakavatthu",
  "atk-s0502a0:3534_0": "Ākāseti idaṃ dhammadesanaṃ satthā kusinārāyaṃ upavattane mallānaṃ sālavane parinibbānamañcake nipanno subhaddaṃ paribbājakaṃ ārabbha kathesi.",
  "atk-s0502a0:3535_0": "So kira atīte kaniṭṭhabhātari ekasmiṃ sasse navakkhattuṃ aggadānaṃ dente dānaṃ dātuṃ anicchanto osakkitvā avasāne adāsi.",
  "atk-s0502a0:3535_1": "Tasmā paṭhamabodhiyampi majjhimabodhiyampi satthāraṃ daṭṭhuṃ nālattha.",
  "atk-s0502a0:3535_2": "Pacchimabodhiyaṃ pana satthu parinibbānakāle “ahaṃ tīsu pañhesu attano kaṅkhaṃ mahallake paribbājake",
  "atk-s0502a0:3535_3": "pucchitvā samaṇaṃ gotamaṃ ‘daharo’ti saññāya na pucchiṃ,",
  "atk-s0502a0:3535_4": "tassa ca dāni parinibbānakālo,",
  "atk-s0502a0:3535_5": "pacchā me samaṇassa gotamassa apucchitakāraṇā vippaṭisāro uppajjeyyā”ti satthāraṃ upasaṅkamitvā ānandattherena nivāriyamānopi satthārā okāsaṃ katvā, “ānanda,",
  "atk-s0502a0:3535_6": "mā subhaddaṃ nivārayi,",
  "atk-s0502a0:3535_7": "pucchatu maṃ pañha”nti vutte antosāṇiṃ pavisitvā heṭṭhāmañcake nisinno,",
  "atk-s0502a0:3535_8": "“bho samaṇa,",
  "atk-s0502a0:3535_9": "kiṃ nu kho ākāse padaṃ nāma atthi,",
  "atk-s0502a0:3535_10": "ito bahiddhā samaṇo nāma atthi,",
  "atk-s0502a0:3535_11": "saṅkhārā sassatā nāma atthī”ti ime pañhe pucchi.",
  "atk-s0502a0:3535_12": "Athassa satthā tesaṃ abhāvaṃ ācikkhanto imāhi gāthāhi dhammaṃ desesi –",
  "atk-s0502a0:3536_0": "254.",
  "atk-s0502a0:3537_0": "“Ākāseva padaṃ natthi, samaṇo natthi bāhire;",
  "atk-s0502a0:3538_0": "Papañcābhiratā pajā, nippapañcā tathāgatā.",
  "atk-s0502a0:3539_0": "255.",
  "atk-s0502a0:3540_0": "“Ākāseva padaṃ natthi, samaṇo natthi bāhire;",
  "atk-s0502a0:3541_0": "Saṅkhārā sassatā natthi, natthi buddhānamiñjita”nti.",
  "atk-s0502a0:3542_0": "Tattha padanti imasmiṃ ākāse vaṇṇasaṇṭhānavasena evarūpanti paññāpetabbaṃ kassaci padaṃ nāma natthi.",
  "atk-s0502a0:3542_1": "Bāhireti mama sāsanato bahiddhā maggaphalaṭṭho samaṇo nāma natthi.",
  "atk-s0502a0:3542_2": "Pajāti ayaṃ sattalokasaṅkhātā pajā taṇhādīsu papañcesuyevābhiratā.",
  "atk-s0502a0:3542_3": "Nippapañcāti bodhimūleyeva sabbapapañcānaṃ samucchinnattā nippapañcā tathāgatā.",
  "atk-s0502a0:3542_4": "Saṅkhārāti pañcakkhandhā.",
  "atk-s0502a0:3542_5": "Tesu hi ekopi sassato nāma natthi.",
  "atk-s0502a0:3542_6": "Iñjitanti buddhānaṃ pana taṇhāmānādīsu iñjitesu yena saṅkhārā sassatāti gaṇheyya,",
  "atk-s0502a0:3542_7": "taṃ ekaṃ iñjitampi nāma natthīti attho.",
  "atk-s0502a0:3543_0": "Desanāvasāne subhaddo anāgāmiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:3544_0": "Subhaddaparibbājakavatthu dvādasamaṃ.",
  "atk-s0502a0:3545_0": "Malavaggavaṇṇanā niṭṭhitā.",
  "atk-s0502a0:3546_0": "Aṭṭhārasamo vaggo.",
  "atk-s0502a0:3547_0": "19. Dhammaṭṭhavaggo",
  "atk-s0502a0:3548_0": "1. Vinicchayamahāmattavatthu",
  "atk-s0502a0:3549_0": "Na tena hotīti imaṃ dhammadesanaṃ satthā jetavane viharanto vinicchayamahāmatte ārabbha kathesi.",
  "atk-s0502a0:3550_0": "Ekadivasañhi bhikkhū sāvatthiyaṃ uttaradvāragāme piṇḍāya caritvā piṇḍapātapaṭikkantā nagaramajjhena vihāraṃ āgacchanti.",
  "atk-s0502a0:3550_1": "Tasmiṃ khaṇe megho uṭṭhāya pāvassi.",
  "atk-s0502a0:3550_2": "Te sammukhāgataṃ vinicchayasālaṃ pavisitvā vinicchayamahāmatte lañjaṃ gahetvā sāmike asāmike karonte disvā “aho ime adhammikā,",
  "atk-s0502a0:3550_3": "mayaṃ pana ‘ime dhammena vinicchayaṃ karontī’ti saññino ahumhā”ti cintetvā vasse vigate vihāraṃ gantvā",
  "atk-s0502a0:3550_4": "satthāraṃ vanditvā ekamantaṃ nisinnā tamatthaṃ ārocesuṃ.",
  "atk-s0502a0:3550_5": "Satthā “na,",
  "atk-s0502a0:3550_6": "bhikkhave,",
  "atk-s0502a0:3550_7": "chandādivasikā hutvā sāhasena atthaṃ vinicchinantā dhammaṭṭhā nāma honti,",
  "atk-s0502a0:3550_8": "aparādhaṃ pana anuvijjitvā aparādhānurūpaṃ asāhasena vinicchayaṃ karontā eva dhammaṭṭhā nāma hontī”ti vatvā imā gāthā abhāsi –",
  "atk-s0502a0:3551_0": "256.",
  "atk-s0502a0:3552_0": "“Na tena hoti dhammaṭṭho, yenatthaṃ sāhasā naye;",
  "atk-s0502a0:3553_0": "Yo ca atthaṃ anatthañca, ubho niccheyya paṇḍito.",
  "atk-s0502a0:3554_0": "257.",
  "atk-s0502a0:3555_0": "“Asāhasena dhammena, samena nayatī pare;",
  "atk-s0502a0:3556_0": "Dhammassa gutto medhāvī, dhammaṭṭhoti pavuccatī”ti.",
  "atk-s0502a0:3557_0": "Tattha tenāti ettakeneva kāraṇena.",
  "atk-s0502a0:3557_1": "Dhammaṭṭhoti rājā hi attano kātabbe vinicchayadhamme ṭhitopi dhammaṭṭho nāma na hoti.",
  "atk-s0502a0:3557_2": "Yenāti yena kāraṇena.",
  "atk-s0502a0:3557_3": "Atthanti otiṇṇaṃ vinicchitabbaṃ atthaṃ.",
  "atk-s0502a0:3557_4": "Sāhasā nayeti chandādīsu patiṭṭhito sāhasena musāvādena viniccheyya.",
  "atk-s0502a0:3557_5": "Yo hi chande patiṭṭhāya ñātīti vā mittoti vā musā vatvā asāmikameva sāmikaṃ karoti,",
  "atk-s0502a0:3557_6": "dose patiṭṭhāya attano verīnaṃ musā vatvā sāmikameva asāmikaṃ karoti,",
  "atk-s0502a0:3557_7": "mohe patiṭṭhāya lañjaṃ gahetvā vinicchayakāle aññavihito viya ito cito ca olokento musā vatvā “iminā jitaṃ,",
  "atk-s0502a0:3557_8": "ayaṃ parājito”ti paraṃ nīharati,",
  "atk-s0502a0:3557_9": "bhaye patiṭṭhāya kassacideva issarajātikassa parājayaṃ pāpuṇantassāpi jayaṃ āropeti,",
  "atk-s0502a0:3557_10": "ayaṃ sāhasena atthaṃ neti nāma.",
  "atk-s0502a0:3557_11": "Eso dhammaṭṭho nāma na hotīti attho.",
  "atk-s0502a0:3557_12": "Atthaṃ anatthañcāti bhūtañca abhūtañca kāraṇaṃ.",
  "atk-s0502a0:3557_13": "Ubho niccheyyāti yo pana paṇḍito ubho atthānatthe vinicchinitvā vadati.",
  "atk-s0502a0:3557_14": "Asāhasenāti amusāvādena.",
  "atk-s0502a0:3557_15": "Dhammenāti vinicchayadhammena,",
  "atk-s0502a0:3557_16": "na chandādivasena.",
  "atk-s0502a0:3557_17": "Samenāti aparādhānurūpeneva pare nayati,",
  "atk-s0502a0:3557_18": "jayaṃ vā parājayaṃ vā pāpeti.",
  "atk-s0502a0:3557_19": "Dhammassa guttoti so dhammagutto dhammarakkhito dhammojapaññāya samannāgato medhāvī vinicchayadhamme ṭhitattā dhammaṭṭhoti pavuccatīti attho.",
  "atk-s0502a0:3558_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3559_0": "Vinicchayamahāmattavatthu paṭhamaṃ.",
  "atk-s0502a0:3560_0": "2. Chabbaggiyavatthu",
  "atk-s0502a0:3561_0": "Na tena paṇḍito hotīti imaṃ dhammadesanaṃ satthā jetavane viharanto chabbaggiye ārabbha kathesi.",
  "atk-s0502a0:3562_0": "Te kira vihārepi gāmepi bhattaggaṃ ākulaṃ karontā vicaranti.",
  "atk-s0502a0:3562_1": "Athekadivase bhikkhū gāme bhattakiccaṃ katvā āgate dahare sāmaṇere ca pucchiṃsu – “kīdisaṃ, āvuso,",
  "atk-s0502a0:3562_2": "bhattagga”nti? Bhante,",
  "atk-s0502a0:3562_3": "mā pucchatha,",
  "atk-s0502a0:3562_4": "chabbaggiyā “mayameva viyattā,",
  "atk-s0502a0:3562_5": "mayameva paṇḍitā,",
  "atk-s0502a0:3562_6": "ime paharitvā sīse kacavaraṃ ākiritvā nīharissāmā”ti vatvā amhe piṭṭhiyaṃ gahetvā kacavaraṃ okirantā bhattaggaṃ ākulaṃ akaṃsūti.",
  "atk-s0502a0:3562_7": "Bhikkhū satthu santikaṃ gantvā tamatthaṃ ārocesuṃ.",
  "atk-s0502a0:3562_8": "Satthā “nāhaṃ,",
  "atk-s0502a0:3562_9": "bhikkhave,",
  "atk-s0502a0:3562_10": "bahuṃ bhāsitvā pare viheṭhayamānaṃ ‘paṇḍito’ti vadāmi,",
  "atk-s0502a0:3562_11": "kheminaṃ pana averīnaṃ abhayameva paṇḍitoti vadāmī”ti vatvā imaṃ gāthamāha –",
  "atk-s0502a0:3563_0": "258.",
  "atk-s0502a0:3564_0": "“Na tena paṇḍito hoti, yāvatā bahu bhāsati;",
  "atk-s0502a0:3565_0": "Khemī averī abhayo, paṇḍitoti pavuccatī”ti.",
  "atk-s0502a0:3566_0": "Tattha yāvatāti yattakena kāraṇena saṅghamajjhādīsu bahuṃ katheti,",
  "atk-s0502a0:3566_1": "tena paṇḍito nāma na hoti.",
  "atk-s0502a0:3566_2": "Yo pana sayaṃ khemī pañcannaṃ verānaṃ abhāvena averī nibbhayo,",
  "atk-s0502a0:3566_3": "yaṃ vā āgamma mahājanassa bhayaṃ na hoti,",
  "atk-s0502a0:3566_4": "so paṇḍito nāma hotīti attho.",
  "atk-s0502a0:3567_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3568_0": "Chabbaggiyavatthu dutiyaṃ.",
  "atk-s0502a0:3569_0": "3. Ekudānakhīṇāsavattheravatthu",
  "atk-s0502a0:3570_0": "Na tāvatāti imaṃ dhammadesanaṃ satthā jetavane viharanto ekudānattheraṃ nāma khīṇāsavaṃ ārabbha kathesi.",
  "atk-s0502a0:3571_0": "So kira ekakova ekasmiṃ vanasaṇḍe viharati, ekamevassa udānaṃ paguṇaṃ –",
  "atk-s0502a0:3572_0": "“Adhicetaso appamajjato,",
  "atk-s0502a0:3573_0": "Munino monapathesu sikkhato;",
  "atk-s0502a0:3574_0": "Sokā na bhavanti tādino,",
  "atk-s0502a0:3575_0": "Upasantassa sadā satīmato”ti. ;",
  "atk-s0502a0:3576_0": "So kira uposathadivasesu sayameva dhammassavanaṃ ghosetvā imaṃ gāthaṃ vadati.",
  "atk-s0502a0:3576_1": "Pathaviundriyanasaddo viya devatānaṃ sādhukārasaddo hoti.",
  "atk-s0502a0:3576_2": "Athekasmiṃ uposathadivase pañcapañcasataparivārā dve tipiṭakadharā bhikkhū tassa vasanaṭṭhānaṃ agamaṃsu.",
  "atk-s0502a0:3576_3": "So te disvāva tuṭṭhamānaso “sādhu vo kataṃ idha āgacchantehi,",
  "atk-s0502a0:3576_4": "ajja mayaṃ tumhākaṃ dhammaṃ suṇissāmā”ti āha.",
  "atk-s0502a0:3576_5": "Atthi pana, āvuso,",
  "atk-s0502a0:3576_6": "idha dhammaṃ sotukāmāti. Atthi, bhante,",
  "atk-s0502a0:3576_7": "ayaṃ vanasaṇḍo dhammassavanadivase devatānaṃ sādhukārasaddena ekaninnādo hotīti.",
  "atk-s0502a0:3576_8": "Tesu eko tipiṭakadharo dhammaṃ osāresi,",
  "atk-s0502a0:3576_9": "eko kathesi.",
  "atk-s0502a0:3576_10": "Ekadevatāpi sādhukāraṃ nādāsi.",
  "atk-s0502a0:3576_11": "Te āhaṃsu – “tvaṃ, āvuso,",
  "atk-s0502a0:3576_12": "dhammassavanadivase imasmiṃ vanasaṇḍe devatā mahantena saddena sādhukāraṃ dentīti vadesi,",
  "atk-s0502a0:3576_13": "kiṃ nāmeta”nti. Bhante,",
  "atk-s0502a0:3576_14": "aññesu divasesu sādhukārasaddena ekaninnādo eva hoti,",
  "atk-s0502a0:3576_15": "na ajja pana jānāmi “kimeta”nti. “Tena hi, āvuso,",
  "atk-s0502a0:3576_16": "tvaṃ tāva dhammaṃ kathehī”ti.",
  "atk-s0502a0:3576_17": "So bījaniṃ gahetvā āsane nisinno tameva gāthaṃ vadesi.",
  "atk-s0502a0:3576_18": "Devatā mahantena saddena sādhukāramadaṃsu.",
  "atk-s0502a0:3576_19": "Atha nesaṃ parivārā bhikkhū ujjhāyiṃsu “imasmiṃ vanasaṇḍe devatā mukholokanena sādhukāraṃ dadanti,",
  "atk-s0502a0:3576_20": "tipiṭakadharabhikkhūsu ettakaṃ bhaṇantesupi kiñci pasaṃsanamattampi avatvā ekena mahallakattherena ekagāthāya",
  "atk-s0502a0:3576_21": "kathitāya mahāsaddena sādhukāraṃ dadantī”ti.",
  "atk-s0502a0:3576_22": "Tepi vihāraṃ gantvā satthu tamatthaṃ ārocesuṃ.",
  "atk-s0502a0:3577_0": "Satthā “nāhaṃ,",
  "atk-s0502a0:3577_1": "bhikkhave,",
  "atk-s0502a0:3577_2": "yo bahumpi uggaṇhati vā bhāsati vā,",
  "atk-s0502a0:3577_3": "taṃ dhammadharoti vadāmi.",
  "atk-s0502a0:3577_4": "Yo pana ekampi gāthaṃ uggaṇhitvā saccāni paṭivijjhati,",
  "atk-s0502a0:3577_5": "ayaṃ dhammadharo nāmā”ti vatvā dhammaṃ desento imaṃ gāthamāha –",
  "atk-s0502a0:3578_0": "259.",
  "atk-s0502a0:3579_0": "“Na tāvatā dhammadharo, yāvatā bahu bhāsati;",
  "atk-s0502a0:3580_0": "Yo ca appampi sutvāna, dhammaṃ kāyena passati;",
  "atk-s0502a0:3581_0": "Sa ve dhammadharo hoti, yo dhammaṃ nappamajjatī”ti.",
  "atk-s0502a0:3582_0": "Tattha yāvatāti yattakena uggahaṇadhāraṇavācanādinā kāraṇena bahuṃ bhāsati,",
  "atk-s0502a0:3582_1": "tāvattakena dhammadharo na hoti,",
  "atk-s0502a0:3582_2": "vaṃsānurakkhako pana paveṇipālako nāma hoti.",
  "atk-s0502a0:3582_3": "Yo ca appampīti yo pana appamattakampi sutvā dhammamanvāya atthamanvāya dhammānudhammappaṭipanno hutvā",
  "atk-s0502a0:3582_4": "nāmakāyena dukkhādīni parijānanto catusaccadhammaṃ passati,",
  "atk-s0502a0:3582_5": "sa ve dhammadharo hoti.",
  "atk-s0502a0:3582_6": "Yo dhammaṃ nappamajjatīti yopi āraddhavīriyo hutvā ajja ajjevāti paṭivedhaṃ ākaṅkhanto dhammaṃ nappamajjati,",
  "atk-s0502a0:3582_7": "ayampi dhammadharoyevāti attho.",
  "atk-s0502a0:3583_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3584_0": "Ekudānakhīṇāsavattheravatthu tatiyaṃ.",
  "atk-s0502a0:3585_0": "4. Lakuṇḍakabhaddiyattheravatthu",
  "atk-s0502a0:3586_0": "Na tena thero so hotīti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.",
  "atk-s0502a0:3587_0": "Ekadivasañhi tasmiṃ there satthu upaṭṭhānaṃ gantvā pakkantamatte tiṃsamattā āraññikā bhikkhū taṃ passantā eva āgantvā satthāraṃ vanditvā nisīdiṃsu.",
  "atk-s0502a0:3587_1": "Satthā tesaṃ arahattūpanissayaṃ disvā imaṃ pañhaṃ pucchi –",
  "atk-s0502a0:3587_2": "“ito gataṃ ekaṃ theraṃ passathā”ti?",
  "atk-s0502a0:3587_3": "“Na passāma,",
  "atk-s0502a0:3587_4": "bhante”ti.",
  "atk-s0502a0:3587_5": "“Kiṃ nu diṭṭho vo”ti? “Ekaṃ, bhante,",
  "atk-s0502a0:3587_6": "sāmaṇeraṃ passimhā”ti. “Na so,",
  "atk-s0502a0:3587_7": "bhikkhave, sāmaṇero,",
  "atk-s0502a0:3587_8": "thero eva so”ti?",
  "atk-s0502a0:3587_9": "“Ativiya khuddako,",
  "atk-s0502a0:3587_10": "bhante”ti. “Nāhaṃ,",
  "atk-s0502a0:3587_11": "bhikkhave,",
  "atk-s0502a0:3587_12": "mahallakabhāvena therāsane nisinnamattakena theroti vadāmi.",
  "atk-s0502a0:3587_13": "Yo pana saccāni paṭivijjhitvā mahājanassa ahiṃsakabhāve ṭhito,",
  "atk-s0502a0:3587_14": "ayaṃ thero nāmā”ti vatvā imā gāthā abhāsi –",
  "atk-s0502a0:3588_0": "260.",
  "atk-s0502a0:3589_0": "“Na tena thero so hoti, yenassa palitaṃ siro;",
  "atk-s0502a0:3590_0": "Paripakko vayo tassa, moghajiṇṇoti vuccati.",
  "atk-s0502a0:3591_0": "261.",
  "atk-s0502a0:3592_0": "“Yamhi saccañca dhammo ca, ahiṃsā saṃyamo damo;",
  "atk-s0502a0:3593_0": "Sa ve vantamalo dhīro, thero iti pavuccatī”ti.",
  "atk-s0502a0:3594_0": "Tattha paripakkoti pariṇato,",
  "atk-s0502a0:3594_1": "vuḍḍhabhāvaṃ pattoti attho.",
  "atk-s0502a0:3594_2": "Moghajiṇṇoti anto therakarānaṃ dhammānaṃ abhāvena tucchajiṇṇo nāma.",
  "atk-s0502a0:3594_3": "Yamhi saccañca dhammo cāti yamhi pana puggale soḷasahākārehi paṭividdhattā catubbidhaṃ saccaṃ,",
  "atk-s0502a0:3594_4": "ñāṇena sacchikatattā navavidho lokuttaradhammo ca atthi.",
  "atk-s0502a0:3594_5": "Ahiṃsāti ahiṃsanabhāvo.",
  "atk-s0502a0:3594_6": "Desanāmattametaṃ,",
  "atk-s0502a0:3594_7": "yamhi pana catubbidhāpi appamaññābhāvanā atthīti attho.",
  "atk-s0502a0:3594_8": "Saṃyamo damoti sīlañceva indriyasaṃvaro ca.",
  "atk-s0502a0:3594_9": "Vantamaloti maggañāṇena nīhaṭamalo.",
  "atk-s0502a0:3594_10": "Dhīroti dhitisampanno.",
  "atk-s0502a0:3594_11": "Theroti so imehi thirabhāvakārakehi samannāgatattā theroti vuccatīti attho.",
  "atk-s0502a0:3595_0": "Desanāvasāne te bhikkhū arahatte patiṭṭhahiṃsūti.",
  "atk-s0502a0:3596_0": "Lakuṇḍakabhaddiyattheravatthu catutthaṃ.",
  "atk-s0502a0:3597_0": "5. Sambahulabhikkhuvatthu",
  "atk-s0502a0:3598_0": "Na vākkaraṇamattenāti imaṃ dhammadesanaṃ satthā jetavane viharanto sambahule bhikkhū ārabbha kathesi.",
  "atk-s0502a0:3599_0": "Ekasmiñhi samaye dahare ceva sāmaṇere ca attano dhammācariyānameva cīvararajanādīni veyyāvaccāni karonte disvā ekacce therā cintayiṃsu –",
  "atk-s0502a0:3599_1": "“mayampi byañjanasamaye kusalā,",
  "atk-s0502a0:3599_2": "amhākameva kiñci natthi.",
  "atk-s0502a0:3599_3": "Yaṃnūna mayaṃ satthāraṃ upasaṅkamitvā evaṃ vadeyyāma, ‘bhante,",
  "atk-s0502a0:3599_4": "mayaṃ byañjanasamaye kusalā,",
  "atk-s0502a0:3599_5": "aññesaṃ santike dhammaṃ uggaṇhitvāpi imesaṃ santike asodhetvā mā sajjhāyitthāti daharasāmaṇere āṇāpethā’ti.",
  "atk-s0502a0:3599_6": "Evañhi amhākaṃ lābhasakkāro vaḍḍhissatī”ti.",
  "atk-s0502a0:3599_7": "Te satthāraṃ upasaṅkamitvā tathā vadiṃsu.",
  "atk-s0502a0:3600_0": "Satthā tesaṃ vacanaṃ sutvā “imasmiṃ sāsane paveṇivaseneva evaṃ vattuṃ labhati,",
  "atk-s0502a0:3600_1": "ime pana lābhasakkāre nissitāti ñatvā ahaṃ tumhe vākkaraṇamattena sādhurūpāti na vadāmi.",
  "atk-s0502a0:3600_2": "Yassa panete issādayo dhammā arahattamaggena samucchinnā,",
  "atk-s0502a0:3600_3": "eso eva sādhurūpo”ti vatvā imā gāthā abhāsi –",
  "atk-s0502a0:3601_0": "262.",
  "atk-s0502a0:3602_0": "“Na vākkaraṇamattena, vaṇṇapokkharatāya vā;",
  "atk-s0502a0:3603_0": "Sādhurūpo naro hoti, issukī maccharī saṭho.",
  "atk-s0502a0:3604_0": "263.",
  "atk-s0502a0:3605_0": "“Yassa cetaṃ samucchinnaṃ, mūlaghaccaṃ samūhataṃ;",
  "atk-s0502a0:3606_0": "Savantadoso medhāvī, sādhurūpoti vuccatī”ti.",
  "atk-s0502a0:3607_0": "Tattha na vākkaraṇamattenāti vacīkaraṇamattena saddalakkhaṇasampannavacanamattena.",
  "atk-s0502a0:3607_1": "Vaṇṇapokkharatāya vāti sarīravaṇṇassa manāpabhāvena vā.",
  "atk-s0502a0:3607_2": "Naroti ettakeneva kāraṇena paralābhādīsu issāmanako pañcavidhena maccherena samannāgato kerāṭikabhāvena saṭho naro sādhurūpo na hoti.",
  "atk-s0502a0:3607_3": "Yassa cetanti yassa ca puggalassetaṃ issādidosajātaṃ arahattamaggañāṇena samūlakaṃ chinnaṃ,",
  "atk-s0502a0:3607_4": "mūlaghātaṃ katvā samūhataṃ,",
  "atk-s0502a0:3607_5": "so vantadoso dhammojapaññāya samannāgato sādhurūpoti vuccatīti attho.",
  "atk-s0502a0:3608_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3609_0": "Sambahulabhikkhuvatthu pañcamaṃ.",
  "atk-s0502a0:3610_0": "6. Hatthakavatthu",
  "atk-s0502a0:3611_0": "Na muṇḍakena samaṇoti imaṃ dhammadesanaṃ satthā sāvatthiyaṃ viharanto hatthakaṃ ārabbha kathesi.",
  "atk-s0502a0:3612_0": "So kira vādakkhitto “tumhe asukavelāya asukaṭṭhānaṃ nāma āgaccheyyātha,",
  "atk-s0502a0:3612_1": "vādaṃ karissāmā”ti vatvā puretarameva tattha gantvā “passatha,",
  "atk-s0502a0:3612_2": "titthiyā mama bhayena nāgatā,",
  "atk-s0502a0:3612_3": "esova pana nesaṃ parājayo”tiādīni vatvā vādakkhitto aññenaññaṃ paṭicaranto vicarati.",
  "atk-s0502a0:3612_4": "Satthā “hatthako kira evaṃ karotī”ti sutvā taṃ pakkosāpetvā “saccaṃ kira tvaṃ, hatthaka,",
  "atk-s0502a0:3612_5": "evaṃ karosī”ti pucchitvā “sacca”nti vutte,",
  "atk-s0502a0:3612_6": "“kasmā evaṃ karosi?",
  "atk-s0502a0:3612_7": "Evarūpañhi musāvādaṃ karonto sīsamuṇḍanādimatteneva samaṇo nāma na hoti.",
  "atk-s0502a0:3612_8": "Yo pana aṇūni vā thūlāni vā pāpāni sametvā ṭhito,",
  "atk-s0502a0:3612_9": "ayameva samaṇo”ti vatvā imā gāthā abhāsi –",
  "atk-s0502a0:3613_0": "264.",
  "atk-s0502a0:3614_0": "“Na muṇḍakena samaṇo, abbato alikaṃ bhaṇaṃ;",
  "atk-s0502a0:3615_0": "Icchālobhasamāpanno, samaṇo kiṃ bhavissati.",
  "atk-s0502a0:3616_0": "265.",
  "atk-s0502a0:3617_0": "“Yo ca sameti pāpāni, aṇuṃ thūlāni sabbaso;",
  "atk-s0502a0:3618_0": "Samitattā hi pāpānaṃ, samaṇoti pavuccatī”ti.",
  "atk-s0502a0:3619_0": "Tattha muṇḍakenāti sīsamuṇḍanamattena.",
  "atk-s0502a0:3619_1": "Abbatoti sīlavatena ca dhutaṅgavatena ca virahito.",
  "atk-s0502a0:3619_2": "Alikaṃ bhaṇanti musāvādaṃ bhaṇanto asampattesu ārammaṇesu icchāya pattesu ca lobhena samannāgato samaṇo nāma kiṃ bhavissati?",
  "atk-s0502a0:3619_3": "Sametīti yo ca parittāni vā mahantāni vā pāpāni vūpasameti,",
  "atk-s0502a0:3619_4": "so tesaṃ samitattā samaṇoti pavuccatīti attho.",
  "atk-s0502a0:3620_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3621_0": "Hatthakavatthu chaṭṭhaṃ.",
  "atk-s0502a0:3622_0": "7. Aññatarabrāhmaṇavatthu",
  "atk-s0502a0:3623_0": "Na tena bhikkhu so hotīti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:3624_0": "So kira bāhirasamaye pabbajitvā bhikkhaṃ caranto cintesi –",
  "atk-s0502a0:3624_1": "“samaṇo gotamo attano sāvake bhikkhāya caraṇena ‘bhikkhū’ti vadati,",
  "atk-s0502a0:3624_2": "mampi ‘bhikkhū’ti vattuṃ vaṭṭatī”ti.",
  "atk-s0502a0:3624_3": "So satthāraṃ upasaṅkamitvā,",
  "atk-s0502a0:3624_4": "“bho gotama,",
  "atk-s0502a0:3624_5": "ahampi bhikkhaṃ caritvā jīvāmi,",
  "atk-s0502a0:3624_6": "mampi ‘bhikkhū’ti vadehī”ti āha.",
  "atk-s0502a0:3624_7": "Atha naṃ satthā “nāhaṃ, brāhmaṇa,",
  "atk-s0502a0:3624_8": "bhikkhanamattena bhikkhūti vadāmi.",
  "atk-s0502a0:3624_9": "Na hi vissaṃ dhammaṃ samādāya vattanto bhikkhu nāma hoti.",
  "atk-s0502a0:3624_10": "Yo pana sabbasaṅkhāresu saṅkhāya carati,",
  "atk-s0502a0:3624_11": "so bhikkhu nāmā”ti vatvā imā gāthā abhāsi –",
  "atk-s0502a0:3625_0": "266.",
  "atk-s0502a0:3626_0": "“Na tena bhikkhu so hoti, yāvatā bhikkhate pare;",
  "atk-s0502a0:3627_0": "Vissaṃ dhammaṃ samādāya, bhikkhu hoti na tāvatā.",
  "atk-s0502a0:3628_0": "267.",
  "atk-s0502a0:3629_0": "“Yodha puññañca pāpañca, bāhetvā brahmacariyavā;",
  "atk-s0502a0:3630_0": "Saṅkhāya loke carati, sa ve bhikkhūti vuccatī”ti.",
  "atk-s0502a0:3631_0": "Tattha yāvatāti yattakena pare bhikkhate,",
  "atk-s0502a0:3631_1": "tena bhikkhanamattena bhikkhu nāma na hoti.",
  "atk-s0502a0:3631_2": "Vissanti visamaṃ dhammaṃ,",
  "atk-s0502a0:3631_3": "vissagandhaṃ vā kāyakammādikaṃ dhammaṃ samādāya caranto bhikkhu nāma na hoti.",
  "atk-s0502a0:3631_4": "Yodhāti yo idha sāsane ubhayampetaṃ puññañca pāpañca maggabrahmacariyena bāhetvā panuditvā brahmacariyavā hoti.",
  "atk-s0502a0:3631_5": "Saṅkhāyāti ñāṇena.",
  "atk-s0502a0:3631_6": "Loketi khandhādiloke “ime ajjhattikā khandhā,",
  "atk-s0502a0:3631_7": "ime bāhirā”ti evaṃ sabbepi dhamme jānitvā carati,",
  "atk-s0502a0:3631_8": "so tena ñāṇena kilesānaṃ bhinnattā “bhikkhū”ti vuccatīti attho.",
  "atk-s0502a0:3632_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3633_0": "Aññatarabrāhmaṇavatthu sattamaṃ.",
  "atk-s0502a0:3634_0": "8. Titthiyavatthu",
  "atk-s0502a0:3635_0": "Na monenāti imaṃ dhammadesanaṃ satthā jetavane viharanto titthiye ārabbha kathesi.",
  "atk-s0502a0:3636_0": "Te kira bhuttaṭṭhānesu manussānaṃ “khemaṃ hotu,",
  "atk-s0502a0:3636_1": "sukhaṃ hotu,",
  "atk-s0502a0:3636_2": "āyu vaḍḍhatu,",
  "atk-s0502a0:3636_3": "asukaṭṭhāne nāma kalalaṃ atthi,",
  "atk-s0502a0:3636_4": "asukaṭṭhāne nāma kaṇṭako atthi,",
  "atk-s0502a0:3636_5": "evarūpaṃ ṭhānaṃ gantuṃ na vaṭṭatī”tiādinā nayena maṅgalaṃ vatvā pakkamanti.",
  "atk-s0502a0:3636_6": "Bhikkhū pana paṭhamabodhiyaṃ anumodanādīnaṃ ananuññātakāle bhattagge manussānaṃ anumodanaṃ akatvā pakkamanti.",
  "atk-s0502a0:3636_7": "Manussā “titthiyānaṃ santikā maṅgalaṃ suṇāma,",
  "atk-s0502a0:3636_8": "bhaddantā pana tuṇhībhūtā pakkamantī”ti ujjhāyiṃsu.",
  "atk-s0502a0:3636_9": "Bhikkhū tamatthaṃ satthu ārocesuṃ. Satthā,",
  "atk-s0502a0:3636_10": "“bhikkhave,",
  "atk-s0502a0:3636_11": "ito paṭṭhāya bhattaggādīsu yathāsukhaṃ anumodanaṃ karotha,",
  "atk-s0502a0:3636_12": "upanisinnakathaṃ karotha,",
  "atk-s0502a0:3636_13": "dhammaṃ kathethā”ti anujāni.",
  "atk-s0502a0:3636_14": "Te tathā kariṃsu.",
  "atk-s0502a0:3636_15": "Manussā anumodanādīni suṇantā ussāhappattā bhikkhū nimantetvā sakkāraṃ karontā vicaranti.",
  "atk-s0502a0:3636_16": "Titthiyā pana “mayaṃ munino monaṃ karoma,",
  "atk-s0502a0:3636_17": "samaṇassa gotamassa sāvakā bhattaggādīsu mahākathaṃ kathentā vicarantī”ti ujjhāyiṃsu.",
  "atk-s0502a0:3637_0": "Satthā tamatthaṃ sutvā “nāhaṃ,",
  "atk-s0502a0:3637_1": "bhikkhave,",
  "atk-s0502a0:3637_2": "tuṇhībhāvamattena ‘munī’ti vadāmi.",
  "atk-s0502a0:3637_3": "Ekacce hi ajānantā na kathenti,",
  "atk-s0502a0:3637_4": "ekacce avisāradatāya,",
  "atk-s0502a0:3637_5": "ekacce ‘mā no imaṃ atisayatthaṃ aññe jāniṃsū’ti maccherena.",
  "atk-s0502a0:3637_6": "Tasmā monamattena muni na hoti,",
  "atk-s0502a0:3637_7": "pāpavūpasamena pana muni nāma hotī”ti vatvā imā gāthā abhāsi –",
  "atk-s0502a0:3638_0": "268.",
  "atk-s0502a0:3639_0": "“Na monena munī hoti, mūḷharūpo aviddasu;",
  "atk-s0502a0:3640_0": "Yo ca tulaṃva paggayha, varamādāya paṇḍito.",
  "atk-s0502a0:3641_0": "269.",
  "atk-s0502a0:3642_0": "“Pāpāni parivajjeti, sa munī tena so muni;",
  "atk-s0502a0:3643_0": "Yo munāti ubho loke, muni tena pavuccatī”ti.",
  "atk-s0502a0:3644_0": "Tattha na monenāti kāmañhi moneyyapaṭipadāsaṅkhātena maggañāṇamonena muni nāma hoti,",
  "atk-s0502a0:3644_1": "idha pana tuṇhībhāvaṃ sandhāya “monenā”ti vuttaṃ.",
  "atk-s0502a0:3644_2": "Mūḷharūpoti tuccharūpo.",
  "atk-s0502a0:3644_3": "Aviddasūti aviññū.",
  "atk-s0502a0:3644_4": "Evarūpo hi tuṇhībhūtopi muni nāma na hoti.",
  "atk-s0502a0:3644_5": "Atha vā monena muni nāma na hoti,",
  "atk-s0502a0:3644_6": "tucchasabhāvo pana aviññū ca hotīti attho.",
  "atk-s0502a0:3644_7": "Yo ca tulaṃva pagayhāti yathā hi tulaṃ gahetvā ṭhito atirekaṃ ce hoti, harati.",
  "atk-s0502a0:3644_8": "Ūnaṃ ce hoti,",
  "atk-s0502a0:3644_9": "pakkhipati.",
  "atk-s0502a0:3644_10": "Evameva yo atirekaṃ haranto viya pāpaṃ harati parivajjeti,",
  "atk-s0502a0:3644_11": "ūnake pakkhipanto viya kusalaṃ paripūreti.",
  "atk-s0502a0:3644_12": "Evañca pana karonto sīlasamādhipaññāvimuttivimuttiñāṇadassanasaṅkhātaṃ varaṃ uttamameva ādāya pāpāni akusalakammāni parivajjeti.",
  "atk-s0502a0:3644_13": "Sa munīti so muni nāmāti attho.",
  "atk-s0502a0:3644_14": "Tena so munīti kasmā pana so munīti ce?",
  "atk-s0502a0:3644_15": "Yaṃ heṭṭhā vuttakāraṇaṃ,",
  "atk-s0502a0:3644_16": "tena so munīti attho.",
  "atk-s0502a0:3644_17": "So munāti ubho loketi yo puggalo imasmiṃ khandhādiloke tulaṃ āropetvā minanto viya “ime ajjhattikā khandhā,",
  "atk-s0502a0:3644_18": "ime bāhirā”tiādinā nayena ime ubho atthe munāti.",
  "atk-s0502a0:3644_19": "Muni tena pavuccatīti tena kāraṇena munīti vuccatiyevāti attho.",
  "atk-s0502a0:3645_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3646_0": "Titthiyavatthu aṭṭhamaṃ.",
  "atk-s0502a0:3647_0": "9. Bālisikavatthu",
  "atk-s0502a0:3648_0": "Na tena ariyo hotīti imaṃ dhammadesanaṃ satthā jetavane viharanto ekaṃ ariyaṃ nāma bālisikaṃ ārabbha kathesi.",
  "atk-s0502a0:3649_0": "Ekadivasañhi satthā tassa sotāpattimaggassūpanissayaṃ disvā sāvatthiyā uttaradvāragāme piṇḍāya caritvā bhikkhusaṅghaparivuto tato āgacchati.",
  "atk-s0502a0:3649_1": "Tasmiṃ khaṇe so bālisiko balisena macche gaṇhanto buddhappamukhaṃ bhikkhusaṅghaṃ disvā balisayaṭṭhiṃ chaḍḍetvā aṭṭhāsi.",
  "atk-s0502a0:3649_2": "Satthā tassa avidūre ṭhāne nivattitvā ṭhito “tvaṃ kiṃ nāmosī”ti sāriputtattherādīnaṃ nāmāni pucchi.",
  "atk-s0502a0:3649_3": "Tepi “ahaṃ sāriputto ahaṃ moggallāno”ti attano attano nāmāni kathayiṃsu.",
  "atk-s0502a0:3649_4": "Bālisiko cintesi –",
  "atk-s0502a0:3649_5": "“satthā sabbesaṃ nāmāni pucchati,",
  "atk-s0502a0:3649_6": "mamampi nāmaṃ pucchissati maññe”ti.",
  "atk-s0502a0:3649_7": "Satthā tassa icchaṃ ñatvā, “upāsaka,",
  "atk-s0502a0:3649_8": "tvaṃ ko nāmosī”ti pucchitvā “ahaṃ, bhante,",
  "atk-s0502a0:3649_9": "ariyo nāmā”ti vutte “na, upāsaka,",
  "atk-s0502a0:3649_10": "tādisā pāṇātipātino ariyā nāma honti,",
  "atk-s0502a0:3649_11": "ariyā pana mahājanassa ahiṃsanabhāve ṭhitā”ti vatvā imaṃ gāthamāha –",
  "atk-s0502a0:3650_0": "270.",
  "atk-s0502a0:3651_0": "“Na tena ariyo hoti, yena pāṇāni hiṃsati;",
  "atk-s0502a0:3652_0": "Ahiṃsā sabbapāṇānaṃ, ariyoti pavuccatī”ti.",
  "atk-s0502a0:3653_0": "Tattha ahiṃsāti ahiṃsanena.",
  "atk-s0502a0:3653_1": "Idaṃ vuttaṃ hoti –",
  "atk-s0502a0:3653_2": "yena hi pāṇāni hiṃsati,",
  "atk-s0502a0:3653_3": "na tena kāraṇena ariyo hoti.",
  "atk-s0502a0:3653_4": "Yo pana sabbapāṇānaṃ pāṇiādīhi ahiṃsanena mettādibhāvanāya patiṭṭhitattā hiṃsato ārāva ṭhito,",
  "atk-s0502a0:3653_5": "ayaṃ ariyoti vuccatīti attho.",
  "atk-s0502a0:3654_0": "Desanāvasāne bālisiko sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3655_0": "Bālisikavatthu navamaṃ.",
  "atk-s0502a0:3656_0": "10. Sambahulasīlādisampannabhikkhuvatthu",
  "atk-s0502a0:3657_0": "Na sīlabbatamattenāti imaṃ dhammadesanaṃ satthā jetavane viharanto sambahule sīlādisampanne bhikkhū ārabbha kathesi.",
  "atk-s0502a0:3658_0": "Tesu kira ekaccānaṃ evaṃ ahosi –",
  "atk-s0502a0:3658_1": "“mayaṃ sampannasīlā,",
  "atk-s0502a0:3658_2": "mayaṃ dhutaṅgadharā,",
  "atk-s0502a0:3658_3": "mayaṃ bahussutā,",
  "atk-s0502a0:3658_4": "mayaṃ pantasenāsanavāsino,",
  "atk-s0502a0:3658_5": "mayaṃ jhānalābhino,",
  "atk-s0502a0:3658_6": "na amhākaṃ arahattaṃ dullabhaṃ,",
  "atk-s0502a0:3658_7": "icchitadivaseyeva arahattaṃ pāpuṇissāmā”ti.",
  "atk-s0502a0:3658_8": "Yepi tattha anāgāmino,",
  "atk-s0502a0:3658_9": "tesampi etadahosi –",
  "atk-s0502a0:3658_10": "“na amhākaṃ idāni arahattaṃ dullabha”nti.",
  "atk-s0502a0:3658_11": "Te sabbepi ekadivasaṃ satthāraṃ upasaṅkamitvā vanditvā nisinnā “api nu kho vo,",
  "atk-s0502a0:3658_12": "bhikkhave,",
  "atk-s0502a0:3658_13": "pabbajitakiccaṃ matthakaṃ patta”nti satthārā puṭṭhā evamāhaṃsu – “bhante,",
  "atk-s0502a0:3658_14": "mayaṃ evarūpā evarūpā ca,",
  "atk-s0502a0:3658_15": "tasmā ‘icchiticchitakkhaṇeyeva arahattaṃ pattuṃ samatthamhā’ti cintetvā viharāmā”ti.",
  "atk-s0502a0:3659_0": "Satthā tesaṃ vacanaṃ sutvā,",
  "atk-s0502a0:3659_1": "“bhikkhave,",
  "atk-s0502a0:3659_2": "bhikkhunā nāma parisuddhasīlādimattakena vā anāgāmisukhappattamattakena vā ‘appakaṃ no bhavadukkha’nti vattuṃ na vaṭṭati,",
  "atk-s0502a0:3659_3": "āsavakkhayaṃ pana appatvā ‘sukhitomhī’ti cittaṃ na uppādetabba”nti vatvā imā gāthā abhāsi –",
  "atk-s0502a0:3660_0": "271.",
  "atk-s0502a0:3661_0": "“Na sīlabbatamattena, bāhusaccena vā pana;",
  "atk-s0502a0:3662_0": "Atha vā samādhilābhena, vivittasayanena vā.",
  "atk-s0502a0:3663_0": "272.",
  "atk-s0502a0:3664_0": "“Phusāmi nekkhammasukhaṃ, aputhujjanasevitaṃ;",
  "atk-s0502a0:3665_0": "Bhikkhu vissāsamāpādi, appatto āsavakkhaya”nti.",
  "atk-s0502a0:3666_0": "Tattha sīlabbatamattenāti catupārisuddhisīlamattena vā terasadhutaṅgamattena vā.",
  "atk-s0502a0:3666_1": "Bāhusaccena vāti tiṇṇaṃ piṭakānaṃ uggahitamattena vā.",
  "atk-s0502a0:3666_2": "Samādhilābhenāti aṭṭhasamāpattiyā lābhena.",
  "atk-s0502a0:3666_3": "Nekkhammasukhanti anāgāmisukhaṃ.",
  "atk-s0502a0:3666_4": "Taṃ anāgāmisukhaṃ phusāmīti ettakamattena vā.",
  "atk-s0502a0:3666_5": "Aputhujjanasevitanti puthujjanehi asevitaṃ ariyasevitameva.",
  "atk-s0502a0:3666_6": "Bhikkhūti tesaṃ aññataraṃ ālapanto āha.",
  "atk-s0502a0:3666_7": "Vissāsamāpādīti vissāsaṃ na āpajjeyya.",
  "atk-s0502a0:3666_8": "Idaṃ vuttaṃ hoti –",
  "atk-s0502a0:3666_9": "bhikkhu iminā sampannasīlādibhāvamattakeneva “mayhaṃ bhavo appako parittako”ti āsavakkhayasaṅkhātaṃ arahattaṃ",
  "atk-s0502a0:3666_10": "appatto hutvā bhikkhu nāma vissāsaṃ nāpajjeyya.",
  "atk-s0502a0:3666_11": "Yathā hi appamattakopi gūtho duggandho hoti,",
  "atk-s0502a0:3666_12": "evaṃ appamattakopi bhavo dukkhoti.",
  "atk-s0502a0:3667_0": "Desanāvasāne te bhikkhū arahatte patiṭṭhahaṃsu, sampattānampi sātthikā dhammadesanā ahosīti.",
  "atk-s0502a0:3668_0": "Sambahulasīlādisampannabhikkhuvatthu dasamaṃ.",
  "atk-s0502a0:3669_0": "Dhammaṭṭhavaggavaṇṇanā niṭṭhitā.",
  "atk-s0502a0:3670_0": "Ekūnavīsatimo vaggo.",
  "atk-s0502a0:3671_0": "20. Maggavaggo",
  "atk-s0502a0:3672_0": "1. Pañcasatabhikkhuvatthu",
  "atk-s0502a0:3673_0": "Maggānaṭṭhaṅgikoti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:3674_0": "Te kira satthari janapadacārikaṃ caritvā puna sāvatthiṃ āgate upaṭṭhānasālāya nisīditvā “asukagāmato asukagāmassa maggo samo,",
  "atk-s0502a0:3674_1": "asukagāmassa maggo visamo,",
  "atk-s0502a0:3674_2": "sasakkharo,",
  "atk-s0502a0:3674_3": "asakkharo”tiādinā nayena attano vicaritamaggaṃ ārabbha maggakathaṃ kathesuṃ.",
  "atk-s0502a0:3674_4": "Satthā tesaṃ arahattassūpanissayaṃ disvā taṃ ṭhānaṃ āgantvā paññattāsane nisinno “kāya nuttha,",
  "atk-s0502a0:3674_5": "bhikkhave,",
  "atk-s0502a0:3674_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:3674_7": "“bhikkhave,",
  "atk-s0502a0:3674_8": "ayaṃ bāhirakamaggo,",
  "atk-s0502a0:3674_9": "bhikkhunā nāma ariyamagge kammaṃ kātuṃ vaṭṭati,",
  "atk-s0502a0:3674_10": "evañhi karonto bhikkhu sabbadukkhā pamuccatī”ti vatvā imā gāthā abhāsi –",
  "atk-s0502a0:3675_0": "273.",
  "atk-s0502a0:3676_0": "“Maggānaṭṭhaṅgiko seṭṭho, saccānaṃ caturo padā;",
  "atk-s0502a0:3677_0": "Virāgo seṭṭho dhammānaṃ, dvipadānañca cakkhumā.",
  "atk-s0502a0:3678_0": "274.",
  "atk-s0502a0:3679_0": "“Eseva maggo natthañño, dassanassa visuddhiyā;",
  "atk-s0502a0:3680_0": "Etañhi tumhe paṭipajjatha, mārassetaṃ pamohanaṃ.",
  "atk-s0502a0:3681_0": "275.",
  "atk-s0502a0:3682_0": "“Etañhi tumhe paṭipannā, dukkhassantaṃ karissatha;",
  "atk-s0502a0:3683_0": "Akkhāto vo mayā maggo, aññāya sallakantanaṃ.",
  "atk-s0502a0:3684_0": "276.",
  "atk-s0502a0:3685_0": "“Tumhehi kiccamātappaṃ, akkhātāro tathāgatā;",
  "atk-s0502a0:3686_0": "Paṭipannā pamokkhanti, jhāyino mārabandhanā”ti.",
  "atk-s0502a0:3687_0": "Tattha maggānaṭṭhaṅgikoti jaṅghamaggādayo vā hontu dvāsaṭṭhi diṭṭhigatamaggā vā,",
  "atk-s0502a0:3687_1": "tesaṃ sabbesampi maggānaṃ sammādiṭṭhiādīhi aṭṭhahi aṅgehi micchādiṭṭhiādīnaṃ aṭṭhannaṃ pahānaṃ karonto",
  "atk-s0502a0:3687_2": "nirodhaṃ ārammaṇaṃ katvā catūsupi saccesu dukkhaparijānanādikiccaṃ sādhayamāno aṭṭhaṅgiko maggo seṭṭho uttamo.",
  "atk-s0502a0:3687_3": "Saccānaṃ caturo padāti “saccaṃ bhaṇe na kujjheyyā”ti āgataṃ vacīsaccaṃ vā hotu,",
  "atk-s0502a0:3687_4": "“sacco brāhmaṇo sacco khattiyo”tiādibhedaṃ sammutisaccaṃ vā “idameva saccaṃ moghamañña”nti diṭṭhisaccaṃ",
  "atk-s0502a0:3687_5": "vā “dukkhaṃ ariyasacca”ntiādibhedaṃ paramatthasaccaṃ vā hotu,",
  "atk-s0502a0:3687_6": "sabbesampi imesaṃ saccānaṃ parijānitabbaṭṭhena sacchikātabbaṭṭhena pahātabbaṭṭhena bhāvetabbaṭṭhena ekapaṭivedhaṭṭhena",
  "atk-s0502a0:3687_7": "ca tathapaṭivedhaṭṭhena ca dukkhaṃ ariyasaccantiādayo caturo padā seṭṭhā nāma.",
  "atk-s0502a0:3687_8": "Virāgo seṭṭho dhammānanti “yāvatā,",
  "atk-s0502a0:3687_9": "bhikkhave,",
  "atk-s0502a0:3687_10": "dhammā saṅkhatā vā asaṅkhatā vā,",
  "atk-s0502a0:3687_11": "virāgo tesaṃ aggamakkhāyatī”ti vacanato sabbadhammānaṃ nibbānasaṅkhāto virāgo seṭṭho.",
  "atk-s0502a0:3687_12": "Dvipadānañca cakkhumāti sabbesaṃ devamanussādibhedānaṃ dvipadānaṃ pañcahi cakkhūhi cakkhumā tathāgatova seṭṭho. Ca-",
  "atk-s0502a0:3687_13": "saddo sampiṇḍanattho,",
  "atk-s0502a0:3687_14": "arūpadhamme sampiṇḍeti.",
  "atk-s0502a0:3687_15": "Tasmā arūpadhammānampi tathāgato seṭṭho uttamo.",
  "atk-s0502a0:3688_0": "Dassanassa visuddhiyāti maggaphaladassanassa visuddhatthaṃ yo mayā “seṭṭho”ti vutto,",
  "atk-s0502a0:3688_1": "esova maggo,",
  "atk-s0502a0:3688_2": "natthañño.",
  "atk-s0502a0:3688_3": "Etañhi tumheti tasmā tumhe etameva paṭipajjatha.",
  "atk-s0502a0:3688_4": "Mārassetaṃ pamohananti etaṃ māramohanaṃ māramanthananti vuccati.",
  "atk-s0502a0:3688_5": "Dukkhassantanti sakalassapi vaṭṭadukkhassa antaṃ paricchedaṃ karissathāti attho.",
  "atk-s0502a0:3688_6": "Aññāya sallakantananti rāgasallādīnaṃ kantanaṃ nimmathanaṃ abbūhaṇaṃ etaṃ maggaṃ,",
  "atk-s0502a0:3688_7": "mayā vinā anussavādīhi attapaccakkhato ñatvāva ayaṃ maggo akkhāto,",
  "atk-s0502a0:3688_8": "idāni tumhehi kilesānaṃ ātāpanena “ātappa”nti saṅkhaṃ gataṃ tassa adhigamatthāya sammappadhānavīriyaṃ kiccaṃ karaṇīyaṃ.",
  "atk-s0502a0:3688_9": "Kevalañhi akkhātārova tathāgatā.",
  "atk-s0502a0:3688_10": "Tasmā tehi akkhātavasena ye paṭipannā dvīhi jhānehi jhāyino,",
  "atk-s0502a0:3688_11": "te tebhūmakavaṭṭasaṅkhātā mārabandhanā pamokkhantīti attho.",
  "atk-s0502a0:3689_0": "Desanāvasāne te bhikkhū arahatte patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:3690_0": "Pañcasatabhikkhuvatthu paṭhamaṃ.",
  "atk-s0502a0:3691_0": "2. Aniccalakkhaṇavatthu",
  "atk-s0502a0:3692_0": "Sabbe saṅkhārā aniccāti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:3693_0": "Te kira satthu santike kammaṭṭhānaṃ gahetvā gantvā araññe vāyamantāpi arahattaṃ appatvā “visesetvā kammaṭṭhānaṃ",
  "atk-s0502a0:3693_1": "uggaṇhissāmā”ti satthu santikaṃ āgamiṃsu.",
  "atk-s0502a0:3693_2": "Satthā “kiṃ nu kho imesaṃ sappāya”nti vīmaṃsanto “ime kassapabuddhakāle vīsati vassasahassāni aniccalakkhaṇe anuyuñjiṃsu,",
  "atk-s0502a0:3693_3": "tasmā aniccalakkhaṇeneva tesaṃ ekaṃ gāthaṃ desetuṃ vaṭṭatī”ti cintetvā,",
  "atk-s0502a0:3693_4": "“bhikkhave,",
  "atk-s0502a0:3693_5": "kāmabhavādīsu sabbepi saṅkhārā hutvā abhāvaṭṭhena aniccā evā”ti vatvā imaṃ gāthamāha –",
  "atk-s0502a0:3694_0": "277.",
  "atk-s0502a0:3695_0": "“Sabbe saṅkhārā aniccāti, yadā paññāya passati;",
  "atk-s0502a0:3696_0": "Atha nibbindati dukkhe, esa maggo visuddhiyā”ti.",
  "atk-s0502a0:3697_0": "Tattha sabbe saṅkhārāti kāmabhavādīsu uppannā khandhā tattha tattheva nirujjhanato aniccāti yadā vipassanāpaññāya passati,",
  "atk-s0502a0:3697_1": "atha imasmiṃ khandhapariharaṇadukkhe nibbindati,",
  "atk-s0502a0:3697_2": "nibbindanto dukkhaparijānanādivasena saccāni paṭivijjhati.",
  "atk-s0502a0:3697_3": "Esa maggo visuddhiyāti visuddhatthāya vodānatthāya esa maggoti attho.",
  "atk-s0502a0:3698_0": "Desanāvasāne te bhikkhū arahatte patiṭṭhahiṃsu, sampattaparisānampi sātthikā dhammadesanā ahosīti.",
  "atk-s0502a0:3699_0": "Aniccalakkhaṇavatthu dutiyaṃ.",
  "atk-s0502a0:3700_0": "3. Dukkhalakkhaṇavatthu",
  "atk-s0502a0:3701_0": "Dutiyagāthāyapi evarūpameva vatthu.",
  "atk-s0502a0:3701_1": "Tadā hi bhagavā tesaṃ bhikkhūnaṃ dukkhalakkhaṇe katābhiyogabhāvaṃ ñatvā,",
  "atk-s0502a0:3701_2": "“bhikkhave,",
  "atk-s0502a0:3701_3": "sabbepi khandhā paṭipīḷanaṭṭhena dukkhā evā”ti vatvā imaṃ gāthamāha –",
  "atk-s0502a0:3702_0": "278.",
  "atk-s0502a0:3703_0": "“Sabbe saṅkhārā dukkhāti, yadā paññāya passati;",
  "atk-s0502a0:3704_0": "Atha nibbindati dukkhe, esa maggo visuddhiyā”ti.",
  "atk-s0502a0:3705_0": "Tattha dukkhāti paṭipīḷanaṭṭhena dukkhā. Sesaṃ purimasadisameva.",
  "atk-s0502a0:3706_0": "Dukkhalakkhaṇavatthu tatiyaṃ.",
  "atk-s0502a0:3707_0": "4. Anattalakkhaṇavatthu",
  "atk-s0502a0:3708_0": "Tatiyagāthāyapi eseva nayo.",
  "atk-s0502a0:3708_1": "Kevalañhi ettha bhagavā tesaṃ bhikkhūnaṃ pubbe anattalakkhaṇe anuyuttabhāvaṃ ñatvā,",
  "atk-s0502a0:3708_2": "“bhikkhave,",
  "atk-s0502a0:3708_3": "sabbepi khandhā avasavattanaṭṭhena anattā evā”ti vatvā imaṃ gāthamāha –",
  "atk-s0502a0:3709_0": "279.",
  "atk-s0502a0:3710_0": "“Sabbe dhammā anattāti, yadā paññāya passati;",
  "atk-s0502a0:3711_0": "Atha nibbindati dukkhe, esa maggo visuddhiyā”ti.",
  "atk-s0502a0:3712_0": "Tattha sabbe dhammāti pañcakkhandhā eva adhippetā.",
  "atk-s0502a0:3712_1": "Anattāti “mā jīyantu mā mīyantū”ti vase vattetuṃ na sakkāti avasavattanaṭṭhena anattā attasuññā assāmikā anissarāti attho.",
  "atk-s0502a0:3712_2": "Sesaṃ purimasadisamevāti.",
  "atk-s0502a0:3713_0": "Anattalakkhaṇavatthu catutthaṃ.",
  "atk-s0502a0:3714_0": "5. Padhānakammikatissattheravatthu",
  "atk-s0502a0:3715_0": "Uṭṭhānakālamhīti imaṃ dhammadesanaṃ satthā jetavane viharanto padhānakammikatissattheraṃ ārabbha kathesi.",
  "atk-s0502a0:3716_0": "Sāvatthivāsino kira pañcasatā kulaputtā satthu santike pabbajitvā kammaṭṭhānaṃ gahetvā araññaṃ agamaṃsu.",
  "atk-s0502a0:3716_1": "Tesu eko tattheva ohīyi.",
  "atk-s0502a0:3716_2": "Avasesā araññe samaṇadhammaṃ karontā arahattaṃ patvā “paṭiladdhaguṇaṃ satthu ārocessāmā”ti puna sāvatthiṃ agamaṃsu.",
  "atk-s0502a0:3716_3": "Te sāvatthito yojanamatte ekasmiṃ gāmake piṇḍāya carante disvā eko upāsako yāgubhattādīhi patimānetvā anumodanaṃ sutvā punadivasatthāyapi nimantesi.",
  "atk-s0502a0:3716_4": "Te tadaheva sāvatthiṃ gantvā pattacīvaraṃ paṭisāmetvā sāyanhasamaye satthāraṃ upasaṅkamitvā vanditvā ekamantaṃ nisīdiṃsu.",
  "atk-s0502a0:3716_5": "Satthā tehi saddhiṃ ativiya tuṭṭhiṃ pavedayamāno paṭisanthāraṃ akāsi.",
  "atk-s0502a0:3717_0": "Atha nesaṃ tattha ohīno sahāyakabhikkhu cintesi –",
  "atk-s0502a0:3717_1": "“satthu imehi saddhiṃ paṭisanthāraṃ karontassa mukhaṃ nappahoti,",
  "atk-s0502a0:3717_2": "mayhaṃ pana maggaphalābhāvena mayā saddhiṃ na katheti,",
  "atk-s0502a0:3717_3": "ajjeva arahattaṃ patvā satthāraṃ upasaṅkamitvā mayā saddhiṃ kathāpessāmī”ti.",
  "atk-s0502a0:3717_4": "Tepi bhikkhū, “bhante,",
  "atk-s0502a0:3717_5": "mayaṃ āgamanamagge ekena upāsakena svātanāya nimantitā,",
  "atk-s0502a0:3717_6": "tattha pātova gamissāmā”ti satthāraṃ apalokesuṃ.",
  "atk-s0502a0:3717_7": "Atha nesaṃ sahāyako bhikkhu sabbarattiṃ caṅkamanto niddāvasena caṅkamakoṭiyaṃ ekasmiṃ pāsāṇaphalake pati,",
  "atk-s0502a0:3717_8": "ūruṭṭhi bhijji.",
  "atk-s0502a0:3717_9": "So mahāsaddena viravi.",
  "atk-s0502a0:3717_10": "Tassa te sahāyakā bhikkhū saddaṃ sañjānitvā ito cito ca upadhāviṃsu.",
  "atk-s0502a0:3717_11": "Tesaṃ dīpaṃ jāletvā tassa kattabbakiccaṃ karontānaṃyeva aruṇo uṭṭhahi,",
  "atk-s0502a0:3717_12": "te taṃ gāmaṃ gantuṃ okāsaṃ na labhiṃsu.",
  "atk-s0502a0:3717_13": "Atha ne satthā āha – “kiṃ,",
  "atk-s0502a0:3717_14": "bhikkhave,",
  "atk-s0502a0:3717_15": "bhikkhācāragāmaṃ na gamitthā”ti. Te “āma,",
  "atk-s0502a0:3717_16": "bhante”ti taṃ pavattiṃ ārocesuṃ.",
  "atk-s0502a0:3717_17": "Satthā “na,",
  "atk-s0502a0:3717_18": "bhikkhave,",
  "atk-s0502a0:3717_19": "esa idāneva tumhākaṃ lābhantarāyaṃ karoti,",
  "atk-s0502a0:3717_20": "pubbepi akāsiyevā”ti vatvā tehi yācito atītaṃ āharitvā –",
  "atk-s0502a0:3718_0": "“Yo pubbe karaṇīyāni, pacchā so kātumicchati;",
  "atk-s0502a0:3719_0": "Varuṇakaṭṭhabhañjova, sa pacchā manutappatī”ti. –",
  "atk-s0502a0:3720_0": "Jātakaṃ vitthāresi.",
  "atk-s0502a0:3720_1": "Tadā kira te bhikkhū pañcasatā māṇavakā ahesuṃ,",
  "atk-s0502a0:3720_2": "kusītamāṇavako ayaṃ bhikkhu ahosi,",
  "atk-s0502a0:3720_3": "ācariyo pana tathāgatova ahosīti.",
  "atk-s0502a0:3721_0": "Satthā imaṃ dhammadesanaṃ āharitvā,",
  "atk-s0502a0:3721_1": "“bhikkhave,",
  "atk-s0502a0:3721_2": "yo hi uṭṭhānakāle uṭṭhānaṃ na karoti,",
  "atk-s0502a0:3721_3": "saṃsannasaṅkappo hoti,",
  "atk-s0502a0:3721_4": "kusīto so jhānādibhedaṃ visesaṃ nādhigacchatī”ti vatvā imaṃ gāthamāha –",
  "atk-s0502a0:3722_0": "280.",
  "atk-s0502a0:3723_0": "“Uṭṭhānakālamhi anuṭṭhahāno,",
  "atk-s0502a0:3724_0": "Yuvā balī ālasiyaṃ upeto;",
  "atk-s0502a0:3725_0": "Saṃsannasaṅkappamano kusīto,",
  "atk-s0502a0:3726_0": "Paññāya maggaṃ alaso na vindatī”ti.",
  "atk-s0502a0:3727_0": "Tattha anuṭṭhahānoti anuṭṭhahanto avāyamanto.",
  "atk-s0502a0:3727_1": "Yuvā balīti paṭhamayobbane ṭhito balasampannopi hutvā alasabhāvena upeto hoti,",
  "atk-s0502a0:3727_2": "bhutvā sayati.",
  "atk-s0502a0:3727_3": "Saṃsannasaṅkappamanoti tīhi micchāvitakkehi suṭṭhu avasannasammāsaṅkappacitto.",
  "atk-s0502a0:3727_4": "Kusītoti nibbīriyo.",
  "atk-s0502a0:3727_5": "Alasoti mahāalaso paññāya daṭṭhabbaṃ ariyamaggaṃ apassanto na vindati,",
  "atk-s0502a0:3727_6": "na paṭilabhatīti attho.",
  "atk-s0502a0:3728_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3729_0": "Padhānakammikatissattheravatthu pañcamaṃ.",
  "atk-s0502a0:3730_0": "6. Sūkarapetavatthu",
  "atk-s0502a0:3731_0": "Vācānurakkhīti imaṃ dhammadesanaṃ satthā veḷuvane viharanto sūkarapetaṃ ārabbha kathesi.",
  "atk-s0502a0:3732_0": "Ekasmiñhi divase mahāmoggallānatthero lakkhaṇattherena saddhiṃ gijjhakūṭā orohanto ekasmiṃ padese sitaṃ pātvākāsi.",
  "atk-s0502a0:3732_1": "“Ko nu kho, āvuso,",
  "atk-s0502a0:3732_2": "hetu sitassa pātukammāyā”ti lakkhaṇattherena puṭṭho “akālo, āvuso,",
  "atk-s0502a0:3732_3": "imassa pañhassa,",
  "atk-s0502a0:3732_4": "satthu santike maṃ puccheyyāthā”ti vatvā lakkhaṇattherena saddhiṃyeva rājagahe piṇḍāya caritvā piṇḍapātapaṭikkanto",
  "atk-s0502a0:3732_5": "veḷuvanaṃ gantvā satthāraṃ vanditvā nisīdi.",
  "atk-s0502a0:3732_6": "Atha naṃ lakkhaṇatthero tamatthaṃ pucchi. So āha – “āvuso,",
  "atk-s0502a0:3732_7": "ahaṃ ekaṃ petaṃ addasaṃ,",
  "atk-s0502a0:3732_8": "tassa tigāvutappamāṇaṃ sarīraṃ,",
  "atk-s0502a0:3732_9": "taṃ manussasarīrasadisaṃ.",
  "atk-s0502a0:3732_10": "Sīsaṃ pana sūkarassa viya,",
  "atk-s0502a0:3732_11": "tassa mukhe naṅguṭṭhaṃ jātaṃ,",
  "atk-s0502a0:3732_12": "tato puḷavā paggharanti.",
  "atk-s0502a0:3732_13": "Svāhaṃ ‘na me evarūpo satto diṭṭhapubbo’ti taṃ disvā sitaṃ pātvākāsi”nti.",
  "atk-s0502a0:3732_14": "Satthā “cakkhubhūtā vata,",
  "atk-s0502a0:3732_15": "bhikkhave,",
  "atk-s0502a0:3732_16": "mama sāvakā viharantī”ti vatvā “ahampetaṃ sattaṃ bodhimaṇḍeyeva addasaṃ.",
  "atk-s0502a0:3732_17": "‘Ye pana me na saddaheyyuṃ,",
  "atk-s0502a0:3732_18": "tesaṃ ahitāya assā’ti paresaṃ anukampāya na kathesiṃ.",
  "atk-s0502a0:3732_19": "Idāni moggallānaṃ sakkhiṃ katvā kathemi. Saccaṃ,",
  "atk-s0502a0:3732_20": "bhikkhave,",
  "atk-s0502a0:3732_21": "moggallāno āhā”ti kathesi.",
  "atk-s0502a0:3732_22": "Taṃ sutvā bhikkhū satthāraṃ pucchiṃsu –",
  "atk-s0502a0:3732_23": "“kiṃ pana, bhante,",
  "atk-s0502a0:3732_24": "tassa pubbakamma”nti.",
  "atk-s0502a0:3732_25": "Satthā “tena hi,",
  "atk-s0502a0:3732_26": "bhikkhave,",
  "atk-s0502a0:3732_27": "suṇāthā”ti atītaṃ āharitvā tassa pubbakammaṃ kathesi.",
  "atk-s0502a0:3733_0": "Kassapabuddhakāle kira ekasmiṃ gāmakāvāse dve therā samaggavāsaṃ vasiṃsu.",
  "atk-s0502a0:3733_1": "Tesu eko saṭṭhivasso,",
  "atk-s0502a0:3733_2": "eko ekūnasaṭṭhivasso.",
  "atk-s0502a0:3733_3": "Ekūnasaṭṭhivasso itarassa pattacīvaraṃ ādāya vicari,",
  "atk-s0502a0:3733_4": "sāmaṇero viya sabbaṃ vattapaṭivattaṃ akāsi.",
  "atk-s0502a0:3733_5": "Tesaṃ ekamātukucchiyaṃ vutthabhātūnaṃ viya samaggavāsaṃ vasantānaṃ vasanaṭṭhānaṃ eko dhammakathiko āgami.",
  "atk-s0502a0:3733_6": "Tadā ca dhammassavanadivaso hoti.",
  "atk-s0502a0:3733_7": "Therā naṃ saṅgaṇhitvā “dhammakathaṃ no kathehi sappurisā”ti āhaṃsu.",
  "atk-s0502a0:3733_8": "So dhammakathaṃ kathesi.",
  "atk-s0502a0:3733_9": "Therā “dhammakathiko no laddho”ti tuṭṭhacittā punadivase taṃ ādāya dhuragāmaṃ piṇḍāya pavisitvā tattha katabhattakiccā, “āvuso,",
  "atk-s0502a0:3733_10": "hiyyo kathitaṭṭhānatova thokaṃ dhammaṃ kathehī”ti manussānaṃ dhammaṃ kathāpesuṃ.",
  "atk-s0502a0:3733_11": "Manussā dhammakathaṃ sutvā punadivasatthāyapi nimantayiṃsu.",
  "atk-s0502a0:3733_12": "Evaṃ samantā bhikkhācāragāmesu dve dve divase taṃ ādāya piṇḍāya cariṃsu.",
  "atk-s0502a0:3734_0": "Dhammakathiko cintesi –",
  "atk-s0502a0:3734_1": "“ime dvepi atimudukā,",
  "atk-s0502a0:3734_2": "mayā ubhopete palāpetvā imasmiṃ vihāre vasituṃ vaṭṭatī”ti.",
  "atk-s0502a0:3734_3": "So sāyaṃ therūpaṭṭhānaṃ gantvā bhikkhūnaṃ uṭṭhāya gatakāle nivattitvā mahātheraṃ upasaṅkamitvā, “bhante,",
  "atk-s0502a0:3734_4": "kiñci vattabbaṃ atthī”ti vatvā “kathehi,",
  "atk-s0502a0:3734_5": "āvuso”ti vutte thokaṃ cintetvā, “bhante,",
  "atk-s0502a0:3734_6": "kathā nāmesā mahāsāvajjā”ti vatvā akathetvāva pakkāmi.",
  "atk-s0502a0:3734_7": "Anutherassāpi santikaṃ gantvā tatheva akāsi.",
  "atk-s0502a0:3734_8": "So dutiyadivase tatheva katvā tatiyadivase tesaṃ ativiya kotuhale uppanne mahātheraṃ upasaṅkamitvā, “bhante,",
  "atk-s0502a0:3734_9": "kiñci vattabbaṃ atthi,",
  "atk-s0502a0:3734_10": "tumhākaṃ pana santike vattuṃ na visahāmī”ti vatvā therena “hotu, āvuso,",
  "atk-s0502a0:3734_11": "kathehī”ti nippīḷito āha –",
  "atk-s0502a0:3734_12": "“kiṃ pana, bhante,",
  "atk-s0502a0:3734_13": "anuthero tumhehi saddhiṃ saṃbhogo”ti.",
  "atk-s0502a0:3734_14": "Sappurisa,",
  "atk-s0502a0:3734_15": "kiṃ nāmetaṃ kathesi,",
  "atk-s0502a0:3734_16": "mayaṃ ekamātukucchiyaṃ vutthaputtā viya,",
  "atk-s0502a0:3734_17": "amhesu ekena yaṃ laddhaṃ,",
  "atk-s0502a0:3734_18": "itarenāpi laddhameva hoti.",
  "atk-s0502a0:3734_19": "Mayā etassa ettakaṃ kālaṃ aguṇo nāma na diṭṭhapubboti? Evaṃ, bhanteti.",
  "atk-s0502a0:3734_20": "Āmāvusoti.",
  "atk-s0502a0:3734_21": "Bhante maṃ anuthero evamāha –",
  "atk-s0502a0:3734_22": "“sappurisa,",
  "atk-s0502a0:3734_23": "tvaṃ kulaputto,",
  "atk-s0502a0:3734_24": "ayaṃ mahāthero lajjī pesaloti etena saddhiṃ saṃbhogaṃ karonto upaparikkhitvā kareyyāsī”ti evamesa maṃ āgatadivasato paṭṭhāya vadatīti.",
  "atk-s0502a0:3735_0": "Mahāthero taṃ sutvāva kuddhamānaso daṇḍābhihataṃ kulālabhājanaṃ viya bhijji.",
  "atk-s0502a0:3735_1": "Itaropi uṭṭhāya anutherassa santikaṃ gantvā tatheva avoca,",
  "atk-s0502a0:3735_2": "sopi tatheva bhijji.",
  "atk-s0502a0:3735_3": "Tesu kiñcāpi ettakaṃ kālaṃ ekopi visuṃ piṇḍāya paviṭṭhapubbo nāma natthi,",
  "atk-s0502a0:3735_4": "punadivase pana visuṃ piṇḍāya pavisitvā anuthero puretaraṃ āgantvā upaṭṭhānasālāya aṭṭhāsi,",
  "atk-s0502a0:3735_5": "mahāthero pacchā agamāsi.",
  "atk-s0502a0:3735_6": "Taṃ disvā anuthero cintesi –",
  "atk-s0502a0:3735_7": "“kiṃ nu kho imassa pattacīvaraṃ paṭiggahetabbaṃ,",
  "atk-s0502a0:3735_8": "udāhu no”ti.",
  "atk-s0502a0:3735_9": "So “na idāni paṭiggahessāmī”ti cintetvāpi “hotu,",
  "atk-s0502a0:3735_10": "na mayā evaṃ katapubbaṃ,",
  "atk-s0502a0:3735_11": "mayā attano vattaṃ hāpetuṃ na vaṭṭatī”ti cittaṃ mudukaṃ katvā theraṃ upasaṅkamitvā, “bhante,",
  "atk-s0502a0:3735_12": "pattacīvaraṃ dethā”ti āha.",
  "atk-s0502a0:3735_13": "Itaro “gaccha,",
  "atk-s0502a0:3735_14": "dubbinīta,",
  "atk-s0502a0:3735_15": "na tvaṃ mama pattacīvaraṃ paṭiggahetuṃ yuttarūpo”ti accharaṃ paharitvā tenapi “āma, bhante,",
  "atk-s0502a0:3735_16": "ahampi tumhākaṃ pattacīvaraṃ na paṭiggaṇhāmīti cintesi”nti vutte,",
  "atk-s0502a0:3735_17": "“āvuso navaka,",
  "atk-s0502a0:3735_18": "kiṃ tvaṃ cintesi,",
  "atk-s0502a0:3735_19": "mama imasmiṃ vihāre koci saṅgo atthī”ti āha.",
  "atk-s0502a0:3735_20": "Itaropi “tumhe pana, bhante,",
  "atk-s0502a0:3735_21": "kiṃ evaṃ maññatha ‘mama imasmiṃ vihāre koci saṅgo atthī’ti,",
  "atk-s0502a0:3735_22": "eso te vihāro”ti vatvā pattacīvaraṃ ādāya nikkhami.",
  "atk-s0502a0:3735_23": "Itaropi nikkhami.",
  "atk-s0502a0:3735_24": "Te ubhopi ekamaggenāpi agantvā eko pacchimadvārena maggaṃ gaṇhi,",
  "atk-s0502a0:3735_25": "eko puratthimadvārena.",
  "atk-s0502a0:3735_26": "Dhammakathiko, “bhante,",
  "atk-s0502a0:3735_27": "mā evaṃ karotha,",
  "atk-s0502a0:3735_28": "mā evaṃ karothā”ti vatvā “tiṭṭhāvuso”ti vutte nivatti.",
  "atk-s0502a0:3735_29": "So punadivase dhuragāmaṃ paviṭṭho manussehi, “bhante,",
  "atk-s0502a0:3735_30": "bhaddantā kuhi”nti vutte, “āvuso,",
  "atk-s0502a0:3735_31": "mā pucchatha,",
  "atk-s0502a0:3735_32": "tumhākaṃ kulupakā hiyyo kalahaṃ katvā nikkhamiṃsu,",
  "atk-s0502a0:3735_33": "ahaṃ yācantopi nivattetuṃ nāsakkhi”nti āha.",
  "atk-s0502a0:3735_34": "Tesu bālā tuṇhī ahesuṃ.",
  "atk-s0502a0:3735_35": "Paṇḍitā pana “amhehi ettakaṃ kālaṃ bhaddantānaṃ kiñci khalitaṃ nāma na diṭṭhapubbaṃ,",
  "atk-s0502a0:3735_36": "tesaṃ bhayaṃ imaṃ nissāya uppannaṃ bhavissatī”ti domanassappattā ahesuṃ.",
  "atk-s0502a0:3736_0": "Tepi therā gataṭṭhāne cittasukhaṃ nāma na labhiṃsu.",
  "atk-s0502a0:3736_1": "Mahāthero cintesi –",
  "atk-s0502a0:3736_2": "“aho navakassa bhikkhuno bhāriyaṃ kammaṃ kataṃ,",
  "atk-s0502a0:3736_3": "muhuttaṃ diṭṭhaṃ nāma āgantukabhikkhuṃ āha –",
  "atk-s0502a0:3736_4": "‘mahātherena saddhiṃ saṃbhogaṃ mā akāsī”’ti.",
  "atk-s0502a0:3736_5": "Itaropi cintesi –",
  "atk-s0502a0:3736_6": "“aho mahātherassa bhāriyaṃ kammaṃ kataṃ,",
  "atk-s0502a0:3736_7": "muhuttaṃ diṭṭhaṃ nāma āgantukabhikkhuṃ āha –",
  "atk-s0502a0:3736_8": "‘iminā saddhiṃ saṃbhogaṃ mā akāsī”’ti.",
  "atk-s0502a0:3736_9": "Tesaṃ neva sajjhāyo na manasikāro ahosi.",
  "atk-s0502a0:3736_10": "Te vassasataccayena pacchimadisāya ekaṃ vihāraṃ agamaṃsu.",
  "atk-s0502a0:3736_11": "Tesaṃ ekameva senāsanaṃ pāpuṇi.",
  "atk-s0502a0:3736_12": "Mahāthere pavisitvā mañcake nisinne itaropi pāvisi.",
  "atk-s0502a0:3736_13": "Mahāthero taṃ disvāva sañjānitvā assūni sandhāretuṃ nāsakkhi.",
  "atk-s0502a0:3736_14": "Itaropi mahātheraṃ sañjānitvā assupuṇṇehi nettehi “kathemi nu kho mā kathemī”ti cintetvā “na taṃ saddheyyarūpa”nti theraṃ vanditvā “ahaṃ, bhante,",
  "atk-s0502a0:3736_15": "ettakaṃ kālaṃ tumhākaṃ pattacīvaraṃ gahetvā vicariṃ,",
  "atk-s0502a0:3736_16": "api nu kho me kāyadvārādīsu tumhehi kiñci asāruppaṃ diṭṭhapubba”nti.",
  "atk-s0502a0:3736_17": "“Na diṭṭhapubbaṃ, āvuso”ti.",
  "atk-s0502a0:3736_18": "Atha kasmā dhammakathikaṃ avacuttha “mā etena saddhiṃ saṃbhogamakāsī”ti? “Nāhaṃ, āvuso,",
  "atk-s0502a0:3736_19": "evaṃ kathemi,",
  "atk-s0502a0:3736_20": "tayā kira mama antare evaṃ vutta”nti. “Ahampi, bhante,",
  "atk-s0502a0:3736_21": "na vadāmī”ti.",
  "atk-s0502a0:3736_22": "Te tasmiṃ khaṇe “tena amhe bhinditukāmena evaṃ vuttaṃ bhavissatī”ti ñatvā aññamaññaṃ accayaṃ desayiṃsu.",
  "atk-s0502a0:3736_23": "Te vassasataṃ cittassādaṃ alabhantā taṃ divasaṃ samaggā hutvā “āyāma,",
  "atk-s0502a0:3736_24": "naṃ tato vihārā nikkaḍḍhissāmā”ti pakkamitvā anupubbena taṃ vihāraṃ agamaṃsu.",
  "atk-s0502a0:3737_0": "Dhammakathikopi there disvā pattacīvaraṃ paṭiggahetuṃ upagacchi.",
  "atk-s0502a0:3737_1": "Therā “na tvaṃ imasmiṃ vihāre vasituṃ yuttarūpo”ti accharaṃ pahariṃsu.",
  "atk-s0502a0:3737_2": "So saṇṭhātuṃ asakkonto tāvadeva nikkhamitvā palāyi.",
  "atk-s0502a0:3737_3": "Atha naṃ vīsati vassasahassāni kato samaṇadhammo sandhāretuṃ nāsakkhi,",
  "atk-s0502a0:3737_4": "tato cavitvā avīcimhi nibbatto ekaṃ buddhantaraṃ paccitvā idāni gijjhakūṭe vuttappakārena attabhāvena dukkhaṃ anubhotīti.",
  "atk-s0502a0:3738_0": "Satthā idaṃ tassa pubbakammaṃ āharitvā,",
  "atk-s0502a0:3738_1": "“bhikkhave,",
  "atk-s0502a0:3738_2": "bhikkhunā nāma kāyādīhi upasantarūpena bhavitabba”nti vatvā imaṃ gāthamāha –",
  "atk-s0502a0:3739_0": "281.",
  "atk-s0502a0:3740_0": "“Vācānurakkhī manasā susaṃvuto,",
  "atk-s0502a0:3741_0": "Kāyena ca nākusalaṃ kayirā;",
  "atk-s0502a0:3742_0": "Ete tayo kammapathe visodhaye,",
  "atk-s0502a0:3743_0": "Ārādhaye maggamisippavedita”nti.",
  "atk-s0502a0:3744_0": "Tassattho –",
  "atk-s0502a0:3744_1": "catunnaṃ vacīduccaritānaṃ vajjanena vācānurakkhī abhijjhādīnaṃ anuppādanena manasā ca suṭṭhu saṃvuto",
  "atk-s0502a0:3744_2": "pāṇātipātādayo pajahanto kāyena ca akusalaṃ na kayirā.",
  "atk-s0502a0:3744_3": "Evaṃ ete tayo kammapathe visodhaye.",
  "atk-s0502a0:3744_4": "Evaṃ visodhento hi sīlakkhandhādīnaṃ esakehi buddhādīhi isīhi paveditaṃ aṭṭhaṅgikamaggaṃ ārādheyyāti.",
  "atk-s0502a0:3745_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3746_0": "Sūkarapetavatthu chaṭṭhaṃ.",
  "atk-s0502a0:3747_0": "7. Poṭṭhilattheravatthu",
  "atk-s0502a0:3748_0": "Yogā veti imaṃ dhammadesanaṃ satthā jetavane viharanto poṭṭhilaṃ nāma theraṃ ārabbha kathesi.",
  "atk-s0502a0:3749_0": "So kira sattannampi buddhānaṃ sāsane tepiṭako pañcannaṃ bhikkhusatānaṃ dhammaṃ vācesi.",
  "atk-s0502a0:3749_1": "Satthā cintesi –",
  "atk-s0502a0:3749_2": "“imassa bhikkhuno ‘attano dukkhanissaraṇaṃ karissāmī’ti cittampi natthi saṃvejessāmi na”nti.",
  "atk-s0502a0:3749_3": "Tato paṭṭhāya taṃ theraṃ attano upaṭṭhānaṃ āgatakāle “ehi,",
  "atk-s0502a0:3749_4": "tucchapoṭṭhila, vanda,",
  "atk-s0502a0:3749_5": "tucchapoṭṭhila, nisīda,",
  "atk-s0502a0:3749_6": "tucchapoṭṭhila, yāhi,",
  "atk-s0502a0:3749_7": "tucchapoṭṭhilā”ti vadati.",
  "atk-s0502a0:3749_8": "Uṭṭhāya gatakālepi “tucchapoṭṭhilo gato”ti vadati.",
  "atk-s0502a0:3749_9": "So cintesi –",
  "atk-s0502a0:3749_10": "“ahaṃ sāṭṭhakathāni tīṇi piṭakāni dhāremi,",
  "atk-s0502a0:3749_11": "pañcannaṃ bhikkhusatānaṃ aṭṭhārasa mahāgaṇe dhammaṃ vācemi,",
  "atk-s0502a0:3749_12": "atha pana maṃ satthā abhikkhaṇaṃ,",
  "atk-s0502a0:3749_13": "‘tucchapoṭṭhilā’ti vadeti,",
  "atk-s0502a0:3749_14": "addhā maṃ satthā jhānādīnaṃ abhāvena evaṃ vadetī”ti.",
  "atk-s0502a0:3749_15": "So uppannasaṃvego “dāni araññaṃ pavisitvā samaṇadhammaṃ karissāmī”ti sayameva pattacīvaraṃ saṃvidahitvā",
  "atk-s0502a0:3749_16": "paccūsakāle sabbapacchā dhammaṃ uggaṇhitvā nikkhamantena bhikkhunā saddhiṃ nikkhami.",
  "atk-s0502a0:3749_17": "Pariveṇe nisīditvā sajjhāyantā naṃ “ācariyo”ti na sallakkhesuṃ.",
  "atk-s0502a0:3749_18": "So vīsayojanasatamaggaṃ gantvā ekasmiṃ araññāvāse tiṃsa bhikkhū vasanti,",
  "atk-s0502a0:3749_19": "te upasaṅkamitvā saṅghattheraṃ vanditvā, “bhante,",
  "atk-s0502a0:3749_20": "avassayo me hothā”ti āha. Āvuso,",
  "atk-s0502a0:3749_21": "tvaṃ dhammakathiko,",
  "atk-s0502a0:3749_22": "amhehi nāma taṃ nissāya kiñci jānitabbaṃ bhaveyya,",
  "atk-s0502a0:3749_23": "kasmā evaṃ vadesīti? Mā, bhante,",
  "atk-s0502a0:3749_24": "evaṃ karotha,",
  "atk-s0502a0:3749_25": "avassayo me hothāti.",
  "atk-s0502a0:3749_26": "Te pana sabbe khīṇāsavāva.",
  "atk-s0502a0:3749_27": "Atha naṃ mahāthero “imassa uggahaṃ nissāya māno atthiyevā”ti anutherassa santikaṃ pahiṇi.",
  "atk-s0502a0:3749_28": "Sopi naṃ tathevāha.",
  "atk-s0502a0:3749_29": "Iminā nīhārena sabbepi taṃ pesentā divāṭṭhāne nisīditvā sūcikammaṃ karontassa sabbanavakassa sattavassikasāmaṇerassa santikaṃ pahiṇiṃsu.",
  "atk-s0502a0:3749_30": "Evamassa mānaṃ nīhariṃsu.",
  "atk-s0502a0:3750_0": "So nihatamāno sāmaṇerassa santike añjaliṃ paggahetvā “avassayo me hohi sappurisā”ti āha. Aho, ācariya,",
  "atk-s0502a0:3750_1": "kiṃ nāmetaṃ kathetha,",
  "atk-s0502a0:3750_2": "tumhe mahallakā bahussutā,",
  "atk-s0502a0:3750_3": "tumhākaṃ santike mayā kiñci kāraṇaṃ jānitabbaṃ bhaveyyāti.",
  "atk-s0502a0:3750_4": "Mā evaṃ kari,",
  "atk-s0502a0:3750_5": "sappurisa,",
  "atk-s0502a0:3750_6": "hohiyeva me avassayoti. Bhante,",
  "atk-s0502a0:3750_7": "sacepi ovādakkhamā bhavissatha,",
  "atk-s0502a0:3750_8": "bhavissāmi vo avassayoti. Homi,",
  "atk-s0502a0:3750_9": "sappurisa,",
  "atk-s0502a0:3750_10": "ahaṃ “aggiṃ pavisā”ti vutte aggiṃ pavisāmiyevāti.",
  "atk-s0502a0:3750_11": "Atha naṃ so avidūre ekaṃ saraṃ dassetvā, “bhante,",
  "atk-s0502a0:3750_12": "yathānivatthapārutova imaṃ saraṃ pavisathā”ti āha.",
  "atk-s0502a0:3750_13": "So hissa mahagghānaṃ dupaṭṭacīvarānaṃ nivatthapārutabhāvaṃ ñatvāpi “ovādakkhamo nu kho”ti vīmaṃsanto evamāha.",
  "atk-s0502a0:3750_14": "Theropi ekavacaneneva udakaṃ otari.",
  "atk-s0502a0:3750_15": "Atha naṃ cīvarakaṇṇānaṃ temitakāle “etha,",
  "atk-s0502a0:3750_16": "bhante”ti vatvā ekavacaneneva āgantvā ṭhitaṃ āha – “bhante,",
  "atk-s0502a0:3750_17": "ekasmiṃ vammike cha chiddāni,",
  "atk-s0502a0:3750_18": "tattha ekena chiddena godhā anto paviṭṭhā,",
  "atk-s0502a0:3750_19": "taṃ gaṇhitukāmo itarāni pañca chiddāni thaketvā chaṭṭhaṃ bhinditvā paviṭṭhachiddeneva gaṇhāti,",
  "atk-s0502a0:3750_20": "evaṃ tumhepi chadvārikesu ārammaṇesu sesāni pañcadvārāni pidhāya manodvāre kammaṃ paṭṭhapethā”ti.",
  "atk-s0502a0:3750_21": "Bahussutassa bhikkhuno ettakeneva padīpujjalanaṃ viya ahosi.",
  "atk-s0502a0:3750_22": "So “ettakameva hotu sappurisā”ti karajakāye ñāṇaṃ otāretvā samaṇadhammaṃ ārabhi.",
  "atk-s0502a0:3751_0": "Satthā vīsayojanasatamatthake nisinnova taṃ bhikkhuṃ oloketvā “yathevāyaṃ bhikkhu bhūripañño,",
  "atk-s0502a0:3751_1": "evamevaṃ anena attānaṃ patiṭṭhāpetuṃ vaṭṭatī”ti cintetvā tena saddhiṃ kathento viya obhāsaṃ pharitvā imaṃ gāthamāha –",
  "atk-s0502a0:3752_0": "282.",
  "atk-s0502a0:3753_0": "“Yogā ve jāyatī bhūri, ayogā bhūrisaṅkhayo;",
  "atk-s0502a0:3754_0": "Etaṃ dvedhāpathaṃ ñatvā, bhavāya vibhavāya ca;",
  "atk-s0502a0:3755_0": "Tathāttānaṃ niveseyya, yathā bhūri pavaḍḍhatī”ti.",
  "atk-s0502a0:3756_0": "Tattha yogāti aṭṭhatiṃsāya ārammaṇesu yoniso manasikārā.",
  "atk-s0502a0:3756_1": "Bhūrīti pathavīsamāya vitthatāya paññāyetaṃ nāmaṃ.",
  "atk-s0502a0:3756_2": "Saṅkhayoti vināso.",
  "atk-s0502a0:3756_3": "Etaṃ dvedhāpathanti etaṃ yogañca ayogañca.",
  "atk-s0502a0:3756_4": "Bhavāya vibhavāya cāti vuddhiyā ca avuddhiyā ca.",
  "atk-s0502a0:3756_5": "Tathāti yathā ayaṃ bhūrisaṅkhātā paññā pavaḍḍhati,",
  "atk-s0502a0:3756_6": "evaṃ attānaṃ niveseyyāti attho.",
  "atk-s0502a0:3757_0": "Desanāvasāne poṭṭhilatthero arahatte patiṭṭhahīti.",
  "atk-s0502a0:3758_0": "Poṭṭhilattheravatthu sattamaṃ.",
  "atk-s0502a0:3759_0": "8. Pañcamahallakattheravatthu",
  "atk-s0502a0:3760_0": "Vanaṃ chindathāti imaṃ dhammadesanaṃ satthā jetavane viharanto sambahule mahallake bhikkhū ārabbha kathesi.",
  "atk-s0502a0:3761_0": "Te kira gihikāle sāvatthiyaṃ kuṭumbikā mahaddhanā aññamaññasahāyakā ekato puññāni karontā satthu dhammadesanaṃ sutvā “mayaṃ mahallakā,",
  "atk-s0502a0:3761_1": "kiṃ no gharāvāsenā”ti satthāraṃ pabbajjaṃ yācitvā pabbajiṃsu,",
  "atk-s0502a0:3761_2": "mahallakabhāvena pana dhammaṃ pariyāpuṇituṃ asakkontā vihārapariyante paṇṇasālaṃ kāretvā ekatova vasiṃsu.",
  "atk-s0502a0:3761_3": "Piṇḍāya carantāpi yebhuyyena puttadārasseva gehaṃ gantvā bhuñjiṃsu.",
  "atk-s0502a0:3761_4": "Tesu ekassa purāṇadutiyikā madhurapācikā nāma,",
  "atk-s0502a0:3761_5": "sā tesaṃ sabbesampi upakārikā ahosi.",
  "atk-s0502a0:3761_6": "Kasmā sabbepi attanā laddhāhāraṃ gahetvā tassā eva gehe nisīditvā bhuñjanti?",
  "atk-s0502a0:3761_7": "Sāpi nesaṃ yathāsannihitaṃ sūpabyañjanaṃ deti.",
  "atk-s0502a0:3761_8": "Sā aññatarābādhena phuṭṭhā kālamakāsi.",
  "atk-s0502a0:3761_9": "Atha te mahallakattherā sahāyakassa therassa paṇṇasālāya sannipatitvā aññamaññaṃ gīvāsu gahetvā “madhurapācikā upāsikā kālakatā”ti vilapantā rodiṃsu.",
  "atk-s0502a0:3761_10": "Bhikkhūhi ca samantato upadhāvitvā “kiṃ idaṃ,",
  "atk-s0502a0:3761_11": "āvuso”ti puṭṭhā, “bhante,",
  "atk-s0502a0:3761_12": "sahāyakassa no purāṇadutiyikā kālakatā,",
  "atk-s0502a0:3761_13": "sā amhākaṃ ativiya upakārikā.",
  "atk-s0502a0:3761_14": "Idāni kuto tathārūpiṃ labhissāmāti iminā kāraṇena rodāmā”ti āhaṃsu.",
  "atk-s0502a0:3762_0": "Bhikkhū dhammasabhāyaṃ kathaṃ samuṭṭhāpesuṃ.",
  "atk-s0502a0:3762_1": "Satthā āgantvā “kāya nuttha,",
  "atk-s0502a0:3762_2": "bhikkhave,",
  "atk-s0502a0:3762_3": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:3762_4": "bhikkhave, idāneva,",
  "atk-s0502a0:3762_5": "pubbepi te kākayoniyaṃ nibbattitvā samuddatīre caramānā samuddaūmiyā samuddaṃ pavesetvā māritāya kākiyā",
  "atk-s0502a0:3762_6": "roditvā paridevitvā taṃ nīharissāmāti mukhatuṇḍakehi mahāsamuddaṃ ussiñcantā kilamiṃsū”ti atītaṃ āharitvā –",
  "atk-s0502a0:3763_0": "“Api nu hanukā santā, mukhañca parisussati;",
  "atk-s0502a0:3764_0": "Oramāma na pārema, pūrateva mahodadhī”ti. ;",
  "atk-s0502a0:3765_0": "Imaṃ kākajātakaṃ vitthāretvā te bhikkhū āmantetvā,",
  "atk-s0502a0:3765_1": "“bhikkhave,",
  "atk-s0502a0:3765_2": "rāgadosamohavanaṃ nissāya tumhehi idaṃ dukkhaṃ pattaṃ,",
  "atk-s0502a0:3765_3": "taṃ vanaṃ chindituṃ vaṭṭati,",
  "atk-s0502a0:3765_4": "evaṃ niddukkhā bhavissathā”ti vatvā imā gāthā abhāsi –",
  "atk-s0502a0:3766_0": "283.",
  "atk-s0502a0:3767_0": "“Vanaṃ chindatha mā rukkhaṃ, vanato jāyate bhayaṃ;",
  "atk-s0502a0:3768_0": "Chetvā vanañca vanathañca, nibbanā hotha bhikkhavo.",
  "atk-s0502a0:3769_0": "284.",
  "atk-s0502a0:3770_0": "“Yāva hi vanatho na chijjati,",
  "atk-s0502a0:3771_0": "Aṇumattopi narassa nārisu;",
  "atk-s0502a0:3772_0": "Paṭibaddhamanova tāva so,",
  "atk-s0502a0:3773_0": "Vaccho khīrapakova mātarī”ti.",
  "atk-s0502a0:3774_0": "Tattha mā rukkhanti satthārā hi “vanaṃ chindathā”ti vutte tesaṃ acirapabbajitānaṃ “satthā amhe vāsiādīni",
  "atk-s0502a0:3774_1": "gahetvā vanaṃ chindāpetī”ti rukkhaṃ chinditukāmatā uppajji.",
  "atk-s0502a0:3774_2": "Atha ne “mayā rāgādikilesavanaṃ sandhāyetaṃ vuttaṃ,",
  "atk-s0502a0:3774_3": "na rukkhe”ti paṭisedhento “mā rukkha”nti āha.",
  "atk-s0502a0:3774_4": "Vanatoti yathā pākatikavanato sīhādibhayaṃ jāyati,",
  "atk-s0502a0:3774_5": "evaṃ jātiādibhayampi kilesavanato jāyatīti attho.",
  "atk-s0502a0:3774_6": "Vanañca vanathañcāti ettha mahantā rukkhā vanaṃ nāma,",
  "atk-s0502a0:3774_7": "khuddakā tasmiṃ vane ṭhitattā vanathā nāma.",
  "atk-s0502a0:3774_8": "Pubbuppattikarukkhā vā vanaṃ nāma,",
  "atk-s0502a0:3774_9": "aparāparuppattikā vanathā nāma.",
  "atk-s0502a0:3774_10": "Evameva mahantamahantā bhavākaḍḍhanakā kilesā vanaṃ nāma,",
  "atk-s0502a0:3774_11": "pavattiyaṃ vipākadāyakā vanathā nāma.",
  "atk-s0502a0:3774_12": "Pubbappattikā vanaṃ nāma,",
  "atk-s0502a0:3774_13": "aparāparuppattikā vanathā nāma.",
  "atk-s0502a0:3774_14": "Taṃ ubhayaṃ catutthamaggañāṇena chinditabbaṃ. Tenāha –",
  "atk-s0502a0:3774_15": "“chetvā vanañca vanathañca,",
  "atk-s0502a0:3774_16": "nibbanā hotha bhikkhavo”ti.",
  "atk-s0502a0:3774_17": "Nibbanā hothāti nikkilesā hotha.",
  "atk-s0502a0:3774_18": "Yāva hi vanathoti yāva esa aṇumattopi kilesavanatho narassa nārīsu na chijjati,",
  "atk-s0502a0:3774_19": "tāva so khīrapako vaccho mātari viya paṭibaddhamano laggacittova hotīti attho.",
  "atk-s0502a0:3775_0": "Desanāvasāne pañcapi te mahallakattherā sotāpattiphale patiṭṭhahiṃsu,",
  "atk-s0502a0:3775_1": "sampattānampi sātthikā dhammadesanā ahosīti.",
  "atk-s0502a0:3776_0": "Pañcamahallakattheravatthu aṭṭhamaṃ.",
  "atk-s0502a0:3777_0": "9. Suvaṇṇakārattheravatthu",
  "atk-s0502a0:3778_0": "Ucchindāti imaṃ dhammadesanaṃ satthā jetavane viharanto sāriputtattherassa saddhivihārikaṃ ārabbha kathesi.",
  "atk-s0502a0:3779_0": "Eko kira suvaṇṇakāraputto abhirūpo sāriputtattherassa santike pabbaji.",
  "atk-s0502a0:3779_1": "Thero “taruṇānaṃ rāgo ussanno hotī”ti cintetvā tassa rāgapaṭighātāya asubhakammaṭṭhānaṃ adāsi.",
  "atk-s0502a0:3779_2": "Tassa pana taṃ asappāyaṃ.",
  "atk-s0502a0:3779_3": "Tasmā araññaṃ pavisitvā temāsaṃ vāyamanto cittekaggamattampi alabhitvā puna therassa santikaṃ āgantvā therena “upaṭṭhitaṃ te, āvuso,",
  "atk-s0502a0:3779_4": "kammaṭṭhāna”nti vutte taṃ pavattiṃ ārocesi.",
  "atk-s0502a0:3779_5": "Athassa thero “kammaṭṭhānaṃ na sampajjatīti vosānaṃ āpajjituṃ na vaṭṭatī”ti vatvā puna tadeva kammaṭṭhānaṃ sādhukaṃ kathetvā adāsi.",
  "atk-s0502a0:3779_6": "So dutiyavārepi kiñci visesaṃ nibbattetuṃ asakkonto āgantvā therassa ārocesi.",
  "atk-s0502a0:3779_7": "Athassa theropi sakāraṇaṃ saupamaṃ katvā tadeva kammaṭṭhānaṃ ācikkhi.",
  "atk-s0502a0:3779_8": "So punapi āgantvā kammaṭṭhānassa asampajjanabhāvaṃ kathesi.",
  "atk-s0502a0:3779_9": "Thero cintesi –",
  "atk-s0502a0:3779_10": "“kārako bhikkhu attani vijjamāne kāmacchandādayo vijjamānāti avijjamāne avijjamānāti pajānāti.",
  "atk-s0502a0:3779_11": "Ayaṃ bhikkhu kārako,",
  "atk-s0502a0:3779_12": "no akārako,",
  "atk-s0502a0:3779_13": "paṭipanno,",
  "atk-s0502a0:3779_14": "no appaṭipanno,",
  "atk-s0502a0:3779_15": "ahaṃ panetassa ajjhāsayaṃ na jānāmi,",
  "atk-s0502a0:3779_16": "buddhaveneyyo eso bhavissatī”ti taṃ ādāya sāyanhasamaye satthāraṃ upasaṅkamitvā “ayaṃ, bhante,",
  "atk-s0502a0:3779_17": "mama saddhivihāriko,",
  "atk-s0502a0:3779_18": "imassa mayā iminā kāraṇena idaṃ nāma kammaṭṭhānaṃ dinna”nti sabbaṃ taṃ pavattiṃ ārocesi.",
  "atk-s0502a0:3780_0": "Atha naṃ satthā “āsayānusayañāṇaṃ nāmetaṃ pāramiyo pūretvā dasasahassilokadhātuṃ unnādetvā sabbaññutaṃ",
  "atk-s0502a0:3780_1": "pattānaṃ buddhānaṃyeva visayo”ti vatvā “katarakulā nu kho esa pabbajito”ti āvajjento “suvaṇṇakārakulā”ti",
  "atk-s0502a0:3780_2": "ñatvā atīte attabhāve olokento tassa suvaṇṇakārakuleyeva paṭipāṭiyā nibbattāni pañca attabhāvasatāni",
  "atk-s0502a0:3780_3": "disvā “iminā daharena dīgharattaṃ suvaṇṇakārakammaṃ karontena kaṇikārapupphapadumapupphādīni karissāmīti",
  "atk-s0502a0:3780_4": "rattasuvaṇṇameva samparivattitaṃ,",
  "atk-s0502a0:3780_5": "tasmā imassa asubhapaṭikūlakammaṭṭhānaṃ na vaṭṭati,",
  "atk-s0502a0:3780_6": "manāpamevassa kammaṭṭhānaṃ sappāya”nti cintetvā,",
  "atk-s0502a0:3780_7": "“sāriputta,",
  "atk-s0502a0:3780_8": "tayā kammaṭṭhānaṃ datvā cattāro māse kilamitaṃ bhikkhuṃ ajja pacchābhatteyeva arahattaṃ pattaṃ passissasi,",
  "atk-s0502a0:3780_9": "gaccha tva”nti theraṃ uyyojetvā iddhiyā cakkamattaṃ suvaṇṇapadumaṃ māpetvā pattehi ceva nālehi ca udakabindūni",
  "atk-s0502a0:3780_10": "muñcantaṃ viya katvā “bhikkhu imaṃ padumaṃ ādāya vihārapaccante vālukarāsimhi ṭhapetvā sammukhaṭṭhāne",
  "atk-s0502a0:3780_11": "pallaṅkena nisīditvā ‘lohitakaṃ lohitaka’nti parikammaṃ karohī”ti adāsi.",
  "atk-s0502a0:3780_12": "Tassa satthuhatthato padumaṃ gaṇhantasseva cittaṃ pasīdi.",
  "atk-s0502a0:3780_13": "So vihārapaccantaṃ gantvā vālukaṃ ussāpetvā tattha padumanālaṃ pavesetvā sammukhe pallaṅkena nisinno “lohitakaṃ lohitaka”nti parikammaṃ ārabhi.",
  "atk-s0502a0:3780_14": "Athassa taṅkhaṇaññeva nīvaraṇāni vikkhambhiṃsu,",
  "atk-s0502a0:3780_15": "upacārajjhānaṃ uppajji.",
  "atk-s0502a0:3780_16": "Tadanantaraṃ paṭhamajjhānaṃ nibbattetvā pañcahākārehi vasībhāvaṃ pāpetvā yathānisinnova dutiyajjhānādīnipi",
  "atk-s0502a0:3780_17": "patvā vasībhūto catutthajjhānena jhānakīḷaṃ kīḷanto nisīdi.",
  "atk-s0502a0:3781_0": "Satthā tassa jhānānaṃ uppannabhāvaṃ ñatvā “sakkhissati nu kho esa attano dhammatāya uttari visesaṃ nibbattetu”nti",
  "atk-s0502a0:3781_1": "olokento “na sakkhissatī”ti ñatvā “taṃ padumaṃ milāyatū”ti adhiṭṭhahi.",
  "atk-s0502a0:3781_2": "Taṃ hatthehi madditapadumaṃ milāyantaṃ viya kāḷavaṇṇaṃ ahosi.",
  "atk-s0502a0:3781_3": "So jhānā vuṭṭhāya taṃ oloketvā “kiṃ nu kho imaṃ padumaṃ jarāya pahaṭaṃ paññāyati,",
  "atk-s0502a0:3781_4": "anupādiṇṇakepi evaṃ jarāya abhibhuyyamāne upādiṇṇake kathāva natthi.",
  "atk-s0502a0:3781_5": "Idampi hi jarā abhibhavissatī”ti aniccalakkhaṇaṃ passi.",
  "atk-s0502a0:3781_6": "Tasmiṃ pana diṭṭhe dukkhalakkhaṇañca anattalakkhaṇañca diṭṭhameva hoti.",
  "atk-s0502a0:3781_7": "Tassa tayo bhavā ādittā viya kaṇḍe baddhakuṇapā viya ca khāyiṃsu.",
  "atk-s0502a0:3781_8": "Tasmiṃ khaṇe tassa avidūre kumārakā ekaṃ saraṃ otaritvā kumudāni bhañjitvā thale rāsiṃ karonti.",
  "atk-s0502a0:3781_9": "So jale ca thale ca kumudāni olokesi.",
  "atk-s0502a0:3781_10": "Athassa jale kumudāni abhirūpāni udakapaggharantāni viya upaṭṭhahiṃsu,",
  "atk-s0502a0:3781_11": "itarāni aggaggesu parimilātāni.",
  "atk-s0502a0:3781_12": "So “anupādiṇṇakaṃ jarā evaṃ paharati,",
  "atk-s0502a0:3781_13": "upādiṇṇakaṃ kiṃ pana na paharissatī”ti suṭṭhutaraṃ aniccalakkhaṇādīni addasa.",
  "atk-s0502a0:3781_14": "Satthā “pākaṭībhūtaṃ idāni imassa bhikkhuno kammaṭṭhāna”nti ñatvā gandhakuṭiyaṃ nisinnakova obhāsaṃ muñci,",
  "atk-s0502a0:3781_15": "so tassa mukhaṃ pahari.",
  "atk-s0502a0:3781_16": "Athassa “kiṃ nu kho eta”nti olokentassa satthā āgantvā sammukhe ṭhito viya ahosi.",
  "atk-s0502a0:3781_17": "So uṭṭhāya añjaliṃ paggaṇhi.",
  "atk-s0502a0:3781_18": "Athassa satthā sappāyaṃ sallakkhetvā imaṃ gāthamāha –",
  "atk-s0502a0:3782_0": "285.",
  "atk-s0502a0:3783_0": "“Ucchinda sinehamattano, kumudaṃ sāradikaṃva pāṇinā;",
  "atk-s0502a0:3784_0": "Santimaggameva brūhaya, nibbānaṃ sugatena desita”nti.",
  "atk-s0502a0:3785_0": "Tattha ucchindāti arahattamaggena ucchinda.",
  "atk-s0502a0:3785_1": "Sāradikanti saradakāle nibbattaṃ.",
  "atk-s0502a0:3785_2": "Santimagganti nibbānagāmiṃ aṭṭhaṅgikaṃ maggaṃ.",
  "atk-s0502a0:3785_3": "Brūhayāti vaḍḍhaya.",
  "atk-s0502a0:3785_4": "Nibbānañhi sugatena desitaṃ,",
  "atk-s0502a0:3785_5": "tasmā tassa maggaṃ bhāvehīti attho.",
  "atk-s0502a0:3786_0": "Desanāvasāne so bhikkhu arahatte patiṭṭhahi.",
  "atk-s0502a0:3787_0": "Suvaṇṇakārattheravatthu navamaṃ.",
  "atk-s0502a0:3788_0": "10. Mahādhanavāṇijavatthu",
  "atk-s0502a0:3789_0": "Idha vassanti imaṃ dhammadesanaṃ satthā jetavane viharanto mahādhanavāṇijaṃ nāma ārabbha kathesi.",
  "atk-s0502a0:3790_0": "So kira bārāṇasito kusumbharattānaṃ vatthānaṃ pañca sakaṭasatāni pūretvā vaṇijjāya sāvatthiṃ āgato nadītīraṃ",
  "atk-s0502a0:3790_1": "patvā “sve nadiṃ uttarissāmī”ti tattheva sakaṭāni mocetvā vasi.",
  "atk-s0502a0:3790_2": "Rattiṃ mahāmegho uṭṭhahitvā vassi.",
  "atk-s0502a0:3790_3": "Nadī sattāhaṃ udakassa pūrā aṭṭhāsi.",
  "atk-s0502a0:3790_4": "Nāgarāpi sattāhaṃ nakkhattaṃ kīḷiṃsu.",
  "atk-s0502a0:3790_5": "Kusumbharattehi vatthehi kiccaṃ na niṭṭhitaṃ.",
  "atk-s0502a0:3790_6": "Vāṇijo cintesi –",
  "atk-s0502a0:3790_7": "“ahaṃ dūraṃ āgato.",
  "atk-s0502a0:3790_8": "Sace puna gamissāmi,",
  "atk-s0502a0:3790_9": "papañco bhavissati.",
  "atk-s0502a0:3790_10": "Idheva vassañca hemantañca gimhañca mama kammaṃ karonto vasitvā imāni vikkiṇissāmī”ti.",
  "atk-s0502a0:3790_11": "Satthā nagare piṇḍāya caranto tassa cittaṃ ñatvā sitaṃ pātukaritvā ānandattherena sitakāraṇaṃ puṭṭho āha –",
  "atk-s0502a0:3790_12": "“diṭṭho te, ānanda,",
  "atk-s0502a0:3790_13": "mahādhanavāṇijo”ti? “Āma,",
  "atk-s0502a0:3790_14": "bhante”ti.",
  "atk-s0502a0:3790_15": "So attano jīvitantarāyaṃ ajānitvā imaṃ saṃvaccharaṃ idheva vasitvā bhaṇḍaṃ vikkiṇituṃ cittamakāsīti.",
  "atk-s0502a0:3790_16": "“Kiṃ pana tassa, bhante,",
  "atk-s0502a0:3790_17": "antarāyo bhavissatī”ti?",
  "atk-s0502a0:3790_18": "Satthā “āmānanda,",
  "atk-s0502a0:3790_19": "sattāhameva jīvitvā so maccumukhe patissatī”ti vatvā imā gāthā abhāsi –",
  "atk-s0502a0:3791_0": "“Ajjeva kiccamātappaṃ, ko jaññā maraṇaṃ suve;",
  "atk-s0502a0:3792_0": "Na hi no saṅgaraṃ tena, mahāsenena maccunā.",
  "atk-s0502a0:3793_0": "“Evaṃ vihāriṃ ātāpiṃ, ahorattamatanditaṃ;",
  "atk-s0502a0:3794_0": "Taṃ ve bhaddekarattoti, santo ācikkhate munī”ti. ;",
  "atk-s0502a0:3795_0": "Gacchāmissa, bhante,",
  "atk-s0502a0:3795_1": "ārocessāmīti.",
  "atk-s0502a0:3795_2": "Vissattho gacchānandāti.",
  "atk-s0502a0:3795_3": "Thero sakaṭaṭṭhānaṃ gantvā bhikkhāya cari.",
  "atk-s0502a0:3795_4": "Vāṇijo theraṃ āhārena patimānesi.",
  "atk-s0502a0:3795_5": "Atha naṃ thero āha –",
  "atk-s0502a0:3795_6": "“kittakaṃ kālaṃ idha vasissasī”ti? “Bhante,",
  "atk-s0502a0:3795_7": "ahaṃ dūrato āgato”.",
  "atk-s0502a0:3795_8": "Sace puna gamissāmi,",
  "atk-s0502a0:3795_9": "papañco bhavissati,",
  "atk-s0502a0:3795_10": "imaṃ saṃvaccharaṃ idha vasitvā bhaṇḍaṃ vikkiṇitvā gamissāmīti. Upāsaka,",
  "atk-s0502a0:3795_11": "dujjāno jīvitantarāyo,",
  "atk-s0502a0:3795_12": "appamādaṃ kātuṃ vaṭṭatīti.",
  "atk-s0502a0:3795_13": "“Kiṃ pana, bhante,",
  "atk-s0502a0:3795_14": "antarāyo bhavissatī”ti. “Āma, upāsaka,",
  "atk-s0502a0:3795_15": "sattāhameva te jīvitaṃ pavattissatīti”.",
  "atk-s0502a0:3795_16": "So saṃviggamānaso hutvā buddhappamukhaṃ bhikkhusaṅghaṃ nimantetvā sattāhaṃ mahādānaṃ datvā anumodanatthāya pattaṃ gaṇhi.",
  "atk-s0502a0:3795_17": "Athassa satthā anumodanaṃ karonto, “upāsaka,",
  "atk-s0502a0:3795_18": "paṇḍitena nāma ‘idheva vassādīni vasissāmi,",
  "atk-s0502a0:3795_19": "idañcidañca kammaṃ payojessāmī’ti cintetuṃ na vaṭṭati,",
  "atk-s0502a0:3795_20": "attano pana jīvitantarāyameva cintetuṃ vaṭṭatī”ti vatvā imaṃ gāthamāha –",
  "atk-s0502a0:3796_0": "286.",
  "atk-s0502a0:3797_0": "“Idha vassaṃ vasissāmi, idha hemantagimhisu;",
  "atk-s0502a0:3798_0": "Iti bālo vicinteti, antarāyaṃ na bujjhatī”ti.",
  "atk-s0502a0:3799_0": "Tattha idha vassanti imasmiṃ ṭhāne idañcidañca karonto catumāsaṃ vassaṃ vasissāmi.",
  "atk-s0502a0:3799_1": "Hemantagimhisūti hemantagimhesupi “cattāro māse idañcidañca karonto idheva vasissāmī”ti evaṃ diṭṭhadhammikasamparāyikaṃ",
  "atk-s0502a0:3799_2": "atthaṃ ajānanto bālo vicinteti.",
  "atk-s0502a0:3799_3": "Antarāyanti “asukasmiṃ nāma kāle vā dese vā vaye vā marissāmī”ti attano jīvitantarāyaṃ na bujjhatīti.",
  "atk-s0502a0:3800_0": "Desanāvasāne so vāṇijo sotāpattiphale patiṭṭhahi,",
  "atk-s0502a0:3800_1": "sampattānampi sātthikā dhammadesanā ahosi.",
  "atk-s0502a0:3800_2": "Vāṇijopi satthāraṃ anugantvā nivattitvā “sīsarogo viya me uppanno”ti sayane nipajji,",
  "atk-s0502a0:3800_3": "tathānipannova kālaṃ katvā tusitavimāne nibbatti.",
  "atk-s0502a0:3801_0": "Mahādhanavāṇijavatthu dasamaṃ.",
  "atk-s0502a0:3802_0": "11. Kisāgotamīvatthu",
  "atk-s0502a0:3803_0": "Taṃ puttapasusammattanti imaṃ dhammadesanaṃ satthā jetavane viharanto kisāgotamiṃ ārabbha kathesi.",
  "atk-s0502a0:3803_1": "Vatthu sahassavagge –",
  "atk-s0502a0:3804_0": "“Yo ca vassasataṃ jīve, apassaṃ amataṃ padaṃ;",
  "atk-s0502a0:3805_0": "Ekāhaṃ jīvitaṃ seyyo, passato amataṃ pada”nti. –",
  "atk-s0502a0:3806_0": "Gāthāvaṇṇanāya vitthāretvā kathitaṃ.",
  "atk-s0502a0:3806_1": "Tadā hi satthā “kisāgotami laddhā te ekaccharamattā siddhatthakā”ti āha.",
  "atk-s0502a0:3806_2": "“Na laddhā, bhante,",
  "atk-s0502a0:3806_3": "sakalagāme jīvantehi kira matakā eva bahutarā”ti.",
  "atk-s0502a0:3806_4": "Atha naṃ satthā “tvaṃ ‘mameva putto mato’ti sallakkhesi,",
  "atk-s0502a0:3806_5": "dhuvadhammo esa sabbasattānaṃ.",
  "atk-s0502a0:3806_6": "Maccurājā hi sabbasatte aparipuṇṇajjhāsaye eva mahogho viya parikaḍḍhamāno apāyasamudde pakkhipatī”ti vatvā dhammaṃ desento imaṃ gāthamāha –",
  "atk-s0502a0:3807_0": "287.",
  "atk-s0502a0:3808_0": "“Taṃ puttapasusammattaṃ, byāsattamanasaṃ naraṃ;",
  "atk-s0502a0:3809_0": "Suttaṃ gāmaṃ mahoghova, maccu ādāya gacchatī”ti.",
  "atk-s0502a0:3810_0": "Tattha taṃ puttapasusammattanti taṃ rūpabalādisampanne putte ca pasū ca labhitvā “mama puttā abhirūpā balasampannā paṇḍitā sabbakiccasamatthā,",
  "atk-s0502a0:3810_1": "mama goṇā abhirūpā arogā mahābhāravahā,",
  "atk-s0502a0:3810_2": "mama gāvī bahukhīrā”ti evaṃ puttehi ca pasūhi ca sammattaṃ naraṃ.",
  "atk-s0502a0:3810_3": "Byāsattamanasanti hiraññasuvaṇṇādīsu vā pattacīvarādīsu vā kiñcideva labhitvā tato uttaritaraṃ patthanatāya āsattamānasaṃ vā,",
  "atk-s0502a0:3810_4": "cakkhuviññeyyādīsu ārammaṇesu vuttappakāresu vā parikkhāresu yaṃ yaṃ laddhaṃ hoti,",
  "atk-s0502a0:3810_5": "tattha tattheva lagganatāya byāsattamānasaṃ vā.",
  "atk-s0502a0:3810_6": "Suttaṃ gāmanti niddaṃ upagataṃ sattanikāyaṃ.",
  "atk-s0502a0:3810_7": "Mahoghovāti yathā evarūpaṃ gāmaṃ gambhīravitthato mahanto mahānadīnaṃ ogho antamaso sunakhampi asesetvā sabbaṃ ādāya gacchati,",
  "atk-s0502a0:3810_8": "evaṃ vuttappakāraṃ naraṃ maccu ādāya gacchatīti attho.",
  "atk-s0502a0:3811_0": "Desanāvasāne kisāgotamī sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3812_0": "Kisāgotamīvatthu ekādasamaṃ.",
  "atk-s0502a0:3813_0": "12. Paṭācārāvatthu",
  "atk-s0502a0:3814_0": "Na santi puttāti imaṃ dhammadesanaṃ satthā jetavane viharanto paṭācāraṃ ārabbha kathesi.",
  "atk-s0502a0:3814_1": "Vatthu sahassavagge –",
  "atk-s0502a0:3815_0": "“Yo ca vassasataṃ jīve, apassaṃ udayabbayaṃ;",
  "atk-s0502a0:3816_0": "Ekāhaṃ jīvitaṃ seyyo, passato udayabbaya”nti. –",
  "atk-s0502a0:3817_0": "Gāthāvaṇṇanāya vitthāretvā kathitaṃ.",
  "atk-s0502a0:3817_1": "Tadā pana satthā paṭācāraṃ tanubhūtasokaṃ ñatvā “paṭācāre puttādayo nāma paralokaṃ gacchantassa tāṇaṃ vā leṇaṃ vā saraṇaṃ vā bhavituṃ na sakkonti,",
  "atk-s0502a0:3817_2": "tasmā vijjamānāpi te na santiyeva.",
  "atk-s0502a0:3817_3": "Paṇḍitena pana sīlaṃ visodhetvā attano nibbānagāmimaggameva sodhetuṃ vaṭṭatī”ti vatvā dhammaṃ desento imā gāthā abhāsi –",
  "atk-s0502a0:3818_0": "288.",
  "atk-s0502a0:3819_0": "“Na santi puttā tāṇāya, na pitā nāpi bandhavā;",
  "atk-s0502a0:3820_0": "Antakenādhipannassa, natthi ñātīsu tāṇatā.",
  "atk-s0502a0:3821_0": "289.",
  "atk-s0502a0:3822_0": "“Etamatthavasaṃ ñatvā, paṇḍito sīlasaṃvuto;",
  "atk-s0502a0:3823_0": "Nibbānagamanaṃ maggaṃ, khippameva visodhaye”ti.",
  "atk-s0502a0:3824_0": "Tattha tāṇāyāti tāṇabhāvāya patiṭṭhānatthāya.",
  "atk-s0502a0:3824_1": "Bandhavāti putte ca mātāpitaro ca ṭhapetvā avasesā ñātisuhajjā.",
  "atk-s0502a0:3824_2": "Antakenādhipannassāti maraṇena abhibhūtassa.",
  "atk-s0502a0:3824_3": "Pavattiyañhi puttādayo annapānādidānena ceva uppannakiccanittharaṇena ca tāṇā hutvāpi maraṇakāle kenaci",
  "atk-s0502a0:3824_4": "upāyena maraṇaṃ paṭibāhituṃ asamatthatāya tāṇatthāya leṇatthāya na santi nāma.",
  "atk-s0502a0:3824_5": "Teneva vuttaṃ –",
  "atk-s0502a0:3824_6": "“natthi ñātīsu tāṇatā”ti.",
  "atk-s0502a0:3824_7": "Etamatthavasanti evaṃ tesaṃ aññamaññassa tāṇaṃ bhavituṃ asamatthabhāvasaṅkhātaṃ kāraṇaṃ jānitvā paṇḍito",
  "atk-s0502a0:3824_8": "catupārisuddhisīlena saṃvuto rakkhitagopito hutvā nibbānagamanaṃ aṭṭhaṅgikaṃ maggaṃ sīghaṃ sīghaṃ visodheyyāti attho.",
  "atk-s0502a0:3825_0": "Desanāvasāne paṭācārā sotāpattiphale patiṭṭhahi, aññe ca bahū sotāpattiphalādīni pāpuṇiṃsūti.",
  "atk-s0502a0:3826_0": "Paṭācārāvatthu dvādasamaṃ.",
  "atk-s0502a0:3827_0": "Maggavaggavaṇṇanā niṭṭhitā.",
  "atk-s0502a0:3828_0": "Vīsatimo vaggo.",
  "atk-s0502a0:3829_0": "21. Pakiṇṇakavaggo",
  "atk-s0502a0:3830_0": "1. Attanopubbakammavatthu",
  "atk-s0502a0:3831_0": "Mattāsukhapariccāgāti imaṃ dhammadesanaṃ satthā veḷuvane viharanto attano pubbakammaṃ ārabbha kathesi.",
  "atk-s0502a0:3832_0": "Ekasmiñhi samaye vesālī iddhā ahosi phītā bahujanā ākiṇṇamanussā.",
  "atk-s0502a0:3832_1": "Tattha hi vārena vārena rajjaṃ kārentānaṃ khattiyānaṃyeva sattasatādhikāni sattasahassāni satta ca khattiyā ahesuṃ.",
  "atk-s0502a0:3832_2": "Tesaṃ vasanatthāya tattakāyeva pāsādā tattakāneva kūṭāgārāni uyyāne vihāratthāya tattakāyeva ārāmā ca pokkharaṇiyo ca ahesuṃ.",
  "atk-s0502a0:3832_3": "Sā aparena samayena dubbhikkhā ahosi dussassā.",
  "atk-s0502a0:3832_4": "Tattha chātakabhayena paṭhamaṃ duggatamanussā kālamakaṃsu.",
  "atk-s0502a0:3832_5": "Tesaṃ tesaṃ tattha tattha chaḍḍitānaṃ kuṇapānaṃ gandhena amanussā nagaraṃ pavisiṃsu.",
  "atk-s0502a0:3832_6": "Amanussūpaddavena bahutarā kālamakaṃsu.",
  "atk-s0502a0:3832_7": "Tesaṃ kuṇapagandhapaṭikkūlatāya sattānaṃ ahivātarogo uppajji.",
  "atk-s0502a0:3832_8": "Evaṃ dubbhikkhabhayaṃ amanussabhayaṃ rogabhayanti tīṇi bhayāni uppajjiṃsu.",
  "atk-s0502a0:3833_0": "Nagaravāsino sannipatitvā rājānaṃ āhaṃsu –",
  "atk-s0502a0:3833_1": "“mahārāja,",
  "atk-s0502a0:3833_2": "imasmiṃ nagare tīṇi bhayāni uppannāni,",
  "atk-s0502a0:3833_3": "ito pubbe yāva sattamā rājaparivaṭṭā evarūpaṃ bhayaṃ nāma na uppannapubbaṃ.",
  "atk-s0502a0:3833_4": "Adhammikarājūnañhi kāle evarūpaṃ bhayaṃ uppajjatī”ti.",
  "atk-s0502a0:3833_5": "Rājā santhāgāre sabbesaṃ sannipātaṃ kāretvā “sace me adhammikabhāvo atthi,",
  "atk-s0502a0:3833_6": "taṃ vicinathā”ti āha.",
  "atk-s0502a0:3833_7": "Vesālivāsino sabbaṃ paveṇi vicinantā rañño kañci dosaṃ adisvā,",
  "atk-s0502a0:3833_8": "“mahārāja,",
  "atk-s0502a0:3833_9": "natthi te doso”ti vatvā “kathaṃ nu kho idaṃ amhākaṃ bhayaṃ vūpasamaṃ gaccheyyā”ti mantayiṃsu.",
  "atk-s0502a0:3833_10": "Tattha ekaccehi “balikammena āyācanāya maṅgalakiriyāyā”ti vutte sabbampi taṃ vidhiṃ katvā paṭibāhituṃ nāsakkhiṃsu.",
  "atk-s0502a0:3833_11": "Athaññe evamāhaṃsu –",
  "atk-s0502a0:3833_12": "“cha satthāro mahānubhāvā,",
  "atk-s0502a0:3833_13": "tesu idhāgatamattesu bhayaṃ vūpasameyyā”ti.",
  "atk-s0502a0:3833_14": "Apare “sammāsambuddho loke uppanno.",
  "atk-s0502a0:3833_15": "So hi bhagavā sabbasattahitāya dhammaṃ deseti,",
  "atk-s0502a0:3833_16": "mahiddhiko mahānubhāvo.",
  "atk-s0502a0:3833_17": "Tasmiṃ idha āgate imāni bhayāni vūpasameyyu”nti āhaṃsu.",
  "atk-s0502a0:3833_18": "Tesaṃ vacanaṃ sabbepi abhinanditvā “kahaṃ nu kho so bhagavā etarahi viharatī”ti āhaṃsu.",
  "atk-s0502a0:3833_19": "Tadā pana satthā upakaṭṭhāya vassūpanāyikāya rañño bimbisārassa paṭiññaṃ datvā veḷuvane viharati.",
  "atk-s0502a0:3833_20": "Tena ca samayena bimbisārasamāgame bimbisārena saddhiṃ sotāpattiphalaṃ patto mahāli nāma licchavī tassaṃ parisāyaṃ nisinno hoti.",
  "atk-s0502a0:3834_0": "Vesālivāsino mahantaṃ paṇṇākāraṃ sajjetvā rājānaṃ bimbisāraṃ saññāpetvā “satthāraṃ idhānethā”ti mahāliñceva licchaviṃ purohitaputtañca pahiṇiṃsu.",
  "atk-s0502a0:3834_1": "Te gantvā rañño paṇṇākāraṃ datvā taṃ pavattiṃ nivedetvā,",
  "atk-s0502a0:3834_2": "“mahārāja,",
  "atk-s0502a0:3834_3": "satthāraṃ amhākaṃ nagaraṃ pesethā”ti yāciṃsu.",
  "atk-s0502a0:3834_4": "Rājā “tumheva jānāthā”ti na sampaṭicchi.",
  "atk-s0502a0:3834_5": "Te bhagavantaṃ upasaṅkamitvā vanditvā yāciṃsu – “bhante,",
  "atk-s0502a0:3834_6": "vesāliyaṃ tīṇi bhayāni uppannāni,",
  "atk-s0502a0:3834_7": "tāni tumhesu āgatesu vūpasamissanti, etha, bhante,",
  "atk-s0502a0:3834_8": "gacchāmā”ti.",
  "atk-s0502a0:3834_9": "Satthā tesaṃ vacanaṃ sutvā āvajjento “vesāliyaṃ ratanasutte vutte sā rakkhā cakkavāḷānaṃ koṭisatasahassaṃ pharissati,",
  "atk-s0502a0:3834_10": "suttapariyosāne caturāsītiyā pāṇasahassānaṃ dhammābhisamayo bhavissati,",
  "atk-s0502a0:3834_11": "tāni ca bhayāni vūpasamissantī”ti ñatvā tesaṃ vacanaṃ sampaṭicchi.",
  "atk-s0502a0:3835_0": "Rājā bimbisāro “satthārā kira vesāligamanaṃ sampaṭicchita”nti sutvā nagare ghosanaṃ kāretvā satthāraṃ upasaṅkamitvā “kiṃ, bhante,",
  "atk-s0502a0:3835_1": "vesāligamanaṃ sampaṭicchita”nti pucchitvā “āma,",
  "atk-s0502a0:3835_2": "mahārājā”ti vutte “tena hi, bhante, āgametha,",
  "atk-s0502a0:3835_3": "tāva maggaṃ paṭiyādessāmī”ti vatvā rājagahassa ca gaṅgāya ca antare pañcayojanabhūmiṃ samaṃ kāretvā yojane",
  "atk-s0502a0:3835_4": "yojane vihāraṃ patiṭṭhāpetvā satthu gamanakālaṃ ārocesi.",
  "atk-s0502a0:3835_5": "Satthā pañcahi bhikkhusatehi saddhiṃ maggaṃ paṭipajji.",
  "atk-s0502a0:3835_6": "Rājā yojanantare jaṇṇumattena odhinā pañcavaṇṇāni pupphāni okirāpetvā dhajapaṭākakadalīādīni ussāpetvā",
  "atk-s0502a0:3835_7": "bhagavato chattātichattaṃ katvā dve setacchattāni ekamekassa bhikkhuno ekamekaṃ setacchattaṃ upari dhāretvā",
  "atk-s0502a0:3835_8": "saparivāro pupphagandhādīhi pūjaṃ karonto satthāraṃ ekekasmiṃ vihāre vasāpetvā mahādānādīni datvā pañcahi",
  "atk-s0502a0:3835_9": "divasehi gaṅgātīraṃ pāpetvā tattha nāvaṃ alaṅkaronto vesālikānaṃ sāsanaṃ pesesi –",
  "atk-s0502a0:3835_10": "“maggaṃ paṭiyādetvā satthu paccuggamanaṃ karontū”ti.",
  "atk-s0502a0:3835_11": "Te “diguṇaṃ pūjaṃ karissāmā”ti vesāliyā ca gaṅgāya ca antare tiyojanabhūmiṃ samaṃ kāretvā bhagavato catūhi",
  "atk-s0502a0:3835_12": "setacchattehi ekamekassa bhikkhuno dvīhi dvīhi setacchattehi chattātichattāni sajjetvā pūjaṃ kurumānā",
  "atk-s0502a0:3835_13": "āgantvā gaṅgātīre aṭṭhaṃsu.",
  "atk-s0502a0:3835_14": "Bimbisāro dve nāvā saṅghāṭetvā maṇḍapaṃ kāretvā pupphadāmādīhi alaṅkārāpetvā sabbaratanamayaṃ buddhāsanaṃ paññāpesi.",
  "atk-s0502a0:3835_15": "Bhagavā tasmiṃ nisīdi.",
  "atk-s0502a0:3835_16": "Bhikkhūpi nāvaṃ abhiruhitvā bhagavantaṃ parivāretvā nisīdiṃsu.",
  "atk-s0502a0:3835_17": "Rājā anugacchanto galappamāṇaṃ udakaṃ otaritvā “yāva, bhante,",
  "atk-s0502a0:3835_18": "bhagavā āgacchati,",
  "atk-s0502a0:3835_19": "tāvāhaṃ idheva gaṅgātīre vasissāmī”ti vatvā nāvaṃ uyyojetvā nivatti.",
  "atk-s0502a0:3835_20": "Satthā yojanamattaṃ addhānaṃ gaṅgāya gantvā vesālikānaṃ sīmaṃ pāpuṇi.",
  "atk-s0502a0:3836_0": "Licchavīrājāno satthāraṃ paccuggantvā galappamāṇaṃ udakaṃ otaritvā nāvaṃ tīraṃ upanetvā satthāraṃ nāvāto otārayiṃsu.",
  "atk-s0502a0:3836_1": "Satthārā otaritvā tīre akkantamatteyeva mahāmegho uṭṭhahitvā pokkharavassaṃ vassi.",
  "atk-s0502a0:3836_2": "Sabbattha jaṇṇuppamāṇaūruppamāṇakaṭippamāṇādīni udakāni sandantāni sabbakuṇapāni gaṅgaṃ pavesayiṃsu,",
  "atk-s0502a0:3836_3": "parisuddho bhūmibhāgo ahosi.",
  "atk-s0502a0:3836_4": "Licchavīrājāno satthāraṃ yojane yojane vasāpetvā mahādānaṃ datvā diguṇaṃ pūjaṃ karontā tīhi divasehi vesāliṃ nayiṃsu.",
  "atk-s0502a0:3836_5": "Sakko devarājā devagaṇaparivuto āgamāsi,",
  "atk-s0502a0:3836_6": "mahesakkhānaṃ devānaṃ sannipātena amanussā yebhuyyena palāyiṃsu.",
  "atk-s0502a0:3836_7": "Satthā sāyaṃ nagaradvāre ṭhatvā ānandattheraṃ āmantesi – “imaṃ, ānanda,",
  "atk-s0502a0:3836_8": "ratanasuttaṃ uggaṇhitvā licchavīkumārehi saddhiṃ vicaranto vesāliyā tiṇṇaṃ pākārānaṃ antare parittaṃ karohī”ti.",
  "atk-s0502a0:3837_0": "Thero satthārā dinnaṃ ratanasuttaṃ uggaṇhitvā satthu selamayapattena udakaṃ ādāya nagaradvāre ṭhito paṇidhānato",
  "atk-s0502a0:3837_1": "paṭṭhāya tathāgatassa dasa pāramiyo dasa upapāramiyo dasa paramatthapāramiyoti samatiṃsa pāramiyo pañca",
  "atk-s0502a0:3837_2": "mahāpariccāge lokatthacariyā ñātatthacariyā buddhatthacariyāti tisso cariyāyo pacchimabhave gabbhavokkantiṃ",
  "atk-s0502a0:3837_3": "jātiṃ abhinikkhamanaṃ padhānacariyaṃ bodhipallaṅke māravijayaṃ sabbaññutaññāṇapaṭivedhaṃ dhammacakkapavattanaṃ",
  "atk-s0502a0:3837_4": "navalokuttaradhammeti sabbepime buddhaguṇe āvajjetvā nagaraṃ pavisitvā tiyāmarattiṃ tīsu pākārantaresu",
  "atk-s0502a0:3837_5": "parittaṃ karonto vicari.",
  "atk-s0502a0:3837_6": "Tena “yaṃkiñcī”ti vuttamatteyeva uddhaṃ khittaudakaṃ amanussānaṃ upari pati.",
  "atk-s0502a0:3837_7": "“Yānīdha bhūtānī”ti gāthākathanato paṭṭhāya rajatavaṭaṃsakā viya udakabindūni ākāsena gantvā gilānamanussānaṃ upari patiṃsu.",
  "atk-s0502a0:3837_8": "Tāvadeva vūpasantarogā manussā uṭṭhāyuṭṭhāya theraṃ parivāresuṃ.",
  "atk-s0502a0:3837_9": "“Yaṃkiñcī”ti vuttapadato paṭṭhāya pana udakaphusitehi phuṭṭhaphuṭṭhā sabbe apalāyantā saṅkārakūṭabhittipadesādinissitā",
  "atk-s0502a0:3837_10": "amanussā tena tena dvārena palāyiṃsu.",
  "atk-s0502a0:3837_11": "Dvārāni anokāsāni ahesuṃ.",
  "atk-s0502a0:3837_12": "Te okāsaṃ alabhantā pākāraṃ bhinditvāpi palāyiṃsu.",
  "atk-s0502a0:3838_0": "Mahājano nagaramajjhe santhāgāraṃ sabbagandhehi upalimpetvā upari suvaṇṇatārakādivicittaṃ vitānaṃ bandhitvā buddhāsanaṃ paññāpetvā satthāraṃ ānesi.",
  "atk-s0502a0:3838_1": "Satthā paññatte āsane nisīdi.",
  "atk-s0502a0:3838_2": "Bhikkhusaṅghopi licchavīgaṇopi satthāraṃ parivāretvā nisīdi.",
  "atk-s0502a0:3838_3": "Sakko devarājā devagaṇaparivuto patirūpe okāse aṭṭhāsi.",
  "atk-s0502a0:3838_4": "Theropi sakalanagaraṃ anuvicaritvā vūpasantarogena mahājanena saddhiṃ āgantvā satthāraṃ vanditvā nisīdi.",
  "atk-s0502a0:3838_5": "Satthā parisaṃ oloketvā tadeva ratanasuttaṃ abhāsi.",
  "atk-s0502a0:3838_6": "Desanāvasāne caturāsītiyā pāṇasahassānaṃ dhammābhisamayo ahosi.",
  "atk-s0502a0:3838_7": "Evaṃ punadivasepīti sattāhaṃ tadeva ratanasuttaṃ desetvā sabbabhayānaṃ vūpasantabhāvaṃ ñatvā licchavīgaṇaṃ āmantetvā vesālito nikkhami.",
  "atk-s0502a0:3838_8": "Licchavīrājāno diguṇaṃ sakkāraṃ karontā puna tīhi divasehi satthāraṃ gaṅgātīraṃ nayiṃsu.",
  "atk-s0502a0:3839_0": "Gaṅgāya nibbattanāgarājāno cintesuṃ –",
  "atk-s0502a0:3839_1": "“manussā tathāgatassa sakkāraṃ karonti,",
  "atk-s0502a0:3839_2": "mayaṃ kiṃ na karomā”ti.",
  "atk-s0502a0:3839_3": "Te suvaṇṇarajatamaṇimayā nāvāyo māpetvā suvaṇṇarajatamaṇimaye pallaṅke paññāpetvā pañcavaṇṇapadumasañchannaṃ udakaṃ karitvā, “bhante,",
  "atk-s0502a0:3839_4": "amhākampi anuggahaṃ karothā”ti attano attano nāvaṃ abhiruhaṇatthāya satthāraṃ yāciṃsu.",
  "atk-s0502a0:3839_5": "“Manussā ca nāgā ca tathāgatassa pūjaṃ karonti,",
  "atk-s0502a0:3839_6": "mayaṃ pana kiṃ na karomā”ti bhūmaṭṭhakadevepi ādiṃ katvā yāva akaniṭṭhabrahmalokā sabbe devā sakkāraṃ kariṃsu.",
  "atk-s0502a0:3839_7": "Tattha nāgā yojanikāni chattātichattāni ukkhipiṃsu.",
  "atk-s0502a0:3839_8": "Evaṃ heṭṭhā nāgā bhūmitale rukkhagacchapabbatādīsu bhūmaṭṭhakā devatā,",
  "atk-s0502a0:3839_9": "antalikkhe ākāsaṭṭhadevāti nāgabhavanaṃ ādiṃ katvā cakkavāḷapariyantena yāva brahmalokā chattātichattāni ussāpitāni ahesuṃ.",
  "atk-s0502a0:3839_10": "Chattantaresu dhajā,",
  "atk-s0502a0:3839_11": "dhajantaresu paṭākā,",
  "atk-s0502a0:3839_12": "tesaṃ antarantarā pupphadāmavāsacuṇṇadhumādīhi sakkāro ahosi.",
  "atk-s0502a0:3839_13": "Sabbalaṅkārapaṭimaṇḍitā devaputtā chaṇavesaṃ gahetvā ugghosayamānā ākāse vicariṃsu.",
  "atk-s0502a0:3839_14": "Tayo eva kira samāgamā mahantā ahesuṃ –",
  "atk-s0502a0:3839_15": "yamakapāṭihāriyasamāgamo devorohaṇasamāgamo ayaṃ gaṅgorohaṇasamāgamoti.",
  "atk-s0502a0:3840_0": "Paratīre bimbisāropi licchavīhi katasakkārato diguṇaṃ sakkāraṃ sajjetvā bhagavato āgamanaṃ udikkhamāno aṭṭhāsi.",
  "atk-s0502a0:3840_1": "Satthā gaṅgāya ubhosu passesu rājūnaṃ mahantaṃ pariccāgaṃ oloketvā nāgādīnañca ajjhāsayaṃ viditvā ekekāya",
  "atk-s0502a0:3840_2": "nāvāya pañcapañcabhikkhusataparivāraṃ ekekaṃ nimmitabuddhaṃ māpesi.",
  "atk-s0502a0:3840_3": "So ekekassa setacchattassa ceva kapparukkhassa ca pupphadāmassa ca heṭṭhā nāgagaṇaparivuto nisinno hoti.",
  "atk-s0502a0:3840_4": "Bhūmaṭṭhakadevatādīsupi ekekasmiṃ okāse saparivāraṃ ekekaṃ nimmitabuddhaṃ māpesi.",
  "atk-s0502a0:3840_5": "Evaṃ sakalacakkavāḷagabbhe ekālaṅkāre ekussave ekachaṇeyeva ca jāte satthā nāgānamanuggahaṃ karonto ekaṃ ratananāvaṃ abhiruhi.",
  "atk-s0502a0:3840_6": "Bhikkhūsupi ekeko ekekameva abhiruhi.",
  "atk-s0502a0:3840_7": "Nāgarājāno buddhappamukhaṃ bhikkhusaṅghaṃ nāgabhavanaṃ pavesetvā sabbarattiṃ satthu santike dhammakathaṃ",
  "atk-s0502a0:3840_8": "sutvā dutiyadivase dibbena khādanīyena bhojanīyena buddhappamukhaṃ bhikkhusaṅghaṃ parivisiṃsu.",
  "atk-s0502a0:3840_9": "Satthā anumodanaṃ katvā nāgabhavanā nikkhamitvā sakalacakkavāḷadevatāhi pūjiyamāno pañcahi nāvāsatehi gaṅgānadiṃ atikkami.",
  "atk-s0502a0:3841_0": "Rājā paccuggantvā satthāraṃ nāvāto otāretvā āgamanakāle licchavīti katasakkārato diguṇaṃ sakkāraṃ katvā",
  "atk-s0502a0:3841_1": "purimanayeneva pañcahi divasehi rājagahaṃ abhinesi.",
  "atk-s0502a0:3841_2": "Dutiyadivase bhikkhū piṇḍapātapaṭikkantā sāyanhasamaye dhammasabhāyaṃ sannisinnā kathaṃ samuṭṭhāpesuṃ –",
  "atk-s0502a0:3841_3": "“aho buddhānaṃ mahānubhāvo,",
  "atk-s0502a0:3841_4": "aho satthari devamanussānaṃ pasādo,",
  "atk-s0502a0:3841_5": "gaṅgāya nāma orato ca pārato ca aṭṭhayojane magge buddhagatena pasādena rājūhi samatalaṃ bhūmiṃ katvā vālukā okiṇṇā,",
  "atk-s0502a0:3841_6": "jaṇṇumattena odhinā nānāvaṇṇāni pupphāni santhatāni,",
  "atk-s0502a0:3841_7": "gaṅgāya udakaṃ nāgānubhāvena pañcavaṇṇehi padumehi sañchannaṃ,",
  "atk-s0502a0:3841_8": "yāva akaniṭṭhabhavanā chattātichattāni ussāpitāni,",
  "atk-s0502a0:3841_9": "sakalacakkavāḷagabbhaṃ ekālaṅkāraṃ ekussavaṃ viya jāta”nti.",
  "atk-s0502a0:3841_10": "Satthā āgantvā “kāya nuttha,",
  "atk-s0502a0:3841_11": "bhikkhave,",
  "atk-s0502a0:3841_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:3841_13": "bhikkhave,",
  "atk-s0502a0:3841_14": "esa pūjāsakkāro mayhaṃ buddhānubhāvena nibbatto,",
  "atk-s0502a0:3841_15": "na nāgadevabrahmānubhāvena.",
  "atk-s0502a0:3841_16": "Atīte pana appamattakapariccāgānubhāvena nibbatto”ti vatvā bhikkhūhi yācito atītaṃ āhari.",
  "atk-s0502a0:3842_0": "Atīte takkasilāyaṃ saṅkho nāma brāhmaṇo ahosi.",
  "atk-s0502a0:3842_1": "Tassa putto susīmo nāma māṇavo soḷasavassuddesiko ekadivasaṃ pitaraṃ upasaṅkamitvā āha –",
  "atk-s0502a0:3842_2": "“icchāmahaṃ, tāta,",
  "atk-s0502a0:3842_3": "bārāṇasiṃ gantvā mante ajjhāyitu”nti.",
  "atk-s0502a0:3842_4": "Atha naṃ pitā āha – “tena hi, tāta,",
  "atk-s0502a0:3842_5": "asuko nāma brāhmaṇo mama sahāyako,",
  "atk-s0502a0:3842_6": "tassa santikaṃ gantvā adhīyassū”ti.",
  "atk-s0502a0:3842_7": "So “sādhū”ti paṭissuṇitvā anupubbena bārāṇasiṃ gantvā taṃ brāhmaṇaṃ upasaṅkamitvā pitarā pahitabhāvamācikkhi.",
  "atk-s0502a0:3842_8": "Atha naṃ so “sahāyakassa me putto”ti sampaṭicchitvā paṭipassaddhadarathaṃ bhaddakena divasena mante vācetumārabhi.",
  "atk-s0502a0:3842_9": "So lahuñca gaṇhanto bahuñca gaṇhanto attano uggahituggahitaṃ suvaṇṇabhājane pakkhittasīhatelamiva avinassamānaṃ",
  "atk-s0502a0:3842_10": "dhārento na cirasseva ācariyassa sammukhato uggaṇhitabbaṃ sabbaṃ uggaṇhitvā sajjhāyaṃ karonto attano",
  "atk-s0502a0:3842_11": "uggahitasippassa ādimajjhameva passati,",
  "atk-s0502a0:3842_12": "no pariyosānaṃ.",
  "atk-s0502a0:3843_0": "So ācariyaṃ upasaṅkamitvā “ahaṃ imassa sippassa ādimajjhameva passāmi,",
  "atk-s0502a0:3843_1": "no pariyosāna”nti vatvā ācariyena “ahampi, tāta,",
  "atk-s0502a0:3843_2": "na passāmī”ti vutte “atha ko, ācariya,",
  "atk-s0502a0:3843_3": "pariyosānaṃ jānātī”ti pucchitvā “ime, tāta,",
  "atk-s0502a0:3843_4": "isayo isipatane viharanti,",
  "atk-s0502a0:3843_5": "te jāneyyuṃ,",
  "atk-s0502a0:3843_6": "tesaṃ santikaṃ upasaṅkamitvā pucchassū”ti ācariyena vutte paccekabuddhe upasaṅkamitvā pucchi –",
  "atk-s0502a0:3843_7": "“tumhe kira pariyosānaṃ jānāthā”ti? “Āma,",
  "atk-s0502a0:3843_8": "jānāmā”ti.",
  "atk-s0502a0:3843_9": "“Tena hi me ācikkhathā”ti?",
  "atk-s0502a0:3843_10": "“Na mayaṃ apabbajitassa ācikkhāma.",
  "atk-s0502a0:3843_11": "Sace te pariyosānenattho,",
  "atk-s0502a0:3843_12": "pabbajassū”ti.",
  "atk-s0502a0:3843_13": "So “sādhū”ti sampaṭicchitvā tesaṃ santike pabbaji.",
  "atk-s0502a0:3843_14": "Athassa te “idaṃ tāva sikkhassū”ti vatvā “evaṃ te nivāsetabbaṃ,",
  "atk-s0502a0:3843_15": "evaṃ pārupitabba”ntiādinā nayena ābhisamācārikaṃ ācikkhiṃsu.",
  "atk-s0502a0:3843_16": "So tattha sikkhanto upanissayasampannattā nacirasseva paccekasambodhiṃ abhisambujjhitvā sakalabārāṇasinagare",
  "atk-s0502a0:3843_17": "gaganatale puṇṇacando viya pākaṭo lābhaggayasaggappatto ahosi,",
  "atk-s0502a0:3843_18": "so appāyukasaṃvattanikassa kammassa katattā na cirasseva parinibbāyi.",
  "atk-s0502a0:3843_19": "Athassa paccekabuddhā ca mahājano ca sarīrakiccaṃ katvā dhātuyo ca gahetvā nagaradvāre thūpaṃ kāresuṃ.",
  "atk-s0502a0:3844_0": "Saṅkhopi brāhmaṇo “putto me ciraṃ gato,",
  "atk-s0502a0:3844_1": "pavattimassa jānissāmī”ti taṃ daṭṭhukāmo takkasilāto nikkhamitvā anupubbena bārāṇasiṃ patvā mahājanakāyaṃ",
  "atk-s0502a0:3844_2": "sannipatitaṃ disvā “addhā imesu ekopi me puttassa pavattiṃ jānissatī”ti upasaṅkamitvā pucchi –",
  "atk-s0502a0:3844_3": "“susīmo nāma māṇavo idhāgami,",
  "atk-s0502a0:3844_4": "api nu kho tassa pavattiṃ jānāthā”ti? “Āma, brāhmaṇa, jānāma,",
  "atk-s0502a0:3844_5": "asukassa brāhmaṇassa santike tayo vede sajjhāyitvā pabbajitvā paccekasambodhiṃ sacchikatvā parinibbuto,",
  "atk-s0502a0:3844_6": "ayamassa thūpo patiṭṭhāpito”ti.",
  "atk-s0502a0:3844_7": "So bhūmiṃ hatthena paharitvā roditvā kanditvā taṃ cetiyaṅgaṇaṃ gantvā tiṇāni uddharitvā uttarasāṭakena",
  "atk-s0502a0:3844_8": "vālukaṃ āharitvā cetiyaṅgaṇe ākiritvā kamaṇḍaluto udakena paripphositvā vanapupphehi pūjaṃ katvā sāṭakena",
  "atk-s0502a0:3844_9": "paṭākaṃ āropetvā thūpassa upari attano chattakaṃ bandhitvā pakkāmi.",
  "atk-s0502a0:3845_0": "Satthā idaṃ atītaṃ āharitvā “tadā,",
  "atk-s0502a0:3845_1": "bhikkhave,",
  "atk-s0502a0:3845_2": "ahaṃ saṅkho brāhmaṇo ahosiṃ.",
  "atk-s0502a0:3845_3": "Mayā susīmassa paccekabuddhassa cetiyaṅgaṇe tiṇāni uddhaṭāni,",
  "atk-s0502a0:3845_4": "tassa me kammassa nissandena aṭṭhayojanamaggaṃ vihatakhāṇukakaṇṭakaṃ katvā suddhaṃ samatalaṃ kariṃsu.",
  "atk-s0502a0:3845_5": "Mayā tattha vālukā okiṇṇā,",
  "atk-s0502a0:3845_6": "tassa me nissandena aṭṭhayojanamagge vālukaṃ okiriṃsu.",
  "atk-s0502a0:3845_7": "Mayā tattha vanakusumehi pūjā katā,",
  "atk-s0502a0:3845_8": "tassa me nissandena aṭṭhayojanamagge nānāvaṇṇāni pupphāni okiṇṇāni,",
  "atk-s0502a0:3845_9": "ekayojanaṭṭhāne gaṅgāya udakaṃ pañcavaṇṇehi padumehi sañchannaṃ.",
  "atk-s0502a0:3845_10": "Mayā tattha kamaṇḍaluudakena bhūmi paripphositā,",
  "atk-s0502a0:3845_11": "tassa me nissandena vesāliyaṃ pokkharavassaṃ vassi.",
  "atk-s0502a0:3845_12": "Mayā tattha paṭākā, āropitā,",
  "atk-s0502a0:3845_13": "chattakañca baddhaṃ,",
  "atk-s0502a0:3845_14": "tassa me nissandena yāva akaniṭṭhabhavanā dhajapaṭākachattātichattādīhi sakalacakkavāḷagabbhaṃ ekussavaṃ viya jātaṃ. Iti kho,",
  "atk-s0502a0:3845_15": "bhikkhave,",
  "atk-s0502a0:3845_16": "esa pūjāsakkāro mayhaṃ neva buddhānubhāvena nibbatto,",
  "atk-s0502a0:3845_17": "na nāgadevabrahmānubhāvena,",
  "atk-s0502a0:3845_18": "atīte pana appamattakapariccāgānubhāvenā”ti vatvā dhammaṃ desento imaṃ gāthamāha –",
  "atk-s0502a0:3846_0": "290.",
  "atk-s0502a0:3847_0": "“Mattāsukhapariccāgā, passe ce vipulaṃ sukhaṃ;",
  "atk-s0502a0:3848_0": "Caje mattāsukhaṃ dhīro, sampassaṃ vipulaṃ sukha”nti.",
  "atk-s0502a0:3849_0": "Tattha mattāsukhapariccāgāti mattāsukhanti pamāṇayuttakaṃ parittasukhaṃ vuccati,",
  "atk-s0502a0:3849_1": "tassa pariccāgena.",
  "atk-s0502a0:3849_2": "Vipulaṃ sukhanti uḷāraṃ sukhaṃ nibbānasukhaṃ vuccati,",
  "atk-s0502a0:3849_3": "taṃ ce passeyyāti attho.",
  "atk-s0502a0:3849_4": "Idaṃ vuttaṃ hoti –",
  "atk-s0502a0:3849_5": "ekañhi bhojanapātiṃ sajjāpetvā bhuñjantassa mattāsukhaṃ nāma uppajjati,",
  "atk-s0502a0:3849_6": "taṃ pana pariccajitvā uposathaṃ vā karontassa dānaṃ vā dadantassa vipulaṃ uḷāraṃ nibbānasukhaṃ nāma nibbattati.",
  "atk-s0502a0:3849_7": "Tasmā sace evaṃ tassa mattāsukhassa pariccāgā vipulaṃ sukhaṃ passati,",
  "atk-s0502a0:3849_8": "athetaṃ vipulaṃ sukhaṃ sammā passanto paṇḍito taṃ mattāsukhaṃ cajeyyāti.",
  "atk-s0502a0:3850_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3851_0": "Attanopubbakammavatthu paṭhamaṃ.",
  "atk-s0502a0:3852_0": "2. Kukkuṭaaṇḍakhādikāvatthu",
  "atk-s0502a0:3853_0": "Paradukkhūpadhānenāti imaṃ dhammadesanaṃ satthā jetavane viharanto ekaṃ kukkuṭaaṇḍakhādikaṃ ārabbha kathesi.",
  "atk-s0502a0:3854_0": "Sāvatthiyā kira avidūre paṇḍuraṃ nāma eko gāmo,",
  "atk-s0502a0:3854_1": "tattheko kevaṭṭo vasati.",
  "atk-s0502a0:3854_2": "So sāvatthiṃ gacchanto aciravatiyaṃ kacchapaaṇḍāni disvā tāni ādāya sāvatthiṃ gantvā ekasmiṃ gehe pacāpetvā",
  "atk-s0502a0:3854_3": "khādanto tasmiṃ gehe kumārikāyapi ekaṃ aṇḍaṃ adāsi.",
  "atk-s0502a0:3854_4": "Sā taṃ khāditvā tato paṭṭhāya aññaṃ khādanīyaṃ nāma na icchi.",
  "atk-s0502a0:3854_5": "Athassā mātā kukkuṭiyā vijātaṭṭhānato ekaṃ aṇḍaṃ gahetvā adāsi.",
  "atk-s0502a0:3854_6": "Sā taṃ khāditvā rasataṇhāya baddhā tato paṭṭhāya sayameva kukkuṭiyā aṇḍāni gahetvā khādati.",
  "atk-s0502a0:3854_7": "Kukkuṭī vijātavijātakāle taṃ attano aṇḍāni gahetvā khādantiṃ disvā tāya upaddutā āghātaṃ bandhitvā “ito",
  "atk-s0502a0:3854_8": "dāni cutā yakkhinī hutvā tava jātadārake khādituṃ samatthā hutvā nibbatteyya”nti patthanaṃ paṭṭhapetvā",
  "atk-s0502a0:3854_9": "kālaṃ katvā tasmiṃyeva gehe majjārī hutvā nibbatti.",
  "atk-s0502a0:3854_10": "Itarāpi kālaṃ katvā tattheva kukkuṭī hutvā nibbatti.",
  "atk-s0502a0:3854_11": "Kukkuṭī aṇḍāni vijāyi,",
  "atk-s0502a0:3854_12": "majjārī āgantvā tāni khāditvā dutiyampi tatiyampi khādiyeva.",
  "atk-s0502a0:3854_13": "Kukkuṭī “tayo vāre mama aṇḍāni khāditvā idāni mampi khāditukāmāsi,",
  "atk-s0502a0:3854_14": "ito cutā saputtakaṃ taṃ khādituṃ labheyya”nti patthanaṃ katvā tato cutā dīpinī hutvā nibbatti.",
  "atk-s0502a0:3854_15": "Itarāpi kālaṃ katvā migī hutvā nibbatti.",
  "atk-s0502a0:3854_16": "Tassā vijātakāle dīpinī āgantvā taṃ saddhiṃ puttehi khādi.",
  "atk-s0502a0:3854_17": "Evaṃ khādantā pañcasu attabhāvasatesu aññamaññassa dukkhaṃ uppādetvā avasāne ekā yakkhinī hutvā nibbatti,",
  "atk-s0502a0:3854_18": "ekā sāvatthiyaṃ kuladhītā hutvā nibbatti.",
  "atk-s0502a0:3854_19": "Ito paraṃ “na hi verena verānī”ti gāthāya vuttanayeneva veditabbaṃ.",
  "atk-s0502a0:3854_20": "Idha pana satthā “verañhi averena upasammati,",
  "atk-s0502a0:3854_21": "no verenā”ti vatvā ubhinnampi dhammaṃ desento imaṃ gāthamāha –",
  "atk-s0502a0:3855_0": "291.",
  "atk-s0502a0:3856_0": "“Paradukkhūpadhānena, attano sukhamicchati;",
  "atk-s0502a0:3857_0": "Verasaṃsaggasaṃsaṭṭho, verā so na parimuccatī”ti.",
  "atk-s0502a0:3858_0": "Tattha paradukkhūpadhānenāti parasmiṃ dukkhūpadhānena,",
  "atk-s0502a0:3858_1": "parassa dukkhuppādanenāti attho.",
  "atk-s0502a0:3858_2": "Verasaṃsaggasaṃsaṭṭhoti yo puggalo akkosanapaccakkosanapaharaṇapaṭiharaṇādīnaṃ vasena aññamaññaṃ katena verasaṃsaggena saṃsaṭṭho.",
  "atk-s0502a0:3858_3": "Verā so na parimuccatīti niccakālaṃ veravasena dukkhameva pāpuṇātīti attho.",
  "atk-s0502a0:3859_0": "Desanāvasāne yakkhinī saraṇesu patiṭṭhāya pañca sīlāni samādiyitvā verato mucci,",
  "atk-s0502a0:3859_1": "itarāpi sotāpattiphale patiṭṭhahi,",
  "atk-s0502a0:3859_2": "sampattānampi sātthikā dhammadesanā ahosīti.",
  "atk-s0502a0:3860_0": "Kukkuṭaaṇḍakhādikāvatthu dutiyaṃ.",
  "atk-s0502a0:3861_0": "3. Bhaddiyabhikkhuvatthu",
  "atk-s0502a0:3862_0": "Yañhi kiccanti imaṃ dhammadesanaṃ satthā bhaddiyaṃ nissāya jātiyāvane viharanto bhaddiye bhikkhū ārabbha kathesi.",
  "atk-s0502a0:3863_0": "Te kira pādukamaṇḍane uyyuttā ahesuṃ. Yathāha –",
  "atk-s0502a0:3863_1": "“tena kho pana samayena bhaddiyā bhikkhū anekavihitaṃ pādukamaṇḍanānuyogamanuyuttā viharanti,",
  "atk-s0502a0:3863_2": "tiṇapādukaṃ karontipi kārāpentipi,",
  "atk-s0502a0:3863_3": "muñjapādukaṃ karontipi kārāpentipi,",
  "atk-s0502a0:3863_4": "pabbajapādukaṃ hintālapādukaṃ kamalapādukaṃ kambalapādukaṃ karontipi kārāpentipi,",
  "atk-s0502a0:3863_5": "riñcanti uddesaṃ paripucchaṃ adhisīlaṃ adhicittaṃ adhipañña”nti.",
  "atk-s0502a0:3863_6": "Bhikkhū tesaṃ tathākaraṇabhāvaṃ jānitvā ujjhāyitvā satthu ārocesuṃ.",
  "atk-s0502a0:3863_7": "Satthā te bhikkhū garahitvā,",
  "atk-s0502a0:3863_8": "“bhikkhave,",
  "atk-s0502a0:3863_9": "tumhe aññena kiccena āgatā aññasmiṃyeva kicce uyyuttā”ti vatvā dhammaṃ desento imā gāthā abhāsi –",
  "atk-s0502a0:3864_0": "292.",
  "atk-s0502a0:3865_0": "“Yañhi kiccaṃ apaviddhaṃ, akiccaṃ pana karīyati;",
  "atk-s0502a0:3866_0": "Unnaḷānaṃ pamattānaṃ, tesaṃ vaḍḍhanti āsavā.",
  "atk-s0502a0:3867_0": "293.",
  "atk-s0502a0:3868_0": "“Yesañca susamāraddhā, niccaṃ kāyagatā sati;",
  "atk-s0502a0:3869_0": "Akiccaṃ te na sevanti, kicce sātaccakārino;",
  "atk-s0502a0:3870_0": "Satānaṃ sampajānānaṃ, atthaṃ gacchanti āsavā”ti.",
  "atk-s0502a0:3871_0": "Tattha yañhi kiccanti bhikkhuno hi pabbajitakālato paṭṭhāya aparimāṇasīlakkhandhagopanaṃ araññāvāso dhutaṅgapariharaṇaṃ",
  "atk-s0502a0:3871_1": "bhāvanārāmatāti evamādīni kiccaṃ nāma.",
  "atk-s0502a0:3871_2": "Imehi pana yaṃ attano kiccaṃ,",
  "atk-s0502a0:3871_3": "taṃ apaviddhaṃ chaḍḍitaṃ.",
  "atk-s0502a0:3871_4": "Akiccanti bhikkhuno chattamaṇḍanaṃ upāhanamaṇḍanaṃ pādukapattathālakadhammakaraṇakāyabandhanaaṃsabaddhakamaṇḍanaṃ akiccaṃ nāma.",
  "atk-s0502a0:3871_5": "Yehi taṃ kayirati,",
  "atk-s0502a0:3871_6": "tesaṃ mānanaḷaṃ ukkhipitvā caraṇena unnaḷānaṃ sativossaggena pamattānaṃ cattāro āsavā vaḍḍhantīti attho.",
  "atk-s0502a0:3871_7": "Susamāraddhāti supaggahitā.",
  "atk-s0502a0:3871_8": "Kāyagatā satīti kāyānupassanābhāvanā.",
  "atk-s0502a0:3871_9": "Akiccanti te etaṃ chattamaṇḍanādikaṃ akiccaṃ na sevanti na karontīti attho.",
  "atk-s0502a0:3871_10": "Kicceti pabbajitakālato paṭṭhāya kattabbe aparimāṇasīlakkhandhagopanādike karaṇīye.",
  "atk-s0502a0:3871_11": "Sātaccakārinoti satatakārino aṭṭhitakārino.",
  "atk-s0502a0:3871_12": "Tesaṃ satiyā avippavāsena satānaṃ sātthakasampajaññaṃ sappāyasampajaññaṃ gocarasampajaññaṃ asammohasampajaññanti",
  "atk-s0502a0:3871_13": "catūhi sampajaññehi sampajānānaṃ cattāropi āsavā atthaṃ gacchanti,",
  "atk-s0502a0:3871_14": "parikkhayaṃ abhāvaṃ gacchantīti attho.",
  "atk-s0502a0:3872_0": "Desanāvasāne te bhikkhū arahatte patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:3873_0": "Bhaddiyavatthu tatiyaṃ.",
  "atk-s0502a0:3874_0": "4. Lakuṇḍakabhaddiyattheravatthu",
  "atk-s0502a0:3875_0": "Mātaranti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.",
  "atk-s0502a0:3876_0": "Ekadivasañhi sambahulā āgantukā bhikkhū satthāraṃ divāṭṭhāne nisinnaṃ upasaṅkamitvā vanditvā ekamantaṃ nisīdiṃsu.",
  "atk-s0502a0:3876_1": "Tasmiṃ khaṇe lakuṇḍakabhaddiyatthero bhagavato avidūre atikkamati.",
  "atk-s0502a0:3876_2": "Satthā tesaṃ bhikkhūnaṃ cittācāraṃ ñatvā oloketvā “passatha,",
  "atk-s0502a0:3876_3": "bhikkhave,",
  "atk-s0502a0:3876_4": "ayaṃ bhikkhu mātāpitaro hantvā niddukkho hutvā yātī”ti vatvā tehi bhikkhūhi “kiṃ nu kho satthā vadatī”ti",
  "atk-s0502a0:3876_5": "aññamaññaṃ mukhāni oloketvā saṃsayapakkhandehi, “bhante,",
  "atk-s0502a0:3876_6": "kiṃ nāmetaṃ vadethā”ti vutte tesaṃ dhammaṃ desento imaṃ gāthamāha –",
  "atk-s0502a0:3877_0": "294.",
  "atk-s0502a0:3878_0": "“Mātaraṃ pitaraṃ hantvā, rājāno dve ca khattiye;",
  "atk-s0502a0:3879_0": "Raṭṭhaṃ sānucaraṃ hantvā, anīgho yāti brāhmaṇo”ti.",
  "atk-s0502a0:3880_0": "Tattha sānucaranti āyasādhakena āyuttakena sahitaṃ.",
  "atk-s0502a0:3880_1": "Ettha hi “taṇhā janeti purisa”nti vacanato tīsu bhavesu sattānaṃ jananato taṇhā mātā nāma.",
  "atk-s0502a0:3880_2": "“Ahaṃ asukassa nāma rañño vā rājamahāmattassa vā putto”ti pitaraṃ nissāya asmimānassa uppajjanato asmimāno pitā nāma.",
  "atk-s0502a0:3880_3": "Loko viya rājānaṃ yasmā sabbadiṭṭhigatāni dve sassatucchedadiṭṭhiyo bhajanti,",
  "atk-s0502a0:3880_4": "tasmā dve sassatucchedadiṭṭhiyo dve khattiyarājāno nāma.",
  "atk-s0502a0:3880_5": "Dvādasāyatanāni vitthataṭṭhena raṭṭhadisattā raṭṭhaṃ nāma.",
  "atk-s0502a0:3880_6": "Āyasādhako āyuttakapuriso viya tannissito nandirāgo anucaro nāma.",
  "atk-s0502a0:3880_7": "Anīghoti niddukkho.",
  "atk-s0502a0:3880_8": "Brāhmaṇoti khīṇāsavo.",
  "atk-s0502a0:3880_9": "Etesaṃ taṇhādīnaṃ arahattamaggañāṇāsinā hatattā khīṇāsavo niddukkho hutvā yātīti ayametthattho.",
  "atk-s0502a0:3881_0": "Desanāvasāne te bhikkhū arahatte patiṭṭhahiṃsu.",
  "atk-s0502a0:3882_0": "Dutiyagāthāyapi vatthu purimasadisameva.",
  "atk-s0502a0:3882_1": "Tadā hi satthā lakuṇḍakabhaddiyattherameva ārabbha kathesi.",
  "atk-s0502a0:3882_2": "Tesaṃ dhammaṃ desento imaṃ gāthamāha –",
  "atk-s0502a0:3883_0": "295.",
  "atk-s0502a0:3884_0": "“Mātaraṃ pitaraṃ hantvā, rājāno dve ca sotthiye;",
  "atk-s0502a0:3885_0": "Veyagghapañcamaṃ hantvā, anīgho yāti brāhmaṇo”ti.",
  "atk-s0502a0:3886_0": "Tattha dve ca sotthiyeti dve ca brāhmaṇe.",
  "atk-s0502a0:3886_1": "Imissā gāthāya satthā attano dhammissaratāya ca desanāvidhikusalatāya ca sassatucchedadiṭṭhiyo dve brāhmaṇarājāno ca katvā kathesi.",
  "atk-s0502a0:3886_2": "Veyagghapañcamanti ettha byagghānucarito sappaṭibhayo duppaṭipanno maggo veyaggho nāma,",
  "atk-s0502a0:3886_3": "vicikicchānīvaraṇampi tena sadisatāya veyagghaṃ nāma,",
  "atk-s0502a0:3886_4": "taṃ pañcamaṃ assāti nīvaraṇapañcakaṃ veyagghapañcamaṃ nāma.",
  "atk-s0502a0:3886_5": "Idañca veyagghapañcamaṃ arahattamaggañāṇāsinā nissesaṃ hantvā anīghova yāti brāhmaṇoti ayametthattho.",
  "atk-s0502a0:3886_6": "Sesaṃ purimasadisamevāti.",
  "atk-s0502a0:3887_0": "Lakuṇḍakabhaddiyattheravatthu catutthaṃ.",
  "atk-s0502a0:3888_0": "5. Dārusākaṭikaputtavatthu",
  "atk-s0502a0:3889_0": "Suppabuddhanti imaṃ dhammadesanaṃ satthā veḷuvane viharanto dārusākaṭikassa puttaṃ ārabbha kathesi.",
  "atk-s0502a0:3890_0": "Rājagahasmiñhi sammādiṭṭhikaputto micchādiṭṭhikaputtoti dve dārakā abhikkhaṇaṃ guḷakīḷaṃ kīḷanti.",
  "atk-s0502a0:3890_1": "Tesu sammādiṭṭhikaputto guḷaṃ khipamāno buddhānussatiṃ āvajjetvā “namo buddhassā”ti vatvā vatvā guḷaṃ khipati.",
  "atk-s0502a0:3890_2": "Itaro titthiyaguṇe uddisitvā “namo arahantāna”nti vatvā vatvā khipati.",
  "atk-s0502a0:3890_3": "Tesu sammādiṭṭhikassa putto jināti,",
  "atk-s0502a0:3890_4": "itaro pana parājayati.",
  "atk-s0502a0:3890_5": "So tassa kiriyaṃ disvā “ayaṃ evaṃ anussaritvā evaṃ vatvā guḷaṃ khipanto mamaṃ jināti,",
  "atk-s0502a0:3890_6": "ahampi evarūpaṃ karissāmī”ti buddhānussatiyaṃ paricayamakāsi.",
  "atk-s0502a0:3890_7": "Athekadivasaṃ tassa pitā sakaṭaṃ yojetvā dārūnaṃ atthāya gacchanto tampi dārakaṃ ādāya gantvā aṭaviyaṃ",
  "atk-s0502a0:3890_8": "dārūnaṃ sakaṭaṃ pūretvā āgacchanto bahinagare susānasāmante udakaphāsukaṭṭhāne goṇe mocetvā bhattavissaggamakāsi.",
  "atk-s0502a0:3890_9": "Athassa te goṇā sāyanhasamaye nagaraṃ pavisantena gogaṇena saddhiṃ nagarameva pavisiṃsu.",
  "atk-s0502a0:3890_10": "Sākaṭikopi goṇe anubandhanto nagaraṃ pavisitvā sāyaṃ goṇe disvā ādāya nikkhamanto dvāraṃ na sampāpuṇi.",
  "atk-s0502a0:3890_11": "Tasmiñhi asampatteyeva dvāraṃ pihitaṃ.",
  "atk-s0502a0:3891_0": "Athassa putto ekakova rattibhāge sakaṭassa heṭṭhā nipajjitvā niddaṃ okkami.",
  "atk-s0502a0:3891_1": "Rājagahaṃ pana pakatiyāpi amanussabahulaṃ.",
  "atk-s0502a0:3891_2": "Ayañca susānasantike nipanno.",
  "atk-s0502a0:3891_3": "Tattha naṃ dve amanussā passiṃsu.",
  "atk-s0502a0:3891_4": "Eko sāsanassa paṭikaṇḍako micchādiṭṭhiko,",
  "atk-s0502a0:3891_5": "eko sammādiṭṭhiko.",
  "atk-s0502a0:3891_6": "Tesu micchādiṭṭhiko āha –",
  "atk-s0502a0:3891_7": "“ayaṃ no bhakkho,",
  "atk-s0502a0:3891_8": "imaṃ khādissāmā”ti.",
  "atk-s0502a0:3891_9": "Itaro “alaṃ mā te ruccī”ti nivāreti.",
  "atk-s0502a0:3891_10": "So tena nivāriyamānopi tassa vacanaṃ anādiyitvā dārakaṃ pādesu gahetvā ākaḍḍhi.",
  "atk-s0502a0:3891_11": "So buddhānussatiyā paricitattā tasmiṃ khaṇe “namo buddhassā”ti āha.",
  "atk-s0502a0:3891_12": "Amanusso mahābhayabhīto paṭikkamitvā aṭṭhāsi.",
  "atk-s0502a0:3891_13": "Atha naṃ itaro “amhehi akiccaṃ kataṃ,",
  "atk-s0502a0:3891_14": "daṇḍakammaṃ tassa karomā”ti vatvā taṃ rakkhamāno aṭṭhāsi.",
  "atk-s0502a0:3891_15": "Micchādiṭṭhiko nagaraṃ pavisitvā rañño bhojanapātiṃ pūretvā bhojanaṃ āhari.",
  "atk-s0502a0:3891_16": "Atha naṃ ubhopi tassa mātāpitaro viya hutvā upaṭṭhāpetvā bhojetvā “imāni akkharāni rājāva passatu,",
  "atk-s0502a0:3891_17": "mā añño”ti taṃ pavattiṃ pakāsentā yakkhānubhāvena bhojanapātiyaṃ akkharāni chinditvā pātiṃ dārusakaṭe",
  "atk-s0502a0:3891_18": "pakkhipitvā sabbarattiṃ ārakkhaṃ katvā pakkamiṃsu.",
  "atk-s0502a0:3892_0": "Punadivase “rājakulato corehi bhojanabhaṇḍaṃ avahaṭa”nti kolāhalaṃ karontā dvārāni pidahitvā olokentā",
  "atk-s0502a0:3892_1": "tattha apassantā nagarā nikkhamitvā ito cito ca olokentā dārusakaṭe suvaṇṇapātiṃ disvā “ayaṃ coro”ti",
  "atk-s0502a0:3892_2": "taṃ dārakaṃ gahetvā rañño dassesuṃ.",
  "atk-s0502a0:3892_3": "Rājā akkharāni disvā “kiṃ etaṃ,",
  "atk-s0502a0:3892_4": "tātā”ti pucchitvā “nāhaṃ, deva, jānāmi,",
  "atk-s0502a0:3892_5": "mātāpitaro me āgantvā rattiṃ bhojetvā rakkhamānā aṭṭhaṃsu,",
  "atk-s0502a0:3892_6": "ahampi mātāpitaro maṃ rakkhantīti nibbhayova niddaṃ upagato.",
  "atk-s0502a0:3892_7": "Ettakaṃ ahaṃ jānāmī”ti.",
  "atk-s0502a0:3892_8": "Athassa mātāpitaropi taṃ ṭhānaṃ āgamaṃsu.",
  "atk-s0502a0:3892_9": "Rājā taṃ pavattiṃ ñatvā te tayopi jane ādāya satthu santikaṃ gantvā sabbaṃ ārocetvā “kiṃ nu kho, bhante,",
  "atk-s0502a0:3892_10": "buddhānussati eva rakkhā hoti,",
  "atk-s0502a0:3892_11": "udāhu dhammānussatiādayopī”ti pucchi.",
  "atk-s0502a0:3892_12": "Athassa satthā,",
  "atk-s0502a0:3892_13": "“mahārāja,",
  "atk-s0502a0:3892_14": "na kevalaṃ buddhānussatiyeva rakkhā,",
  "atk-s0502a0:3892_15": "yesaṃ pana chabbidhena cittaṃ subhāvitaṃ,",
  "atk-s0502a0:3892_16": "tesaṃ aññena rakkhāvaraṇena vā mantosadhehi vā kiccaṃ natthī”ti vatvā cha ṭhānāni dassento imā gāthā abhāsi.",
  "atk-s0502a0:3893_0": "296.",
  "atk-s0502a0:3894_0": "“Suppabuddhaṃ pabujjhanti, sadā gotamasāvakā;",
  "atk-s0502a0:3895_0": "Yesaṃ divā ca ratto ca, niccaṃ buddhagatā sati.",
  "atk-s0502a0:3896_0": "297.",
  "atk-s0502a0:3897_0": "“Suppabuddhaṃ pabujjhanti, sadā gotamasāvakā;",
  "atk-s0502a0:3898_0": "Yesaṃ divā ca ratto ca, niccaṃ dhammagatā sati.",
  "atk-s0502a0:3899_0": "298.",
  "atk-s0502a0:3900_0": "“Suppabuddhaṃ pabujjhanti, sadā gotamasāvakā;",
  "atk-s0502a0:3901_0": "Yesaṃ divā ca ratto ca, niccaṃ saṅghagatā sati.",
  "atk-s0502a0:3902_0": "299.",
  "atk-s0502a0:3903_0": "“Suppabuddhaṃ pabujjhanti, sadā gotamasāvakā;",
  "atk-s0502a0:3904_0": "Yesaṃ divā ca ratto ca, niccaṃ kāyagatā sati.",
  "atk-s0502a0:3905_0": "300.",
  "atk-s0502a0:3906_0": "“Suppabuddhaṃ pabujjhanti, sadā gotamasāvakā;",
  "atk-s0502a0:3907_0": "Yesaṃ divā ca ratto ca, ahiṃsāya rato mano.",
  "atk-s0502a0:3908_0": "301.",
  "atk-s0502a0:3909_0": "“Suppabuddhaṃ pabujjhanti, sadā gotamasāvakā;",
  "atk-s0502a0:3910_0": "Yesaṃ divā ca ratto ca, bhāvanāya rato mano”ti.",
  "atk-s0502a0:3911_0": "Tattha suppabuddhaṃ pabujjhantīti buddhagataṃ satiṃ gahetvā supantā,",
  "atk-s0502a0:3911_1": "gahetvāyeva ca pabujjhantā suppabuddhaṃ pabujjhanti nāma.",
  "atk-s0502a0:3911_2": "Sadā gotamasāvakāti gotamagottassa buddhassa savanante jātattā tasseva anusāsaniyā savanatāya gotamasāvakā.",
  "atk-s0502a0:3911_3": "Buddhagatā satīti yesaṃ “itipi so bhagavā”tiādippabhede buddhaguṇe ārabbha uppajjamānā sati niccakālaṃ atthi,",
  "atk-s0502a0:3911_4": "te sadāpi suppabuddhaṃ pabujjhantīti attho.",
  "atk-s0502a0:3911_5": "Tathā asakkontā pana ekadivasaṃ tīsu kālesu dvīsu kālesu ekasmimpi kāle buddhānussatiṃ manasi karontā suppabuddhaṃ pabujjhantiyeva nāma.",
  "atk-s0502a0:3911_6": "Dhammagatā satīti “svākhāto bhagavatā dhammo”tiādippabhede dhammaguṇe ārabbha uppajjamānā sati.",
  "atk-s0502a0:3911_7": "Saṅghagatā satīti “suppaṭipanno bhagavato sāvakasaṅgho”tiādippabhede saṅghaguṇe ārabbha uppajjamānā sati.",
  "atk-s0502a0:3911_8": "Kāyagatā satīti dvattiṃsākāravasena vā navasivathikāvasena vā catudhātuvavatthānavasena vā ajjhattanīlakasiṇādirūpajjhānavasena vā uppajjamānā sati.",
  "atk-s0502a0:3911_9": "Ahiṃsāya ratoti “so karuṇāsahagatena cetasā ekaṃ disaṃ pharitvā viharatī”ti evaṃ vuttāya karuṇābhāvanāya rato.",
  "atk-s0502a0:3911_10": "Bhāvanāyāti mettābhāvanāya.",
  "atk-s0502a0:3911_11": "Kiñcāpi heṭṭhā karuṇābhāvanāya vuttattā idha sabbāpi avasesā bhāvanā nāma,",
  "atk-s0502a0:3911_12": "idha pana mettābhāvanāva adhippetā.",
  "atk-s0502a0:3911_13": "Sesaṃ paṭhamagāthāya vuttanayeneva veditabbaṃ.",
  "atk-s0502a0:3912_0": "Desanāvasāne dārako saddhiṃ mātāpitūhi sotāpattiphale patiṭṭhahi.",
  "atk-s0502a0:3912_1": "Pacchā pana pabbajitvā sabbepi arahattaṃ pāpuṇiṃsu,",
  "atk-s0502a0:3912_2": "sampattānampi sātthikā dhammadesanā ahosīti.",
  "atk-s0502a0:3913_0": "Dārusākaṭikaputtavatthu pañcamaṃ.",
  "atk-s0502a0:3914_0": "6. Vajjiputtakabhikkhuvatthu",
  "atk-s0502a0:3915_0": "Duppabbajjanti imaṃ dhammadesanaṃ satthā vesāliṃ nissāya mahāvane viharanto aññataraṃ vajjiputtakaṃ bhikkhuṃ ārabbha kathesi.",
  "atk-s0502a0:3915_1": "Taṃ sandhāya vuttaṃ –",
  "atk-s0502a0:3915_2": "aññataro vajjiputtako bhikkhu vesāliyaṃ viharati aññatarasmiṃ vanasaṇḍe,",
  "atk-s0502a0:3915_3": "tena kho pana samayena vesāliyaṃ sabbarattichaṇo hoti.",
  "atk-s0502a0:3915_4": "Atha kho so bhikkhu vesāliyā tūriyatāḷitavāditanigghosasaddaṃ sutvā paridevamāno tāyaṃ velāyaṃ imaṃ gāthaṃ abhāsi –",
  "atk-s0502a0:3916_0": "“Ekakā mayaṃ araññe viharāma,",
  "atk-s0502a0:3917_0": "Apaviddhaṃva vanasmiṃ dārukaṃ;",
  "atk-s0502a0:3918_0": "Etādisikāya rattiyā,",
  "atk-s0502a0:3919_0": "Kosu nāmamhehi pāpiyo”ti. ;",
  "atk-s0502a0:3920_0": "So kira vajjiraṭṭhe rājaputto vārena sampattaṃ rajjaṃ pahāya pabbajito vesāliyaṃ cātumahārājikehi saddhiṃ",
  "atk-s0502a0:3920_1": "ekābaddhaṃ katvā sakalanagare dhajapaṭākādīhi paṭimaṇḍite komudiyā puṇṇamāya sabbarattiṃ chaṇavāre vattamāne",
  "atk-s0502a0:3920_2": "bheriyādīnaṃ tūriyānaṃ tāḷitānaṃ nigghosaṃ vīṇādīnañca vāditānaṃ saddaṃ sutvā yāni vesāliyaṃ satta rājasahassāni",
  "atk-s0502a0:3920_3": "satta rājasatāni satta rājāno,",
  "atk-s0502a0:3920_4": "tattakā eva ca nesaṃ uparājasenāpatiādayo,",
  "atk-s0502a0:3920_5": "tesu alaṅkatapaṭiyattesu nakkhattakīḷanatthāya vīthiṃ otiṇṇesu saṭṭhihatthe mahācaṅkame caṅkamamāno gaganamajjhe",
  "atk-s0502a0:3920_6": "ṭhitaṃ puṇṇacandaṃ disvā caṅkamakoṭiyaṃ phalakaṃ nissāya ṭhito veṭhanālaṅkāravirahitattā vane chaḍḍitadārukaṃ",
  "atk-s0502a0:3920_7": "viya attabhāvaṃ oloketvā “atthi nu kho añño amhehi lāmakataro”ti cintento pakatiyā āraññakādiguṇayuttopi",
  "atk-s0502a0:3920_8": "tasmiṃ khaṇe anabhiratiyā pīḷito evamāha.",
  "atk-s0502a0:3920_9": "So tasmiṃ vanasaṇḍe adhivatthāya devatāya “imaṃ bhikkhuṃ saṃvejessāmī”ti adhippāyena –",
  "atk-s0502a0:3921_0": "“Ekakova tvaṃ araññe viharasi, apaviddhaṃva vanasmiṃ dārukaṃ;",
  "atk-s0502a0:3922_0": "Tassa te bahukā pihayanti, nerayikā viya saggagāmina”nti. –",
  "atk-s0502a0:3923_0": "Vuttaṃ imaṃ gāthaṃ sutvā punadivase satthāraṃ upasaṅkamitvā vanditvā nisīdi.",
  "atk-s0502a0:3923_1": "Satthā taṃ pavattiṃ ñatvā gharāvāsassa dukkhataṃ pakāsetukāmo pañca dukkhāni samodhānetvā imaṃ gāthamāha –",
  "atk-s0502a0:3924_0": "302.",
  "atk-s0502a0:3925_0": "“Duppabbajjaṃ durabhiramaṃ, durāvāsā gharā dukhā;",
  "atk-s0502a0:3926_0": "Dukkhosamānasaṃvāso, dukkhānupatitaddhagū;",
  "atk-s0502a0:3927_0": "Tasmā na caddhagū siyā, na ca dukkhānupatito siyā”ti.",
  "atk-s0502a0:3928_0": "Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca pahāya imasmiṃ sāsane uraṃ datvā pabbajjaṃ nāma dukkhaṃ.",
  "atk-s0502a0:3928_1": "Durabhiramanti evaṃ pabbajitenāpi bhikkhācariyāya jīvitavuttiṃ ghaṭentena aparimāṇasīlakkhandhagopanadhammānudhammappaṭipattipūraṇavasena",
  "atk-s0502a0:3928_2": "abhiramituṃ dukkhaṃ.",
  "atk-s0502a0:3928_3": "Durāvāsāti yasmā pana gharaṃ āvasantena rājūnaṃ rājakiccaṃ,",
  "atk-s0502a0:3928_4": "issarānaṃ issarakiccaṃ vahitabbaṃ,",
  "atk-s0502a0:3928_5": "parijanā ceva dhammikā samaṇabrāhmaṇā ca saṅgahitabbā.",
  "atk-s0502a0:3928_6": "Evaṃ santepi gharāvāso chiddaghaṭo viya mahāsamuddo viya ca duppūro.",
  "atk-s0502a0:3928_7": "Tasmā gharāvāsā nāmete durāvāsā dukkhā āvasituṃ,",
  "atk-s0502a0:3928_8": "teneva kāraṇena dukkhāti attho.",
  "atk-s0502a0:3928_9": "Dukkho samānasaṃvāsoti gihino vā hi ye jātigottakulabhogehi pabbajitā vā sīlācārabāhusaccādīhi samānāpi hutvā “kosi tvaṃ,",
  "atk-s0502a0:3928_10": "kosmi aha”ntiādīni vatvā adhikaraṇapasutā honti,",
  "atk-s0502a0:3928_11": "te asamānā nāma,",
  "atk-s0502a0:3928_12": "tehi saddhiṃ saṃvāso dukkhoti attho.",
  "atk-s0502a0:3928_13": "Dukkhānupatitaddhagūti ye vaṭṭasaṅkhātaṃ addhānaṃ paṭipannattā addhagū,",
  "atk-s0502a0:3928_14": "te dukkhe anupatitāva.",
  "atk-s0502a0:3928_15": "Tasmā na caddhagūti yasmā dukkhānupatitabhāvopi dukkho addhagūbhāvopi,",
  "atk-s0502a0:3928_16": "tasmā vaṭṭasaṅkhātaṃ addhānaṃ gamanatāya addhagū na bhaveyya,",
  "atk-s0502a0:3928_17": "vuttappakārena dukkhena anupatitopi na bhaveyyāti attho.",
  "atk-s0502a0:3929_0": "Desanāvasāne so bhikkhu pañcasu ṭhānesu dassite dukkhe nibbindanto pañcorambhāgiyāni pañca uddhambhāgiyāni",
  "atk-s0502a0:3929_1": "saṃyojanāni padāletvā arahatte patiṭṭhahīti.",
  "atk-s0502a0:3930_0": "Vajjiputtakabhikkhuvatthu chaṭṭhaṃ.",
  "atk-s0502a0:3931_0": "7. Cittagahapativatthu",
  "atk-s0502a0:3932_0": "Saddhoti imaṃ dhammadesanaṃ satthā jetavane viharanto cittagahapatiṃ ārabbha kathesi.",
  "atk-s0502a0:3932_1": "Vatthu bālavagge “asantaṃ bhāvanamiccheyyā”ti gāthāvaṇṇanāya vitthāritaṃ.",
  "atk-s0502a0:3932_2": "Gāthāpi tattheva vuttā.",
  "atk-s0502a0:3932_3": "Vuttañhetaṃ tattha –",
  "atk-s0502a0:3933_0": "“Kiṃ pana, bhante,",
  "atk-s0502a0:3933_1": "etassa tumhākaṃ santikaṃ āgacchantassevāyaṃ lābhasakkāro uppajjati,",
  "atk-s0502a0:3933_2": "udāhu aññattha gacchantassāpi uppajjatī”ti. “Ānanda,",
  "atk-s0502a0:3933_3": "mama santikaṃ āgacchantassāpi aññattha gacchantassāpi tassa uppajjateva.",
  "atk-s0502a0:3933_4": "Ayañhi upāsako saddho pasanno sampannasīlo,",
  "atk-s0502a0:3933_5": "evarūpo puggalo yaṃ yaṃ padesaṃ bhajati,",
  "atk-s0502a0:3933_6": "tattha tatthevassa lābhasakkāro nibbattatī”ti vatvā imaṃ gāthamāha –",
  "atk-s0502a0:3934_0": "303.",
  "atk-s0502a0:3935_0": "“Saddho sīlena sampanno, yasobhogasamappito;",
  "atk-s0502a0:3936_0": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0502a0:3937_0": "Tattha saddhoti lokiyalokuttarasaddhāya samannāgato.",
  "atk-s0502a0:3937_1": "Sīlenāti āgāriyasīlaṃ,",
  "atk-s0502a0:3937_2": "anāgāriyasīlanti duvidhaṃ sīlaṃ.",
  "atk-s0502a0:3937_3": "Tesu idha āgāriyasīlaṃ adhippetaṃ,",
  "atk-s0502a0:3937_4": "tena samannāgatoti attho.",
  "atk-s0502a0:3937_5": "Yasobhogasamappitoti yādiso anāthapiṇḍikādīnaṃ pañcaupāsakasataparivārasaṅkhāto āgāriyayaso,",
  "atk-s0502a0:3937_6": "tādiseneva yasena dhanadhaññādiko ceva sattavidhaariyadhanasaṅkhāto cāti duvidho bhogo,",
  "atk-s0502a0:3937_7": "tena samannāgatoti attho.",
  "atk-s0502a0:3937_8": "Yaṃ yaṃ padesanti puratthimādīsu disāsu evarūpo kulaputto yaṃ yaṃ padesaṃ bhajati,",
  "atk-s0502a0:3937_9": "tattha tattha evarūpena lābhasakkārena pūjitova hotīti attho.",
  "atk-s0502a0:3938_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3939_0": "Cittagahapativatthu sattamaṃ.",
  "atk-s0502a0:3940_0": "8. Cūḷasubhaddāvatthu",
  "atk-s0502a0:3941_0": "Dūre santoti imaṃ dhammadesanaṃ satthā jetavane viharanto anāthapiṇḍikassa dhītaraṃ cūḷasubhaddaṃ nāma ārabbha kathesi.",
  "atk-s0502a0:3942_0": "Anāthapiṇḍikassa kira daharakālato paṭṭhāya ugganagaravāsī uggo nāma seṭṭhiputto sahāyako ahosi.",
  "atk-s0502a0:3942_1": "Te ekācariyakule sippaṃ uggaṇhantā aññamaññaṃ katikaṃ kariṃsu “amhākaṃ vayappattakāle puttadhītāsu jātāsu yo puttassa dhītaraṃ vāreti,",
  "atk-s0502a0:3942_2": "tena tassa dhītā dātabbā”ti.",
  "atk-s0502a0:3942_3": "Te ubhopi vayappattā attano attano nagare seṭṭhiṭṭhāne patiṭṭhahiṃsu.",
  "atk-s0502a0:3942_4": "Athekasmiṃ samaye uggaseṭṭhi vaṇijjaṃ payojento pañcahi sakaṭasatehi sāvatthiṃ agamāsi.",
  "atk-s0502a0:3942_5": "Anāthapiṇḍiko attano dhītaraṃ cūḷasubhaddaṃ āmantetvā, “amma,",
  "atk-s0502a0:3942_6": "pitā te uggaseṭṭhi nāma āgato,",
  "atk-s0502a0:3942_7": "tassa kattabbakiccaṃ sabbaṃ tava bhāro”ti āṇāpesi.",
  "atk-s0502a0:3942_8": "Sā “sādhū”ti paṭissuṇitvā tassa āgatadivasato paṭṭhāya sahattheneva sūpabyañjanādīni sampādeti,",
  "atk-s0502a0:3942_9": "mālāgandhavilepanādīni abhisaṅkharoti,",
  "atk-s0502a0:3942_10": "bhojanakāle tassa nhānodakaṃ paṭiyādāpetvā nhānakālato paṭṭhāya sabbakiccāni sādhukaṃ karoti.",
  "atk-s0502a0:3943_0": "Uggaseṭṭhi tassā ācārasampattiṃ disvā pasannacitto ekadivasaṃ anāthapiṇḍikena saddhiṃ sukhakathāya sannisinno",
  "atk-s0502a0:3943_1": "“mayaṃ daharakāle evaṃ nāma katikaṃ karimhā”ti sāretvā cūḷasubhaddaṃ attano puttassatthāya vāresi.",
  "atk-s0502a0:3943_2": "So pana pakatiyāva micchādiṭṭhiko.",
  "atk-s0502a0:3943_3": "Tasmā dasabalassa tamatthaṃ ārocetvā satthārā uggaseṭṭhissūpanissayaṃ disvā anuññāto bhariyāya saddhiṃ",
  "atk-s0502a0:3943_4": "mantetvā tassa vacanaṃ sampaṭicchitvā divasaṃ vavatthapetvā dhītaraṃ visākhaṃ datvā uyyojento dhanañcayaseṭṭhi",
  "atk-s0502a0:3943_5": "viya mahantaṃ sakkāraṃ katvā subhaddaṃ āmantetvā, “amma,",
  "atk-s0502a0:3943_6": "sasurakule vasantiyā nāma antoaggi bahi na nīharitabbo”ti dhanañcayaseṭṭhinā visākhāya dinnanayeneva",
  "atk-s0502a0:3943_7": "dasa ovāde datvā “sace me gataṭṭhāne dhītu doso uppajjati,",
  "atk-s0502a0:3943_8": "tumhehi sodhetabbo”ti aṭṭha kuṭumbike pāṭibhoge gahetvā tassā uyyojanadivase buddhappamukhassa bhikkhusaṅghassa",
  "atk-s0502a0:3943_9": "mahādānaṃ datvā purimabhave dhītarā katānaṃ sucaritānaṃ phalavibhūtiṃ lokassa pākaṭaṃ katvā dassento",
  "atk-s0502a0:3943_10": "viya mahantena sakkārena dhītaraṃ uyyojesi.",
  "atk-s0502a0:3943_11": "Tassā anupubbena ugganagaraṃ pattakāle sasurakulena saddhiṃ mahājano paccuggamanamakāsi.",
  "atk-s0502a0:3944_0": "Sāpi attano sirivibhavaṃ pākaṭaṃ kātuṃ visākhā viya sakalanagarassa attānaṃ dassentī rathe ṭhatvā nagaraṃ",
  "atk-s0502a0:3944_1": "pavisitvā nāgarehi pesite paṇṇākāre gahetvā anurūpavasena tesaṃ tesaṃ pesentī sakalanagaraṃ attano guṇehi",
  "atk-s0502a0:3944_2": "ekābaddhamakāsi.",
  "atk-s0502a0:3944_3": "Maṅgaladivasādīsu panassā sasuro acelakānaṃ sakkāraṃ karonto “āgantvā amhākaṃ samaṇe vandatū”ti pesesi.",
  "atk-s0502a0:3944_4": "Sā lajjāya nagge passituṃ asakkontī gantuṃ na icchati.",
  "atk-s0502a0:3944_5": "So punappunaṃ pesetvāpi tāya paṭikkhitto kujjhitvā “nīharatha na”nti āha.",
  "atk-s0502a0:3944_6": "Sā “na sakkā mama akāraṇena dosaṃ āropetu”nti kuṭumbike pakkosāpetvā tamatthaṃ ārocesi.",
  "atk-s0502a0:3944_7": "Te tassā niddosabhāvaṃ ñatvā seṭṭhiṃ saññāpesuṃ.",
  "atk-s0502a0:3944_8": "So “ayaṃ mama samaṇe ahirikāti na vandī”ti bhariyāya ārocesi.",
  "atk-s0502a0:3944_9": "Sā “kīdisā nu kho imissā samaṇā,",
  "atk-s0502a0:3944_10": "ativiya tesaṃ pasaṃsatī”ti taṃ pakkosāpetvā āha –",
  "atk-s0502a0:3945_0": "“Kīdisā samaṇā tuyhaṃ, bāḷhaṃ kho ne pasaṃsasi;",
  "atk-s0502a0:3946_0": "Kiṃsīlā kiṃsamācārā, taṃ me akkhāhi pucchitā”ti. ;",
  "atk-s0502a0:3947_0": "Athassā subhaddā buddhānañceva buddhasāvakānañca guṇe pakāsentī –",
  "atk-s0502a0:3948_0": "“Santindriyā santamānasā, santaṃ tesaṃ gataṃ ṭhitaṃ;",
  "atk-s0502a0:3949_0": "Okkhittacakkhū mitabhāṇī, tādisā samaṇā mama. ;",
  "atk-s0502a0:3950_0": "“Kāyakammaṃ suci nesaṃ, vācākammaṃ anāvilaṃ;",
  "atk-s0502a0:3951_0": "Manokammaṃ suvisuddhaṃ, tādisā samaṇā mama.",
  "atk-s0502a0:3952_0": "“Vimalā saṅkhamuttābhā, suddhā antarabāhirā;",
  "atk-s0502a0:3953_0": "Puṇṇā suddhehi dhammehi, tādisā samaṇā mama.",
  "atk-s0502a0:3954_0": "“Lābhena unnato loko, alābhena ca onato;",
  "atk-s0502a0:3955_0": "Lābhālābhena ekaṭṭhā, tādisā samaṇā mama.",
  "atk-s0502a0:3956_0": "“Yasena unnato loko, ayasena ca onato;",
  "atk-s0502a0:3957_0": "Yasāyasena ekaṭṭhā, tādisā samaṇā mama.",
  "atk-s0502a0:3958_0": "“Pasaṃsāyunnato loko, nindāyāpi ca onato;",
  "atk-s0502a0:3959_0": "Samā nindāpasaṃsāsu, tādisā samaṇā mama.",
  "atk-s0502a0:3960_0": "“Sukhena unnato loko, dukkhenāpi ca onato;",
  "atk-s0502a0:3961_0": "Akampā sukhadukkhesu, tādisā samaṇā mamā”ti. –",
  "atk-s0502a0:3962_0": "Evamādīhi vacanehi sassuṃ tosesi.",
  "atk-s0502a0:3963_0": "Atha naṃ “sakkā tava samaṇe amhākampi dassetu”nti vatvā “sakkā”ti vutte “tena hi yathā mayaṃ te passāma,",
  "atk-s0502a0:3963_1": "tathā karohī”ti vutte sā “sādhū”ti buddhappamukhassa bhikkhusaṅghassa mahādānaṃ sajjetvā uparipāsādatale",
  "atk-s0502a0:3963_2": "ṭhatvā jetavanābhimukhī sakkaccaṃ pañcapatiṭṭhitena vanditvā buddhaguṇe āvajjetvā gandhavāsapupphadhumehi",
  "atk-s0502a0:3963_3": "pūjaṃ katvā, “bhante,",
  "atk-s0502a0:3963_4": "svātanāya buddhappamukhaṃ bhikkhusaṅghaṃ nimantemi,",
  "atk-s0502a0:3963_5": "iminā me saññāṇena satthā nimantitabhāvaṃ jānātū”ti sumanapupphānaṃ aṭṭha muṭṭhiyo ākāse khipi.",
  "atk-s0502a0:3963_6": "Pupphāni gantvā catuparisamajjhe dhammaṃ desentassa satthuno upari mālāvitānaṃ hutvā aṭṭhaṃsu.",
  "atk-s0502a0:3963_7": "Tasmiṃ khaṇe anāthapiṇḍikopi dhammakathaṃ sutvā svātanāya satthāraṃ nimantesi.",
  "atk-s0502a0:3963_8": "Satthā “adhivutthaṃ mayā, gahapati,",
  "atk-s0502a0:3963_9": "svātanāya bhatta”nti vatvā, “bhante,",
  "atk-s0502a0:3963_10": "mayā puretaraṃ āgato natthi,",
  "atk-s0502a0:3963_11": "kassa nu kho vo adhivuttha”nti vutte “cūḷasubhaddāya, gahapati,",
  "atk-s0502a0:3963_12": "nimantito”ti vatvā “nanu, bhante,",
  "atk-s0502a0:3963_13": "cūḷasubhaddā dūre vasati ito vīsatiyojanasatamatthake”ti vutte,",
  "atk-s0502a0:3963_14": "“āma gahapati,",
  "atk-s0502a0:3963_15": "dūre vasantāpi hi sappurisā abhimukhe ṭhitā viya pakāsentī”ti vatvā imaṃ gāthamāha –",
  "atk-s0502a0:3964_0": "304.",
  "atk-s0502a0:3965_0": "“Dūre santo pakāsenti, himavantova pabbato;",
  "atk-s0502a0:3966_0": "Asantettha na dissanti, rattiṃ khittā yathā sarā”ti.",
  "atk-s0502a0:3967_0": "Tattha santoti rāgādīnaṃ santatāya buddhādayo santā nāma.",
  "atk-s0502a0:3967_1": "Idha pana pubbabuddhesu katādhikārā ussannakusalamūlā bhāvitabhāvanā sattā santoti adhippetā.",
  "atk-s0502a0:3967_2": "Pakāsentīti dūre ṭhitāpi buddhānaṃ ñāṇapathaṃ āgacchantā pākaṭā honti.",
  "atk-s0502a0:3967_3": "Himavanto vāti yathā hi tiyojanasahassavitthato pañcayojanasatubbedho caturāsītiyā kūṭasahassehi paṭimaṇḍito",
  "atk-s0502a0:3967_4": "himavantapabbato dūre ṭhitānampi abhimukhe ṭhito viya pakāseti,",
  "atk-s0502a0:3967_5": "evaṃ pakāsentīti attho.",
  "atk-s0502a0:3967_6": "Asantetthāti diṭṭhadhammagarukā vitiṇṇaparalokā āmisacakkhukā jīvikatthāya pabbajitā bālapuggalā asanto nāma,",
  "atk-s0502a0:3967_7": "te ettha buddhānaṃ dakkhiṇassa jāṇumaṇḍalassa santike nisinnāpi na dissanti na paññāyanti.",
  "atk-s0502a0:3967_8": "Rattiṃ khittāti rattiṃ caturaṅgasamannāgate andhakāre khittasarā viya tathārūpassa upanissayabhūtassa pubbahetuno abhāvena na paññāyantīti attho.",
  "atk-s0502a0:3968_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3969_0": "Sakko devarājā “satthārā subhaddāya nimantanaṃ adhivāsita”nti ñatvā vissakammadevaputtaṃ āṇāpesi –",
  "atk-s0502a0:3969_1": "“pañca kūṭāgārasatāni nimminitvā sve buddhappamukhaṃ bhikkhusaṅghaṃ ugganagaraṃ nehī”ti.",
  "atk-s0502a0:3969_2": "So punadivase pañcasatāni kūṭāgārāni nimminitvā jetavanadvāre aṭṭhāsi.",
  "atk-s0502a0:3969_3": "Satthā uccinitvā visuddhakhīṇāsavānaṃyeva pañcasatāni ādāya saparivāro kūṭāgāresu nisīditvā ugganagaraṃ agamāsi.",
  "atk-s0502a0:3969_4": "Uggaseṭṭhipi saparivāro subhaddāya dinnanayeneva tathāgatassa āgatamaggaṃ olokento satthāraṃ mahantena",
  "atk-s0502a0:3969_5": "sirivibhavena āgacchantaṃ disvā pasannamānaso mālādīhi mahantaṃ sakkāraṃ karonto saparivāro sampaṭicchitvā",
  "atk-s0502a0:3969_6": "vanditvā mahādānaṃ datvā punappunaṃ nimantetvā sattāhaṃ mahādānaṃ adāsi.",
  "atk-s0502a0:3969_7": "Satthāpissa sappāyaṃ sallakkhetvā dhammaṃ desesi.",
  "atk-s0502a0:3969_8": "Taṃ ādiṃ katvā caturāsītiyā pāṇasahassānaṃ dhammābhisamayo ahosi.",
  "atk-s0502a0:3969_9": "Satthā “cūḷasubhaddāya anuggahaṇatthaṃ tvaṃ idheva hohī”ti anuruddhattheraṃ nivattāpetvā sāvatthimeva agamāsi.",
  "atk-s0502a0:3969_10": "Tato paṭṭhāya taṃ nagaraṃ saddhāsampannaṃ ahosīti.",
  "atk-s0502a0:3970_0": "Cūḷasubhaddāvatthu aṭṭhamaṃ.",
  "atk-s0502a0:3971_0": "9. Ekavihārittheravatthu",
  "atk-s0502a0:3972_0": "Ekāsananti imaṃ dhammadesanaṃ satthā jetavane viharanto ekavihārittheraṃ nāma ārabbha kathesi.",
  "atk-s0502a0:3973_0": "So kira thero ekakova seyyaṃ kappeti,",
  "atk-s0502a0:3973_1": "ekakova nisīdati,",
  "atk-s0502a0:3973_2": "ekakova caṅkamati,",
  "atk-s0502a0:3973_3": "ekakova tiṭṭhatīti catuparisantare pākaṭo ahosi.",
  "atk-s0502a0:3973_4": "Atha naṃ bhikkhū, “bhante,",
  "atk-s0502a0:3973_5": "evarūpo nāmāyaṃ thero”ti tathāgatassārocesuṃ.",
  "atk-s0502a0:3973_6": "Satthā “sādhu sādhū”ti tassa sādhukāraṃ datvā “bhikkhunā nāma pavivittena bhavitabba”nti viveke ānisaṃsaṃ kathetvā imaṃ gāthamāha –",
  "atk-s0502a0:3974_0": "305.",
  "atk-s0502a0:3975_0": "“Ekāsanaṃ ekaseyyaṃ, eko caramatandito;",
  "atk-s0502a0:3976_0": "Eko damayamattānaṃ, vanante ramito siyā”ti.",
  "atk-s0502a0:3977_0": "Tattha ekāsanaṃ ekaseyyanti bhikkhusahassamajjhepi mūlakammaṭṭhānaṃ avijahitvā teneva manasikārena nisinnassa āsanaṃ ekāsanaṃ nāma.",
  "atk-s0502a0:3977_1": "Lohapāsādasadisepi ca pāsāde bhikkhusahassamajjhepi paññatte vicitrapaccattharaṇūpadhāne mahārahe sayane",
  "atk-s0502a0:3977_2": "satiṃ upaṭṭhapetvā dakkhiṇena passena mūlakammaṭṭhānamanasikārena nipannassa bhikkhuno seyyā ekaseyyā nāma.",
  "atk-s0502a0:3977_3": "Evarūpaṃ ekāsanañca ekaseyyañca bhajethāti attho.",
  "atk-s0502a0:3977_4": "Atanditoti jaṅghabalaṃ nissāya jīvitakappanena akusīto hutvā sabbīriyāpathesu ekakova carantoti attho.",
  "atk-s0502a0:3977_5": "Eko damayanti rattiṭṭhānādīsu kammaṭṭhānaṃ anuyuñjitvā maggaphalādhigamavasena ekova hutvā attānaṃ damentoti attho.",
  "atk-s0502a0:3977_6": "Vanante ramito siyāti evaṃ attānaṃ damento itthipurisasaddādīhi pavivitte vananteyeva abhiramito bhaveyya.",
  "atk-s0502a0:3977_7": "Na hi sakkā ākiṇṇavihārinā evaṃ attānaṃ dametunti attho.",
  "atk-s0502a0:3978_0": "Desanāvasāne bahū sotāpattiphalādīni pāpuṇiṃsu. Tato paṭṭhāya mahājano ekavihārikameva patthesīti.",
  "atk-s0502a0:3979_0": "Ekavihārittheravatthu navamaṃ.",
  "atk-s0502a0:3980_0": "Pakiṇṇakavaggavaṇṇanā niṭṭhitā.",
  "atk-s0502a0:3981_0": "Ekavīsatimo vaggo.",
  "atk-s0502a0:3982_0": "22. Nirayavaggo",
  "atk-s0502a0:3983_0": "1. Sundarīparibbājikāvatthu",
  "atk-s0502a0:3984_0": "Abhūtavādīti imaṃ dhammadesanaṃ satthā jetavane viharanto sundariṃ paribbājikaṃ ārabbha kathesi.",
  "atk-s0502a0:3985_0": "“Tena kho pana samayena bhagavā sakkato hoti garukato mānito pūjito”ti vatthu vitthārato udāne āgatameva.",
  "atk-s0502a0:3985_1": "Ayaṃ panettha saṅkhepo –",
  "atk-s0502a0:3985_2": "bhagavato kira bhikkhusaṅghassa ca pañcannaṃ mahānadīnaṃ mahoghasadise lābhasakkāre uppanne hatalābhasakkārā",
  "atk-s0502a0:3985_3": "aññatitthiyā sūriyuggamanakāle khajjopanakā viya nippabhā hutvā ekato sannipatitvā mantayiṃsu –",
  "atk-s0502a0:3985_4": "“mayaṃ samaṇassa gotamassa uppannakālato paṭṭhāya hatalābhasakkārā,",
  "atk-s0502a0:3985_5": "na no koci atthibhāvampi jānāti,",
  "atk-s0502a0:3985_6": "kena nu kho saddhiṃ ekato hutvā samaṇassa gotamassa avaṇṇaṃ uppādetvā lābhasakkāramassa antaradhāpeyyāmā”ti.",
  "atk-s0502a0:3985_7": "Atha nesaṃ etadahosi –",
  "atk-s0502a0:3985_8": "“sundariyā saddhiṃ ekato hutvā sakkuṇissāmā”ti.",
  "atk-s0502a0:3985_9": "Te ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu.",
  "atk-s0502a0:3985_10": "Sā punappunaṃ sallapantīpi paṭivacanaṃ alabhitvā “api panayyā,",
  "atk-s0502a0:3985_11": "kenaci viheṭhitatthā”ti pucchi. “Kiṃ, bhagini,",
  "atk-s0502a0:3985_12": "samaṇaṃ gotamaṃ amhe viheṭhetvā hatalābhasakkāre katvā vicarantaṃ na passasī”ti?",
  "atk-s0502a0:3985_13": "“Mayā ettha kiṃ kātuṃ vaṭṭatī”ti?",
  "atk-s0502a0:3985_14": "“Tvaṃ khosi, bhagini,",
  "atk-s0502a0:3985_15": "abhirūpā sobhaggappattā,",
  "atk-s0502a0:3985_16": "samaṇassa gotamassa ayasaṃ āropetvā mahājanaṃ tava kathaṃ gāhāpetvā hatalābhasakkāraṃ karohī”ti.",
  "atk-s0502a0:3985_17": "Sā taṃ sutvā “sādhū”ti sampaṭicchitvā pakkantā tato paṭṭhāya mālāgandhavilepanakappūrakaṭukaphalādīni",
  "atk-s0502a0:3985_18": "gahetvā sāyaṃ mahājanassa satthu dhammadesanaṃ sutvā nagaraṃ pavisanakāle jetavanābhimukhī gacchati,",
  "atk-s0502a0:3985_19": "“kahaṃ gacchasī”ti ca puṭṭhā “samaṇassa gotamassa santikaṃ gamissāmi,",
  "atk-s0502a0:3985_20": "ahañhi tena saddhiṃ ekagandhakuṭiyaṃ vasāmī”ti vatvā aññatarasmiṃ titthiyārāme vasitvā pātova jetavanamaggaṃ otaritvā nagarābhimukhī āgacchantī “kiṃ, sundari,",
  "atk-s0502a0:3985_21": "kahaṃ gatāsī”ti puṭṭhā “samaṇena gotamena saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.",
  "atk-s0502a0:3986_0": "Atha te katipāhaccayena dhuttānaṃ kahāpaṇe datvā “gacchatha sundariṃ māretvā samaṇassa gotamassa gandhakuṭiyā",
  "atk-s0502a0:3986_1": "samīpe mālākacavarantare nikkhipitvā ethā”ti vadiṃsu.",
  "atk-s0502a0:3986_2": "Te tathā akaṃsu.",
  "atk-s0502a0:3986_3": "Tato titthiyā “sundariṃ na passāmā”ti kolāhalaṃ katvā rañño ārocetvā “kahaṃ vo āsaṅkā”ti vuttā “imesu divasesu jetavane vasati,",
  "atk-s0502a0:3986_4": "tatthassā pavattiṃ na jānāmā”ti vatvā “tena hi gacchatha,",
  "atk-s0502a0:3986_5": "naṃ vicinathā”ti raññā anuññātā attano upaṭṭhāke gahetvā jetavanaṃ gantvā vicinantā mālākacavarantare",
  "atk-s0502a0:3986_6": "taṃ disvā mañcakaṃ āropetvā nagaraṃ pavesetvā “samaṇassa gotamassa sāvakā ‘satthārā kataṃ pāpakammaṃ",
  "atk-s0502a0:3986_7": "paṭicchādessāmā’ti sundariṃ māretvā mālākacavarantare nikkhipiṃsū”ti rañño ārocayiṃsu.",
  "atk-s0502a0:3986_8": "Rājā “tena hi gacchatha,",
  "atk-s0502a0:3986_9": "nagaraṃ āhiṇḍathā”ti āha.",
  "atk-s0502a0:3986_10": "Te nagaravīthīsu “passatha samaṇānaṃ sakyaputtiyānaṃ kamma”ntiādīni vatvā puna rañño nivesanadvāraṃ āgamiṃsu.",
  "atk-s0502a0:3986_11": "Rājā sundariyā sarīraṃ āmakasusāne aṭṭakaṃ āropetvā rakkhāpesi.",
  "atk-s0502a0:3986_12": "Sāvatthivāsino ṭhapetvā ariyasāvake sesā yebhuyyena “passatha samaṇānaṃ sakyaputtiyānaṃ kamma”ntiādīni",
  "atk-s0502a0:3986_13": "vatvā antonagarepi bahinagarepi bhikkhū akkosantā vicaranti.",
  "atk-s0502a0:3986_14": "Bhikkhū taṃ pavattiṃ tathāgatassa ārocesuṃ.",
  "atk-s0502a0:3986_15": "Satthā “tena hi tumhepi te manusse evaṃ paṭicodethā”ti vatvā imaṃ gāthamāha –",
  "atk-s0502a0:3987_0": "306.",
  "atk-s0502a0:3988_0": "“Abhūtavādī nirayaṃ upeti,",
  "atk-s0502a0:3989_0": "Yo vāpi katvā na karomicāha;",
  "atk-s0502a0:3990_0": "Ubhopi te pecca samā bhavanti,",
  "atk-s0502a0:3991_0": "Nihīnakammā manujā paratthā”ti.",
  "atk-s0502a0:3992_0": "Tattha abhūtavādīti parassa dosaṃ adisvāva musāvādaṃ katvā tucchena paraṃ abbhācikkhanto.",
  "atk-s0502a0:3992_1": "Katvāti yo vā pana pāpakammaṃ katvā “nāhaṃ etaṃ karomī”ti āha.",
  "atk-s0502a0:3992_2": "Pecca samā bhavantīti te ubhopi janā paralokaṃ gantvā nirayaṃ upagamanena gatiyā samā bhavanti.",
  "atk-s0502a0:3992_3": "Gatiyeva nesaṃ paricchinnā,",
  "atk-s0502a0:3992_4": "āyu pana nesaṃ na paricchinnaṃ.",
  "atk-s0502a0:3992_5": "Bahukañhi pāpakammaṃ katvā ciraṃ niraye paccanti,",
  "atk-s0502a0:3992_6": "parittaṃ katvā appamattakameva kālaṃ.",
  "atk-s0502a0:3992_7": "Yasmā pana nesaṃ ubhinnampi lāmakameva kammaṃ,",
  "atk-s0502a0:3992_8": "tena vuttaṃ –",
  "atk-s0502a0:3992_9": "“nihīnakammā manujā paratthā”ti.",
  "atk-s0502a0:3992_10": "Paratthāti imassa pana padassa purato peccapadena sambandho.",
  "atk-s0502a0:3992_11": "Pecca parattha ito gantvā te nihīnakammā paraloke samā bhavantīti attho.",
  "atk-s0502a0:3992_12": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3993_0": "Rājā “sundariyā aññehi māritabhāvaṃ jānāthā”ti purise uyyojesi.",
  "atk-s0502a0:3993_1": "Atha te dhuttā tehi kahāpaṇehi suraṃ pivantā aññamaññaṃ kalahaṃ kariṃsu.",
  "atk-s0502a0:3993_2": "Eko ekaṃ āha –",
  "atk-s0502a0:3993_3": "“tvaṃ sundariṃ ekappahāreneva māretvā mālākacavarantare nikkhipitvā tato laddhakahāpaṇehi suraṃ pivasi,",
  "atk-s0502a0:3993_4": "hotu hotū”ti.",
  "atk-s0502a0:3993_5": "Rājapurisā te dhutte gahetvā rañño dassesuṃ.",
  "atk-s0502a0:3993_6": "Atha ne rājā “tumhehi sā māritā”ti pucchi. “Āma, devā”ti.",
  "atk-s0502a0:3993_7": "“Kehi mārāpitā”ti?",
  "atk-s0502a0:3993_8": "“Aññatitthiyehi, devā”ti.",
  "atk-s0502a0:3993_9": "Rājā titthiye pakkosāpetvā pucchi.",
  "atk-s0502a0:3993_10": "Te tatheva vadiṃsu.",
  "atk-s0502a0:3993_11": "Tena hi gacchatha tumhe evaṃ vadantā nagaraṃ āhiṇḍatha –",
  "atk-s0502a0:3993_12": "“ayaṃ sundarī samaṇassa gotamassa avaṇṇaṃ āropetukāmehi amhehi mārāpitā,",
  "atk-s0502a0:3993_13": "neva samaṇassa gotamassa,",
  "atk-s0502a0:3993_14": "na sāvakānaṃ doso atthi,",
  "atk-s0502a0:3993_15": "amhākameva doso”ti.",
  "atk-s0502a0:3993_16": "Te tathā kariṃsu.",
  "atk-s0502a0:3993_17": "Bālamahājano tadā saddahi,",
  "atk-s0502a0:3993_18": "titthiyāpi dhuttāpi purisavadhadaṇḍaṃ pāpuṇiṃsu.",
  "atk-s0502a0:3993_19": "Tato paṭṭhāya buddhānaṃ sakkāro mahā ahosīti.",
  "atk-s0502a0:3994_0": "Sundarīparibbājikāvatthu paṭhamaṃ.",
  "atk-s0502a0:3995_0": "2. Duccaritaphalapīḷitavatthu",
  "atk-s0502a0:3996_0": "Kāsāvakaṇṭhāti imaṃ dhammadesanaṃ satthā veḷuvane viharanto duccaritaphalānubhāvena pīḷite satte ārabbha kathesi.",
  "atk-s0502a0:3997_0": "Āyasmā hi moggallāno lakkhaṇattherena saddhiṃ gijjhakūṭā orohanto aṭṭhisaṅkhalikapetādīnaṃ attabhāve",
  "atk-s0502a0:3997_1": "disvā sitaṃ karonto lakkhaṇattherena sitakāraṇaṃ puṭṭho “akālo, āvuso,",
  "atk-s0502a0:3997_2": "imassa pañhassa,",
  "atk-s0502a0:3997_3": "tathāgatassa santike maṃ puccheyyāsī”ti vatvā tathāgatassa santike therena puṭṭho aṭṭhisaṅkhalikapetādīnaṃ diṭṭhabhāvaṃ ācikkhitvā “idhāhaṃ, āvuso,",
  "atk-s0502a0:3997_4": "gijjhakūṭā pabbatā orohanto addasaṃ bhikkhuṃ vehāsaṃ gacchantaṃ,",
  "atk-s0502a0:3997_5": "tassa saṅghāṭipi ādittā sampajjalitā sajotibhūtā…pe…",
  "atk-s0502a0:3997_6": "kāyopi āditto”tiādinā nayena saddhiṃ pattacīvarakāyabandhanādīhi ḍayhamāne pañca sahadhammike ārocesi.",
  "atk-s0502a0:3997_7": "Satthā tesaṃ kassapadasabalassa sāsane pabbajitvā pabbajjāya anurūpaṃ kātuṃ asakkontānaṃ pāpabhāvaṃ ācikkhitvā",
  "atk-s0502a0:3997_8": "tasmiṃ khaṇe tattha nisinnānaṃ bahūnaṃ pāpabhikkhūnaṃ duccaritakammassa vipākaṃ dassento imaṃ gāthamāha –",
  "atk-s0502a0:3998_0": "307.",
  "atk-s0502a0:3999_0": "“Kāsāvakaṇṭhā bahavo, pāpadhammā asaññatā;",
  "atk-s0502a0:4000_0": "Pāpā pāpehi kammehi, nirayaṃ te upapajjare”ti.",
  "atk-s0502a0:4001_0": "Tattha kāsāvakaṇṭhāti kāsāvena paliveṭhitakaṇṭhā.",
  "atk-s0502a0:4001_1": "Pāpadhammāti lāmakadhammā.",
  "atk-s0502a0:4001_2": "Asaññatāti kāyādisaṃyamarahitā,",
  "atk-s0502a0:4001_3": "tathārūpā pāpapuggalā attanā katehi akusalakammehi nirayaṃ upapajjanti,",
  "atk-s0502a0:4001_4": "te tattha paccitvā tato cutā vipākāvasesena petesupi evaṃ paccantīti attho.",
  "atk-s0502a0:4002_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4003_0": "Duccaritaphalapīḷitavatthu dutiyaṃ.",
  "atk-s0502a0:4004_0": "3. Vaggumudātīriyabhikkhuvatthu",
  "atk-s0502a0:4005_0": "Seyyo ayoguḷoti imaṃ dhammadesanaṃ satthā vesāliṃ upanissāya mahāvane viharanto vaggumudātīriye bhikkhū ārabbha kathesi.",
  "atk-s0502a0:4005_1": "Vatthu uttarimanussadhammapārājike āgatameva.",
  "atk-s0502a0:4006_0": "Tadā hi satthā te bhikkhū “kiṃ pana tumhe,",
  "atk-s0502a0:4006_1": "bhikkhave,",
  "atk-s0502a0:4006_2": "udarassatthāya gihīnaṃ aññamaññassa uttarimanussadhammassa vaṇṇaṃ bhāsitthā”ti vatvā tehi “āma,",
  "atk-s0502a0:4006_3": "bhante”ti vutte te bhikkhū anekapariyāyena garahitvā imaṃ gāthamāha –",
  "atk-s0502a0:4007_0": "308.",
  "atk-s0502a0:4008_0": "“Seyyo ayoguḷo bhutto, tatto aggisikhūpamo;",
  "atk-s0502a0:4009_0": "Yañce bhuñjeyya dussīlo, raṭṭhapiṇḍamasaññato”ti.",
  "atk-s0502a0:4010_0": "Tattha yañce bhuñjeyyāti yaṃ dussīlo nissīlapuggalo kāyādīhi asaññato raṭṭhavāsīhi saddhāya dinnaṃ raṭṭhapiṇḍaṃ",
  "atk-s0502a0:4010_1": "“samaṇomhī”ti paṭijānanto gahetvā bhuñjeyya,",
  "atk-s0502a0:4010_2": "tatto āditto aggivaṇṇo ayoguḷova bhutto seyyo sundarataro.",
  "atk-s0502a0:4010_3": "Kiṃ kāraṇā?",
  "atk-s0502a0:4010_4": "Tappaccayā hi ekova attabhāvo jhāyeyya,",
  "atk-s0502a0:4010_5": "dussīlo pana saddhādeyyaṃ bhuñjitvā anekānipi jātisatāni niraye pacceyyāti attho.",
  "atk-s0502a0:4011_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4012_0": "Vaggumudātīriyabhikkhuvatthu tatiyaṃ.",
  "atk-s0502a0:4013_0": "4. Khemakaseṭṭhiputtavatthu",
  "atk-s0502a0:4014_0": "Cattāri ṭhānānīti imaṃ dhammadesanaṃ satthā jetavane viharanto anāthapiṇḍikassa bhāgineyyaṃ khemakaṃ nāma seṭṭhiputtaṃ ārabbha kathesi.",
  "atk-s0502a0:4015_0": "So kira abhirūpo ahosi,",
  "atk-s0502a0:4015_1": "yebhuyyena itthiyo taṃ disvā rāgābhibhūtā sakabhāvena saṇṭhātuṃ nāsakkhiṃsu.",
  "atk-s0502a0:4015_2": "Sopi paradārakammābhiratova ahosi.",
  "atk-s0502a0:4015_3": "Atha naṃ rattiṃ rājapurisā gahetvā rañño dassesuṃ.",
  "atk-s0502a0:4015_4": "Rājā mahāseṭṭhissa lajjāmīti taṃ kiñci avatvā vissajjāpesi.",
  "atk-s0502a0:4015_5": "So pana neva virami.",
  "atk-s0502a0:4015_6": "Atha naṃ dutiyampi tatiyampi rājapurisā gahetvā rañño dassesuṃ.",
  "atk-s0502a0:4015_7": "Rājā vissajjāpesiyeva.",
  "atk-s0502a0:4015_8": "Mahāseṭṭhi,",
  "atk-s0502a0:4015_9": "taṃ pavattiṃ sutvā taṃ ādāya satthu santikaṃ gantvā taṃ pavattiṃ ārocetvā, “bhante,",
  "atk-s0502a0:4015_10": "imassa dhammaṃ desethā”ti āha.",
  "atk-s0502a0:4015_11": "Satthā tassa saṃvegakathaṃ vatvā paradārasevanāya dosaṃ dassento imā gāthā abhāsi –",
  "atk-s0502a0:4016_0": "309.",
  "atk-s0502a0:4017_0": "“Cattāri ṭhānāni naro pamatto,",
  "atk-s0502a0:4018_0": "Āpajjati paradārūpasevī;",
  "atk-s0502a0:4019_0": "Apuññalābhaṃ na nikāmaseyyaṃ,",
  "atk-s0502a0:4020_0": "Nindaṃ tatīyaṃ nirayaṃ catutthaṃ.",
  "atk-s0502a0:4021_0": "310.",
  "atk-s0502a0:4022_0": "“Apuññalābho ca gatī ca pāpikā,",
  "atk-s0502a0:4023_0": "Bhītassa bhītāya ratī ca thokikā;",
  "atk-s0502a0:4024_0": "Rājā ca daṇḍaṃ garukaṃ paṇeti,",
  "atk-s0502a0:4025_0": "Tasmā naro paradāraṃ na seve”ti.",
  "atk-s0502a0:4026_0": "Tattha ṭhānānīti dukkhakāraṇāni.",
  "atk-s0502a0:4026_1": "Pamattoti sativossaggena samannāgato.",
  "atk-s0502a0:4026_2": "Āpajjatīti pāpuṇāti.",
  "atk-s0502a0:4026_3": "Paradārūpasevīti paradāraṃ upasevanto uppathacārī.",
  "atk-s0502a0:4026_4": "Apuññalābhanti akusalalābhaṃ.",
  "atk-s0502a0:4026_5": "Na nikāmaseyyanti yathā icchati,",
  "atk-s0502a0:4026_6": "evaṃ seyyaṃ alabhitvā anicchitaṃ parittakameva kālaṃ seyyaṃ labhati.",
  "atk-s0502a0:4026_7": "Apuññalābho cāti evaṃ tassa ayañca apuññalābho,",
  "atk-s0502a0:4026_8": "tena ca apuññena nirayasaṅkhātā pāpikā gati hoti.",
  "atk-s0502a0:4026_9": "Ratī ca thokikāti yā tassa bhītassa bhītāya itthiyā saddhiṃ rati,",
  "atk-s0502a0:4026_10": "sāpi thokikā parittā hoti.",
  "atk-s0502a0:4026_11": "Garukanti rājā ca hatthacchedādivasena garukaṃ daṇḍaṃ paṇeti.",
  "atk-s0502a0:4026_12": "Tasmāti yasmā paradāraṃ sevanto etāni apuññādīni pāpuṇāti,",
  "atk-s0502a0:4026_13": "tasmā paradāraṃ na seveyyāti attho.",
  "atk-s0502a0:4027_0": "Desanāvasāne khemako sotāpattiphale patiṭṭhahi.",
  "atk-s0502a0:4027_1": "Tato paṭṭhāya mahājano sukhaṃ vītināmesi.",
  "atk-s0502a0:4027_2": "Kiṃ panassa pubbakammanti?",
  "atk-s0502a0:4027_3": "So kira kassapabuddhakāle uttamamallo hutvā dve suvaṇṇapaṭākā dasabalassa kañcanathūpe āropetvā patthanaṃ",
  "atk-s0502a0:4027_4": "paṭṭhapesi “ṭhapetvā ñātisālohititthiyo avasesā maṃ disvā rajjantū”ti.",
  "atk-s0502a0:4027_5": "Idamassa pubbakammanti.",
  "atk-s0502a0:4027_6": "Tena taṃ nibbattanibbattaṭṭhāne disvā paresaṃ itthiyo sakabhāvena saṇṭhātuṃ nāsakkhiṃsūti.",
  "atk-s0502a0:4028_0": "Khemakaseṭṭhiputtavatthu catutthaṃ.",
  "atk-s0502a0:4029_0": "5. Dubbacabhikkhuvatthu",
  "atk-s0502a0:4030_0": "Kuso yathāti imaṃ dhammadesanaṃ satthā jetavane viharanto aññataraṃ dubbacabhikkhuṃ ārabbha kathesi.",
  "atk-s0502a0:4031_0": "Eko kira bhikkhu asañcicca ekaṃ tiṇaṃ chinditvā kukkucce uppanne ekaṃ bhikkhuṃ upasaṅkamitvā, “āvuso,",
  "atk-s0502a0:4031_1": "yo tiṇaṃ chindati,",
  "atk-s0502a0:4031_2": "tassa kiṃ hotī”ti taṃ attanā katabhāvaṃ ārocetvā pucchi.",
  "atk-s0502a0:4031_3": "Atha naṃ itaro “tvaṃ tiṇassa chinnakāraṇā kiñci hotīti saññaṃ karosi,",
  "atk-s0502a0:4031_4": "na ettha kiñci hoti,",
  "atk-s0502a0:4031_5": "desetvā pana muccatī”ti vatvā sayampi ubhohi hatthehi tiṇaṃ luñcitvā aggahesi.",
  "atk-s0502a0:4031_6": "Bhikkhū taṃ pavattiṃ satthu ārocesuṃ.",
  "atk-s0502a0:4031_7": "Satthā taṃ bhikkhuṃ anekapariyāyena vigarahitvā dhammaṃ desento imā gāthā abhāsi –",
  "atk-s0502a0:4032_0": "311.",
  "atk-s0502a0:4033_0": "“Kuso yathā duggahito, hatthamevānukantati;",
  "atk-s0502a0:4034_0": "Sāmaññaṃ dupparāmaṭṭhaṃ, nirayāyupakaḍḍhati.",
  "atk-s0502a0:4035_0": "312.",
  "atk-s0502a0:4036_0": "“Yaṃ kiñci sithilaṃ kammaṃ, saṃkiliṭṭhañca yaṃ vataṃ;",
  "atk-s0502a0:4037_0": "Saṅkassaraṃ brahmacariyaṃ, na taṃ hoti mahapphalaṃ.",
  "atk-s0502a0:4038_0": "313.",
  "atk-s0502a0:4039_0": "“Kayirā ce kayirāthenaṃ, daḷhamenaṃ parakkame;",
  "atk-s0502a0:4040_0": "Sithilo hi paribbājo, bhiyyo ākirate raja”nti.",
  "atk-s0502a0:4041_0": "Tattha kusoti yaṃ kiñci tikhiṇadhāraṃ tiṇaṃ antamaso tālapaṇṇampi,",
  "atk-s0502a0:4041_1": "yathā so kuso yena duggahito,",
  "atk-s0502a0:4041_2": "tassa hatthaṃ anukantati phāleti,",
  "atk-s0502a0:4041_3": "evameva samaṇadhammasaṅkhātaṃ sāmaññampi khaṇḍasīlāditāya dupparāmaṭṭhaṃ nirayāyupakaḍḍhati,",
  "atk-s0502a0:4041_4": "niraye nibbattāpetīti attho.",
  "atk-s0502a0:4041_5": "Sithilanti olīyitvā karaṇena sithilagāhaṃ katvā kataṃ yaṃkiñci kammaṃ.",
  "atk-s0502a0:4041_6": "Saṃkiliṭṭhanti vesiyādikesu agocaresu caraṇena saṃkiliṭṭhaṃ.",
  "atk-s0502a0:4041_7": "Saṅkassaranti saṅkāhi saritabbaṃ,",
  "atk-s0502a0:4041_8": "uposathakiccādīsu aññatarakiccena sannipatitampi saṅghaṃ disvā “addhā ime mama cariyaṃ ñatvā maṃ ukkhipitukāmāva",
  "atk-s0502a0:4041_9": "sannipatitā”ti evaṃ attano āsaṅkāhi saritaṃ ussaṅkitaṃ parisaṅkitaṃ.",
  "atk-s0502a0:4041_10": "Na taṃ hotīti taṃ evarūpaṃ samaṇadhammasaṅkhātaṃ brahmacariyaṃ tassa puggalassa mahapphalaṃ na hoti,",
  "atk-s0502a0:4041_11": "tassa mahapphalābhāveneva bhikkhadāyakānampissa na mahapphalaṃ hotīti attho.",
  "atk-s0502a0:4041_12": "Kayirā ceti tasmā yaṃ kammaṃ kareyya,",
  "atk-s0502a0:4041_13": "taṃ kareyyātheva.",
  "atk-s0502a0:4041_14": "Daḷhamenaṃ parakkameti thirakatameva katvā avattasamādāno hutvā enaṃ kayirā.",
  "atk-s0502a0:4041_15": "Paribbājoti sithilabhāvena kato khaṇḍādibhāvappatto samaṇadhammo.",
  "atk-s0502a0:4041_16": "Bhiyyo ākirate rajanti abbhantare vijjamānaṃ rāgarajādiṃ evarūpo samaṇadhammo apanetuṃ na sakkoti,",
  "atk-s0502a0:4041_17": "atha kho tassa upari aparampi rāgarajādiṃ ākiratīti attho.",
  "atk-s0502a0:4042_0": "Desanāvasāne bahū sotāpattiphalādīni pāpuṇiṃsu,",
  "atk-s0502a0:4042_1": "sopi bhikkhu saṃvare ṭhatvā pacchā vipassanaṃ vaḍḍhetvā arahattaṃ pāpuṇīti.",
  "atk-s0502a0:4043_0": "Dubbacabhikkhuvatthu pañcamaṃ.",
  "atk-s0502a0:4044_0": "6. Issāpakatitthivatthu",
  "atk-s0502a0:4045_0": "Akatanti imaṃ dhammadesanaṃ satthā jetavane viharanto aññataraṃ issāpakataṃ itthiṃ ārabbha kathesi.",
  "atk-s0502a0:4046_0": "Tassā kira sāmiko ekāya gehadāsiyā saddhiṃ santhavaṃ akāsi.",
  "atk-s0502a0:4046_1": "Sā issāpakatā taṃ dāsiṃ hatthapādesu bandhitvā tassā kaṇṇanāsaṃ chinditvā ekasmiṃ guḷhagabbhe pakkhipitvā",
  "atk-s0502a0:4046_2": "dvāraṃ pidahitvā tassa kammassa attanā katabhāvaṃ paṭicchādetuṃ “ehi, ayya,",
  "atk-s0502a0:4046_3": "vihāraṃ gantvā dhammaṃ suṇissāmā”ti sāmikaṃ ādāya vihāraṃ gantvā dhammaṃ suṇantī nisīdi.",
  "atk-s0502a0:4046_4": "Athassā āgantukañātakā gehaṃ āgantvā dvāraṃ vivaritvā taṃ vippakāraṃ disvā dāsiṃ mocayiṃsu.",
  "atk-s0502a0:4046_5": "Sā vihāraṃ gantvā catuparisamajjhe ṭhitā tamatthaṃ dasabalassa ārocesi.",
  "atk-s0502a0:4046_6": "Satthā tassā vacanaṃ sutvā “duccaritaṃ nāma ‘idaṃ me aññe na jānantī’ti appamattakampi na kātabbaṃ,",
  "atk-s0502a0:4046_7": "aññasmiṃ ajānantepi sucaritameva kātabbaṃ.",
  "atk-s0502a0:4046_8": "Paṭicchādetvā katampi hi duccaritaṃ nāma pacchānutāpaṃ karoti,",
  "atk-s0502a0:4046_9": "sucaritaṃ pāmojjameva janetī”ti vatvā imaṃ gāthamāha –",
  "atk-s0502a0:4047_0": "314.",
  "atk-s0502a0:4048_0": "“Akataṃ dukkaṭaṃ seyyo, pacchā tappati dukkaṭaṃ;",
  "atk-s0502a0:4049_0": "Katañca sukataṃ seyyo, yaṃ katvā nānutappatī”ti.",
  "atk-s0502a0:4050_0": "Tattha dukkaṭanti sāvajjaṃ apāyasaṃvattanikaṃ kammaṃ akatameva seyyo varaṃ uttamaṃ.",
  "atk-s0502a0:4050_1": "Pacchā tappatīti tañhi anussaritānussaritakāle tappatiyeva.",
  "atk-s0502a0:4050_2": "Sukatanti anavajjaṃ pana sukhadāyakaṃ sugatisaṃvattanikameva kammaṃ kataṃ seyyo.",
  "atk-s0502a0:4050_3": "Yaṃ katvāti yaṃ kammaṃ katvā pacchā anussaraṇakāle na tappati nānutappati,",
  "atk-s0502a0:4050_4": "somanassajātova hoti,",
  "atk-s0502a0:4050_5": "taṃ kammaṃ varanti attho.",
  "atk-s0502a0:4051_0": "Desanāvasāne upāsako ca sā ca itthī sotāpattiphale patiṭṭhahiṃsu.",
  "atk-s0502a0:4051_1": "Tañca pana dāsiṃ tattheva bhujissaṃ katvā dhammacāriniṃ kariṃsūti.",
  "atk-s0502a0:4052_0": "Issāpakatitthivatthu chaṭṭhaṃ.",
  "atk-s0502a0:4053_0": "7. Sambahulabhikkhuvatthu",
  "atk-s0502a0:4054_0": "Nagaraṃ yathāti imaṃ dhammadesanaṃ satthā jetavane viharanto sambahule āgantuke bhikkhū ārabbha kathesi.",
  "atk-s0502a0:4055_0": "Te kira ekasmiṃ paccante vassaṃ upagantvā paṭhamamāse sukhaṃ vihariṃsu.",
  "atk-s0502a0:4055_1": "Majjhimamāse corā āgantvā tesaṃ gocaragāmaṃ paharitvā karamare gahetvā agamaṃsu.",
  "atk-s0502a0:4055_2": "Tato paṭṭhāya manussā corānaṃ paṭibāhanatthāya taṃ paccantanagaraṃ abhisaṅkharontā te bhikkhū sakkaccaṃ upaṭṭhātuṃ okāsaṃ na labhiṃsu.",
  "atk-s0502a0:4055_3": "Te aphāsukaṃ vassaṃ vasitvā vutthavassā satthu dassanāya sāvatthiṃ gantvā satthāraṃ vanditvā ekamantaṃ nisīdiṃsu.",
  "atk-s0502a0:4055_4": "Satthā tehi saddhiṃ katapaṭisanthāro “kiṃ,",
  "atk-s0502a0:4055_5": "bhikkhave,",
  "atk-s0502a0:4055_6": "sukhaṃ vasitthā”ti pucchitvā, “bhante,",
  "atk-s0502a0:4055_7": "mayaṃ paṭhamamāsameva sukhaṃ vasimhā,",
  "atk-s0502a0:4055_8": "majjhimamāse corā gāmaṃ pahariṃsu,",
  "atk-s0502a0:4055_9": "tato paṭṭhāya manussā nagaraṃ abhisaṅkharontā sakkaccaṃ upaṭṭhātuṃ okāsaṃ na labhiṃsu.",
  "atk-s0502a0:4055_10": "Tasmā aphāsukaṃ vassaṃ vasimhā”ti vutte “alaṃ,",
  "atk-s0502a0:4055_11": "bhikkhave,",
  "atk-s0502a0:4055_12": "mā cintayittha,",
  "atk-s0502a0:4055_13": "phāsuvihāro nāma niccakālaṃ dullabho,",
  "atk-s0502a0:4055_14": "bhikkhunā nāma yathā te manussā nagaraṃ gopayiṃsu,",
  "atk-s0502a0:4055_15": "evaṃ attabhāvameva gopayituṃ vaṭṭatī”ti vatvā imaṃ gāthamāha –",
  "atk-s0502a0:4056_0": "315.",
  "atk-s0502a0:4057_0": "“Nagaraṃ yathā paccantaṃ, guttaṃ santarabāhiraṃ;",
  "atk-s0502a0:4058_0": "Evaṃ gopetha attānaṃ, khaṇo vo mā upaccagā;",
  "atk-s0502a0:4059_0": "Khaṇātītā hi socanti, nirayamhi samappitā”ti.",
  "atk-s0502a0:4060_0": "Tattha santarabāhiranti,",
  "atk-s0502a0:4060_1": "bhikkhave,",
  "atk-s0502a0:4060_2": "yathā tehi manussehi taṃ paccantanagaraṃ dvārapākārādīni thirāni karontehi saantaraṃ,",
  "atk-s0502a0:4060_3": "aṭṭālakaparikhādīni thirāni karontehi sabāhiranti santarabāhiraṃ suguttaṃ kataṃ,",
  "atk-s0502a0:4060_4": "evaṃ tumhepi satiṃ upaṭṭhapetvā ajjhattikāni cha dvārāni pidahitvā dvārarakkhikaṃ satiṃ avissajjetvā",
  "atk-s0502a0:4060_5": "yathā gayhamānāni bāhirāni cha āyatanāni ajjhattikānaṃ upaghātāya saṃvattanti,",
  "atk-s0502a0:4060_6": "tathā aggahaṇena tānipi thirāni katvā tesaṃ appavesāya dvārarakkhikaṃ satiṃ appahāya vicarantā attānaṃ gopethāti attho.",
  "atk-s0502a0:4060_7": "Khaṇo vo mā upaccagāti yo hi evaṃ attānaṃ na gopeti,",
  "atk-s0502a0:4060_8": "taṃ puggalaṃ ayaṃ buddhuppādakhaṇo majjhimadese uppattikhaṇo sammādiṭṭhiyā paṭiladdhakhaṇo channaṃ āyatanānaṃ",
  "atk-s0502a0:4060_9": "avekallakhaṇoti sabbopi ayaṃ khaṇo atikkamati,",
  "atk-s0502a0:4060_10": "so khaṇo tumhe mā atikkamatu.",
  "atk-s0502a0:4060_11": "Khaṇātītāti ye hi taṃ khaṇaṃ atītā,",
  "atk-s0502a0:4060_12": "te ca puggale so ca khaṇo atīto,",
  "atk-s0502a0:4060_13": "te nirayamhi samappitā hutvā tattha nibbattitvā socantīti attho.",
  "atk-s0502a0:4061_0": "Desanāvasāne te bhikkhū uppannasaṃvegā arahatte patiṭṭhahiṃsūti.",
  "atk-s0502a0:4062_0": "Sambahulabhikkhuvatthu sattamaṃ.",
  "atk-s0502a0:4063_0": "8. Nigaṇṭhavatthu",
  "atk-s0502a0:4064_0": "Alajjitāyeti imaṃ dhammadesanaṃ satthā jetavane viharanto nigaṇṭhe ārabbha kathesi.",
  "atk-s0502a0:4065_0": "Ekasmiñhi divase bhikkhū nigaṇṭhe disvā kathaṃ samuṭṭhāpesuṃ, “āvuso,",
  "atk-s0502a0:4065_1": "sabbaso appaṭicchannehi acelakehi ime nigaṇṭhā varatarā,",
  "atk-s0502a0:4065_2": "ye ekaṃ purimapassampi tāva paṭicchādenti,",
  "atk-s0502a0:4065_3": "sahirikā maññe ete”ti.",
  "atk-s0502a0:4065_4": "Taṃ sutvā nigaṇṭhā “na mayaṃ etena kāraṇena paṭicchādema,",
  "atk-s0502a0:4065_5": "paṃsurajādayo pana puggalā eva,",
  "atk-s0502a0:4065_6": "jīvitindriyapaṭibaddhā eva,",
  "atk-s0502a0:4065_7": "te no bhikkhābhājanesu mā patiṃsūti iminā kāraṇena paṭicchādemā”ti vatvā tehi saddhiṃ vādapaṭivādavasena bahuṃ kathaṃ kathesuṃ.",
  "atk-s0502a0:4065_8": "Bhikkhū satthāraṃ upasaṅkamitvā nisinnakāle taṃ pavattiṃ ārocesuṃ. Satthā,",
  "atk-s0502a0:4065_9": "“bhikkhave,",
  "atk-s0502a0:4065_10": "alajjitabbena lajjitvā lajjitabbena alajjamānā nāma duggatiparāyaṇāva hontī”ti vatvā dhammaṃ desento imā gāthā abhāsi –",
  "atk-s0502a0:4066_0": "316.",
  "atk-s0502a0:4067_0": "“Alajjitāye lajjanti, lajjitāye na lajjare;",
  "atk-s0502a0:4068_0": "Micchādiṭṭhisamādānā, sattā gacchanti duggatiṃ.",
  "atk-s0502a0:4069_0": "317.",
  "atk-s0502a0:4070_0": "“Abhaye bhayadassino, bhaye cābhayadassino;",
  "atk-s0502a0:4071_0": "Micchādiṭṭhisamādānā, sattā gacchanti duggati”nti.",
  "atk-s0502a0:4072_0": "Tattha alajjitāyeti alajjitabbena.",
  "atk-s0502a0:4072_1": "Bhikkhābhājanañhi alajjitabbaṃ nāma,",
  "atk-s0502a0:4072_2": "te pana taṃ paṭicchādetvā vicarantā tena lajjanti nāma.",
  "atk-s0502a0:4072_3": "Lajjitāyeti apaṭicchannena hirikopīnaṅgena lajjitabbena.",
  "atk-s0502a0:4072_4": "Te pana taṃ apaṭicchādetvā vicarantā lajjitāye na lajjanti nāma.",
  "atk-s0502a0:4072_5": "Tena tesaṃ alajjitabbena lajjitaṃ lajjitabbena alajjitaṃ tucchagahaṇabhāvena ca aññathāgahaṇabhāvena ca micchādiṭṭhi hoti.",
  "atk-s0502a0:4072_6": "Taṃ samādiyitvā vicarantā pana te micchādiṭṭhisamādānā sattā nirayādibhedaṃ duggatiṃ gacchantīti attho.",
  "atk-s0502a0:4072_7": "Abhayeti bhikkhābhājanaṃ nissāya rāgadosamohamānadiṭṭhikilesaduccaritabhayānaṃ anuppajjanato bhikkhābhājanaṃ abhayaṃ nāma,",
  "atk-s0502a0:4072_8": "bhayena taṃ paṭicchādentā pana abhaye bhayadassino nāma.",
  "atk-s0502a0:4072_9": "Hirikopīnaṅgaṃ pana nissāya rāgādīnaṃ uppajjanato taṃ bhayaṃ nāma,",
  "atk-s0502a0:4072_10": "tassa apaṭicchādanena bhaye cābhayadassino.",
  "atk-s0502a0:4072_11": "Tassa taṃ ayathāgahaṇassa samādinnattā micchādiṭṭhisamādānā sattā duggahiṃ gacchantīti attho.",
  "atk-s0502a0:4073_0": "Desanāvasāne bahū nigaṇṭhā saṃviggamānasā pabbajiṃsu, sampattānampi sātthikā dhammadesanā ahosīti.",
  "atk-s0502a0:4074_0": "Nigaṇṭhavatthu aṭṭhamaṃ.",
  "atk-s0502a0:4075_0": "9. Titthiyasāvakavatthu",
  "atk-s0502a0:4076_0": "Avajjeti imaṃ dhammadesanaṃ satthā jetavane viharanto titthiyasāvake ārabbha kathesi.",
  "atk-s0502a0:4077_0": "Ekasmiñhi samaye aññatitthiyasāvakā attano putte sammādiṭṭhikānaṃ upāsakānaṃ puttehi saddhiṃ saparivāre",
  "atk-s0502a0:4077_1": "kīḷamāne disvā gehaṃ āgatakāle “na vo samaṇā sakyaputtiyā vanditabbā,",
  "atk-s0502a0:4077_2": "nāpi tesaṃ vihāraṃ pavisitabba”nti sapathaṃ kārayiṃsu.",
  "atk-s0502a0:4077_3": "Te ekadivasaṃ jetavanavihārassa bahidvārakoṭṭhakasāmante kīḷantā pipāsitā ahesuṃ.",
  "atk-s0502a0:4077_4": "Athekaṃ upāsakadārakaṃ “tvaṃ ettha gantvā pānīyaṃ pivitvā amhākampi āharāhī”ti pahiṇiṃsu.",
  "atk-s0502a0:4077_5": "So vihāraṃ pavisitvā satthāraṃ vanditvā pānīyaṃ pivitvā tamatthaṃ ārocesi.",
  "atk-s0502a0:4077_6": "Atha naṃ satthā “tvameva pānīyaṃ pivitvā gantvā itarepi pānīyapivanatthāya idheva pesehī”ti āha.",
  "atk-s0502a0:4077_7": "So tathā akāsi.",
  "atk-s0502a0:4077_8": "Te āgantvā pānīyaṃ piviṃsu.",
  "atk-s0502a0:4077_9": "Satthā te pakkosāpetvā tesaṃ sappāyaṃ dhammakathaṃ kathetvā te acalasaddhe katvā saraṇesu ca sīlesu ca patiṭṭhāpesi.",
  "atk-s0502a0:4077_10": "Te sakāni gehāni gantvā tamatthaṃ mātāpitūnaṃ ārocesuṃ.",
  "atk-s0502a0:4077_11": "Atha nesaṃ mātāpitaro “puttakā no vipannadiṭṭhikā jātā”ti domanassappattā parideviṃsu.",
  "atk-s0502a0:4077_12": "Atha tesaṃ chekā sambahulā paṭivissakā manussā āgantvā domanassavūpasamanatthāya dhammaṃ kathayiṃsu.",
  "atk-s0502a0:4077_13": "Te tesaṃ kathaṃ sutvā “ime dārake samaṇassa gotamasseva niyyādessāmā”ti mahantena ñātigaṇena saddhiṃ vihāraṃ nayiṃsu.",
  "atk-s0502a0:4077_14": "Satthā tesaṃ ajjhāsayaṃ oloketvā dhammaṃ desento imā gāthā abhāsi –",
  "atk-s0502a0:4078_0": "318.",
  "atk-s0502a0:4079_0": "“Avajje vajjamatino, vajje cāvajjadassino;",
  "atk-s0502a0:4080_0": "Micchādiṭṭhisamādānā, sattā gacchanti duggatiṃ.",
  "atk-s0502a0:4081_0": "319.",
  "atk-s0502a0:4082_0": "“Vajjañca vajjato ñatvā, avajjañca avajjato;",
  "atk-s0502a0:4083_0": "Sammādiṭṭhisamādānā, sattā gacchanti suggati”nti.",
  "atk-s0502a0:4084_0": "Tattha avajjeti dasavatthukāya sammādiṭṭhiyā,",
  "atk-s0502a0:4084_1": "tassā upanissayabhūte dhamme ca.",
  "atk-s0502a0:4084_2": "Vajjamatinoti vajjaṃ idanti uppannamatino.",
  "atk-s0502a0:4084_3": "Dasavatthukāya micchādiṭṭhiyā pana tassā upanissayabhūte dhamme ca avajjadassino,",
  "atk-s0502a0:4084_4": "etissā avajjaṃ vajjato vajjañca avajjato ñatvā gahaṇasaṅkhātāya micchādiṭṭhiyā samādinnattā micchādiṭṭhisamādānā sattā duggatiṃ gacchantīti attho.",
  "atk-s0502a0:4084_5": "Dutiyagāthāya vuttavipariyāyena attho veditabbo.",
  "atk-s0502a0:4085_0": "Desanāvasāne sabbepi te tīsu saraṇesu patiṭṭhāya aparāparaṃ dhammaṃ suṇantā sotāpattiphale patiṭṭhahiṃsūti.",
  "atk-s0502a0:4086_0": "Titthiyasāvakavatthu navamaṃ.",
  "atk-s0502a0:4087_0": "Nirayavaggavaṇṇanā niṭṭhitā.",
  "atk-s0502a0:4088_0": "Dvāvīsatimo vaggo.",
  "atk-s0502a0:4089_0": "23. Nāgavaggo",
  "atk-s0502a0:4090_0": "1. Attadantavatthu",
  "atk-s0502a0:4091_0": "Ahaṃ nāgo vāti imaṃ dhammadesanaṃ satthā kosambiyaṃ viharanto attānaṃ ārabbha kathesi.",
  "atk-s0502a0:4091_1": "Vatthu appamādavaggassa ādigāthāvaṇṇanāya vitthāritameva.",
  "atk-s0502a0:4091_2": "Vuttañhetaṃ tattha –",
  "atk-s0502a0:4092_0": "Māgaṇḍiyā tāsaṃ kiñci kātuṃ asakkuṇitvā “samaṇassa gotamasseva kattabbaṃ karissāmī”ti nāgarānaṃ lañjaṃ",
  "atk-s0502a0:4092_1": "datvā “samaṇaṃ gotamaṃ antonagaraṃ pavisitvā carantaṃ dāsakammakaraporisehi saddhiṃ akkosetvā paribhāsetvā",
  "atk-s0502a0:4092_2": "palāpethā”ti āṇāpesi.",
  "atk-s0502a0:4092_3": "Micchādiṭṭhikā tīsu ratanesu appasannā antonagaraṃ paviṭṭhaṃ satthāraṃ anubandhitvā “corosi bālosi mūḷhosi",
  "atk-s0502a0:4092_4": "thenosi oṭṭhosi goṇosi gadrabhosi nerayikosi tiracchānagatosi,",
  "atk-s0502a0:4092_5": "natthi tuyhaṃ sugati,",
  "atk-s0502a0:4092_6": "duggatiyeva tuyhaṃ pāṭikaṅkhā”ti dasahi akkosavatthūhi akkosanti paribhāsanti.",
  "atk-s0502a0:4092_7": "Taṃ sutvā āyasmā ānando satthāraṃ etadavoca – “bhante,",
  "atk-s0502a0:4092_8": "ime nāgarā amhe akkosanti paribhāsanti,",
  "atk-s0502a0:4092_9": "ito aññattha gacchāmā”ti. “Kuhiṃ,",
  "atk-s0502a0:4092_10": "ānandā”ti?",
  "atk-s0502a0:4092_11": "“Aññaṃ nagaraṃ,",
  "atk-s0502a0:4092_12": "bhante”ti.",
  "atk-s0502a0:4092_13": "“Tattha manussesu akkosantesu paribhāsantesu puna kattha gamissāmānandā”ti.",
  "atk-s0502a0:4092_14": "“Tatopi aññaṃ nagaraṃ,",
  "atk-s0502a0:4092_15": "bhante”ti.",
  "atk-s0502a0:4092_16": "“Tattha manussesu akkosantesu paribhāsantesu kuhiṃ gamissāmānandā”ti.",
  "atk-s0502a0:4092_17": "“Tatopi aññaṃ nagaraṃ,",
  "atk-s0502a0:4092_18": "bhante”ti. “Ānanda,",
  "atk-s0502a0:4092_19": "na evaṃ kātuṃ vaṭṭati,",
  "atk-s0502a0:4092_20": "yattha adhikaraṇaṃ uppannaṃ,",
  "atk-s0502a0:4092_21": "tattheva tasmiṃ vūpasante aññattha gantuṃ vaṭṭati,",
  "atk-s0502a0:4092_22": "ke pana te, ānanda,",
  "atk-s0502a0:4092_23": "akkosantī”ti. “Bhante,",
  "atk-s0502a0:4092_24": "dāsakammakare upādāya sabbe akkosantī”ti. “Ahaṃ, ānanda,",
  "atk-s0502a0:4092_25": "saṅgāmaṃ otiṇṇahatthisadiso.",
  "atk-s0502a0:4092_26": "Saṅgāmaṃ otiṇṇahatthino hi catūhi disāhi āgate sare sahituṃ bhāro,",
  "atk-s0502a0:4092_27": "tatheva bahūhi dussīlehi kathitakathānaṃ sahanaṃ nāma mayhaṃ bhāro”ti vatvā attānaṃ ārabbha dhammaṃ desento imā gāthā abhāsi –",
  "atk-s0502a0:4093_0": "320.",
  "atk-s0502a0:4094_0": "“Ahaṃ nāgova saṅgāme, cāpato patitaṃ saraṃ;",
  "atk-s0502a0:4095_0": "Ativākyaṃ titikkhissaṃ, dussīlo hi bahujjano.",
  "atk-s0502a0:4096_0": "321.",
  "atk-s0502a0:4097_0": "“Dantaṃ nayanti samitiṃ, dantaṃ rājābhirūhati;",
  "atk-s0502a0:4098_0": "Danto seṭṭho manussesu, yotivākyaṃ titikkhati.",
  "atk-s0502a0:4099_0": "322.",
  "atk-s0502a0:4100_0": "“Varamassatarā dantā, ājānīyā ca sindhavā;",
  "atk-s0502a0:4101_0": "Kuñjarā ca mahānāgā, attadanto tato vara”nti.",
  "atk-s0502a0:4102_0": "Tattha nāgovāti hatthī viya.",
  "atk-s0502a0:4102_1": "Cāpato patitanti dhanuto muttaṃ.",
  "atk-s0502a0:4102_2": "Ativākyanti aṭṭhaanariyavohāravasena pavattaṃ vītikkamavacanaṃ.",
  "atk-s0502a0:4102_3": "Titikkhissanti yathā saṅgāmāvacaro sudanto mahānāgo khamo sattipahārādīni cāpato muccitvā attani patite sare avihaññamāno titikkhati,",
  "atk-s0502a0:4102_4": "evameva evarūpaṃ ativākyaṃ titikkhissaṃ,",
  "atk-s0502a0:4102_5": "sahissāmīti attho.",
  "atk-s0502a0:4102_6": "Dussīlo hīti ayañhi lokiyamahājano bahudussīlo attano attano rucivasena vācaṃ nicchāretvā ghaṭṭento carati,",
  "atk-s0502a0:4102_7": "tattha adhivāsanaṃ ajjhupekkhanameva mama bhāro.",
  "atk-s0502a0:4102_8": "Samitinti uyyānakīḷamaṇḍalādīsu mahājanamajjhaṃ gacchantā dantameva goṇajātiṃ vā assajātiṃ vā yāne yojetvā nayanti.",
  "atk-s0502a0:4102_9": "Rājāti tathārūpeheva vāhanehi gacchanto rājāpi dantameva abhirūhati.",
  "atk-s0502a0:4102_10": "Manussesūti manussesupi catūhi ariyamaggehi danto nibbisevanova seṭṭho.",
  "atk-s0502a0:4102_11": "Yotivākyanti yo evarūpaṃ atikkamavacanaṃ punappunaṃ vuccamānampi titikkhati na paṭippharati na vihaññati,",
  "atk-s0502a0:4102_12": "evarūpo danto seṭṭhoti attho.",
  "atk-s0502a0:4103_0": "Assatarāti vaḷavāya gadrabhena jātā.",
  "atk-s0502a0:4103_1": "Ājānīyāti yaṃ assadamasārathi kāraṇaṃ kāreti,",
  "atk-s0502a0:4103_2": "tassa khippaṃ jānanasamatthā.",
  "atk-s0502a0:4103_3": "Sindhavāti sindhavaraṭṭhe jātā assā.",
  "atk-s0502a0:4103_4": "Mahānāgāti kuñjarasaṅkhātā mahāhatthino.",
  "atk-s0502a0:4103_5": "Attadantoti ete assatarā ca sindhavā ca kuñjarā ca dantāva varaṃ,",
  "atk-s0502a0:4103_6": "na adantā.",
  "atk-s0502a0:4103_7": "Yo pana catūhi ariyamaggehi attano dantatāya attadanto nibbisevano,",
  "atk-s0502a0:4103_8": "ayaṃ tatopi varaṃ,",
  "atk-s0502a0:4103_9": "sabbehipi etehi uttaritaroti attho.",
  "atk-s0502a0:4104_0": "Desanāvasāne lañjaṃ gahetvā vīthisiṅghāṭakādīsu ṭhatvā akkosanto paribhāsanto sabbopi so mahājano sotāpattiphalādīni pāpuṇīti.",
  "atk-s0502a0:4105_0": "Attadantavatthu paṭhamaṃ.",
  "atk-s0502a0:4106_0": "2. Hatthācariyapubbakabhikkhuvatthu",
  "atk-s0502a0:4107_0": "Na hi etehīti imaṃ dhammadesanaṃ satthā jetavane viharanto ekaṃ hatthācariyapubbakaṃ bhikkhuṃ ārabbha kathesi.",
  "atk-s0502a0:4108_0": "So kira ekadivasaṃ aciravatīnadītīre hatthidamakaṃ “ekaṃ hatthiṃ damessāmī”ti attanā icchitaṃ kāraṇaṃ",
  "atk-s0502a0:4108_1": "sikkhāpetuṃ asakkontaṃ disvā samīpe ṭhite bhikkhū āmantetvā āha – “āvuso,",
  "atk-s0502a0:4108_2": "sace ayaṃ hatthācariyo imaṃ hatthiṃ asukaṭṭhāne nāma vijjheyya,",
  "atk-s0502a0:4108_3": "khippameva imaṃ kāraṇaṃ sikkhāpeyyā”ti.",
  "atk-s0502a0:4108_4": "So tassa kathaṃ sutvā tathā katvā taṃ hatthiṃ sudantaṃ damesi.",
  "atk-s0502a0:4108_5": "Te bhikkhū taṃ pavattiṃ satthu ārocesuṃ.",
  "atk-s0502a0:4108_6": "Satthā taṃ bhikkhuṃ pakkosāpetvā “saccaṃ kira tayā evaṃ vutta”nti pucchitvā “saccaṃ,",
  "atk-s0502a0:4108_7": "bhante”ti vutte vigarahitvā “kiṃ te,",
  "atk-s0502a0:4108_8": "moghapurisa,",
  "atk-s0502a0:4108_9": "hatthiyānena vā aññena vā dantena.",
  "atk-s0502a0:4108_10": "Na hi etehi yānehi agatapubbaṃ ṭhānaṃ gantuṃ samatthā nāma atthi,",
  "atk-s0502a0:4108_11": "attanā pana sudantena sakkā agatapubbaṃ ṭhānaṃ gantuṃ,",
  "atk-s0502a0:4108_12": "tasmā attānameva damehi,",
  "atk-s0502a0:4108_13": "kiṃ te etesaṃ damanenā”ti vatvā imaṃ gāthamāha –",
  "atk-s0502a0:4109_0": "323.",
  "atk-s0502a0:4110_0": "“Na hi etehi yānehi, gaccheyya agataṃ disaṃ;",
  "atk-s0502a0:4111_0": "Yathāttanā sudantena, danto dantena gacchatī”ti.",
  "atk-s0502a0:4112_0": "Tassattho –",
  "atk-s0502a0:4112_1": "yāni tāni hatthiyānādīni yānāni,",
  "atk-s0502a0:4112_2": "na hi etehi yānehi koci puggalo supinantenapi agatapubbattā “agata”nti saṅkhātaṃ nibbānadisaṃ tathā gaccheyya,",
  "atk-s0502a0:4112_3": "yathā pubbabhāge indriyadamena aparabhāge ariyamaggabhāvanāya sudantena danto nibbisevano sappañño puggalo taṃ agatapubbaṃ disaṃ gacchati,",
  "atk-s0502a0:4112_4": "dantabhūmiṃ pāpuṇāti.",
  "atk-s0502a0:4112_5": "Tasmā attadamanameva tato varanti attho.",
  "atk-s0502a0:4113_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4114_0": "Hatthācariyapubbakabhikkhuvatthu dutiyaṃ.",
  "atk-s0502a0:4115_0": "3. Parijiṇṇabrāhmaṇaputtavatthu",
  "atk-s0502a0:4116_0": "Dhanapāloti imaṃ dhammadesanaṃ satthā sāvatthiyaṃ viharanto aññatarassa parijiṇṇabrāhmaṇassa putte ārabbha kathesi.",
  "atk-s0502a0:4117_0": "Sāvatthiyaṃ kireko brāhmaṇo aṭṭhasatasahassavibhavo vayappattānaṃ catunnaṃ puttānaṃ āvāhaṃ katvā cattāri satasahassāni adāsi.",
  "atk-s0502a0:4117_1": "Athassa brāhmaṇiyā kālakatāya puttā sammantayiṃsu –",
  "atk-s0502a0:4117_2": "“sace ayaṃ aññaṃ brāhmaṇiṃ ānessati,",
  "atk-s0502a0:4117_3": "tassā kucchiyaṃ nibbattānaṃ vasena kulasantakaṃ bhijjissati,",
  "atk-s0502a0:4117_4": "handa naṃ mayaṃ saṅgaṇhissāmā”ti te taṃ paṇītehi ghāsacchādanādīhi upaṭṭhahantā hatthapādasambāhanādīni",
  "atk-s0502a0:4117_5": "karontā upaṭṭhahitvā ekadivasamassa divā niddāyitvā vuṭṭhitassa hatthapāde sambāhantā pāṭiyekkaṃ gharāvāse",
  "atk-s0502a0:4117_6": "ādīnavaṃ vatvā “mayaṃ tumhe iminā nīhārena yāvajīvaṃ upaṭṭhahissāma,",
  "atk-s0502a0:4117_7": "sesadhanampi no dethā”ti yāciṃsu.",
  "atk-s0502a0:4117_8": "Brāhmaṇo puna ekekassa satasahassaṃ datvā attano nivatthapārupanamattaṃ ṭhapetvā sabbaṃ upabhogaparibhogaṃ cattāro koṭṭhāse katvā niyyādesi.",
  "atk-s0502a0:4117_9": "Taṃ jeṭṭhaputto katipāhaṃ upaṭṭhahi.",
  "atk-s0502a0:4117_10": "Atha naṃ ekadivasaṃ nhatvā āgacchantaṃ dvārakoṭṭhake ṭhatvā suṇhā evamāha –",
  "atk-s0502a0:4117_11": "“kiṃ tayā jeṭṭhaputtassa sataṃ vā sahassaṃ vā atirekaṃ dinnaṃ atthi,",
  "atk-s0502a0:4117_12": "nanu sabbesaṃ dve dve satasahassāni dinnāni,",
  "atk-s0502a0:4117_13": "kiṃ sesaputtānaṃ gharassa maggaṃ na jānāsī”ti.",
  "atk-s0502a0:4117_14": "Sopi “nassa vasalī”ti kujjhitvā aññassa gharaṃ agamāsi.",
  "atk-s0502a0:4117_15": "Tatopi katipāhaccayena imināva upāyena palāpito aññassāti evaṃ ekagharampi pavesanaṃ alabhamāno paṇḍaraṅgapabbajjaṃ",
  "atk-s0502a0:4117_16": "pabbajitvā bhikkhāya caranto kālānamaccayena jarājiṇṇo dubbhojanadukkhaseyyāhi milātasarīro bhikkhāya",
  "atk-s0502a0:4117_17": "caranto āgamma pīṭhikāya nipanno niddaṃ okkamitvā uṭṭhāya nisinno attānaṃ oloketvā puttesu attano patiṭṭhaṃ",
  "atk-s0502a0:4117_18": "apassanto cintesi –",
  "atk-s0502a0:4117_19": "“samaṇo kira gotamo abbhākuṭiko uttānamukho sukhasambhāso paṭisanthārakusalo,",
  "atk-s0502a0:4117_20": "sakkā samaṇaṃ gotamaṃ upasaṅkamitvā paṭisanthāraṃ labhitu”nti.",
  "atk-s0502a0:4117_21": "So nivāsanapārupanaṃ saṇṭhāpetvā bhikkhabhājanaṃ gahetvā daṇḍamādāya bhagavato santikaṃ agamāsi.",
  "atk-s0502a0:4117_22": "Vuttampi cetaṃ –",
  "atk-s0502a0:4118_0": "Atha kho aññataro brāhmaṇamahāsālo lūkho lūkhapāvuraṇo yena bhagavā tenupasaṅkami,",
  "atk-s0502a0:4118_1": "upasaṅkamitvā ekamantaṃ nisīdi.",
  "atk-s0502a0:4118_2": "Satthā ekamantaṃ nisinnena tena saddhiṃ paṭisanthāraṃ katvā etadavoca –",
  "atk-s0502a0:4118_3": "“kinnu tvaṃ, brāhmaṇa,",
  "atk-s0502a0:4118_4": "lūkho lūkhapāvuraṇo”ti. Idha me,",
  "atk-s0502a0:4118_5": "bho gotama,",
  "atk-s0502a0:4118_6": "cattāro puttā,",
  "atk-s0502a0:4118_7": "te maṃ dārehi saṃpuccha gharā nikkhāmentīti.",
  "atk-s0502a0:4118_8": "Tena hi tvaṃ, brāhmaṇa,",
  "atk-s0502a0:4118_9": "imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu bhāsassu –",
  "atk-s0502a0:4119_0": "“Yehi jātehi nandissaṃ, yesañca bhavamicchisaṃ;",
  "atk-s0502a0:4120_0": "Te maṃ dārehi saṃpuccha, sāva vārenti sūkaraṃ.",
  "atk-s0502a0:4121_0": "“Asantā kira maṃ jammā, tāta tātāti bhāsare;",
  "atk-s0502a0:4122_0": "Rakkhasā puttarūpena, te jahanti vayogataṃ.",
  "atk-s0502a0:4123_0": "“Assova jiṇṇo nibbhogo, khādanā apanīyati;",
  "atk-s0502a0:4124_0": "Bālakānaṃ pitā thero, parāgāresu bhikkhati.",
  "atk-s0502a0:4125_0": "“Daṇḍova kira me seyyo, yañce puttā anassavā;",
  "atk-s0502a0:4126_0": "Caṇḍampi goṇaṃ vāreti, atho caṇḍampi kukkuraṃ.",
  "atk-s0502a0:4127_0": "“Andhakāre pure hoti, gambhīre gādhamedhati;",
  "atk-s0502a0:4128_0": "Daṇḍassa ānubhāvena, khalitvā patitiṭṭhatī”ti. ;",
  "atk-s0502a0:4129_0": "So bhagavato santike tā gāthāyo uggaṇhitvā tathārūpe brāhmaṇānaṃ samāgamadivase sabbālaṅkārapaṭimaṇḍitesu",
  "atk-s0502a0:4129_1": "puttesu taṃ sabhaṃ ogāhitvā brāhmaṇānaṃ majjhe mahārahesu āsanesu nisinnesu “ayaṃ me kālo”ti sabhāya",
  "atk-s0502a0:4129_2": "majjhe pavisitvā hatthaṃ ukkhipitvā “ahaṃ, bho,",
  "atk-s0502a0:4129_3": "tumhākaṃ gāthāyo bhāsitukāmo,",
  "atk-s0502a0:4129_4": "suṇissathā”ti vatvā “bhāsassu, brāhmaṇa,",
  "atk-s0502a0:4129_5": "suṇomā”ti vutte ṭhitakova abhāsi.",
  "atk-s0502a0:4129_6": "Tena ca samayena manussānaṃ vattaṃ hoti “yo mātāpitūnaṃ santakaṃ khādanto mātāpitaro na poseti,",
  "atk-s0502a0:4129_7": "so māretabbo”ti.",
  "atk-s0502a0:4129_8": "Tasmā te brāhmaṇaputtā pitu pādesu patitvā “jīvitaṃ no, tāta,",
  "atk-s0502a0:4129_9": "dethā”ti yāciṃsu.",
  "atk-s0502a0:4129_10": "So pitu hadayamudutāya “mā me, bho,",
  "atk-s0502a0:4129_11": "puttake vināsayittha,",
  "atk-s0502a0:4129_12": "posessanti ma”nti āha.",
  "atk-s0502a0:4129_13": "Athassa putte manussā āhaṃsu – “sace, bho,",
  "atk-s0502a0:4129_14": "ajja paṭṭhāya pitaraṃ na sammā paṭijaggissatha,",
  "atk-s0502a0:4129_15": "ghātessāma vo”ti.",
  "atk-s0502a0:4129_16": "Te bhītā pitaraṃ pīṭhe nisīdāpetvā sayaṃ ukkhipitvā gehaṃ netvā sarīraṃ telena abbhañjitvā ubbaṭṭetvā",
  "atk-s0502a0:4129_17": "gandhacuṇṇādīhi nhāpetvā brāhmaṇiyo pakkosāpetvā “ajja paṭṭhāya amhākaṃ pitaraṃ sammā paṭijaggatha,",
  "atk-s0502a0:4129_18": "sace tumhe pamādaṃ āpajjissatha,",
  "atk-s0502a0:4129_19": "niggaṇhissāma vo”ti vatvā paṇītabhojanaṃ bhojesuṃ.",
  "atk-s0502a0:4130_0": "Brāhmaṇo subhojanañca sukhaseyyañca āgamma katipāhaccayena sañjātabalo pīṇindriyo attabhāvaṃ oloketvā",
  "atk-s0502a0:4130_1": "“ayaṃ me sampatti samaṇaṃ gotamaṃ nissāya laddhā”ti paṇṇākāratthāya ekaṃ dussayugaṃ ādāya bhagavato santikaṃ",
  "atk-s0502a0:4130_2": "gantvā katapaṭisanthāro ekamantaṃ nisinno taṃ dussayugaṃ bhagavato pādamūle ṭhapetvā “mayaṃ,",
  "atk-s0502a0:4130_3": "bho gotama,",
  "atk-s0502a0:4130_4": "brāhmaṇā nāma ācariyassa ācariyadhanaṃ pariyesāma,",
  "atk-s0502a0:4130_5": "paṭiggaṇhātu me bhavaṃ gotamo ācariyo ācariyadhana”nti āha.",
  "atk-s0502a0:4130_6": "Bhagavā tassa anukampāya taṃ paṭiggahetvā dhammaṃ desesi.",
  "atk-s0502a0:4130_7": "Desanāvasāne brāhmaṇo saraṇesu patiṭṭhāya evamāha –",
  "atk-s0502a0:4130_8": "“bho gotama,",
  "atk-s0502a0:4130_9": "mayhaṃ puttehi cattāri dhuvabhattāni dinnāni,",
  "atk-s0502a0:4130_10": "tato ahaṃ dve tumhākaṃ dammī”ti.",
  "atk-s0502a0:4130_11": "Atha naṃ satthā “kalyāṇaṃ, brāhmaṇa,",
  "atk-s0502a0:4130_12": "mayaṃ pana ruccanaṭṭhānameva gamissāmā”ti vatvā uyyojesi.",
  "atk-s0502a0:4130_13": "Brāhmaṇo gharaṃ gantvā putte āha – “tātā,",
  "atk-s0502a0:4130_14": "samaṇo gotamo mayhaṃ sahāyo,",
  "atk-s0502a0:4130_15": "tassa me dve dhuvabhattāni dinnāni,",
  "atk-s0502a0:4130_16": "tumhe tasmiṃ sampatte mā pamajjitthā”ti.",
  "atk-s0502a0:4130_17": "Te “sādhū”ti sampaṭicchiṃsu.",
  "atk-s0502a0:4131_0": "Satthā punadivase piṇḍāya caranto jeṭṭhaputtassa gharadvāraṃ agamāsi.",
  "atk-s0502a0:4131_1": "So satthāraṃ disvā pattamādāya gharaṃ pavesetvā mahārahe pallaṅke nisīdāpetvā paṇītabhojanamadāsi.",
  "atk-s0502a0:4131_2": "Satthā punadivase itarassa itarassāti paṭipāṭiyā sabbesaṃ gharāni agamāsi.",
  "atk-s0502a0:4131_3": "Sabbe te tatheva sakkāraṃ akaṃsu.",
  "atk-s0502a0:4131_4": "Ekadivasaṃ jeṭṭhaputto maṅgale paccupaṭṭhite pitaraṃ āha – “tāta,",
  "atk-s0502a0:4131_5": "kassa maṅgalaṃ demā”ti?",
  "atk-s0502a0:4131_6": "“Nāhaṃ aññe jānāmi,",
  "atk-s0502a0:4131_7": "samaṇo gotamo mayhaṃ sahāyo”ti.",
  "atk-s0502a0:4131_8": "“Tena hi taṃ svātanāya pañcahi bhikkhusatehi saddhiṃ nimantethā”ti.",
  "atk-s0502a0:4131_9": "Brāhmaṇo tathā akāsi.",
  "atk-s0502a0:4131_10": "Satthā punadivase saparivāro tassa gehaṃ agamāsi.",
  "atk-s0502a0:4131_11": "So haritupalitte sabbālaṅkārapaṭimaṇḍite gehe buddhappamukhaṃ bhikkhusaṅghaṃ nisīdāpetvā appodakamadhupāyasena ceva paṇītena khādanīyena ca parivisi.",
  "atk-s0502a0:4131_12": "Antarābhattasmiṃyeva brāhmaṇassa cattāro puttā satthu santike nisīditvā āhaṃsu –",
  "atk-s0502a0:4131_13": "“bho gotama,",
  "atk-s0502a0:4131_14": "mayaṃ amhākaṃ pitaraṃ paṭijaggāma na pamajjāma,",
  "atk-s0502a0:4131_15": "passathimassa attabhāva”nti.",
  "atk-s0502a0:4132_0": "Satthā “kalyāṇaṃ vo kataṃ,",
  "atk-s0502a0:4132_1": "mātāpituposanaṃ nāma porāṇakapaṇḍitānaṃ āciṇṇamevā”ti vatvā “tassa nāgassa vippavāsena,",
  "atk-s0502a0:4132_2": "virūḷhā sallakī ca kuṭajā cā”ti imaṃ ekādasanipāte mātuposakanāgarājajātakaṃ vitthārena kathetvā imaṃ gāthaṃ abhāsi –",
  "atk-s0502a0:4133_0": "324.",
  "atk-s0502a0:4134_0": "“Dhanapālo nāma kuñjaro,",
  "atk-s0502a0:4135_0": "Kaṭukabhedano dunnivārayo;",
  "atk-s0502a0:4136_0": "Baddho kabaḷaṃ na bhuñjati,",
  "atk-s0502a0:4137_0": "Sumarati nāgavanassa kuñjaro”ti.",
  "atk-s0502a0:4138_0": "Tattha dhanapālo nāmāti tadā kāsikaraññā hatthācariyaṃ pesetvā ramaṇīye nāgavane gāhāpitassa hatthino etaṃ nāmaṃ.",
  "atk-s0502a0:4138_1": "Kaṭukabhedanoti tikhiṇamado.",
  "atk-s0502a0:4138_2": "Hatthīnañhi madakāle kaṇṇacūḷikā pabhijjanti,",
  "atk-s0502a0:4138_3": "pakatiyāpi hatthino tasmiṃ kāle aṅkuse vā kuntatomare vā na gaṇenti,",
  "atk-s0502a0:4138_4": "caṇḍā bhavanti.",
  "atk-s0502a0:4138_5": "So pana aticaṇḍoyeva.",
  "atk-s0502a0:4138_6": "Tena vuttaṃ –",
  "atk-s0502a0:4138_7": "kaṭukabhedano dunnivārayoti.",
  "atk-s0502a0:4138_8": "Baddho kabaḷaṃ na bhuñjatīti so baddho hatthisālaṃ pana netvā vicitrasāṇiyā parikkhipāpetvā katagandhaparibhaṇḍāya",
  "atk-s0502a0:4138_9": "upari baddhavicitravitānāya bhūmiyā ṭhapito raññā rājārahena nānaggarasena bhojanena upaṭṭhāpitopi kiñci",
  "atk-s0502a0:4138_10": "bhuñjituṃ na icchi,",
  "atk-s0502a0:4138_11": "tamatthaṃ sandhāya “baddho kabaḷaṃ na bhuñjatī”ti vuttaṃ.",
  "atk-s0502a0:4138_12": "Sumarati nāgavanassāti so ramaṇīyaṃ me vasanaṭṭhānanti nāgavanaṃ sarati.",
  "atk-s0502a0:4138_13": "“Mātā pana me araññe puttaviyogena dukkhappattā ahosi,",
  "atk-s0502a0:4138_14": "mātāpituupaṭṭhānadhammo na me pūrati,",
  "atk-s0502a0:4138_15": "kiṃ me iminā bhojanenā”ti dhammikaṃ mātāpituupaṭṭhānadhammameva sari.",
  "atk-s0502a0:4138_16": "Taṃ pana yasmā tasmiṃ nāgavaneyeva ṭhito sakkā pūretuṃ,",
  "atk-s0502a0:4138_17": "tena vuttaṃ –",
  "atk-s0502a0:4138_18": "sumarati nāgavanassa kuñjaroti.",
  "atk-s0502a0:4138_19": "Satthari imaṃ attano pubbacariyaṃ ānetvā kathente kathenteyeva sabbepi te assudhārā pavattetvā muduhadayā ohitasotā bhaviṃsu.",
  "atk-s0502a0:4138_20": "Atha nesaṃ bhagavā sappāyaṃ viditvā saccāni pakāsetvā dhammaṃ desesi.",
  "atk-s0502a0:4139_0": "Desanāvasāne saddhiṃ puttehi ceva suṇisāhi ca brāhmaṇo sotāpattiphale patiṭṭhahīti.",
  "atk-s0502a0:4140_0": "Parijiṇṇabrāhmaṇaputtavatthu tatiyaṃ.",
  "atk-s0502a0:4141_0": "4. Pasenadikosalavatthu",
  "atk-s0502a0:4142_0": "Middhī yadā hotīti imaṃ dhammadesanaṃ satthā jetavane viharanto rājānaṃ pasenadikosalaṃ ārabbha kathesi.",
  "atk-s0502a0:4143_0": "Ekasmiñhi samaye rājā taṇḍuladoṇassa odanaṃ tadupiyena sūpabyañjanena bhuñjati.",
  "atk-s0502a0:4143_1": "So ekadivasaṃ bhuttapātarāso bhattasammadaṃ avinodetvāva satthu santikaṃ gantvā kilantarūpo ito cito ca samparivattati,",
  "atk-s0502a0:4143_2": "niddāya abhibhuyyamānopi ujukaṃ nipajjituṃ asakkonto ekamantaṃ nisīdi.",
  "atk-s0502a0:4143_3": "Atha naṃ satthā āha – “kiṃ, mahārāja,",
  "atk-s0502a0:4143_4": "avissamitvāva āgatosī”ti? “Āma, bhante,",
  "atk-s0502a0:4143_5": "bhuttakālato paṭṭhāya me mahādukkhaṃ hotī”ti.",
  "atk-s0502a0:4143_6": "Atha naṃ satthā,",
  "atk-s0502a0:4143_7": "“mahārāja,",
  "atk-s0502a0:4143_8": "atibahubhojanaṃ evaṃ dukkhaṃ hotī”ti vatvā imaṃ gāthamāha –",
  "atk-s0502a0:4144_0": "325.",
  "atk-s0502a0:4145_0": "“Middhī yadā hoti mahagghaso ca,",
  "atk-s0502a0:4146_0": "Niddāyitā samparivattasāyī;",
  "atk-s0502a0:4147_0": "Mahāvarāhova nivāpapuṭṭho,",
  "atk-s0502a0:4148_0": "Punappunaṃ gabbhamupeti mando”ti.",
  "atk-s0502a0:4149_0": "Tattha middhīti thinamiddhābhibhūto.",
  "atk-s0502a0:4149_1": "Mahagghaso cāti mahābhojano āharahatthakaalaṃsāṭakatatravaṭṭakakākamāsakabhuttavamitakānaṃ aññataro viya.",
  "atk-s0502a0:4149_2": "Nivāpapuṭṭhoti kuṇḍakādinā sūkarabhattena puṭṭho.",
  "atk-s0502a0:4149_3": "Gharasūkaro hi daharakālato paṭṭhāya posiyamāno thūlasarīrakāle gehā bahi nikkhamituṃ alabhanto heṭṭhāmañcādīsu",
  "atk-s0502a0:4149_4": "samparivattitvā assasanto passasanto sayateva.",
  "atk-s0502a0:4149_5": "Idaṃ vuttaṃ hoti –",
  "atk-s0502a0:4149_6": "yadā puriso middhī ca hoti mahagghaso ca,",
  "atk-s0502a0:4149_7": "nivāpapuṭṭho mahāvarāho viya ca aññena iriyāpathena yāpetuṃ asakkonto niddāyanasīlo samparivattasāyī,",
  "atk-s0502a0:4149_8": "tadā so “aniccaṃ dukkhaṃ anattā”ti tīṇi lakkhaṇāni manasikātuṃ na sakkoti.",
  "atk-s0502a0:4149_9": "Tesaṃ amanasikārā mandapañño punappunaṃ gabbhamupeti,",
  "atk-s0502a0:4149_10": "gabbhavāsato na parimuccatīti.",
  "atk-s0502a0:4149_11": "Desanāvasāne satthā rañño upakāravasena –",
  "atk-s0502a0:4150_0": "“Manujassa sadā satīmato, mattaṃ jānato laddhabhojane;",
  "atk-s0502a0:4151_0": "Tanukassa bhavanti vedanā, saṇikaṃ jīrati āyu pālaya”nti. ;",
  "atk-s0502a0:4152_0": "Imaṃ gāthaṃ vatvā uttaramāṇavaṃ uggaṇhāpetvā “imaṃ gāthaṃ rañño bhojanavelāya pavedeyyāsi,",
  "atk-s0502a0:4152_1": "iminā upāyena bhojanaṃ parihāpeyyāsī”ti upāyaṃ ācikkhi,",
  "atk-s0502a0:4152_2": "so tathā akāsi.",
  "atk-s0502a0:4152_3": "Rājā aparena samayena nāḷikodanaparamatāya saṇṭhito susallahukasarīro sukhappatto satthari uppannavissāso sattāhaṃ asadisadānaṃ pavattesi.",
  "atk-s0502a0:4152_4": "Dānānumodanāya mahājano mahantaṃ visesaṃ pāpuṇīti.",
  "atk-s0502a0:4153_0": "Pasenadikosalavatthu catutthaṃ.",
  "atk-s0502a0:4154_0": "5. Sānusāmaṇeravatthu",
  "atk-s0502a0:4155_0": "Idaṃ pureti imaṃ dhammadesanaṃ satthā jetavane viharanto sānuṃ nāma sāmaṇeraṃ ārabbha kathesi.",
  "atk-s0502a0:4156_0": "So kira ekissā upāsikāya ekaputtako ahosi.",
  "atk-s0502a0:4156_1": "Atha naṃ sā daharakāleyeva pabbājesi.",
  "atk-s0502a0:4156_2": "So pabbajitakālato paṭṭhāya sīlavā ahosi vattasampanno,",
  "atk-s0502a0:4156_3": "ācariyupajjhāyaāgantukānaṃ vattaṃ katameva hoti.",
  "atk-s0502a0:4156_4": "Māsassa aṭṭhame divase pātova uṭṭhāya udakamāḷake udakaṃ upaṭṭhāpetvā dhammassavanaggaṃ sammajjitvā āsanaṃ",
  "atk-s0502a0:4156_5": "paññāpetvā dīpaṃ jāletvā madhurassarena dhammassavanaṃ ghoseti.",
  "atk-s0502a0:4156_6": "Bhikkhū tassa thāmaṃ ñatvā “sarabhaññaṃ bhaṇa sāmaṇerā”ti ajjhesanti.",
  "atk-s0502a0:4156_7": "So “mayhaṃ hadayavāto rujati,",
  "atk-s0502a0:4156_8": "kāyo vā bādhatī”ti kiñci paccāhāraṃ akatvā dhammāsanaṃ abhirūhitvā ākāsagaṅgaṃ otārento viya sarabhaññaṃ",
  "atk-s0502a0:4156_9": "vatvā otaranto “mayhaṃ mātāpitūnaṃ imasmiṃ sarabhaññe pattiṃ dammī”ti vadati.",
  "atk-s0502a0:4156_10": "Tassa manussā mātāpitaro pattiyā dinnabhāvaṃ na jānanti.",
  "atk-s0502a0:4156_11": "Anantarattabhāve panassa mātā yakkhinī hutvā nibbattā,",
  "atk-s0502a0:4156_12": "sā devatāhi saddhiṃ āgantvā dhammaṃ sutvā “sāmaṇerena dinnapattiṃ anumodāmi,",
  "atk-s0502a0:4156_13": "tātā”ti vadati.",
  "atk-s0502a0:4156_14": "“Sīlasampanno ca nāma bhikkhu sadevakassa lokassa piyo hotī”ti tasmiṃ sāmaṇere devatā salajjā sagāravā",
  "atk-s0502a0:4156_15": "mahābrahmānaṃ viya aggikkhandhaṃ viya ca naṃ maññanti.",
  "atk-s0502a0:4156_16": "Sāmaṇere gāravena tañca yakkhiniṃ garukaṃ katvā passanti.",
  "atk-s0502a0:4156_17": "Tā dhammassavanayakkhasamāgamādīsu “sānumātā sānumātā”ti yakkhiniyā aggāsanaṃ aggodakaṃ aggapiṇḍaṃ denti.",
  "atk-s0502a0:4156_18": "Mahesakkhāpi yakkhā taṃ disvā maggā okkamanti,",
  "atk-s0502a0:4156_19": "āsanā vuṭṭhahanti.",
  "atk-s0502a0:4157_0": "Atha kho sāmaṇero vuḍḍhimanvāya paripakkindriyo anabhiratiyā pīḷito anabhiratiṃ vinodetuṃ asakkonto paruḷhakesanakho",
  "atk-s0502a0:4157_1": "kiliṭṭhanivāsanapārupano kassaci anārocetvā pattacīvaramādāya ekakova mātugharaṃ agamāsi.",
  "atk-s0502a0:4157_2": "Upāsikā puttaṃ disvā vanditvā āha – “kiṃ, tāta,",
  "atk-s0502a0:4157_3": "tvaṃ pubbe ācariyupajjhāyehi vā daharasāmaṇerehi vā saddhiṃ idhāgacchasi,",
  "atk-s0502a0:4157_4": "kasmā ekakova ajja āgatosī”ti?",
  "atk-s0502a0:4157_5": "So ukkaṇṭhitabhāvaṃ ārocesi.",
  "atk-s0502a0:4157_6": "Sā upāsikā nānappakārena gharāvāse ādīnavaṃ dassetvā puttaṃ ovadamānāpi saññāpetuṃ asakkontī “appeva",
  "atk-s0502a0:4157_7": "nāma attano dhammatāyapi sallakkheyyā”ti anuyyojetvā “tiṭṭha, tāta,",
  "atk-s0502a0:4157_8": "yāva te yāgubhattaṃ sampādemi,",
  "atk-s0502a0:4157_9": "yāguṃ pivitvā katabhattakiccassa te manāpāni vatthāni nīharitvā dassāmī”ti vatvā āsanaṃ paññāpetvā adāsi.",
  "atk-s0502a0:4157_10": "Nisīdi sāmaṇero.",
  "atk-s0502a0:4157_11": "Upāsikā muhutteneva yāgukhajjakaṃ sampādetvā adāsi.",
  "atk-s0502a0:4157_12": "Atha “bhattaṃ sampādessāmī”ti avidūre nisinnā taṇḍule dhovati.",
  "atk-s0502a0:4157_13": "Tasmiṃ samaye sā yakkhinī “kahaṃ nu kho sāmaṇero,",
  "atk-s0502a0:4157_14": "kacci bhikkhāhāraṃ labhati,",
  "atk-s0502a0:4157_15": "no”ti āvajjamānā tassa vibbhamitukāmatāya nisinnabhāvaṃ ñatvā “sāmaṇero me mahesakkhānaṃ devatānaṃ antare lajjaṃ uppādeyya,",
  "atk-s0502a0:4157_16": "gacchāmissa vibbhamane antarāyaṃ karissāmī”ti āgantvā tassa sarīre adhimuccitvā gīvaṃ parivattetvā kheḷena paggharantena bhūmiyaṃ nipati.",
  "atk-s0502a0:4157_17": "Upāsikā puttassa taṃ vippakāraṃ disvā vegena gantvā puttaṃ āliṅgetvā ūrūsu nipajjāpesi.",
  "atk-s0502a0:4157_18": "Sakalagāmavāsino āgantvā balikammādīni kariṃsu.",
  "atk-s0502a0:4157_19": "Upāsikā pana paridevamānā imā gāthā abhāsi –",
  "atk-s0502a0:4158_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0502a0:4159_0": "Pāṭihāriyapakkhañca, aṭṭhaṅgasusamāgataṃ.",
  "atk-s0502a0:4160_0": "“Uposathaṃ upavasanti, brahmacariyaṃ caranti ye;",
  "atk-s0502a0:4161_0": "Na tehi yakkhā kīḷanti, iti me arahataṃ sutaṃ;",
  "atk-s0502a0:4162_0": "Sā dāni ajja passāmi, yakkhā kīḷanti sānunā”ti. ;",
  "atk-s0502a0:4163_0": "Upāsikāya vacanaṃ sutvā –",
  "atk-s0502a0:4164_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0502a0:4165_0": "Pāṭihāriyapakkhañca, aṭṭhaṅgasusamāgataṃ.",
  "atk-s0502a0:4166_0": "“Uposathaṃ upavasanti, brahmacariyaṃ caranti ye;",
  "atk-s0502a0:4167_0": "Na tehi yakkhā kīḷanti, sāhu te arahataṃ suta”nti. –",
  "atk-s0502a0:4168_0": "Vatvā āha –",
  "atk-s0502a0:4169_0": "“Sānuṃ pabuddhaṃ vajjāsi, yakkhānaṃ vacanaṃ idaṃ;",
  "atk-s0502a0:4170_0": "Mākāsi pāpakaṃ kammaṃ, āvi vā yadi vā raho.",
  "atk-s0502a0:4171_0": "“Sace ca pāpakaṃ kammaṃ, karissasi karosi vā;",
  "atk-s0502a0:4172_0": "Na te dukkhā pamutyatthi, uppaccāpi palāyato”ti. ;",
  "atk-s0502a0:4173_0": "Evaṃ pāpakaṃ kammaṃ katvā sakuṇassa viya uppatitvā palāyatopi te mokkho natthīti vatvā sā yakkhinī sāmaṇeraṃ muñci.",
  "atk-s0502a0:4173_1": "So akkhīni ummīletvā mātaraṃ kese vikiriya assasantiṃ passasantiṃ rodamānaṃ sakalagāmavāsino ca sannipatite",
  "atk-s0502a0:4173_2": "disvā attano yakkhena gahitabhāvaṃ ajānanto “ahaṃ pubbe pīṭhe nisinno,",
  "atk-s0502a0:4173_3": "mātā me avidūre nisīditvā taṇḍule dhovi,",
  "atk-s0502a0:4173_4": "idāni panamhi bhūmiyaṃ nipanno,",
  "atk-s0502a0:4173_5": "kiṃ nu kho eta”nti nipannakova mātaraṃ āha –",
  "atk-s0502a0:4174_0": "“Mataṃ vā amma rodanti, yo vā jīvaṃ na dissati;",
  "atk-s0502a0:4175_0": "Jīvantaṃ amma passantī, kasmā maṃ amma rodasī”ti. ;",
  "atk-s0502a0:4176_0": "Athassa mātā vatthukāmakilesakāme pahāya pabbajitassa puna vibbhamanatthaṃ āgamane ādīnavaṃ dassentī āha –",
  "atk-s0502a0:4177_0": "“Mataṃ vā putta rodanti, yo vā jīvaṃ na dissati;",
  "atk-s0502a0:4178_0": "Yo ca kāme cajitvāna, punarāgacchate idha;",
  "atk-s0502a0:4179_0": "Taṃ vāpi putta rodanti, puna jīvaṃ mato hi so”ti. ;",
  "atk-s0502a0:4180_0": "Evañca pana vatvā gharāvāsaṃ kukkuḷasadisañceva narakasadisañca katvā gharāvāse ādīnavaṃ dassentī puna āha –",
  "atk-s0502a0:4181_0": "“Kukkuḷā ubbhato tāta, kukkuḷaṃ patitumicchasi;",
  "atk-s0502a0:4182_0": "Narakā ubbhato tāta, narakaṃ patitumicchasī”ti. ;",
  "atk-s0502a0:4183_0": "Atha naṃ, “putta,",
  "atk-s0502a0:4183_1": "bhaddaṃ tava hotu,",
  "atk-s0502a0:4183_2": "mayā pana ‘ayaṃ no puttako ḍayhamāno’ti gehā bhaṇḍaṃ viya nīharitvā buddhasāsane pabbājito,",
  "atk-s0502a0:4183_3": "gharāvāse puna ḍayhituṃ icchasi.",
  "atk-s0502a0:4183_4": "Abhidhāvatha parittāyatha noti imamatthaṃ kassa ujjhāpayāma kaṃ nijjhāpayāmā”ti dīpetuṃ imaṃ gāthamāha –",
  "atk-s0502a0:4184_0": "“Abhidhāvatha bhaddante, kassa ujjhāpayāmase;",
  "atk-s0502a0:4185_0": "Ādittā nīhataṃ bhaṇḍaṃ, puna ḍayhitumicchasī”ti. ;",
  "atk-s0502a0:4186_0": "So mātari kathentiyā kathentiyā sallakkhetvā “natthi mayhaṃ gihibhāvena attho”ti āha.",
  "atk-s0502a0:4186_1": "Athassa mātā “sādhu,",
  "atk-s0502a0:4186_2": "tātā”ti tuṭṭhā paṇītabhojanaṃ bhojetvā “kativassosi,",
  "atk-s0502a0:4186_3": "tātā”ti pucchitvā paripuṇṇavassabhāvaṃ ñatvā ticīvaraṃ paṭiyādesi.",
  "atk-s0502a0:4186_4": "So paripuṇṇapattacīvaro upasampadaṃ labhi.",
  "atk-s0502a0:4186_5": "Athassa acirūpasampannassa satthā cittaniggahe ussāhaṃ janento “cittaṃ nāmetaṃ nānārammaṇesu dīgharattaṃ",
  "atk-s0502a0:4186_6": "cārikaṃ carantaṃ aniggaṇhantassa sotthibhāvo nāma natthi,",
  "atk-s0502a0:4186_7": "tasmā aṅkusena mattahatthino viya cittassa niggaṇhane yogo karaṇīyo”ti vatvā imaṃ gāthamāha –",
  "atk-s0502a0:4187_0": "326.",
  "atk-s0502a0:4188_0": "“Idaṃ pure cittamacāri cārikaṃ,",
  "atk-s0502a0:4189_0": "Yenicchakaṃ yatthakāmaṃ yathāsukhaṃ;",
  "atk-s0502a0:4190_0": "Tadajjahaṃ niggahessāmi yoniso,",
  "atk-s0502a0:4191_0": "Hatthippabhinnaṃ viya aṅkusaggaho”ti.",
  "atk-s0502a0:4192_0": "Tassattho –",
  "atk-s0502a0:4192_1": "idaṃ cittaṃ nāma ito pubbe rūpādīsu ca ārammaṇesu rāgādīnaṃ yena kāraṇena icchati,",
  "atk-s0502a0:4192_2": "yatthevassa kāmo uppajjati,",
  "atk-s0502a0:4192_3": "tassa vasena yattha kāmaṃ yathāruci carantassa sukhaṃ hoti,",
  "atk-s0502a0:4192_4": "tatheva vicaraṇato yathāsukhaṃ dīgharattaṃ cārikaṃ cari,",
  "atk-s0502a0:4192_5": "taṃ ajja ahaṃ pabhinnaṃ mattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena niggahessāmi,",
  "atk-s0502a0:4192_6": "nāssa vītikkamituṃ dassāmīti.",
  "atk-s0502a0:4193_0": "Desanāvasāne sānunā saddhiṃ dhammassavanāya upasaṅkamantānaṃ bahūnaṃ devatānaṃ dhammābhisamayo ahosi.",
  "atk-s0502a0:4193_1": "Sopāyasmā tepiṭakaṃ buddhavacanaṃ uggaṇhitvā mahādhammakathiko hutvā vīsavassasataṃ ṭhatvā sakalajambudīpaṃ saṅkhobhetvā parinibbāyīti.",
  "atk-s0502a0:4194_0": "Sānusāmaṇeravatthu pañcamaṃ.",
  "atk-s0502a0:4195_0": "6. Pāveyyakahatthivatthu",
  "atk-s0502a0:4196_0": "Appamādaratāti imaṃ dhammadesanaṃ satthā jetavane viharanto kosalarañño pāveyyakaṃ nāma hatthiṃ ārabbha kathesi.",
  "atk-s0502a0:4197_0": "So kira hatthī taruṇakāle mahābalo hutvā aparena samayena jarāvātavegabbhāhato hutvā ekaṃ mahantaṃ saraṃ oruyha kalale laggitvā uttarituṃ nāsakkhi.",
  "atk-s0502a0:4197_1": "Mahājano taṃ disvā “evarūpopi nāma hatthī imaṃ dubbalabhāvaṃ patto”ti kathaṃ samuṭṭhāpesi.",
  "atk-s0502a0:4197_2": "Rājā taṃ pavattiṃ sutvā hatthācariyaṃ āṇāpesi – “gaccha, ācariya,",
  "atk-s0502a0:4197_3": "taṃ hatthiṃ kalalato uddharāhī”ti.",
  "atk-s0502a0:4197_4": "So gantvā tasmiṃ ṭhāne saṅgāmasīsaṃ dassetvā saṅgāmabheriṃ ākoṭāpesi.",
  "atk-s0502a0:4197_5": "Mānajātiko hatthī vegenuṭṭhāya thale patiṭṭhahi.",
  "atk-s0502a0:4197_6": "Bhikkhū taṃ kāraṇaṃ disvā satthu ārocesuṃ.",
  "atk-s0502a0:4197_7": "Satthā “tena,",
  "atk-s0502a0:4197_8": "bhikkhave,",
  "atk-s0502a0:4197_9": "hatthinā pakatipaṅkaduggato attā uddhaṭo,",
  "atk-s0502a0:4197_10": "tumhe pana kilesadugge pakkhandā.",
  "atk-s0502a0:4197_11": "Tasmā yoniso padahitvā tumhepi tato attānaṃ uddharathā”ti vatvā imaṃ gāthamāha –",
  "atk-s0502a0:4198_0": "327.",
  "atk-s0502a0:4199_0": "“Appamādaratā hotha, sacittamanurakkhatha;",
  "atk-s0502a0:4200_0": "Duggā uddharathattānaṃ, paṅke sannova kuñjaro”ti.",
  "atk-s0502a0:4201_0": "Tattha appamādaratāti satiyā avippavāse abhiratā hotha.",
  "atk-s0502a0:4201_1": "Sacittanti rūpādīsu ārammaṇesu attano cittaṃ yathā vītikkamaṃ na karoti,",
  "atk-s0502a0:4201_2": "evaṃ rakkhatha.",
  "atk-s0502a0:4201_3": "Duggāti yathā so paṅke sanno kuñjaro hatthehi ca pādehi ca vāyāmaṃ katvā paṅkaduggato attānaṃ uddharitvā thale patiṭṭhito,",
  "atk-s0502a0:4201_4": "evaṃ tumhepi kilesaduggato attānaṃ uddharatha,",
  "atk-s0502a0:4201_5": "nibbānathale patiṭṭhāpethāti attho.",
  "atk-s0502a0:4202_0": "Desanāvasāne te bhikkhū arahatte patiṭṭhahiṃsūti.",
  "atk-s0502a0:4203_0": "Pāveyyakahatthivatthu chaṭṭhaṃ.",
  "atk-s0502a0:4204_0": "7. Sambahulabhikkhuvatthu",
  "atk-s0502a0:4205_0": "Sace labhethāti imaṃ dhammadesanaṃ satthā pālileyyakaṃ nissāya rakkhitavanasaṇḍe viharanto sambahule bhikkhū ārabbha kathesi.",
  "atk-s0502a0:4205_1": "Vatthu yamakavagge “pare ca na vijānantī”ti gāthāvaṇṇanāya āgatameva.",
  "atk-s0502a0:4205_2": "Vuttañhetaṃ –",
  "atk-s0502a0:4206_0": "Tathāgatassa tattha hatthināgena upaṭṭhiyamānassa vasanabhāvo sakalajambudīpe pākaṭo ahosi.",
  "atk-s0502a0:4206_1": "Sāvatthinagarato “anāthapiṇḍiko visākhā mahāupāsikā”ti evamādīni mahākulāni ānandattherassa sāsanaṃ pahiṇiṃsu “satthāraṃ no, bhante,",
  "atk-s0502a0:4206_2": "dassethā”ti.",
  "atk-s0502a0:4206_3": "Disāvāsinopi pañcasatā bhikkhū vuṭṭhavassā ānandattheraṃ upasaṅkamitvā “cirassutā no,",
  "atk-s0502a0:4206_4": "āvuso ānanda,",
  "atk-s0502a0:4206_5": "bhagavato sammukhā dhammī kathā,",
  "atk-s0502a0:4206_6": "sādhu mayaṃ,",
  "atk-s0502a0:4206_7": "āvuso ānanda,",
  "atk-s0502a0:4206_8": "labheyyāma bhagavato sammukhā dhammiṃ kathaṃ savanāyā”ti yāciṃsu.",
  "atk-s0502a0:4206_9": "Thero te bhikkhū ādāya tattha gantvā “temāsaṃ ekavihārino tathāgatassa santikaṃ ettakehi bhikkhūhi saddhiṃ",
  "atk-s0502a0:4206_10": "upasaṅkamanaṃ ayutta”nti cintetvā te bhikkhū bahi ṭhapetvā ekakova satthāraṃ upasaṅkami.",
  "atk-s0502a0:4206_11": "Pālileyyako taṃ disvā daṇḍamādāya pakkhandi.",
  "atk-s0502a0:4206_12": "Taṃ satthā oloketvā “apehi, apehi,",
  "atk-s0502a0:4206_13": "pālileyyaka,",
  "atk-s0502a0:4206_14": "mā vārayi,",
  "atk-s0502a0:4206_15": "buddhupaṭṭhāko eso”ti āha.",
  "atk-s0502a0:4206_16": "So tattheva daṇḍaṃ chaḍḍetvā pattacīvarapaṭiggahaṇaṃ āpucchi.",
  "atk-s0502a0:4206_17": "Thero nādāsi.",
  "atk-s0502a0:4206_18": "Nāgo “sace uggahitavatto bhavissati,",
  "atk-s0502a0:4206_19": "satthu nisīdanapāsāṇaphalake attano parikkhāraṃ na ṭhapessatī”ti cintesi.",
  "atk-s0502a0:4206_20": "Thero pattacīvaraṃ bhūmiyaṃ ṭhapesi.",
  "atk-s0502a0:4206_21": "Vattasampannā hi garūnaṃ āsane vā sayane vā attano parikkhāraṃ na ṭhapenti.",
  "atk-s0502a0:4207_0": "Thero satthāraṃ vanditvā ekamantaṃ nisīdi.",
  "atk-s0502a0:4207_1": "Satthā “ekakova āgatosī”ti pucchitvā pañcahi bhikkhusatehi āgatabhāvaṃ sutvā “kahaṃ pana te”ti pucchitvā",
  "atk-s0502a0:4207_2": "“tumhākaṃ cittaṃ ajānanto bahi ṭhapetvā āgatomhī”ti vutte “pakkosāhi ne”ti āha.",
  "atk-s0502a0:4207_3": "Thero tathā akāsi.",
  "atk-s0502a0:4207_4": "Satthā tehi bhikkhūhi saddhiṃ paṭisanthāraṃ katvā tehi bhikkhūhi, “bhante,",
  "atk-s0502a0:4207_5": "bhagavā buddhasukhumālo ceva khattiyasukhumālo ca,",
  "atk-s0502a0:4207_6": "tumhehi temāsaṃ ekakehi tiṭṭhantehi nisīdantehi ca dukkaraṃ kataṃ,",
  "atk-s0502a0:4207_7": "vattapaṭivattakārakopi mukhodakādidāyakopi nāhosi maññe”ti vutte,",
  "atk-s0502a0:4207_8": "“bhikkhave,",
  "atk-s0502a0:4207_9": "pālileyyakahatthinā mama sabbakiccāni katāni.",
  "atk-s0502a0:4207_10": "Evarūpañhi sahāyaṃ labhantena ekakova vasituṃ yuttaṃ,",
  "atk-s0502a0:4207_11": "alabhantassa ekacārikabhāvova seyyo”ti vatvā nāgavagge imā gāthā abhāsi –",
  "atk-s0502a0:4208_0": "328.",
  "atk-s0502a0:4209_0": "“Sace labhetha nipakaṃ sahāyaṃ,",
  "atk-s0502a0:4210_0": "Saddhiṃcaraṃ sādhuvihāri dhīraṃ;",
  "atk-s0502a0:4211_0": "Abhibhuyya sabbāni parissayāni,",
  "atk-s0502a0:4212_0": "Careyya tenattamano satīmā.",
  "atk-s0502a0:4213_0": "329.",
  "atk-s0502a0:4214_0": "“No ce labhetha nipakaṃ sahāyaṃ,",
  "atk-s0502a0:4215_0": "Saddhiṃcaraṃ sādhuvihāri dhīraṃ;",
  "atk-s0502a0:4216_0": "Rājāva raṭṭhaṃ vijitaṃ pahāya,",
  "atk-s0502a0:4217_0": "Eko care mātaṅgaraññeva nāgo.",
  "atk-s0502a0:4218_0": "330.",
  "atk-s0502a0:4219_0": "“Ekassa caritaṃ seyyo,",
  "atk-s0502a0:4220_0": "Natthi bāle sahāyatā;",
  "atk-s0502a0:4221_0": "Eko care na ca pāpāni kayirā,",
  "atk-s0502a0:4222_0": "Appossukko mātaṅgaraññeva nāgo”ti.",
  "atk-s0502a0:4223_0": "Tattha nipakanti nepakkapaññāya samannāgataṃ.",
  "atk-s0502a0:4223_1": "Sādhuvihāri dhīranti bhaddakavihāriṃ paṇḍitaṃ.",
  "atk-s0502a0:4223_2": "Parissayānīti tādisaṃ mettāvihāriṃ sahāyaṃ labhanto sīhabyagghādayo pākaṭaparissaye ca rāgabhayadosabhayamohabhayādayo",
  "atk-s0502a0:4223_3": "paṭicchannaparissaye cāti sabbeva parissaye abhibhavitvā tena saddhiṃ attamano upaṭṭhitasatī hutvā careyya,",
  "atk-s0502a0:4223_4": "vihareyyāti attho.",
  "atk-s0502a0:4224_0": "Rājāva raṭṭhanti raṭṭhaṃ hitvā gato mahājanakarājā viya.",
  "atk-s0502a0:4224_1": "Idaṃ vuttaṃ hoti –",
  "atk-s0502a0:4224_2": "yathā vijitabhūmipadeso rājā “idaṃ rajjaṃ nāma mahantaṃ pamādaṭṭhānaṃ,",
  "atk-s0502a0:4224_3": "kiṃ me rajjena kāritenā”ti vijitaṃ raṭṭhaṃ pahāya ekakova mahāraññaṃ pavisitvā tāpasapabbajjaṃ pabbajitvā catūsu iriyāpathesu ekakova carati,",
  "atk-s0502a0:4224_4": "evaṃ ekakova careyyāti.",
  "atk-s0502a0:4224_5": "Mātaṅgaraññeva nāgoti yathā ca “ahaṃ kho ākiṇṇo viharāmi hatthīhi hatthinīhi hatthikaḷabhehi hatthicchāpehi,",
  "atk-s0502a0:4224_6": "chinnaggāni ceva tiṇāni khādāmi,",
  "atk-s0502a0:4224_7": "obhaggobhaggañca me sākhābhaṅgaṃ khādanti,",
  "atk-s0502a0:4224_8": "āvilāni ca pānīyāni pivāmi,",
  "atk-s0502a0:4224_9": "ogāhā ca me uttiṇṇassa hatthiniyo kāyaṃ upanighaṃsantiyo gacchanti,",
  "atk-s0502a0:4224_10": "yaṃnūnāhaṃ ekakova gaṇamhā vūpakaṭṭho vihareyya”nti evaṃ paṭisañcikkhitvā gamanato mātaṅgoti laddhanāmo",
  "atk-s0502a0:4224_11": "imasmiṃ araññe ayaṃ hatthināgo yūthaṃ pahāya sabbiriyāpathesu ekakova sukhaṃ carati,",
  "atk-s0502a0:4224_12": "evampi ekova careyyāti attho.",
  "atk-s0502a0:4225_0": "Ekassāti pabbajitassa hi pabbajitakālato paṭṭhāya ekībhāvābhiratassa ekakasseva caritaṃ seyyo.",
  "atk-s0502a0:4225_1": "Natthi bāle sahāyatāti cūḷasīlaṃ majjhimasīlaṃ mahāsīlaṃ dasa kathāvatthūni terasa dhutaṅgaguṇāni vipassanāñāṇaṃ",
  "atk-s0502a0:4225_2": "cattāro maggā cattāri phalāni tisso vijjā cha abhiññā amatamahānibbānanti ayañhi sahāyatā nāma.",
  "atk-s0502a0:4225_3": "Sā bāle nissāya adhigantuṃ na sakkāti natthi bāle sahāyatā.",
  "atk-s0502a0:4225_4": "Ekoti iminā kāraṇena sabbiriyāpathesu ekakova careyya,",
  "atk-s0502a0:4225_5": "appamattakānipi na ca pāpāni kayirā.",
  "atk-s0502a0:4225_6": "Yathā so appossukko nirālayo imasmiṃ araññe mātaṅganāgo icchiticchitaṭṭhāne sukhaṃ carati,",
  "atk-s0502a0:4225_7": "evaṃ ekakova hutvā careyya,",
  "atk-s0502a0:4225_8": "appamattakānipi na ca pāpāni kareyyāti attho.",
  "atk-s0502a0:4225_9": "Tasmā tumhehi patirūpaṃ sahāyaṃ alabhantehi ekacārīheva bhavitabbanti imamatthaṃ dassento satthā tesaṃ bhikkhūnaṃ imaṃ dhammadesanaṃ desesi.",
  "atk-s0502a0:4226_0": "Desanāvasāne pañcasatāpi te bhikkhū arahatte patiṭṭhahiṃsūti.",
  "atk-s0502a0:4227_0": "Sambahulabhikkhuvatthu sattamaṃ.",
  "atk-s0502a0:4228_0": "8. Māravatthu",
  "atk-s0502a0:4229_0": "Atthamhīti imaṃ dhammadesanaṃ satthā himavantapadese araññakuṭikāyaṃ viharanto māraṃ ārabbha kathesi.",
  "atk-s0502a0:4230_0": "Tasmiṃ kira kāle rājāno manusse pīḷetvā rajjaṃ kārenti.",
  "atk-s0502a0:4230_1": "Atha bhagavā adhammikarājūnaṃ rajje daṇḍakaraṇapīḷite manusse disvā kāruññena evaṃ cintesi –",
  "atk-s0502a0:4230_2": "“sakkā nu kho rajjaṃ kāretuṃ ahanaṃ aghātayaṃ,",
  "atk-s0502a0:4230_3": "ajinaṃ ajāpayaṃ,",
  "atk-s0502a0:4230_4": "asocaṃ asocāpayaṃ dhammenā”ti,",
  "atk-s0502a0:4230_5": "māro pāpimā taṃ bhagavato parivitakkaṃ ñatvā “samaṇo gotamo ‘sakkā nu kho rajjaṃ kāretu’nti cintesi,",
  "atk-s0502a0:4230_6": "idāni rajjaṃ kāretukāmo bhavissati,",
  "atk-s0502a0:4230_7": "rajjañca nāmetaṃ pamādaṭṭhānaṃ,",
  "atk-s0502a0:4230_8": "taṃ kārente sakkā okāsaṃ labhituṃ,",
  "atk-s0502a0:4230_9": "gacchāmi ussāhamassa janessāmī”ti cintetvā satthāraṃ upasaṅkamitvā āha – “kāretu, bhante,",
  "atk-s0502a0:4230_10": "bhagavā rajjaṃ,",
  "atk-s0502a0:4230_11": "kāretu sugato rajjaṃ ahanaṃ aghātayaṃ,",
  "atk-s0502a0:4230_12": "ajinaṃ ajāpayaṃ,",
  "atk-s0502a0:4230_13": "asocaṃ asocāpayaṃ dhammenā”ti.",
  "atk-s0502a0:4230_14": "Atha naṃ satthā “kiṃ pana me tvaṃ, pāpima, passasi,",
  "atk-s0502a0:4230_15": "yaṃ maṃ tvaṃ evaṃ vadesī”ti vatvā “bhagavatā kho, bhante,",
  "atk-s0502a0:4230_16": "cattāro iddhipādā subhāvitā.",
  "atk-s0502a0:4230_17": "Ākaṅkhamāno hi bhagavā himavantaṃ pabbatarājaṃ ‘suvaṇṇa’nti adhimucceyya,",
  "atk-s0502a0:4230_18": "tañca suvaṇṇameva assa,",
  "atk-s0502a0:4230_19": "ahampi kho dhanena dhanakaraṇīyaṃ karissāmi,",
  "atk-s0502a0:4230_20": "tumhe dhammena rajjaṃ kāressathā”ti tena vutte –",
  "atk-s0502a0:4231_0": "“Pabbatassa suvaṇṇassa, jātarūpassa kevalo;",
  "atk-s0502a0:4232_0": "Dvittāva nālamekassa, iti vidvā samañcare.",
  "atk-s0502a0:4233_0": "“Yo dukkhamadakkhi yatonidānaṃ,",
  "atk-s0502a0:4234_0": "Kāmesu so jantu kathaṃ nameyya;",
  "atk-s0502a0:4235_0": "Upadhiṃ viditvā saṅgoti loke,",
  "atk-s0502a0:4236_0": "Tasseva jantu vinayāya sikkhe”ti. –",
  "atk-s0502a0:4237_0": "Imāhi gāthāhi saṃvejetvā “añño eva kho, pāpima,",
  "atk-s0502a0:4237_1": "tava ovādo,",
  "atk-s0502a0:4237_2": "añño mama,",
  "atk-s0502a0:4237_3": "tayā saddhiṃ dhammasaṃsandanā nāma natthi,",
  "atk-s0502a0:4237_4": "ahañhi evaṃ ovadāmī”ti vatvā imā gāthā abhāsi –",
  "atk-s0502a0:4238_0": "331.",
  "atk-s0502a0:4239_0": "“Atthamhi jātamhi sukhā sahāyā,",
  "atk-s0502a0:4240_0": "Tuṭṭhī sukhā yā itarītarena;",
  "atk-s0502a0:4241_0": "Puññaṃ sukhaṃ jīvitasaṅkhayamhi,",
  "atk-s0502a0:4242_0": "Sabbassa dukkhassa sukhaṃ pahānaṃ.",
  "atk-s0502a0:4243_0": "332.",
  "atk-s0502a0:4244_0": "“Sukhā matteyyatā loke,",
  "atk-s0502a0:4245_0": "Atho petteyyatā sukhā;",
  "atk-s0502a0:4246_0": "Sukhā sāmaññatā loke,",
  "atk-s0502a0:4247_0": "Atho brahmaññatā sukhā.",
  "atk-s0502a0:4248_0": "333.",
  "atk-s0502a0:4249_0": "“Sukhaṃ yāva jarāsīlaṃ, sukhā saddhā patiṭṭhitā;",
  "atk-s0502a0:4250_0": "Sukho paññāya paṭilābho, pāpānaṃ akaraṇaṃ sukha”nti.",
  "atk-s0502a0:4251_0": "Tattha atthamhīti pabbajitassāpi hi cīvarakaraṇādike vā adhikaraṇavūpasamādike vā gihinopi kasikammādike",
  "atk-s0502a0:4251_1": "vā balavapakkhasannissitehi abhibhavanādike vā kicce uppanne ye taṃ kiccaṃ nipphādetuṃ vā vūpasametuṃ",
  "atk-s0502a0:4251_2": "vā sakkonti,",
  "atk-s0502a0:4251_3": "evarūpā sukhā sahāyāti attho.",
  "atk-s0502a0:4251_4": "Tuṭṭhī sukhāti yasmā pana gihinopi sakena asantuṭṭhā sandhicchedādīni ārabhanti,",
  "atk-s0502a0:4251_5": "pabbajitāpi nānappakāraṃ anesanaṃ.",
  "atk-s0502a0:4251_6": "Iti te sukhaṃ na vindantiyeva.",
  "atk-s0502a0:4251_7": "Tasmā yā itarītarena parittena vā vipulena vā attano santakena santuṭṭhi,",
  "atk-s0502a0:4251_8": "ayameva sukhāti attho.",
  "atk-s0502a0:4251_9": "Puññanti maraṇakāle pana yathājjhāsayena pattharitvā katapuññakammameva sukhaṃ.",
  "atk-s0502a0:4251_10": "Sabbassāti sakalassapi pana vaṭṭadukkhassa pahānasaṅkhātaṃ arahattameva imasmiṃ loke sukhaṃ nāma.",
  "atk-s0502a0:4252_0": "Matteyyatāti mātari sammā paṭipatti.",
  "atk-s0502a0:4252_1": "Petteyyatāti pitari sammā paṭipatti.",
  "atk-s0502a0:4252_2": "Ubhayenapi mātāpitūnaṃ upaṭṭhānameva kathitaṃ.",
  "atk-s0502a0:4252_3": "Mātāpitaro hi puttānaṃ anupaṭṭhahanabhāvaṃ ñatvā attano santakaṃ bhūmiyaṃ vā nidahanti,",
  "atk-s0502a0:4252_4": "paresaṃ vā vissajjenti,",
  "atk-s0502a0:4252_5": "“mātāpitaro na upaṭṭhahantī”ti nesaṃ nindāpi vaḍḍhati,",
  "atk-s0502a0:4252_6": "kāyassa bhedā gūthanirayepi nibbattanti.",
  "atk-s0502a0:4252_7": "Ye pana mātāpitaro sakkaccaṃ upaṭṭhahanti,",
  "atk-s0502a0:4252_8": "te tesaṃ santakaṃ dhanampi pāpuṇanti,",
  "atk-s0502a0:4252_9": "pasaṃsampi labhanti,",
  "atk-s0502a0:4252_10": "kāyassa bhedā sagge nibbattanti.",
  "atk-s0502a0:4252_11": "Tasmā ubhayampetaṃ sukhanti vuttaṃ.",
  "atk-s0502a0:4252_12": "Sāmaññatāti pabbajitesu sammā paṭipatti.",
  "atk-s0502a0:4252_13": "Brahmaññatāti bāhitapāpesu buddhapaccekabuddhasāvakesu sammā paṭipattiyeva.",
  "atk-s0502a0:4252_14": "Ubhayenapi tesaṃ catūhi paccayehi paṭijagganabhāvo kathito,",
  "atk-s0502a0:4252_15": "idampi loke sukhaṃ nāma kathikaṃ.",
  "atk-s0502a0:4253_0": "Sīlanti maṇikuṇḍalarattavatthādayo hi alaṅkārā tasmiṃ tasmiṃ vaye ṭhitānaṃyeva sobhanti.",
  "atk-s0502a0:4253_1": "Na daharānaṃ alaṅkāro mahallakakāle,",
  "atk-s0502a0:4253_2": "mahallakānaṃ vā alaṅkāro daharakāle sobhati,",
  "atk-s0502a0:4253_3": "“ummattako esa maññe”ti garahuppādanena pana dosameva janeti.",
  "atk-s0502a0:4253_4": "Pañcasīladasasīlādibhedaṃ pana sīlaṃ daharassāpi mahallakassāpi sabbavayesu sobhatiyeva,",
  "atk-s0502a0:4253_5": "“aho vatāyaṃ sīlavā”ti pasaṃsuppādanena somanassameva āvahati.",
  "atk-s0502a0:4253_6": "Tena vuttaṃ –",
  "atk-s0502a0:4253_7": "sukhaṃ yāva jarā sīlanti.",
  "atk-s0502a0:4253_8": "Saddhā patiṭṭhitāti lokiyalokuttarato duvidhāpi saddhā niccalā hutvā patiṭṭhitā.",
  "atk-s0502a0:4253_9": "Sukho paññāya paṭilābhoti lokiyalokuttarapaññāya paṭilābho sukho.",
  "atk-s0502a0:4253_10": "Pāpānaṃ akaraṇanti setughātavasena pana pāpānaṃ akaraṇaṃ imasmiṃ loke sukhanti attho.",
  "atk-s0502a0:4254_0": "Desanāvasāne bahūnaṃ devatānaṃ dhammābhisamayo ahosīti.",
  "atk-s0502a0:4255_0": "Māravatthu aṭṭhamaṃ.",
  "atk-s0502a0:4256_0": "Nāgavaggavaṇṇanā niṭṭhitā.",
  "atk-s0502a0:4257_0": "Tevīsatimo vaggo.",
  "atk-s0502a0:4258_0": "24. Taṇhāvaggo",
  "atk-s0502a0:4259_0": "1. Kapilamacchavatthu",
  "atk-s0502a0:4260_0": "Manujassāti imaṃ dhammadesanaṃ satthā jetavane viharanto kapilamacchaṃ ārabbha kathesi.",
  "atk-s0502a0:4261_0": "Atīte kira kassapabhagavato parinibbutakāle dve kulabhātaro nikkhamitvā sāvakānaṃ santike pabbajiṃsu.",
  "atk-s0502a0:4261_1": "Tesu jeṭṭho sāgato nāma ahosi,",
  "atk-s0502a0:4261_2": "kaniṭṭho kapilo nāma.",
  "atk-s0502a0:4261_3": "Mātā pana nesaṃ sādhinī nāma,",
  "atk-s0502a0:4261_4": "kaniṭṭhabhaginī tāpanā nāma.",
  "atk-s0502a0:4261_5": "Tāpi bhikkhunīsu pabbajiṃsu.",
  "atk-s0502a0:4261_6": "Evaṃ tesu pabbajitesu ubho bhātaro ācariyupajjhāyānaṃ vattapaṭivattaṃ katvā viharantā ekadivasaṃ, “bhante,",
  "atk-s0502a0:4261_7": "imasmiṃ sāsane kati dhurānī”ti pucchitvā “ganthadhuraṃ vipassanādhurañcāti dve dhurānī”ti sutvā jeṭṭho",
  "atk-s0502a0:4261_8": "“vipassanādhuraṃ pūressāmī”ti pañca vassāni ācariyupajjhāyānaṃ santike vasitvā yāva arahattā kammaṭṭhānaṃ",
  "atk-s0502a0:4261_9": "gahetvā araññaṃ pavisitvā vāyamanto arahattaṃ pāpuṇi.",
  "atk-s0502a0:4261_10": "Kaniṭṭho “ahaṃ tāva taruṇo,",
  "atk-s0502a0:4261_11": "vuḍḍhakāle vipassanādhuraṃ pūressāmī”ti ganthadhuraṃ paṭṭhapetvā tīṇi piṭakāni uggaṇhi.",
  "atk-s0502a0:4261_12": "Tassa pariyattiṃ nissāya mahāparivāro,",
  "atk-s0502a0:4261_13": "parivāraṃ nissāya lābho udapādi.",
  "atk-s0502a0:4261_14": "So bāhusaccamadena matto lābhataṇhāya abhibhūto atipaṇḍitamānitāya parehi vuttaṃ kappiyampi “akappiya”nti vadeti,",
  "atk-s0502a0:4261_15": "akappiyampi “kappiya”nti vadeti,",
  "atk-s0502a0:4261_16": "sāvajjampi “anavajja”nti,",
  "atk-s0502a0:4261_17": "anavajjampi “sāvajja”nti.",
  "atk-s0502a0:4261_18": "So pesalehi bhikkhūhi “mā,",
  "atk-s0502a0:4261_19": "āvuso kapila,",
  "atk-s0502a0:4261_20": "evaṃ avacā”ti vatvā dhammañca vinayañca dassetvā ovadiyamānopi “tumhe kiṃ jānātha,",
  "atk-s0502a0:4261_21": "rittamuṭṭhisadisā”tiādīni vatvā khuṃsento vambhento carati.",
  "atk-s0502a0:4261_22": "Athassa bhātu sāgatattherassāpi bhikkhū tamatthaṃ ārocesuṃ.",
  "atk-s0502a0:4261_23": "Sopi naṃ upasaṅkamitvā,",
  "atk-s0502a0:4261_24": "“āvuso kapila,",
  "atk-s0502a0:4261_25": "tumhādisānañhi sammāpaṭipatti sāsanassa āyu nāma,",
  "atk-s0502a0:4261_26": "tasmā paṭipattiṃ pahāya kappiyādīni paṭibāhanto mā evaṃ avacā”ti ovadi.",
  "atk-s0502a0:4261_27": "So tassapi vacanaṃ nādiyi.",
  "atk-s0502a0:4261_28": "Evaṃ santepi thero dvattikkhattuṃ ovaditvā ovādaṃ agaṇhantaṃ “nāyaṃ mama vacanaṃ karotī”ti ñatvā “tena, āvuso,",
  "atk-s0502a0:4261_29": "paññāyissasi sakena kammenā”ti vatvā pakkāmi.",
  "atk-s0502a0:4261_30": "Tato paṭṭhāya naṃ aññe pesalā bhikkhū chaḍḍayiṃsu.",
  "atk-s0502a0:4262_0": "So durācāro hutvā durācāraparivuto viharanto ekadivasaṃ uposathagge “pātimokkhaṃ uddisissāmī”ti bījaniṃ ādāya dhammāsane nisīditvā “vattati, āvuso,",
  "atk-s0502a0:4262_1": "ettha sannipatitānaṃ bhikkhūnaṃ pātimokkha”nti pucchitvā “ko attho imassa paṭivacanena dinnenā”ti tuṇhībhūte bhikkhū disvā, “āvuso,",
  "atk-s0502a0:4262_2": "dhammo vā vinayo vā natthi,",
  "atk-s0502a0:4262_3": "pātimokkhena sutena vā asutena vā ko attho”ti vatvā āsanā vuṭṭhahi.",
  "atk-s0502a0:4262_4": "Evaṃ so kassapassa bhagavato pariyattisāsanaṃ osakkāpesi.",
  "atk-s0502a0:4262_5": "Sāgatattheropi tadaheva parinibbāyi.",
  "atk-s0502a0:4262_6": "Kapilo āyupariyosāne avīcimhi mahāniraye nibbatti.",
  "atk-s0502a0:4262_7": "Sāpissa mātā ca bhaginī ca tasseva diṭṭhānugatiṃ āpajjitvā pesale bhikkhū akkositvā paribhāsitvā tattheva nibbattiṃsu.",
  "atk-s0502a0:4263_0": "Tasmiṃ pana kāle pañcasatā purisā gāmaghātakādīni katvā corikāya jīvantā janapadamanussehi anubaddhā",
  "atk-s0502a0:4263_1": "palāyamānā araññaṃ pavisitvā tattha kiñci paṭisaraṇaṃ apassantā aññataraṃ āraññikaṃ bhikkhuṃ disvā vanditvā",
  "atk-s0502a0:4263_2": "“paṭisaraṇaṃ no, bhante,",
  "atk-s0502a0:4263_3": "hothā”ti vadiṃsu.",
  "atk-s0502a0:4263_4": "Thero “tumhākaṃ sīlasadisaṃ paṭisaraṇaṃ nāma natthi,",
  "atk-s0502a0:4263_5": "sabbepi pañcasīlāni samādiyathā”ti āha.",
  "atk-s0502a0:4263_6": "Te “sādhū”ti sampaṭicchitvā sīlāni samādiyiṃsu.",
  "atk-s0502a0:4263_7": "Atha ne thero ovadi –",
  "atk-s0502a0:4263_8": "“idāni tumhe sīlavantā,",
  "atk-s0502a0:4263_9": "jīvitahetupi vo neva sīlaṃ atikkamitabbaṃ,",
  "atk-s0502a0:4263_10": "na manopadoso kātabbo”ti.",
  "atk-s0502a0:4263_11": "Te “sādhū”ti sampaṭicchiṃsu.",
  "atk-s0502a0:4263_12": "Atha ne janapadamanussā taṃ ṭhānaṃ patvā ito cito ca pariyesamānā te core disvā sabbe te jīvitā voropesuṃ.",
  "atk-s0502a0:4263_13": "Te kālaṃ katvā devaloke nibbattiṃsu,",
  "atk-s0502a0:4263_14": "corajeṭṭhako jeṭṭhakadevaputto ahosi.",
  "atk-s0502a0:4264_0": "Te anulomapaṭilomavasena ekaṃ buddhantaraṃ devaloke saṃsaritvā imasmiṃ buddhuppāde sāvatthinagaradvāre pañcasatakulike kevaṭṭagāme nibbattiṃsu.",
  "atk-s0502a0:4264_1": "Jeṭṭhakadevaputto kevaṭṭajeṭṭhakassa gehe paṭisandhiṃ gaṇhi,",
  "atk-s0502a0:4264_2": "itare itaresu.",
  "atk-s0502a0:4264_3": "Evaṃ tesaṃ ekadivaseyeva paṭisandhigahaṇañca mātukucchito nikkhamanañca ahosi.",
  "atk-s0502a0:4264_4": "Kevaṭṭajeṭṭhako “atthi nu kho imasmiṃ gāme aññepi dārakā ajja jātā”ti pariyesāpetvā tesaṃ jātabhāvaṃ",
  "atk-s0502a0:4264_5": "ñatvā “ete mama puttassa sahāyakā bhavissantī”ti sabbesaṃ posāvanikaṃ dāpesi.",
  "atk-s0502a0:4264_6": "Te sabbepi sahapaṃsukīḷakā sahāyakā hutvā anupubbena vayappattā ahesuṃ.",
  "atk-s0502a0:4264_7": "Tesaṃ kevaṭṭajeṭṭhakaputtova yasato ca tejato ca aggapuriso ahosi.",
  "atk-s0502a0:4265_0": "Kapilopi ekaṃ buddhantaraṃ niraye paccitvā vipākāvasesena tasmiṃ kāle aciravatiyā suvaṇṇavaṇṇo duggandhamukho maccho hutvā nibbatti.",
  "atk-s0502a0:4265_1": "Athekadivasaṃ te sahāyakā “macche bandhissāmā”ti jālādīni gahetvā nadiyā khipiṃsu.",
  "atk-s0502a0:4265_2": "Atha nesaṃ antojālaṃ so maccho pāvisi.",
  "atk-s0502a0:4265_3": "Taṃ disvā sabbe kevaṭṭagāmavāsino uccāsaddamakaṃsu –",
  "atk-s0502a0:4265_4": "“puttā no paṭhamaṃ macche bandhantā suvaṇṇamacchaṃ bandhiṃsu,",
  "atk-s0502a0:4265_5": "idāni no rājā bahudhanaṃ dassatī”ti.",
  "atk-s0502a0:4265_6": "Tepi kho sahāyakā macchaṃ nāvāya pakkhipitvā nāvaṃ ukkhipitvā rañño santikaṃ agamaṃsu.",
  "atk-s0502a0:4265_7": "Raññāpi taṃ disvāva “kiṃ eta”nti vutte “maccho,",
  "atk-s0502a0:4265_8": "devā”ti āhaṃsu.",
  "atk-s0502a0:4265_9": "Rājā suvaṇṇavaṇṇaṃ macchaṃ disvā “satthā etassa suvaṇṇavaṇṇakāraṇaṃ jānissatī”ti macchaṃ gāhāpetvā bhagavato santikaṃ agamāsi.",
  "atk-s0502a0:4265_10": "Macchena mukhe vivaṭamatteyeva sakalajetavanaṃ ativiya duggandhaṃ ahosi.",
  "atk-s0502a0:4265_11": "Rājā satthāraṃ pucchi – “kasmā, bhante,",
  "atk-s0502a0:4265_12": "maccho suvaṇṇavaṇṇo jāto,",
  "atk-s0502a0:4265_13": "kasmā cassa mukhato duggandho vāyatī”ti?",
  "atk-s0502a0:4266_0": "Ayaṃ, mahārāja,",
  "atk-s0502a0:4266_1": "kassapabhagavato pāvacane kapilo nāma bhikkhu ahosi bahussuto mahāparivāro lābhataṇhāya abhibhūto attano vacanaṃ agaṇhantānaṃ akkosakaparibhāsako,",
  "atk-s0502a0:4266_2": "tassa ca bhagavato sāsanaṃ osakkāpesi,",
  "atk-s0502a0:4266_3": "so tena kammena avīcimhi nibbattitvā vipākāvasesena idāni maccho hutvā jāto.",
  "atk-s0502a0:4266_4": "Yaṃ pana so dīgharattaṃ buddhavacanaṃ vācesi,",
  "atk-s0502a0:4266_5": "buddhassa ca guṇaṃ kathesi,",
  "atk-s0502a0:4266_6": "tassa nissandena imaṃ suvaṇṇavaṇṇaṃ paṭilabhi.",
  "atk-s0502a0:4266_7": "Yaṃ bhikkhūnaṃ akkosakaparibhāsako ahosi,",
  "atk-s0502a0:4266_8": "tenassa mukhato duggandho vāyati.",
  "atk-s0502a0:4266_9": "“Kathāpemi naṃ,",
  "atk-s0502a0:4266_10": "mahārājā”ti?",
  "atk-s0502a0:4266_11": "“Kathāpetha,",
  "atk-s0502a0:4266_12": "bhante”ti.",
  "atk-s0502a0:4266_13": "Atha naṃ satthā pucchi –",
  "atk-s0502a0:4266_14": "“tvaṃsi kapilo”ti? “Āma, bhante,",
  "atk-s0502a0:4266_15": "ahaṃ kapilo”ti.",
  "atk-s0502a0:4266_16": "“Kuto āgatosī”ti?",
  "atk-s0502a0:4266_17": "“Avīcimahānirayato,",
  "atk-s0502a0:4266_18": "bhante”ti.",
  "atk-s0502a0:4266_19": "“Jeṭṭhabhātiko te sāgato kuhiṃ gato”ti?",
  "atk-s0502a0:4266_20": "“Parinibbuto,",
  "atk-s0502a0:4266_21": "bhante”ti.",
  "atk-s0502a0:4266_22": "“Mātā pana te sādhinī kaha”nti?",
  "atk-s0502a0:4266_23": "“Mahāniraye nibbattā,",
  "atk-s0502a0:4266_24": "bhante”ti.",
  "atk-s0502a0:4266_25": "“Kaniṭṭhabhaginī ca te tāpanā kaha”nti?",
  "atk-s0502a0:4266_26": "“Mahāniraye nibbattā,",
  "atk-s0502a0:4266_27": "bhante”ti.",
  "atk-s0502a0:4266_28": "“Idāni tvaṃ kahaṃ gamissasī”ti?",
  "atk-s0502a0:4266_29": "“Avīcimahānirayameva,",
  "atk-s0502a0:4266_30": "bhante”ti vatvā vippaṭisārābhibhūto nāvaṃ sīsena paharitvā tāvadeva kālaṃ katvā niraye nibbatti.",
  "atk-s0502a0:4266_31": "Mahājano saṃviggo ahosi lomahaṭṭhajāto.",
  "atk-s0502a0:4267_0": "Atha bhagavā tasmiṃ khaṇe sannipatitāya parisāya cittācāraṃ oloketvā taṅkhaṇānurūpaṃ dhammaṃ desetuṃ “dhammacariyaṃ brahmacariyaṃ,",
  "atk-s0502a0:4267_1": "etadāhu vasuttama”nti suttanipāte kapilasuttaṃ kathetvā imā gāthā abhāsi –",
  "atk-s0502a0:4268_0": "334.",
  "atk-s0502a0:4269_0": "“Manujassa pamattacārino, taṇhā vaḍḍhati māluvā viya;",
  "atk-s0502a0:4270_0": "So plavatī hurā huraṃ, phalamicchaṃva vanasmi vānaro.",
  "atk-s0502a0:4271_0": "335.",
  "atk-s0502a0:4272_0": "“Yaṃ esā sahate jammī, taṇhā loke visattikā;",
  "atk-s0502a0:4273_0": "Sokā tassa pavaḍḍhanti, abhivaṭṭhaṃva bīraṇaṃ.",
  "atk-s0502a0:4274_0": "336.",
  "atk-s0502a0:4275_0": "“Yo cetaṃ sahate jammiṃ, taṇhaṃ loke duraccayaṃ;",
  "atk-s0502a0:4276_0": "Sokā tamhā papatanti, udabinduva pokkharā.",
  "atk-s0502a0:4277_0": "337.",
  "atk-s0502a0:4278_0": "“Taṃ vo vadāmi bhaddaṃ vo, yāvantettha samāgatā;",
  "atk-s0502a0:4279_0": "Taṇhāya mūlaṃ khaṇatha, usīratthova bīraṇaṃ;",
  "atk-s0502a0:4280_0": "Mā vo naḷaṃva sotova, māro bhañji punappuna”nti.",
  "atk-s0502a0:4281_0": "Tattha pamattacārinoti sativossaggalakkhaṇena pamādena pamattacārissa puggalassa neva jhānaṃ na vipassanā na maggaphalāni vaḍḍhanti.",
  "atk-s0502a0:4281_1": "Yathā pana rukkhaṃ saṃsibbantī pariyonandhantī tassa vināsāya māluvālatā vaḍḍhati,",
  "atk-s0502a0:4281_2": "evamassa cha dvārāni nissāya punappunaṃ uppajjanato taṇhā vaḍḍhatīti attho.",
  "atk-s0502a0:4281_3": "So plavatī hurā huranti so taṇhāvasiko puggalo bhave bhave uplavati dhāvati.",
  "atk-s0502a0:4281_4": "Yathā kiṃ viyāti?",
  "atk-s0502a0:4281_5": "Phalamicchaṃva vanasmi vānaro,",
  "atk-s0502a0:4281_6": "yathā rukkhaphalaṃ icchanto vānaro vanasmiṃ dhāvati,",
  "atk-s0502a0:4281_7": "tassa tassa rukkhassa sākhaṃ gaṇhāti,",
  "atk-s0502a0:4281_8": "taṃ muñcitvā aññaṃ gaṇhāti,",
  "atk-s0502a0:4281_9": "tampi muñcitvā aññaṃ gaṇhāti,",
  "atk-s0502a0:4281_10": "“sākhaṃ alabhitvā sannisinno”ti vattabbataṃ nāpajjati,",
  "atk-s0502a0:4281_11": "evameva taṇhāvasiko puggalo hurā huraṃ dhāvanto “ārammaṇaṃ alabhitvā taṇhāya apavattaṃ patto”ti vattabbataṃ nāpajjati.",
  "atk-s0502a0:4282_0": "Yanti yaṃ puggalaṃ esā lāmakabhāvena jammī visāhāratāya visapupphatāya visaphalatāya visaparibhogatāya",
  "atk-s0502a0:4282_1": "rūpādīsu visattatāya āsattatāya visattikāti saṅkhyaṃ gatā chadvārikataṇhā abhibhavati.",
  "atk-s0502a0:4282_2": "Yathā nāma vassāne punappunaṃ vassantena devena abhivaṭṭhaṃ bīraṇatiṇaṃ vaḍḍhati,",
  "atk-s0502a0:4282_3": "evaṃ tassa puggalassa anto vaṭṭamūlakā sokā abhivaḍḍhantīti attho.",
  "atk-s0502a0:4283_0": "Duraccayanti yo pana puggalo evaṃ vuttappakāraṃ atikkamituṃ pajahituṃ dukkaratāya duraccayaṃ taṇhaṃ sahati abhibhavati,",
  "atk-s0502a0:4283_1": "tamhā puggalā vaṭṭamūlakā sokā papatanti.",
  "atk-s0502a0:4283_2": "Yathā nāma pokkhare padumapatte patitaṃ udakabindu na patiṭṭhāti,",
  "atk-s0502a0:4283_3": "evaṃ na patiṭṭhahantīti attho.",
  "atk-s0502a0:4284_0": "Taṃ vo vadāmīti tena kāraṇena ahaṃ tumhe vadāmi.",
  "atk-s0502a0:4284_1": "Bhaddaṃ voti bhaddaṃ tumhākaṃ hotu,",
  "atk-s0502a0:4284_2": "mā ahaṃ kapilo viya vināsaṃ pāpuṇathāti attho.",
  "atk-s0502a0:4284_3": "Mūlanti imissā chadvārikataṇhāya arahattamaggañāṇena mūlaṃ khaṇatha.",
  "atk-s0502a0:4284_4": "Kiṃ viyāti?",
  "atk-s0502a0:4284_5": "Usīratthova bīraṇaṃ,",
  "atk-s0502a0:4284_6": "yathā usīrena atthiko puriso mahantena kudālena bīraṇaṃ khaṇati,",
  "atk-s0502a0:4284_7": "evamassā mūlaṃ khaṇathāti attho.",
  "atk-s0502a0:4284_8": "Mā vo naḷaṃva sotova,",
  "atk-s0502a0:4284_9": "māro bhañji punappunanti mā tumhe nadīsote jātaṃ naḷaṃ mahāvegena āgato nadīsoto viya kilesamāro maraṇamāro",
  "atk-s0502a0:4284_10": "devaputtamāro ca punappunaṃ bhañjatūti attho.",
  "atk-s0502a0:4285_0": "Desanāvasāne pañcasatāpi kevaṭṭaputtā saṃvegaṃ āpajjitvā dukkhassantakiriyaṃ patthayamānā satthu santike",
  "atk-s0502a0:4285_1": "pabbajitvā na cirasseva dukkhassantaṃ katvā satthārā saddhiṃ āneñjavihārasamāpattidhammaparibhogena ekaparibhogā ahesunti.",
  "atk-s0502a0:4286_0": "Kapilamacchavatthu paṭhamaṃ.",
  "atk-s0502a0:4287_0": "2. Sūkarapotikāvatthu",
  "atk-s0502a0:4288_0": "Yathāpi mūleti imaṃ dhammadesanaṃ satthā veḷuvane viharanto gūthasūkarapotikaṃ ārabbha kathesi.",
  "atk-s0502a0:4289_0": "Ekasmiṃ kira samaye satthā rājagahaṃ piṇḍāya pavisanto ekaṃ sūkarapotikaṃ disvā sitaṃ pātvākāsi.",
  "atk-s0502a0:4289_1": "Tassa sitaṃ karontassa mukhavivaraniggataṃ dantobhāsamaṇḍalaṃ disvā ānandatthero “ko nu kho, bhante,",
  "atk-s0502a0:4289_2": "hetu sitassa pātukammāyā”ti sitakāraṇaṃ pucchi.",
  "atk-s0502a0:4289_3": "Atha naṃ satthā āha –",
  "atk-s0502a0:4289_4": "“passasetaṃ, ānanda,",
  "atk-s0502a0:4289_5": "sūkarapotika”nti? “Āma,",
  "atk-s0502a0:4289_6": "bhante”ti.",
  "atk-s0502a0:4289_7": "Esā kakusandhassa bhagavato sāsane ekāya āsanasālāya sāmantā kukkuṭī ahosi.",
  "atk-s0502a0:4289_8": "Sā ekassa yogāvacarassa vipassanākammaṭṭhānaṃ sajjhāyantassa dhammaghosaṃ sutvā tato cutā rājakule nibbattitvā ubbarī nāma rājadhītā ahosi.",
  "atk-s0502a0:4289_9": "Sā aparabhāge sarīravalañjaṭṭhānaṃ paviṭṭhā puḷavakarāsiṃ disvā tattha puḷavakasaññaṃ uppādetvā paṭhamaṃ jhānaṃ paṭilabhi.",
  "atk-s0502a0:4289_10": "Sā tattha yāvatāyukaṃ ṭhatvā tato cutā brahmaloke nibbatti.",
  "atk-s0502a0:4289_11": "Tato cavitvā puna gativasena ālulamānā idāni sūkarayoniyaṃ nibbatti,",
  "atk-s0502a0:4289_12": "idaṃ kāraṇaṃ disvā mayā sitaṃ pātukatanti.",
  "atk-s0502a0:4289_13": "Taṃ sutvā ānandattherappamukhā bhikkhū mahantaṃ saṃvegaṃ paṭilabhiṃsu.",
  "atk-s0502a0:4289_14": "Satthā tesaṃ saṃvegaṃ uppādetvā bhavataṇhāya ādīnavaṃ pakāsento antaravīthiyaṃ ṭhitakova imā gāthā abhāsi –",
  "atk-s0502a0:4290_0": "338.",
  "atk-s0502a0:4291_0": "“Yathāpi mūle anupaddave daḷhe,",
  "atk-s0502a0:4292_0": "Chinnopi rukkho punareva rūhati;",
  "atk-s0502a0:4293_0": "Evampi taṇhānusaye anūhate,",
  "atk-s0502a0:4294_0": "Nibbattatī dukkhamidaṃ punappunaṃ.",
  "atk-s0502a0:4295_0": "339.",
  "atk-s0502a0:4296_0": "“Yassa chattiṃsati sotā, manāpasavanā bhusā;",
  "atk-s0502a0:4297_0": "Mahāvahanti duddiṭṭhiṃ, saṅkappā rāganissitā.",
  "atk-s0502a0:4298_0": "340.",
  "atk-s0502a0:4299_0": "“Savanti sabbadhi sotā, latā uppajja tiṭṭhati;",
  "atk-s0502a0:4300_0": "Tañca disvā lataṃ jātaṃ, mūlaṃ paññāya chindatha.",
  "atk-s0502a0:4301_0": "341.",
  "atk-s0502a0:4302_0": "“Saritāni sinehitāni ca,",
  "atk-s0502a0:4303_0": "Somanassāni honti jantuno;",
  "atk-s0502a0:4304_0": "Te sātasitā sukhesino,",
  "atk-s0502a0:4305_0": "Te ve jātijarūpagā narā.",
  "atk-s0502a0:4306_0": "342.",
  "atk-s0502a0:4307_0": "“Tasiṇāya purakkhatā pajā,",
  "atk-s0502a0:4308_0": "Parisappanti sasova bandhito;",
  "atk-s0502a0:4309_0": "Saṃyojanasaṅgasattakā,",
  "atk-s0502a0:4310_0": "Dukkhamupenti punappunaṃ cirāya.",
  "atk-s0502a0:4311_0": "343.",
  "atk-s0502a0:4312_0": "“Tasiṇāya purakkhatā pajā,",
  "atk-s0502a0:4313_0": "Parisappanti sasova bandhito;",
  "atk-s0502a0:4314_0": "Tasmā tasiṇaṃ vinodaye,",
  "atk-s0502a0:4315_0": "Ākaṅkhanta virāgamattano”ti.",
  "atk-s0502a0:4316_0": "Tattha mūleti yassa rukkhassa catūsu disāsu catudhā heṭṭhā ca ujukameva gate pañcavidhamūle chedanaphālanapācanavijjhanādīnaṃ",
  "atk-s0502a0:4316_1": "kenaci upaddavena anupaddave thirapattatāya daḷhe so rukkho uparicchinnopi sākhānaṃ vasena punadeva rūhati,",
  "atk-s0502a0:4316_2": "evameva chadvārikāya taṇhāya anusaye arahattamaggañāṇena anuhate asamucchinne tasmiṃ tasmiṃ bhave jātiādibhedaṃ",
  "atk-s0502a0:4316_3": "idaṃ dukkhaṃ punappunaṃ nibbattatiyevāti attho.",
  "atk-s0502a0:4317_0": "Yassāti yassa puggalassa “iti ajjhattikassūpādāya aṭṭhārasa taṇhāvicaritāni bāhirassūpādāya aṭṭhārasa",
  "atk-s0502a0:4317_1": "taṇhāvicaritānī”ti imesaṃ taṇhāvicaritānaṃ vasena chattiṃsatiyā sotehi samannāgatā manāpesu rūpādīsu",
  "atk-s0502a0:4317_2": "āsavati pavattatīti manāpasavanā taṇhā bhusā balavatī hoti,",
  "atk-s0502a0:4317_3": "taṃ puggalaṃ vipannañāṇatāya duddiṭṭhiṃ punappunaṃ uppajjanato mahantabhāvena mahā hutvā jhānaṃ vā vipassanaṃ",
  "atk-s0502a0:4317_4": "vā anissāya rāganissitā saṅkappā vahantīti attho.",
  "atk-s0502a0:4318_0": "Savanti sabbadhi sotāti ime taṇhāsotā cakkhudvārādīnaṃ vasena sabbesu rūpādīsu ārammaṇesu savanato,",
  "atk-s0502a0:4318_1": "sabbāpi rūpataṇhā…pe…",
  "atk-s0502a0:4318_2": "dhammataṇhāti sabbabhavesu vā savanato sabbadhi savanti nāma.",
  "atk-s0502a0:4318_3": "Latāti paliveṭhanaṭṭhena saṃsibbanaṭṭhena ca latā viyāti latā.",
  "atk-s0502a0:4318_4": "Uppajja tiṭṭhatīti chahi dvārehi uppajjitvā rūpādīsu ārammaṇesu tiṭṭhati.",
  "atk-s0502a0:4318_5": "Tañca disvāti taṃ pana taṇhālataṃ “etthesā taṇhā uppajjamānā uppajjatī”ti jātaṭṭhānavasena disvā.",
  "atk-s0502a0:4318_6": "Paññāyāti satthena vane jātaṃ lataṃ viya maggapaññāya mūle chindathāti attho.",
  "atk-s0502a0:4319_0": "Saritānīti anusaṭāni payātāni.",
  "atk-s0502a0:4319_1": "Sinehitānīti cīvarādīsu pavattasinehavasena sinehitāni ca,",
  "atk-s0502a0:4319_2": "taṇhāsinehamakkhitānīti attho.",
  "atk-s0502a0:4319_3": "Somanassānīti taṇhāvasikassa jantuno evarūpāni somanassāni bhavanti.",
  "atk-s0502a0:4319_4": "Te sātasitāti te taṇhāvasikā puggalā sātanissitā sukhanissitā ca hutvā sukhesino sukhapariyesino bhavanti.",
  "atk-s0502a0:4319_5": "Te veti ye evarūpā narā,",
  "atk-s0502a0:4319_6": "te jātijarābyādhimaraṇāni upagacchantiyevāti jātijarūpagā nāma honti.",
  "atk-s0502a0:4319_7": "Pajāti ime sattā tāsakaraṇena tasiṇāti saṅkhyaṃ gatāya taṇhāya purakkhatā parivāritā hutvā.",
  "atk-s0502a0:4320_0": "Bandhitoti luddena araññe baddho saso viya parisappanti bhāyanti.",
  "atk-s0502a0:4320_1": "Saṃyojanasaṅgasattakāti dasavidhena saṃyojanasaṅgena ceva sattavidhena rāgasaṅgādinā ca sattā baddhā tasmiṃ vā laggā hutvā.",
  "atk-s0502a0:4320_2": "Cirāyāti ciraṃ dīghamaddhānaṃ punappunaṃ jātiādikaṃ dukkhaṃ upagacchantīti attho.",
  "atk-s0502a0:4320_3": "Tasmāti yasmā tasiṇāya purakkhatā paliveṭhitā sattā,",
  "atk-s0502a0:4320_4": "tasmā attano virāgaṃ rāgādivigamaṃ nibbānaṃ patthento ākaṅkamāno bhikkhu arahattamaggenetaṃ tasiṇaṃ vinodaye panuditvā nīharitvā chaḍḍeyyāti attho.",
  "atk-s0502a0:4321_0": "Desanāvasāne bahū sotāpattiphalādīni pāpuṇiṃsu.",
  "atk-s0502a0:4322_0": "Sāpi kho sūkarapotikā tato cavitvā suvaṇṇabhūmiyaṃ rājakule nibbatti,",
  "atk-s0502a0:4322_1": "tato cutā bārāṇasiyaṃ,",
  "atk-s0502a0:4322_2": "tato cutā suppārakapaṭṭane assavāṇijagehe nibbatti,",
  "atk-s0502a0:4322_3": "tato cutā kāvīrapaṭṭane nāvikassa gehe nibbatti,",
  "atk-s0502a0:4322_4": "tato cutā anurādhapure issarakulagehe nibbatti,",
  "atk-s0502a0:4322_5": "tato cutā tasseva dakkhiṇadisāya bhokkantagāme sumanassa nāma kuṭumbikassa dhītā nāmena sumanā eva hutvā nibbatti.",
  "atk-s0502a0:4322_6": "Athassā pitā tasmiṃ gāme chaḍḍite dīghavāpiraṭṭhaṃ gantvā mahāmunigāme nāma vasi.",
  "atk-s0502a0:4322_7": "Tattha naṃ duṭṭhagāmaṇirañño amacco lakuṇḍakaatimbaro nāma kenacideva karaṇīyena gato disvā mahantaṃ maṅgalaṃ katvā ādāya mahāpuṇṇagāmaṃ gato.",
  "atk-s0502a0:4322_8": "Atha naṃ koṭipabbatamahāvihāravāsī mahāanuruddhatthero nāma tattha piṇḍāya caritvā tassā gehadvāre ṭhito disvā bhikkhūhi saddhiṃ kathesi, “āvuso,",
  "atk-s0502a0:4322_9": "sūkarapotikā nāma lakuṇḍakaatimbaramahāmattassa bhariyabhāvaṃ pattā,",
  "atk-s0502a0:4322_10": "aho acchariya”nti.",
  "atk-s0502a0:4322_11": "Sā taṃ kathaṃ sutvā atītabhave ugghāṭetvā jātissarañāṇaṃ paṭilabhi.",
  "atk-s0502a0:4322_12": "Taṅkhaṇaññeva uppannasaṃvegā sāmikaṃ yācitvā mahantena issariyena pañcabalakattherīnaṃ santike pabbajitvā",
  "atk-s0502a0:4322_13": "tissamahāvihāre mahāsatipaṭṭhānasuttakathaṃ sutvā sotāpattiphale patiṭṭhahi.",
  "atk-s0502a0:4322_14": "Pacchā damiḷamaddane kate ñātīnaṃ vasanaṭṭhānaṃ bhokkantagāmameva gantvā tattha vasantī kallamahāvihāre āsīvisopamasuttantaṃ sutvā arahattaṃ pāpuṇi.",
  "atk-s0502a0:4323_0": "Sā parinibbānadivase bhikkhubhikkhunīhi pucchitā bhikkhunisaṅghassa sabbaṃ imaṃ pavattiṃ nirantaraṃ kathetvā",
  "atk-s0502a0:4323_1": "sannipatitassa bhikkhusaṅghassa majjhe maṇḍalārāmavāsinā dhammapadabhāṇakamahātissattherena saddhiṃ saṃsanditvā",
  "atk-s0502a0:4323_2": "“ahaṃ pubbe manussayoniyaṃ nibbattitvā tato cutā kukkuṭī hutvā tattha senassa santikā sīsacchedaṃ patvā",
  "atk-s0502a0:4323_3": "rājagahe nibbattā,",
  "atk-s0502a0:4323_4": "paribbājikāsu pabbajitvā paṭhamajjhānabhūmiyaṃ nibbattitvā tato cutā seṭṭhikule nibbattā nacirasseva",
  "atk-s0502a0:4323_5": "cavitvā sūkarayoniṃ gantvā tato cutā suvaṇṇabhūmiṃ,",
  "atk-s0502a0:4323_6": "tato cutā bārāṇasiṃ,",
  "atk-s0502a0:4323_7": "tato cutā suppārakapaṭṭanaṃ,",
  "atk-s0502a0:4323_8": "tato cutā kāvīrapaṭṭanaṃ,",
  "atk-s0502a0:4323_9": "tato cutā anurādhapuraṃ,",
  "atk-s0502a0:4323_10": "tato cutā bhokkantagāma”nti evaṃ samavisame terasa attabhāve patvā “idāni ukkaṇṭhitvā pabbajitvā arahattaṃ pattā,",
  "atk-s0502a0:4323_11": "sabbepi appamādena sampādethā”ti vatvā catasso parisā saṃvejetvā parinibbāyīti.",
  "atk-s0502a0:4324_0": "Sūkarapotikāvatthu dutiyaṃ.",
  "atk-s0502a0:4325_0": "3. Vibbhantabhikkhuvatthu",
  "atk-s0502a0:4326_0": "Yo nibbanathoti imaṃ dhammadesanaṃ satthā veḷuvane viharanto ekaṃ vibbhantakaṃ bhikkhuṃ ārabbha kathesi.",
  "atk-s0502a0:4327_0": "Eko kira mahākassapattherassa saddhivihāriko hutvā cattāri jhānāni uppādetvāpi attano mātulassa suvaṇṇakārassa",
  "atk-s0502a0:4327_1": "gehe visabhāgārammaṇaṃ disvā tattha paṭibaddhacitto vibbhami.",
  "atk-s0502a0:4327_2": "Atha naṃ manussā alasabhāvena kammaṃ kātuṃ anicchantaṃ gehā nīhariṃsu.",
  "atk-s0502a0:4327_3": "So pāpamittasaṃsaggena corakammena jīvikaṃ kappento vicari.",
  "atk-s0502a0:4327_4": "Atha naṃ ekadivasaṃ gahetvā pacchābāhaṃ gāḷhabandhanaṃ bandhitvā catukke catukke kasāhi tāḷentā āghātanaṃ nayiṃsu.",
  "atk-s0502a0:4327_5": "Thero piṇḍāya carituṃ pavisanto taṃ dakkhiṇena dvārena nīhariyamānaṃ disvā bandhanaṃ sithilaṃ kāretvā",
  "atk-s0502a0:4327_6": "“pubbe tayā paricitakammaṭṭhānaṃ puna āvajjehī”ti āha.",
  "atk-s0502a0:4327_7": "So tena ovādena satuppādaṃ labhitvā puna catutthajjhānaṃ nibbattesi.",
  "atk-s0502a0:4327_8": "Atha naṃ “āghātanaṃ netvā ghātessāmā”ti sūle uttāsesuṃ.",
  "atk-s0502a0:4327_9": "So na bhāyati na santasati.",
  "atk-s0502a0:4327_10": "Athassa tasmiṃ tasmiṃ disābhāge ṭhitā manussā asisattitomarādīni āvudhāni ukkhipitvāpi taṃ asantasantameva disvā “passatha, bho,",
  "atk-s0502a0:4327_11": "imaṃ purisaṃ,",
  "atk-s0502a0:4327_12": "anekasatānañhi āvudhahatthānaṃ purisānaṃ majjhe neva chambhati na vedhati,",
  "atk-s0502a0:4327_13": "aho acchariya”nti acchariyabbhutajātā mahānādaṃ naditvā rañño taṃ pavattiṃ ārocesuṃ.",
  "atk-s0502a0:4327_14": "Rājā taṃ kāraṇaṃ sutvā “vissajjetha na”nti āha.",
  "atk-s0502a0:4327_15": "Satthu santikampi gantvā tamatthaṃ ārocayiṃsu.",
  "atk-s0502a0:4327_16": "Satthā obhāsaṃ pharitvā tassa dhammaṃ desento imaṃ gāthamāha –",
  "atk-s0502a0:4328_0": "344.",
  "atk-s0502a0:4329_0": "“Yo nibbanatho vanādhimutto,",
  "atk-s0502a0:4330_0": "Vanamutto vanameva dhāvati;",
  "atk-s0502a0:4331_0": "Taṃ puggalametha passatha,",
  "atk-s0502a0:4332_0": "Mutto bandhanameva dhāvatī”ti.",
  "atk-s0502a0:4333_0": "Tassattho –",
  "atk-s0502a0:4333_1": "yo puggalo gihibhāve ālayasaṅkhātaṃ vanathaṃ chaḍḍetvā pabbajitatāya nibbanatho dibbavihārasaṅkhāte tapovane",
  "atk-s0502a0:4333_2": "adhimutto gharāvāsabandhanasaṅkhātā taṇhāvanā mutto hutvā puna gharāvāsabandhanasaṅkhātaṃ taṇhāvanameva dhāvati,",
  "atk-s0502a0:4333_3": "etha taṃ puggalaṃ passatha,",
  "atk-s0502a0:4333_4": "eso gharāvāsabandhanato mutto gharāvāsabandhanameva dhāvatīti.",
  "atk-s0502a0:4334_0": "Imaṃ pana desanaṃ sutvā so rājapurisānaṃ antare sūlagge nisinnova udayabbayaṃ paṭṭhapetvā tilakkhaṇaṃ",
  "atk-s0502a0:4334_1": "āropetvā saṅkhāre sammasanto sotāpattiphalaṃ patvā samāpattisukhaṃ anubhavanto vehāsaṃ uppatitvā ākāseneva",
  "atk-s0502a0:4334_2": "satthu santikaṃ gantvā satthāraṃ vanditvā sarājikāya parisāya majjheyeva arahattaṃ pāpuṇīti.",
  "atk-s0502a0:4335_0": "Vibbhantabhikkhuvatthu tatiyaṃ.",
  "atk-s0502a0:4336_0": "4. Bandhanāgāravatthu",
  "atk-s0502a0:4337_0": "Na taṃ daḷhanti imaṃ dhammadesanaṃ satthā jetavane viharanto bandhanāgāraṃ ārabbha kathesi.",
  "atk-s0502a0:4338_0": "Ekasmiṃ kira kāle bahū sandhicchedakapanthaghātakamanussaghātake core ānetvā kosalarañño dassayiṃsu.",
  "atk-s0502a0:4338_1": "Te rājā andubandhanarajjubandhanasaṅkhalikabandhanehi bandhāpesi.",
  "atk-s0502a0:4338_2": "Tiṃsamattāpi kho jānapadā bhikkhū satthāraṃ daṭṭhukāmā āgantvā disvā vanditvā punadivase sāvatthiṃ piṇḍāya",
  "atk-s0502a0:4338_3": "carantā bandhanāgāraṃ gantvā te core disvā piṇḍapātapaṭikkantā sāyanhasamaye tathāgataṃ upasaṅkamitvā,  “bhante,",
  "atk-s0502a0:4338_4": "ajja amhehi piṇḍāya carantehi bandhanāgāre bahū corā andubandhanādīhi baddhā mahādukkhaṃ anubhavantā diṭṭhā,",
  "atk-s0502a0:4338_5": "te tāni bandhanāni chinditvā palāyituṃ na sakkonti,",
  "atk-s0502a0:4338_6": "atthi nu kho, bhante,",
  "atk-s0502a0:4338_7": "tehi bandhanehi thirataraṃ aññaṃ bandhanaṃ nāmā”ti pucchiṃsu. Satthā,",
  "atk-s0502a0:4338_8": "“bhikkhave,",
  "atk-s0502a0:4338_9": "kiṃ bandhanāni nāmetāni,",
  "atk-s0502a0:4338_10": "yaṃ panetaṃ dhanadhaññaputtadārādīsu taṇhāsaṅkhātaṃ kilesabandhanaṃ,",
  "atk-s0502a0:4338_11": "etaṃ etehi sataguṇena sahassaguṇena satasahassaguṇena thirataraṃ,",
  "atk-s0502a0:4338_12": "evaṃ mahantampi panetaṃ ducchindaniyaṃ bandhanaṃ porāṇakapaṇḍitā chinditvā himavantaṃ pavisitvā pabbajiṃsū”ti vatvā atītaṃ āhari –",
  "atk-s0502a0:4339_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ duggatagahapatikule nibbatti.",
  "atk-s0502a0:4339_1": "Tassa vayappattassa pitā kālamakāsi.",
  "atk-s0502a0:4339_2": "So bhatiṃ katvā mātaraṃ posesi.",
  "atk-s0502a0:4339_3": "Athassa mātā anicchamānasseva ekaṃ kuladhītaraṃ gehe katvā aparabhāge kālamakāsi.",
  "atk-s0502a0:4339_4": "Bhariyāyapissa kucchiyaṃ gabbho patiṭṭhahi.",
  "atk-s0502a0:4339_5": "So gabbhassa patiṭṭhitabhāvaṃ ajānantova, “bhadde,",
  "atk-s0502a0:4339_6": "tvaṃ bhatiṃ katvā jīva,",
  "atk-s0502a0:4339_7": "ahaṃ pabbajissāmī”ti āha. “Sāmi,",
  "atk-s0502a0:4339_8": "nanu gabbho me patiṭṭhito,",
  "atk-s0502a0:4339_9": "mayi vijātāya dārakaṃ disvā pabbajissasī”ti āha.",
  "atk-s0502a0:4339_10": "So “sādhū”ti sampaṭicchitvā tassā vijātakāle, “bhadde,",
  "atk-s0502a0:4339_11": "tvaṃ sotthinā vijātā,",
  "atk-s0502a0:4339_12": "idāni ahaṃ pabbajissāmī”ti āpucchi.",
  "atk-s0502a0:4339_13": "Atha naṃ sā “puttassa tāva thanapānato apagamanakālaṃ āgamehī”ti vatvā puna gabbhaṃ gaṇhi.",
  "atk-s0502a0:4339_14": "So cintesi –",
  "atk-s0502a0:4339_15": "“imaṃ sampaṭicchāpetvā gantuṃ na sakkā,",
  "atk-s0502a0:4339_16": "imissā anācikkhitvāva palāyitvā pabbajissāmī”ti.",
  "atk-s0502a0:4339_17": "So tassā anācikkhitvāva rattibhāge uṭṭhāya palāyi.",
  "atk-s0502a0:4339_18": "Atha naṃ nagaraguttikā aggahesuṃ. So “ahaṃ, sāmi,",
  "atk-s0502a0:4339_19": "mātuposako nāma,",
  "atk-s0502a0:4339_20": "vissajjetha ma”nti attānaṃ vissajjāpetvā ekasmiṃ ṭhāne vasitvā isipabbajjaṃ pabbajitvā abhiññāsamāpattiyo labhitvā jhānakīḷāya kīḷanto vihāsi.",
  "atk-s0502a0:4339_21": "So tattha vasantoyeva “evarūpampi nāma me ducchindaniyaṃ puttadārabandhanaṃ kilesabandhanaṃ chinna”nti imaṃ udānaṃ udānesi.",
  "atk-s0502a0:4340_0": "Satthā imaṃ atītaṃ āharitvā tena udānitaṃ udānaṃ pakāsento imā gāthā abhāsi –",
  "atk-s0502a0:4341_0": "345.",
  "atk-s0502a0:4342_0": "“Na taṃ daḷhaṃ bandhanamāhu dhīrā,",
  "atk-s0502a0:4343_0": "Yadāyasaṃ dārujapabbajañca;",
  "atk-s0502a0:4344_0": "Sārattarattā maṇikuṇḍalesu,",
  "atk-s0502a0:4345_0": "Puttesu dāresu ca yā apekkhā.",
  "atk-s0502a0:4346_0": "346.",
  "atk-s0502a0:4347_0": "“Etaṃ daḷhaṃ bandhanamāhu dhīrā,",
  "atk-s0502a0:4348_0": "Ohārinaṃ sithilaṃ duppamuñcaṃ;",
  "atk-s0502a0:4349_0": "Etampi chetvāna paribbajanti,",
  "atk-s0502a0:4350_0": "Anapekkhino kāmasukhaṃ pahāyā”ti.",
  "atk-s0502a0:4351_0": "Tattha dhīrāti buddhādayo paṇḍitapurisā yaṃ saṅkhalikasaṅkhātaṃ ayasā nibbattaṃ āyasaṃ,",
  "atk-s0502a0:4351_1": "andubandhanasaṅkhātaṃ dārujaṃ,",
  "atk-s0502a0:4351_2": "yañca pabbajatiṇehi vā aññehi vā vākādīhi rajjuṃ katvā kataṃ rajjubandhanaṃ,",
  "atk-s0502a0:4351_3": "taṃ asiādīhi chindituṃ sakkuṇeyyabhāvena thiranti na vadantīti attho.",
  "atk-s0502a0:4351_4": "Sārattarattāti sārattā hutvā rattā,",
  "atk-s0502a0:4351_5": "bahalatararāgarattāti attho.",
  "atk-s0502a0:4351_6": "Maṇikuṇḍalesūti maṇīsu ceva kuṇḍalesu ca,",
  "atk-s0502a0:4351_7": "maṇivicittesu vā kuṇḍalesu.",
  "atk-s0502a0:4351_8": "Etaṃ daḷhanti ye maṇikuṇḍalesu sārattarattā,",
  "atk-s0502a0:4351_9": "tesaṃ so rāgo ca yā puttadāresu apekkhā taṇhā,",
  "atk-s0502a0:4351_10": "etaṃ kilesamayaṃ bandhanañca paṇḍitapurisā daḷhanti vadanti.",
  "atk-s0502a0:4351_11": "Ohārinanti ākaḍḍhitvā catūsu apāyesu pātanato avaharati heṭṭhā haratīti ohārinaṃ.",
  "atk-s0502a0:4351_12": "Sithilanti bandhanaṭṭhāne chavicammamaṃsāni na chindati,",
  "atk-s0502a0:4351_13": "lohitaṃ na nīharati,",
  "atk-s0502a0:4351_14": "bandhanabhāvampi ajānāpetvā thalapathajalapathādīsu kammāni kātuṃ detīti sithilaṃ.",
  "atk-s0502a0:4351_15": "Duppamuñcanti lobhavasena hi ekavārampi uppannaṃ kilesabandhanaṃ daṭṭhaṭṭhānato kacchapo viya dummociyaṃ hotīti duppamuñcaṃ.",
  "atk-s0502a0:4351_16": "Etampi chetvānāti etaṃ daḷhampi kilesabandhanaṃ ñāṇakhaggena chinditvā anapekkhino hutvā kāmasukhaṃ pahāya paribbajanti,",
  "atk-s0502a0:4351_17": "pakkamanti pabbajantīti attho.",
  "atk-s0502a0:4352_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4353_0": "Bandhanāgāravatthu catutthaṃ.",
  "atk-s0502a0:4354_0": "5. Khemātherīvatthu",
  "atk-s0502a0:4355_0": "Ye rāgarattāti imaṃ dhammadesanaṃ satthā veḷuvane viharanto khemaṃ nāma rañño bimbisārassa aggamahesiṃ ārabbha kathesi.",
  "atk-s0502a0:4356_0": "Sā kira padumuttarapādamūle patthitapatthanā ativiya abhirūpā pāsādikā ahosi.",
  "atk-s0502a0:4356_1": "“Satthā kira rūpassa dosaṃ kathetī”ti sutvā pana satthu santikaṃ gantuṃ na icchi.",
  "atk-s0502a0:4356_2": "Rājā tassā rūpamadamattabhāvaṃ ñatvā veḷuvanavaṇṇanāpaṭisaṃyuttāni gītāni kāretvā naṭādīnaṃ dāpesi.",
  "atk-s0502a0:4356_3": "Tesaṃ tāni gāyantānaṃ saddaṃ sutvā tassā veḷuvanaṃ adiṭṭhapubbaṃ viya asutapubbaṃ viya ca ahosi.",
  "atk-s0502a0:4356_4": "Sā “kataraṃ uyyānaṃ sandhāya gāyathā”ti pucchitvā, “devī,",
  "atk-s0502a0:4356_5": "tumhākaṃ veḷuvanuyyānamevā”ti vutte uyyānaṃ gantukāmā ahosi.",
  "atk-s0502a0:4356_6": "Satthā tassā āgamanaṃ ñatvā parisamajjhe nisīditvā dhammaṃ desentova tālavaṇṭaṃ ādāya attano passe ṭhatvā bījamānaṃ abhirūpaṃ itthiṃ nimmini. Khemā,",
  "atk-s0502a0:4356_7": "devīpi pavisamānāva taṃ itthiṃ disvā cintesi –",
  "atk-s0502a0:4356_8": "“sammāsambuddho rūpassa dosaṃ kathetīti vadanti,",
  "atk-s0502a0:4356_9": "ayañcassa santike itthī bījayamānā ṭhitā,",
  "atk-s0502a0:4356_10": "nāhaṃ imissā kalabhāgampi upemi,",
  "atk-s0502a0:4356_11": "na mayā īdisaṃ itthirūpaṃ diṭṭhapubbaṃ,",
  "atk-s0502a0:4356_12": "satthāraṃ abhūtena abbhācikkhanti maññe”ti cintetvā tathāgatassa kathāsaddampi anisāmetvā tameva itthiṃ olokayamānā aṭṭhāsi.",
  "atk-s0502a0:4356_13": "Satthā tassā tasmiṃ rūpe uppannabahumānataṃ ñatvā taṃ rūpaṃ paṭhamavayādivasena dassetvā heṭṭhā vuttanayeneva",
  "atk-s0502a0:4356_14": "pariyosāne aṭṭhimattāvasānaṃ katvā dassesi.",
  "atk-s0502a0:4356_15": "Khemā taṃ disvā “evarūpampi nāmetaṃ rūpaṃ muhutteneva khayavayaṃ sampattaṃ,",
  "atk-s0502a0:4356_16": "natthi vata imasmiṃ rūpe sāro”ti cintesi.",
  "atk-s0502a0:4356_17": "Satthā tassā cittācāraṃ oloketvā, “kheme,",
  "atk-s0502a0:4356_18": "tvaṃ ‘imasmiṃ rūpe sāro atthī’ti cintesi,",
  "atk-s0502a0:4356_19": "passa dānissa asārabhāva”nti vatvā imaṃ gāthamāha –",
  "atk-s0502a0:4357_0": "“Āturaṃ asuciṃ pūtiṃ, passa kheme samussayaṃ;",
  "atk-s0502a0:4358_0": "Uggharantaṃ paggharantaṃ, bālānaṃ abhipatthita”nti. ;",
  "atk-s0502a0:4359_0": "Sā gāthāpariyosāne sotāpattiphale patiṭṭhahi.",
  "atk-s0502a0:4359_1": "Atha naṃ satthā, “kheme,",
  "atk-s0502a0:4359_2": "ime sattā rāgarattā dosapaduṭṭhā mohamūḷhā attano taṇhāsotaṃ samatikkamituṃ na sakkonti,",
  "atk-s0502a0:4359_3": "tattheva laggantī”ti vatvā dhammaṃ desento imaṃ gāthamāha –",
  "atk-s0502a0:4360_0": "347.",
  "atk-s0502a0:4361_0": "“Ye rāgarattānupatanti sotaṃ,",
  "atk-s0502a0:4362_0": "Sayaṃ kataṃ makkaṭakova jālaṃ;",
  "atk-s0502a0:4363_0": "Etampi chetvāna vajanti dhīrā,",
  "atk-s0502a0:4364_0": "Anapekkhino sabbadukkhaṃ pahāyā”ti.",
  "atk-s0502a0:4365_0": "Tattha makkaṭakova jālanti yathā nāma makkaṭako suttajālaṃ katvā majjhe ṭhāne nābhimaṇḍale nipanno pariyante",
  "atk-s0502a0:4365_1": "patitaṃ paṭaṅgaṃ vā makkhikaṃ vā vegena gantvā vijjhitvā tassa rasaṃ pivitvā puna gantvā tasmiṃyeva ṭhāne",
  "atk-s0502a0:4365_2": "nipajjati,",
  "atk-s0502a0:4365_3": "evameva ye sattā rāgarattā dosapaduṭṭhā mohamūḷhā sayaṃkataṃ taṇhāsotaṃ anupatanti,",
  "atk-s0502a0:4365_4": "te taṃ samatikkamituṃ na sakkonti,",
  "atk-s0502a0:4365_5": "evaṃ duratikkamaṃ.",
  "atk-s0502a0:4365_6": "Etampi chetvāna vajanti dhīrāti paṇḍitā etaṃ bandhanaṃ chetvā anapekkhino nirālayā hutvā arahattamaggena sabbadukkhaṃ pahāya vajanti,",
  "atk-s0502a0:4365_7": "gacchantīti attho.",
  "atk-s0502a0:4366_0": "Desanāvasāne khemā arahatte patiṭṭhahi,",
  "atk-s0502a0:4366_1": "mahājanassāpi sātthikā dhammadesanā ahosi.",
  "atk-s0502a0:4366_2": "Satthā rājānaṃ āha –",
  "atk-s0502a0:4366_3": "“mahārāja,",
  "atk-s0502a0:4366_4": "khemāya pabbajituṃ vā parinibbāyituṃ vā vaṭṭatī”ti. Bhante,",
  "atk-s0502a0:4366_5": "pabbājetha naṃ,",
  "atk-s0502a0:4366_6": "alaṃ parinibbānenāti.",
  "atk-s0502a0:4366_7": "Sā pabbajitvā aggasāvikā ahosīti.",
  "atk-s0502a0:4367_0": "Khemātherīvatthu pañcamaṃ.",
  "atk-s0502a0:4368_0": "6. Uggasenavatthu",
  "atk-s0502a0:4369_0": "Muñca pureti imaṃ dhammadesanaṃ satthā veḷuvane viharanto uggasenaṃ ārabbha kathesi.",
  "atk-s0502a0:4370_0": "Pañcasatā kira naṭā saṃvacchare vā chamāse vā patte rājagahaṃ gantvā rañño sattāhaṃ samajjaṃ katvā bahuṃ hiraññasuvaṇṇaṃ labhanti,",
  "atk-s0502a0:4370_1": "antarantare ukkhepadāyānaṃ pariyanto natthi.",
  "atk-s0502a0:4370_2": "Mahājano mañcātimañcādīsu ṭhatvā samajjaṃ olokesi.",
  "atk-s0502a0:4370_3": "Athekā laṅghikadhītā vaṃsaṃ abhiruyha tassa upari parivattitvā tassa pariyante ākāse caṅkamamānā naccati ceva gāyati ca.",
  "atk-s0502a0:4370_4": "Tasmiṃ samaye uggaseno nāma seṭṭhiputto sahāyakena saddhiṃ mañcātimañce ṭhito taṃ oloketvā tassā hatthapādavikkhepādīsu",
  "atk-s0502a0:4370_5": "uppannasineho gehaṃ gantvā “taṃ labhanto jīvissāmi,",
  "atk-s0502a0:4370_6": "alabhantassa me idheva maraṇa”nti āhārūpacchedaṃ katvā mañcake nipajji.",
  "atk-s0502a0:4370_7": "Mātāpitūhi, “tāta,",
  "atk-s0502a0:4370_8": "kiṃ te rujjatī”ti pucchitopi “taṃ me naṭadhītaraṃ labhantassa jīvitaṃ atthi,",
  "atk-s0502a0:4370_9": "alabhantassa me idheva maraṇa”nti vatvā, “tāta,",
  "atk-s0502a0:4370_10": "mā evaṃ kari,",
  "atk-s0502a0:4370_11": "aññaṃ te amhākaṃ kulassa ca bhogānañca anurūpaṃ kumārikaṃ ānessāmā”ti vuttepi tatheva vatvā nipajji.",
  "atk-s0502a0:4370_12": "Athassa pitā bahuṃ yācitvāpi taṃ saññāpetuṃ asakkonto tassa sahāyaṃ pakkosāpetvā kahāpaṇasahassaṃ datvā",
  "atk-s0502a0:4370_13": "“ime kahāpaṇe gahetvā attano dhītaraṃ mayhaṃ puttassa detū”ti pahiṇi.",
  "atk-s0502a0:4370_14": "So “nāhaṃ kahāpaṇe gahetvā demi,",
  "atk-s0502a0:4370_15": "sace pana so imaṃ alabhitvā jīvituṃ na sakkoti,",
  "atk-s0502a0:4370_16": "tena hi amhehi saddhiṃyeva vicaratu,",
  "atk-s0502a0:4370_17": "dassāmissa dhītara”nti āha.",
  "atk-s0502a0:4370_18": "Mātāpitaro puttassa tamatthaṃ ārocesuṃ.",
  "atk-s0502a0:4370_19": "So “ahaṃ tehi saddhiṃ vicarissāmī”ti vatvā yācantānampi tesaṃ kathaṃ anādiyitvā nikkhamitvā nāṭakassa santikaṃ agamāsi.",
  "atk-s0502a0:4370_20": "So tassa dhītaraṃ datvā tena saddhiṃyeva gāmanigamarājadhānīsu sippaṃ dassento vicari.",
  "atk-s0502a0:4371_0": "Sāpi tena saddhiṃ saṃvāsamanvāya nacirasseva puttaṃ labhitvā kīḷāpayamānā “sakaṭagopakassa putta,",
  "atk-s0502a0:4371_1": "bhaṇḍahārakassa putta,",
  "atk-s0502a0:4371_2": "kiñci ajānakassa puttā”ti vadati.",
  "atk-s0502a0:4371_3": "Sopi nesaṃ sakaṭaparivattakaṃ katvā ṭhitaṭṭhāne goṇānaṃ tiṇaṃ āharati,",
  "atk-s0502a0:4371_4": "sippadassanaṭṭhāne laddhabhaṇḍakaṃ ukkhipitvā harati.",
  "atk-s0502a0:4371_5": "Tadeva kira sandhāya sā itthī puttaṃ kīḷāpayamānā tathā vadati.",
  "atk-s0502a0:4371_6": "So attānaṃ ārabbha tassā gāyanabhāvaṃ ñatvā taṃ pucchi –",
  "atk-s0502a0:4371_7": "“maṃ sandhāya kathesī”ti? “Āma,",
  "atk-s0502a0:4371_8": "taṃ sandhāyā”ti.",
  "atk-s0502a0:4371_9": "“Evaṃ sante ahaṃ palāyissāmī”ti.",
  "atk-s0502a0:4371_10": "Sā “kiṃ pana mayhaṃ tayā palāyitena vā āgatena vā”ti punappunaṃ tadeva gītaṃ gāyati.",
  "atk-s0502a0:4371_11": "Sā kira attano rūpasampattiñceva dhanalābhañca nissāya taṃ kismiñci na maññati.",
  "atk-s0502a0:4371_12": "So “kiṃ nu kho nissāya imissā ayaṃ māno”ti cintento “sippaṃ nissāyā”ti ñatvā “hotu,",
  "atk-s0502a0:4371_13": "sippaṃ uggaṇhissāmī”ti sasuraṃ upasaṅkamitvā tassa jānanakasippaṃ uggaṇhitvā gāmanigamādīsu sippaṃ dassento",
  "atk-s0502a0:4371_14": "anupubbena rājagahaṃ āgantvā “ito sattame divase uggaseno seṭṭhiputto nagaravāsīnaṃ sippaṃ dassessatī”ti",
  "atk-s0502a0:4371_15": "ārocāpesi.",
  "atk-s0502a0:4372_0": "Nagaravāsino mañcātimañcādayo bandhāpetvā sattame divase sannipatiṃsu.",
  "atk-s0502a0:4372_1": "Sopi saṭṭhihatthaṃ vaṃsaṃ abhiruyha tassa matthake aṭṭhāsi.",
  "atk-s0502a0:4372_2": "Taṃ divasaṃ satthā paccūsakāle lokaṃ volokento taṃ attano ñāṇajālassa anto paviṭṭhaṃ disvā “kiṃ nu kho",
  "atk-s0502a0:4372_3": "bhavissatī”ti āvajjento “sve seṭṭhiputto sippaṃ dassessāmīti vaṃsamatthake ṭhassati,",
  "atk-s0502a0:4372_4": "tassa dassanatthaṃ mahājano sannipatissati.",
  "atk-s0502a0:4372_5": "Tatra ahaṃ catuppadikaṃ gāthaṃ desessāmi,",
  "atk-s0502a0:4372_6": "taṃ sutvā caturāsītiyā pāṇasahassānaṃ dhammābhisamayo bhavissati,",
  "atk-s0502a0:4372_7": "uggasenopi arahatte patiṭṭhahissatī”ti aññāsi.",
  "atk-s0502a0:4372_8": "Satthā punadivase kālaṃ sallakkhetvā bhikkhusaṅghaparivuto rājagahaṃ piṇḍāya pāvisi.",
  "atk-s0502a0:4372_9": "Uggasenopi satthari antonagaraṃ apaviṭṭheyeva unnādanatthāya mahājanassa aṅgulisaññaṃ datvā vaṃsamatthake",
  "atk-s0502a0:4372_10": "patiṭṭhāya ākāseyeva satta vāre parivattitvā oruyha vaṃsamatthake aṭṭhāsi.",
  "atk-s0502a0:4372_11": "Tasmiṃ khaṇe satthā nagaraṃ pavisanto yathā taṃ parisā na oloketi,",
  "atk-s0502a0:4372_12": "evaṃ katvā attānameva olokāpesi.",
  "atk-s0502a0:4372_13": "Uggaseno parisaṃ oloketvā “na maṃ parisā oloketī”ti domanassappatto “idaṃ mayā saṃvacchare kattabbaṃ sippaṃ,",
  "atk-s0502a0:4372_14": "satthari nagaraṃ pavisante parisā maṃ anoloketvā satthārameva oloketi,",
  "atk-s0502a0:4372_15": "moghaṃ vata me sippadassanaṃ jāta”nti cintesi.",
  "atk-s0502a0:4373_0": "Satthā tassa cittaṃ ñatvā mahāmoggallānaṃ āmantetvā “gaccha,",
  "atk-s0502a0:4373_1": "moggallāna,",
  "atk-s0502a0:4373_2": "seṭṭhiputtaṃ vadehi ‘sippaṃ kira dassetū”’ti āha.",
  "atk-s0502a0:4373_3": "Thero gantvā vaṃsassa heṭṭhā ṭhito seṭṭhiputtaṃ āmantetvā imaṃ gāthamāha –",
  "atk-s0502a0:4374_0": "“Iṅgha passa naṭaputta, uggasena mahabbala;",
  "atk-s0502a0:4375_0": "Karohi raṅgaṃ parisāya, hāsayassu mahājana”nti.",
  "atk-s0502a0:4376_0": "So therassa kathaṃ sutvā tuṭṭhamānaso hutvā “satthā maññe mama sippaṃ passitukāmo”ti vaṃsamatthake ṭhitakova imaṃ gāthamāha –",
  "atk-s0502a0:4377_0": "“Iṅgha passa mahāpañña, moggallāna mahiddhika;",
  "atk-s0502a0:4378_0": "Karomi raṅgaṃ parisāya, hāsayāmi mahājana”nti.",
  "atk-s0502a0:4379_0": "Evañca pana vatvā vaṃsamatthakato vehāsaṃ abbhuggantvā ākāseva cuddasakkhattuṃ parivattitvā oruyha vaṃsamatthakeva aṭṭhāsi.",
  "atk-s0502a0:4379_1": "Atha naṃ satthā,",
  "atk-s0502a0:4379_2": "“uggasena,",
  "atk-s0502a0:4379_3": "paṇḍitena nāma atītānāgatapaccuppannesu khandhesu ālayaṃ pahāya jātiādīhi muccituṃ vaṭṭatī”ti vatvā imaṃ gāthamāha –",
  "atk-s0502a0:4380_0": "348.",
  "atk-s0502a0:4381_0": "“Muñca pure muñca pacchato,",
  "atk-s0502a0:4382_0": "Majjhe muñca bhavassa pāragū;",
  "atk-s0502a0:4383_0": "Sabbattha vimuttamānaso,",
  "atk-s0502a0:4384_0": "Na punaṃ jātijaraṃ upehisī”ti.",
  "atk-s0502a0:4385_0": "Tattha muñca pureti atītesu khandhesu ālayaṃ nikantiṃ ajjhosānaṃ patthanaṃ pariyuṭṭhānaṃ gāhaṃ parāmāsaṃ taṇhaṃ muñca.",
  "atk-s0502a0:4385_1": "Pacchatoti anāgatesupi khandhesu ālayādīni muñca.",
  "atk-s0502a0:4385_2": "Majjheti paccuppannesupi tāni muñca.",
  "atk-s0502a0:4385_3": "Bhavassa pāragūti evaṃ sante tividhassāpi bhavassa abhiññāpariññāpahānabhāvanāsacchikiriyavasena pāragū",
  "atk-s0502a0:4385_4": "pāraṅgato hutvā khandhadhātuāyatanādibhede sabbasaṅkhate vimuttamānaso viharanto puna jātijarāmaraṇāni",
  "atk-s0502a0:4385_5": "na upagacchatīti attho.",
  "atk-s0502a0:4386_0": "Desanāvasāne caturāsītiyā pāṇasahassānaṃ dhammābhisamayo ahosi.",
  "atk-s0502a0:4386_1": "Seṭṭhiputtopi vaṃsamatthake ṭhitakova saha paṭisambhidāhi arahattaṃ patvā vaṃsato oruyha satthu santikaṃ",
  "atk-s0502a0:4386_2": "āgantvā pañcapatiṭṭhitena satthāraṃ vanditvā pabbajjaṃ yāci.",
  "atk-s0502a0:4386_3": "Atha naṃ satthā dakkhiṇahatthaṃ pasāretvā “ehi bhikkhū”ti āha.",
  "atk-s0502a0:4386_4": "So tāvadeva aṭṭhaparikkhāradharo saṭṭhivassikatthero viya ahosi.",
  "atk-s0502a0:4386_5": "Atha naṃ bhikkhū,",
  "atk-s0502a0:4386_6": "“āvuso uggasena,",
  "atk-s0502a0:4386_7": "saṭṭhihatthassa te vaṃsassa matthakato otarantassa bhayaṃ nāma nāhosī”ti pucchitvā “natthi me, āvuso,",
  "atk-s0502a0:4386_8": "bhaya”nti vutte satthu ārocesuṃ, “bhante,",
  "atk-s0502a0:4386_9": "uggaseno ‘na bhāyāmī’ti vadati,",
  "atk-s0502a0:4386_10": "abhūtaṃ vatvā aññaṃ byākarotī”ti.",
  "atk-s0502a0:4386_11": "Satthā “na,",
  "atk-s0502a0:4386_12": "bhikkhave,",
  "atk-s0502a0:4386_13": "mama puttena uggasenena sadisā chinnasaṃyojanā bhikkhū bhāyanti,",
  "atk-s0502a0:4386_14": "na tasantī”ti vatvā brāhmaṇavagge imaṃ gāthamāha –",
  "atk-s0502a0:4387_0": "“Sabbasaṃyojanaṃ chetvā, yo ve na paritassati;",
  "atk-s0502a0:4388_0": "Saṅgātigaṃ visaṃyuttaṃ, tamahaṃ brūmi brāhmaṇa”nti. ;",
  "atk-s0502a0:4389_0": "Desanāvasāne bahūnaṃ dhammābhisamayo ahosi.",
  "atk-s0502a0:4389_1": "Punekadivasaṃ bhikkhū dhammasabhāyaṃ kathaṃ samuṭṭhāpesuṃ “kiṃ nu kho, āvuso,",
  "atk-s0502a0:4389_2": "evaṃ arahattūpanissayasampannassa bhikkhuno naṭadhītaraṃ nissāya naṭehi saddhiṃ vicaraṇakāraṇaṃ,",
  "atk-s0502a0:4389_3": "kiṃ arahattūpanissayakāraṇa”nti?",
  "atk-s0502a0:4389_4": "Satthā āgantvā “kāya nuttha,",
  "atk-s0502a0:4389_5": "bhikkhave,",
  "atk-s0502a0:4389_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:4389_7": "“bhikkhave,",
  "atk-s0502a0:4389_8": "ubhayampetaṃ iminā eva kata”nti vatvā tamatthaṃ pakāsetuṃ atītaṃ āhari.",
  "atk-s0502a0:4390_0": "Atīte kira kassapadasabalassa suvaṇṇacetiye kariyamāne bārāṇasivāsino kulaputtā bahuṃ khādanīyabhojanīyaṃ",
  "atk-s0502a0:4390_1": "yānakesu āropetvā “hatthakammaṃ karissāmā”ti cetiyaṭṭhānaṃ gacchantā antarāmagge ekaṃ theraṃ piṇḍāya",
  "atk-s0502a0:4390_2": "pavisantaṃ passiṃsu.",
  "atk-s0502a0:4390_3": "Athekā kuladhītā theraṃ oloketvā sāmikaṃ āha – “sāmi, ayyo,",
  "atk-s0502a0:4390_4": "piṇḍāya pavisati,",
  "atk-s0502a0:4390_5": "yānake ca no bahuṃ khādanīyaṃ bhojanīyaṃ,",
  "atk-s0502a0:4390_6": "pattamassa āhara,",
  "atk-s0502a0:4390_7": "bhikkhaṃ dassāmā”ti.",
  "atk-s0502a0:4390_8": "So taṃ pattaṃ āharitvā khādanīyabhojanīyassa pūretvā therassa hatthe patiṭṭhapetvā ubhopi patthanaṃ kariṃsu, “bhante,",
  "atk-s0502a0:4390_9": "tumhehi diṭṭhadhammasseva bhāgino bhaveyyāmā”ti.",
  "atk-s0502a0:4390_10": "Sopi thero khīṇāsavova,",
  "atk-s0502a0:4390_11": "tasmā olokento tesaṃ patthanāya samijjhanabhāvaṃ ñatvā sitaṃ akāsi.",
  "atk-s0502a0:4390_12": "Taṃ disvā sā itthī sāmikaṃ āha – “amhākaṃ, ayyo,",
  "atk-s0502a0:4390_13": "sitaṃ karoti,",
  "atk-s0502a0:4390_14": "eko naṭakārako bhavissatī”ti.",
  "atk-s0502a0:4390_15": "Sāmikopissā “evaṃ bhavissati,",
  "atk-s0502a0:4390_16": "bhadde”ti vatvā pakkāmi.",
  "atk-s0502a0:4390_17": "Idaṃ tesaṃ pubbakammaṃ.",
  "atk-s0502a0:4390_18": "Te tattha yāvatāyukaṃ ṭhatvā devaloke nibbattitvā tato cavitvā sā itthī naṭagehe nibbatti,",
  "atk-s0502a0:4390_19": "puriso seṭṭhigehe. So “evaṃ, bhadde,",
  "atk-s0502a0:4390_20": "bhavissatī”ti tassā paṭivacanassa dinnattā naṭehi saddhiṃ vicari.",
  "atk-s0502a0:4390_21": "Khīṇāsavattherassa dinnapiṇḍapātaṃ nissāya arahattaṃ pāpuṇi.",
  "atk-s0502a0:4390_22": "Sāpi naṭadhītā “yā me sāmikassa gati,",
  "atk-s0502a0:4390_23": "mayhampi sā eva gatī”ti pabbajitvā arahatte patiṭṭhahīti.",
  "atk-s0502a0:4391_0": "Uggasenavatthu chaṭṭhaṃ.",
  "atk-s0502a0:4392_0": "7. Cūḷadhanuggahapaṇḍitavatthu",
  "atk-s0502a0:4393_0": "Vitakkamathitassāti imaṃ dhammadesanaṃ satthā jetavane viharanto cūḷadhanuggahapaṇḍitaṃ ārabbha kathesi.",
  "atk-s0502a0:4394_0": "Eko kira daharabhikkhu salākagge attano pattasalākaṃ gahetvā salākayāguṃ ādāya āsanasālaṃ gantvā pivi.",
  "atk-s0502a0:4394_1": "Tattha udakaṃ alabhitvā udakatthāya ekaṃ gharaṃ agamāsi.",
  "atk-s0502a0:4394_2": "Tattha taṃ ekā kumārikā disvāva uppannasinehā, “bhante,",
  "atk-s0502a0:4394_3": "puna pānīyena atthe sati idheva āgaccheyyāthā”ti āha.",
  "atk-s0502a0:4394_4": "So tato paṭṭhāya yadā pānīyaṃ na labhati,",
  "atk-s0502a0:4394_5": "tadā tattheva gacchati.",
  "atk-s0502a0:4394_6": "Sāpissa pattaṃ gahetvā pānīyaṃ deti.",
  "atk-s0502a0:4394_7": "Evaṃ gacchante kāle yāgumpi datvā punekadivasaṃ tattheva nisīdāpetvā bhattaṃ adāsi.",
  "atk-s0502a0:4394_8": "Santike cassa nisīditvā, “bhante,",
  "atk-s0502a0:4394_9": "imasmiṃ gehe na kiñci natthi nāma,",
  "atk-s0502a0:4394_10": "kevalaṃ mayaṃ vicaraṇakamanussameva na labhāmā”ti kathaṃ samuṭṭhāpesi.",
  "atk-s0502a0:4394_11": "So kathipāheneva tassā kathaṃ sutvā ukkaṇṭhi.",
  "atk-s0502a0:4394_12": "Atha naṃ ekadivasaṃ āgantukā bhikkhū disvā “kasmā tvaṃ, āvuso,",
  "atk-s0502a0:4394_13": "kiso uppaṇḍupaṇḍukajātosī”ti pucchitvā “ukkaṇṭhitomhi,",
  "atk-s0502a0:4394_14": "āvuso”ti vutte ācariyupajjhāyānaṃ santikaṃ nayiṃsu.",
  "atk-s0502a0:4394_15": "Tepi naṃ satthu santikaṃ netvā tamatthaṃ ārocesuṃ.",
  "atk-s0502a0:4394_16": "Satthā “saccaṃ kira tvaṃ, bhikkhu,",
  "atk-s0502a0:4394_17": "ukkaṇṭhitosī”ti pucchitvā “sacca”nti vutte “kasmā tvaṃ mādisassa āraddhavīriyassa buddhassa sāsane pabbajitvā",
  "atk-s0502a0:4394_18": "‘sotāpanno’ti vā ‘sakadāgāmī’ti vā attānaṃ avadāpetvā ‘ukkaṇṭhito’ti vadāpesi,",
  "atk-s0502a0:4394_19": "bhāriyaṃ te kammaṃ kata”nti vatvā “kiṃ kāraṇā ukkaṇṭhitosī”ti pucchi. “Bhante,",
  "atk-s0502a0:4394_20": "ekā maṃ itthī evamāhā”ti vutte, “bhikkhu,",
  "atk-s0502a0:4394_21": "anacchariyaṃ etaṃ tassā kiriyaṃ.",
  "atk-s0502a0:4394_22": "Sā hi pubbe sakalajambudīpe aggadhanuggahapaṇḍitaṃ pahāya taṃmuhuttadiṭṭhake ekasmiṃ sinehaṃ uppādetvā",
  "atk-s0502a0:4394_23": "taṃ jīvitakkhayaṃ pāpesī”ti vatvā tassatthassa pakāsanatthaṃ bhikkhūhi yācito –",
  "atk-s0502a0:4395_0": "Atīte cūḷadhanuggahapaṇḍitakāle takkasilāyaṃ disāpāmokkhassa ācariyassa santike sippaṃ uggahetvā tena",
  "atk-s0502a0:4395_1": "tuṭṭhena dinnaṃ dhītaraṃ ādāya bārāṇasiṃ gacchantassa ekasmiṃ aṭavimukhe ekūnapaññāsāya kaṇḍehi ekūnapaññāsacore",
  "atk-s0502a0:4395_2": "māretvā kaṇḍesu khīṇesu corajeṭṭhakaṃ gahetvā bhūmiyaṃ pātetvā, “bhadde,",
  "atk-s0502a0:4395_3": "asiṃ āharā”ti vutte tāya taṅkhaṇaṃ diṭṭhacore sinehaṃ katvā corassa hatthe asitharuṃ ṭhapetvā corena",
  "atk-s0502a0:4395_4": "dhanuggahapaṇḍitassa māritabhāvaṃ āvikatvā corena ca taṃ ādāya gacchantena “mampi esā aññaṃ disvā attano",
  "atk-s0502a0:4395_5": "sāmikaṃ viya mārāpessati,",
  "atk-s0502a0:4395_6": "kiṃ me imāyā”ti ekaṃ nadiṃ disvā orimatīre taṃ ṭhapetvā tassā bhaṇḍakaṃ ādāya “tvaṃ idheva hohi,",
  "atk-s0502a0:4395_7": "yāvāhaṃ bhaṇḍikaṃ uttāremī”ti tattheva taṃ pahāya gamanabhāvañca āvikatvā –",
  "atk-s0502a0:4396_0": "“Sabbaṃ bhaṇḍaṃ samādāya, pāraṃ tiṇṇosi brāhmaṇa;",
  "atk-s0502a0:4397_0": "Paccāgaccha lahuṃ khippaṃ, mampi tārehi dānito.",
  "atk-s0502a0:4398_0": "“Asanthutaṃ maṃ cirasanthutena,",
  "atk-s0502a0:4399_0": "Nimīni bhotī addhuvaṃ dhuvena;",
  "atk-s0502a0:4400_0": "Mayāpi bhotī nimineyya aññaṃ,",
  "atk-s0502a0:4401_0": "Ito ahaṃ dūrataraṃ gamissaṃ.",
  "atk-s0502a0:4402_0": "“Kāyaṃ eḷagalāgumbe, karoti ahuhāsiyaṃ;",
  "atk-s0502a0:4403_0": "Nayīdha naccaṃ vā gītaṃ vā, tāḷaṃ vā susamāhitaṃ;",
  "atk-s0502a0:4404_0": "Anamhikāle susoṇi, kiṃ nu jagghasi sobhane.",
  "atk-s0502a0:4405_0": "“Siṅgāla bāla dummedha, appapaññosi jambuka;",
  "atk-s0502a0:4406_0": "Jīno macchañca pesiñca, kapaṇo viya jhāyasi.",
  "atk-s0502a0:4407_0": "“Sudassaṃ vajjamaññesaṃ, attano pana duddasaṃ;",
  "atk-s0502a0:4408_0": "Jīnā patiñca jārañca, maññe tvaññeva jhāyasi.",
  "atk-s0502a0:4409_0": "“Evametaṃ migarāja, yathā bhāsasi jambuka;",
  "atk-s0502a0:4410_0": "Sā nūnāhaṃ ito gantvā, bhattu hessaṃ vasānugā.",
  "atk-s0502a0:4411_0": "“Yo hare mattikaṃ thālaṃ, kaṃsathālampi so hare;",
  "atk-s0502a0:4412_0": "Katañceva tayā pāpaṃ, punapevaṃ karissasī”ti. –",
  "atk-s0502a0:4413_0": "Imaṃ pañcakanipāte cūḷadhanuggahajātakaṃ vitthāretvā “tadā cūḷadhanuggahapaṇḍito tvaṃ ahosi,",
  "atk-s0502a0:4413_1": "sā itthī etarahi ayaṃ kumārikā,",
  "atk-s0502a0:4413_2": "siṅgālarūpena āgantvā tassā niggahakārako sakko devarājā ahamevā”ti vatvā “evaṃ sā itthī taṃmuhuttadiṭṭhake",
  "atk-s0502a0:4413_3": "ekasmiṃ sinehena sakalajambudīpe aggapaṇḍitaṃ jīvitā voropesi,",
  "atk-s0502a0:4413_4": "taṃ itthiṃ ārabbha uppannaṃ tava taṇhaṃ chinditvā viharāhi bhikkhū”ti taṃ ovaditvā uttarimpi dhammaṃ desento imā dve gāthā abhāsi –",
  "atk-s0502a0:4414_0": "349.",
  "atk-s0502a0:4415_0": "“Vitakkamathitassa jantuno,",
  "atk-s0502a0:4416_0": "Tibbarāgassa subhānupassino;",
  "atk-s0502a0:4417_0": "Bhiyyo taṇhā pavaḍḍhati,",
  "atk-s0502a0:4418_0": "Esa kho daḷhaṃ karoti bandhanaṃ.",
  "atk-s0502a0:4419_0": "350.",
  "atk-s0502a0:4420_0": "“Vitakkūpasame ca yo rato,",
  "atk-s0502a0:4421_0": "Asubhaṃ bhāvayate sadā sato;",
  "atk-s0502a0:4422_0": "Esa kho byanti kāhiti,",
  "atk-s0502a0:4423_0": "Esa checchati mārabandhana”nti.",
  "atk-s0502a0:4424_0": "Tattha vitakkamathitassāti kāmavitakkādīhi vitakkehi nimmathitassa.",
  "atk-s0502a0:4424_1": "Tibbarāgassāti bahalarāgassa.",
  "atk-s0502a0:4424_2": "Subhānupassinoti iṭṭhārammaṇe subhanimittagāhādivasena vissaṭṭhamānasatāya subhanti anupassantassa.",
  "atk-s0502a0:4424_3": "Taṇhāti evarūpassa jhānādīsu ekampi na vaḍḍhati,",
  "atk-s0502a0:4424_4": "atha kho chadvārikā taṇhāyeva bhiyyo vaḍḍhati.",
  "atk-s0502a0:4424_5": "Esa khoti eso puggalo taṇhābandhanaṃ daḷhaṃ suthiraṃ karoti.",
  "atk-s0502a0:4424_6": "Vitakkūpasameti micchāvitakkādīnaṃ vūpasamasaṅkhāte dasasu asubhesu paṭhamajjhāne.",
  "atk-s0502a0:4424_7": "Sadā satoti yo ettha abhirato hutvā niccaṃ upaṭṭhitasatitāya sato taṃ asubhajhānaṃ bhāveti.",
  "atk-s0502a0:4424_8": "Byanti kāhitīti esa bhikkhu tīsu bhavesu uppajjanakaṃ taṇhaṃ vigatantaṃ karissati.",
  "atk-s0502a0:4424_9": "Mārabandhananti eso tebhūmakavaṭṭasaṅkhātaṃ mārabandhanampi chindissatīti attho.",
  "atk-s0502a0:4425_0": "Desanāvasāne so bhikkhu sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4426_0": "Cūḷadhanuggahapaṇḍitavatthu sattamaṃ.",
  "atk-s0502a0:4427_0": "8. Māravatthu",
  "atk-s0502a0:4428_0": "Niṭṭhaṅgatoti imaṃ dhammadesanaṃ satthā jetavane viharanto māraṃ ārabbha kathesi.",
  "atk-s0502a0:4429_0": "Ekadivasañhi vikāle sambahulā therā jetavanavihāraṃ pavisitvā rāhulattherassa vasanaṭṭhānaṃ gantvā taṃ uṭṭhāpesuṃ.",
  "atk-s0502a0:4429_1": "So aññattha vasanaṭṭhānaṃ apassanto tathāgatassa gandhakuṭiyā pamukhe nipajji.",
  "atk-s0502a0:4429_2": "Tadā so āyasmā arahattaṃ patto avassikova hoti.",
  "atk-s0502a0:4429_3": "Māro vasavattibhavane ṭhitoyeva taṃ āyasmantaṃ gandhakuṭipamukhe nipannaṃ disvā cintesi –",
  "atk-s0502a0:4429_4": "“samaṇassa gotamassa rujanakaaṅgulī bahi nipanno,",
  "atk-s0502a0:4429_5": "sayaṃ antogandhakuṭiyaṃ nipanno,",
  "atk-s0502a0:4429_6": "aṅguliyā pīḷiyamānāya sayampi pīḷito bhavissatī”ti.",
  "atk-s0502a0:4429_7": "So mahantaṃ hatthirājavaṇṇaṃ abhinimminitvā āgamma soṇḍāya therassa matthakaṃ parikkhipitvā mahantena saddena koñcanādaṃ ravi.",
  "atk-s0502a0:4429_8": "Satthā gandhakuṭiyaṃ nisinnova tassa mārabhāvaṃ ñatvā, “māra,",
  "atk-s0502a0:4429_9": "tādisānaṃ satasahassenāpi mama puttassa bhayaṃ uppādetuṃ na sakkā.",
  "atk-s0502a0:4429_10": "Putto hi me asantāsī vītataṇho mahāvīriyo mahāpañño”ti vatvā imā gāthā abhāsi –",
  "atk-s0502a0:4430_0": "351.",
  "atk-s0502a0:4431_0": "“Niṭṭhaṅgato asantāsī, vītataṇho anaṅgaṇo;",
  "atk-s0502a0:4432_0": "Acchindi bhavasallāni, antimoyaṃ samussayo.",
  "atk-s0502a0:4433_0": "352.",
  "atk-s0502a0:4434_0": "“Vītataṇho anādāno, niruttipadakovido;",
  "atk-s0502a0:4435_0": "Akkharānaṃ sannipātaṃ, jaññā pubbāparāni ca;",
  "atk-s0502a0:4436_0": "Sa ve antimasārīro,",
  "atk-s0502a0:4437_0": "Mahāpañño mahāpurisoti vuccatī”ti.",
  "atk-s0502a0:4438_0": "Tattha niṭṭhaṅgatoti imasmiṃ sāsane pabbajitānaṃ arahattaṃ niṭṭhaṃ nāma,",
  "atk-s0502a0:4438_1": "taṃ gato pattoti attho.",
  "atk-s0502a0:4438_2": "Asantāsīti abbhantare rāgasantāsādīnaṃ abhāvena asantasanako.",
  "atk-s0502a0:4438_3": "Acchindi bhavasallānīti sabbānipi bhavagāmīni sallāni acchindi.",
  "atk-s0502a0:4438_4": "Samussayoti ayaṃ etassa antimo deho.",
  "atk-s0502a0:4439_0": "Anādānoti khandhādīsu niggahaṇo.",
  "atk-s0502a0:4439_1": "Niruttipadakovidoti niruttiyañca sesapadesu cāti catūsupi paṭisambhidāsu chekoti attho.",
  "atk-s0502a0:4439_2": "Akkharānaṃ sannipātaṃ,",
  "atk-s0502a0:4439_3": "jaññā pubbāparāni cāti akkharānaṃ sannipātasaṅkhātaṃ akkharapiṇḍañca jānāti,",
  "atk-s0502a0:4439_4": "pubbakkharena aparakkharaṃ,",
  "atk-s0502a0:4439_5": "aparakkharena pubbakkharañca jānāti.",
  "atk-s0502a0:4439_6": "Pubbakkharena aparakkharaṃ jānāti nāma –",
  "atk-s0502a0:4439_7": "ādimhi paññāyamāne majjhapariyosānesu apaññāyamānesupi “imesaṃ akkharānaṃ idaṃ majjhaṃ,",
  "atk-s0502a0:4439_8": "idaṃ pariyosāna”nti jānāti.",
  "atk-s0502a0:4439_9": "Aparakkharena pubbakkharaṃ jānāti nāma –",
  "atk-s0502a0:4439_10": "ante paññāyamāne ādimajjhesu apaññāyamānesu “imesaṃ akkharānaṃ idaṃ majjhaṃ,",
  "atk-s0502a0:4439_11": "ayaṃ ādī”ti jānāti.",
  "atk-s0502a0:4439_12": "Majjhe paññāyamānepi “imesaṃ akkharānaṃ ayaṃ ādi,",
  "atk-s0502a0:4439_13": "ayaṃ anto”ti jānāti.",
  "atk-s0502a0:4439_14": "Evaṃ mahāpañño.",
  "atk-s0502a0:4439_15": "Sa ve antimasārīroti esa koṭiyaṃ ṭhitasarīro,",
  "atk-s0502a0:4439_16": "mahantānaṃ atthadhammaniruttipaṭibhānānaṃ sīlakkhandhādīnañca pariggāhikāya paññāya samannāgatattā mahāpañño,",
  "atk-s0502a0:4439_17": "“vimuttacittattā khvāhaṃ,",
  "atk-s0502a0:4439_18": "sāriputta,",
  "atk-s0502a0:4439_19": "mahāpurisoti vadāmī”ti vacanato vimuttacittatāya ca mahāpurisoti vuccatīti attho.",
  "atk-s0502a0:4440_0": "Desanāvasāne bahū sotāpattiphalādīni pāpuṇiṃsu.",
  "atk-s0502a0:4440_1": "Māropi pāpimā “jānāti maṃ samaṇo gotamo”ti tatthevantaradhāyīti.",
  "atk-s0502a0:4441_0": "Māravatthu aṭṭhamaṃ.",
  "atk-s0502a0:4442_0": "9. Upakājīvakavatthu",
  "atk-s0502a0:4443_0": "Sabbābhibhūti imaṃ dhammadesanaṃ satthā antarāmagge upakaṃ ājīvakaṃ ārabbha kathesi.",
  "atk-s0502a0:4444_0": "Ekasmiñhi samaye satthā pattasabbaññutaññāṇo bodhimaṇḍe sattasattāhaṃ vītināmetvā attano pattacīvaramādāya",
  "atk-s0502a0:4444_1": "dhammacakkapavattanatthaṃ bārāṇasiṃ sandhāya aṭṭhārasayojanamaggaṃ paṭipanno antarāmagge upakaṃ ājīvakaṃ addasa.",
  "atk-s0502a0:4444_2": "Sopi satthāraṃ disvā “vippasannāni kho te, āvuso,",
  "atk-s0502a0:4444_3": "indriyāni,",
  "atk-s0502a0:4444_4": "parisuddho chavivaṇṇo pariyodāto,",
  "atk-s0502a0:4444_5": "kaṃsi tvaṃ, āvuso,",
  "atk-s0502a0:4444_6": "uddissa pabbajito,",
  "atk-s0502a0:4444_7": "ko vā te satthā,",
  "atk-s0502a0:4444_8": "kassa vā tvaṃ dhammaṃ rocesī”ti pucchi.",
  "atk-s0502a0:4444_9": "Athassa satthā “mayhaṃ upajjhāyo vā ācariyo vā natthī”ti vatvā imaṃ gāthamāha –",
  "atk-s0502a0:4445_0": "353.",
  "atk-s0502a0:4446_0": "“Sabbābhibhū sabbavidūhamasmi,",
  "atk-s0502a0:4447_0": "Sabbesu dhammesu anūpalitto;",
  "atk-s0502a0:4448_0": "Sabbañjaho taṇhakkhaye vimutto,",
  "atk-s0502a0:4449_0": "Sayaṃ abhiññāya kamuddiseyya”nti.",
  "atk-s0502a0:4450_0": "Tattha sabbābhibhūti sabbesaṃ tebhūmakadhammānaṃ abhibhavanato sabbābhibhū.",
  "atk-s0502a0:4450_1": "Sabbavidūti viditasabbacatubhūmakadhammo.",
  "atk-s0502a0:4450_2": "Sabbesu dhammesūti sabbesupi tebhūmakadhammesu taṇhādiṭṭhīhi anūpalitto.",
  "atk-s0502a0:4450_3": "Sabbañjahoti sabbe tebhūmakadhamme jahitvā ṭhito.",
  "atk-s0502a0:4450_4": "Taṇhakkhaye vimuttoti taṇhakkhayante uppādite taṇhakkhayasaṅkhāte arahatte asekhāya vimuttiyā vimutto.",
  "atk-s0502a0:4450_5": "Sayaṃ abhiññāyāti abhiññeyyādibhede dhamme sayameva jānitvā.",
  "atk-s0502a0:4450_6": "Kamuddiseyyanti “ayaṃ me upajjhāyo vā ācariyo vā”ti kaṃ nāma uddiseyyanti.",
  "atk-s0502a0:4451_0": "Desanāvasāne upako ājīvako tathāgatassa vacanaṃ nevābhinandi,",
  "atk-s0502a0:4451_1": "na paṭikkosi.",
  "atk-s0502a0:4451_2": "Sīsaṃ pana cāletvā jivhaṃ nillāḷetvā ekapadikamaggaṃ gahetvā aññataraṃ luddakanivāsanaṭṭhānaṃ agamāsīti.",
  "atk-s0502a0:4452_0": "Upakājīvakavatthu navamaṃ.",
  "atk-s0502a0:4453_0": "10. Sakkapañhavatthu",
  "atk-s0502a0:4454_0": "Sabbadānanti imaṃ dhammadesanaṃ satthā jetavane viharanto sakkaṃ devarājānaṃ ārabbha kathesi.",
  "atk-s0502a0:4455_0": "Ekasmiñhi samaye tāvatiṃsadevaloke devatā sannipatitvā cattāro pañhe samuṭṭhāpesuṃ “kataraṃ dānaṃ nu kho dānesu,",
  "atk-s0502a0:4455_1": "kataro raso rasesu,",
  "atk-s0502a0:4455_2": "katarā rati ratīsu jeṭṭhakā,",
  "atk-s0502a0:4455_3": "taṇhakkhayova kasmā jeṭṭhakoti vuccatī”ti?",
  "atk-s0502a0:4455_4": "Te pañhe ekā devatāpi vinicchituṃ nāsakkhi.",
  "atk-s0502a0:4455_5": "Eko pana devo ekaṃ devaṃ,",
  "atk-s0502a0:4455_6": "sopi aparanti evaṃ aññamaññaṃ pucchantā dasasu cakkavāḷasahassesu dvādasa saṃvaccharāni vicariṃsu.",
  "atk-s0502a0:4455_7": "Ettakenāpi kālena pañhānaṃ atthaṃ adisvā dasasahassacakkavāḷadevatā sannipatitvā catunnaṃ mahārājānaṃ santikaṃ gantvā “kiṃ, tātā,",
  "atk-s0502a0:4455_8": "mahādevatāsannipāto”ti vutte “cattāro pañhe samuṭṭhāpetvā vinicchituṃ asakkontā tumhākaṃ santikaṃ āgatamhā”ti.",
  "atk-s0502a0:4455_9": "“Kiṃ pañhaṃ nāmetaṃ, tātā”ti.",
  "atk-s0502a0:4455_10": "“Dānarasaratīsu katamā dānarasaratī nu kho seṭṭhā,",
  "atk-s0502a0:4455_11": "taṇhakkhayova kasmā seṭṭho”ti ime pañhe vinicchituṃ asakkontā āgatamhāti. Tātā,",
  "atk-s0502a0:4455_12": "mayampi imesaṃ atthe na jānāma,",
  "atk-s0502a0:4455_13": "amhākaṃ pana rājā janasahassena cintite atthe cintetvā taṅkhaṇeneva jānāti,",
  "atk-s0502a0:4455_14": "so amhehi paññāya ca puññena ca visiṭṭho, etha,",
  "atk-s0502a0:4455_15": "tassa santikaṃ gacchāmāti tameva devagaṇaṃ ādāya sakkassa devarañño santikaṃ gantvā tenāpi “kiṃ, tātā,",
  "atk-s0502a0:4455_16": "mahanto devasannipāto”ti vutte tamatthaṃ ārocesuṃ. “Tātā,",
  "atk-s0502a0:4455_17": "imesaṃ pañhānaṃ atthaṃ aññopi jānituṃ na sakkoti,",
  "atk-s0502a0:4455_18": "buddhavisayā hete.",
  "atk-s0502a0:4455_19": "Satthā panetarahi kahaṃ viharatī”ti pucchitvā “jetavane”ti sutvā “etha,",
  "atk-s0502a0:4455_20": "tassa santikaṃ gamissāmā”ti devagaṇena saddhiṃ rattibhāge sakalaṃ jetavanaṃ obhāsetvā satthāraṃ upasaṅkamitvā vanditvā ekamantaṃ ṭhito “kiṃ, mahārāja,",
  "atk-s0502a0:4455_21": "mahatā devasaṅghena āgatosī”ti vutte, “bhante,",
  "atk-s0502a0:4455_22": "devagaṇena ime nāma pañhā samuṭṭhāpitā,",
  "atk-s0502a0:4455_23": "añño imesaṃ atthaṃ jānituṃ samattho nāma natthi,",
  "atk-s0502a0:4455_24": "imesaṃ no atthaṃ pakāsethā”ti āha.",
  "atk-s0502a0:4456_0": "Satthā “sādhu mahārāja,",
  "atk-s0502a0:4456_1": "mayā hi pāramiyo pūretvā mahāpariccāge pariccajitvā tumhādisānaṃ kaṅkhacchedanatthameva sabbaññutaññāṇaṃ paṭividdhaṃ,",
  "atk-s0502a0:4456_2": "tayā pucchitapañhesu hi sabbadānānaṃ dhammadānaṃ seṭṭhaṃ,",
  "atk-s0502a0:4456_3": "sabbarasānaṃ dhammaraso seṭṭho,",
  "atk-s0502a0:4456_4": "sabbaratīnaṃ dhammarati seṭṭhā,",
  "atk-s0502a0:4456_5": "taṇhakkhayo pana arahattaṃ sampāpakattā seṭṭhoyevā”ti vatvā imaṃ gāthamāha –",
  "atk-s0502a0:4457_0": "354.",
  "atk-s0502a0:4458_0": "“Sabbadānaṃ dhammadānaṃ jināti,",
  "atk-s0502a0:4459_0": "Sabbarasaṃ dhammaraso jināti;",
  "atk-s0502a0:4460_0": "Sabbaratiṃ dhammarati jināti,",
  "atk-s0502a0:4461_0": "Taṇhakkhayo sabbadukkhaṃ jinātī”ti.",
  "atk-s0502a0:4462_0": "Tattha sabbadānaṃ dhammadānanti sacepi hi cakkavāḷagabbhe yāva brahmalokā nirantaraṃ katvā sannisinnānaṃ",
  "atk-s0502a0:4462_1": "buddhapaccekabuddhakhīṇāsavānaṃ kadaligabbhasadisāni cīvarāni dadeyya,",
  "atk-s0502a0:4462_2": "tasmiṃ samāgame catuppadikāya gāthāya katānumodanāva seṭṭhā.",
  "atk-s0502a0:4462_3": "Tañhi dānaṃ tassā gāthāya soḷasiṃ kalaṃ nāgghati.",
  "atk-s0502a0:4462_4": "Evaṃ dhammassa desanāpi vācanampi savanampi mahantaṃ.",
  "atk-s0502a0:4462_5": "Yena ca puggalena bahūnaṃ taṃ dhammassavanaṃ kāritaṃ,",
  "atk-s0502a0:4462_6": "tasseva ānisaṃso mahā.",
  "atk-s0502a0:4462_7": "Tathārūpāya eva parisāya paṇītapiṇḍapātassa patte pūretvā dinnadānatopi sappitelādīnaṃ patte pūretvā",
  "atk-s0502a0:4462_8": "dinnabhesajjadānatopi mahāvihārasadisānaṃ vihārānañca lohapāsādasadisānañca pāsādānaṃ anekāni satasahassāni",
  "atk-s0502a0:4462_9": "kāretvā dinnasenāsanadānatopi anāthapiṇḍikādīhi vihāre ārabbha katapariccāgatopi antamaso catuppadikāya",
  "atk-s0502a0:4462_10": "gāthāya anumodanāvasenāpi pavattitaṃ dhammadānameva varaṃ seṭṭhaṃ.",
  "atk-s0502a0:4462_11": "Kiṃ kāraṇā?",
  "atk-s0502a0:4462_12": "Evarūpāni hi puññāni karontā dhammaṃ sutvāva karonti,",
  "atk-s0502a0:4462_13": "no asutvā.",
  "atk-s0502a0:4462_14": "Sace hi ime sattā dhammaṃ na suṇeyyuṃ,",
  "atk-s0502a0:4462_15": "uḷuṅkamattaṃ yāgumpi kaṭacchumattaṃ bhattampi na dadeyyuṃ.",
  "atk-s0502a0:4462_16": "Iminā kāraṇena sabbadānehi dhammadānameva seṭṭhaṃ.",
  "atk-s0502a0:4462_17": "Apica ṭhapetvā buddhe ca paccekabuddhe ca sakalakappaṃ deve vassante udakabindūni gaṇetuṃ samatthāya",
  "atk-s0502a0:4462_18": "paññāya samannāgatā sāriputtādayopi attano dhammatāya sotāpattiphalādīni adhigantuṃ nāsakkhiṃsu,",
  "atk-s0502a0:4462_19": "assajittherādīhi kathitadhammaṃ sutvā sotāpattiphalaṃ sacchikariṃsu,",
  "atk-s0502a0:4462_20": "satthu dhammadesanāya sāvakapāramīñāṇaṃ sacchikariṃsu.",
  "atk-s0502a0:4462_21": "Imināpi kāraṇena, mahārāja,",
  "atk-s0502a0:4462_22": "dhammadānameva seṭṭhaṃ.",
  "atk-s0502a0:4462_23": "Tena vuttaṃ –",
  "atk-s0502a0:4462_24": "“sabbadānaṃ dhammadānaṃ jinātī”ti.",
  "atk-s0502a0:4463_0": "Sabbe pana gandharasādayopi rasā ukkaṃsato devatānaṃ sudhābhojanarasopi saṃsāravaṭṭe pātetvā dukkhānubhavanasseva paccayo.",
  "atk-s0502a0:4463_1": "Yo panesa sattatiṃsabodhipakkhiyadhammasaṅkhāto ca navalokuttaradhammasaṅkhāto ca dhammaraso,",
  "atk-s0502a0:4463_2": "ayameva sabbarasānaṃ seṭṭho.",
  "atk-s0502a0:4463_3": "Tena vuttaṃ –",
  "atk-s0502a0:4463_4": "“sabbarasaṃ dhammaraso jinātī”ti.",
  "atk-s0502a0:4463_5": "Yāpesā puttaratidhīturatidhanaratiitthiratinaccagītavāditādiratipabhedā ca anekappabhedā ratī,",
  "atk-s0502a0:4463_6": "sāpi saṃsāravaṭṭe pātetvā dukkhānubhavanasseva paccayo.",
  "atk-s0502a0:4463_7": "Yā panesā dhammaṃ kathentassa vā suṇantassa vā vācentassa vā anto uppajjamānā pīti udaggabhāvaṃ janeti,",
  "atk-s0502a0:4463_8": "assūni pavatteti,",
  "atk-s0502a0:4463_9": "lomahaṃsaṃ janeti,",
  "atk-s0502a0:4463_10": "sāyaṃ saṃsāravaṭṭassa antaṃ katvā arahattapariyosānā hoti.",
  "atk-s0502a0:4463_11": "Tasmā sabbaratīnaṃ evarūpā dhammaratiyeva seṭṭhā.",
  "atk-s0502a0:4463_12": "Tena vuttaṃ –",
  "atk-s0502a0:4463_13": "“sabbaratiṃ dhammarati jinātī”ti taṇhakkhayo pana taṇhāya khayante uppannaṃ arahattaṃ sakalassapi vaṭṭadukkhassa abhibhavanato sabbaseṭṭhameva.",
  "atk-s0502a0:4463_14": "Tena vuttaṃ –",
  "atk-s0502a0:4463_15": "“taṇhakkhayo sabbadukkhaṃ jinātī”ti.",
  "atk-s0502a0:4464_0": "Evaṃ satthari imissā gāthāya atthaṃ kathenteyeva caturāsītiyā pāṇasahassānaṃ dhammābhisamayo ahosi.",
  "atk-s0502a0:4464_1": "Sakkopi satthu dhammakathaṃ sutvā satthāraṃ vanditvā evamāha – “bhante,",
  "atk-s0502a0:4464_2": "evaṃjeṭṭhake nāma dhammadāne kimatthaṃ amhākaṃ pattiṃ na dāpetha,",
  "atk-s0502a0:4464_3": "ito paṭṭhāya no bhikkhusaṅghassa kathetvā pattiṃ dāpetha,",
  "atk-s0502a0:4464_4": "bhante”ti.",
  "atk-s0502a0:4464_5": "Satthā tassa vacanaṃ sutvā bhikkhusaṅghaṃ sannipātetvā,",
  "atk-s0502a0:4464_6": "“bhikkhave,",
  "atk-s0502a0:4464_7": "ajjādiṃ katvā mahādhammassavanaṃ vā pākatikadhammassavanaṃ vā upanisinnakathaṃ vā antamaso anumodanampi",
  "atk-s0502a0:4464_8": "kathetvā sabbasattānaṃ pattiṃ dadeyyāthā”ti āha.",
  "atk-s0502a0:4465_0": "Sakkapañhavatthu dasamaṃ.",
  "atk-s0502a0:4466_0": "11. Aputtakaseṭṭhivatthu",
  "atk-s0502a0:4467_0": "Hananti bhogāti imaṃ dhammadesanaṃ satthā jetavane viharanto aputtakaseṭṭhiṃ nāma ārabbha kathesi.",
  "atk-s0502a0:4468_0": "Tassa kira kālakiriyaṃ sutvā rājā pasenadi kosalo “aputtakaṃ sāpateyyaṃ kassa pāpuṇātī”ti pucchitvā “rañño”ti",
  "atk-s0502a0:4468_1": "sutvā sattahi divasehi tassa gehato dhanaṃ rājakulaṃ abhiharāpetvā satthu santikaṃ upasaṅkamitvā “handa",
  "atk-s0502a0:4468_2": "kuto nu tvaṃ, mahārāja,",
  "atk-s0502a0:4468_3": "āgacchasi divādivassā”ti vutte “idha, bhante,",
  "atk-s0502a0:4468_4": "sāvatthiyaṃ seṭṭhi, gahapati, kālakato,",
  "atk-s0502a0:4468_5": "tamahaṃ aputtakaṃ sāpateyyaṃ rājantepuraṃ abhiharitvā āgacchāmī”ti āha.",
  "atk-s0502a0:4468_6": "Sabbaṃ sutte āgatanayeneva veditabbaṃ.",
  "atk-s0502a0:4469_0": "So kira suvaṇṇapātiyā nānaggarasabhojane upanīte “evarūpaṃ nāma manussā bhuñjanti,",
  "atk-s0502a0:4469_1": "kiṃ tumhe mayā saddhiṃ imasmiṃ gehe keḷiṃ karothā”ti bhojane upaṭṭhite leḍḍudaṇḍādīhi paharitvā palāpetvā",
  "atk-s0502a0:4469_2": "“idaṃ manussānaṃ bhojana”nti kaṇājakaṃ bhuñjati biḷaṅgadutiyaṃ.",
  "atk-s0502a0:4469_3": "Vatthayānachattesupi manāpesu upaṭṭhāpitesu te manusse leḍḍudaṇḍādīhi paharanto palāpetvā sāṇāni dhāreti,",
  "atk-s0502a0:4469_4": "jajjararathakena yāti paṇṇachattakena dhāriyamānenāti evaṃ raññā ārocite satthā tassa pubbakammaṃ kathesi.",
  "atk-s0502a0:4470_0": "Bhūtapubbaṃ so, mahārāja, seṭṭhi, gahapati,",
  "atk-s0502a0:4470_1": "tagarasikhiṃ nāma paccekabuddhaṃ piṇḍapātena paṭipādesi.",
  "atk-s0502a0:4470_2": "“Detha samaṇassa piṇḍa”nti vatvā so uṭṭhāyāsanā pakkāmi.",
  "atk-s0502a0:4470_3": "Tasmiṃ kira assaddhe bāle evaṃ vatvā pakkante tassa bhariyā saddhā pasannā “cirassaṃ vata me imassa mukhato ‘dehī’ti vacanaṃ sutaṃ,",
  "atk-s0502a0:4470_4": "ajja mama manorathaṃ pūrentī piṇḍapātaṃ dassāmī”ti paccekabuddhassa pattaṃ gahetvā paṇītabhojanassa pūretvā adāsi.",
  "atk-s0502a0:4470_5": "Sopi nivattamāno taṃ disvā “kiṃ, samaṇa,",
  "atk-s0502a0:4470_6": "kiñci te laddha”nti pattaṃ gahetvā paṇītapiṇḍapātaṃ disvā vippaṭisārī hutvā evaṃ cintesi –",
  "atk-s0502a0:4470_7": "“varametaṃ piṇḍapātaṃ dāsā vā kammakarā vā bhuñjeyyuṃ.",
  "atk-s0502a0:4470_8": "Te hi imaṃ bhuñjitvā mayhaṃ kammaṃ karissanti,",
  "atk-s0502a0:4470_9": "ayaṃ pana gantvā bhuñjitvā niddāyissati,",
  "atk-s0502a0:4470_10": "naṭṭho me so piṇḍapāto”ti.",
  "atk-s0502a0:4470_11": "So bhātu ca pana ekaputtakaṃ sāpateyyassa kāraṇā jīvitā voropesi.",
  "atk-s0502a0:4470_12": "So kirassa aṅguliṃ gahetvā vicaranto “idaṃ mayhaṃ pitusantakaṃ yānakaṃ,",
  "atk-s0502a0:4470_13": "ayaṃ tassa goṇo”tiādīni āha.",
  "atk-s0502a0:4470_14": "Atha naṃ so seṭṭhi “idāni tāvesa evaṃ vadeti,",
  "atk-s0502a0:4470_15": "imassa pana vuḍḍhippattakāle imasmiṃ gehe bhoge ko rakkhissatī”ti taṃ araññaṃ netvā ekasmiṃ gacchamūle",
  "atk-s0502a0:4470_16": "gīvāya gahetvā mūlakandaṃ viya gīvaṃ phāletvā māretvā tattheva chaḍḍesi.",
  "atk-s0502a0:4470_17": "Idamassa pubbakammaṃ.",
  "atk-s0502a0:4470_18": "Tena vuttaṃ –",
  "atk-s0502a0:4471_0": "“Yaṃ kho so, mahārāja, seṭṭhi, gahapati,",
  "atk-s0502a0:4471_1": "tagarasikhiṃ paccekabuddhaṃ piṇḍapātena paṭipādesi,",
  "atk-s0502a0:4471_2": "tassa kammassa vipākena sattakkhattuṃ sugatiṃ saggaṃ lokaṃ upapajji,",
  "atk-s0502a0:4471_3": "tasseva kammassa vipākāvasesena imissāyeva sāvatthiyā sattakkhattuṃ seṭṭhittaṃ kāresi.",
  "atk-s0502a0:4471_4": "Yaṃ kho so, mahārāja, seṭṭhi, gahapati,",
  "atk-s0502a0:4471_5": "datvā pacchā vippaṭisārī ahosi ‘varametaṃ piṇḍapātaṃ dāsā vā kammakarā vā bhuñjeyyu’nti,",
  "atk-s0502a0:4471_6": "tassa kammassa vipākena nāssuḷārāya bhattabhogāya cittaṃ namati,",
  "atk-s0502a0:4471_7": "nāssuḷārāya vatthabhogāya,",
  "atk-s0502a0:4471_8": "nāssuḷārāya yānabhogāya,",
  "atk-s0502a0:4471_9": "nāssuḷārānaṃ pañcannaṃ kāmaguṇānaṃ bhogāya cittaṃ namati.",
  "atk-s0502a0:4471_10": "Yaṃ kho so, mahārāja, seṭṭhi, gahapati,",
  "atk-s0502a0:4471_11": "bhātu ca pana ekaputtaṃ sāpateyyassa kāraṇā jīvitā voropesi,",
  "atk-s0502a0:4471_12": "tassa kammassa vipākena bahūni vassasatāni bahūni vassasahassāni bahūni vassasatasahassāni niraye paccittha,",
  "atk-s0502a0:4471_13": "tasseva kammassa vipākāvasesena idaṃ sattamaṃ aputtakaṃ sāpateyyaṃ rājakosaṃ paveseti.",
  "atk-s0502a0:4471_14": "Tassa kho pana, mahārāja,",
  "atk-s0502a0:4471_15": "seṭṭhissa gahapatissa purāṇañca puññaṃ parikkhīṇaṃ,",
  "atk-s0502a0:4471_16": "navañca puññaṃ anupacitaṃ.",
  "atk-s0502a0:4471_17": "Ajja pana, mahārāja, seṭṭhi, gahapati,",
  "atk-s0502a0:4471_18": "mahāroruve niraye paccatī”ti.",
  "atk-s0502a0:4472_0": "Rājā satthu vacanaṃ sutvā “aho, bhante,",
  "atk-s0502a0:4472_1": "bhāriyaṃ kammaṃ,",
  "atk-s0502a0:4472_2": "ettake nāma bhoge vijjamāne neva attanā paribhuñji,",
  "atk-s0502a0:4472_3": "na tumhādise buddhe dhuravihāre viharante puññakammaṃ akāsī”ti āha.",
  "atk-s0502a0:4472_4": "Satthā “evametaṃ, mahārāja,",
  "atk-s0502a0:4472_5": "dummedhapuggalā nāma bhoge labhitvā nibbānaṃ na gavesanti,",
  "atk-s0502a0:4472_6": "bhoge nissāya uppannataṇhā panete dīgharattaṃ hanatī”ti vatvā imaṃ gāthamāha –",
  "atk-s0502a0:4473_0": "355.",
  "atk-s0502a0:4474_0": "“Hananti bhogā dummedhaṃ, no ca pāragavesino;",
  "atk-s0502a0:4475_0": "Bhogataṇhāya dummedho, hanti aññeva attana”nti.",
  "atk-s0502a0:4476_0": "Tattha no ca pāragavesinoti ye pana nibbānapāragavesino puggalā,",
  "atk-s0502a0:4476_1": "na te bhogā hananti.",
  "atk-s0502a0:4476_2": "Aññeva attananti bhoge nissāya uppannāya taṇhāya duppañño puggalo pare viya attānameva hanatīti attho.",
  "atk-s0502a0:4477_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4478_0": "Aputtakaseṭṭhivatthu ekādasamaṃ.",
  "atk-s0502a0:4479_0": "12. Aṅkuravatthu",
  "atk-s0502a0:4480_0": "Tiṇadosānīti imaṃ dhammadesanaṃ satthā paṇḍukambalasilāyaṃ viharanto aṅkuraṃ ārabbha kathesi.",
  "atk-s0502a0:4480_1": "Vatthu “ye jhānappasutā dhīrā”ti gāthāya vitthāritameva.",
  "atk-s0502a0:4480_2": "Vuttañhetaṃ tattha indakaṃ ārabbha.",
  "atk-s0502a0:4480_3": "So kira anuruddhattherassa antogāmaṃ piṇḍāya paviṭṭhassa attano ābhataṃ kaṭacchumattakaṃ bhikkhaṃ dāpesi.",
  "atk-s0502a0:4480_4": "Tadassa puññaṃ aṅkurena dasavassasahassāni dvādasayojanikaṃ uddhanapantiṃ katvā dinnadānato mahapphalataraṃ jātaṃ.",
  "atk-s0502a0:4480_5": "Tasmā evamāha.",
  "atk-s0502a0:4480_6": "Evaṃ vutte satthā, “aṅkura,",
  "atk-s0502a0:4480_7": "dānaṃ nāma viceyya dātuṃ vaṭṭati,",
  "atk-s0502a0:4480_8": "evaṃ taṃ sukhette suvuttabījaṃ viya mahapphalaṃ hoti.",
  "atk-s0502a0:4480_9": "Tvaṃ pana tathā nākāsi,",
  "atk-s0502a0:4480_10": "tena te dānaṃ na mahapphalaṃ jāta”nti imamatthaṃ vibhāvento –",
  "atk-s0502a0:4481_0": "“Viceyya dānaṃ dātabbaṃ, yattha dinnaṃ mahapphalaṃ;",
  "atk-s0502a0:4482_0": "Viceyya dānaṃ sugatappasatthaṃ,",
  "atk-s0502a0:4483_0": "Ye dakkhiṇeyyā idha jīvaloke;",
  "atk-s0502a0:4484_0": "Etesu dinnāni mahapphalāni,",
  "atk-s0502a0:4485_0": "Bījāni vuttāni yathāsukhette”ti. –",
  "atk-s0502a0:4486_0": "Vatvā uttarimpi dhammaṃ desento imā gāthā abhāsi –",
  "atk-s0502a0:4487_0": "356.",
  "atk-s0502a0:4488_0": "“Tiṇadosāni khettāni, rāgadosā ayaṃ pajā;",
  "atk-s0502a0:4489_0": "Tasmā hi vītarāgesu, dinnaṃ hoti mahapphalaṃ.",
  "atk-s0502a0:4490_0": "357.",
  "atk-s0502a0:4491_0": "“Tiṇadosāni khettāni, dosadosā ayaṃ pajā;",
  "atk-s0502a0:4492_0": "Tasmā hi vītadosesu, dinnaṃ hoti mahapphalaṃ.",
  "atk-s0502a0:4493_0": "358.",
  "atk-s0502a0:4494_0": "“Tiṇadosāni khettāni, mohadosā ayaṃ pajā;",
  "atk-s0502a0:4495_0": "Tasmā hi vītamohesu, dinnaṃ hoti mahapphalaṃ.",
  "atk-s0502a0:4496_0": "359.",
  "atk-s0502a0:4497_0": "“Tiṇadosāni khettāni, icchādosā ayaṃ pajā;",
  "atk-s0502a0:4498_0": "Tasmā hi vigaticchesu, dinnaṃ hoti mahapphala”nti.",
  "atk-s0502a0:4499_0": "Tattha tiṇadosānīti sāmākādīni tiṇāni uṭṭhahantāni pubbaṇṇāparaṇṇāni khettāni dūsenti,",
  "atk-s0502a0:4499_1": "tena tāni na bahuphalāni honti.",
  "atk-s0502a0:4499_2": "Evaṃ sattānampi anto rāgo uppajjanto satte dūseti,",
  "atk-s0502a0:4499_3": "tena tesu dinnaṃ mahapphalaṃ na hoti.",
  "atk-s0502a0:4499_4": "Khīṇāsavesu dinnaṃ pana mahapphalaṃ hoti.",
  "atk-s0502a0:4499_5": "Tena vuttaṃ –",
  "atk-s0502a0:4500_0": "“Tiṇadosāni khettāni, rāgadosā ayaṃ pajā;",
  "atk-s0502a0:4501_0": "Tasmā hi vītarāgesu, dinnaṃ hoti mahapphala”nti. –",
  "atk-s0502a0:4502_0": "Sesagāthāsupi eseva nayo.",
  "atk-s0502a0:4503_0": "Desanāvasāne aṅkuro ca indako ca sotāpattiphale patiṭṭhahiṃsu,",
  "atk-s0502a0:4503_1": "sampattānampi sātthikā dhammadesanā ahosīti.",
  "atk-s0502a0:4504_0": "Aṅkuravatthu dvādasamaṃ.",
  "atk-s0502a0:4505_0": "Taṇhāvaggavaṇṇanā niṭṭhitā.",
  "atk-s0502a0:4506_0": "Catuvīsatimo vaggo.",
  "atk-s0502a0:4507_0": "25. Bhikkhuvaggo",
  "atk-s0502a0:4508_0": "1. Pañcabhikkhuvatthu",
  "atk-s0502a0:4509_0": "Cakkhunā saṃvaroti imaṃ dhammadesanaṃ satthā jetavane viharanto pañca bhikkhū ārabbha kathesi.",
  "atk-s0502a0:4510_0": "Tesu kira ekeko cakkhudvārādīsu pañcasu dvāresu ekekameva rakkhi.",
  "atk-s0502a0:4510_1": "Athekadivasaṃ sannipatitvā “ahaṃ durakkhaṃ rakkhāmi,",
  "atk-s0502a0:4510_2": "ahaṃ durakkhaṃ rakkhāmī”ti vivaditvā “satthāraṃ pucchitvā imamatthaṃ jānissāmā”ti satthāraṃ upasaṅkamitvā, “bhante,",
  "atk-s0502a0:4510_3": "mayaṃ cakkhudvārādīni rakkhantā attano attano rakkhanadvārameva durakkhanti maññāma,",
  "atk-s0502a0:4510_4": "ko nu kho amhesu durakkhaṃ rakkhatī”ti pucchiṃsu.",
  "atk-s0502a0:4510_5": "Satthā ekaṃ bhikkhumpi anosādetvā,",
  "atk-s0502a0:4510_6": "“bhikkhave,",
  "atk-s0502a0:4510_7": "sabbāni petāni durakkhāneva,",
  "atk-s0502a0:4510_8": "api ca kho pana tumhe na idāneva pañcasu ṭhānesu asaṃvutā,",
  "atk-s0502a0:4510_9": "pubbepi asaṃvutā,",
  "atk-s0502a0:4510_10": "asaṃvutattāyeva ca paṇḍitānaṃ ovāde avattitvā jīvitakkhayaṃ pāpuṇitthā”ti vatvā “kadā,",
  "atk-s0502a0:4510_11": "bhante”ti tehi yācito atīte takkasilajātakassa vatthuṃ vitthāretvā rakkhasīnaṃ vasena rājakule jīvitakkhayaṃ",
  "atk-s0502a0:4510_12": "patte pattābhisekena mahāsattena setacchattassa heṭṭhā rājāsane nisinnena attano sirisampattiṃ oloketvā",
  "atk-s0502a0:4510_13": "“vīriyaṃ nāmetaṃ sattehi kattabbamevā”ti udānavasena udānitaṃ –",
  "atk-s0502a0:4511_0": "“Kusalūpadese dhitiyā daḷhāya ca,",
  "atk-s0502a0:4512_0": "Anivattitattābhayabhīrutāya ca;",
  "atk-s0502a0:4513_0": "Na rakkhasīnaṃ vasamāgamimhase,",
  "atk-s0502a0:4514_0": "Sa sotthibhāvo mahatā bhayena me”ti. –",
  "atk-s0502a0:4515_0": "Imaṃ gāthaṃ dassetvā “tadāpi tumheva pañca janā takkasilāyaṃ rajjagahaṇatthāya nikkhantaṃ mahāsattaṃ",
  "atk-s0502a0:4515_1": "āvudhahatthā parivāretvā maggaṃ gacchantā antarāmagge rakkhasīhi cakkhudvārādivasena upanītesu rūpārammaṇādīsu",
  "atk-s0502a0:4515_2": "asaṃvutā paṇḍitassa ovāde avattitvā olīyantā rakkhasīhi khāditā jīvitakkhayaṃ pāpuṇittha.",
  "atk-s0502a0:4515_3": "Tesu pana ārammaṇesu susaṃvuto piṭṭhito piṭṭhito anubandhantiṃ devavaṇṇiṃ yakkhiniṃ anādiyitvā sotthinā",
  "atk-s0502a0:4515_4": "takkasilaṃ gantvā rajjaṃ patto rājā ahamevā”ti jātakaṃ samodhānetvā,",
  "atk-s0502a0:4515_5": "“bhikkhave,",
  "atk-s0502a0:4515_6": "bhikkhunā nāma sabbāni dvārāni saṃvaritabbāni.",
  "atk-s0502a0:4515_7": "Etāni hi saṃvaranto eva sabbadukkhā pamuccatī”ti vatvā dhammaṃ desento imā gāthā abhāsi –",
  "atk-s0502a0:4516_0": "360.",
  "atk-s0502a0:4517_0": "“Cakkhunā saṃvaro sādhu, sādhu sotena saṃvaro;",
  "atk-s0502a0:4518_0": "Ghānena saṃvaro sādhu, sādhu jivhāya saṃvaro.",
  "atk-s0502a0:4519_0": "361.",
  "atk-s0502a0:4520_0": "“Kāyena saṃvaro sādhu, sādhu vācāya saṃvaro;",
  "atk-s0502a0:4521_0": "Manasā saṃvaro sādhu, sādhu sabbattha saṃvaro;",
  "atk-s0502a0:4522_0": "Sabbattha saṃvuto bhikkhu, sabbadukkhā pamuccatī”ti.",
  "atk-s0502a0:4523_0": "Tattha cakkhunāti yadā hi bhikkhuno cakkhudvāre rūpārammaṇaṃ āpāthamāgacchati,",
  "atk-s0502a0:4523_1": "tadā iṭṭhārammaṇe arajjantassa aniṭṭhārammaṇe adussantassa asamapekkhanena mohaṃ anuppādentassa tasmiṃ",
  "atk-s0502a0:4523_2": "dvāre saṃvaro thakanaṃ pidahanaṃ gutti katā nāma hoti.",
  "atk-s0502a0:4523_3": "Tassa so evarūpo cakkhunā saṃvaro sādhu.",
  "atk-s0502a0:4523_4": "Esa nayo sotadvārādīsupi.",
  "atk-s0502a0:4523_5": "Cakkhudvārādīsuyeva pana saṃvaro vā asaṃvaro vā nuppajjati,",
  "atk-s0502a0:4523_6": "parato pana javanavīthiyaṃ esa labbhati.",
  "atk-s0502a0:4523_7": "Tadā hi asaṃvaro uppajjanto assaddhā akkhanti kosajjaṃ muṭṭhasaccaṃ aññāṇanti akusalavīthiyaṃ ayaṃ pañcavidho labbhati.",
  "atk-s0502a0:4523_8": "Saṃvaro uppajjanto saddhā khanti vīriyaṃ sati ñāṇanti kusalavīthiyaṃ ayaṃ pañcavidho labbhati.",
  "atk-s0502a0:4524_0": "Kāyena saṃvaroti ettha pana pasādakāyopi copanakāyopi labbhati.",
  "atk-s0502a0:4524_1": "Ubhayampi panetaṃ kāyadvārameva.",
  "atk-s0502a0:4524_2": "Tattha pasādadvāre saṃvarāsaṃvaro kathitova.",
  "atk-s0502a0:4524_3": "Copanadvārepi taṃvatthukā pāṇātipātaadinnādānakāmesumicchācārā.",
  "atk-s0502a0:4524_4": "Tehi pana saddhiṃ akusalavīthiyaṃ uppajjantehi taṃ dvāraṃ asaṃvutaṃ hoti,",
  "atk-s0502a0:4524_5": "kusalavīthiyaṃ uppajjantehi pāṇātipātāveramaṇiādīhi saṃvutaṃ.",
  "atk-s0502a0:4524_6": "Sādhu vācāyāti etthāpi copanavācāpi vācā.",
  "atk-s0502a0:4524_7": "Tāya saddhiṃ uppajjantehi musāvādādīhi taṃ dvāraṃ asaṃvutaṃ hoti,",
  "atk-s0502a0:4524_8": "musāvādāveramaṇiādīhi saṃvutaṃ.",
  "atk-s0502a0:4524_9": "Manasā saṃvaroti etthāpi javanamanato aññena manena saddhiṃ abhijjhādayo natthi.",
  "atk-s0502a0:4524_10": "Manodvāre pana javanakkhaṇe uppajjamānehi abhijjhādīhi taṃ dvāraṃ asaṃvutaṃ hoti,",
  "atk-s0502a0:4524_11": "anabhijjhādīhi saṃvutaṃ hoti.",
  "atk-s0502a0:4524_12": "Sādhu sabbatthāti tesu cakkhudvārādīsu sabbesupi saṃvaro sādhu.",
  "atk-s0502a0:4524_13": "Ettāvatā hi aṭṭha saṃvaradvārāni aṭṭha ca asaṃvaradvārāni kathitāni.",
  "atk-s0502a0:4524_14": "Tesu aṭṭhasu asaṃvaradvāresu ṭhito bhikkhu sakalavaṭṭamūlakadukkhato na muccati,",
  "atk-s0502a0:4524_15": "saṃvaradvāresu pana ṭhito sabbasmāpi vaṭṭamūlakadukkhā muccati.",
  "atk-s0502a0:4524_16": "Tena vuttaṃ –",
  "atk-s0502a0:4524_17": "“sabbattha saṃvuto bhikkhu,",
  "atk-s0502a0:4524_18": "sabbadukkhā pamuccatī”ti.",
  "atk-s0502a0:4525_0": "Desanāvasāne te pañca bhikkhū sotāpattiphale patiṭṭhahiṃsu,",
  "atk-s0502a0:4525_1": "sampattānampi sātthikā dhammadesanā ahosīti.",
  "atk-s0502a0:4526_0": "Pañcabhikkhuvatthu paṭhamaṃ.",
  "atk-s0502a0:4527_0": "2. Haṃsaghātakabhikkhuvatthu",
  "atk-s0502a0:4528_0": "Hatthasaṃyatoti imaṃ dhammadesanaṃ satthā jetavane viharanto ekaṃ haṃsaghātakaṃ bhikkhuṃ ārabbha kathesi.",
  "atk-s0502a0:4529_0": "Sāvatthivāsino kira dve sahāyakā bhikkhūsu pabbajitvā laddhūpasampadā yebhuyyena ekato vicaranti.",
  "atk-s0502a0:4529_1": "Te ekadivasaṃ aciravatiṃ gantvā nhatvā ātape tappamānā sāraṇīyakathaṃ kathentā aṭṭhaṃsu.",
  "atk-s0502a0:4529_2": "Tasmiṃ khaṇe dve haṃsā ākāsena gacchanti.",
  "atk-s0502a0:4529_3": "Atheko daharabhikkhu sakkharaṃ gahetvā “ekassa haṃsapotakassa akkhiṃ paharissāmī”ti āha,",
  "atk-s0502a0:4529_4": "itaro “na sakkhissāmī”ti āha.",
  "atk-s0502a0:4529_5": "Tiṭṭhatu imasmiṃ passe akkhi,",
  "atk-s0502a0:4529_6": "parapasse akkhiṃ paharissāmīti.",
  "atk-s0502a0:4529_7": "Idampi na sakkhissasiyevāti.",
  "atk-s0502a0:4529_8": "“Tena hi upadhārehī”ti dutiyaṃ sakkharaṃ gahetvā haṃsassa pacchābhāge khipi,",
  "atk-s0502a0:4529_9": "haṃso sakkharasaddaṃ sutvā nivattitvā olokesi.",
  "atk-s0502a0:4529_10": "Atha naṃ itaraṃ vaṭṭasakkharaṃ gahetvā parapasse akkhimhi paharitvā orimakkhinā nikkhāmesi.",
  "atk-s0502a0:4529_11": "Haṃso viravanto parivattitvā tesaṃ pādamūleyeva pati.",
  "atk-s0502a0:4529_12": "Tattha tattha ṭhitā bhikkhū disvā, “āvuso,",
  "atk-s0502a0:4529_13": "buddhasāsane pabbajitvā ananucchavikaṃ vo kataṃ pāṇātipātaṃ karontehī”ti vatvā te ādāya gantvā tathāgatassa dassesuṃ.",
  "atk-s0502a0:4530_0": "Satthā “saccaṃ kira tayā bhikkhu pāṇātipāto kato”ti pucchitvā “saccaṃ,",
  "atk-s0502a0:4530_1": "bhante”ti vutte “bhikkhu kasmā evarūpe niyyānikasāsane pabbajitvā evamakāsi,",
  "atk-s0502a0:4530_2": "porāṇakapaṇḍitā anuppanne buddhe agāramajjhe vasamānā appamattakesupi ṭhānesu kukkuccaṃ kariṃsu,",
  "atk-s0502a0:4530_3": "tvaṃ pana evarūpe buddhasāsane pabbajitvā kukkuccamattampi na akāsī”ti vatvā tehi yācito atītaṃ āhari.",
  "atk-s0502a0:4531_0": "Atīte kururaṭṭhe indapattanagare dhanañcaye rajjaṃ kārente bodhisatto tassa aggamahesiyā kucchismiṃ paṭisandhiṃ",
  "atk-s0502a0:4531_1": "gahetvā anupubbena viññutaṃ patto takkasilāyaṃ sippāni uggahetvā pitarā uparajje patiṭṭhāpito aparabhāge",
  "atk-s0502a0:4531_2": "pitu accayena rajjaṃ patvā dasa rājadhamme akopento kurudhamme vattittha.",
  "atk-s0502a0:4531_3": "Kurudhammo nāma pañcasīlāni,",
  "atk-s0502a0:4531_4": "tāni bodhisatto parisuddhāni katvā rakkhi.",
  "atk-s0502a0:4531_5": "Yathā ca bodhisatto,",
  "atk-s0502a0:4531_6": "evamassa mātā aggamahesī kaniṭṭhabhātā uparājā purohito brāhmaṇo rajjugāhako amacco sārathi seṭṭhi doṇamāpako",
  "atk-s0502a0:4531_7": "mahāmatto dovāriko nagarasobhinī vaṇṇadāsīti evametesu ekādasasu janesu kurudhammaṃ rakkhantesu kaliṅgaraṭṭhe",
  "atk-s0502a0:4531_8": "dantapuranagare kaliṅge rajjaṃ kārente tasmiṃ raṭṭhe devo na vassi.",
  "atk-s0502a0:4531_9": "Mahāsattassa pana añjanasannibho nāma maṅgalahatthī mahāpuñño hoti.",
  "atk-s0502a0:4531_10": "Raṭṭhavāsino “tasmiṃ ānīte devo vassissatī”ti saññāya rañño ārocayiṃsu.",
  "atk-s0502a0:4531_11": "Rājā tassa hatthissa ānayanatthāya brāhmaṇe pahiṇi.",
  "atk-s0502a0:4531_12": "Te gantvā mahāsattaṃ hatthiṃ yāciṃsu.",
  "atk-s0502a0:4531_13": "Satthā tesaṃ yācanakāraṇaṃ dassetuṃ āha –",
  "atk-s0502a0:4532_0": "“Tava saddhañca sīlañca, viditvāna janādhipa;",
  "atk-s0502a0:4533_0": "Vaṇṇaṃ añjanavaṇṇena, kaliṅgasmiṃ nimimhase”ti. –",
  "atk-s0502a0:4534_0": "Imaṃ tikanipāte jātakaṃ kathesi.",
  "atk-s0502a0:4534_1": "Hatthimhi pana ānītepi deve avassante “so rājā kurudhammaṃ rakkhati,",
  "atk-s0502a0:4534_2": "tenassa raṭṭhe devo vassatī”ti saññāya “yaṃ so kurudhammaṃ rakkhati,",
  "atk-s0502a0:4534_3": "taṃ suvaṇṇapaṭṭe likhitvā ānethā”ti puna kāliṅgo brāhmaṇe ca amacce ca pesesi.",
  "atk-s0502a0:4534_4": "Tesu gantvā yācantesu rājānaṃ ādiṃ katvā sabbepi te attano attano sīlesu kiñci kukkuccamattaṃ katvā “aparisuddhaṃ",
  "atk-s0502a0:4534_5": "no sīla”nti paṭikkhipitvāpi “na ettāvatā sīlabhedo hotī”ti tehi punappunaṃ yācitā attano attano sīlāni",
  "atk-s0502a0:4534_6": "kathayiṃsu.",
  "atk-s0502a0:4534_7": "Kāliṅgo suvaṇṇapaṭṭe likhāpetvā ābhataṃ kurudhammaṃ disvāva samādāya sādhukaṃ pūresi.",
  "atk-s0502a0:4534_8": "Tassa raṭṭhe devo pāvassi,",
  "atk-s0502a0:4534_9": "raṭṭhaṃ khemaṃ subhikkhaṃ ahosi.",
  "atk-s0502a0:4534_10": "Satthā imaṃ atītaṃ āharitvā –",
  "atk-s0502a0:4535_0": "“Gaṇikā uppalavaṇṇā, puṇṇo dovāriko tadā;",
  "atk-s0502a0:4536_0": "Rajjugāho ca kaccāno, doṇamāpako ca kolito.",
  "atk-s0502a0:4537_0": "“Sāriputto tadā seṭṭhī, anuruddho ca sārathī;",
  "atk-s0502a0:4538_0": "Brāhmaṇo kassapo thero, uparājānandapaṇḍito.",
  "atk-s0502a0:4539_0": "“Mahesī rāhulamātā, māyādevī janettikā;",
  "atk-s0502a0:4540_0": "Kururājā bodhisatto, evaṃ dhāretha jātaka”nti. –",
  "atk-s0502a0:4541_0": "Jātakaṃ samodhānetvā “bhikkhu evaṃ pubbepi paṇḍitā appamattakepi kukkucce uppanne attano sīlabhede āsaṅkaṃ kariṃsu,",
  "atk-s0502a0:4541_1": "tvaṃ pana mādisassa buddhassa sāsane pabbajitvā pāṇātipātaṃ karonto atibhāriyaṃ kammamakāsi,",
  "atk-s0502a0:4541_2": "bhikkhunā nāma hatthehi pādehi vācāya ca saṃyatena bhavitabba”nti vatvā imaṃ gāthamāha –",
  "atk-s0502a0:4542_0": "362.",
  "atk-s0502a0:4543_0": "“Hatthasaṃyato pādasaṃyato,",
  "atk-s0502a0:4544_0": "Vācāsaṃyato saṃyatuttamo;",
  "atk-s0502a0:4545_0": "Ajjhattarato samāhito,",
  "atk-s0502a0:4546_0": "Eko santusito tamāhu bhikkhu”nti.",
  "atk-s0502a0:4547_0": "Tattha hatthasaṃyatoti hatthakīḷāpanādīnaṃ vā hatthena paresaṃ paharaṇādīnaṃ vā abhāvena hatthasaṃyato.",
  "atk-s0502a0:4547_1": "Dutiyapadepi eseva nayo.",
  "atk-s0502a0:4547_2": "Vācāya pana musāvādādīnaṃ akaraṇato vācāya saṃyato.",
  "atk-s0502a0:4547_3": "Saṃyatuttamoti saṃyatattabhāvo,",
  "atk-s0502a0:4547_4": "kāyacalanasīsukkhipanabhamukavikārādīnaṃ akārakoti attho.",
  "atk-s0502a0:4547_5": "Ajjhattaratoti gocarajjhattasaṅkhātāya kammaṭṭhānabhāvanāya rato.",
  "atk-s0502a0:4547_6": "Samāhitoti suṭṭhu ṭhapito.",
  "atk-s0502a0:4547_7": "Eko santusitoti ekavihārī hutvā suṭṭhu tusito vipassanācārato paṭṭhāya attano adhigamena tuṭṭhamānaso.",
  "atk-s0502a0:4547_8": "Puthujjanakalyāṇakañhi ādiṃ katvā sabbepi sekhā attano adhigamena santussantīti santusitā,",
  "atk-s0502a0:4547_9": "arahā pana ekantasantusitova.",
  "atk-s0502a0:4547_10": "Taṃ sandhāyetaṃ vuttaṃ.",
  "atk-s0502a0:4548_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4549_0": "Haṃsaghātakabhikkhuvatthu dutiyaṃ.",
  "atk-s0502a0:4550_0": "3. Kokālikavatthu",
  "atk-s0502a0:4551_0": "Yo mukhasaṃyatoti imaṃ dhammadesanaṃ satthā jetavane viharanto kokālikaṃ ārabbha kathesi.",
  "atk-s0502a0:4551_1": "Vatthu “atha kho kokāliko bhikkhu yena bhagavā tenupasaṅkamī”ti sutte āgatameva.",
  "atk-s0502a0:4551_2": "Atthopissa aṭṭhakathāya vuttanayeneva veditabbo.",
  "atk-s0502a0:4552_0": "Kokālike pana padumaniraye uppanne dhammasabhāyaṃ kathaṃ samuṭṭhāpesuṃ “aho kokāliko bhikkhu attano mukhaṃ nissāya vināsaṃ patto,",
  "atk-s0502a0:4552_1": "dve aggasāvake akkosantasseva hissa pathavī vivaraṃ adāsī”ti.",
  "atk-s0502a0:4552_2": "Satthā āgantvā “kāya nuttha,",
  "atk-s0502a0:4552_3": "bhikkhave,",
  "atk-s0502a0:4552_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:4552_5": "bhikkhave, idāneva,",
  "atk-s0502a0:4552_6": "pubbepi kokāliko bhikkhu attano mukhameva nissāya naṭṭho”ti vatvā tamatthaṃ sotukāmehi bhikkhūhi yācito tassa pakāsanatthaṃ atītaṃ āhari.",
  "atk-s0502a0:4553_0": "Atīte himavantapadese ekasmiṃ sare kacchapo vasati.",
  "atk-s0502a0:4553_1": "Dve haṃsapotakā gocarāya carantā tena saddhiṃ vissāsaṃ katvā daḷhavissāsikā hutvā ekadivasaṃ kacchapaṃ pucchiṃsu – “samma,",
  "atk-s0502a0:4553_2": "amhākaṃ himavante cittakūṭapabbatatale kañcanaguhāya vasanaṭṭhānaṃ,",
  "atk-s0502a0:4553_3": "ramaṇiyo padeso,",
  "atk-s0502a0:4553_4": "gacchissasi amhehi saddhi”nti. “Samma,",
  "atk-s0502a0:4553_5": "ahaṃ kathaṃ gamissāmī”ti?",
  "atk-s0502a0:4553_6": "“Mayaṃ taṃ nessāma,",
  "atk-s0502a0:4553_7": "sace mukhaṃ rakkhituṃ sakkhissasī”ti.",
  "atk-s0502a0:4553_8": "“Rakkhissāmi,",
  "atk-s0502a0:4553_9": "sammā gahetvā maṃ gacchathā”ti.",
  "atk-s0502a0:4553_10": "Te “sādhū”ti vatvā ekaṃ daṇḍakaṃ kacchapena ḍaṃsāpetvā sayaṃ tassa ubho koṭiyo ḍaṃsitvā ākāsaṃ pakkhandiṃsu.",
  "atk-s0502a0:4553_11": "Taṃ tathā haṃsehi nīyamānaṃ gāmadārakā disvā “dve haṃsā kacchapaṃ daṇḍena harantī”ti āhaṃsu.",
  "atk-s0502a0:4553_12": "Kacchapo “yadi maṃ sahāyakā nenti,",
  "atk-s0502a0:4553_13": "tumhākaṃ ettha kiṃ hoti duṭṭhaceṭakā”ti vattukāmo haṃsānaṃ sīghavegatāya bārāṇasinagare rājanivesanassa",
  "atk-s0502a0:4553_14": "uparibhāgaṃ sampattakāle daṭṭhaṭṭhānato daṇḍakaṃ vissajjetvā ākāsaṅgaṇe patitvā dvedhā bhijji.",
  "atk-s0502a0:4553_15": "Satthā imaṃ atītaṃ āharitvā –",
  "atk-s0502a0:4554_0": "“Avadhī vata attānaṃ, kacchapo byāharaṃ giraṃ;",
  "atk-s0502a0:4555_0": "Suggahītasmiṃ kaṭṭhasmiṃ, vācāya sakiyāvadhī.",
  "atk-s0502a0:4556_0": "“Etampi disvā naravīriyaseṭṭha,",
  "atk-s0502a0:4557_0": "Vācaṃ pamuñce kusalaṃ nātivelaṃ;",
  "atk-s0502a0:4558_0": "Passasi bahubhāṇena, kacchapaṃ byasanaṃ gata”nti. ;",
  "atk-s0502a0:4559_0": "Imaṃ dukanipāte bahubhāṇijātakaṃ vitthāretvā,",
  "atk-s0502a0:4559_1": "“bhikkhave,",
  "atk-s0502a0:4559_2": "bhikkhunā nāma mukhasaṃyatena samacārinā anuddhatena nibbutacittena bhavitabba”nti vatvā imaṃ gāthamāha –",
  "atk-s0502a0:4560_0": "363.",
  "atk-s0502a0:4561_0": "“Yo mukhasaṃyato bhikkhu, mantabhāṇī anuddhato;",
  "atk-s0502a0:4562_0": "Atthaṃ dhammañca dīpeti, madhuraṃ tassa bhāsita”nti.",
  "atk-s0502a0:4563_0": "Tattha mukhasaṃyatoti dāsacaṇḍālādayopi “tvaṃ dujjāto,",
  "atk-s0502a0:4563_1": "tvaṃ dussīlo”tiādīnaṃ avacanatāya mukhena saṃyato.",
  "atk-s0502a0:4563_2": "Mantabhāṇīti mantā vuccati paññā,",
  "atk-s0502a0:4563_3": "tāya bhaṇanasīlo.",
  "atk-s0502a0:4563_4": "Anuddhatoti nibbutacitto.",
  "atk-s0502a0:4563_5": "Atthaṃ dhammañca dīpetīti bhāsitatthañceva desanādhammañca katheti.",
  "atk-s0502a0:4563_6": "Madhuranti evarūpassa bhikkhuno bhāsitaṃ madhuraṃ nāma.",
  "atk-s0502a0:4563_7": "Yo pana atthameva sampādeti, na pāḷiṃ,",
  "atk-s0502a0:4563_8": "pāḷiṃyeva sampādeti,",
  "atk-s0502a0:4563_9": "na atthaṃ,",
  "atk-s0502a0:4563_10": "ubhayaṃ vā pana na sampādeti,",
  "atk-s0502a0:4563_11": "tassa bhāsitaṃ madhuraṃ nāma na hotīti.",
  "atk-s0502a0:4564_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4565_0": "Kokālikavatthu tatiyaṃ.",
  "atk-s0502a0:4566_0": "4. Dhammārāmattheravatthu",
  "atk-s0502a0:4567_0": "Dhammārāmoti imaṃ dhammadesanaṃ satthā jetavane viharanto dhammārāmattheraṃ ārabbha kathesi.",
  "atk-s0502a0:4568_0": "Satthārā kira “ito me catumāsaccayena parinibbānaṃ bhavissatī”ti ārocite anekasahassā bhikkhū satthāraṃ parivāretvā vicariṃsu.",
  "atk-s0502a0:4568_1": "Tattha puthujjanā bhikkhū assūni sandhāretuṃ nāsakkhiṃsu,",
  "atk-s0502a0:4568_2": "khīṇāsavānaṃ dhammasaṃvego uppajji.",
  "atk-s0502a0:4568_3": "Sabbepi “kiṃ nu kho karissāmā”ti vaggabandhanena vicaranti.",
  "atk-s0502a0:4568_4": "Eko pana dhammārāmo nāma bhikkhu bhikkhūnaṃ santikaṃ na upasaṅkamati.",
  "atk-s0502a0:4568_5": "Bhikkhūhi “kiṃ,",
  "atk-s0502a0:4568_6": "āvuso”ti vuccamāno paṭivacanampi adatvā “satthā kira catumāsaccayena parinibbāyissati,",
  "atk-s0502a0:4568_7": "ahañcamhi avītarāgo,",
  "atk-s0502a0:4568_8": "satthari dharamāneyeva vāyamitvā arahattaṃ pāpuṇissāmī”ti ekakova viharanto satthārā desitaṃ dhammaṃ āvajjeti cinteti anussarati.",
  "atk-s0502a0:4568_9": "Bhikkhū tathāgatassa ārocesuṃ – “bhante,",
  "atk-s0502a0:4568_10": "dhammārāmassa tumhesu sinehamattampi natthi,",
  "atk-s0502a0:4568_11": "‘satthā kira parinibbāyissati,",
  "atk-s0502a0:4568_12": "kiṃ nu kho karissāmā’ti amhehi saddhiṃ sammantanamattampi na karotī”ti.",
  "atk-s0502a0:4568_13": "Satthā taṃ pakkosāpetvā “saccaṃ kira tvaṃ evaṃ karosī”ti pucchi. “Saccaṃ,",
  "atk-s0502a0:4568_14": "bhante”ti.",
  "atk-s0502a0:4568_15": "“Kiṃ kāraṇā”ti?",
  "atk-s0502a0:4568_16": "Tumhe kira catumāsaccayena parinibbāyissatha,",
  "atk-s0502a0:4568_17": "ahañcamhi avītarāgo,",
  "atk-s0502a0:4568_18": "tumhesu dharantesuyeva vāyamitvā arahattaṃ pāpuṇissāmīti tumhehi desitaṃ dhammaṃ āvajjāmi cintemi anussarāmīti.",
  "atk-s0502a0:4569_0": "Satthā “sādhu sādhū”ti tassa sādhukāraṃ datvā,",
  "atk-s0502a0:4569_1": "“bhikkhave,",
  "atk-s0502a0:4569_2": "aññenāpi mayi sinehavantena bhikkhunā nāma dhammārāmasadiseneva bhavitabbaṃ.",
  "atk-s0502a0:4569_3": "Na hi mayhaṃ mālāgandhādīhi pūjaṃ karontā mama pūjaṃ karonti nāma,",
  "atk-s0502a0:4569_4": "dhammānudhammaṃ paṭipajjantāyeva pana maṃ pūjenti nāmā”ti vatvā imaṃ gāthamāha –",
  "atk-s0502a0:4570_0": "364.",
  "atk-s0502a0:4571_0": "“Dhammārāmo dhammarato, dhammaṃ anuvicintayaṃ;",
  "atk-s0502a0:4572_0": "Dhammaṃ anussaraṃ bhikkhu, saddhammā na parihāyatī”ti.",
  "atk-s0502a0:4573_0": "Tattha nivāsanaṭṭhena samathavipassanādhammo ārāmo assāti dhammārāmo.",
  "atk-s0502a0:4573_1": "Tasmiṃyeva dhamme ratoti dhammarato.",
  "atk-s0502a0:4573_2": "Tasseva dhammassa punappunaṃ vicintanatāya dhammaṃ anuvicintayaṃ,",
  "atk-s0502a0:4573_3": "taṃ dhammaṃ āvajjento manasikarontoti attho.",
  "atk-s0502a0:4573_4": "Anussaranti tameva dhammaṃ anussaranto.",
  "atk-s0502a0:4573_5": "Saddhammāti evarūpo bhikkhu sattatiṃsabhedā bodhipakkhiyadhammā navavidhalokuttaradhammā ca na parihāyatīti attho.",
  "atk-s0502a0:4574_0": "Desanāvasāne so bhikkhu arahatte patiṭṭhahi, sampattānampi sātthikā dhammadesanā ahosīti.",
  "atk-s0502a0:4575_0": "Dhammārāmattheravatthu catutthaṃ.",
  "atk-s0502a0:4576_0": "5. Vipakkhasevakabhikkhuvatthu",
  "atk-s0502a0:4577_0": "Salābhanti imaṃ dhammadesanaṃ satthā veḷuvane viharanto aññataraṃ vipakkhasevakaṃ bhikkhuṃ ārabbha kathesi.",
  "atk-s0502a0:4578_0": "Tassa kireko devadattapakkhiko bhikkhu sahāyo ahosi.",
  "atk-s0502a0:4578_1": "So taṃ bhikkhūhi saddhiṃ piṇḍāya caritvā katabhattakiccaṃ āgacchantaṃ disvā “kuhiṃ gatosī”ti pucchi.",
  "atk-s0502a0:4578_2": "“Asukaṭṭhānaṃ nāma piṇḍāya caritu”nti.",
  "atk-s0502a0:4578_3": "“Laddho te piṇḍapāto”ti? “Āma,",
  "atk-s0502a0:4578_4": "laddho”ti.",
  "atk-s0502a0:4578_5": "“Idha amhākaṃ mahālābhasakkāro,",
  "atk-s0502a0:4578_6": "katipāhaṃ idheva hohī”ti.",
  "atk-s0502a0:4578_7": "So tassa vacanena katipāhaṃ tattha vasitvā sakaṭṭhānameva agamāsi.",
  "atk-s0502a0:4578_8": "Atha naṃ bhikkhū “ayaṃ, bhante,",
  "atk-s0502a0:4578_9": "devadattassa uppannalābhasakkāraṃ paribhuñjati,",
  "atk-s0502a0:4578_10": "devadattassa pakkhiko eso”ti tathāgatassa ārocesuṃ.",
  "atk-s0502a0:4578_11": "Satthā taṃ pakkosāpetvā “saccaṃ kira tvaṃ evamakāsī”ti pucchi. “Āma, bhante,",
  "atk-s0502a0:4578_12": "ahaṃ tattha ekaṃ daharaṃ nissāya katipāhaṃ vasiṃ,",
  "atk-s0502a0:4578_13": "na ca pana devadattassa laddhiṃ rocemī”ti.",
  "atk-s0502a0:4578_14": "Atha naṃ bhagavā “kiñcāpi tvaṃ laddhiṃ na rocesi,",
  "atk-s0502a0:4578_15": "diṭṭhadiṭṭhakānaṃyeva pana laddhiṃ rocento viya vicarasi.",
  "atk-s0502a0:4578_16": "Na tvaṃ idāneva evaṃ karosi,",
  "atk-s0502a0:4578_17": "pubbepi evarūpoyevā”ti vatvā “idāni tāva, bhante,",
  "atk-s0502a0:4578_18": "amhehi sāmaṃ diṭṭho,",
  "atk-s0502a0:4578_19": "pubbe panesa kesaṃ laddhiṃ rocento viya vicari,",
  "atk-s0502a0:4578_20": "ācikkhatha no”ti bhikkhūhi yācito atītaṃ āharitvā –",
  "atk-s0502a0:4579_0": "“Purāṇacorāna vaco nisamma,",
  "atk-s0502a0:4580_0": "Mahiḷāmukho pothayamanvacārī;",
  "atk-s0502a0:4581_0": "Susaññatānañhi vaco nisamma,",
  "atk-s0502a0:4582_0": "Gajuttamo sabbaguṇesu aṭṭhā”ti. –",
  "atk-s0502a0:4583_0": "Imaṃ mahiḷāmukhajātakaṃ vitthāretvā,",
  "atk-s0502a0:4583_1": "“bhikkhave,",
  "atk-s0502a0:4583_2": "bhikkhunā nāma sakalābheneva santuṭṭhena bhavitabbaṃ,",
  "atk-s0502a0:4583_3": "paralābhaṃ patthetuṃ na vaṭṭati.",
  "atk-s0502a0:4583_4": "Paralābhaṃ patthentassa hi jhānavipassanāmaggaphalesu ekadhammopi nuppajjati,",
  "atk-s0502a0:4583_5": "sakalābhasantuṭṭhasseva pana jhānādīni uppajjantī”ti vatvā dhammaṃ desento imā gāthā abhāsi –",
  "atk-s0502a0:4584_0": "365.",
  "atk-s0502a0:4585_0": "“Salābhaṃ nātimaññeyya, nāññesaṃ pihayaṃ care;",
  "atk-s0502a0:4586_0": "Aññesaṃ pihayaṃ bhikkhu, samādhiṃ nādhigacchati.",
  "atk-s0502a0:4587_0": "366.",
  "atk-s0502a0:4588_0": "“Appalābhopi ce bhikkhu, salābhaṃ nātimaññati;",
  "atk-s0502a0:4589_0": "Taṃ ve devā pasaṃsanti, suddhājīviṃ atandita”nti.",
  "atk-s0502a0:4590_0": "Tattha salābhanti attano uppajjanakalābhaṃ.",
  "atk-s0502a0:4590_1": "Sapadānacārañhi parivajjetvā anesanāya jīvikaṃ kappento salābhaṃ atimaññati hīḷeti jigucchati nāma.",
  "atk-s0502a0:4590_2": "Tasmā evaṃ akaraṇena salābhaṃ nātimaññeyya.",
  "atk-s0502a0:4590_3": "Aññesaṃ pihayanti aññesaṃ lābhaṃ patthento na careyyāti attho.",
  "atk-s0502a0:4590_4": "Samādhiṃ nādhigacchatīti aññesañhi lābhaṃ pihayanto tesaṃ cīvarādikaraṇe ussukkaṃ āpanno bhikkhu appanāsamādhiṃ vā upacārasamādhiṃ vā nādhigacchati.",
  "atk-s0502a0:4590_5": "Salābhaṃ nātimaññatīti appalābhopi samāno uccanīcakule paṭipāṭiyā sapadānaṃ caranto bhikkhu salābhaṃ nātimaññati nāma.",
  "atk-s0502a0:4590_6": "Taṃ veti taṃ evarūpaṃ bhikkhuṃ sārajīvitatāya suddhājīviṃ jaṅghabalaṃ nissāya jīvitakappanena akusītatāya atanditaṃ devā pasaṃsanti thomentīti attho.",
  "atk-s0502a0:4591_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4592_0": "Vipakkhasevakabhikkhuvatthu pañcamaṃ.",
  "atk-s0502a0:4593_0": "6. Pañcaggadāyakabrāhmaṇavatthu",
  "atk-s0502a0:4594_0": "Sabbasoti imaṃ dhammadesanaṃ satthā jetavane viharanto pañcaggadāyakaṃ nāma brāhmaṇaṃ ārabbha kathesi.",
  "atk-s0502a0:4595_0": "So kira sasse khette ṭhitakāleyeva khettaggaṃ nāma deti,",
  "atk-s0502a0:4595_1": "khalakāle khalaggaṃ nāma deti,",
  "atk-s0502a0:4595_2": "khalabhaṇḍakāle khalabhaṇḍaggaṃ nāma deti,",
  "atk-s0502a0:4595_3": "ukkhalikakāle kumbhaggaṃ nāma deti,",
  "atk-s0502a0:4595_4": "pātiyaṃ vaḍḍhitakāle pātaggaṃ nāma detīti imāni pañca aggadānāni deti,",
  "atk-s0502a0:4595_5": "sampattassa adatvā nāma na bhuñjati.",
  "atk-s0502a0:4595_6": "Tenassa pañcaggadāyakotveva nāmaṃ ahosi.",
  "atk-s0502a0:4595_7": "Satthā tassa ca brāhmaṇiyā cassa tiṇṇaṃ phalānaṃ upanissayaṃ disvā brāhmaṇassa bhojanavelāyaṃ gantvā dvāre aṭṭhāsi.",
  "atk-s0502a0:4595_8": "Sopi dvārapamukhe antogehābhimukho nisīditvā bhuñjati,",
  "atk-s0502a0:4595_9": "satthāraṃ dvāre ṭhitaṃ na passati.",
  "atk-s0502a0:4595_10": "Brāhmaṇī pana taṃ parivisamānā satthāraṃ disvā cintesi –",
  "atk-s0502a0:4595_11": "“ayaṃ brāhmaṇo pañcasu ṭhānesu aggaṃ datvā bhuñjati,",
  "atk-s0502a0:4595_12": "idāni ca samaṇo gotamo āgantvā dvāre ṭhito.",
  "atk-s0502a0:4595_13": "Sace brāhmaṇo etaṃ disvā attano bhattaṃ haritvā dassati,",
  "atk-s0502a0:4595_14": "punapāhaṃ pacituṃ na sakkhissāmī”ti.",
  "atk-s0502a0:4595_15": "Sā “evaṃ ayaṃ samaṇaṃ gotamaṃ na passissatī”ti satthu piṭṭhiṃ datvā tassa pacchato taṃ paṭicchādentī",
  "atk-s0502a0:4595_16": "onamitvā puṇṇacandaṃ pāṇinā paṭicchādentī viya aṭṭhāsi.",
  "atk-s0502a0:4595_17": "Tathā ṭhitā eva ca pana “gato nu kho no”ti satthāraṃ aḍḍhakkhikena olokesi.",
  "atk-s0502a0:4595_18": "Satthā tattheva aṭṭhāsi.",
  "atk-s0502a0:4595_19": "Brāhmaṇassa pana savanabhayena “aticchathā”ti na vadeti,",
  "atk-s0502a0:4595_20": "osakkitvā pana saṇikameva “aticchathā”ti āha.",
  "atk-s0502a0:4595_21": "Satthā “na gamissāmī”ti sīsaṃ cālesi.",
  "atk-s0502a0:4595_22": "Lokagarunā buddhena “na gamissāmī”ti sīse cālite sā sandhāretuṃ asakkontī mahāhasitaṃ hasi.",
  "atk-s0502a0:4595_23": "Tasmiṃ khaṇe satthā gehābhimukhaṃ obhāsaṃ muñci.",
  "atk-s0502a0:4595_24": "Brāhmaṇopi piṭṭhiṃ datvā nisinnoyeva brāhmaṇiyā hasitasaddaṃ sutvā chabbaṇṇānañca rasmīnaṃ obhāsaṃ oloketvā satthāraṃ addasa.",
  "atk-s0502a0:4595_25": "Buddhā hi nāma gāme vā araññe vā hetusampannānaṃ attānaṃ adassetvā na pakkamanti.",
  "atk-s0502a0:4595_26": "Brāhmaṇopi satthāraṃ disvā,",
  "atk-s0502a0:4595_27": "“bhoti nāsitomhi tayā,",
  "atk-s0502a0:4595_28": "rājaputtaṃ āgantvā dvāre ṭhitaṃ mayhaṃ anācikkhantiyā bhāriyaṃ te kammaṃ kata”nti vatvā aḍḍhabhuttaṃ bhojanapātiṃ ādāya satthu santikaṃ gantvā,",
  "atk-s0502a0:4595_29": "“bho gotama,",
  "atk-s0502a0:4595_30": "ahaṃ pañcasu ṭhānesu aggaṃ datvāva bhuñjāmi,",
  "atk-s0502a0:4595_31": "ito ca me majjhe bhinditvā ekova bhattakoṭṭhāso bhutto,",
  "atk-s0502a0:4595_32": "eko koṭṭhāso avasiṭṭho,",
  "atk-s0502a0:4595_33": "paṭiggaṇhissasi me idaṃ bhatta”nti.",
  "atk-s0502a0:4595_34": "Satthā “na me tava ucchiṭṭhabhattena attho”ti avatvā,",
  "atk-s0502a0:4595_35": "“brāhmaṇa,",
  "atk-s0502a0:4595_36": "aggampi mayhameva anucchavikaṃ,",
  "atk-s0502a0:4595_37": "majjhe bhinditvā aḍḍhabhuttabhattampi,",
  "atk-s0502a0:4595_38": "carimakabhattapiṇḍopi mayhameva anucchaviko. Mayañhi, brāhmaṇa,",
  "atk-s0502a0:4595_39": "paradattūpajīvipetasadisā”ti vatvā imaṃ gāthamāha –",
  "atk-s0502a0:4596_0": "“Yadaggato majjhato sesato vā,",
  "atk-s0502a0:4597_0": "Piṇḍaṃ labhetha paradattūpajīvī;",
  "atk-s0502a0:4598_0": "Nālaṃ thutuṃ nopi nipaccavādī,",
  "atk-s0502a0:4599_0": "Taṃ vāpi dhīrā muni vedayantī”ti. ;",
  "atk-s0502a0:4600_0": "Brāhmaṇo taṃ sutvāva pasannacitto hutvā “aho acchariyaṃ,",
  "atk-s0502a0:4600_1": "dīpasāmiko nāma rājaputto ‘na me tava ucchiṭṭhabhattena attho’ti avatvā evaṃ vakkhatī”ti dvāre ṭhitakova satthāraṃ pañhaṃ pucchi –",
  "atk-s0502a0:4600_2": "“bho gotama,",
  "atk-s0502a0:4600_3": "tumhe attano sāvake bhikkhūti vadatha,",
  "atk-s0502a0:4600_4": "kittāvatā bhikkhu nāma hotī”ti.",
  "atk-s0502a0:4600_5": "Satthā “kathaṃrūpā nu kho imassa dhammadesanā sappāyā”ti upadhārento “ime dvepi janā kassapabuddhakāle ‘nāmarūpa’nti vadantānaṃ kathaṃ suṇiṃsu,",
  "atk-s0502a0:4600_6": "nāmarūpaṃ avissajjitvāva nesaṃ dhammaṃ desetuṃ vaṭṭatī”ti,",
  "atk-s0502a0:4600_7": "“brāhmaṇa,",
  "atk-s0502a0:4600_8": "nāme ca rūpe ca arajjanto asajjanto asocanto bhikkhu nāma hotī”ti vatvā imaṃ gāthamāha –",
  "atk-s0502a0:4601_0": "367.",
  "atk-s0502a0:4602_0": "“Sabbaso nāmarūpasmiṃ, yassa natthi mamāyitaṃ;",
  "atk-s0502a0:4603_0": "Asatā ca na socati, sa ve bhikkhūti vuccatī”ti.",
  "atk-s0502a0:4604_0": "Tattha sabbasoti sabbasmimpi vedanādīnaṃ catunnaṃ,",
  "atk-s0502a0:4604_1": "rūpakkhandhassa cāti pañcannaṃ khandhānaṃ vasena pavatte nāmarūpe.",
  "atk-s0502a0:4604_2": "Mamāyitanti yassa ahanti vā mamanti vā gāho natthi.",
  "atk-s0502a0:4604_3": "Asatā ca na socatīti tasmiñca nāmarūpe khayavayaṃ patte “mama rūpaṃ khīṇaṃ…pe…",
  "atk-s0502a0:4604_4": "mama viññāṇaṃ khīṇa”nti na socati na vihaññati,",
  "atk-s0502a0:4604_5": "“khayavayadhammaṃ me khīṇa”nti passati.",
  "atk-s0502a0:4604_6": "Sa veti so evarūpo vijjamānepi nāmarūpe mamāyitarahitopi asatāpi tena asocanto bhikkhūti vuccatīti attho.",
  "atk-s0502a0:4605_0": "Desanāvasāne ubhopi jayampatikā anāgāmiphale patiṭṭhahiṃsu,",
  "atk-s0502a0:4605_1": "sampattānampi sātthikā dhammadesanā ahosīti.",
  "atk-s0502a0:4606_0": "Pañcaggadāyakabrāhmaṇavatthu chaṭṭhaṃ.",
  "atk-s0502a0:4607_0": "7. Sambahulabhikkhuvatthu",
  "atk-s0502a0:4608_0": "Mettāvihārīti imaṃ dhammadesanaṃ satthā jetavane viharanto sambahule bhikkhū ārabbha kathesi.",
  "atk-s0502a0:4609_0": "Ekasmiñhi samaye āyasmante mahākaccāne avantijanapade kuraragharaṃ nissāya pavattapabbate viharante soṇo",
  "atk-s0502a0:4609_1": "nāma koṭikaṇṇo upāsako therassa dhammakathāya pasīditvā therassa santike pabbajitukāmo therena “dukkaraṃ kho, soṇa,",
  "atk-s0502a0:4609_2": "yāvajīvaṃ ekabhattaṃ ekaseyyaṃ brahmacariya”nti vatvā dve vāre paṭikkhittopi pabbajjāya ativiya ussāhajāto",
  "atk-s0502a0:4609_3": "tatiyavāre theraṃ yācitvā pabbajitvā appabhikkhukattā dakkhiṇāpathe tiṇṇaṃ vassānaṃ accayena laddhūpasampado",
  "atk-s0502a0:4609_4": "satthāraṃ sammukhā daṭṭhukāmo hutvā upajjhāyaṃ āpucchitvā tena dinnaṃ sāsanaṃ gahetvā anupubbena jetavanaṃ",
  "atk-s0502a0:4609_5": "gantvā satthāraṃ vanditvā katapaṭisanthāro satthārā ekagandhakuṭiyaṃyeva anuññātasenāsano bahudeva rattiṃ",
  "atk-s0502a0:4609_6": "ajjhokāse vīthināmetvā rattibhāge gandhakuṭiṃ pavisitvā attano pattasenāsane taṃ rattibhāgaṃ vītināmetvā",
  "atk-s0502a0:4609_7": "paccūsasamaye satthārā ajjhiṭṭho soḷasa aṭṭhakavaggikāni sabbāneva sarabhaññena abhaṇi.",
  "atk-s0502a0:4609_8": "Athassa bhagavā sarabhaññapariyosāne abbhānumodento –",
  "atk-s0502a0:4609_9": "“sādhu sādhu,",
  "atk-s0502a0:4609_10": "bhikkhū”ti sādhukāraṃ adāsi.",
  "atk-s0502a0:4609_11": "Satthārā dinnasādhukāraṃ sutvā bhūmaṭṭhakadevā nāgā supaṇṇāti evaṃ yāva brahmalokā ekasādhukārameva ahosi.",
  "atk-s0502a0:4610_0": "Tasmiṃ khaṇe jetavanato vīsayojanasatamatthake kuraragharanagare therassa mātu mahāupāsikāya gehe adhivatthā",
  "atk-s0502a0:4610_1": "devatāpi mahantena saddena sādhukāramadāsi.",
  "atk-s0502a0:4610_2": "Atha naṃ upāsikā āha –",
  "atk-s0502a0:4610_3": "“ko esa sādhukāraṃ detī”ti? Ahaṃ,",
  "atk-s0502a0:4610_4": "bhaginīti.",
  "atk-s0502a0:4610_5": "Kosi tvanti?",
  "atk-s0502a0:4610_6": "Tava gehe adhivatthā, devatāti.",
  "atk-s0502a0:4610_7": "Tvaṃ ito pubbe mayhaṃ sādhukāraṃ adatvā ajja kasmā desīti?",
  "atk-s0502a0:4610_8": "Nāhaṃ tuyhaṃ sādhukāraṃ dammīti.",
  "atk-s0502a0:4610_9": "Atha kassa te sādhukāro dinnoti?",
  "atk-s0502a0:4610_10": "Tava puttassa koṭikaṇṇassa soṇattherassāti.",
  "atk-s0502a0:4610_11": "Kiṃ me puttena katanti?",
  "atk-s0502a0:4610_12": "Putto te ajja satthārā saddhiṃ ekagandhakuṭiyaṃ vasitvā dhammaṃ desesi,",
  "atk-s0502a0:4610_13": "satthā tava puttassa dhammaṃ sutvā pasanno sādhukāramadāsi.",
  "atk-s0502a0:4610_14": "Tenassa mayāpi sādhukāro dinno.",
  "atk-s0502a0:4610_15": "Sammāsambuddhassa hi sādhukāraṃ sampaṭicchitvā bhūmaṭṭhakadeve ādiṃ katvā yāva brahmalokā ekasādhukārameva jātanti. Kiṃ pana, sāmi,",
  "atk-s0502a0:4610_16": "mama puttena satthu dhammo kathito,",
  "atk-s0502a0:4610_17": "satthārā mama puttassa kathitoti?",
  "atk-s0502a0:4610_18": "Tava puttena satthu kathitoti.",
  "atk-s0502a0:4610_19": "Evaṃ devatāya kathentiyāva upāsikāya pañcavaṇṇā pīti uppajjitvā sakalasarīraṃ phari.",
  "atk-s0502a0:4611_0": "Athassā etadahosi –",
  "atk-s0502a0:4611_1": "“sace me putto satthārā saddhiṃ ekagandhakuṭiyaṃ vasitvā satthu dhammaṃ kathetuṃ sakkhi,",
  "atk-s0502a0:4611_2": "mayhampi kathetuṃ sakkhissatiyeva.",
  "atk-s0502a0:4611_3": "Puttassa āgatakāle dhammassavanaṃ kāretvā dhammakathaṃ suṇissāmī”ti.",
  "atk-s0502a0:4611_4": "Soṇattheropi kho satthārā sādhukāre dinne “ayaṃ me upajjhāyena dinnasāsanaṃ ārocetuṃ kālo”ti bhagavantaṃ",
  "atk-s0502a0:4611_5": "paccantimesu janapadesu vinayadharapañcamena gaṇena upasampadaṃ ādiṃ katvā pañca vare yācitvā katipāhaṃ",
  "atk-s0502a0:4611_6": "satthu santikeyeva vasitvā “upajjhāyaṃ passissāmī”ti satthāraṃ āpucchitvā jetavanā nikkhamitvā anupubbena",
  "atk-s0502a0:4611_7": "upajjhāyassa santikaṃ agamāsi.",
  "atk-s0502a0:4612_0": "Thero punadivase taṃ ādāya piṇḍāya caranto mātu upāsikāya gehadvāraṃ agamāsi.",
  "atk-s0502a0:4612_1": "Sāpi puttaṃ disvā tuṭṭhamānasā vanditvā sakkaccaṃ parivisitvā pucchi –",
  "atk-s0502a0:4612_2": "“saccaṃ kira tvaṃ, tāta,",
  "atk-s0502a0:4612_3": "satthārā saddhiṃ ekagandhakuṭiyaṃ vasitvā satthu dhammakathaṃ kathesī”ti. “Upāsike,",
  "atk-s0502a0:4612_4": "tuyhaṃ kena idaṃ kathita”nti? “Tāta,",
  "atk-s0502a0:4612_5": "imasmiṃ gehe adhivatthā devatā mahantena saddena sādhukāraṃ datvā mayā ‘ko eso’ti vutte ‘aha’nti vatvā evañca evañca kathesi.",
  "atk-s0502a0:4612_6": "Taṃ sutvā mayhaṃ etadahosi –",
  "atk-s0502a0:4612_7": "‘sace me putto satthu dhammakathaṃ kathesi,",
  "atk-s0502a0:4612_8": "mayhampi kathetuṃ sakkhissatī’ti.",
  "atk-s0502a0:4612_9": "Atha naṃ āha – ‘tāta,",
  "atk-s0502a0:4612_10": "yato tayā satthu sammukhā dhammo kathito,",
  "atk-s0502a0:4612_11": "mayhampi kathetuṃ sakkhissasi eva.",
  "atk-s0502a0:4612_12": "Asukadivase nāma dhammassavanaṃ kāretvā tava dhammaṃ suṇissāmi, tātā”’ti.",
  "atk-s0502a0:4612_13": "So adhivāsesi.",
  "atk-s0502a0:4612_14": "Upāsikā bhikkhusaṅghassa dānaṃ datvā pūjaṃ katvā “puttassa me dhammakathaṃ suṇissāmī”ti ekameva dāsiṃ",
  "atk-s0502a0:4612_15": "geharakkhikaṃ ṭhapetvā sabbaṃ parijanaṃ ādāya antonagare dhammassavanatthāya kārite maṇḍape alaṅkatadhammāsanaṃ",
  "atk-s0502a0:4612_16": "abhiruyha dhammaṃ desentassa puttassa dhammakathaṃ sotuṃ agamāsi.",
  "atk-s0502a0:4613_0": "Tasmiṃ pana kāle navasatā corā tassā upāsikāya gehe otāraṃ olokentā vicaranti.",
  "atk-s0502a0:4613_1": "Tassā pana gehaṃ sattahi pākārehi parikkhittaṃ sattadvārakoṭṭhakayuttaṃ,",
  "atk-s0502a0:4613_2": "tattha tesu tesu ṭhānesu caṇḍasunakhe bandhitvā ṭhapayiṃsu.",
  "atk-s0502a0:4613_3": "Antogehe chadanassa udakapātaṭṭhāne pana parikhaṃ khaṇitvā tipunā pūrayiṃsu.",
  "atk-s0502a0:4613_4": "Taṃ divā ātapena vilīnaṃ pakkuthitaṃ viya tiṭṭhati,",
  "atk-s0502a0:4613_5": "rattiṃ kaṭhinaṃ kakkhaḷaṃ hutvā tiṭṭhati.",
  "atk-s0502a0:4613_6": "Tassānantarā mahantāni ayasaṅghāṭakāni nirantaraṃ bhūmiyaṃ odahiṃsu.",
  "atk-s0502a0:4613_7": "Iti imañcārakkhaṃ upāsikāya ca antogehe ṭhitabhāvaṃ paṭicca te corā okāsaṃ alabhantā taṃ divasaṃ tassā",
  "atk-s0502a0:4613_8": "gatabhāvaṃ ñatvā umaṅgaṃ bhinditvā tipuparikhāya ca ayasaṅghāṭakānañca heṭṭhābhāgeneva gehaṃ pavisitvā",
  "atk-s0502a0:4613_9": "corajeṭṭhakaṃ tassā santikaṃ pahiṇiṃsu “sace sā amhākaṃ idha paviṭṭhabhāvaṃ sutvā nivattitvā gehābhimukhī",
  "atk-s0502a0:4613_10": "āgacchati,",
  "atk-s0502a0:4613_11": "asinā naṃ paharitvā mārethā”ti.",
  "atk-s0502a0:4613_12": "So gantvā tassā santike aṭṭhāsi.",
  "atk-s0502a0:4614_0": "Corāpi antogehe dīpaṃ jāletvā kahāpaṇagabbhadvāraṃ vivariṃsu.",
  "atk-s0502a0:4614_1": "Sā dāsī core disvā upāsikāya santikaṃ gantvā, “ayye,",
  "atk-s0502a0:4614_2": "bahū corā gehaṃ pavisitvā kahāpaṇagabbhadvāraṃ vivariṃsū”ti ārocesi.",
  "atk-s0502a0:4614_3": "“Corā attanā diṭṭhakahāpaṇe harantu,",
  "atk-s0502a0:4614_4": "ahaṃ mama puttassa dhammakathaṃ suṇāmi,",
  "atk-s0502a0:4614_5": "mā me dhammassa antarāyaṃ kari,",
  "atk-s0502a0:4614_6": "gehaṃ gacchā”ti taṃ pahiṇi.",
  "atk-s0502a0:4614_7": "Corāpi kahāpaṇagabbhaṃ tucchaṃ katvā rajatagabbhaṃ vivariṃsu.",
  "atk-s0502a0:4614_8": "Sā punapi gantvā tamatthaṃ ārocesi.",
  "atk-s0502a0:4614_9": "Upāsikāpi “corā attanā icchitaṃ harantu,",
  "atk-s0502a0:4614_10": "mā me antarāyaṃ karī”ti puna taṃ pahiṇi.",
  "atk-s0502a0:4614_11": "Corā rajatagabbhampi tucchaṃ katvā suvaṇṇagabbhaṃ vivariṃsu.",
  "atk-s0502a0:4614_12": "Sā punapi gantvā upāsikāya tamatthaṃ ārocesi.",
  "atk-s0502a0:4614_13": "Atha naṃ upāsikā āmantetvā,",
  "atk-s0502a0:4614_14": "“bhoti je tvaṃ anekavāraṃ mama santikaṃ āgatā,",
  "atk-s0502a0:4614_15": "‘corā yathārucitaṃ harantu,",
  "atk-s0502a0:4614_16": "ahaṃ mama puttassa dhammakathaṃ suṇāmi,",
  "atk-s0502a0:4614_17": "mā me antarāyaṃ karī’ti mayā vuttāpi mama kathaṃ anādiyitvā punappunaṃ āgacchasiyeva.",
  "atk-s0502a0:4614_18": "Sace idāni tvaṃ āgacchissasi,",
  "atk-s0502a0:4614_19": "jānissāmi te kattabbaṃ,",
  "atk-s0502a0:4614_20": "gehameva gacchā”ti pahiṇi.",
  "atk-s0502a0:4615_0": "Corajeṭṭhako tassā kathaṃ sutvā “evarūpāya itthiyā santakaṃ harantānaṃ asani patitvā matthakaṃ bhindeyyā”ti",
  "atk-s0502a0:4615_1": "corānaṃ santikaṃ gantvā “sīghaṃ upāsikāya santakaṃ paṭipākatikaṃ karothā”ti āha.",
  "atk-s0502a0:4615_2": "Te kahāpaṇehi kahāpaṇagabbhaṃ,",
  "atk-s0502a0:4615_3": "rajatasuvaṇṇehi rajatasuvaṇṇagabbhe puna pūrayiṃsu.",
  "atk-s0502a0:4615_4": "Dhammatā kiresā,",
  "atk-s0502a0:4615_5": "yaṃ dhammo dhammacārinaṃ rakkhati.",
  "atk-s0502a0:4615_6": "Tenevāha –",
  "atk-s0502a0:4616_0": "“Dhammo have rakkhati dhammacāriṃ,",
  "atk-s0502a0:4617_0": "Dhammo suciṇṇo sukhamāvahāti;",
  "atk-s0502a0:4618_0": "Esānisaṃso dhamme suciṇṇe,",
  "atk-s0502a0:4619_0": "Na duggatiṃ gacchati dhammacārī”ti. ;",
  "atk-s0502a0:4620_0": "Corāpi gantvā dhammassavanaṭṭhāne aṭṭhaṃsu.",
  "atk-s0502a0:4620_1": "Theropi dhammaṃ kathetvā vibhātāya rattiyā āsanā otari.",
  "atk-s0502a0:4620_2": "Tasmiṃ khaṇe corajeṭṭhako upāsikāya pādamūle nipajjitvā “khamāhi me,",
  "atk-s0502a0:4620_3": "ayye”ti āha.",
  "atk-s0502a0:4620_4": "“Kiṃ idaṃ, tātā”ti?",
  "atk-s0502a0:4620_5": "“Ahañhi tumhesu āghātaṃ katvā tumhe māretukāmo aṭṭhāsi”nti.",
  "atk-s0502a0:4620_6": "“Tena hi te, tāta,",
  "atk-s0502a0:4620_7": "khamāmī”ti.",
  "atk-s0502a0:4620_8": "Sesacorāpi tatheva vatvā, “tātā,",
  "atk-s0502a0:4620_9": "khamāmī”ti vutte āhaṃsu – “ayye,",
  "atk-s0502a0:4620_10": "sace no khamatha,",
  "atk-s0502a0:4620_11": "puttassa vo santike amhākaṃ pabbajjaṃ dāpethā”ti.",
  "atk-s0502a0:4620_12": "Sā puttaṃ vanditvā āha – “tāta,",
  "atk-s0502a0:4620_13": "ime corā mama guṇesu tumhākañca dhammakathāya pasannā pabbajjaṃ yācanti,",
  "atk-s0502a0:4620_14": "pabbājetha ne”ti.",
  "atk-s0502a0:4620_15": "Thero “sādhū”ti vatvā tehi nivatthavatthānaṃ dasāni chindāpetvā tambamattikāya rajāpetvā te pabbājetvā sīlesu patiṭṭhāpesi.",
  "atk-s0502a0:4620_16": "Upasampannakāle ca nesaṃ ekekassa visuṃ visuṃ kammaṭṭhānamadāsi.",
  "atk-s0502a0:4620_17": "Te navasatā bhikkhū visuṃ visuṃ navasatakammaṭṭhānāni gahetvā ekaṃ pabbataṃ abhiruyha tassa tassa rukkhassa chāyāya nisīditvā samaṇadhammaṃ kariṃsu.",
  "atk-s0502a0:4621_0": "Satthā vīsayojanasatamatthake jetavanamahāvihāre nisinnova te bhikkhū oloketvā tesaṃ cariyavasena dhammadesanaṃ",
  "atk-s0502a0:4621_1": "vavatthāpetvā obhāsaṃ pharitvā sammukhe nisīditvā kathento viya imā gāthā abhāsi –",
  "atk-s0502a0:4622_0": "368.",
  "atk-s0502a0:4623_0": "“Mettāvihārī yo bhikkhu, pasanno buddhasāsane;",
  "atk-s0502a0:4624_0": "Adhigacche padaṃ santaṃ, saṅkhārūpasamaṃ sukhaṃ.",
  "atk-s0502a0:4625_0": "369.",
  "atk-s0502a0:4626_0": "“Siñca bhikkhu imaṃ nāvaṃ, sittā te lahumessati;",
  "atk-s0502a0:4627_0": "Chetvā rāgañca dosañca, tato nibbānamehisi.",
  "atk-s0502a0:4628_0": "370.",
  "atk-s0502a0:4629_0": "“Pañca chinde pañca jahe, pañca cuttari bhāvaye;",
  "atk-s0502a0:4630_0": "Pañcasaṅgātigo bhikkhu, oghatiṇṇoti vuccati.",
  "atk-s0502a0:4631_0": "371.",
  "atk-s0502a0:4632_0": "“Jhāya bhikkhu mā pamādo,",
  "atk-s0502a0:4633_0": "Mā te kāmaguṇe ramessu cittaṃ;",
  "atk-s0502a0:4634_0": "Mā lohaguḷaṃ gilī pamatto,",
  "atk-s0502a0:4635_0": "Mā kandī dukkhamidanti dayhamāno.",
  "atk-s0502a0:4636_0": "372.",
  "atk-s0502a0:4637_0": "“Natthi jhānaṃ apaññassa, paññā natthi ajhāyato;",
  "atk-s0502a0:4638_0": "Yamhi jhānañca paññā ca, sa ve nibbānasantike.",
  "atk-s0502a0:4639_0": "373.",
  "atk-s0502a0:4640_0": "“Suññāgāraṃ paviṭṭhassa, santacittassa bhikkhuno;",
  "atk-s0502a0:4641_0": "Amānusī ratī hoti, sammā dhammaṃ vipassato.",
  "atk-s0502a0:4642_0": "374.",
  "atk-s0502a0:4643_0": "“Yato yato sammasati, khandhānaṃ udayabbayaṃ;",
  "atk-s0502a0:4644_0": "Labhatī pītipāmojjaṃ, amataṃ taṃ vijānataṃ.",
  "atk-s0502a0:4645_0": "375.",
  "atk-s0502a0:4646_0": "“Tatrāyamādi bhavati, idha paññassa bhikkhuno;",
  "atk-s0502a0:4647_0": "Indriyagutti santuṭṭhi, pātimokkhe ca saṃvaro.",
  "atk-s0502a0:4648_0": "376.",
  "atk-s0502a0:4649_0": "“Mitte bhajassu kalyāṇe, suddhājīve atandite;",
  "atk-s0502a0:4650_0": "Paṭisanthāravutyassa, ācārakusalo siyā;",
  "atk-s0502a0:4651_0": "Tato pāmojjabahulo, dukkhassantaṃ karissatī”ti.",
  "atk-s0502a0:4652_0": "Tattha mettāvihārīti mettākammaṭṭhāne kammaṃ karontopi mettāvasena tikacatukkajjhāne nibbattetvā ṭhitopi mettāvihārīyeva nāma.",
  "atk-s0502a0:4652_1": "Pasannoti yo pana buddhasāsane pasanno hoti,",
  "atk-s0502a0:4652_2": "pasādaṃ rocetiyevāti attho.",
  "atk-s0502a0:4652_3": "Padaṃ santanti nibbānassetaṃ nāmaṃ.",
  "atk-s0502a0:4652_4": "Evarūpo hi bhikkhu santaṃ koṭṭhāsaṃ sabbasaṅkhārānaṃ upasantatāya saṅkhārūpasamaṃ,",
  "atk-s0502a0:4652_5": "paramasukhatāya sukhanti laddhanāmaṃ nibbānaṃ adhigacchati,",
  "atk-s0502a0:4652_6": "vindatiyevāti attho.",
  "atk-s0502a0:4653_0": "Siñca bhikkhu imaṃ nāvanti bhikkhu imaṃ attabhāvasaṅkhātaṃ nāvaṃ micchāvitakkodakaṃ chaḍḍento siñca.",
  "atk-s0502a0:4653_1": "Sittā te lahumessatīti yathā hi mahāsamudde udakasseva bharitā nāvā chiddāni pidahitvā udakassa sittatāya",
  "atk-s0502a0:4653_2": "sittā sallahukā hutvā mahāsamudde anosīditvā sīghaṃ supaṭṭanaṃ gacchati,",
  "atk-s0502a0:4653_3": "evaṃ tavāpi ayaṃ micchāvitakkodakabharitā attabhāvanāvā cakkhudvārādichiddāni saṃvarena pidahitvā uppannassa",
  "atk-s0502a0:4653_4": "micchāvitakkodakassa sittatāya sittā sallahukā saṃsāravaṭṭe anosīditvā sīghaṃ nibbānaṃ gamissati.",
  "atk-s0502a0:4653_5": "Chetvāti rāgadosabandhanāni chinda.",
  "atk-s0502a0:4653_6": "Etāni hi chinditvā arahattappatto tato aparabhāge anupādisesanibbānameva ehisi,",
  "atk-s0502a0:4653_7": "gamissasīti attho.",
  "atk-s0502a0:4654_0": "Pañca chindeti heṭṭhāapāyasampāpakāni pañcorambhāgiyasaṃyojanāni pāde baddharajjuṃ puriso satthena viya heṭṭhāmaggattayena chindeyya.",
  "atk-s0502a0:4654_1": "Pañca jaheti uparidevalokasampāpakāni pañcuddhambhāgiyasaṃyojanāni puriso gīvāya baddharajjukaṃ viya arahattamaggena jaheyya pajaheyya,",
  "atk-s0502a0:4654_2": "chindeyyāti attho.",
  "atk-s0502a0:4654_3": "Pañca cuttari bhāvayeti uddhambhāgiyasaṃyojanānaṃ pahānatthāya saddhādīni pañcindriyāni uttari bhāveyya.",
  "atk-s0502a0:4654_4": "Pañcasaṅgātigoti evaṃ sante pañcannaṃ rāgadosamohamānadiṭṭhisaṅgānaṃ atikkamanena pañcasaṅgātigo bhikkhu oghatiṇṇoti vuccati,",
  "atk-s0502a0:4654_5": "cattāro oghe tiṇṇoyevāti vuccatīti attho.",
  "atk-s0502a0:4655_0": "Jhāya bhikkhūti bhikkhu tvaṃ dvinnaṃ jhānānaṃ vasena jhāya ceva,",
  "atk-s0502a0:4655_1": "kāyakammādīsu ca appamattavihāritāya mā pamajji.",
  "atk-s0502a0:4655_2": "Ramessūti pañcavidhe ca kāmaguṇe te cittaṃ mā ramessu.",
  "atk-s0502a0:4655_3": "Mā lohaguḷanti sativossaggalakkhaṇena hi pamādena pamattā niraye tattaṃ lohaguḷaṃ gilanti,",
  "atk-s0502a0:4655_4": "tena taṃ vadāmi “mā pamatto hutvā lohaguḷaṃ gili,",
  "atk-s0502a0:4655_5": "mā niraye ḍayhamāno ‘dukkhamida’nti kandī”ti attho.",
  "atk-s0502a0:4656_0": "Natthi jhānanti jhānuppādikāya vāyāmapaññāya apaññassa jhānaṃ nāma natthi.",
  "atk-s0502a0:4656_1": "Paññā natthīti ajhāyantassa “samāhito bhikkhu yathābhūtaṃ jānāti passatī”ti vuttalakkhaṇā paññā natthi.",
  "atk-s0502a0:4656_2": "Yamhi jhānañca paññā cāti yamhi puggale idaṃ ubhayampi atthi,",
  "atk-s0502a0:4656_3": "so nibbānassa santike ṭhitoyevāti attho.",
  "atk-s0502a0:4657_0": "Suññāgāraṃ paviṭṭhassāti kismiñcideva vivittokāse kammaṭṭhānaṃ avijahitvā kammaṭṭhānamanasikārena nisinnassa.",
  "atk-s0502a0:4657_1": "Santacittassāti nibbutacittassa.",
  "atk-s0502a0:4657_2": "Sammāti hetunā kāraṇena dhammaṃ vipassantassa vipassanāsaṅkhātā amānusī rati aṭṭhasamāpattisaṅkhātā dibbāpi rati hoti uppajjatīti attho.",
  "atk-s0502a0:4658_0": "Yato yato sammasatīti aṭṭhatiṃsāya ārammaṇesu kammaṃ karonto yena yenākārena,",
  "atk-s0502a0:4658_1": "purebhattādīsu vā kālesu yasmiṃ yasmiṃ attanā abhirucite kāle,",
  "atk-s0502a0:4658_2": "abhirucite vā kammaṭṭhāne kammaṃ karonto sammasati.",
  "atk-s0502a0:4658_3": "Udayabbayanti pañcannaṃ khandhānaṃ pañcavīsatiyā lakkhaṇehi udayaṃ,",
  "atk-s0502a0:4658_4": "pañcavīsatiyā eva ca lakkhaṇehi vayaṃ.",
  "atk-s0502a0:4658_5": "Pītipāmojjanti evaṃ khandhānaṃ udayabbayaṃ sammasanto dhammapītiṃ dhammapāmojjañca labhati.",
  "atk-s0502a0:4658_6": "Amatanti taṃ sappaccaye nāmarūpe pākaṭe hutvā upaṭṭhahante uppannaṃ pītipāmojjaṃ amatanibbānasampāpakattā vijānataṃ paṇḍitānaṃ amatamevāti attho.",
  "atk-s0502a0:4659_0": "Tatrāyamādi bhavatīti tatra ayaṃ ādi,",
  "atk-s0502a0:4659_1": "idaṃ pubbaṭṭhānaṃ hoti.",
  "atk-s0502a0:4659_2": "Idha paññassāti imasmiṃ sāsane paṇḍitabhikkhuno.",
  "atk-s0502a0:4659_3": "Idāni “taṃ ādī”ti vuttaṃ pubbaṭṭhānaṃ dassento indriyaguttītiādimāha.",
  "atk-s0502a0:4659_4": "Catupārisuddhisīlañhi pubbaṭṭhānaṃ nāma.",
  "atk-s0502a0:4659_5": "Tattha indriyaguttīti indriyasaṃvaro.",
  "atk-s0502a0:4659_6": "Santuṭṭhīti catupaccayasantoso.",
  "atk-s0502a0:4659_7": "Tena ājīvapārisuddhi ceva paccayasannissitañca sīlaṃ kathitaṃ.",
  "atk-s0502a0:4659_8": "Pātimokkheti pātimokkhasaṅkhāte jeṭṭhakasīle paripūrakāritā kathitā.",
  "atk-s0502a0:4660_0": "Mitte bhajassu kalyāṇeti vissaṭṭhakammante apatirūpasahāye vajjetvā sādhujīvitāya suddhājīve jaṅghabalaṃ",
  "atk-s0502a0:4660_1": "nissāya jīvikakappanāya akusīte atandite kalyāṇamitte bhajassu,",
  "atk-s0502a0:4660_2": "sevassūti attho.",
  "atk-s0502a0:4660_3": "Paṭisanthāravutyassāti āmisapaṭisanthārena ca dhammapaṭisanthārena ca sampannavuttitāya paṭisanthāravutti assa,",
  "atk-s0502a0:4660_4": "paṭisanthārassa kārakā bhaveyyāti attho.",
  "atk-s0502a0:4660_5": "Ācārakusaloti sīlampi ācāro,",
  "atk-s0502a0:4660_6": "vattapaṭivattampi ācāro.",
  "atk-s0502a0:4660_7": "Tattha kusalo siyā,",
  "atk-s0502a0:4660_8": "cheko bhaveyyāti attho.",
  "atk-s0502a0:4660_9": "Tato pāmojjabahuloti tato paṭisanthāravuttito ca ācārakosallato ca uppannena dhammapāmojjena pāmojjabahulo",
  "atk-s0502a0:4660_10": "hutvā taṃ sakalassāpi vaṭṭadukkhassa antaṃ karissatīti attho.",
  "atk-s0502a0:4661_0": "Evaṃ satthārā desitāsu imāsu gāthāsu ekamekissāya gāthāya pariyosāne ekamekaṃ bhikkhusataṃ nisinnanisinnaṭṭhāneyeva",
  "atk-s0502a0:4661_1": "saha paṭisambhidāhi arahattaṃ patvā vehāsaṃ abbhuggantvā sabbepi te bhikkhū ākāseneva vīsayojanasatikaṃ",
  "atk-s0502a0:4661_2": "kantāraṃ atikkamitvā tathāgatassa suvaṇṇavaṇṇaṃ sarīraṃ vaṇṇentā thomentā pāde vandiṃsūti.",
  "atk-s0502a0:4662_0": "Sambahulabhikkhuvatthu sattamaṃ.",
  "atk-s0502a0:4663_0": "8. Pañcasatabhikkhuvatthu",
  "atk-s0502a0:4664_0": "Vassikā viya pupphānīti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:4665_0": "Te kira satthu santike kammaṭṭhānaṃ gahetvā araññe samaṇadhammaṃ karontā pātova pupphitāni vassikapupphāni",
  "atk-s0502a0:4665_1": "sāyaṃ vaṇṭato muccantāni disvā “pupphānaṃ vaṇṭehi muccanato mayaṃ paṭhamataraṃ rāgādīhi muccissāmā”ti",
  "atk-s0502a0:4665_2": "vāyamiṃsu.",
  "atk-s0502a0:4665_3": "Satthā te bhikkhū oloketvā,",
  "atk-s0502a0:4665_4": "“bhikkhave,",
  "atk-s0502a0:4665_5": "bhikkhunā nāma vaṇṭato muccanapupphena viya dukkhato muccituṃ vāyamitabbamevā”ti vatvā gandhakuṭiyaṃ nisinnova ālokaṃ pharitvā imaṃ gāthamāha –",
  "atk-s0502a0:4666_0": "377.",
  "atk-s0502a0:4667_0": "“Vassikā viya pupphāni, maddavāni pamuñcati;",
  "atk-s0502a0:4668_0": "Evaṃ rāgañca dosañca, vippamuñcetha bhikkhavo”ti.",
  "atk-s0502a0:4669_0": "Tattha vassikāti sumanā.",
  "atk-s0502a0:4669_1": "Maddavānīti milātāni.",
  "atk-s0502a0:4669_2": "Idaṃ vuttaṃ hoti –",
  "atk-s0502a0:4669_3": "yathā vassikā hiyyo pupphitapupphāni punadivase purāṇabhūtāni muñcati,",
  "atk-s0502a0:4669_4": "vaṇṭato vissajjeti,",
  "atk-s0502a0:4669_5": "evaṃ tumhepi rāgādayo dose vippamuñcethāti.",
  "atk-s0502a0:4670_0": "Desanāvasāne sabbepi te bhikkhū arahatte patiṭṭhahiṃsūti.",
  "atk-s0502a0:4671_0": "Pañcasatabhikkhuvatthu aṭṭhamaṃ.",
  "atk-s0502a0:4672_0": "9. Santakāyattheravatthu",
  "atk-s0502a0:4673_0": "Santakāyoti imaṃ dhammadesanaṃ satthā jetavane viharanto santakāyattheraṃ nāma ārabbha kathesi.",
  "atk-s0502a0:4674_0": "Tassa kira hatthapādakukkuccaṃ nāma nāhosi,",
  "atk-s0502a0:4674_1": "kāyavijambhanarahito santaattabhāvova ahosi.",
  "atk-s0502a0:4674_2": "So kira sīhayonito āgato thero.",
  "atk-s0502a0:4674_3": "Sīhā kira ekadivasaṃ gocaraṃ gahetvā rajatasuvaṇṇamaṇipavāḷaguhānaṃ aññataraṃ pavisitvā manosilātale",
  "atk-s0502a0:4674_4": "haritālacuṇṇesu sattāhaṃ nipajjitvā sattame divase uṭṭhāya nipannaṭṭhānaṃ oloketvā sace naṅguṭṭhassa",
  "atk-s0502a0:4674_5": "vā kaṇṇānaṃ vā hatthapādānaṃ vā calitattā manosilāharitālacuṇṇānaṃ vippakiṇṇataṃ passanti,",
  "atk-s0502a0:4674_6": "“na te idaṃ jātiyā vā gottassa vā patirūpa”nti puna sattāhaṃ nirāhārā nipajjanti,",
  "atk-s0502a0:4674_7": "cuṇṇānaṃ pana vippakiṇṇabhāve asati “idaṃ te jātigottānaṃ anucchavika”nti āsayā nikkhamitvā vijambhitvā",
  "atk-s0502a0:4674_8": "disā anuviloketvā tikkhattuṃ sīhanādaṃ naditvā gocarāya pakkamanti.",
  "atk-s0502a0:4674_9": "Evarūpāya sīhayoniyā āgato ayaṃ bhikkhu.",
  "atk-s0502a0:4674_10": "Tassa kāyasamācāraṃ disvā bhikkhū satthu ārocesuṃ – “na no, bhante,",
  "atk-s0502a0:4674_11": "santakāyattherasadiso bhikkhu diṭṭhapubbo.",
  "atk-s0502a0:4674_12": "Imassa hi nisinnaṭṭhāne hatthacalanaṃ vā pādacalanaṃ vā kāyavijambhitā vā natthī”ti.",
  "atk-s0502a0:4674_13": "Taṃ sutvā satthā,",
  "atk-s0502a0:4674_14": "“bhikkhave,",
  "atk-s0502a0:4674_15": "bhikkhunā nāma santakāyattherena viya kāyādīhi upasanteneva bhavitabba”nti vatvā imaṃ gāthamāha –",
  "atk-s0502a0:4675_0": "378.",
  "atk-s0502a0:4676_0": "“Santakāyo santavāco, santavā susamāhito;",
  "atk-s0502a0:4677_0": "Vantalokāmiso bhikkhu, upasantoti vuccatī”ti.",
  "atk-s0502a0:4678_0": "Tattha santakāyoti pāṇātipātādīnaṃ abhāvena santakāyo,",
  "atk-s0502a0:4678_1": "musāvādādīnaṃ abhāvena santavāco,",
  "atk-s0502a0:4678_2": "abhijjhādīnaṃ abhāvena santavā,",
  "atk-s0502a0:4678_3": "kāyādīnaṃ tiṇṇampi suṭṭhu samāhitattā susamāhito,",
  "atk-s0502a0:4678_4": "catūhi maggehi lokāmisassa vantatāya vantalokāmiso bhikkhu abbhantare rāgādīnaṃ upasantatāya upasantoti vuccatīti attho.",
  "atk-s0502a0:4679_0": "Desanāvasāne so thero arahatte patiṭṭhahi, sampattānampi sātthikā dhammadesanā ahosīti.",
  "atk-s0502a0:4680_0": "Santakāyattheravatthu navamaṃ.",
  "atk-s0502a0:4681_0": "10. Naṅgalakulattheravatthu",
  "atk-s0502a0:4682_0": "Attanā codayattānanti imaṃ dhammadesanaṃ satthā jetavane viharanto naṅgalakulattheraṃ ārabbha kathesi.",
  "atk-s0502a0:4683_0": "Eko kira duggatamanusso paresaṃ bhatiṃ katvā jīvati,",
  "atk-s0502a0:4683_1": "taṃ eko bhikkhu pilotikakhaṇḍanivatthaṃ naṅgalaṃ ukkhipitvā gacchantaṃ disvā evamāha –",
  "atk-s0502a0:4683_2": "“kiṃ pana te evaṃ jīvanato pabbajituṃ na vara”nti. Ko maṃ, bhante,",
  "atk-s0502a0:4683_3": "evaṃ jīvantaṃ pabbājessatīti?",
  "atk-s0502a0:4683_4": "Sace pabbajissasi,",
  "atk-s0502a0:4683_5": "ahaṃ taṃ pabbājessāmīti.",
  "atk-s0502a0:4683_6": "Sādhu bhante,",
  "atk-s0502a0:4683_7": "sace maṃ pabbājessatha,",
  "atk-s0502a0:4683_8": "pabbajissāmīti.",
  "atk-s0502a0:4683_9": "Atha naṃ so thero jetavanaṃ netvā sahatthena,",
  "atk-s0502a0:4683_10": "nhāpetvā māḷake ṭhapetvā pabbājetvā nivatthapilotikakhaṇḍena saddhiṃ naṅgalaṃ māḷakasīmāyameva rukkhasākhāyaṃ ṭhapāpesi.",
  "atk-s0502a0:4683_11": "So upasampannakālepi naṅgalakulattherotveva paññāyi.",
  "atk-s0502a0:4683_12": "So buddhānaṃ uppannalābhasakkāraṃ nissāya jīvanto ukkaṇṭhitvā ukkaṇṭhitaṃ vinodetuṃ asakkonto “na dāni",
  "atk-s0502a0:4683_13": "saddhādeyyāni kāsāyāni paridahitvā gamissāmī”ti taṃ rukkhamūlaṃ gantvā attanāva attānaṃ ovadi – “ahirika, nillajja,",
  "atk-s0502a0:4683_14": "idaṃ nivāsetvā vibbhamitvā bhatiṃ katvā jīvitukāmo jāto”ti.",
  "atk-s0502a0:4683_15": "Tassevaṃ attānaṃ ovadantasseva cittaṃ tanukabhāvaṃ gataṃ.",
  "atk-s0502a0:4683_16": "So nivattitvā puna katipāhaccayena ukkaṇṭhitvā tatheva attānaṃ ovadi,",
  "atk-s0502a0:4683_17": "punassa cittaṃ nivatti.",
  "atk-s0502a0:4683_18": "So imināva nīhārena ukkaṇṭhitaukkaṇṭhitakāle tattha gantvā attānaṃ ovadi.",
  "atk-s0502a0:4683_19": "Atha naṃ bhikkhū tattha abhiṇhaṃ gacchantaṃ disvā, “āvuso,",
  "atk-s0502a0:4683_20": "naṅgalatthera kasmā ettha gacchasī”ti pucchiṃsu.",
  "atk-s0502a0:4683_21": "So “ācariyassa santikaṃ gacchāmi,",
  "atk-s0502a0:4683_22": "bhante”ti vatvā katipāheneva arahattaṃ pāpuṇi.",
  "atk-s0502a0:4684_0": "Bhikkhū tena saddhiṃ keḷiṃ karontā āhaṃsu –",
  "atk-s0502a0:4684_1": "“āvuso naṅgalatthera,",
  "atk-s0502a0:4684_2": "tava vicaraṇamaggo avaḷañjo viya jāto,",
  "atk-s0502a0:4684_3": "ācariyassa santikaṃ na gacchasi maññe”ti. Āma, bhante,",
  "atk-s0502a0:4684_4": "mayaṃ saṃsagge sati agamimhā,",
  "atk-s0502a0:4684_5": "idāni pana so saṃsaggo chinno,",
  "atk-s0502a0:4684_6": "tena na gacchāmāti.",
  "atk-s0502a0:4684_7": "Taṃ sutvā bhikkhū “esa abhūtaṃ vatvā aññaṃ byākarotī”ti satthu tamatthaṃ ārocesuṃ.",
  "atk-s0502a0:4684_8": "Satthā “āma,",
  "atk-s0502a0:4684_9": "bhikkhave,",
  "atk-s0502a0:4684_10": "mama putto attanāva attānaṃ codetvā pabbajitakiccassa matthakaṃ patto”ti vatvā dhammaṃ desento imā gāthā abhāsi –",
  "atk-s0502a0:4685_0": "379.",
  "atk-s0502a0:4686_0": "“Attanā codayattānaṃ, paṭimaṃsetha attanā;",
  "atk-s0502a0:4687_0": "So attagutto satimā, sukhaṃ bhikkhu vihāhisi.",
  "atk-s0502a0:4688_0": "380.",
  "atk-s0502a0:4689_0": "“Attā hi attano nātho, ko hi nātho paro siyā;",
  "atk-s0502a0:4690_0": "Attā hi attano gati;",
  "atk-s0502a0:4691_0": "Tasmā saṃyamamattānaṃ, assaṃ bhadraṃva vāṇijo”ti.",
  "atk-s0502a0:4692_0": "Tattha codayattānanti attanāva attānaṃ codaya sāraya.",
  "atk-s0502a0:4692_1": "Paṭimaṃsethāti attanāva attānaṃ parivīmaṃsatha.",
  "atk-s0502a0:4692_2": "Soti so tvaṃ, bhikkhu,",
  "atk-s0502a0:4692_3": "evaṃ sante attanāva guttatāya attagutto,",
  "atk-s0502a0:4692_4": "upaṭṭhitasatitāya satimā hutvā sabbiriyāpathesu sukhaṃ viharissasīti attho.",
  "atk-s0502a0:4693_0": "Nāthoti avassayo patiṭṭhā.",
  "atk-s0502a0:4693_1": "Ko hi nātho paroti yasmā parassa attabhāve patiṭṭhāya kusalaṃ vā katvā saggaparāyaṇena maggaṃ vā bhāvetvā sacchikataphalena bhavituṃ na sakkā,",
  "atk-s0502a0:4693_2": "tasmā ko hi nāma paro nātho bhaveyyāti attho.",
  "atk-s0502a0:4693_3": "Tasmāti yasmā attāva attano gati patiṭṭhā saraṇaṃ,",
  "atk-s0502a0:4693_4": "tasmā yathā bhadraṃ assājānīyaṃ nissāya lābhaṃ patthayanto vāṇijo tassa visamaṭṭhānacāraṃ pacchinditvā",
  "atk-s0502a0:4693_5": "divasassa tikkhattuṃ nahāpento bhojento saṃyameti paṭijaggati,",
  "atk-s0502a0:4693_6": "evaṃ tvampi anuppannassa akusalassa uppādaṃ nivārento satisammosena uppannaṃ akusalaṃ pajahanto attānaṃ saṃyama gopaya,",
  "atk-s0502a0:4693_7": "evaṃ sante paṭhamajjhānaṃ ādiṃ katvā lokiyalokuttaravisesaṃ adhigamissasīti attho.",
  "atk-s0502a0:4694_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4695_0": "Naṅgalakulattheravatthu dasamaṃ.",
  "atk-s0502a0:4696_0": "11. Vakkalittheravatthu",
  "atk-s0502a0:4697_0": "Pāmojjabahuloti imaṃ dhammadesanaṃ satthā veḷuvane viharanto vakkalittheraṃ ārabbha kathesi.",
  "atk-s0502a0:4698_0": "So kirāyasmā sāvatthiyaṃ brāhmaṇakule nibbattitvā vayappatto piṇḍāya paviṭṭhaṃ tathāgataṃ disvā satthu",
  "atk-s0502a0:4698_1": "sarīrasampattiṃ oloketvā sarīrasampattidassanena atitto “evāhaṃ niccakālaṃ tathāgataṃ daṭṭhuṃ labhissāmī”ti",
  "atk-s0502a0:4698_2": "satthu santike pabbajitvā yattha ṭhitena sakkā dasabalaṃ passituṃ,",
  "atk-s0502a0:4698_3": "tattha ṭhito sajjhāyakammaṭṭhānamanasikārādīni pahāya satthāraṃ olokentova vicarati.",
  "atk-s0502a0:4698_4": "Satthā tassa ñāṇaparipākaṃ āgamento kiñci avatvā “idānissa ñāṇaṃ paripākaṃ gata”nti ñatvā “kiṃ te, vakkali,",
  "atk-s0502a0:4698_5": "iminā pūtikāyena diṭṭhena, yo kho, vakkali,",
  "atk-s0502a0:4698_6": "dhammaṃ passati,",
  "atk-s0502a0:4698_7": "so maṃ passati.",
  "atk-s0502a0:4698_8": "Yo maṃ passati,",
  "atk-s0502a0:4698_9": "so dhammaṃ passatī”ti vatvā ovadi.",
  "atk-s0502a0:4698_10": "So evaṃ ovaditopi satthu dassanaṃ pahāya neva aññattha gantuṃ sakkoti.",
  "atk-s0502a0:4698_11": "Atha naṃ satthā “nāyaṃ bhikkhu saṃvegaṃ alabhitvā bujjhissatī”ti upakaṭṭhāya vassūpanāyikāya rājagahaṃ gantvā vassūpanāyikadivase “apehi, vakkali, apehi,",
  "atk-s0502a0:4698_12": "vakkalī”ti paṇāmesi.",
  "atk-s0502a0:4698_13": "So “na maṃ satthā ālapatī”ti temāsaṃ satthu sammukhe ṭhātuṃ asakkonto “kiṃ mayhaṃ jīvitena,",
  "atk-s0502a0:4698_14": "pabbatā attānaṃ pātessāmī”ti gijjhakūṭaṃ abhiruhi.",
  "atk-s0502a0:4699_0": "Satthā tassa kilamanabhāvaṃ ñatvā “ayaṃ bhikkhu mama santikā assāsaṃ alabhanto maggaphalānaṃ upanissayaṃ nāseyyā”ti attānaṃ dassetuṃ obhāsaṃ muñci.",
  "atk-s0502a0:4699_1": "Athassa satthu diṭṭhakālato paṭṭhāya tāvamahantopi soko pahīyi.",
  "atk-s0502a0:4699_2": "Satthā sukkhataḷākaṃ oghena pūrento viya therassa balavapītipāmojjaṃ uppādetuṃ imaṃ gāthamāha –",
  "atk-s0502a0:4700_0": "381.",
  "atk-s0502a0:4701_0": "“Pāmojjabahulo bhikkhu, pasanno buddhasāsane;",
  "atk-s0502a0:4702_0": "Adhigacche padaṃ santaṃ, saṅkhārūpasamaṃ sukha”nti.",
  "atk-s0502a0:4703_0": "Tassattho –",
  "atk-s0502a0:4703_1": "pakatiyāpi pāmojjabahulo bhikkhu buddhasāsane pasādaṃ roceti,",
  "atk-s0502a0:4703_2": "so evaṃ pasanno buddhasāsane santaṃ padaṃ saṅkhārūpasamaṃ sukhanti laddhanāmaṃ nibbānaṃ adhigaccheyyāti.",
  "atk-s0502a0:4703_3": "Imañca pana gāthaṃ vatvā satthā vakkalittherassa hatthaṃ pasāretvā –",
  "atk-s0502a0:4704_0": "“Ehi vakkali mā bhāyi, olokehi tathāgataṃ;",
  "atk-s0502a0:4705_0": "Ahaṃ taṃ uddharissāmi, paṅke sannaṃva kuñjaraṃ.",
  "atk-s0502a0:4706_0": "“Ehi vakkali mā bhāyi, olokehi tathāgataṃ;",
  "atk-s0502a0:4707_0": "Ahaṃ taṃ mocayissāmi, rāhuggahaṃva sūriyaṃ.",
  "atk-s0502a0:4708_0": "“Ehi vakkali mā bhāyi, olokehi tathāgataṃ;",
  "atk-s0502a0:4709_0": "Ahaṃ taṃ mocayissāmi, rāhuggahaṃva candima”nti. –",
  "atk-s0502a0:4710_0": "Imā gāthā abhāsi.",
  "atk-s0502a0:4710_1": "So “dasabalo me diṭṭho,",
  "atk-s0502a0:4710_2": "ehīti ca avhānampi laddha”nti balavapītiṃ uppādetvā “kuto nu kho gantabba”nti gamanamaggaṃ apassanto",
  "atk-s0502a0:4710_3": "dasabalassa sammukhe ākāse uppatitvā paṭhamapāde pabbate ṭhiteyeva satthārā vuttagāthā āvajjento ākāseyeva",
  "atk-s0502a0:4710_4": "pītiṃ vikkhambhetvā saha paṭisambhidāhi arahattaṃ patvā tathāgataṃ vandamānova otaritvā satthu santike aṭṭhāsi.",
  "atk-s0502a0:4710_5": "Atha naṃ satthā aparabhāge saddhādhimuttānaṃ aggaṭṭhāne ṭhapesīti.",
  "atk-s0502a0:4711_0": "Vakkalittheravatthu ekādasamaṃ.",
  "atk-s0502a0:4712_0": "12. Sumanasāmaṇeravatthu",
  "atk-s0502a0:4713_0": "Yo haveti imaṃ dhammadesanaṃ satthā pubbārāme viharanto sumanasāmaṇeraṃ ārabbha kathesi.",
  "atk-s0502a0:4713_1": "Tatrāyaṃ anupubbī kathā –",
  "atk-s0502a0:4714_0": "Padumuttarabuddhakālasmiñhi eko kulaputto satthārā catuparisamajjhe ekaṃ bhikkhuṃ dibbacakkhukānaṃ aggaṭṭhāne",
  "atk-s0502a0:4714_1": "ṭhapentaṃ disvā taṃ sampattiṃ patthayamāno satthāraṃ nimantetvā sattāhaṃ buddhappamukhassa bhikkhusaṅghassa",
  "atk-s0502a0:4714_2": "mahādānaṃ datvā, “bhante,",
  "atk-s0502a0:4714_3": "ahampi anāgate ekassa buddhassa sāsane dibbacakkhukānaṃ aggo bhaveyya”nti patthanaṃ ṭhapesi.",
  "atk-s0502a0:4714_4": "Satthā kappasatasahassaṃ olokento tassa patthanāya samijjhanabhāvaṃ viditvā “ito kappasatasahassamatthake",
  "atk-s0502a0:4714_5": "gotamabuddhasāsane dibbacakkhukānaṃ aggo anuruddho nāma bhavissasī”ti byākāsi.",
  "atk-s0502a0:4714_6": "So taṃ byākaraṇaṃ sutvā sve pattabbaṃ viya taṃ sampattiṃ maññamāno parinibbute satthari bhikkhū dibbacakkhuparikammaṃ",
  "atk-s0502a0:4714_7": "pucchitvā sattayojanikaṃ kañcanathūpaṃ parikkhipitvā anekāni dīparukkhasahassāni kāretvā dīpapūjaṃ katvā",
  "atk-s0502a0:4714_8": "tato cuto devaloke nibbattitvā devamanussesu kappasatasahassāni saṃsaritvā imasmiṃ kappe bārāṇasiyaṃ",
  "atk-s0502a0:4714_9": "daliddakule nibbatto sumanaseṭṭhiṃ nissāya tassa tiṇahārako hutvā jīvikaṃ kappesi.",
  "atk-s0502a0:4714_10": "Annabhārotissa nāmaṃ ahosi.",
  "atk-s0502a0:4714_11": "Sumanaseṭṭhīpi tasmiṃ nagare niccakālaṃ mahādānaṃ deti.",
  "atk-s0502a0:4715_0": "Athekadivasaṃ upariṭṭho nāma paccekabuddho gandhamādane nirodhasamāpattito vuṭṭhāya “kassa nu kho ajja",
  "atk-s0502a0:4715_1": "anuggahaṃ karissāmī”ti cintetvā “ajja mayā annabhārassa anuggahaṃ kātuṃ vaṭṭati,",
  "atk-s0502a0:4715_2": "idāni ca so aṭavito tiṇaṃ ādāya gehaṃ āgamissatī”ti ñatvā pattacīvaramādāya iddhiyā gantvā annabhārassa sammukhe paccuṭṭhāsi.",
  "atk-s0502a0:4715_3": "Annabhāro taṃ tucchapattahatthaṃ disvā “api, bhante,",
  "atk-s0502a0:4715_4": "bhikkhaṃ labhitthā”ti pucchitvā “labhissāma mahāpuññā”ti vutte “tena hi, bhante,",
  "atk-s0502a0:4715_5": "thokaṃ āgamethā”ti tiṇakājaṃ chaḍḍetvā vegena gehaṃ gantvā, “bhadde,",
  "atk-s0502a0:4715_6": "mayhaṃ ṭhapitabhāgabhattaṃ atthi,",
  "atk-s0502a0:4715_7": "natthī”ti bhariyaṃ pucchitvā “atthi,",
  "atk-s0502a0:4715_8": "sāmī”ti vutte vegena paccāgantvā paccekabuddhassa pattaṃ ādāya “mayhaṃ dātukāmatāya sati deyyadhammo na hoti,",
  "atk-s0502a0:4715_9": "deyyadhamme sati paṭiggāhakaṃ na labhāmi.",
  "atk-s0502a0:4715_10": "Ajja pana me paṭiggāhako ca diṭṭho,",
  "atk-s0502a0:4715_11": "deyyadhammo ca atthi,",
  "atk-s0502a0:4715_12": "lābhā vata me”ti gehaṃ gantvā bhattaṃ patte pakkhipāpetvā paccāharitvā paccekabuddhassa hatthe patiṭṭhapetvā –",
  "atk-s0502a0:4716_0": "“Iminā pana dānena, mā me dāliddiyaṃ ahu;",
  "atk-s0502a0:4717_0": "Natthīti vacanaṃ nāma, mā ahosi bhavābhave. –",
  "atk-s0502a0:4718_0": "Bhante evarūpā dujjīvitā mucceyyaṃ,",
  "atk-s0502a0:4718_1": "natthīti padameva na suṇeyya”nti patthanaṃ ṭhapesi.",
  "atk-s0502a0:4718_2": "Paccekabuddho “evaṃ hotu mahāpuññā”ti vatvā anumodanaṃ katvā pakkāmi.",
  "atk-s0502a0:4719_0": "Sumanaseṭṭhinopi chatte adhivatthā devatā “aho dānaṃ paramadānaṃ,",
  "atk-s0502a0:4719_1": "upariṭṭhe supatiṭṭhita”nti vatvā tikkhattuṃ sādhukāramadāsi.",
  "atk-s0502a0:4719_2": "Atha naṃ seṭṭhi “kiṃ maṃ ettakaṃ kālaṃ dānaṃ dadamānaṃ na passasī”ti āha.",
  "atk-s0502a0:4719_3": "Nāhaṃ tava dānaṃ ārabbha sādhukāraṃ demi,",
  "atk-s0502a0:4719_4": "annabhārena pana upariṭṭhassa dinnapiṇḍapāte pasīditvā mayā esa sādhukāro pavattitoti.",
  "atk-s0502a0:4719_5": "So “acchariyaṃ vata, bho,",
  "atk-s0502a0:4719_6": "ahaṃ ettakaṃ kālaṃ dānaṃ dadanto devataṃ sādhukāraṃ dāpetuṃ nāsakkhiṃ,",
  "atk-s0502a0:4719_7": "annabhāro maṃ nissāya jīvanto ekapiṇḍapāteneva sādhukāraṃ dāpesi,",
  "atk-s0502a0:4719_8": "tassa dāne anucchavikaṃ katvā taṃ piṇḍapātaṃ mama santakaṃ karissāmī”ti cintetvā taṃ pakkosāpetvā “ajja tayā kassaci kiñci dinna”nti pucchi. “Āma, sāmi,",
  "atk-s0502a0:4719_9": "upariṭṭhapaccekabuddhassa me ajja bhāgabhattaṃ dinna”nti. “Handa, bho,",
  "atk-s0502a0:4719_10": "kahāpaṇaṃ gahetvā etaṃ mayhaṃ piṇḍapātaṃ dehī”ti? “Na demi, sāmī”ti.",
  "atk-s0502a0:4719_11": "So yāva sahassaṃ vaḍḍhesi,",
  "atk-s0502a0:4719_12": "itaro sahassenāpi nādāsi.",
  "atk-s0502a0:4719_13": "Atha naṃ “hotu, bho,",
  "atk-s0502a0:4719_14": "yadi piṇḍapātaṃ na desi,",
  "atk-s0502a0:4719_15": "sahassaṃ gahetvā pattiṃ me dehī”ti āha.",
  "atk-s0502a0:4719_16": "So “ayyena saddhiṃ mantetvā jānissāmī”ti vegena paccekabuddhaṃ sampāpuṇitvā,",
  "atk-s0502a0:4719_17": "“bhante sumanaseṭṭhi,",
  "atk-s0502a0:4719_18": "sahassaṃ datvā tumhākaṃ piṇḍapāte pattiṃ yācati,",
  "atk-s0502a0:4719_19": "kiṃ karomī”ti pucchi.",
  "atk-s0502a0:4720_0": "Athassa so upamaṃ āhari “seyyathāpi, paṇḍita,",
  "atk-s0502a0:4720_1": "kulasatike gāme ekasmiṃ ghare dīpaṃ jāleyya,",
  "atk-s0502a0:4720_2": "sesā attano telena vaṭṭiṃ temetvā jālāpetvā gaṇheyyuṃ,",
  "atk-s0502a0:4720_3": "purimapadīpassa pabhā atthīti vattabbā natthī”ti.",
  "atk-s0502a0:4720_4": "Atirekatarā, bhante,",
  "atk-s0502a0:4720_5": "pabhā hotīti.",
  "atk-s0502a0:4720_6": "Evamevaṃ paṇḍita uḷuṅkayāgu vā hotu,",
  "atk-s0502a0:4720_7": "kaṭacchubhikkhā vā,",
  "atk-s0502a0:4720_8": "attano piṇḍapāte paresaṃ pattiṃ dentassa yattakānaṃ deti,",
  "atk-s0502a0:4720_9": "tattakaṃ vaḍḍhati.",
  "atk-s0502a0:4720_10": "Tvañhi ekameva piṇḍapātaṃ adāsi,",
  "atk-s0502a0:4720_11": "seṭṭhissa pana pattiyā dinnāya dve piṇḍapātā honti eko tava,",
  "atk-s0502a0:4720_12": "eko tassāti.",
  "atk-s0502a0:4721_0": "So “sādhu,",
  "atk-s0502a0:4721_1": "bhante”ti taṃ abhivādetvā seṭṭhissa santikaṃ gantvā “gaṇha, sāmi,",
  "atk-s0502a0:4721_2": "patti”nti āha.",
  "atk-s0502a0:4721_3": "Tena hi ime kahāpaṇe gaṇhāti.",
  "atk-s0502a0:4721_4": "Nāhaṃ piṇḍapātaṃ vikkiṇāmi,",
  "atk-s0502a0:4721_5": "saddhāya te pattiṃ dammīti.",
  "atk-s0502a0:4721_6": "“Tvaṃ saddhāya desi,",
  "atk-s0502a0:4721_7": "ahampi tava guṇe pūjemi, gaṇha, tāta,",
  "atk-s0502a0:4721_8": "ito paṭṭhāya ca pana mā sahatthā kammamakāsi,",
  "atk-s0502a0:4721_9": "vīthiyaṃ gharaṃ māpetvā vasa.",
  "atk-s0502a0:4721_10": "Yena ca te attho hoti,",
  "atk-s0502a0:4721_11": "sabbaṃ mama santikā gaṇhāhī”ti āha.",
  "atk-s0502a0:4721_12": "Nirodhā vuṭṭhitassa pana dinnapiṇḍapāto tadaheva vipākaṃ deti.",
  "atk-s0502a0:4721_13": "Tasmā rājāpi taṃ pavattiṃ sutvā annabhāraṃ pakkosāpetvā pattiṃ gahetvā mahantaṃ bhogaṃ datvā tassa seṭṭhiṭṭhānaṃ dāpesi.",
  "atk-s0502a0:4722_0": "So sumanaseṭṭhissa sahāyako hutvā yāvajīvaṃ puññāni katvā tato cuto devaloke nibbattitvā devamanussesu",
  "atk-s0502a0:4722_1": "saṃsaranto imasmiṃ buddhuppāde kapilavatthunagare amitodanassa sakkassa gehe paṭisandhiṃ gaṇhi,",
  "atk-s0502a0:4722_2": "anuruddhotissa nāmaṃ akaṃsu.",
  "atk-s0502a0:4722_3": "So mahānāmasakkassa kaniṭṭhabhātā,",
  "atk-s0502a0:4722_4": "satthu cūḷapitu putto paramasukhumālo mahāpuñño ahosi.",
  "atk-s0502a0:4722_5": "Ekadivasaṃ kira chasu khattiyesu pūve lakkhaṃ katvā guḷehi kīḷantesu anuruddho parājito pūvānaṃ atthāya mātu santikaṃ pahiṇi.",
  "atk-s0502a0:4722_6": "Sā mahantaṃ suvaṇṇathālaṃ pūretvā pūve pesesi.",
  "atk-s0502a0:4722_7": "Pūve khāditvā puna kīḷanto parājito tatheva pahiṇi.",
  "atk-s0502a0:4722_8": "Evaṃ tikkhattuṃ pūvesu āhaṭesu catutthe vāre mātā “idāni pūvā natthī”ti pahiṇi.",
  "atk-s0502a0:4722_9": "Tassā vacanaṃ sutvā “natthī”ti padassa asutapubbatāya “natthipūvā nāma idāni bhavissantī”ti saññaṃ katvā “gaccha natthipūve āharā”ti pesesi.",
  "atk-s0502a0:4722_10": "Athassa mātā “natthipūve kira, ayye,",
  "atk-s0502a0:4722_11": "dethā”ti vutte “mama puttena natthīti padaṃ na sutapubbaṃ,",
  "atk-s0502a0:4722_12": "kathaṃ nu kho natthibhāvaṃ jānāpeyya”nti suvaṇṇapātiṃ dhovitvā aparāya suvaṇṇapātiyā paṭikujjitvā “handa, tāta,",
  "atk-s0502a0:4722_13": "imaṃ mama puttassa dehī”ti pahiṇi.",
  "atk-s0502a0:4722_14": "Tasmiṃ khaṇe nagarapariggāhikā devatā “amhākaṃ sāminā annabhārakāle upariṭṭhassa paccekabuddhassa bhāgabhattaṃ",
  "atk-s0502a0:4722_15": "datvā ‘natthīti padameva na suṇeyya’nti patthanā nāma ṭhapitā.",
  "atk-s0502a0:4722_16": "Sace mayaṃ tamatthaṃ ñatvā ajjhupekkheyyāma,",
  "atk-s0502a0:4722_17": "muddhāpi no sattadhā phaleyyā”ti cintetvā dibbapūvehi pātiṃ pūrayiṃsu.",
  "atk-s0502a0:4722_18": "So puriso pātiṃ āharitvā tassa santike ṭhapetvā vivari.",
  "atk-s0502a0:4722_19": "Tesaṃ gandho sakalanagaraṃ phari.",
  "atk-s0502a0:4722_20": "Pūvo pana mukhe ṭhapitamattova sattarasaharaṇisahassāni pharitvā aṭṭhāsi.",
  "atk-s0502a0:4723_0": "Anuruddhopi cintesi –",
  "atk-s0502a0:4723_1": "“na maṃ maññe ito pubbe mātā piyāyati.",
  "atk-s0502a0:4723_2": "Na hi me aññadā tāya natthipūvā nāma pakkapubbā”ti.",
  "atk-s0502a0:4723_3": "So gantvā mātaraṃ evamāha – “amma,",
  "atk-s0502a0:4723_4": "nāhaṃ tava piyo”ti. Tāta,",
  "atk-s0502a0:4723_5": "kiṃ vadesi,",
  "atk-s0502a0:4723_6": "mama akkhīhipi hadayamaṃsatopi tvaṃ piyataroti. Sacāhaṃ, amma,",
  "atk-s0502a0:4723_7": "tava piyo,",
  "atk-s0502a0:4723_8": "kasmā mama pubbe evarūpe natthipūve nāma na adāsīti.",
  "atk-s0502a0:4723_9": "Sā taṃ purisaṃ pucchi – “tāta,",
  "atk-s0502a0:4723_10": "kiñci pātiyaṃ ahosī”ti. Āma, ayye,",
  "atk-s0502a0:4723_11": "pūvānaṃ pāti paripuṇṇā ahosi,",
  "atk-s0502a0:4723_12": "na me evarūpā diṭṭhapubbāti.",
  "atk-s0502a0:4723_13": "Sā cintesi –",
  "atk-s0502a0:4723_14": "“putto me katapuñño,",
  "atk-s0502a0:4723_15": "devatāhissa dibbapūvā pahitā bhavissantī”ti.",
  "atk-s0502a0:4723_16": "Sopi mātaraṃ āha – “amma,",
  "atk-s0502a0:4723_17": "na mayā evarūpā pūvā khāditapubbā,",
  "atk-s0502a0:4723_18": "ito paṭṭhāya me natthipūvameva paceyyāsī”ti.",
  "atk-s0502a0:4723_19": "Sā tato paṭṭhāya tena “pūve khāditukāmomhī”ti vuttakāle suvaṇṇapātiṃ dhovitvā aññāya pātiyā paṭikujjitvā pahiṇati,",
  "atk-s0502a0:4723_20": "devatā pātiṃ pūrenti.",
  "atk-s0502a0:4723_21": "Evaṃ so agāramajjhe vasanto natthīti padassa atthaṃ ajānitvā dibbapūveyeva paribhuñji.",
  "atk-s0502a0:4724_0": "Satthu pana parivāratthaṃ kulapaṭipāṭiyā sākiyakumāresu pabbajantesu mahānāmena sakkena, “tāta,",
  "atk-s0502a0:4724_1": "amhākaṃ kulā koci pabbajito natthi,",
  "atk-s0502a0:4724_2": "tayā vā pabbajitabbaṃ,",
  "atk-s0502a0:4724_3": "mayā vā”ti vutte so āha –",
  "atk-s0502a0:4724_4": "“ahaṃ atisukhumālo pabbajituṃ na sakkhissāmī”ti.",
  "atk-s0502a0:4724_5": "Tena hi kammantaṃ uggaṇha,",
  "atk-s0502a0:4724_6": "ahaṃ pabbajissāmīti.",
  "atk-s0502a0:4724_7": "Ko esa kammanto nāmāti?",
  "atk-s0502a0:4724_8": "So hi bhattassa uṭṭhānaṭṭhānampi na jānāti,",
  "atk-s0502a0:4724_9": "kammantaṃ kimeva jānissati,",
  "atk-s0502a0:4724_10": "tasmā evamāha.",
  "atk-s0502a0:4724_11": "Ekadivasañhi anuruddho bhaddiyo kimiloti tayo janā “bhattaṃ nāma kahaṃ uṭṭhātī”ti mantayiṃsu.",
  "atk-s0502a0:4724_12": "Tesu kimilo “koṭṭhesu uṭṭhātī”ti āha.",
  "atk-s0502a0:4724_13": "So kirekadivasaṃ vīhī koṭṭhamhi pakkhipante addasa,",
  "atk-s0502a0:4724_14": "tasmā “koṭṭhe bhattaṃ uppajjatī”ti saññāya evamāha.",
  "atk-s0502a0:4724_15": "Atha naṃ bhaddiyo “tvaṃ na jānāsī”ti vatvā “bhattaṃ nāma ukkhaliyaṃ uṭṭhātī”ti āha.",
  "atk-s0502a0:4724_16": "So kirekadivasaṃ ukkhalito bhattaṃ vaḍḍhente disvā “etthevetaṃ uppajjatī”ti saññamakāsi,",
  "atk-s0502a0:4724_17": "tasmā evamāha.",
  "atk-s0502a0:4724_18": "Anuruddho te ubhopi “tumhe na jānāthā”ti vatvā “bhattaṃ nāma ratanubbedhamakuḷāya mahāsuvaṇṇapātiyaṃ uṭṭhātī”ti āha.",
  "atk-s0502a0:4724_19": "Tena kira neva vīhiṃ koṭṭentā,",
  "atk-s0502a0:4724_20": "na bhattaṃ pacantā diṭṭhapubbā,",
  "atk-s0502a0:4724_21": "suvaṇṇapātiyaṃ vaḍḍhetvā purato ṭhapitabhattameva passati,",
  "atk-s0502a0:4724_22": "tasmā “pātiyaṃyevetaṃ uppajjatī”ti saññamakāsi,",
  "atk-s0502a0:4724_23": "tasmā evamāha.",
  "atk-s0502a0:4724_24": "Evaṃ bhattuṭṭhānaṭṭhānampi ajānanto mahāpuñño kulaputto kammante kiṃ jānissati.",
  "atk-s0502a0:4725_0": "So “ehi kho te,",
  "atk-s0502a0:4725_1": "anuruddha,",
  "atk-s0502a0:4725_2": "gharāvāsatthaṃ anusāsissāmi,",
  "atk-s0502a0:4725_3": "paṭhamaṃ khettaṃ kasāpetabba”ntiādinā nayena bhātarā vuttānaṃ kammantānaṃ apariyantabhāvaṃ sutvā “na",
  "atk-s0502a0:4725_4": "me gharāvāsena attho”ti mātaraṃ āpucchitvā bhaddiyapamukhehi pañcahi sākiyakumārehi saddhiṃ nikkhamitvā",
  "atk-s0502a0:4725_5": "anupiyambavane satthāraṃ upasaṅkamitvā pabbaji.",
  "atk-s0502a0:4725_6": "Pabbajitvā ca pana sammāpaṭipadaṃ paṭipanno anupubbena tisso vijjā sacchikatvā dibbena cakkhunā ekāsane",
  "atk-s0502a0:4725_7": "nisinnova hatthatale ṭhapitaāmalakāni viya sahassalokadhātuyo olokanasamattho hutvā –",
  "atk-s0502a0:4726_0": "“Pubbenivāsaṃ jānāmi, dibbacakkhu visodhitaṃ;",
  "atk-s0502a0:4727_0": "Tevijjo iddhipattomhi, kataṃ buddhassa sāsana”nti. –",
  "atk-s0502a0:4728_0": "Udānaṃ udānetvā “kiṃ nu kho me katvā ayaṃ sampatti laddhā”ti olokento “padumuttarapādamūle patthanaṃ",
  "atk-s0502a0:4728_1": "ṭhapesi”nti ñatvā puna “saṃsāre saṃsaranto asukasmiṃ nāma kāle bārāṇasiyaṃ sumanaseṭṭhiṃ nissāya jīvanto",
  "atk-s0502a0:4728_2": "annabhāro nāma ahosi”ntipi ñatvā –",
  "atk-s0502a0:4729_0": "“Annabhāro pure āsiṃ, daliddo tiṇahārako;",
  "atk-s0502a0:4730_0": "Piṇḍapāto mayā dinno, upariṭṭhassa tādino”ti. –",
  "atk-s0502a0:4731_0": "Āha.",
  "atk-s0502a0:4731_1": "Athassa etadahosi –",
  "atk-s0502a0:4731_2": "“yo so tadā mayā upariṭṭhassa dinnapiṇḍapātato kahāpaṇe datvā pattiṃ aggahesi,",
  "atk-s0502a0:4731_3": "mama sahāyako sumanaseṭṭhi kahaṃ nu kho so etarahi nibbatto”ti.",
  "atk-s0502a0:4731_4": "Atha naṃ “viñjhāṭaviyaṃ pabbatapāde muṇḍanigamo nāma atthi,",
  "atk-s0502a0:4731_5": "tattha mahāmuṇḍassa nāma upāsakassa mahāsumano cūḷasumanoti dve puttā,",
  "atk-s0502a0:4731_6": "tesu so cūḷasumano hutvā nibbatto”ti addasa.",
  "atk-s0502a0:4731_7": "Disvā ca pana cintesi –",
  "atk-s0502a0:4731_8": "“atthi nu kho tattha mayi gate upakāro,",
  "atk-s0502a0:4731_9": "natthī”ti.",
  "atk-s0502a0:4731_10": "So upadhārento idaṃ addasa “so tattha mayi gate sattavassikova nikkhamitvā pabbajissati,",
  "atk-s0502a0:4731_11": "khuraggeyeva ca arahattaṃ pāpuṇissatī”ti.",
  "atk-s0502a0:4731_12": "Disvā ca pana upakaṭṭhe antovasse ākāsena gantvā gāmadvāre otari.",
  "atk-s0502a0:4731_13": "Mahāmuṇḍo pana upāsako therassa pubbepi vissāsiko eva.",
  "atk-s0502a0:4731_14": "So theraṃ piṇḍapātakāle cīvaraṃ pārupantaṃ disvā puttaṃ mahāsumanaṃ āha – “tāta, ayyo,",
  "atk-s0502a0:4731_15": "me anuruddhatthero āgato,",
  "atk-s0502a0:4731_16": "yāvassa añño koci pattaṃ na gaṇhāti,",
  "atk-s0502a0:4731_17": "tāvassa gantvā pattaṃ gaṇha,",
  "atk-s0502a0:4731_18": "ahaṃ āsanaṃ paññāpessāmī”ti.",
  "atk-s0502a0:4731_19": "So tathā akāsi.",
  "atk-s0502a0:4731_20": "Upāsako theraṃ antonivesane sakkaccaṃ parivisitvā temāsaṃ vasanatthāya paṭiññaṃ gaṇhi,",
  "atk-s0502a0:4731_21": "theropi adhivāsesi.",
  "atk-s0502a0:4732_0": "Atha naṃ ekadivasaṃ paṭijagganto viya temāsaṃ paṭijaggitvā mahāpavāraṇāya ticīvarañceva guḷatelataṇḍulādīni",
  "atk-s0502a0:4732_1": "ca āharitvā therassa pādamūle ṭhapetvā “gaṇhatha,",
  "atk-s0502a0:4732_2": "bhante”ti āha. “Alaṃ, upāsaka,",
  "atk-s0502a0:4732_3": "na me iminā attho”ti. “Tena hi, bhante,",
  "atk-s0502a0:4732_4": "vassāvāsikalābho nāmesa,",
  "atk-s0502a0:4732_5": "gaṇhatha na”nti?",
  "atk-s0502a0:4732_6": "“Na gaṇhāmi,",
  "atk-s0502a0:4732_7": "upāsakā”ti.",
  "atk-s0502a0:4732_8": "“Kimatthaṃ na gaṇhatha,",
  "atk-s0502a0:4732_9": "bhante”ti?",
  "atk-s0502a0:4732_10": "“Mayhaṃ santike kappiyakārako sāmaṇeropi natthī”ti. “Tena hi, bhante,",
  "atk-s0502a0:4732_11": "mama putto mahāsumano sāmaṇero bhavissatī”ti. “Na me, upāsaka,",
  "atk-s0502a0:4732_12": "mahāsumanenattho”ti. “Tena hi, bhante,",
  "atk-s0502a0:4732_13": "cūḷasumanaṃ pabbājethā”ti.",
  "atk-s0502a0:4732_14": "Thero “sādhū”ti sampaṭicchitvā cūḷasumanaṃ pabbājesi.",
  "atk-s0502a0:4732_15": "So khuraggeyeva arahattaṃ pāpuṇi.",
  "atk-s0502a0:4732_16": "Thero tena saddhiṃ aḍḍhamāsamattaṃ tattheva vasitvā “satthāraṃ passissāmī”ti tassa ñātake āpucchitvā",
  "atk-s0502a0:4732_17": "ākāseneva gantvā himavantapadese araññakuṭikāya otari.",
  "atk-s0502a0:4733_0": "Thero pana pakatiyāpi āraddhavīriyo,",
  "atk-s0502a0:4733_1": "tassa tattha pubbarattāpararattaṃ caṅkamantassa udaravāto samuṭṭhahi.",
  "atk-s0502a0:4733_2": "Atha naṃ kilantarūpaṃ disvā sāmaṇero pucchi – “bhante,",
  "atk-s0502a0:4733_3": "kiṃ vo rujjatī”ti?",
  "atk-s0502a0:4733_4": "“Udaravāto me samuṭṭhito”ti.",
  "atk-s0502a0:4733_5": "“Aññadāpi samuṭṭhitapubbo,",
  "atk-s0502a0:4733_6": "bhante”ti?",
  "atk-s0502a0:4733_7": "“Āmāvuso”ti.",
  "atk-s0502a0:4733_8": "“Kena phāsukaṃ hoti,",
  "atk-s0502a0:4733_9": "bhante”ti?",
  "atk-s0502a0:4733_10": "“Anotattato pānīye laddhe phāsukaṃ hoti, āvuso”ti. “Tena hi, bhante,",
  "atk-s0502a0:4733_11": "āharāmī”ti.",
  "atk-s0502a0:4733_12": "“Sakkhissasi sāmaṇerā”ti? “Āma,",
  "atk-s0502a0:4733_13": "bhante”ti.",
  "atk-s0502a0:4733_14": "Tena hi anotatte pannago nāma nāgarājā maṃ jānāti,",
  "atk-s0502a0:4733_15": "tassa ācikkhitvā bhesajjatthāya ekaṃ pānīyavārakaṃ āharāti.",
  "atk-s0502a0:4733_16": "So sādhūti upajjhāyaṃ vanditvā vehāsaṃ abbhuggantvā pañcayojanasataṃ ṭhānaṃ agamāsi.",
  "atk-s0502a0:4733_17": "Taṃ divasaṃ pana nāgarājā nāganāṭakaparivuto udakakīḷaṃ kīḷitukāmo hoti.",
  "atk-s0502a0:4733_18": "So sāmaṇeraṃ āgacchantaṃ disvāva kujjhi,",
  "atk-s0502a0:4733_19": "“ayaṃ muṇḍakasamaṇo attano pādapaṃsuṃ mama matthake okiranto vicarati,",
  "atk-s0502a0:4733_20": "anotatte pānīyatthāya āgato bhavissati,",
  "atk-s0502a0:4733_21": "na dānissa pānīyaṃ dassāmī”ti paṇṇāsayojanikaṃ anotattadahaṃ mahāpātiyā ukkhaliṃ pidahanto viya phaṇena pidahitvā nipajji.",
  "atk-s0502a0:4733_22": "Sāmaṇero nāgarājassa ākāraṃ oloketvāva “kuddho aya”nti ñatvā imaṃ gāthamāha –",
  "atk-s0502a0:4734_0": "“Suṇohi me nāgarāja, uggateja mahabbala;",
  "atk-s0502a0:4735_0": "Dehi me pānīyaghaṭaṃ, bhesajjatthamhi āgato”ti.",
  "atk-s0502a0:4736_0": "Taṃ sutvā nāgarājā imaṃ gāthamāha –",
  "atk-s0502a0:4737_0": "“Puratthimasmiṃ disābhāge, gaṅgā nāma mahānadī;",
  "atk-s0502a0:4738_0": "Mahāsamuddamappeti, tato tvaṃ pānīyaṃ harā”ti.",
  "atk-s0502a0:4739_0": "Taṃ sutvā sāmaṇero “ayaṃ nāgarājā attano icchāya na dassati,",
  "atk-s0502a0:4739_1": "ahaṃ balakkāraṃ katvā ānubhāvaṃ jānāpetvā imaṃ abhibhavitvāva pānīyaṃ gaṇhissāmī”ti cintetvā,",
  "atk-s0502a0:4739_2": "“mahārāja,",
  "atk-s0502a0:4739_3": "upajjhāyo maṃ anotattatova pānīyaṃ āharāpeti,",
  "atk-s0502a0:4739_4": "tenāhaṃ idameva harissāmi, apehi,",
  "atk-s0502a0:4739_5": "mā maṃ vārehī”ti vatvā imaṃ gāthamāha –",
  "atk-s0502a0:4740_0": "“Itova pānīyaṃ hāssaṃ, imināvamhi atthiko;",
  "atk-s0502a0:4741_0": "Yadi te thāmabalaṃ atthi, nāgarāja nivārayā”ti.",
  "atk-s0502a0:4742_0": "Atha naṃ nāgarājā āha –",
  "atk-s0502a0:4743_0": "“Sāmaṇera sace atthi, tava vikkama porisaṃ;",
  "atk-s0502a0:4744_0": "Abhinandāmi te vācaṃ, harassu pānīyaṃ mamā”ti.",
  "atk-s0502a0:4745_0": "Atha naṃ sāmaṇero “evaṃ, mahārāja,",
  "atk-s0502a0:4745_1": "harāmī”ti vatvā “yadi sakkonto harāhī”ti vutte –",
  "atk-s0502a0:4745_2": "“tena hi suṭṭhu jānassū”ti tikkhattuṃ paṭiññaṃ gahetvā “buddhasāsanassa ānubhāvaṃ dassetvā mayā pānīyaṃ",
  "atk-s0502a0:4745_3": "harituṃ vaṭṭatī”ti cintetvā ākāsaṭṭhadevatānaṃ tāva santikaṃ agamāsi.",
  "atk-s0502a0:4745_4": "Tā āgantvā vanditvā “kiṃ,",
  "atk-s0502a0:4745_5": "bhante”ti vatvā aṭṭhaṃsu.",
  "atk-s0502a0:4745_6": "“Etasmiṃ anotattadahapiṭṭhe pannaganāgarājena saddhiṃ mama saṅgāmo bhavissati,",
  "atk-s0502a0:4745_7": "tattha gantvā jayaparājayaṃ olokethā”ti āha.",
  "atk-s0502a0:4745_8": "So eteneva nīhārena cattāro lokapāle sakkasuyāmasantusitaparanimmitavasavattī ca upasaṅkamitvā tamatthaṃ ārocesi.",
  "atk-s0502a0:4745_9": "Tato paraṃ paṭipāṭiyā yāva brahmalokaṃ gantvā tattha tattha brahmehi āgantvā vanditvā ṭhitehi “kiṃ,",
  "atk-s0502a0:4745_10": "bhante”ti puṭṭho tamatthaṃ ārocesi.",
  "atk-s0502a0:4745_11": "Evaṃ so asaññe ca arūpibrahmāno ca ṭhapetvā sabbattha muhutteneva āhiṇḍitvā ārocesi.",
  "atk-s0502a0:4745_12": "Tassa vacanaṃ sutvā sabbāpi devatā anotattadahapiṭṭhe nāḷiyaṃ pakkhittāni piṭṭhacuṇṇāni viya ākāsaṃ nirantaraṃ pūretvā sannipatiṃsu.",
  "atk-s0502a0:4745_13": "Sannipatite devasaṅghe sāmaṇero ākāse ṭhatvā nāgarājaṃ āha –",
  "atk-s0502a0:4746_0": "“Suṇohi me nāgarāja, uggateja mahabbala;",
  "atk-s0502a0:4747_0": "Dehi me pānīyaghaṭaṃ, bhesajjatthamhi āgato”ti.",
  "atk-s0502a0:4748_0": "Atha naṃ nāgo āha –",
  "atk-s0502a0:4749_0": "“Sāmaṇera sace atthi, tava vikkama porisaṃ;",
  "atk-s0502a0:4750_0": "Abhinandāmi te vācaṃ, harassu pānīyaṃ mamā”ti.",
  "atk-s0502a0:4751_0": "So tikkhattuṃ nāgarājassa paṭiññaṃ gahetvā ākāse ṭhitakova dvādasayojanikaṃ brahmattabhāvaṃ māpetvā ākāsato",
  "atk-s0502a0:4751_1": "oruyha nāgarājassa phaṇe akkamitvā adhomukhaṃ nippīḷesi,",
  "atk-s0502a0:4751_2": "tāvadeva balavatā purisena akkantaallacammaṃ viya nāgarājassa phaṇe akkantamatte ogalitvā dabbimattā phaṇapuṭakā ahesuṃ.",
  "atk-s0502a0:4751_3": "Nāgarājassa phaṇehi muttamuttaṭṭhānato tālakkhandhapamāṇā udakavaṭṭiyo uggañchiṃsu.",
  "atk-s0502a0:4751_4": "Sāmaṇero ākāseyeva pānīyavārakaṃ pūresi.",
  "atk-s0502a0:4751_5": "Devasaṅgho sādhukāramadāsi.",
  "atk-s0502a0:4751_6": "Atha nāgarājā lajjitvā sāmaṇerassa kujjhi,",
  "atk-s0502a0:4751_7": "jayakusumavaṇṇānissa akkhīni ahesuṃ.",
  "atk-s0502a0:4751_8": "So “ayaṃ maṃ devasaṅghaṃ sannipātetvā pānīyaṃ gahetvā lajjāpesi,",
  "atk-s0502a0:4751_9": "etaṃ gahetvā mukhe hatthaṃ pakkhipitvā hadayamaṃsaṃ vāssa maddāmi,",
  "atk-s0502a0:4751_10": "pāde vā naṃ gahetvā pāragaṅgāyaṃ khipāmī”ti vegena anubandhi.",
  "atk-s0502a0:4751_11": "Anubandhantopi naṃ pāpuṇituṃ nāsakkhiyeva.",
  "atk-s0502a0:4751_12": "Sāmaṇero gantvā upajjhāyassa hatthe pānīyaṃ ṭhapetvā “pivatha,",
  "atk-s0502a0:4751_13": "bhante”ti āha.",
  "atk-s0502a0:4751_14": "Nāgarājāpi pacchato āgantvā,",
  "atk-s0502a0:4751_15": "“bhante anuruddha,",
  "atk-s0502a0:4751_16": "sāmaṇero mayā adinnameva pānīyaṃ gahetvā āgato,",
  "atk-s0502a0:4751_17": "mā pivitthā”ti āha.",
  "atk-s0502a0:4751_18": "Evaṃ kira sāmaṇerāti. “Pivatha, bhante,",
  "atk-s0502a0:4751_19": "iminā me dinnaṃ pānīyaṃ āhaṭa”nti āha.",
  "atk-s0502a0:4751_20": "Thero “khīṇāsavasāmaṇerassa musākathanaṃ nāma natthī”ti ñatvā pānīyaṃ pivi.",
  "atk-s0502a0:4751_21": "Taṅkhaṇaññevassa ābādho paṭipassambhi.",
  "atk-s0502a0:4751_22": "Puna nāgo theraṃ āha – “bhante,",
  "atk-s0502a0:4751_23": "sāmaṇerenamhi sabbaṃ devagaṇaṃ sannipātetvā lajjāpito,",
  "atk-s0502a0:4751_24": "ahamassa hadayaṃ vā phālessāmi,",
  "atk-s0502a0:4751_25": "pāde vā naṃ gahetvā pāragaṅgāya khipissāmī”ti. Mahārāja,",
  "atk-s0502a0:4751_26": "sāmaṇero mahānubhāvo,",
  "atk-s0502a0:4751_27": "tumhe sāmaṇerena saddhiṃ saṅgāmetuṃ na sakkhissatha,",
  "atk-s0502a0:4751_28": "khamāpetvā naṃ gacchathāti.",
  "atk-s0502a0:4751_29": "So sayampi sāmaṇerassa ānubhāvaṃ jānātiyeva,",
  "atk-s0502a0:4751_30": "lajjāya pana anubandhitvā āgato.",
  "atk-s0502a0:4751_31": "Atha naṃ therassa vacanena khamāpetvā tena saddhiṃ mittasanthavaṃ katvā “ito paṭṭhāya anotattaudakena atthe sati tumhākaṃ āgamanakiccaṃ natthi,",
  "atk-s0502a0:4751_32": "mayhaṃ pahiṇeyyātha,",
  "atk-s0502a0:4751_33": "ahameva āharitvā dassāmī”ti vatvā pakkāmi.",
  "atk-s0502a0:4752_0": "Theropi sāmaṇeraṃ ādāya pāyāsi.",
  "atk-s0502a0:4752_1": "Satthā therassa āgamanabhāvaṃ ñatvā migāramātupāsāde therassa āgamanaṃ olokento nisīdi.",
  "atk-s0502a0:4752_2": "Bhikkhūpi theraṃ āgacchantaṃ disvā paccuggantvā pattacīvaraṃ paṭiggahesuṃ.",
  "atk-s0502a0:4752_3": "Athekacce sāmaṇeraṃ sīsepi kaṇṇesupi bāhāyampi gahetvā sañcāletvā “kiṃ,",
  "atk-s0502a0:4752_4": "sāmaṇera cūḷakaniṭṭha,",
  "atk-s0502a0:4752_5": "na ukkaṇṭhitosī”ti āhaṃsu.",
  "atk-s0502a0:4752_6": "Satthā tesaṃ kiriyaṃ disvā cintesi –",
  "atk-s0502a0:4752_7": "“bhāriyaṃ vatimesaṃ bhikkhūnaṃ kammaṃ āsīvisaṃ gīvāya gaṇhantā viya sāmaṇeraṃ gaṇhanti,",
  "atk-s0502a0:4752_8": "nāssa ānubhāvaṃ jānanti,",
  "atk-s0502a0:4752_9": "ajja mayā sumanasāmaṇerassa guṇaṃ pākaṭaṃ kātuṃ vaṭṭatī”ti.",
  "atk-s0502a0:4752_10": "Theropi āgantvā satthāraṃ vanditvā nisīdi.",
  "atk-s0502a0:4752_11": "Satthā tena saddhiṃ paṭisanthāraṃ katvā ānandattheraṃ āmantesi – “ānanda,",
  "atk-s0502a0:4752_12": "anotattaudakenamhi pāde dhovitukāmo,",
  "atk-s0502a0:4752_13": "sāmaṇerānaṃ ghaṭaṃ datvā pānīyaṃ āharāpehī”ti.",
  "atk-s0502a0:4752_14": "Thero vihāre pañcamattāni sāmaṇerasatāni sannipātesi.",
  "atk-s0502a0:4752_15": "Tesu sumanasāmaṇero sabbanavako ahosi.",
  "atk-s0502a0:4752_16": "Thero sabbamahallakaṃ sāmaṇeraṃ āha –",
  "atk-s0502a0:4752_17": "“sāmaṇera,",
  "atk-s0502a0:4752_18": "satthā anokattadahaudakena pāde dhovitukāmo,",
  "atk-s0502a0:4752_19": "ghaṭaṃ ādāya gantvā pānīyaṃ āharā”ti.",
  "atk-s0502a0:4752_20": "So “na sakkomi,",
  "atk-s0502a0:4752_21": "bhante”ti na icchi.",
  "atk-s0502a0:4752_22": "Thero sesepi paṭipāṭiyā pucchi,",
  "atk-s0502a0:4752_23": "tepi tatheva vatvā paṭikkhipiṃsu.",
  "atk-s0502a0:4752_24": "“Kiṃ panettha khīṇāsavasāmaṇerā natthī”ti? Atthi,",
  "atk-s0502a0:4752_25": "te pana “nāyaṃ amhākaṃ baddho mālāpuṭo,",
  "atk-s0502a0:4752_26": "sumanasāmaṇerasseva baddho”ti na icchiṃsu,",
  "atk-s0502a0:4752_27": "puthujjanā pana attano asamatthatāyeva na icchiṃsu.",
  "atk-s0502a0:4752_28": "Pariyosāne pana sumanassa vāre sampatte,",
  "atk-s0502a0:4752_29": "“sāmaṇera,",
  "atk-s0502a0:4752_30": "satthā anotattadahaudakena pāde dhovitukāmo,",
  "atk-s0502a0:4752_31": "kuṭaṃ ādāya kira udakaṃ āharā”ti āha.",
  "atk-s0502a0:4752_32": "So “satthari āharāpente āharissāmī”ti satthāraṃ vanditvā, “bhante,",
  "atk-s0502a0:4752_33": "anotattato kira maṃ udakaṃ āhārāpethā”ti āha. “Āma,",
  "atk-s0502a0:4752_34": "sumanā”ti.",
  "atk-s0502a0:4752_35": "So visākhāya kāritesu ghanasuvaṇṇakoṭṭimesu senāsanakuṭesu ekaṃ saṭṭhikuṭaudakagaṇhanakaṃ mahāghaṭaṃ",
  "atk-s0502a0:4752_36": "hatthena gahetvā “iminā me ukkhipitvā aṃsakūṭe ṭhapitena attho natthī”ti olambakaṃ katvā vehāsaṃ abbhuggantvā",
  "atk-s0502a0:4752_37": "himavantābhimukho pakkhandi.",
  "atk-s0502a0:4753_0": "Nāgarājā sāmaṇeraṃ dūratova āgacchantaṃ disvā paccuggantvā kuṭaṃ aṃsakūṭena ādāya, “bhante,",
  "atk-s0502a0:4753_1": "tumhe mādise dāse vijjamāne kasmā sayaṃ āgatā,",
  "atk-s0502a0:4753_2": "udakenatthe sati kasmā sāsanamattampi na pahiṇathā”ti kuṭena udakaṃ ādāya sayaṃ ukkhipitvā “purato hotha, bhante,",
  "atk-s0502a0:4753_3": "ahameva āharissāmī”ti āha.",
  "atk-s0502a0:4753_4": "“Tiṭṭhatha tumhe, mahārāja,",
  "atk-s0502a0:4753_5": "ahameva sammāsambuddhena āṇatto”ti nāgarājānaṃ nivattāpetvā kuṭaṃ mukhavaṭṭiyaṃ hatthena gahetvā ākāsenāgañchi.",
  "atk-s0502a0:4753_6": "Atha naṃ satthā āgacchantaṃ oloketvā bhikkhū āmantesi –",
  "atk-s0502a0:4753_7": "“passatha,",
  "atk-s0502a0:4753_8": "bhikkhave,",
  "atk-s0502a0:4753_9": "sāmaṇerassa līlaṃ,",
  "atk-s0502a0:4753_10": "ākāse haṃsarājā viya sobhatī”ti āha.",
  "atk-s0502a0:4753_11": "Sopi pānīyaghaṭaṃ ṭhapetvā satthāraṃ vanditvā aṭṭhāsi.",
  "atk-s0502a0:4753_12": "Atha naṃ satthā āha –",
  "atk-s0502a0:4753_13": "“kativassosi tvaṃ,",
  "atk-s0502a0:4753_14": "sumanā”ti?",
  "atk-s0502a0:4753_15": "“Sattavassomhi, bhanteti. “Tena hi, sumana,",
  "atk-s0502a0:4753_16": "ajja paṭṭhāya bhikkhu hohī”ti vatvā dāyajjaupasampadaṃ adāsi.",
  "atk-s0502a0:4753_17": "Dveyeva kira sāmaṇerā sattavassikā upasampadaṃ labhiṃsu –",
  "atk-s0502a0:4753_18": "ayañca sumano sopāko cāti.",
  "atk-s0502a0:4754_0": "Evaṃ tasmiṃ upasampanne dhammasabhāyaṃ kathaṃ samuṭṭhāpesuṃ,",
  "atk-s0502a0:4754_1": "“acchariyaṃ āvuso,",
  "atk-s0502a0:4754_2": "evarūpo hi nāma daharasāmaṇerassa ānubhāvo hoti,",
  "atk-s0502a0:4754_3": "na no ito pubbe evarūpo ānubhāvo diṭṭhapubbo”ti.",
  "atk-s0502a0:4754_4": "Satthā āgantvā “kāya nuttha,",
  "atk-s0502a0:4754_5": "bhikkhave,",
  "atk-s0502a0:4754_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:4754_7": "“bhikkhave,",
  "atk-s0502a0:4754_8": "mama sāsane daharopi sammā paṭipanno evarūpaṃ sampattiṃ labhatiyevā”ti vatvā dhammaṃ desento imaṃ gāthamāha –",
  "atk-s0502a0:4755_0": "382.",
  "atk-s0502a0:4756_0": "“Yo have daharo bhikkhu, yuñjati buddhasāsane;",
  "atk-s0502a0:4757_0": "Somaṃ lokaṃ pabhāseti, abbhā muttova candimā”ti.",
  "atk-s0502a0:4758_0": "Tattha yuñjatīti ghaṭati vāyamati.",
  "atk-s0502a0:4758_1": "Pabhāsetīti so bhikkhu attano arahattamaggañāṇena abbhādīhi mutto candimā viya lokaṃ khandhādibhedaṃ lokaṃ obhāseti,",
  "atk-s0502a0:4758_2": "ekālokaṃ karotīti attho.",
  "atk-s0502a0:4759_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4760_0": "Sumanasāmaṇeravatthu dvādasamaṃ.",
  "atk-s0502a0:4761_0": "Bhikkhuvaggavaṇṇanā niṭṭhitā.",
  "atk-s0502a0:4762_0": "Pañcavīsatimo vaggo.",
  "atk-s0502a0:4763_0": "26. Brāhmaṇavaggo",
  "atk-s0502a0:4764_0": "1. Pasādabahulabrāhmaṇavatthu",
  "atk-s0502a0:4765_0": "Chinda sotanti imaṃ dhammadesanaṃ satthā jetavane viharanto pasādabahulaṃ brāhmaṇaṃ ārabbha kathesi.",
  "atk-s0502a0:4766_0": "So kira brāhmaṇo bhagavato dhammadesanaṃ sutvā pasannacitto attano gehe soḷasamattānaṃ bhikkhūnaṃ niccabhattaṃ",
  "atk-s0502a0:4766_1": "paṭṭhapetvā bhikkhūnaṃ āgatavelāya pattaṃ gahetvā “āgacchantu bhonto arahanto,",
  "atk-s0502a0:4766_2": "nisīdantu bhonto arahanto”ti yaṃkiñci vadanto arahantavādapaṭisaṃyuttameva vadati.",
  "atk-s0502a0:4766_3": "Tesu puthujjanā “ayaṃ amhesu arahantasaññī”ti cintayiṃsu,",
  "atk-s0502a0:4766_4": "khīṇāsavā “ayaṃ no khīṇāsavabhāvaṃ jānātī”ti.",
  "atk-s0502a0:4766_5": "Evaṃ te sabbepi kukkuccāyantā tassa gehaṃ nāgamiṃsu.",
  "atk-s0502a0:4766_6": "So dukkhī dummano “kinnu kho, ayyā,",
  "atk-s0502a0:4766_7": "nāgacchantī”ti vihāraṃ gantvā satthāraṃ vanditvā tamatthaṃ ārocesi.",
  "atk-s0502a0:4766_8": "Satthā bhikkhū āmantetvā “kiṃ etaṃ,",
  "atk-s0502a0:4766_9": "bhikkhave”ti pucchitvā tehi tasmiṃ atthe ārocite “sādiyatha pana tumhe,",
  "atk-s0502a0:4766_10": "bhikkhave,",
  "atk-s0502a0:4766_11": "arahantavāda”nti āha.",
  "atk-s0502a0:4766_12": "“Na sādiyāma mayaṃ,",
  "atk-s0502a0:4766_13": "bhante”ti.",
  "atk-s0502a0:4766_14": "“Evaṃ sante manussānaṃ etaṃ pasādabhaññaṃ, anāpatti,",
  "atk-s0502a0:4766_15": "bhikkhave,",
  "atk-s0502a0:4766_16": "pasādabhaññe,",
  "atk-s0502a0:4766_17": "api ca kho pana brāhmaṇassa arahantesu adhimattaṃ pemaṃ,",
  "atk-s0502a0:4766_18": "tasmā tumhehipi taṇhāsotaṃ chetvā arahattameva pattuṃ yutta”nti vatvā dhammaṃ desento imaṃ gāthamāha –",
  "atk-s0502a0:4767_0": "383.",
  "atk-s0502a0:4768_0": "“Chinda sotaṃ parakkamma, kāme panuda brāhmaṇa;",
  "atk-s0502a0:4769_0": "Saṅkhārānaṃ khayaṃ ñatvā, akataññūsi brāhmaṇā”ti.",
  "atk-s0502a0:4770_0": "Tattha parakkammāti taṇhāsotaṃ nāma na appamattakena vāyāmena chindituṃ sakkā,",
  "atk-s0502a0:4770_1": "tasmā ñāṇasampayuttena mahantena parakkamena parakkamitvā taṃ sotaṃ chinda.",
  "atk-s0502a0:4770_2": "Ubhopi kāme panuda nīhara.",
  "atk-s0502a0:4770_3": "Brāhmaṇāti khīṇāsavānaṃ ālapanametaṃ.",
  "atk-s0502a0:4770_4": "Saṅkhārānanti pañcannaṃ khandhānaṃ khayaṃ jānitvā.",
  "atk-s0502a0:4770_5": "Akataññūti evaṃ sante tvaṃ suvaṇṇādīsu kenaci akatassa nibbānassa jānanato akataññū nāma hosīti.",
  "atk-s0502a0:4771_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4772_0": "Pasādabahulabrāhmaṇavatthu paṭhamaṃ.",
  "atk-s0502a0:4773_0": "2. Sambahulabhikkhuvatthu",
  "atk-s0502a0:4774_0": "Yadā dvayesūti imaṃ dhammadesanaṃ satthā jetavane viharanto sambahule bhikkhū ārabbha kathesi.",
  "atk-s0502a0:4775_0": "Ekadivasañhi tiṃsamattā disāvāsikā bhikkhū āgantvā satthāraṃ vanditvā nisīdiṃsu.",
  "atk-s0502a0:4775_1": "Sāriputtatthero tesaṃ arahattassa upanissayaṃ disvā satthāraṃ upasaṅkamitvā ṭhitakova imaṃ pañhaṃ pucchi – “bhante,",
  "atk-s0502a0:4775_2": "dve dhammāti vuccanti,",
  "atk-s0502a0:4775_3": "katame nu kho dve dhammā”ti?",
  "atk-s0502a0:4775_4": "Atha naṃ satthā “dve dhammāti kho,",
  "atk-s0502a0:4775_5": "sāriputta,",
  "atk-s0502a0:4775_6": "samathavipassanā vuccantī”ti vatvā imaṃ gāthamāha –",
  "atk-s0502a0:4776_0": "384.",
  "atk-s0502a0:4777_0": "“Yadā dvayesu dhammesu, pāragū hoti brāhmaṇo;",
  "atk-s0502a0:4778_0": "Athassa sabbe saṃyogā, atthaṃ gacchanti jānato”ti.",
  "atk-s0502a0:4779_0": "Tattha yadāti yasmiṃ kāle dvidhā ṭhitesu samathavipassanādhammesu abhiññāpāragādivasena ayaṃ khīṇāsavo pāragū hoti,",
  "atk-s0502a0:4779_1": "athassa vaṭṭasmiṃ saṃyojanasamatthā sabbe kāmayogādayo saṃyogā evaṃ jānantassa atthaṃ parikkhayaṃ gacchantīti attho.",
  "atk-s0502a0:4780_0": "Desanāvasāne sabbepi te bhikkhū arahatte patiṭṭhahiṃsūti.",
  "atk-s0502a0:4781_0": "Sambahulabhikkhuvatthu dutiyaṃ.",
  "atk-s0502a0:4782_0": "3. Māravatthu",
  "atk-s0502a0:4783_0": "Yassa pāranti imaṃ dhammadesanaṃ satthā jetavane viharanto māraṃ ārabbha kathesi.",
  "atk-s0502a0:4784_0": "So kirekasmiṃ divase aññataro puriso viya hutvā satthāraṃ upasaṅkamitvā pucchi – “bhante,",
  "atk-s0502a0:4784_1": "pāraṃ pāranti vuccati,",
  "atk-s0502a0:4784_2": "kinnu kho etaṃ pāraṃ nāmā”ti.",
  "atk-s0502a0:4784_3": "Satthā “māro aya”nti viditvā, “pāpima,",
  "atk-s0502a0:4784_4": "kiṃ tava pārena,",
  "atk-s0502a0:4784_5": "tañhi vītarāgehi pattabba”nti vatvā imaṃ gāthamāha –",
  "atk-s0502a0:4785_0": "385.",
  "atk-s0502a0:4786_0": "“Yassa pāraṃ apāraṃ vā, pārāpāraṃ na vijjati;",
  "atk-s0502a0:4787_0": "Vītaddaraṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:4788_0": "Tattha pāranti ajjhattikāni cha āyatanāni.",
  "atk-s0502a0:4788_1": "Apāranti bāhirāni cha āyatanāni.",
  "atk-s0502a0:4788_2": "Pārāpāranti tadubhayaṃ.",
  "atk-s0502a0:4788_3": "Na vijjatīti yassa sabbampetaṃ “aha”nti vā “mama”nti vā gahaṇābhāvena natthi,",
  "atk-s0502a0:4788_4": "taṃ kilesadarathānaṃ vigamena vītaddaraṃ sabbakilesehi visaṃyuttaṃ ahaṃ brāhmaṇaṃ vadāmīti attho.",
  "atk-s0502a0:4789_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4790_0": "Māravatthu tatiyaṃ.",
  "atk-s0502a0:4791_0": "4. Aññatarabrāhmaṇavatthu",
  "atk-s0502a0:4792_0": "Jhāyinti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:4793_0": "So kira cintesi –",
  "atk-s0502a0:4793_1": "“satthā attano sāvake,",
  "atk-s0502a0:4793_2": "‘brāhmaṇā’ti vadati,",
  "atk-s0502a0:4793_3": "ahañcamhi jātigottena brāhmaṇo,",
  "atk-s0502a0:4793_4": "mampi nu kho evaṃ vattuṃ vaṭṭatī”ti.",
  "atk-s0502a0:4793_5": "So satthāraṃ upasaṅkamitvā tamatthaṃ pucchi.",
  "atk-s0502a0:4793_6": "Satthā “nāhaṃ jātigottamattena brāhmaṇaṃ vadāmi,",
  "atk-s0502a0:4793_7": "uttamatthaṃ arahattaṃ anuppattameva panevaṃ vadāmī”ti vatvā imaṃ gāthamāha –",
  "atk-s0502a0:4794_0": "386.",
  "atk-s0502a0:4795_0": "“Jhāyiṃ virajamāsīnaṃ, katakiccamanāsavaṃ;",
  "atk-s0502a0:4796_0": "Uttamatthamanuppattaṃ, tamahaṃ brūmi brāhmaṇa”nti.",
  "atk-s0502a0:4797_0": "Tattha jhāyinti duvidhena jhānena jhāyantaṃ kāmarajena virajaṃ vane ekakamāsīnaṃ catūhi maggehi soḷasannaṃ",
  "atk-s0502a0:4797_1": "kiccānaṃ katattā katakiccaṃ āsavānaṃ abhāvena anāsavaṃ uttamatthaṃ arahattaṃ anuppattaṃ ahaṃ brāhmaṇaṃ",
  "atk-s0502a0:4797_2": "vadāmīti attho.",
  "atk-s0502a0:4798_0": "Desanāvasāne so brāhmaṇo sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4799_0": "Aññatarabrāhmaṇavatthu catutthaṃ.",
  "atk-s0502a0:4800_0": "5. Ānandattheravatthu",
  "atk-s0502a0:4801_0": "Divā tapatīti imaṃ dhammadesanaṃ satthā migāramātupāsāde viharanto ānandattheraṃ ārabbha kathesi.",
  "atk-s0502a0:4802_0": "Pasenadi kosalo kira mahāpavāraṇāya sabbābharaṇapaṭimaṇḍito gandhamālādīni ādāya vihāraṃ agamāsi.",
  "atk-s0502a0:4802_1": "Tasmiṃ khaṇe kāḷudāyitthero jhānaṃ samāpajjitvā parisapariyante nisinno hoti,",
  "atk-s0502a0:4802_2": "nāmameva panassetaṃ,",
  "atk-s0502a0:4802_3": "sarīraṃ suvaṇṇavaṇṇaṃ.",
  "atk-s0502a0:4802_4": "Tasmiṃ pana khaṇe cando uggacchati,",
  "atk-s0502a0:4802_5": "sūriyo atthameti.",
  "atk-s0502a0:4802_6": "Ānandatthero atthamentassa ca sūriyassa uggacchantassa ca candassa obhāsaṃ olokento rañño sarīrobhāsaṃ",
  "atk-s0502a0:4802_7": "therassa sarīrobhāsaṃ tathāgatassa ca sarīrobhāsaṃ olokesi.",
  "atk-s0502a0:4802_8": "Tattha sabbobhāse atikkamitvā satthāva virocati.",
  "atk-s0502a0:4802_9": "Thero satthāraṃ vanditvā, “bhante,",
  "atk-s0502a0:4802_10": "ajja mama ime obhāse olokentassa tumhākameva obhāso ruccati.",
  "atk-s0502a0:4802_11": "Tumhākañhi sarīraṃ sabbobhāse atikkamitvā virocatī”ti āha.",
  "atk-s0502a0:4802_12": "Atha naṃ satthā, “ānanda,",
  "atk-s0502a0:4802_13": "sūriyo nāma divā virocati,",
  "atk-s0502a0:4802_14": "cando rattiṃ,",
  "atk-s0502a0:4802_15": "rājā alaṅkatakāleyeva,",
  "atk-s0502a0:4802_16": "khīṇāsave gaṇasaṅgaṇikaṃ pahāya antosamāpattiyaṃyeva virocati,",
  "atk-s0502a0:4802_17": "buddhā pana rattimpi divāpi pañcavidhena tejena virocantī”ti vatvā imaṃ gāthamāha –",
  "atk-s0502a0:4803_0": "387.",
  "atk-s0502a0:4804_0": "“Divā tapati ādicco, rattimābhāti candimā;",
  "atk-s0502a0:4805_0": "Sannaddho khattiyo tapati, jhāyī tapati brāhmaṇo;",
  "atk-s0502a0:4806_0": "Atha sabbamahorattiṃ, buddho tapati tejasā”ti.",
  "atk-s0502a0:4807_0": "Tattha divā tapatīti divā virocati,",
  "atk-s0502a0:4807_1": "rattiṃ panassa gatamaggopi na paññāyati.",
  "atk-s0502a0:4807_2": "Candimāti candopi abbhādīhi vimutto rattimeva virocati, no divā.",
  "atk-s0502a0:4807_3": "Sannaddhoti suvaṇṇamaṇivicittehi sabbābharaṇehi paṭimaṇḍito caturaṅginiyā senāya parikkhittova rājā virocati,",
  "atk-s0502a0:4807_4": "na aññātakavesena ṭhito.",
  "atk-s0502a0:4807_5": "Jhāyīti khīṇāsavo pana gaṇaṃ vinodetvā jhāyantova virocati.",
  "atk-s0502a0:4807_6": "Tejasāti sammāsambuddho pana sīlatejena dussīlyatejaṃ,",
  "atk-s0502a0:4807_7": "guṇatejena nigguṇatejaṃ,",
  "atk-s0502a0:4807_8": "paññātejena duppaññatejaṃ,",
  "atk-s0502a0:4807_9": "puññatejena apuññatejaṃ,",
  "atk-s0502a0:4807_10": "dhammatejena adhammatejaṃ pariyādiyitvā iminā pañcavidhena tejasā niccakālameva virocatīti attho.",
  "atk-s0502a0:4808_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4809_0": "Ānandattheravatthu pañcamaṃ.",
  "atk-s0502a0:4810_0": "6. Aññatarabrāhmaṇapabbajitavatthu",
  "atk-s0502a0:4811_0": "Bāhitapāpoti imaṃ dhammadesanaṃ satthā jetavane viharanto aññataraṃ brāhmaṇapabbajitaṃ ārabbha kathesi.",
  "atk-s0502a0:4812_0": "Eko kira brāhmaṇo bāhirakapabbajjāya pabbajitvā “samaṇo gotamo attano sāvake ‘pabbajitā’ti vadati,",
  "atk-s0502a0:4812_1": "ahañcamhi pabbajito,",
  "atk-s0502a0:4812_2": "mampi kho evaṃ vattuṃ vaṭṭatī”ti cintetvā satthāraṃ upasaṅkamitvā etamatthaṃ pucchi.",
  "atk-s0502a0:4812_3": "Satthā “nāhaṃ ettakena ‘pabbajito’ti vadāmi,",
  "atk-s0502a0:4812_4": "kilesamalānaṃ pana pabbājitattā pabbajito nāma hotī”ti vatvā imaṃ gāthamāha –",
  "atk-s0502a0:4813_0": "388.",
  "atk-s0502a0:4814_0": "“Bāhitapāpoti brāhmaṇo, samacariyā samaṇoti vuccati;",
  "atk-s0502a0:4815_0": "Pabbājayamattano malaṃ, tasmā pabbajitoti vuccatī”ti.",
  "atk-s0502a0:4816_0": "Tattha samacariyāti sabbākusalāni sametvā caraṇena.",
  "atk-s0502a0:4816_1": "Tasmāti yasmā bāhitapāpatāya brāhmaṇo,",
  "atk-s0502a0:4816_2": "akusalāni sametvā caraṇena samaṇoti vuccati,",
  "atk-s0502a0:4816_3": "tasmā yo attano rāgādimalaṃ pabbājayanto vinodento carati,",
  "atk-s0502a0:4816_4": "sopi tena pabbājanena pabbajitoti vuccatīti attho.",
  "atk-s0502a0:4817_0": "Desanāvasāne so brāhmaṇapabbajito sotāpattiphale patiṭṭhahi,",
  "atk-s0502a0:4817_1": "sampattānampi sātthikā dhammadesanā ahosīti.",
  "atk-s0502a0:4818_0": "Aññatarabrāhmaṇapabbajitavatthu chaṭṭhaṃ.",
  "atk-s0502a0:4819_0": "7. Sāriputtattheravatthu",
  "atk-s0502a0:4820_0": "Na brāhmaṇassāti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:4821_0": "Ekasmiṃ kira ṭhāne sambahulā manussā “aho amhākaṃ, ayyo,",
  "atk-s0502a0:4821_1": "khantibalena samannāgato,",
  "atk-s0502a0:4821_2": "aññesu akkosantesu vā paharantesu vā kopamattampi natthī”ti therassa guṇe kathayiṃsu.",
  "atk-s0502a0:4821_3": "Atheko micchādiṭṭhiko brāhmaṇo “ko esa na kujjhatī”ti pucchi.",
  "atk-s0502a0:4821_4": "“Amhākaṃ thero”ti.",
  "atk-s0502a0:4821_5": "“Naṃ kujjhāpento na bhavissatī”ti?",
  "atk-s0502a0:4821_6": "“Natthetaṃ,",
  "atk-s0502a0:4821_7": "brāhmaṇā”ti.",
  "atk-s0502a0:4821_8": "“Tena hi ahaṃ naṃ kujjhāpessāmī”ti?",
  "atk-s0502a0:4821_9": "“Sace sakkosi,",
  "atk-s0502a0:4821_10": "kujjhāpehī”ti. So “hotu,",
  "atk-s0502a0:4821_11": "jānissāmissa kattabba”nti theraṃ bhikkhāya paviṭṭhaṃ disvā pacchābhāgena gantvā piṭṭhimajjhe mahantaṃ pāṇippahāramadāsi.",
  "atk-s0502a0:4821_12": "Thero “kiṃ nāmeta”nti anoloketvāva gato.",
  "atk-s0502a0:4821_13": "Brāhmaṇassa sakalasarīre ḍāho uppajji.",
  "atk-s0502a0:4821_14": "So “aho guṇasampanno,",
  "atk-s0502a0:4821_15": "ayyo”ti therassa pādamūle nipajjitvā “khamatha me,",
  "atk-s0502a0:4821_16": "bhante”ti vatvā “kiṃ eta”nti ca vutte “ahaṃ vīmaṃsanatthāya tumhe pahari”nti āha.",
  "atk-s0502a0:4821_17": "“Hotu khamāmi te”ti. “Sace me, bhante, khamatha,",
  "atk-s0502a0:4821_18": "mama geheyeva nisīditvā bhikkhaṃ gaṇhathā”ti therassa pattaṃ gaṇhi,",
  "atk-s0502a0:4821_19": "theropi pattaṃ adāsi.",
  "atk-s0502a0:4821_20": "Brāhmaṇo theraṃ gehaṃ netvā parivisi.",
  "atk-s0502a0:4822_0": "Manussā kujjhitvā “iminā amhākaṃ niraparādho ayyo pahaṭo,",
  "atk-s0502a0:4822_1": "daṇḍenapissa mokkho natthi,",
  "atk-s0502a0:4822_2": "ettheva naṃ māressāmā”ti leḍḍudaṇḍādihatthā brāhmaṇassa gehadvāre aṭṭhaṃsu.",
  "atk-s0502a0:4822_3": "Thero uṭṭhāya gacchanto brāhmaṇassa hatthe pattaṃ adāsi.",
  "atk-s0502a0:4822_4": "Manussā taṃ therena saddhiṃ gacchantaṃ disvā, “bhante,",
  "atk-s0502a0:4822_5": "tumhākaṃ pattaṃ gahetvā brāhmaṇaṃ nivattethā”ti āhaṃsu.",
  "atk-s0502a0:4822_6": "Kiṃ etaṃ upāsakāti?",
  "atk-s0502a0:4822_7": "Brāhmaṇena tumhe pahaṭā,",
  "atk-s0502a0:4822_8": "mayamassa kattabbaṃ jānissāmāti.",
  "atk-s0502a0:4822_9": "Kiṃ pana tumhe iminā pahaṭā,",
  "atk-s0502a0:4822_10": "udāhu ahanti? Tumhe, bhanteti.",
  "atk-s0502a0:4822_11": "“Maṃ esa paharitvā khamāpesi,",
  "atk-s0502a0:4822_12": "gacchatha tumhe”ti manusse uyyojetvā brāhmaṇaṃ nivattāpetvā thero vihārameva gato.",
  "atk-s0502a0:4822_13": "Bhikkhū ujjhāyiṃsu “kiṃ nāmetaṃ sāriputtatthero yena brāhmaṇena pahaṭo,",
  "atk-s0502a0:4822_14": "tasseva gehe nisīditvā bhikkhaṃ gahetvā āgato.",
  "atk-s0502a0:4822_15": "Therassa pahaṭakālato paṭṭhāya idāni so kassa lajjissati,",
  "atk-s0502a0:4822_16": "avasese pothento vicarissatī”ti.",
  "atk-s0502a0:4822_17": "Satthā āgantvā “kāya nuttha,",
  "atk-s0502a0:4822_18": "bhikkhave,",
  "atk-s0502a0:4822_19": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:4822_20": "“bhikkhave,",
  "atk-s0502a0:4822_21": "brāhmaṇo brāhmaṇaṃ paharanto nāma natthi,",
  "atk-s0502a0:4822_22": "gihibrāhmaṇena pana samaṇabrāhmaṇo pahaṭo bhavissati,",
  "atk-s0502a0:4822_23": "kodho nāmesa anāgāmimaggena samugghātaṃ gacchatī”ti vatvā dhammaṃ desento imā gāthā abhāsi –",
  "atk-s0502a0:4823_0": "389.",
  "atk-s0502a0:4824_0": "“Na brāhmaṇassa pahareyya, nāssa muñcetha brāhmaṇo;",
  "atk-s0502a0:4825_0": "Dhī brāhmaṇassa hantāraṃ, tato dhī yassa muñcati.",
  "atk-s0502a0:4826_0": "390.",
  "atk-s0502a0:4827_0": "“Na brāhmaṇassetadakiñci seyyo, yadā nisedho manaso piyehi;",
  "atk-s0502a0:4828_0": "Yato yato hiṃsamano nivattati, tato tato sammatimeva dukkha”nti.",
  "atk-s0502a0:4829_0": "Tattha pahareyyāti “khīṇāsavabrāhmaṇohamasmī”ti jānanto khīṇāsavassa vā aññatarassa vā jātibrāhmaṇassa na pahareyya.",
  "atk-s0502a0:4829_1": "Nāssa muñcethāti sopi pahaṭo khīṇāsavabrāhmaṇo assa paharitvā ṭhitassa veraṃ na muñcetha,",
  "atk-s0502a0:4829_2": "tasmiṃ kopaṃ na kareyyāti attho.",
  "atk-s0502a0:4829_3": "Dhī brāhmaṇassāti khīṇāsavabrāhmaṇassa hantāraṃ garahāmi.",
  "atk-s0502a0:4829_4": "Tato dhīti yo pana taṃ paharantaṃ paṭipaharanto tassa upari veraṃ muñcati,",
  "atk-s0502a0:4829_5": "taṃ tatopi garahāmiyeva.",
  "atk-s0502a0:4830_0": "Etadakiñci seyyoti yaṃ khīṇāsavassa akkosantaṃ vā apaccakkosanaṃ,",
  "atk-s0502a0:4830_1": "paharantaṃ vā appaṭipaharaṇaṃ,",
  "atk-s0502a0:4830_2": "etaṃ tassa khīṇāsavabrāhmaṇassa na kiñci seyyo,",
  "atk-s0502a0:4830_3": "appamattakaṃ seyyo na hoti,",
  "atk-s0502a0:4830_4": "adhimattameva seyyoti attho.",
  "atk-s0502a0:4830_5": "Yadā nisedho manaso piyehīti kodhanassa hi kodhuppādova manaso piyo nāma.",
  "atk-s0502a0:4830_6": "Kodho hi panesa mātāpitūsupi buddhādīsupi aparajjhati.",
  "atk-s0502a0:4830_7": "Tasmā yo assa tehi manaso nisedho kodhavasena uppajjamānassa cittassa niggaho,",
  "atk-s0502a0:4830_8": "etaṃ na kiñci seyyoti attho.",
  "atk-s0502a0:4830_9": "Hiṃsamanoti kodhamano.",
  "atk-s0502a0:4830_10": "So tassa yato yato vatthuto anāgāmimaggena samugghātaṃ gacchanto nivattati.",
  "atk-s0502a0:4830_11": "Tato tatoti tato tato vatthuto sakalampi vaṭṭadukkhaṃ nivattatiyevāti attho.",
  "atk-s0502a0:4831_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4832_0": "Sāriputtattheravatthu sattamaṃ.",
  "atk-s0502a0:4833_0": "8. Mahāpajāpatigotamīvatthu",
  "atk-s0502a0:4834_0": "Yassa kāyena vācāyāti imaṃ dhammadesanaṃ satthā jetavane viharanto mahāpajāpatiṃ gotamiṃ ārabbha kathesi.",
  "atk-s0502a0:4835_0": "Bhagavatā hi anuppanne vatthusmiṃ paññatte aṭṭha garudhamme maṇḍanakajātiyo puriso surabhipupphadāmaṃ",
  "atk-s0502a0:4835_1": "viya sirasā sampaṭicchitvā saparivārā mahāpajāpati gotamī upasampadaṃ labhi,",
  "atk-s0502a0:4835_2": "añño tassā upajjhāyo vā ācariyo vā natthi.",
  "atk-s0502a0:4835_3": "Evaṃ laddhūpasampadaṃ theriṃ ārabbha aparena samayena kathaṃ samuṭṭhāpesuṃ “mahāpajāpatiyā gotamiyā ācariyupajjhāyā na paññāyanti,",
  "atk-s0502a0:4835_4": "sahattheneva kāsāyāni gaṇhī”ti.",
  "atk-s0502a0:4835_5": "Evañca pana vatvā bhikkhuniyo kukkuccāyantiyo tāya saddhiṃ neva uposathaṃ na pavāraṇaṃ karonti,",
  "atk-s0502a0:4835_6": "tā gantvā tathāgatassapi tamatthaṃ ārocesuṃ.",
  "atk-s0502a0:4835_7": "Satthā tāsaṃ kathaṃ sutvā “mayā mahāpajāpatiyā gotamiyā aṭṭha garudhammā dinnā,",
  "atk-s0502a0:4835_8": "ahamevassācariyo,",
  "atk-s0502a0:4835_9": "ahameva upajjhāyo.",
  "atk-s0502a0:4835_10": "Kāyaduccaritādivirahitesu khīṇāsavesu kukkuccaṃ nāma na kātabba”nti vatvā dhammaṃ desento imaṃ gāthamāha –",
  "atk-s0502a0:4836_0": "391.",
  "atk-s0502a0:4837_0": "“Yassa kāyena vācāya, manasā natthi dukkaṭaṃ;",
  "atk-s0502a0:4838_0": "Saṃvutaṃ tīhi ṭhānehi, tamahaṃ brūmi brāhmaṇa”nti.",
  "atk-s0502a0:4839_0": "Tattha dukkaṭanti sāvajjaṃ dukkhudrayaṃ apāyasaṃvattanikaṃ kammaṃ.",
  "atk-s0502a0:4839_1": "Tīhi ṭhānehīti etehi kāyādīhi tīhi kāraṇehi kāyaduccaritādipavesanivāraṇatthāya dvāraṃ pihitaṃ,",
  "atk-s0502a0:4839_2": "taṃ ahaṃ brāhmaṇaṃ vadāmīti attho.",
  "atk-s0502a0:4840_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4841_0": "Mahāpajāpatigotamīvatthu aṭṭhamaṃ.",
  "atk-s0502a0:4842_0": "9. Sāriputtattheravatthu",
  "atk-s0502a0:4843_0": "Yamhāti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:4844_0": "So kirāyasmā assajittherassa santike dhammaṃ sutvā sotāpattiphalaṃ pattakālato paṭṭhāya “yassaṃ disāyaṃ thero vasatī”ti suṇāti,",
  "atk-s0502a0:4844_1": "tato añjaliṃ paggayha tatova sīsaṃ katvā nipajjati.",
  "atk-s0502a0:4844_2": "Bhikkhū “micchādiṭṭhiko sāriputto,",
  "atk-s0502a0:4844_3": "ajjāpi disā namassamāno vicaratī”ti tamatthaṃ tathāgatassa ārocesuṃ.",
  "atk-s0502a0:4844_4": "Satthā theraṃ pakkosāpetvā “saccaṃ kira tvaṃ,",
  "atk-s0502a0:4844_5": "sāriputta,",
  "atk-s0502a0:4844_6": "disā namassanto vicarasī”ti pucchitvā, “bhante,",
  "atk-s0502a0:4844_7": "mama disā namassanabhāvaṃ vā anamassanabhāvaṃ vā tumheva jānāthā”ti vutte “na,",
  "atk-s0502a0:4844_8": "bhikkhave,",
  "atk-s0502a0:4844_9": "sāriputto disā namassati,",
  "atk-s0502a0:4844_10": "assajittherassa pana santikā dhammaṃ sutvā sotāpattiphalaṃ pattatāya attano ācariyaṃ namassati.",
  "atk-s0502a0:4844_11": "Yañhi ācariyaṃ nissāya bhikkhu dhammaṃ vijānāti,",
  "atk-s0502a0:4844_12": "tena so brāhmaṇena aggi viya sakkaccaṃ namassitabboyevā”ti vatvā dhammaṃ desento imaṃ gāthamāha –",
  "atk-s0502a0:4845_0": "392.",
  "atk-s0502a0:4846_0": "“Yamhā dhammaṃ vijāneyya, sammāsambuddhadesitaṃ;",
  "atk-s0502a0:4847_0": "Sakkaccaṃ taṃ namasseyya, aggihuttaṃva brāhmaṇo”ti.",
  "atk-s0502a0:4848_0": "Tattha aggihuttaṃvāti yathā brāhmaṇo aggihuttaṃ sammā paricaraṇena ceva añjalikammādīhi ca sakkaccaṃ namassati,",
  "atk-s0502a0:4848_1": "evaṃ yamhā ācariyā tathāgatapaveditaṃ dhammaṃ vijāneyya,",
  "atk-s0502a0:4848_2": "taṃ sakkaccaṃ namasseyyāti attho.",
  "atk-s0502a0:4849_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4850_0": "Sāriputtattheravatthu navamaṃ.",
  "atk-s0502a0:4851_0": "10. Jaṭilabrāhmaṇavatthu",
  "atk-s0502a0:4852_0": "Na jaṭāhīti imaṃ dhammadesanaṃ satthā jetavane viharanto ekaṃ jaṭilabrāhmaṇaṃ ārabbha kathesi.",
  "atk-s0502a0:4853_0": "So kira “ahaṃ mātito ca pitito ca sujāto brāhmaṇakule nibbatto.",
  "atk-s0502a0:4853_1": "Sace samaṇo gotamo attano sāvake brāhmaṇāti vadati,",
  "atk-s0502a0:4853_2": "mampi nu kho tathā vattuṃ vaṭṭatī”ti satthu santikaṃ gantvā tamatthaṃ pucchi.",
  "atk-s0502a0:4853_3": "Atha naṃ satthā “nāhaṃ, brāhmaṇa,",
  "atk-s0502a0:4853_4": "jaṭāmattena,",
  "atk-s0502a0:4853_5": "na jātigottamattena brāhmaṇaṃ vadāmi,",
  "atk-s0502a0:4853_6": "paṭividdhasaccameva panāhaṃ brāhmaṇoti vadāmī”ti vatvā dhammaṃ desento imaṃ gāthamāha –",
  "atk-s0502a0:4854_0": "393.",
  "atk-s0502a0:4855_0": "“Na jaṭāhi na gottena, na jaccā hoti brāhmaṇo;",
  "atk-s0502a0:4856_0": "Yamhi saccañca dhammo ca, so sucī so ca brāhmaṇo”ti.",
  "atk-s0502a0:4857_0": "Tattha saccanti yasmiṃ puggale cattāri saccāni soḷasahākārehi paṭivijjhitvā ṭhitaṃ saccañāṇañceva navavidho ca lokuttaradhammo atthi, so suci,",
  "atk-s0502a0:4857_1": "so brāhmaṇo cāti attho.",
  "atk-s0502a0:4858_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4859_0": "Jaṭilabrāhmaṇavatthu dasamaṃ.",
  "atk-s0502a0:4860_0": "11. Kuhakabrāhmaṇavatthu",
  "atk-s0502a0:4861_0": "Kiṃ teti imaṃ dhammadesanaṃ satthā kūṭāgārasālāyaṃ viharanto ekaṃ vaggulivataṃ kuhakabrāhmaṇaṃ ārabbha kathesi.",
  "atk-s0502a0:4862_0": "So kira vesālinagaradvāre ekaṃ kakudharukkhaṃ āruyha dvīhi pādehi rukkhasākhaṃ gaṇhitvā adhosiro olambanto “kapilānaṃ me sataṃ detha,",
  "atk-s0502a0:4862_1": "kahāpaṇe detha,",
  "atk-s0502a0:4862_2": "paricārikaṃ detha,",
  "atk-s0502a0:4862_3": "no ce dassatha,",
  "atk-s0502a0:4862_4": "ito patitvā maranto nagaraṃ anagaraṃ karissāmī”ti vadati.",
  "atk-s0502a0:4862_5": "Tathāgatassa bhikkhusaṅghaparivutassa nagaraṃ pavisanakāle bhikkhū taṃ brāhmaṇaṃ disvā nikkhamanakālepi naṃ tatheva olambantaṃ passiṃsu.",
  "atk-s0502a0:4862_6": "Nāgarāpi “ayaṃ pātova paṭṭhāya evaṃ olambanto patitvā maranto nagaraṃ anagaraṃ kareyyā”ti cintetvā nagaravināsabhītā “yaṃ so yācati,",
  "atk-s0502a0:4862_7": "sabbaṃ demā”ti paṭissuṇitvā adaṃsu.",
  "atk-s0502a0:4862_8": "So otaritvā sabbaṃ gahetvā agamāsi.",
  "atk-s0502a0:4862_9": "Bhikkhū vihārūpacāre taṃ gāviṃ viya viravitvā gacchantaṃ disvā sañjānitvā “laddhaṃ te, brāhmaṇa,",
  "atk-s0502a0:4862_10": "yathāpatthita”nti pucchitvā “āma,",
  "atk-s0502a0:4862_11": "laddhaṃ me”ti sutvā antovihāraṃ gantvā tathāgatassa tamatthaṃ ārocesuṃ.",
  "atk-s0502a0:4862_12": "Satthā “na,",
  "atk-s0502a0:4862_13": "bhikkhave,",
  "atk-s0502a0:4862_14": "idāneva so kuhakacoro,",
  "atk-s0502a0:4862_15": "pubbepi kuhakacoroyeva ahosi.",
  "atk-s0502a0:4862_16": "Idāni panesa bālajanaṃ vañceti,",
  "atk-s0502a0:4862_17": "tadā pana paṇḍite vañcetuṃ nāsakkhī”ti vatvā tehi yācito atītamāhari.",
  "atk-s0502a0:4863_0": "Atīte ekaṃ kāsikagāmaṃ nissāya eko kuhakatāpaso vāsaṃ kappesi.",
  "atk-s0502a0:4863_1": "Taṃ ekaṃ kulaṃ paṭijaggi.",
  "atk-s0502a0:4863_2": "Divā uppannakhādanīyabhojanīyato attano puttānaṃ viya tassapi ekaṃ koṭṭhāsaṃ deti,",
  "atk-s0502a0:4863_3": "sāyaṃ uppannakoṭṭhāsaṃ ṭhapetvā dutiyadivase deti.",
  "atk-s0502a0:4863_4": "Athekadivasaṃ sāyaṃ godhamaṃsaṃ labhitvā sādhukaṃ pacitvā tato koṭṭhāsaṃ ṭhapetvā dutiyadivase tassa adaṃsu.",
  "atk-s0502a0:4863_5": "Tāpaso maṃsaṃ khāditvāva rasataṇhāya baddho “kiṃ maṃsaṃ nāmeta”nti pucchitvā “godhamaṃsa”nti sutvā bhikkhāya",
  "atk-s0502a0:4863_6": "caritvā sappidadhikaṭukabhaṇḍādīni gahetvā paṇṇasālaṃ gantvā ekamantaṃ ṭhapesi.",
  "atk-s0502a0:4863_7": "Paṇṇasālāya pana avidūre ekasmiṃ vammike godharājā viharati.",
  "atk-s0502a0:4863_8": "So kālena kālaṃ tāpasaṃ vandituṃ āgacchati.",
  "atk-s0502a0:4863_9": "Taṃdivasaṃ panesa “taṃ vadhissāmī”ti daṇḍaṃ paṭicchādetvā tassa vammikassa avidūre ṭhāne niddāyanto viya nisīdi.",
  "atk-s0502a0:4863_10": "Godharājā vammikato nikkhamitvā tassa santikaṃ āgacchantova ākāraṃ sallakkhetvā “na me ajja ācariyassa ākāro ruccatī”ti tatova nivatti.",
  "atk-s0502a0:4863_11": "Tāpaso tassa nivattanabhāvaṃ ñatvā tassa māraṇatthāya daṇḍaṃ khipi,",
  "atk-s0502a0:4863_12": "daṇḍo virajjhitvā gato.",
  "atk-s0502a0:4863_13": "Godharājāpi dhammikaṃ pavisitvā tato sīsaṃ nīharitvā āgatamaggaṃ olokento tāpasaṃ āha –",
  "atk-s0502a0:4864_0": "“Samaṇaṃ taṃ maññamāno, upagacchimasaññataṃ;",
  "atk-s0502a0:4865_0": "So maṃ daṇḍena pāhāsi, yathā asamaṇo tathā.",
  "atk-s0502a0:4866_0": "“Kiṃ te jaṭāhi dummedha, kiṃ te ajinasāṭiyā;",
  "atk-s0502a0:4867_0": "Abbhantaraṃ te gahanaṃ, bāhiraṃ parimajjasī”ti. ;",
  "atk-s0502a0:4868_0": "Atha naṃ tāpaso attano santakena palobhetuṃ evamāha –",
  "atk-s0502a0:4869_0": "“Ehi godha nivattassu, bhuñja sālīnamodanaṃ;",
  "atk-s0502a0:4870_0": "Telaṃ loṇañca me atthi, pahūtaṃ mayha pipphalī”ti. ;",
  "atk-s0502a0:4871_0": "Taṃ sutvā godharājā “yathā yathā tvaṃ kathesi,",
  "atk-s0502a0:4871_1": "tathā tathā me palāyitukāmatāva hotī”ti vatvā imaṃ gāthamāha –",
  "atk-s0502a0:4872_0": "“Esa bhiyyo pavekkhāmi, vammikaṃ sataporisaṃ;",
  "atk-s0502a0:4873_0": "Telaṃ loṇañca kittesi, ahitaṃ mayha pipphalī”ti. ;",
  "atk-s0502a0:4874_0": "Evañca pana vatvā “ahaṃ ettakaṃ kālaṃ tayi samaṇasaññaṃ akāsiṃ,",
  "atk-s0502a0:4874_1": "idāni pana te maṃ paharitukāmatāya daṇḍo khitto,",
  "atk-s0502a0:4874_2": "tassa khittakāleyeva asamaṇo jāto.",
  "atk-s0502a0:4874_3": "Kiṃ tādisassa duppaññassa puggalassa jaṭāhi,",
  "atk-s0502a0:4874_4": "kiṃ sakhurena ajinacammena.",
  "atk-s0502a0:4874_5": "Abbhantarañhi te gahanaṃ,",
  "atk-s0502a0:4874_6": "kevalaṃ bāhirameva parimajjasī”ti āha.",
  "atk-s0502a0:4874_7": "Satthā imaṃ atītaṃ āharitvā “tadā esa kuhako tāpaso ahosi,",
  "atk-s0502a0:4874_8": "godharājā pana ahamevā”ti vatvā jātakaṃ samodhānetvā tadā godhapaṇḍitena tassa niggahitakāraṇaṃ dassento imaṃ gāthamāha –",
  "atk-s0502a0:4875_0": "394.",
  "atk-s0502a0:4876_0": "“Kiṃ te jaṭāhi dummedha, kiṃ te ajinasāṭiyā;",
  "atk-s0502a0:4877_0": "Abbhantaraṃ te gahanaṃ, bāhiraṃ parimajjasī”ti. ;",
  "atk-s0502a0:4878_0": "Tattha kiṃ te jaṭāhīti ambho duppañña tava baddhāhipi imāhi jaṭāhi sakhurāya nivatthāyapi imāya ajinacammasāṭikāya ca kimatthoti.",
  "atk-s0502a0:4878_1": "Abbhantaranti abbhantarañhi te rāgādikilesagahanaṃ,",
  "atk-s0502a0:4878_2": "kevalaṃ hatthilaṇḍaṃ assalaṇḍaṃ viya maṭṭhaṃ bāhiraṃ parimajjasīti attho.",
  "atk-s0502a0:4879_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4880_0": "Kuhakabrāhmaṇavatthu ekādasamaṃ.",
  "atk-s0502a0:4881_0": "12. Kisāgotamīvatthu",
  "atk-s0502a0:4882_0": "Paṃsukūladharanti imaṃ dhammadesanaṃ satthā gijjhakūṭe pabbate viharanto kisāgotamiṃ ārabbha kathesi.",
  "atk-s0502a0:4883_0": "Tadā kira sakko paṭhamayāmāvasāne devaparisāya saddhiṃ satthāraṃ upasaṅkamitvā vanditvā ekamante sāraṇīyadhammakathaṃ suṇanto nisīdi.",
  "atk-s0502a0:4883_1": "Tasmiṃ khaṇe kisāgotamī “satthāraṃ passissāmī”ti ākāsenāgantvā sakkaṃ disvā nivatti.",
  "atk-s0502a0:4883_2": "So taṃ vanditvā nivattantiṃ disvā satthāraṃ pucchi –",
  "atk-s0502a0:4883_3": "“kā nāmesā, bhante,",
  "atk-s0502a0:4883_4": "āgacchamānāva tumhe disvā nivattatī”ti?",
  "atk-s0502a0:4883_5": "Satthā “kisāgotamī nāmesā, mahārāja,",
  "atk-s0502a0:4883_6": "mama dhītā paṃsukūlikattherīnaṃ aggā”ti vatvā imaṃ gāthamāha –",
  "atk-s0502a0:4884_0": "395.",
  "atk-s0502a0:4885_0": "“Paṃsukūladharaṃ jantuṃ, kisaṃ dhamanisanthataṃ;",
  "atk-s0502a0:4886_0": "Ekaṃ vanasmiṃ jhāyantaṃ, tamahaṃ brūmi brāhmaṇa”nti.",
  "atk-s0502a0:4887_0": "Tattha kisanti paṃsukūlikā hi attano anurūpaṃ paṭipadaṃ pūrentā appamaṃsalohitā ceva honti dhamanisanthatagattā ca,",
  "atk-s0502a0:4887_1": "tasmā evamāha.",
  "atk-s0502a0:4887_2": "Ekaṃ vanasminti vivittaṭṭhāne ekakaṃ vanasmiṃ jhāyantaṃ tamahaṃ brāhmaṇaṃ vadāmīti attho.",
  "atk-s0502a0:4888_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4889_0": "Kisāgotamīvatthu dvādasamaṃ.",
  "atk-s0502a0:4890_0": "13. Ekabrāhmaṇavatthu",
  "atk-s0502a0:4891_0": "Na cāhanti imaṃ dhammadesanaṃ satthā jetavane viharanto ekaṃ brāhmaṇaṃ ārabbha kathesi.",
  "atk-s0502a0:4892_0": "So kira “samaṇo gotamo attano sāvake brāhmaṇāti vadati ahañcamhi brāhmaṇayoniyaṃ nibbatto,",
  "atk-s0502a0:4892_1": "mampi nu kho evaṃ vattuṃ vaṭṭatī”ti satthāraṃ upasaṅkamitvā tamatthaṃ pucchi.",
  "atk-s0502a0:4892_2": "Atha naṃ satthā “nāhaṃ, brāhmaṇa,",
  "atk-s0502a0:4892_3": "brāhmaṇayoniyaṃ nibbattamattenevaṃ vadāmi,",
  "atk-s0502a0:4892_4": "yo pana akiñcano agahaṇo,",
  "atk-s0502a0:4892_5": "tamahaṃ brāhmaṇaṃ vadāmī”ti vatvā imaṃ gāthamāha –",
  "atk-s0502a0:4893_0": "396.",
  "atk-s0502a0:4894_0": "“Na cāhaṃ brāhmaṇaṃ brūmi, yonijaṃ mattisambhavaṃ;",
  "atk-s0502a0:4895_0": "Bhovādi nāma so hoti, sace hoti sakiñcano;",
  "atk-s0502a0:4896_0": "Akiñcanaṃ anādānaṃ, tamahaṃ brūmi brāhmaṇa”nti.",
  "atk-s0502a0:4897_0": "Tattha yonijanti yoniyaṃ jātaṃ.",
  "atk-s0502a0:4897_1": "Mattisambhavanti brāhmaṇiyā mātu santake udarasmiṃ sambhūtaṃ.",
  "atk-s0502a0:4897_2": "Bhovādīti so pana āmantanādīsu “bho,",
  "atk-s0502a0:4897_3": "bho”ti vatvā vicaranto bhovādi nāma hoti,",
  "atk-s0502a0:4897_4": "sace rāgādīhi kiñcanehi sakiñcano.",
  "atk-s0502a0:4897_5": "Ahaṃ pana rāgādīhi akiñcanaṃ catūhi upādānehi anādānaṃ brāhmaṇaṃ vadāmīti attho.",
  "atk-s0502a0:4898_0": "Desanāvasāne so brāhmaṇo sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4899_0": "Ekabrāhmaṇavatthu terasamaṃ.",
  "atk-s0502a0:4900_0": "14. Uggasenaseṭṭhiputtavatthu",
  "atk-s0502a0:4901_0": "Sabbasaṃyojananti imaṃ dhammadesanaṃ satthā veḷuvane viharanto uggasenaṃ nāma seṭṭhiputtaṃ ārabbha kathesi.",
  "atk-s0502a0:4901_1": "Vatthu “muñca pure muñca pacchato”ti gāthāvaṇṇanāya vitthāritameva.",
  "atk-s0502a0:4902_0": "Tadā hi satthā, “bhante,",
  "atk-s0502a0:4902_1": "uggaseno ‘na bhāyāmī’ti vadati,",
  "atk-s0502a0:4902_2": "abhūtena maññe aññaṃ byākarotī”ti bhikkhūhi vutte,",
  "atk-s0502a0:4902_3": "“bhikkhave,",
  "atk-s0502a0:4902_4": "mama puttasadisā chinnasaṃyojanā na bhāyantiyevā”ti vatvā imaṃ gāthamāha –",
  "atk-s0502a0:4903_0": "397.",
  "atk-s0502a0:4904_0": "“Sabbasaṃyojanaṃ chetvā, yo ve na paritassati;",
  "atk-s0502a0:4905_0": "Saṅgātigaṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:4906_0": "Tattha sabbasaṃyojananti dasavidhasaṃyojanaṃ.",
  "atk-s0502a0:4906_1": "Na paritassatīti taṇhāya na bhāyati.",
  "atk-s0502a0:4906_2": "Tamahanti taṃ ahaṃ rāgādīnaṃ saṅgānaṃ atītattā saṅgātigaṃ,",
  "atk-s0502a0:4906_3": "catunnampi yogānaṃ abhāvena visaṃyuttaṃ brāhmaṇaṃ vadāmīti attho.",
  "atk-s0502a0:4907_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4908_0": "Uggasenaseṭṭhiputtavatthu cuddasamaṃ.",
  "atk-s0502a0:4909_0": "15. Dvebrāhmaṇavatthu",
  "atk-s0502a0:4910_0": "Chetvā naddhinti imaṃ dhammadesanaṃ satthā jetavane viharanto dve brāhmaṇe ārabbha kathesi.",
  "atk-s0502a0:4911_0": "Tesu kirekassa cūḷarohito nāma goṇo ahosi,",
  "atk-s0502a0:4911_1": "ekassa mahārohito nāma.",
  "atk-s0502a0:4911_2": "Te ekadivasaṃ “tava goṇo balavā,",
  "atk-s0502a0:4911_3": "mama goṇo balavā”ti vivaditvā “kiṃ no vivādena,",
  "atk-s0502a0:4911_4": "pājetvā jānissāmā”ti aciravatītīre sakaṭaṃ vālukāya pūretvā goṇe yojayiṃsu.",
  "atk-s0502a0:4911_5": "Tasmiṃ khaṇe bhikkhūpi nhāyituṃ tattha gatā honti.",
  "atk-s0502a0:4911_6": "Brāhmaṇā goṇe pājesuṃ.",
  "atk-s0502a0:4911_7": "Sakaṭaṃ niccalaṃ aṭṭhāsi,",
  "atk-s0502a0:4911_8": "naddhivarattā pana chijjiṃsu.",
  "atk-s0502a0:4911_9": "Bhikkhū disvā vihāraṃ gantvā tamatthaṃ satthu ārocayiṃsu. Satthā,",
  "atk-s0502a0:4911_10": "“bhikkhave,",
  "atk-s0502a0:4911_11": "bāhirā etā naddhivarattā,",
  "atk-s0502a0:4911_12": "yo koci etā chindateva,",
  "atk-s0502a0:4911_13": "bhikkhunā pana ajjhattikaṃ kodhanaddhiñceva taṇhāvarattañca chindituṃ vaṭṭatī”ti vatvā imaṃ gāthamāha –",
  "atk-s0502a0:4912_0": "398.",
  "atk-s0502a0:4913_0": "“Chetvā naddhiṃ varattañca, sandānaṃ sahanukkamaṃ;",
  "atk-s0502a0:4914_0": "Ukkhittapalighaṃ buddhaṃ, tamahaṃ brūmi brāhmaṇa”nti.",
  "atk-s0502a0:4915_0": "Tattha naddhinti nayhanabhāvena pavattaṃ kodhaṃ.",
  "atk-s0502a0:4915_1": "Varattanti bandhanabhāvena pavattaṃ taṇhaṃ.",
  "atk-s0502a0:4915_2": "Sandānaṃ sahanukkamanti anusayānukkamasahitaṃ dvāsaṭṭhidiṭṭhisandānaṃ,",
  "atk-s0502a0:4915_3": "idaṃ sabbampi chinditvā ṭhitaṃ avijjāpalighassa ukkhittattā ukkhittapalighaṃ,",
  "atk-s0502a0:4915_4": "catunnaṃ saccānaṃ buddhattā buddhaṃ taṃ ahaṃ brāhmaṇaṃ vadāmīti attho.",
  "atk-s0502a0:4916_0": "Desanāvasāne pañcasatā bhikkhū arahatte patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:4917_0": "Dvebrāhmaṇavatthu pannarasamaṃ.",
  "atk-s0502a0:4918_0": "16. Akkosakabhāradvājavatthu",
  "atk-s0502a0:4919_0": "Akkosanti imaṃ dhammadesanaṃ satthā veḷuvane viharanto akkosakabhāradvājaṃ ārabbha kathesi.",
  "atk-s0502a0:4920_0": "Tassa hi bhātu bhāradvājassa dhanañjānī nāma brāhmaṇī sotāpannā ahosi.",
  "atk-s0502a0:4920_1": "Sā khīpitvāpi kāsitvāpi pakkhalitvāpi “namo tassa bhagavato arahato sammāsambuddhassā”ti imaṃ udānaṃ udānesi.",
  "atk-s0502a0:4920_2": "Sā ekadivasaṃ brāhmaṇaparivesanāya pavattamānāya pakkhalitvā tatheva mahāsaddena udānaṃ udānesi.",
  "atk-s0502a0:4920_3": "Brāhmaṇo kujjhitvā “evamevāyaṃ vasalī yattha vā tattha vā pakkhalitvā tassa muṇḍakassa samaṇakassa vaṇṇaṃ bhāsatī”ti vatvā “idāni te, vasali,",
  "atk-s0502a0:4920_4": "gantvā tassa satthuno vādaṃ āropessāmī”ti āha.",
  "atk-s0502a0:4920_5": "Atha naṃ sā “gaccha, brāhmaṇa,",
  "atk-s0502a0:4920_6": "nāhaṃ taṃ passāmi,",
  "atk-s0502a0:4920_7": "yo tassa bhagavato vādaṃ āropeyya,",
  "atk-s0502a0:4920_8": "api ca gantvā taṃ bhagavantaṃ pañhaṃ pucchassū”ti āha.",
  "atk-s0502a0:4920_9": "So satthu santikaṃ gantvā avanditvāva ekamantaṃ ṭhito pañhaṃ pucchanto imaṃ gāthamāha –",
  "atk-s0502a0:4921_0": "“Kiṃsu chetvā sukhaṃ seti, kiṃsu chetvā na socati;",
  "atk-s0502a0:4922_0": "Kissassu ekadhammassa, vadhaṃ rocesi gotamā”ti. ;",
  "atk-s0502a0:4923_0": "Athassa pañhaṃ byākaronto satthā imaṃ gāthamāha –",
  "atk-s0502a0:4924_0": "“Kodhaṃ chetvā sukhaṃ seti, kodhaṃ chetvā na socati;",
  "atk-s0502a0:4925_0": "Kodhassa visamūlassa, madhuraggassa brāhmaṇa;",
  "atk-s0502a0:4926_0": "Vadhaṃ ariyā pasaṃsanti, tañhi chetvā na socatī”ti. ;",
  "atk-s0502a0:4927_0": "So satthari pasīditvā pabbajitvā arahattaṃ pāpuṇi.",
  "atk-s0502a0:4927_1": "Athassa kaniṭṭho akkosakabhāradvājo “bhātā kira me pabbajito”ti sutvā kuddho āgantvā satthāraṃ asabbhāhi pharusāhi vācāhi akkosi.",
  "atk-s0502a0:4927_2": "Sopi satthārā atithīnaṃ khādanīyādidānaopammena saññatto satthari pasanno pabbajitvā arahattaṃ pāpuṇi.",
  "atk-s0502a0:4927_3": "Aparepissa sundarikabhāradvājo biliṅgakabhāradvājoti dve kaniṭṭhabhātaro satthāraṃ akkosantāva satthārā vinītā pabbajitvā arahattaṃ pāpuṇiṃsu.",
  "atk-s0502a0:4928_0": "Athekadivasaṃ dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:4928_1": "acchariyā vata buddhaguṇā,",
  "atk-s0502a0:4928_2": "catūsu nāma bhātikesu akkosantesu satthā kiñci avatvā tesaṃyeva patiṭṭhā jāto”ti.",
  "atk-s0502a0:4928_3": "Satthā āgantvā “kāya nuttha,",
  "atk-s0502a0:4928_4": "bhikkhave,",
  "atk-s0502a0:4928_5": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:4928_6": "“bhikkhave,",
  "atk-s0502a0:4928_7": "ahaṃ mama khantibalena samannāgatattā duṭṭhesu adussanto mahājanassa patiṭṭhā homiyevā”ti vatvā imaṃ gāthamāha –",
  "atk-s0502a0:4929_0": "399.",
  "atk-s0502a0:4930_0": "“Akkosaṃ vadhabandhañca, aduṭṭho yo titikkhati;",
  "atk-s0502a0:4931_0": "Khantībalaṃ balānīkaṃ, tamahaṃ brūmi brāhmaṇa”nti.",
  "atk-s0502a0:4932_0": "Tattha aduṭṭhoti etaṃ dasahi akkosavatthūhi akkosañca pāṇiādīhi pothanañca andubandhanādīhi bandhanañca yo akuddhamānaso hutvā adhivāseti,",
  "atk-s0502a0:4932_1": "khantibalena samannāgatattā khantibalaṃ,",
  "atk-s0502a0:4932_2": "punappunaṃ uppattiyā anīkabhūtena teneva khantibalena samannāgatattā balānīkaṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:4933_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4934_0": "Akkosakabhāradvājavatthu soḷasamaṃ.",
  "atk-s0502a0:4935_0": "17. Sāriputtattheravatthu",
  "atk-s0502a0:4936_0": "Akkodhananti imaṃ dhammadesanaṃ satthā veḷuvane viharanto sāriputtattheraṃ ārabbha kathesi.",
  "atk-s0502a0:4937_0": "Tadā kira thero pañcahi bhikkhusatehi saddhiṃ piṇḍāya caranto nālakagāme mātu gharadvāraṃ agamāsi.",
  "atk-s0502a0:4937_1": "Atha naṃ sā nisīdāpetvā parivisamānā akkosi – “ambho,",
  "atk-s0502a0:4937_2": "ucchiṭṭhakhādaka ucchiṭṭhakañjiyaṃ alabhitvā paragharesu uḷuṅkapiṭṭhena ghaṭṭitakañjiyaṃ paribhuñjituṃ asītikoṭidhanaṃ pahāya pabbajitosi,",
  "atk-s0502a0:4937_3": "nāsitamhā tayā,",
  "atk-s0502a0:4937_4": "bhuñjāhi dānī”ti.",
  "atk-s0502a0:4937_5": "Bhikkhūnampi bhattaṃ dadamānā “tumhehi mama putto attano cūḷupaṭṭhāko kato,",
  "atk-s0502a0:4937_6": "idāni bhuñjathā”ti vadeti.",
  "atk-s0502a0:4937_7": "Thero bhikkhaṃ gahetvā vihārameva agamāsi.",
  "atk-s0502a0:4937_8": "Athāyasmā rāhulo satthāraṃ piṇḍapātena āpucchi.",
  "atk-s0502a0:4937_9": "Atha naṃ satthā āha – “rāhula,",
  "atk-s0502a0:4937_10": "kahaṃ gamitthā”ti?",
  "atk-s0502a0:4937_11": "“Ayyikāya gāmaṃ,",
  "atk-s0502a0:4937_12": "bhante”ti.",
  "atk-s0502a0:4937_13": "“Kiṃ pana te ayyikāya upajjhāyo vutto”ti?",
  "atk-s0502a0:4937_14": "“Ayyikāya me, bhante,",
  "atk-s0502a0:4937_15": "upajjhāyo akkuṭṭho”ti.",
  "atk-s0502a0:4937_16": "“Kinti vatvā”ti?",
  "atk-s0502a0:4937_17": "“Idaṃ nāma,",
  "atk-s0502a0:4937_18": "bhante”ti.",
  "atk-s0502a0:4937_19": "“Upajjhāyena pana te kiṃ vutta”nti?",
  "atk-s0502a0:4937_20": "“Na kiñci,",
  "atk-s0502a0:4937_21": "bhante”ti.",
  "atk-s0502a0:4937_22": "Taṃ sutvā bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0502a0:4937_23": "acchariyā vata sāriputtattherassa guṇā,",
  "atk-s0502a0:4937_24": "evaṃnāmassa mātari akkosantiyā kodhamattampi nāhosī”ti.",
  "atk-s0502a0:4937_25": "Satthā āgantvā “kāya nuttha,",
  "atk-s0502a0:4937_26": "bhikkhave,",
  "atk-s0502a0:4937_27": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:4937_28": "“bhikkhave,",
  "atk-s0502a0:4937_29": "khīṇāsavā nāma akkodhanāva hontī”ti vatvā imaṃ gāthamāha –",
  "atk-s0502a0:4938_0": "400.",
  "atk-s0502a0:4939_0": "“Akkodhanaṃ vatavantaṃ, sīlavantaṃ anussadaṃ;",
  "atk-s0502a0:4940_0": "Dantaṃ antimasārīraṃ, tamahaṃ brūmi brāhmaṇa”nti.",
  "atk-s0502a0:4941_0": "Tattha vatavantanti dhutavatena,",
  "atk-s0502a0:4941_1": "samannāgataṃ catupārisuddhisīlena sīlavantaṃ,",
  "atk-s0502a0:4941_2": "taṇhāussadābhāvena anussadaṃ,",
  "atk-s0502a0:4941_3": "chaḷindriyadamanena dantaṃ,",
  "atk-s0502a0:4941_4": "koṭiyaṃ ṭhitena attabhāvena antimasarīraṃ tamahaṃ brāhmaṇaṃ vadāmīti attho.",
  "atk-s0502a0:4942_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4943_0": "Sāriputtattheravatthu sattarasamaṃ.",
  "atk-s0502a0:4944_0": "18. Uppalavaṇṇātherīvatthu",
  "atk-s0502a0:4945_0": "Vāri pokkharapattevāti imaṃ dhammadesanaṃ satthā jetavane viharanto uppalavaṇṇatheriṃ ārabbha kathesi.",
  "atk-s0502a0:4945_1": "Vatthu “madhuvā maññati bālo”ti gāthāvaṇṇanāya vitthāritameva.",
  "atk-s0502a0:4945_2": "Vuttañhi tattha –",
  "atk-s0502a0:4946_0": "Aparena samayena mahājano dhammasabhāyaṃ kathaṃ samuṭṭhāpesi “khīṇāsavāpi maññe kāmasukhaṃ sādiyanti,",
  "atk-s0502a0:4946_1": "kāmaṃ sevanti,",
  "atk-s0502a0:4946_2": "kiṃ na sevissanti.",
  "atk-s0502a0:4946_3": "Na hete koḷāparukkhā,",
  "atk-s0502a0:4946_4": "na ca vammikā,",
  "atk-s0502a0:4946_5": "allamaṃsasarīrāva,",
  "atk-s0502a0:4946_6": "tasmā etepi kāmasukhaṃ sādiyantī”ti.",
  "atk-s0502a0:4946_7": "Satthā āgantvā “kāya nuttha,",
  "atk-s0502a0:4946_8": "bhikkhave,",
  "atk-s0502a0:4946_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:4946_10": "bhikkhave,",
  "atk-s0502a0:4946_11": "khīṇāsavā kāmasukhaṃ sādiyanti,",
  "atk-s0502a0:4946_12": "na kāmaṃ sevanti.",
  "atk-s0502a0:4946_13": "Yathā hi padumapatte patitaṃ udakabindu na limpati na saṇṭhāti,",
  "atk-s0502a0:4946_14": "vinivattitvā pana patateva.",
  "atk-s0502a0:4946_15": "Yathā ca āragge sāsapo na upalimpati na saṇṭhāti,",
  "atk-s0502a0:4946_16": "vinivattitvā patateva,",
  "atk-s0502a0:4946_17": "evaṃ khīṇāsavassa citte duvidhopi kāmo na limpati na saṇṭhātī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:4947_0": "401.",
  "atk-s0502a0:4948_0": "“Vāri pokkharapatteva, āraggeriva sāsapo;",
  "atk-s0502a0:4949_0": "Yo na limpati kāmesu, tamahaṃ brūmi brāhmaṇa”nti.",
  "atk-s0502a0:4950_0": "Tattha yo na limpatīti evamevaṃ yo abbhantare duvidhepi kāme na upalimpati,",
  "atk-s0502a0:4950_1": "tasmiṃ kāme na saṇṭhāti,",
  "atk-s0502a0:4950_2": "tamahaṃ brāhmaṇaṃ vadāmīti attho.",
  "atk-s0502a0:4951_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4952_0": "Uppalavaṇṇātherīvatthu aṭṭhārasamaṃ.",
  "atk-s0502a0:4953_0": "19. Aññatarabrāhmaṇavatthu",
  "atk-s0502a0:4954_0": "Yo dukkhassāti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:4955_0": "Tassa kireko dāso apaññatte sikkhāpade palāyitvā pabbajitvā arahattaṃ pāpuṇi.",
  "atk-s0502a0:4955_1": "Brāhmaṇo taṃ olokento adisvā ekadivasaṃ satthārā saddhiṃ piṇḍāya pavisantaṃ dvārantare disvā cīvaraṃ daḷhaṃ aggahesi.",
  "atk-s0502a0:4955_2": "Satthā nivattitvā “kiṃ idaṃ,",
  "atk-s0502a0:4955_3": "brāhmaṇā”ti pucchi. Dāso me,",
  "atk-s0502a0:4955_4": "bho gotamāti.",
  "atk-s0502a0:4955_5": "Pannabhāro esa,",
  "atk-s0502a0:4955_6": "brāhmaṇāti.",
  "atk-s0502a0:4955_7": "“Pannabhāro”ti ca vutte brāhmaṇo “arahā”ti sallakkhesi.",
  "atk-s0502a0:4955_8": "Tasmā punapi tena “evaṃ,",
  "atk-s0502a0:4955_9": "bho gotamā”ti vutte satthā “āma, brāhmaṇa,",
  "atk-s0502a0:4955_10": "pannabhāro”ti vatvā imaṃ gāthamāha –",
  "atk-s0502a0:4956_0": "402.",
  "atk-s0502a0:4957_0": "“Yo dukkhassa pajānāti, idheva khayamattano;",
  "atk-s0502a0:4958_0": "Pannabhāraṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:4959_0": "Tattha dukkhassāti khandhadukkhassa.",
  "atk-s0502a0:4959_1": "Pannabhāranti ohitakhandhabhāraṃ catūhi yogehi sabbakilesehi vā visaṃyuttaṃ tamahaṃ brāhmaṇaṃ vadāmīti attho.",
  "atk-s0502a0:4959_2": "Desanāvasāne so brāhmaṇo sotāpattiphale patiṭṭhahi,",
  "atk-s0502a0:4959_3": "sampattānampi sātthikā dhammadesanā ahosīti.",
  "atk-s0502a0:4960_0": "Aññatarabrāhmaṇavatthu ekūnavīsatimaṃ.",
  "atk-s0502a0:4961_0": "20. Khemābhikkhunīvatthu",
  "atk-s0502a0:4962_0": "Gambhīrapaññanti imaṃ dhammadesanaṃ satthā gijjhakūṭe viharanto khemaṃ nāma bhikkhuniṃ ārabbha kathesi.",
  "atk-s0502a0:4963_0": "Ekadivasañhi paṭhamayāmasamanantare sakko devarājā parisāya saddhiṃ āgantvā satthu santike sāraṇīyadhammakathaṃ suṇanto nisīdi.",
  "atk-s0502a0:4963_1": "Tasmiṃ khaṇe khemā bhikkhunī “satthāraṃ passissāmī”ti āgantvā sakkaṃ disvā ākāse ṭhitāva satthāraṃ vanditvā nivatti.",
  "atk-s0502a0:4963_2": "Sakko taṃ disvā “ko esā, bhante,",
  "atk-s0502a0:4963_3": "āgacchamānā ākāse ṭhitāva satthāraṃ vanditvā nivattī”ti pucchi.",
  "atk-s0502a0:4963_4": "Satthā “esā, mahārāja,",
  "atk-s0502a0:4963_5": "mama dhītā khemā nāma mahāpaññā maggāmaggakovidā”ti vatvā imaṃ gāthamāha –",
  "atk-s0502a0:4964_0": "403.",
  "atk-s0502a0:4965_0": "“Gambhīrapaññaṃ medhāviṃ, maggāmaggassa kovidaṃ;",
  "atk-s0502a0:4966_0": "Uttamatthamanuppattaṃ, tamahaṃ brūmi brāhmaṇa”nti.",
  "atk-s0502a0:4967_0": "Tattha gabbhīrapaññanti gambhīresu khandhādīsu pavattāya paññāya samannāgataṃ dhammojapaññāya samannāgataṃ medhāviṃ “ayaṃ duggatiyā maggo,",
  "atk-s0502a0:4967_1": "ayaṃ sugatiyā maggo,",
  "atk-s0502a0:4967_2": "ayaṃ nibbānassa maggo,",
  "atk-s0502a0:4967_3": "ayaṃ amaggo”ti evaṃ magge ca amagge ca chekatāya maggāmaggassa kovidaṃ arahattasaṅkhātaṃ uttamatthaṃ anuppattaṃ tamahaṃ brāhmaṇaṃ vadāmīti attho.",
  "atk-s0502a0:4968_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4969_0": "Khemābhikkhunivatthu vīsatimaṃ.",
  "atk-s0502a0:4970_0": "21. Pabbhāravāsītissattheravatthu",
  "atk-s0502a0:4971_0": "Asaṃsaṭṭhanti imaṃ dhammadesanaṃ satthā jetavane viharanto pabbhāravāsītissattheraṃ ārabbha kathesi.",
  "atk-s0502a0:4972_0": "So kira satthu santike kammaṭṭhānaṃ gahetvā araññaṃ pavisitvā sappāyaṃ senāsanaṃ olokento ekaṃ leṇapabbhāraṃ pāpuṇi,",
  "atk-s0502a0:4972_1": "sampattakkhaṇeyevassa cittaṃ ekaggataṃ labhi.",
  "atk-s0502a0:4972_2": "So “ahaṃ idha vasanto pabbajitakiccaṃ nipphādetuṃ sakkhissāmī”ti cintesi.",
  "atk-s0502a0:4972_3": "Leṇepi adhivatthā devatā “sīlavā bhikkhu āgato,",
  "atk-s0502a0:4972_4": "iminā saddhiṃ ekaṭṭhāne vasituṃ dukkhaṃ.",
  "atk-s0502a0:4972_5": "Ayaṃ pana idha ekarattimeva vasitvā pakkamissatī”ti cintetvā putte ādāya nikkhami.",
  "atk-s0502a0:4972_6": "Thero punadivase pātova gocaragāmaṃ piṇḍāya pāvisi.",
  "atk-s0502a0:4972_7": "Atha naṃ ekā upāsikā disvāva puttasinehaṃ paṭilabhitvā gehe nisīdāpetvā bhojetvā attānaṃ nissāya temāsaṃ vasanatthāya yāci.",
  "atk-s0502a0:4972_8": "Sopi “sakkā mayā imaṃ nissāya bhavanissaraṇaṃ kātu”nti adhivāsetvā tameva leṇaṃ agamāsi.",
  "atk-s0502a0:4972_9": "Devatā taṃ āgacchantaṃ disvā “addhā kenaci nimantito bhavissati,",
  "atk-s0502a0:4972_10": "sve vā parasuve vā gamissatī”ti cintesi.",
  "atk-s0502a0:4973_0": "Evaṃ aḍḍhamāsamatte atikkante “ayaṃ idheva maññe antovassaṃ vasissati,",
  "atk-s0502a0:4973_1": "sīlavatā pana saddhiṃ ekaṭṭhāne puttakehi saddhiṃ vasituṃ dukkaraṃ,",
  "atk-s0502a0:4973_2": "imañca ‘nikkhamā’ti vattuṃ na sakkā,",
  "atk-s0502a0:4973_3": "atthi nu kho imassa sīle khalita”nti dibbena cakkhunā olokentī upasampadamāḷakato paṭṭhāya tassa sīle khalitaṃ adisvā “parisuddhamassa sīlaṃ,",
  "atk-s0502a0:4973_4": "kiñcidevassa katvā ayasaṃ uppādessāmī”ti tassa upaṭṭhākakule upāsikāya jeṭṭhaputtassa sarīre adhimuccitvā gīvaṃ parivattesi.",
  "atk-s0502a0:4973_5": "Tassa akkhīni nikkhamiṃsu,",
  "atk-s0502a0:4973_6": "mukhato kheḷo pagghari.",
  "atk-s0502a0:4973_7": "Upāsikā taṃ disvā “kiṃ ida”nti viravi.",
  "atk-s0502a0:4973_8": "Atha naṃ devatā adissamānarūpā evamāha –",
  "atk-s0502a0:4973_9": "“mayā esa gahito,",
  "atk-s0502a0:4973_10": "balikammenapi me attho natthi,",
  "atk-s0502a0:4973_11": "tumhākaṃ pana kulūpakaṃ theraṃ laṭṭhimadhukaṃ yācitvā tena telaṃ pacitvā imassa natthukammaṃ detha,",
  "atk-s0502a0:4973_12": "evāhaṃ imaṃ muñcissāmī”ti.",
  "atk-s0502a0:4973_13": "Nassatu vā esa maratu vā,",
  "atk-s0502a0:4973_14": "na sakkhissāmahaṃ ayyaṃ laṭṭhimadhukaṃ yācitunti.",
  "atk-s0502a0:4973_15": "Sace laṭṭhimadhukaṃ yācituṃ na sakkotha,",
  "atk-s0502a0:4973_16": "nāsikāyassa hiṅgucuṇṇaṃ pakkhipituṃ vadethāti.",
  "atk-s0502a0:4973_17": "Idampi vattuṃ na sakkomāti.",
  "atk-s0502a0:4973_18": "Tena hissa pādadhovanaudakaṃ ādāya sīse āsiñcathāti.",
  "atk-s0502a0:4973_19": "Upāsikā “sakkā idaṃ kātu”nti velāya āgataṃ theraṃ nisīdāpetvā yāgukhajjakaṃ datvā antarabhatte nisinnassa pāde dhovitvā udakaṃ gahetvā, “bhante,",
  "atk-s0502a0:4973_20": "idaṃ udakaṃ dārakassa sīse āsiñcāmā”ti āpucchitvā “tena hi āsiñcathā”ti vutte tathā akāsi.",
  "atk-s0502a0:4973_21": "Sā devatā tāvadeva taṃ muñcitvā gantvā leṇadvāre aṭṭhāsi.",
  "atk-s0502a0:4974_0": "Theropi bhattakiccāvasāne uṭṭhāyāsanā avissaṭṭhakammaṭṭhānatāya dvattiṃsākāraṃ sajjhāyantova pakkāmi.",
  "atk-s0502a0:4974_1": "Atha naṃ leṇadvāraṃ pattakāle sā devatā “mahāvejja mā idha pavisā”ti āha.",
  "atk-s0502a0:4974_2": "So tattheva ṭhatvā “kāsi tva”nti āha.",
  "atk-s0502a0:4974_3": "Ahaṃ idha adhivatthā devatāti.",
  "atk-s0502a0:4974_4": "Thero “atthi nu kho mayā vejjakammassa kataṭṭhāna”nti upasampadamāḷakato paṭṭhāya olokento attano sīle",
  "atk-s0502a0:4974_5": "tilakaṃ vā kāḷakaṃ vā adisvā “ahaṃ mayā vejjakammassa kataṭṭhānaṃ na passāmi,",
  "atk-s0502a0:4974_6": "kasmā evaṃ vadesī”ti āha.",
  "atk-s0502a0:4974_7": "Na passasīti. Āma,",
  "atk-s0502a0:4974_8": "na passāmīti?",
  "atk-s0502a0:4974_9": "Ācikkhāmi teti. Āma,",
  "atk-s0502a0:4974_10": "ācikkhāhīti.",
  "atk-s0502a0:4974_11": "Tiṭṭhatu tāva dūre kataṃ,",
  "atk-s0502a0:4974_12": "ajjeva tayā amanussagahitassa upaṭṭhākaputtassa pādadhovanaudakaṃ sīse āsittaṃ,",
  "atk-s0502a0:4974_13": "nāsittanti? Āma,",
  "atk-s0502a0:4974_14": "āsittanti.",
  "atk-s0502a0:4974_15": "Kiṃ etaṃ na passasīti?",
  "atk-s0502a0:4974_16": "Etaṃ sandhāya tvaṃ vadesīti? Āma,",
  "atk-s0502a0:4974_17": "etaṃ sandhāya vadāmīti.",
  "atk-s0502a0:4974_18": "Thero cintesi –",
  "atk-s0502a0:4974_19": "“aho vata me sammā paṇihito attā,",
  "atk-s0502a0:4974_20": "sāsanassa anurūpaṃ vata me caritaṃ,",
  "atk-s0502a0:4974_21": "devatāpi mama catupārisuddhisīle tilakaṃ vā kāḷakaṃ vā adisvā dārakassa sīse āsittapādadhovanamattaṃ addasā”ti tassa sīlaṃ ārabbha balavapīti uppajji.",
  "atk-s0502a0:4974_22": "So taṃ vikkhambhetvā pāduddhārampi akatvā tattheva arahattaṃ patvā “mādisaṃ parisuddhaṃ samaṇaṃ dūsetvā mā idha vanasaṇḍe vasi,",
  "atk-s0502a0:4974_23": "tvameva nikkhamāhī”ti devataṃ ovadanto imaṃ udānaṃ udānesi –",
  "atk-s0502a0:4975_0": "“Visuddho vata me vāso, nimmalaṃ maṃ tapassinaṃ;",
  "atk-s0502a0:4976_0": "Mā tvaṃ visuddhaṃ dūsesi, nikkhama pavanā tuva”nti.",
  "atk-s0502a0:4977_0": "So tattheva temāsaṃ vasitvā vutthavasso satthu santikaṃ gantvā bhikkhūhi “kiṃ, āvuso,",
  "atk-s0502a0:4977_1": "pabbajitakiccaṃ te matthakaṃ pāpita”nti puṭṭho tasmiṃ leṇe vassūpagamanato paṭṭhāya sabbaṃ taṃ pavattiṃ bhikkhūnaṃ ārocetvā, “āvuso,",
  "atk-s0502a0:4977_2": "tvaṃ devatāya evaṃ vuccamāno na kujjhī”ti vutte “na kujjhi”nti āha.",
  "atk-s0502a0:4977_3": "Bhikkhū tathāgatassa ārocesuṃ, “bhante,",
  "atk-s0502a0:4977_4": "ayaṃ bhikkhu aññaṃ byākaroti,",
  "atk-s0502a0:4977_5": "devatāya idaṃ nāma vuccamānopi na kujjhinti vadatī”ti.",
  "atk-s0502a0:4977_6": "Satthā tesaṃ kathaṃ sutvā “neva,",
  "atk-s0502a0:4977_7": "bhikkhave,",
  "atk-s0502a0:4977_8": "mama putto kujjhati,",
  "atk-s0502a0:4977_9": "etassa gihīhi vā pabbajitehi vā saṃsaggo nāma natthi,",
  "atk-s0502a0:4977_10": "asaṃsaṭṭho esa appiccho santuṭṭho”ti vatvā dhammaṃ desento imaṃ gāthamāha –",
  "atk-s0502a0:4978_0": "404.",
  "atk-s0502a0:4979_0": "“Asaṃsaṭṭhaṃ gahaṭṭhehi, anāgārehi cūbhayaṃ;",
  "atk-s0502a0:4980_0": "Anokasārimappicchaṃ, tamahaṃ brūmi brāhmaṇa”nti.",
  "atk-s0502a0:4981_0": "Tattha asaṃsaṭṭhanti dassanasavanasamullapanaparibhogakāyasaṃsaggānaṃ abhāvena asaṃsaṭṭhaṃ.",
  "atk-s0502a0:4981_1": "Ubhayanti gihīhi ca anāgārehi cāti ubhayehipi asaṃsaṭṭhaṃ.",
  "atk-s0502a0:4981_2": "Anokasārinti anālayacāriṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:4982_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4983_0": "Pabbhāravāsītissattheravatthu ekavīsatimaṃ.",
  "atk-s0502a0:4984_0": "22. Aññatarabhikkhuvatthu",
  "atk-s0502a0:4985_0": "Nidhāya daṇḍanti imaṃ dhammadesanaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0502a0:4986_0": "So kira satthu santike kammaṭṭhānaṃ gahetvā araññe vāyamanto arahattaṃ patvā “paṭiladdhaguṇaṃ satthu ārocessāmī”ti tato nikkhami.",
  "atk-s0502a0:4986_1": "Atha naṃ ekasmiṃ gāme ekā itthī sāmikena saddhiṃ kalahaṃ katvā tasmiṃ bahi nikkhante “kulagharaṃ gamissāmī”ti",
  "atk-s0502a0:4986_2": "maggaṃ paṭipannā antarāmagge disvā “imaṃ theraṃ nissāya gamissāmī”ti piṭṭhito piṭṭhito anubandhi.",
  "atk-s0502a0:4986_3": "Thero pana taṃ na passati.",
  "atk-s0502a0:4986_4": "Athassā sāmiko gehaṃ āgato taṃ adisvā “kulagāmaṃ gatā bhavissatī”ti anubandhanto taṃ disvā “na sakkā imāya ekikāya imaṃ aṭaviṃ paṭipajjituṃ,",
  "atk-s0502a0:4986_5": "kaṃ nu kho nissāya gacchatī”ti olokento theraṃ disvā “ayaṃ imaṃ gaṇhitvā nikkhanto bhavissatī”ti cintetvā theraṃ santajjesi.",
  "atk-s0502a0:4986_6": "Atha naṃ sā itthī “neva maṃ esa bhadanto passati,",
  "atk-s0502a0:4986_7": "na ālapati,",
  "atk-s0502a0:4986_8": "mā naṃ kiñci avacā”ti āha.",
  "atk-s0502a0:4986_9": "So “kiṃ pana tvaṃ attānaṃ gahetvā gacchantaṃ mama ācikkhissasi,",
  "atk-s0502a0:4986_10": "tuyhameva anucchavikaṃ imassa karissāmī”ti uppannakodho itthiyā āghātena theraṃ pothetvā taṃ ādāya nivatti.",
  "atk-s0502a0:4986_11": "Therassa sakalasarīraṃ sañjātagaṇḍaṃ ahosi.",
  "atk-s0502a0:4986_12": "Athassa vihāraṃ gatakāle bhikkhū sarīraṃ sambāhantā gaṇḍe disvā “kiṃ ida”nti pucchiṃsu.",
  "atk-s0502a0:4986_13": "So tesaṃ tamatthaṃ ārocesi.",
  "atk-s0502a0:4986_14": "Atha naṃ bhikkhū, “āvuso,",
  "atk-s0502a0:4986_15": "tasmiṃ purise evaṃ paharante tvaṃ kiṃ avaca,",
  "atk-s0502a0:4986_16": "kiṃ vā te kodho uppanno”ti. “Na me, āvuso,",
  "atk-s0502a0:4986_17": "kodho uppajjī”ti vutte satthu santikaṃ gantvā tamatthaṃ ārocetvā, “bhante,",
  "atk-s0502a0:4986_18": "esa bhikkhu ‘kodho te uppajjatī’ti vuccamāno ‘na me, āvuso,",
  "atk-s0502a0:4986_19": "kodho uppajjatī’ti abhūtaṃ vatvā aññaṃ byākarotī”ti ārocesuṃ.",
  "atk-s0502a0:4986_20": "Satthā tesaṃ kathaṃ sutvā,",
  "atk-s0502a0:4986_21": "“bhikkhave,",
  "atk-s0502a0:4986_22": "khīṇāsavā nāma nihitadaṇḍā,",
  "atk-s0502a0:4986_23": "te paharantesupi kodhaṃ na karontiyevā”ti vatvā imaṃ gāthamāha –",
  "atk-s0502a0:4987_0": "405.",
  "atk-s0502a0:4988_0": "“Nidhāya daṇḍaṃ bhūtesu, tasesu thāvaresu ca;",
  "atk-s0502a0:4989_0": "Yo na hanti na ghāteti, tamahaṃ brūmi brāhmaṇa”nti.",
  "atk-s0502a0:4990_0": "Tattha nidhāyāti nikkhipitvā oropetvā.",
  "atk-s0502a0:4990_1": "Tasesu thāvaresu cāti taṇhātāsena tasesu,",
  "atk-s0502a0:4990_2": "taṇhāabhāvena thiratāya thāvaresu ca.",
  "atk-s0502a0:4990_3": "Yo na hantīti yo evaṃ sabbasattesu vigatapaṭighatāya nikkhittadaṇḍo neva kañci sayaṃ hanati,",
  "atk-s0502a0:4990_4": "na aññe ghāteti,",
  "atk-s0502a0:4990_5": "tamahaṃ brāhmaṇaṃ vadāmīti attho.",
  "atk-s0502a0:4991_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4992_0": "Aññatarabhikkhuvatthu bāvīsatimaṃ.",
  "atk-s0502a0:4993_0": "23. Sāmaṇerānaṃ vatthu",
  "atk-s0502a0:4994_0": "Aviruddhanti imaṃ dhammadesanaṃ satthā jetavane viharanto cattāro sāmaṇere ārabbha kathesi.",
  "atk-s0502a0:4995_0": "Ekā kira brāhmaṇī catunnaṃ bhikkhūnaṃ uddesabhattaṃ sajjetvā brāhmaṇaṃ āha –",
  "atk-s0502a0:4995_1": "“vihāraṃ gantvā cattāro mahallakabrāhmaṇe uddisāpetvā ānehī”ti.",
  "atk-s0502a0:4995_2": "So vihāraṃ gantvā “cattāro me brāhmaṇe uddisitvā dethā”ti āha.",
  "atk-s0502a0:4995_3": "Tassa saṃkicco paṇḍito sopāko revatoti sattavassikā cattāro khīṇāsavasāmaṇerā pāpuṇiṃsu.",
  "atk-s0502a0:4995_4": "Brāhmaṇī mahārahāni āsanāni paññāpetvā ṭhitā sāmaṇere disvāva kupitā uddhane pakkhittaloṇaṃ viya taṭataṭāyamānā",
  "atk-s0502a0:4995_5": "“tvaṃ vihāraṃ gantvā attano nattumattepi appahonte cattāro kumārake gahetvā āgatosī”ti vatvā tesaṃ tesu",
  "atk-s0502a0:4995_6": "āsanesu nisīdituṃ adatvā nīcapīṭhakāni attharitvā “etesu nisīdathā”ti vatvā “gaccha, brāhmaṇa,",
  "atk-s0502a0:4995_7": "mahallake oloketvā ānehī”ti āha.",
  "atk-s0502a0:4995_8": "Brāhmaṇo vihāraṃ gantvā sāriputtattheraṃ disvā “etha,",
  "atk-s0502a0:4995_9": "amhākaṃ gehaṃ gamissāmā”ti ānesi.",
  "atk-s0502a0:4995_10": "Thero āgantvā sāmaṇere disvā “imehi brāhmaṇehi bhattaṃ laddha”nti pucchitvā “na laddha”nti vutte catunnameva",
  "atk-s0502a0:4995_11": "bhattassa paṭiyattabhāvaṃ ñatvā “āhara me patta”nti pattaṃ gahetvā pakkāmi.",
  "atk-s0502a0:4995_12": "Brāhmaṇīpi “kiṃ iminā vutta”nti pucchitvā “etesaṃ nisinnānaṃ brāhmaṇānaṃ laddhuṃ vaṭṭati,",
  "atk-s0502a0:4995_13": "āhara me patta”nti attano pattaṃ gahetvā gato,",
  "atk-s0502a0:4995_14": "na bhuñjitukāmo bhavissati,",
  "atk-s0502a0:4995_15": "sīghaṃ gantvā aññaṃ oloketvā ānehīti.",
  "atk-s0502a0:4995_16": "Brāhmaṇo gantvā mahāmoggallānattheraṃ disvā tatheva vatvā ānesi.",
  "atk-s0502a0:4995_17": "Sopi sāmaṇere disvā tatheva vatvā pattaṃ gahetvā pakkāmi.",
  "atk-s0502a0:4995_18": "Atha naṃ brāhmaṇī āha –",
  "atk-s0502a0:4995_19": "“ete na bhuñjitukāmā,",
  "atk-s0502a0:4995_20": "brāhmaṇavādakaṃ gantvā ekaṃ mahallakabrāhmaṇaṃ ānehī”ti.",
  "atk-s0502a0:4996_0": "Sāmaṇerāpi pātova paṭṭhāya kiñci alabhamānā jighacchāya pīḷitā nisīdiṃsu.",
  "atk-s0502a0:4996_1": "Atha nesaṃ guṇatejena sakkassa āsanaṃ uṇhākāraṃ dassesi.",
  "atk-s0502a0:4996_2": "So āvajjento tesaṃ pātova paṭṭhāya nisinnānaṃ kilantabhāvaṃ ñatvā “mayā tattha gantuṃ vaṭṭatī”ti jarājiṇṇo",
  "atk-s0502a0:4996_3": "mahallakabrāhmaṇo hutvā tasmiṃ brāhmaṇavādake brāhmaṇānaṃ aggāsane nisīdi.",
  "atk-s0502a0:4996_4": "Brāhmaṇo taṃ disvā “idāni me brāhmaṇī attamanā bhavissatī”ti ehi gehaṃ gamissāmā”ti taṃ ādāya gehaṃ agamāsi.",
  "atk-s0502a0:4996_5": "Brāhmaṇī taṃ disvāva tuṭṭhacittā dvīsu āsanesu attharaṇaṃ ekasmiṃyeva attharitvā, “ayya,",
  "atk-s0502a0:4996_6": "idha nisīdāhī”ti āha.",
  "atk-s0502a0:4996_7": "Sakko gehaṃ pavisitvā cattāro sāmaṇere pañcapatiṭṭhitena vanditvā tesaṃ āsanapariyante bhūmiyaṃ pallaṅkena nisīdi.",
  "atk-s0502a0:4996_8": "Atha naṃ disvā brāhmaṇī brāhmaṇaṃ āha –",
  "atk-s0502a0:4996_9": "“aho te ānīto brāhmaṇo,",
  "atk-s0502a0:4996_10": "etampi ummattakaṃ gahetvā āgatosi,",
  "atk-s0502a0:4996_11": "attano nattumatte vandanto vicarati,",
  "atk-s0502a0:4996_12": "kiṃ iminā,",
  "atk-s0502a0:4996_13": "nīharāhi na”nti.",
  "atk-s0502a0:4996_14": "So khandhepi hatthepi kacchāyapi gahetvā nikkaḍḍhiyamāno uṭṭhātumpi na icchati.",
  "atk-s0502a0:4996_15": "Atha naṃ brāhmaṇī “ehi, brāhmaṇa,",
  "atk-s0502a0:4996_16": "tvaṃ ekasmiṃ hatthe gaṇha,",
  "atk-s0502a0:4996_17": "ahaṃ ekasmiṃ hatthe gaṇhissāmī”ti ubhopi dvīsu hatthesu gahetvā piṭṭhiyaṃ pothentā gehadvārato bahi akaṃsu.",
  "atk-s0502a0:4996_18": "Sakkopi nisinnaṭṭhāneyeva nisinno hatthaṃ parivattesi.",
  "atk-s0502a0:4996_19": "Te nivattitvā taṃ nisinnameva disvā bhītaravaṃ ravantā vissajjesuṃ.",
  "atk-s0502a0:4996_20": "Tasmiṃ khaṇe sakko attano sakkabhāvaṃ jānāpesi.",
  "atk-s0502a0:4996_21": "Atha nesaṃ āhāraṃ adaṃsu.",
  "atk-s0502a0:4996_22": "Pañcapi janā āhāraṃ gahetvā eko kaṇṇikāmaṇḍalaṃ vinivijjhitvā,",
  "atk-s0502a0:4996_23": "eko chadanassa purimabhāgaṃ,",
  "atk-s0502a0:4996_24": "eko pacchimabhāgaṃ,",
  "atk-s0502a0:4996_25": "eko pathaviyaṃ nimujjitvā,",
  "atk-s0502a0:4996_26": "sakkopi ekena ṭhānena nikkhamīti evaṃ pañcadhā agamaṃsu.",
  "atk-s0502a0:4996_27": "Tato paṭṭhāya ca pana taṃ gehaṃ pañcachiddagehaṃ kira nāma jātaṃ.",
  "atk-s0502a0:4997_0": "Sāmaṇerepi vihāraṃ gatakāle bhikkhū, “āvuso,",
  "atk-s0502a0:4997_1": "kīdisa”nti pucchiṃsu.",
  "atk-s0502a0:4997_2": "Mā no pucchittha,",
  "atk-s0502a0:4997_3": "amhākaṃ diṭṭhakālato paṭṭhāya brāhmaṇī kodhābhibhūtā paññattāsanesu no nisīditumpi adatvā “sīghaṃ sīghaṃ mahallakabrāhmaṇaṃ ānehī”ti āha.",
  "atk-s0502a0:4997_4": "Amhākaṃ upajjhāyo āgantvā amhe disvā “imesaṃ nisinnabrāhmaṇānaṃ laddhuṃ vaṭṭatī”ti pattaṃ āharāpetvā nikkhami.",
  "atk-s0502a0:4997_5": "“Aññaṃ mahallakaṃ brāhmaṇaṃ ānesī”ti vutte brāhmaṇo mahāmoggallānattheraṃ ānesi,",
  "atk-s0502a0:4997_6": "sopi amhe disvā tatheva vatvā pakkāmi.",
  "atk-s0502a0:4997_7": "Atha brāhmaṇī “na ete bhuñjitukāmā,",
  "atk-s0502a0:4997_8": "gaccha brāhmaṇavādakato ekaṃ mahallakabrāhmaṇaṃ ānehī”ti brāhmaṇaṃ pahiṇi.",
  "atk-s0502a0:4997_9": "So tattha gantvā brāhmaṇavesena āgataṃ sakkaṃ ānesi,",
  "atk-s0502a0:4997_10": "tassa āgatakāle amhākaṃ āhāraṃ adaṃsūti.",
  "atk-s0502a0:4997_11": "Evaṃ karontānaṃ pana tesaṃ tumhe na kujjhitthāti?",
  "atk-s0502a0:4997_12": "Na kujjhimhāti.",
  "atk-s0502a0:4997_13": "Bhikkhū taṃ sutvā satthu ārocesuṃ – “bhante,",
  "atk-s0502a0:4997_14": "ime ‘na kujjhimhā’ti abhūtaṃ vatvā aññaṃ byākarontī”ti. Satthā,",
  "atk-s0502a0:4997_15": "“bhikkhave,",
  "atk-s0502a0:4997_16": "khīṇāsavā nāma viruddhesupi na virujjhantiyevā”ti vatvā imaṃ gāthamāha –",
  "atk-s0502a0:4998_0": "406.",
  "atk-s0502a0:4999_0": "“Aviruddhaṃ viruddhesu, attadaṇḍesu nibbutaṃ;",
  "atk-s0502a0:5000_0": "Sādānesu anādānaṃ, tamahaṃ brūmi brāhmaṇa”nti.",
  "atk-s0502a0:5001_0": "Tattha aviruddhanti āghātavasena viruddhesupi lokiyamahājanesu āghātābhāvena aviruddhaṃ.",
  "atk-s0502a0:5001_1": "Hatthagate daṇḍe vā satthe vā avijjamānepi paresaṃ pahāradānato aviratattā attadaṇḍesu janesu nibbutaṃ nikkhittadaṇḍaṃ,",
  "atk-s0502a0:5001_2": "pañcannaṃ khandhānaṃ ahaṃ mamanti gahitattā sādānesu tassa gahaṇassa abhāvena anādānaṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:5002_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5003_0": "Sāmaṇerānaṃ vatthu tevīsatimaṃ.",
  "atk-s0502a0:5004_0": "24. Mahāpanthakattheravatthu",
  "atk-s0502a0:5005_0": "Yassa rāgo cāti imaṃ dhammadesanaṃ satthā veḷuvane viharanto mahāpanthakaṃ ārabbha kathesi.",
  "atk-s0502a0:5006_0": "So hāyasmā cūḷapanthakaṃ catūhi māsehi ekaṃ gāthaṃ paguṇaṃ kātuṃ asakkontaṃ “tvaṃ sāsane abhabbo,",
  "atk-s0502a0:5006_1": "gihibhogāpi parihīno,",
  "atk-s0502a0:5006_2": "kiṃ te idha vāsena,",
  "atk-s0502a0:5006_3": "ito nikkhamā”ti vihārā nikkaḍḍhitvā dvāraṃ thakesi.",
  "atk-s0502a0:5006_4": "Bhikkhū kathaṃ samuṭṭhāpesuṃ, “āvuso,",
  "atk-s0502a0:5006_5": "mahāpanthakattherena idaṃ nāma kataṃ,",
  "atk-s0502a0:5006_6": "khīṇāsavānampi maññe kodho uppajjatī”ti.",
  "atk-s0502a0:5006_7": "Satthā āgantvā “kāya nuttha,",
  "atk-s0502a0:5006_8": "bhikkhave,",
  "atk-s0502a0:5006_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:5006_10": "bhikkhave,",
  "atk-s0502a0:5006_11": "khīṇāsavānaṃ rāgādayo kilesā atthi,",
  "atk-s0502a0:5006_12": "mama puttena atthapurekkhāratāya ceva dhammapurekkhāratāya ca kata”nti vatvā imaṃ gāthamāha –",
  "atk-s0502a0:5007_0": "407.",
  "atk-s0502a0:5008_0": "“Yassa rāgo ca doso ca, māno makkho ca pātito;",
  "atk-s0502a0:5009_0": "Sāsaporiva āraggā, tamahaṃ brūmi brāhmaṇa”nti.",
  "atk-s0502a0:5010_0": "Tattha āraggāti yassete rāgādayo kilesā,",
  "atk-s0502a0:5010_1": "ayañca paraguṇamakkhanalakkhaṇo makkho āraggā sāsapo viya pātito,",
  "atk-s0502a0:5010_2": "yathā sāsapo āragge na santiṭṭhati,",
  "atk-s0502a0:5010_3": "evaṃ citte na santiṭṭhati,",
  "atk-s0502a0:5010_4": "tamahaṃ brāhmaṇaṃ vadāmīti attho.",
  "atk-s0502a0:5011_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5012_0": "Mahāpanthakattheravatthu catuvīsatimaṃ.",
  "atk-s0502a0:5013_0": "25. Pilindavacchattheravatthu",
  "atk-s0502a0:5014_0": "Akakkasanti imaṃ dhammadesanaṃ satthā veḷuvane viharanto pilindavacchattheraṃ ārabbha kathesi.",
  "atk-s0502a0:5015_0": "So kirāyasmā “ehi, vasali, yāhi,",
  "atk-s0502a0:5015_1": "vasalī”tiādīni vadanto gihīpi pabbajitepi vasalivādeneva samudācarati.",
  "atk-s0502a0:5015_2": "Athekadivasaṃ sambahulā bhikkhū satthu ārocesuṃ – “āyasmā, bhante,",
  "atk-s0502a0:5015_3": "pilindavaccho bhikkhū vasalivādena samudācaratī”ti.",
  "atk-s0502a0:5015_4": "Satthā taṃ pakkosāpetvā “saccaṃ kira tvaṃ pilindavaccha bhikkhū vasalivādena samudācarasī”ti pucchitvā “evaṃ,",
  "atk-s0502a0:5015_5": "bhante”ti vutte tassāyasmato pubbenivāsaṃ manasikaritvā “mā kho tumhe,",
  "atk-s0502a0:5015_6": "bhikkhave,",
  "atk-s0502a0:5015_7": "vacchassa bhikkhuno ujjhāyittha, na,",
  "atk-s0502a0:5015_8": "bhikkhave,",
  "atk-s0502a0:5015_9": "vaccho dosantaro bhikkhū vasalivādena samudācarati,",
  "atk-s0502a0:5015_10": "vacchassa,",
  "atk-s0502a0:5015_11": "bhikkhave,",
  "atk-s0502a0:5015_12": "bhikkhuno pañca jātisatāni abbokiṇṇāni sabbāni tāni brāhmaṇakule paccājātāni,",
  "atk-s0502a0:5015_13": "so tassa dīgharattaṃ vasalivādo samudāciṇṇo,",
  "atk-s0502a0:5015_14": "khīṇāsavassa nāma kakkasaṃ pharusaṃ paresaṃ mammaghaṭṭanavacanameva natthi.",
  "atk-s0502a0:5015_15": "Āciṇṇavasena hi mama putto evaṃ kathetī”ti vatvā imaṃ gāthamāha –",
  "atk-s0502a0:5016_0": "408.",
  "atk-s0502a0:5017_0": "“Akakkasaṃ viññāpaniṃ, giraṃ saccamudīraye;",
  "atk-s0502a0:5018_0": "Yāya nābhisaje kañci, tamahaṃ brūmi brāhmaṇa”nti.",
  "atk-s0502a0:5019_0": "Tattha akakkasanti apharusaṃ.",
  "atk-s0502a0:5019_1": "Viññāpaninti atthaviññāpaniṃ.",
  "atk-s0502a0:5019_2": "Saccanti bhūtatthaṃ.",
  "atk-s0502a0:5019_3": "Nābhisajeti yāya girāya aññaṃ kujjhāpanavasena na laggāpeyya,",
  "atk-s0502a0:5019_4": "khīṇāsavo nāma evarūpameva giraṃ bhāseyya,",
  "atk-s0502a0:5019_5": "tasmā tamahaṃ brāhmaṇaṃ vadāmīti attho.",
  "atk-s0502a0:5020_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5021_0": "Pilindavacchattheravatthu pañcavīsatimaṃ.",
  "atk-s0502a0:5022_0": "26. Aññatarattheravatthu",
  "atk-s0502a0:5023_0": "Yodha dīghanti imaṃ dhammadesanaṃ satthā jetavane viharanto aññatarattheraṃ ārabbha kathesi.",
  "atk-s0502a0:5024_0": "Sāvatthiyaṃ kireko micchādiṭṭhiko brāhmaṇo sarīragandhagahaṇabhayena uttarasāṭakaṃ apanetvā ekamante ṭhapetvā gehadvārābhimukho nisīdi.",
  "atk-s0502a0:5024_1": "Atheko khīṇāsavo bhattakiccaṃ katvā vihāraṃ gacchanto taṃ sāṭakaṃ disvā ito cito ca oloketvā kañci apassanto",
  "atk-s0502a0:5024_2": "“nissāmiko aya”nti paṃsukūlaṃ adhiṭṭhahitvā gaṇhi.",
  "atk-s0502a0:5024_3": "Atha naṃ brāhmaṇo disvā akkosanto upasaṅkamitvā “muṇḍaka, samaṇa,",
  "atk-s0502a0:5024_4": "mama sāṭakaṃ gaṇhasī”ti āha. Taveso,",
  "atk-s0502a0:5024_5": "brāhmaṇāti. Āma, samaṇāti.",
  "atk-s0502a0:5024_6": "“Mayā kañci apassantena paṃsukūlasaññāya gahito,",
  "atk-s0502a0:5024_7": "gaṇha na”nti tassa datvā vihāraṃ gantvā bhikkhūnaṃ tamatthaṃ ārocesi.",
  "atk-s0502a0:5024_8": "Athassa vacanaṃ sutvā bhikkhū tena saddhiṃ keḷiṃ karontā “kiṃ nu kho, āvuso,",
  "atk-s0502a0:5024_9": "sāṭako dīgho rasso thūlo saṇho”ti. Āvuso,",
  "atk-s0502a0:5024_10": "dīgho vā hotu rasso vā thūlo vā saṇho vā,",
  "atk-s0502a0:5024_11": "natthi mayhaṃ tasmiṃ ālayo,",
  "atk-s0502a0:5024_12": "paṃsukūlasaññāya naṃ gaṇhinti.",
  "atk-s0502a0:5024_13": "Taṃ sutvā bhikkhū tathāgatassa ārocesuṃ – “esa, bhante,",
  "atk-s0502a0:5024_14": "bhikkhu abhūtaṃ vatvā aññaṃ byākarotī”ti.",
  "atk-s0502a0:5024_15": "Satthā “bhūtaṃ,",
  "atk-s0502a0:5024_16": "bhikkhave,",
  "atk-s0502a0:5024_17": "esa katheti,",
  "atk-s0502a0:5024_18": "khīṇāsavā nāma paresaṃ santakaṃ na gaṇhantī”ti vatvā imaṃ gāthamāha –",
  "atk-s0502a0:5025_0": "409.",
  "atk-s0502a0:5026_0": "“Yodha dīghaṃ va rassaṃ vā, aṇuṃ thūlaṃ subhāsubhaṃ;",
  "atk-s0502a0:5027_0": "Loke adinnaṃ nādiyati, tamahaṃ brūmi brāhmaṇa”nti.",
  "atk-s0502a0:5028_0": "Tassattho –",
  "atk-s0502a0:5028_1": "sāṭakābharaṇādīsu dīghaṃ vā rassaṃ vā maṇimuttādīsu aṇuṃ vā thūlaṃ vā mahagghaappagghavasena subhaṃ vā",
  "atk-s0502a0:5028_2": "asubhaṃ vā yo puggalo imasmiṃ loke parapariggahitaṃ nādiyati,",
  "atk-s0502a0:5028_3": "tamahaṃ brāhmaṇaṃ vadāmīti attho.",
  "atk-s0502a0:5029_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5030_0": "Aññatarattheravatthu chabbīsatimaṃ.",
  "atk-s0502a0:5031_0": "27. Sāriputtattheravatthu",
  "atk-s0502a0:5032_0": "Āsā yassāti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:5033_0": "Thero kira pañcabhikkhusataparivāro janapade ekaṃ vihāraṃ gantvā vassaṃ upagañchi.",
  "atk-s0502a0:5033_1": "Manussā theraṃ disvā bahuṃ vassāvāsikaṃ paṭissuṇiṃsu.",
  "atk-s0502a0:5033_2": "Thero pavāretvā sabbasmiṃ vassāvāsike asampatteyeva satthu santikaṃ gacchanto bhikkhū āha –",
  "atk-s0502a0:5033_3": "“daharānañceva sāmaṇerānañca manussehi vassāvāsike āhaṭe gahetvā peseyyātha,",
  "atk-s0502a0:5033_4": "ṭhapetvā vā sāsanaṃ pahiṇeyyāthā”ti.",
  "atk-s0502a0:5033_5": "Evaṃ vatvā ca pana satthu santikaṃ agamāsi.",
  "atk-s0502a0:5033_6": "Bhikkhū kathaṃ samuṭṭhāpesuṃ “ajjāpi maññe sāriputtattherassa taṇhā atthiyeva.",
  "atk-s0502a0:5033_7": "Tathā hi manussehi vassāvāsike dinne attano saddhivihārikānaṃ ‘vassāvāsikaṃ peseyyātha,",
  "atk-s0502a0:5033_8": "ṭhapetvā vā sāsanaṃ pahiṇeyyāthā’ti bhikkhūnaṃ vatvā āgato”ti.",
  "atk-s0502a0:5033_9": "Satthā āgantvā “kāya nuttha,",
  "atk-s0502a0:5033_10": "bhikkhave,",
  "atk-s0502a0:5033_11": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a0:5033_12": "bhikkhave,",
  "atk-s0502a0:5033_13": "mama puttassa taṇhā atthi,",
  "atk-s0502a0:5033_14": "manussānaṃ pana puññato daharasāmaṇerānañca dhammikalābhato parihāni mā ahosīti tenevaṃ kathita”nti vatvā imaṃ gāthamāha –",
  "atk-s0502a0:5034_0": "410.",
  "atk-s0502a0:5035_0": "“Āsā yassa na vijjanti, asmiṃ loke paramhi ca;",
  "atk-s0502a0:5036_0": "Nirāsāsaṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:5037_0": "Tattha āsāti taṇhā.",
  "atk-s0502a0:5037_1": "Nirāsāsanti nittaṇhaṃ.",
  "atk-s0502a0:5037_2": "Visaṃyuttanti sabbakilesehi visaṃyuttaṃ tamahaṃ brāhmaṇaṃ vadāmīti attho.",
  "atk-s0502a0:5038_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5039_0": "Sāriputtattheravatthu sattavīsatimaṃ.",
  "atk-s0502a0:5040_0": "28. Mahāmoggallānattheravatthu",
  "atk-s0502a0:5041_0": "Yassālayāti imaṃ dhammadesanaṃ satthā jetavane viharanto mahāmoggallānattheraṃ ārabbha kathesi.",
  "atk-s0502a0:5041_1": "Vatthu purimasadisameva.",
  "atk-s0502a0:5041_2": "Idha pana satthā moggallānattherassa nittaṇhabhāvaṃ vatvā imaṃ gāthamāha –",
  "atk-s0502a0:5042_0": "411.",
  "atk-s0502a0:5043_0": "“Yassālayā na vijjanti, aññāya akathaṃkathī;",
  "atk-s0502a0:5044_0": "Amatogadhamanuppattaṃ, tamahaṃ brūmi brāhmaṇa”nti.",
  "atk-s0502a0:5045_0": "Tattha ālayāti taṇhā.",
  "atk-s0502a0:5045_1": "Aññāya akathaṃkathīti aṭṭha vatthūni yathābhūtaṃ jānitvā aṭṭhavatthukāya vicikicchāya nibbicikiccho.",
  "atk-s0502a0:5045_2": "Amatogadhamanuppattanti amataṃ nibbānaṃ ogāhetvā anuppattaṃ tamahaṃ brāhmaṇaṃ vadāmīti attho.",
  "atk-s0502a0:5046_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5047_0": "Mahāmoggallānattheravatthu aṭṭhavīsatimaṃ.",
  "atk-s0502a0:5048_0": "29. Revatattheravatthu",
  "atk-s0502a0:5049_0": "Yodha puññañcāti imaṃ dhammadesanaṃ satthā pubbārāme viharanto revatattheraṃ ārabbha kathesi.",
  "atk-s0502a0:5049_1": "Vatthu “gāme vā yadi vāraññe”ti gāthāvaṇṇanāya vitthāritameva.",
  "atk-s0502a0:5049_2": "Vuttañhi tattha –",
  "atk-s0502a0:5050_0": "Puna ekadivasaṃ bhikkhū kathaṃ samuṭṭhāpesuṃ “aho sāmaṇerassa lābho,",
  "atk-s0502a0:5050_1": "aho puññaṃ,",
  "atk-s0502a0:5050_2": "yena ekakena pañcannaṃ bhikkhusatānaṃ pañcakūṭāgārasatāni katānī”ti.",
  "atk-s0502a0:5050_3": "Satthā āgantvā “kāya nuttha,",
  "atk-s0502a0:5050_4": "bhikkhave,",
  "atk-s0502a0:5050_5": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:5050_6": "“bhikkhave,",
  "atk-s0502a0:5050_7": "mayhaṃ puttassa neva puññaṃ atthi, na pāpaṃ,",
  "atk-s0502a0:5050_8": "ubhayamassa pahīna”nti vatvā imaṃ gāthamāha –",
  "atk-s0502a0:5051_0": "412.",
  "atk-s0502a0:5052_0": "“Yodha puññañca pāpañca, ubho saṅgamupaccagā;",
  "atk-s0502a0:5053_0": "Asokaṃ virajaṃ suddhaṃ, tamahaṃ brūmi brāhmaṇa”nti.",
  "atk-s0502a0:5054_0": "Tattha ubhoti dvepi puññāni ca pāpāni ca chaḍḍetvāti attho.",
  "atk-s0502a0:5054_1": "Saṅganti rāgādibhedaṃ saṅgaṃ.",
  "atk-s0502a0:5054_2": "Upaccagāti atikkanto.",
  "atk-s0502a0:5054_3": "Vaṭṭamūlakasokābhāvena asokaṃ abbhantare rāgarajādīnaṃ abhāvena virajaṃ nirupakkilesatāya suddhaṃ tamahaṃ brāhmaṇaṃ vadāmīti attho.",
  "atk-s0502a0:5055_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5056_0": "Revatattheravatthu ekūnatiṃsatimaṃ.",
  "atk-s0502a0:5057_0": "30. Candābhattheravatthu",
  "atk-s0502a0:5058_0": "Candaṃ vāti imaṃ dhammadesanaṃ satthā jetavane viharanto candābhattheraṃ ārabbha kathesi.",
  "atk-s0502a0:5059_0": "Tatrāyaṃ anupubbī kathā –",
  "atk-s0502a0:5059_1": "atīte eko bārāṇasivāsī vāṇijo “paccantaṃ gantvā candanaṃ āharissāmī”ti bahūni vatthābharaṇādīni gahetvā",
  "atk-s0502a0:5059_2": "pañcahi sakaṭasatehi paccantaṃ gantvā gāmadvāre nivāsaṃ gahetvā aṭaviyaṃ gopāladārake pucchi –",
  "atk-s0502a0:5059_3": "“imasmiṃ gāme pabbatapādakammiko koci manusso atthī”ti? “Āma, atthī”ti.",
  "atk-s0502a0:5059_4": "“Ko nāmeso”ti?",
  "atk-s0502a0:5059_5": "“Asuko nāmā”ti.",
  "atk-s0502a0:5059_6": "“Bhariyāya panassa puttānaṃ vā kiṃnāma”nti?",
  "atk-s0502a0:5059_7": "“Idañcidañcā”ti.",
  "atk-s0502a0:5059_8": "“Kahaṃ panassa ṭhāne geha”nti?",
  "atk-s0502a0:5059_9": "“Asukaṭṭhāne nāmā”ti.",
  "atk-s0502a0:5059_10": "So tehi dinnasaññāya sukhayānake nisīditvā tassa gehadvāraṃ gantvā yānā oruyha gehaṃ pavisitvā “asukanāme”ti taṃ itthiṃ pakkosi.",
  "atk-s0502a0:5059_11": "Sā “eko no ñātako bhavissatī”ti vegenāgantvā āsanaṃ paññāpesi.",
  "atk-s0502a0:5059_12": "So tattha nisīditvā nāmaṃ vatvā “mama sahāyo kaha”nti pucchi.",
  "atk-s0502a0:5059_13": "“Araññaṃ gato, sāmī”ti.",
  "atk-s0502a0:5059_14": "“Mama putto asuko nāma,",
  "atk-s0502a0:5059_15": "mama dhītā asukā nāma kaha”nti sabbesaṃ nāmaṃ kittentova pucchitvā “imāni nesaṃ vatthābharaṇāni dadeyyāsi,",
  "atk-s0502a0:5059_16": "sahāyassāpi me aṭavito āgatakāle idaṃ vatthābharaṇaṃ dadeyyāsī”ti adāsi.",
  "atk-s0502a0:5059_17": "Sā tassa uḷāraṃ sakkāraṃ katvā sāmikassa āgatakāle “sāmi,",
  "atk-s0502a0:5059_18": "iminā āgatakālato paṭṭhāya sabbesaṃ nāmaṃ vatvā idañcidañca dinna”nti āha.",
  "atk-s0502a0:5059_19": "Sopissa kattabbayuttakaṃ kari.",
  "atk-s0502a0:5060_0": "Atha naṃ sāyaṃ sayane nisinno pucchi – “samma,",
  "atk-s0502a0:5060_1": "pabbatapāde carantena te kiṃ bahuṃ diṭṭhapubba”nti?",
  "atk-s0502a0:5060_2": "“Aññaṃ na passāmi,",
  "atk-s0502a0:5060_3": "rattasākhā pana me bahū rukkhā diṭṭhā”ti.",
  "atk-s0502a0:5060_4": "“Bahū rukkhā”ti? “Āma, bahū”ti.",
  "atk-s0502a0:5060_5": "Tena hi te amhākaṃ dassehīti tena saddhiṃ gantvā rattacandanarukkhe chinditvā pañca sakaṭasatāni pūretvā āgacchanto taṃ āha – “samma,",
  "atk-s0502a0:5060_6": "bārāṇasiyaṃ asukaṭṭhāne nāma mama gehaṃ,",
  "atk-s0502a0:5060_7": "kālena kālaṃ mama santikaṃ āgaccheyyāsi,",
  "atk-s0502a0:5060_8": "aññena ca me paṇṇākārena attho natthi,",
  "atk-s0502a0:5060_9": "rattasākharukkhe eva āhareyyāsī”ti.",
  "atk-s0502a0:5060_10": "So “sādhū”ti vatvā kālena kālaṃ tassa santikaṃ āgacchanto rattacandanameva āharati,",
  "atk-s0502a0:5060_11": "sopissa bahudhanaṃ deti.",
  "atk-s0502a0:5061_0": "Tato aparena samayena parinibbute kassapadasabale patiṭṭhite kañcanathūpe so puriso bahuṃ candanaṃ ādāya bārāṇasiṃ agamāsi.",
  "atk-s0502a0:5061_1": "Athassa so sahāyako vāṇijo bahuṃ candanaṃ pisāpetvā pātiṃ pūretvā “ehi, samma,",
  "atk-s0502a0:5061_2": "yāva bhattaṃ pacati,",
  "atk-s0502a0:5061_3": "tāva cetiyakaraṇaṭṭhānaṃ gantvā āgamissāmā”ti taṃ ādāya tattha gantvā candanapūjaṃ akāsi.",
  "atk-s0502a0:5061_4": "Sopissa paccantavāsī sahāyako cetiyakucchiyaṃ candanena candamaṇḍalaṃ akāsi.",
  "atk-s0502a0:5061_5": "Ettakamevassa pubbakammaṃ.",
  "atk-s0502a0:5062_0": "So tato cuto devaloke nibbattitvā ekaṃ buddhantaraṃ tattha khepetvā imasmiṃ buddhuppāde rājagahanagare brāhmaṇamahāsālakule nibbatti.",
  "atk-s0502a0:5062_1": "Tassa nābhimaṇḍalato candamaṇḍalasadisā pabhā uṭṭhahi,",
  "atk-s0502a0:5062_2": "tenassa candābhotveva nāmaṃ kariṃsu.",
  "atk-s0502a0:5062_3": "Cetiye kirassa candamaṇḍalakaraṇanissando esa.",
  "atk-s0502a0:5062_4": "Brāhmaṇā cintayiṃsu –",
  "atk-s0502a0:5062_5": "“sakkā amhehi imaṃ gahetvā lokaṃ khāditu”nti.",
  "atk-s0502a0:5062_6": "Taṃ yāne nisīdāpetvā “yo imassa sarīraṃ hatthena parāmasati,",
  "atk-s0502a0:5062_7": "so evarūpaṃ nāma issariyasampattiṃ labhatī”ti vatvā vicariṃsu.",
  "atk-s0502a0:5062_8": "Sataṃ vā sahassaṃ vā dadamānā eva tassa sarīraṃ hatthena phusituṃ labhanti.",
  "atk-s0502a0:5062_9": "Te evaṃ anuvicarantā sāvatthiṃ anuppattā nagarassa ca vihārassa ca antarā nivāsaṃ gaṇhiṃsu.",
  "atk-s0502a0:5062_10": "Sāvatthiyampi pañcakoṭimattā ariyasāvakā purebhattaṃ dānaṃ datvā pacchābhattaṃ gandhamālavatthabhesajjādihatthā dhammassavanāya gacchanti.",
  "atk-s0502a0:5062_11": "Brāhmaṇā te disvā “kahaṃ gacchathā”ti pucchiṃsu.",
  "atk-s0502a0:5062_12": "Satthu santikaṃ dhammassavanāyāti.",
  "atk-s0502a0:5062_13": "Etha tattha gantvā kiṃ karissatha,",
  "atk-s0502a0:5062_14": "amhākaṃ candābhassa brāhmaṇassa ānubhāvasadiso ānubhāvo natthi.",
  "atk-s0502a0:5062_15": "Etassa hi sarīraṃ phusantā idaṃ nāma labhanti,",
  "atk-s0502a0:5062_16": "etha passatha nanti.",
  "atk-s0502a0:5062_17": "Tumhākaṃ candābhassa brāhmaṇassa ko ānubhāvo nāma,",
  "atk-s0502a0:5062_18": "amhākaṃ satthāyeva mahānubhāvoti.",
  "atk-s0502a0:5062_19": "Te aññamaññaṃ saññāpetuṃ asakkontā “vihāraṃ gantvā candābhassa vā amhākaṃ vā satthu ānubhāvaṃ jānissāmā”ti taṃ gahetvā vihāraṃ agamaṃsu.",
  "atk-s0502a0:5063_0": "Satthā tasmiṃ attano santikaṃ upasaṅkamanteyeva candābhāya antaradhānaṃ akāsi.",
  "atk-s0502a0:5063_1": "So satthu santike aṅgārapacchiyaṃ kāko viya ahosi.",
  "atk-s0502a0:5063_2": "Atha naṃ ekamantaṃ nayiṃsu,",
  "atk-s0502a0:5063_3": "ābhā paṭipākatikā ahosi.",
  "atk-s0502a0:5063_4": "Puna satthu santikaṃ ānayiṃsu,",
  "atk-s0502a0:5063_5": "ābhā tatheva antaradhāyi.",
  "atk-s0502a0:5063_6": "Evaṃ tikkhattuṃ gantvā antaradhāyamānaṃ ābhaṃ disvā candābho cintesi –",
  "atk-s0502a0:5063_7": "“ayaṃ ābhāya antaradhānamantaṃ jānāti maññe”ti.",
  "atk-s0502a0:5063_8": "So satthāraṃ pucchi –",
  "atk-s0502a0:5063_9": "“kiṃ nu kho ābhāya antaradhānamantaṃ jānāthā”ti? Āma, jānāmīti.",
  "atk-s0502a0:5063_10": "Tena hi me dethāti.",
  "atk-s0502a0:5063_11": "Na sakkā apabbajitassa dātunti.",
  "atk-s0502a0:5063_12": "So brāhmaṇe āha –",
  "atk-s0502a0:5063_13": "“etasmiṃ mante gahite ahaṃ sakalajambudīpe jeṭṭhako bhavissāmi,",
  "atk-s0502a0:5063_14": "tumhe ettheva hotha,",
  "atk-s0502a0:5063_15": "ahaṃ pabbajitvā katipāheneva mantaṃ gaṇhissāmī”ti.",
  "atk-s0502a0:5063_16": "So satthāraṃ pabbajjaṃ yācitvā upasampajji.",
  "atk-s0502a0:5063_17": "Athassa dvattiṃsākāraṃ ācikkhi.",
  "atk-s0502a0:5063_18": "So “kiṃ ida”nti pucchi.",
  "atk-s0502a0:5063_19": "Idaṃ mantassa parikammaṃ sajjhāyituṃ vaṭṭatīti.",
  "atk-s0502a0:5063_20": "Brāhmaṇāpi antarantarā āgantvā “gahito te manto”ti pucchanti.",
  "atk-s0502a0:5063_21": "Na tāva gaṇhāmīti.",
  "atk-s0502a0:5063_22": "So katipāheneva arahattaṃ patvā brāhmaṇehi āgantvā pucchitakāle “yātha tumhe,",
  "atk-s0502a0:5063_23": "idānāhaṃ anāgamanadhammo jāto”ti āha.",
  "atk-s0502a0:5063_24": "Bhikkhū tathāgatassa ārocesuṃ – “ayaṃ, bhante,",
  "atk-s0502a0:5063_25": "abhūtaṃ vatvā aññaṃ byākarotī”ti.",
  "atk-s0502a0:5063_26": "Satthā “khīṇāsavo idāni,",
  "atk-s0502a0:5063_27": "bhikkhave,",
  "atk-s0502a0:5063_28": "mama putto candābho,",
  "atk-s0502a0:5063_29": "bhūtamevesa kathetī”ti vatvā imaṃ gāthamāha –",
  "atk-s0502a0:5064_0": "413.",
  "atk-s0502a0:5065_0": "“Candaṃva vimalaṃ suddhaṃ, vippasannamanāvilaṃ;",
  "atk-s0502a0:5066_0": "Nandībhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5067_0": "Tattha vimalanti abbhādimalarahitaṃ.",
  "atk-s0502a0:5067_1": "Suddhanti nirupakkilesaṃ.",
  "atk-s0502a0:5067_2": "Vippasannanti pasannacittaṃ.",
  "atk-s0502a0:5067_3": "Anāvilanti kilesāvilattarahitaṃ.",
  "atk-s0502a0:5067_4": "Nandībhavaparikkhīṇanti tīsu bhavesu parikkhīṇataṇhaṃ tamahaṃ brāhmaṇaṃ vadāmīti attho.",
  "atk-s0502a0:5068_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5069_0": "Candābhattheravatthu tiṃsatimaṃ.",
  "atk-s0502a0:5070_0": "31. Sīvalittheravatthu",
  "atk-s0502a0:5071_0": "Yo imanti imaṃ dhammadesanaṃ satthā kuṇḍakoliyaṃ nissāya kuṇḍadhānavane viharanto sīvalittheraṃ ārabbha kathesi.",
  "atk-s0502a0:5072_0": "Ekasmiñhi samaye suppavāsā nāma koliyadhītā sattavassāni gabbhaṃ dhāretvā sattāhaṃ mūḷhagabbhā dukkhāhi",
  "atk-s0502a0:5072_1": "tibbāhi kaṭukāhi vedanāhi phuṭṭhā “sammāsambuddho vata so bhagavā,",
  "atk-s0502a0:5072_2": "yo imassa evarūpassa dukkhassa pahānāya dhammaṃ deseti.",
  "atk-s0502a0:5072_3": "Suppaṭipanno vata tassa bhagavato sāvakasaṅgho,",
  "atk-s0502a0:5072_4": "yo imassa evarūpassa dukkhassa pahānāya paṭipanno.",
  "atk-s0502a0:5072_5": "Susukhaṃ vata taṃ nibbānaṃ,",
  "atk-s0502a0:5072_6": "yathidaṃ evarūpaṃ dukkhaṃ na saṃvijjatī”ti imehi tīhi vitakkehi taṃ dukkhaṃ adhivāsentī sāmikaṃ satthu",
  "atk-s0502a0:5072_7": "santikaṃ pesetvā tena tassā vacanena satthu vandanāya ārocitāya “sukhinī hotu suppavāsā koliyadhītā,",
  "atk-s0502a0:5072_8": "arogā arogaṃ puttaṃ vijāyatū”ti satthārā vuttakkhaṇeyeva sukhinī arogā arogaṃ puttaṃ vijāyitvā buddhappamukhaṃ",
  "atk-s0502a0:5072_9": "bhikkhusaṅghaṃ nimantetvā sattāhaṃ mahādānaṃ adāsi.",
  "atk-s0502a0:5072_10": "Puttopissā jātadivasato paṭṭhāya dhammakaraṇaṃ ādāya saṅghassa udakaṃ parissāvesi.",
  "atk-s0502a0:5072_11": "So aparabhāge nikkhamitvā pabbajito arahattaṃ pāpuṇi.",
  "atk-s0502a0:5073_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “passathāvuso,",
  "atk-s0502a0:5073_1": "evarūpo nāma arahattassa upanissayasampanno bhikkhu ettakaṃ kālaṃ mātukucchismiṃ dukkhaṃ anubhosi,",
  "atk-s0502a0:5073_2": "kimaṅgaṃ pana aññe,",
  "atk-s0502a0:5073_3": "bahuṃ vata iminā dukkhaṃ nitthiṇṇa”nti.",
  "atk-s0502a0:5073_4": "Satthā āgantvā “kāya nuttha,",
  "atk-s0502a0:5073_5": "bhikkhave,",
  "atk-s0502a0:5073_6": "etarahi kathāya sannisinnā”ti pucchitvā “imāya nāmā”ti vutte “āma,",
  "atk-s0502a0:5073_7": "bhikkhave,",
  "atk-s0502a0:5073_8": "mama putto ettakā dukkhā muccitvā idāni nibbānaṃ sacchikatvā viharatī”ti vatvā imaṃ gāthamāha –",
  "atk-s0502a0:5074_0": "414.",
  "atk-s0502a0:5075_0": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0502a0:5076_0": "Tiṇṇo pāraṅgato jhāyī, anejo akathaṃkathī;",
  "atk-s0502a0:5077_0": "Anupādāya nibbuto, tamahaṃ brūmi brāhmaṇa”nti.",
  "atk-s0502a0:5078_0": "Tassattho –",
  "atk-s0502a0:5078_1": "yo bhikkhu imaṃ rāgapalipathañceva kilesaduggañca saṃsāravaṭṭañca catunnaṃ ariyasaccānaṃ appaṭivijjhanakamohañca atīto,",
  "atk-s0502a0:5078_2": "cattāro oghe tiṇṇo hutvā pāraṃ anuppatto,",
  "atk-s0502a0:5078_3": "duvidhena jhānena jhāyī,",
  "atk-s0502a0:5078_4": "taṇhāya abhāvena anejo,",
  "atk-s0502a0:5078_5": "kathaṃkathāya abhāvena akathaṃkathī,",
  "atk-s0502a0:5078_6": "upādānānaṃ abhāvena anupādiyitvā kilesanibbānena nibbuto,",
  "atk-s0502a0:5078_7": "tamahaṃ brāhmaṇaṃ vadāmīti attho.",
  "atk-s0502a0:5079_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5080_0": "Sīvalittheravatthu ekatiṃsatimaṃ.",
  "atk-s0502a0:5081_0": "32. Sundarasamuddattheravatthu",
  "atk-s0502a0:5082_0": "Yodha kāmeti imaṃ dhammadesanaṃ satthā jetavane viharanto sundarasamuddattheraṃ ārabbha kathesi.",
  "atk-s0502a0:5083_0": "Sāvatthiyaṃ kireko kulaputto sundarasamuddakumāro nāma cattālīsakoṭivibhave mahākule nibbatto.",
  "atk-s0502a0:5083_1": "So ekadivasaṃ pacchābhattaṃ gandhamālādihatthaṃ mahājanaṃ dhammassavanatthāya jetavanaṃ gacchantaṃ disvā",
  "atk-s0502a0:5083_2": "“kahaṃ gacchathā”ti pucchitvā “satthu santikaṃ dhammassavanatthāyā”ti vutte “ahampi gamissāmī”ti vatvā",
  "atk-s0502a0:5083_3": "tena saddhiṃ gantvā parisapariyante nisīdi.",
  "atk-s0502a0:5083_4": "Satthā tassa āsayaṃ viditvā anupubbiṃ kathaṃ kathesi.",
  "atk-s0502a0:5083_5": "So “na sakkā agāraṃ ajjhāvasantena saṅkhalikhitaṃ brahmacariyaṃ caritu”nti satthu dhammakathaṃ nissāya",
  "atk-s0502a0:5083_6": "pabbajjāya jātussāho parisāya pakkantāya satthāraṃ pabbajjaṃ yācitvā “mātāpitūhi ananuññātaṃ tathāgatā",
  "atk-s0502a0:5083_7": "na pabbājentī”ti sutvā gehaṃ gantvā raṭṭhapālakulaputtādayo viya mahantena vāyāmena mātāpitaro anujānāpetvā",
  "atk-s0502a0:5083_8": "satthu santike pabbajitvā laddhūpasampado “kiṃ me idha vāsenā”ti tato nikkhamitvā rājagahaṃ gantvā piṇḍāya",
  "atk-s0502a0:5083_9": "caranto vītināmesi.",
  "atk-s0502a0:5084_0": "Athekadivasaṃ sāvatthiyaṃ tassa mātāpitaro ekasmiṃ chaṇadivase mahantena sirisobhaggena tassa sahāyakakumārake",
  "atk-s0502a0:5084_1": "kīḷamāne disvā “amhākaṃ puttassa idaṃ dullabhaṃ jāta”nti parideviṃsu.",
  "atk-s0502a0:5084_2": "Tasmiṃ khaṇe ekā gaṇikā taṃ kulaṃ gantvā tassa mātaraṃ rodamānaṃ nisinnaṃ disvā “amma,",
  "atk-s0502a0:5084_3": "kiṃ kāraṇā rodasī”ti pucchi.",
  "atk-s0502a0:5084_4": "“Puttaṃ anussaritvā rodāmī”ti.",
  "atk-s0502a0:5084_5": "“Kahaṃ pana so, ammā”ti?",
  "atk-s0502a0:5084_6": "“Bhikkhūsu pabbajito”ti.",
  "atk-s0502a0:5084_7": "“Kiṃ uppabbājetuṃ na vaṭṭatī”ti? “Vaṭṭati,",
  "atk-s0502a0:5084_8": "na pana icchati,",
  "atk-s0502a0:5084_9": "ito nikkhamitvā rājagahaṃ gato”ti.",
  "atk-s0502a0:5084_10": "“Sacāhaṃ taṃ uppabbājeyyaṃ,",
  "atk-s0502a0:5084_11": "kiṃ me kareyyāthā”ti?",
  "atk-s0502a0:5084_12": "“Imassa te kulassa kuṭumbasāminiṃ kareyyāmā”ti.",
  "atk-s0502a0:5084_13": "Tena hi me paribbayaṃ dethāti paribbayaṃ gahetvā mahantena parivārena rājagahaṃ gantvā tassa piṇḍāya",
  "atk-s0502a0:5084_14": "caraṇavīthiṃ sallakkhetvā tatthekaṃ nivāsagehaṃ gahetvā pātova paṇītaṃ āhāraṃ paṭiyādetvā therassa piṇḍāya",
  "atk-s0502a0:5084_15": "paviṭṭhakāle bhikkhaṃ datvā katipāhaccayena, “bhante,",
  "atk-s0502a0:5084_16": "idheva nisīditvā bhattakiccaṃ karothā”ti pattaṃ gaṇhi.",
  "atk-s0502a0:5084_17": "So pattamadāsi.",
  "atk-s0502a0:5085_0": "Atha naṃ paṇītena āhārena parivisitvā, “bhante,",
  "atk-s0502a0:5085_1": "idheva piṇḍāya carituṃ phāsuka”nti vatvā katipāhaṃ ālinde nisīdāpetvā bhojetvā dārake pūvehi saṅgaṇhitvā",
  "atk-s0502a0:5085_2": "“etha tumhe therassa āgatakāle mayi vārentiyāpi idhāgantvā rajaṃ uṭṭhāpeyyāthā”ti āha.",
  "atk-s0502a0:5085_3": "Te punadivase therassa bhojanavelāya tāya vāriyamānāpi rajaṃ uṭṭhāpesuṃ.",
  "atk-s0502a0:5085_4": "Sā punadivase, “bhante,",
  "atk-s0502a0:5085_5": "dārakā vāriyamānāpi mama vacanaṃ asuṇitvā idha rajaṃ uṭṭhāpenti,",
  "atk-s0502a0:5085_6": "antogehe nisīdathā”ti anto nisīdāpetvā katipāhaṃ bhojesi.",
  "atk-s0502a0:5085_7": "Puna dārake saṅgaṇhitvā “tumhe mayā vāriyamānāpi therassa bhojanakāle mahāsaddaṃ kareyyāthā”ti āha.",
  "atk-s0502a0:5085_8": "Te tathā kariṃsu.",
  "atk-s0502a0:5085_9": "Sā punadivase, “bhante,",
  "atk-s0502a0:5085_10": "imasmiṃ ṭhāne ativiya mahāsaddo hoti,",
  "atk-s0502a0:5085_11": "dārakā mayā vāriyamānāpi vacanaṃ na gaṇhanti,",
  "atk-s0502a0:5085_12": "uparipāsādeyeva nisīdathā”ti vatvā therena adhivāsite theraṃ purato katvā pāsādaṃ abhiruhantī dvārāni pidahamānāva pāsādaṃ abhiruhi.",
  "atk-s0502a0:5085_13": "Thero ukkaṭṭhasapadānacāriko samānopi rasataṇhāya baddho tassā vacanena sattabhūmikaṃ pāsādaṃ abhiruhi.",
  "atk-s0502a0:5086_0": "Sā theraṃ nisīdāpetvā “cattālīsāya khalu, samma,",
  "atk-s0502a0:5086_1": "puṇṇamukha ṭhānehi itthī purisaṃ accāvadati vijambhati vinamati gilasati vilajjati nakhena nakhaṃ ghaṭṭeti,",
  "atk-s0502a0:5086_2": "pādena pādaṃ akkamati,",
  "atk-s0502a0:5086_3": "kaṭṭhena pathaviṃ vilikhati,",
  "atk-s0502a0:5086_4": "dārakaṃ ullaṅgheti olaṅgheti,",
  "atk-s0502a0:5086_5": "kīḷati kīḷāpeti,",
  "atk-s0502a0:5086_6": "cumbati cumbāpeti,",
  "atk-s0502a0:5086_7": "bhuñjati bhuñjāpeti,",
  "atk-s0502a0:5086_8": "dadāti āyācati,",
  "atk-s0502a0:5086_9": "katamanukaroti,",
  "atk-s0502a0:5086_10": "uccaṃ bhāsati,",
  "atk-s0502a0:5086_11": "nīcaṃ bhāsati,",
  "atk-s0502a0:5086_12": "aviccaṃ bhāsati,",
  "atk-s0502a0:5086_13": "viviccaṃ bhāsati,",
  "atk-s0502a0:5086_14": "naccena gītena vāditena roditena vilasitena vibhūsitena jagghati, pekkhati,",
  "atk-s0502a0:5086_15": "kaṭiṃ cāleti,",
  "atk-s0502a0:5086_16": "guyhabhaṇḍakaṃ cāleti,",
  "atk-s0502a0:5086_17": "ūruṃ vivarati,",
  "atk-s0502a0:5086_18": "ūruṃ pidahati,",
  "atk-s0502a0:5086_19": "thanaṃ dasseti,",
  "atk-s0502a0:5086_20": "kacchaṃ dasseti,",
  "atk-s0502a0:5086_21": "nābhiṃ dasseti,",
  "atk-s0502a0:5086_22": "akkhiṃ nikhaṇati,",
  "atk-s0502a0:5086_23": "bhamukaṃ ukkhipati,",
  "atk-s0502a0:5086_24": "oṭṭhaṃ palikhati,",
  "atk-s0502a0:5086_25": "jivhaṃ nillāleti,",
  "atk-s0502a0:5086_26": "dussaṃ muñcati,",
  "atk-s0502a0:5086_27": "dussaṃ bandhati,",
  "atk-s0502a0:5086_28": "sirasaṃ muñcati,",
  "atk-s0502a0:5086_29": "sirasaṃ bandhatī”ti evaṃ āgataṃ itthikuttaṃ itthilīlaṃ dassetvā tassa purato ṭhitā imaṃ gāthamāha –",
  "atk-s0502a0:5087_0": "“Alattakakatā pādā, pādukāruyha vesiyā;",
  "atk-s0502a0:5088_0": "Tuvampi daharo mama, ahampi daharā tava;",
  "atk-s0502a0:5089_0": "Ubhopi pabbajissāma, jiṇṇā daṇḍaparāyaṇā”ti. ;",
  "atk-s0502a0:5090_0": "Therassa “aho vata me bhāriyaṃ anupadhāretvā katakamma”nti mahāsaṃvego udapādi.",
  "atk-s0502a0:5090_1": "Tasmiṃ khaṇe satthā pañcacattālīsayojanamatthake jetavane nisinnova taṃ kāraṇaṃ disvā sitaṃ pātvākāsi.",
  "atk-s0502a0:5090_2": "Atha naṃ ānandatthero pucchi – “bhante,",
  "atk-s0502a0:5090_3": "ko nu kho hetu,",
  "atk-s0502a0:5090_4": "ko paccayo sitassa pātukammāyā”ti. Ānanda,",
  "atk-s0502a0:5090_5": "rājagahanagare sattabhūmikapāsādatale sundarasamuddassa ca bhikkhuno gaṇikāya ca saṅgāmo vattatīti.",
  "atk-s0502a0:5090_6": "Kassa nu kho, bhante,",
  "atk-s0502a0:5090_7": "jayo bhavissati,",
  "atk-s0502a0:5090_8": "kassa parājayoti? Satthā, “ānanda,",
  "atk-s0502a0:5090_9": "sundarasamuddassa jayo bhavissati,",
  "atk-s0502a0:5090_10": "gaṇikāya parājayo”ti therassa jayaṃ pakāsetvā tattha nisinnakova obhāsaṃ pharitvā “bhikkhu ubhopi kāme nirapekkho pajahā”ti vatvā imaṃ gāthamāha –",
  "atk-s0502a0:5091_0": "415.",
  "atk-s0502a0:5092_0": "“Yodha kāme pahantvāna, anāgāro paribbaje;",
  "atk-s0502a0:5093_0": "Kāmabhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5094_0": "Tassattho –",
  "atk-s0502a0:5094_1": "yo puggalo idha loke ubhopi kāme hitvā anāgāro hutvā paribbajati,",
  "atk-s0502a0:5094_2": "taṃ parikkhīṇakāmañceva parikkhīṇabhavañca ahaṃ brāhmaṇaṃ vadāmīti attho.",
  "atk-s0502a0:5095_0": "Desanāvasāne so thero arahattaṃ patvā iddhibalena vehāsaṃ abbhuggantvā kaṇṇikāmaṇḍalaṃ vinivijjhitvā",
  "atk-s0502a0:5095_1": "satthu sarīraṃ thomentoyeva āgantvā satthāraṃ vandi.",
  "atk-s0502a0:5095_2": "Dhammasabhāyampi kathaṃ samuṭṭhāpesuṃ, “āvuso,",
  "atk-s0502a0:5095_3": "jivhāviññeyyaṃ rasaṃ nissāya manaṃ naṭṭho sundarasamuddatthero,",
  "atk-s0502a0:5095_4": "satthā panassa avassayo jāto”ti.",
  "atk-s0502a0:5095_5": "Satthā taṃ kathaṃ sutvā “na,",
  "atk-s0502a0:5095_6": "bhikkhave, idāneva,",
  "atk-s0502a0:5095_7": "pubbepāhaṃ etassa rasataṇhāya baddhamanassa avassayo jātoyevā”ti vatvā tehi yācito tassatthassa pakāsanatthaṃ atītaṃ āharitvā –",
  "atk-s0502a0:5096_0": "“Na kiratthi rasehi pāpiyo,",
  "atk-s0502a0:5097_0": "Āvāsehi vā santhavehi vā;",
  "atk-s0502a0:5098_0": "Vātamigaṃ gahananissitaṃ,",
  "atk-s0502a0:5099_0": "Vasamānesi rasehi sañjayo”ti. –",
  "atk-s0502a0:5100_0": "Ekakanipāte imaṃ vātamigajātakaṃ vitthāretvā “tadā sundarasamuddo vātamigo ahosi,",
  "atk-s0502a0:5100_1": "imaṃ pana gāthaṃ vatvā tassa vissajjāpetā rañño mahāmacco ahamevā”ti jātakaṃ samodhānesīti.",
  "atk-s0502a0:5101_0": "Sundarasamuddattheravatthu battiṃsatimaṃ.",
  "atk-s0502a0:5102_0": "33. Jaṭilattheravatthu",
  "atk-s0502a0:5103_0": "Yodha taṇhanti imaṃ dhammadesanaṃ satthā veḷuvane viharanto jaṭilattheraṃ ārabbha kathesi.",
  "atk-s0502a0:5104_0": "Tatrāyaṃ anupubbī kathā –",
  "atk-s0502a0:5104_1": "atīte kira bārāṇasiyaṃ dve bhātaro kuṭumbikā mahantaṃ ucchukhettaṃ kāresuṃ.",
  "atk-s0502a0:5104_2": "Athekadivasaṃ kaniṭṭhabhātā ucchukhettaṃ gantvā “ekaṃ jeṭṭhabhātikassa dassāmi,",
  "atk-s0502a0:5104_3": "ekaṃ mayhaṃ bhavissatī”ti dve ucchuyaṭṭhiyo rasassa anikkhamanatthāya chinnaṭṭhāne bandhitvā gaṇhi.",
  "atk-s0502a0:5104_4": "Tadā kira ucchūnaṃ yantena pīḷanakiccaṃ natthi,",
  "atk-s0502a0:5104_5": "agge vā mūle vā chinditvā ukkhittakāle dhammakaraṇato udakaṃ viya sayameva raso nikkhamati.",
  "atk-s0502a0:5104_6": "Tassa pana khettato ucchuyaṭṭhiyo gahetvā āgamanakāle gandhamādane paccekabuddho samāpattito vuṭṭhāya",
  "atk-s0502a0:5104_7": "“kassa nu kho ajja anuggahaṃ karissāmī”ti upadhārento taṃ attano ñāṇajāle paviṭṭhaṃ disvā saṅgahaṃ kātuṃ",
  "atk-s0502a0:5104_8": "samatthabhāvañca ñatvā pattacīvaraṃ ādāya iddhiyā āgantvā tassa purato aṭṭhāsi.",
  "atk-s0502a0:5104_9": "So taṃ disvāva pasannacitto uttarasāṭakaṃ uccatare bhūmipadese attharitvā, “bhante,",
  "atk-s0502a0:5104_10": "idha nisīdathā”ti paccekabuddhaṃ nisīdāpetvā “pattaṃ upanāmethā”ti ucchuyaṭṭhiyā bandhanaṭṭhānaṃ mocetvā pattassa upari akāsi,",
  "atk-s0502a0:5104_11": "raso otaritvā pattaṃ pūresi.",
  "atk-s0502a0:5104_12": "Paccekabuddhena tasmiṃ rase pīte “sādhukaṃ vata me ayyena raso pīto.",
  "atk-s0502a0:5104_13": "Sace me jeṭṭhabhātiko mūlaṃ āharāpessati,",
  "atk-s0502a0:5104_14": "mūlaṃ dassāmi.",
  "atk-s0502a0:5104_15": "Sace pattiṃ āharāpessati,",
  "atk-s0502a0:5104_16": "pattiṃ dassāmī”ti cintetvā, “bhante,",
  "atk-s0502a0:5104_17": "pattaṃ me upanāmethā”ti dutiyampi ucchuyaṭṭhiṃ mocetvā rasaṃ adāsi.",
  "atk-s0502a0:5104_18": "“Bhātā me ucchukhettato aññaṃ ucchuṃ āharitvā khādissatī”ti ettakampi kirassa vañcanacittaṃ nāhosi.",
  "atk-s0502a0:5104_19": "Paccekabuddho pana paṭhamaṃ ucchurasassa pītattā taṃ ucchurasaṃ aññehipi saddhiṃ saṃvibhajitukāmo hutvā gahetvāva nisīdi.",
  "atk-s0502a0:5104_20": "So tassa ākāraṃ ñatvā pañcapatiṭṭhitena vanditvā, “bhante,",
  "atk-s0502a0:5104_21": "yo ayaṃ mayā dinno aggaraso,",
  "atk-s0502a0:5104_22": "imassa nissandena devamanussesu sampattiṃ anubhavitvā pariyosāne tumhehi pattadhammameva pāpuṇeyya”nti patthanaṃ paṭṭhapesi.",
  "atk-s0502a0:5104_23": "Paccekabuddhopissa “evaṃ hotū”ti vatvā “icchitaṃ patthitaṃ tuyha”nti dvīhi gāthāhi anumodanaṃ katvā yathā so passati,",
  "atk-s0502a0:5104_24": "evaṃ adhiṭṭhahitvā ākāsena gandhamādanaṃ gantvā pañcannaṃ paccekabuddhasatānaṃ taṃ rasaṃ adāsi.",
  "atk-s0502a0:5105_0": "So taṃ pāṭihāriyaṃ disvā bhātu santikaṃ gantvā “kahaṃ gatosī”ti vutte “ucchukhettaṃ oloketuṃ gatomhī”ti.",
  "atk-s0502a0:5105_1": "“Kiṃ tādisena ucchukhettaṃ gatena,",
  "atk-s0502a0:5105_2": "nanu nāma ekaṃ vā dve vā ucchuyaṭṭhiyo ādāya āgantabbaṃ bhaveyyā”ti bhātarā vutto – “āma, bhātika,",
  "atk-s0502a0:5105_3": "dve me ucchuyaṭṭhiyo gahitā,",
  "atk-s0502a0:5105_4": "ekaṃ pana paccekabuddhaṃ disvā mama ucchuyaṭṭhito rasaṃ datvā ‘mūlaṃ vā pattiṃ vā dassāmī’ti tumhākampi me ucchuyaṭṭhito raso dinno,",
  "atk-s0502a0:5105_5": "kiṃ nu kho tassa mūlaṃ gaṇhissatha,",
  "atk-s0502a0:5105_6": "udāhu patti”nti āha.",
  "atk-s0502a0:5105_7": "“Kiṃ pana paccekabuddhena kata”nti?",
  "atk-s0502a0:5105_8": "“Mama ucchuyaṭṭhito rasaṃ pivitvā tumhākaṃ ucchuyaṭṭhito rasaṃ ādāya ākāsena gandhamādanaṃ gantvā pañcasatānaṃ paccekabuddhānaṃ adāsī”ti.",
  "atk-s0502a0:5105_9": "So tasmiṃ kathenteyeva nirantaraṃ pītiyā phuṭṭhasarīro hutvā “tena me paccekabuddhena diṭṭhadhammasseva adhigamo bhaveyyā”ti patthanaṃ akāsi.",
  "atk-s0502a0:5105_10": "Evaṃ kaniṭṭhena tisso sampattiyo patthitā,",
  "atk-s0502a0:5105_11": "jeṭṭhena pana ekapadeneva arahattaṃ patthitanti idaṃ tesaṃ pubbakammaṃ.",
  "atk-s0502a0:5106_0": "Te yāvatāyukaṃ ṭhatvā tato cutā devaloke nibbattitvā ekaṃ buddhantaraṃ khepayiṃsu.",
  "atk-s0502a0:5106_1": "Tesaṃ devaloke ṭhitakāleyeva vipassī sammāsambuddho loke uppajji.",
  "atk-s0502a0:5106_2": "Tepi devalokato cavitvā bandhumatiyā ekasmiṃ kulagehe jeṭṭho jeṭṭhova,",
  "atk-s0502a0:5106_3": "kaniṭṭho kaniṭṭhova hutvā paṭisandhiṃ gaṇhiṃsu.",
  "atk-s0502a0:5106_4": "Tesu jeṭṭhassa senoti nāmaṃ akaṃsu,",
  "atk-s0502a0:5106_5": "kaniṭṭhassa aparājitoti.",
  "atk-s0502a0:5106_6": "Tesu vayappattakāle kuṭumbaṃ saṇṭhāpetvā viharantesu “buddharatanaṃ loke uppannaṃ,",
  "atk-s0502a0:5106_7": "dhammaratanaṃ,",
  "atk-s0502a0:5106_8": "saṅgharatanaṃ,",
  "atk-s0502a0:5106_9": "dānāni detha,",
  "atk-s0502a0:5106_10": "puññāni karotha,",
  "atk-s0502a0:5106_11": "ajja aṭṭhamī,",
  "atk-s0502a0:5106_12": "ajja cātuddasī,",
  "atk-s0502a0:5106_13": "ajja pannarasī,",
  "atk-s0502a0:5106_14": "uposathaṃ karotha,",
  "atk-s0502a0:5106_15": "dhammaṃ suṇāthā”ti dhammaghosakassa bandhumatīnagare ghosanaṃ sutvā mahājanaṃ purebhattaṃ dānaṃ datvā",
  "atk-s0502a0:5106_16": "pacchābhattaṃ dhammassavanāya gacchantaṃ disvā senakuṭumbiko “kahaṃ gacchathā”ti pucchitvā “satthu santikaṃ",
  "atk-s0502a0:5106_17": "dhammassavanāyā”ti vutte “ahampi gamissāmī”ti tehi saddhiṃyeva gantvā parisapariyante nisīdi.",
  "atk-s0502a0:5107_0": "Satthā tassa ajjhāsayaṃ viditvā anupubbiṃ kathaṃ kathesi.",
  "atk-s0502a0:5107_1": "So satthu dhammaṃ sutvā pabbajjāya ussāhajāto satthāraṃ pabbajjaṃ yāci.",
  "atk-s0502a0:5107_2": "Atha naṃ satthā “atthi pana te apaloketabbā ñātakā”ti pucchi. Atthi, bhanteti.",
  "atk-s0502a0:5107_3": "Tena hi apaloketvā ehīti.",
  "atk-s0502a0:5107_4": "So kaniṭṭhassa santikaṃ gantvā “yaṃ imasmiṃ kule sāpateyyaṃ,",
  "atk-s0502a0:5107_5": "taṃ sabbaṃ tava hotū”ti āha.",
  "atk-s0502a0:5107_6": "Tumhe pana, sāmīti.",
  "atk-s0502a0:5107_7": "Ahaṃ satthu santike pabbajissāmīti.",
  "atk-s0502a0:5107_8": "Sāmi kiṃ vadetha,",
  "atk-s0502a0:5107_9": "ahaṃ mātari matāya mātaraṃ viya,",
  "atk-s0502a0:5107_10": "pitari mate pitaraṃ viya tumhe alatthaṃ,",
  "atk-s0502a0:5107_11": "idaṃ kulaṃ mahābhogaṃ,",
  "atk-s0502a0:5107_12": "gehe ṭhiteneva sakkā puññāni kātuṃ,",
  "atk-s0502a0:5107_13": "mā evaṃ karitthāti.",
  "atk-s0502a0:5107_14": "Mayā satthu santike dhammo suto,",
  "atk-s0502a0:5107_15": "na sakkā taṃ agāramajjhe ṭhitena pūretuṃ,",
  "atk-s0502a0:5107_16": "pabbajissāmevāhaṃ,",
  "atk-s0502a0:5107_17": "tvaṃ nivattāhīti.",
  "atk-s0502a0:5107_18": "Evaṃ so kaniṭṭhaṃ nivattāpetvā satthu santike pabbajitvā laddhūpasampado na cirasseva arahattaṃ pāpuṇi.",
  "atk-s0502a0:5107_19": "Kaniṭṭhopi “bhātu pabbajitasakkāraṃ karissāmī”ti sattāhaṃ buddhappamukhassa bhikkhusaṅghassa dānaṃ datvā bhātaraṃ vanditvā āha – “bhante,",
  "atk-s0502a0:5107_20": "tumhehi attano bhavanissaraṇaṃ kataṃ,",
  "atk-s0502a0:5107_21": "ahaṃ pana pañcahi kāmaguṇehi baddho nikkhamitvā pabbajituṃ na sakkomi,",
  "atk-s0502a0:5107_22": "mayhaṃ gehe ṭhitasseva anucchavikaṃ mahantaṃ puññakammaṃ ācikkhathā”ti.",
  "atk-s0502a0:5107_23": "Atha naṃ thero “sādhu sādhu, paṇḍita,",
  "atk-s0502a0:5107_24": "satthu gandhakuṭiṃ karohī”ti āha.",
  "atk-s0502a0:5107_25": "So “sādhū”ti sampaṭicchitvā nānādārūni āharāpetvā thambhādīnaṃ atthāya tacchāpetvā ekaṃ suvaṇṇakhacitaṃ,",
  "atk-s0502a0:5107_26": "ekaṃ rajatakhacitaṃ,",
  "atk-s0502a0:5107_27": "ekaṃ maṇikhacitanti sabbāni sattaratanakhacitāni kāretvā tehi gandhakuṭiṃ kāretvā sattaratanakhacitāheva chadaniṭṭhakāhi chādāpesi.",
  "atk-s0502a0:5107_28": "Gandhakuṭiyā karaṇakāleyeva pana taṃ attanā samānanāmako aparājitoyeva nāma bhāgineyyo upasaṅkamitvā “ahampi karissāmi,",
  "atk-s0502a0:5107_29": "mayhampi pattiṃ detha mātulā”ti āha. Na demi, tāta,",
  "atk-s0502a0:5107_30": "aññehi asādhāraṇaṃ karissāmīti.",
  "atk-s0502a0:5107_31": "So bahumpi yācitvā pattiṃ alabhamāno “gandhakuṭiyā purato kuñjarasālaṃ laddhuṃ vaṭṭatī”ti sattaratanamayaṃ kuñjarasālaṃ kāresi.",
  "atk-s0502a0:5107_32": "So imasmiṃ buddhuppāde meṇḍakaseṭṭhi hutvā nibbatti.",
  "atk-s0502a0:5108_0": "Gandhakuṭiyaṃ pana sattaratanamayāni tīṇi mahāvātapānāni ahesuṃ.",
  "atk-s0502a0:5108_1": "Tesaṃ abhimukhe heṭṭhā sudhāparikammakatā tisso pokkharaṇiyo kāretvā catujjātikagandhodakassa pūretvā aparājito, gahapati,",
  "atk-s0502a0:5108_2": "pañcavaṇṇāni kusumāni ropāpesi tathāgatassa anto nisinnakāle vātavegena samuṭṭhitāhi reṇuvaṭṭīhi sarīrassa okiraṇatthaṃ.",
  "atk-s0502a0:5108_3": "Gandhakuṭithūpikāya kapallaṃ rattasuvaṇṇamayaṃ ahosi,",
  "atk-s0502a0:5108_4": "pavāḷamayā sikharā,",
  "atk-s0502a0:5108_5": "heṭṭhā maṇimayā chadaniṭṭhakā.",
  "atk-s0502a0:5108_6": "Iti sā naccanto viya moro sobhamānā aṭṭhāsi.",
  "atk-s0502a0:5108_7": "Sattasu pana ratanesu koṭṭetabbayuttakaṃ koṭṭetvā itaraṃ sakalameva gahetvā jaṇṇumattena odhinā gandhakuṭiṃ parikkhipitvā pariveṇaṃ pūresi.",
  "atk-s0502a0:5109_0": "Evaṃ gandhakuṭiṃ niṭṭhāpetvā aparājito, gahapati,",
  "atk-s0502a0:5109_1": "bhātikattheraṃ upasaṅkamitvā āha – “bhante,",
  "atk-s0502a0:5109_2": "niṭṭhitā gandhakuṭi,",
  "atk-s0502a0:5109_3": "paribhogamassā paccāsīsāmi,",
  "atk-s0502a0:5109_4": "paribhogena kira mahantaṃ puññaṃ hotī”ti.",
  "atk-s0502a0:5109_5": "So satthāraṃ upasaṅkamitvā, “bhante,",
  "atk-s0502a0:5109_6": "iminā kira vo kuṭumbikena gandhakuṭi kāritā,",
  "atk-s0502a0:5109_7": "idāni pana paribhogaṃ paccāsīsatī”ti āha.",
  "atk-s0502a0:5109_8": "Satthā uṭṭhāyāsanā gandhakuṭiabhimukhaṃ gantvā gandhakuṭiṃ parikkhipitvā parikkhittaratanarāsiṃ olokento dvārakoṭṭhake aṭṭhāsi.",
  "atk-s0502a0:5109_9": "Atha naṃ kuṭumbiko “pavisatha,",
  "atk-s0502a0:5109_10": "bhante”ti āha.",
  "atk-s0502a0:5109_11": "Satthā tattheva ṭhatvā tatiyavāre tassa bhātikattheraṃ olokesi.",
  "atk-s0502a0:5109_12": "So olokitākāreneva ñatvā kaniṭṭhabhātaraṃ āha – “ehi, tāta,",
  "atk-s0502a0:5109_13": "‘mameva rakkhā bhavissati,",
  "atk-s0502a0:5109_14": "tumhe yathāsukhaṃ vasathā’ti satthāraṃ vadehī”ti.",
  "atk-s0502a0:5109_15": "So tassa vacanaṃ sutvā satthāraṃ pañcapatiṭṭhitena vanditvā, “bhante,",
  "atk-s0502a0:5109_16": "yathā manussā rukkhamūle pavisitvā anapekkhā pakkamanti,",
  "atk-s0502a0:5109_17": "yathā vā nadiṃ taritvā uḷumpaṃ anapekkhā pariccajanti,",
  "atk-s0502a0:5109_18": "evaṃ anapekkhā hutvā tumhe vasathā”ti āha.",
  "atk-s0502a0:5109_19": "Kimatthaṃ pana satthā aṭṭhāsi?",
  "atk-s0502a0:5109_20": "Evaṃ kirassa ahosi –",
  "atk-s0502a0:5109_21": "“buddhānaṃ santikaṃ purebhattampi pacchābhattampi bahū āgacchanti,",
  "atk-s0502a0:5109_22": "tesu ratanāni ādāya pakkamantesu na sakkā amhehi vāretuṃ,",
  "atk-s0502a0:5109_23": "pariveṇamhi ettake ratane vokiṇṇe attano upaṭṭhāke harantepi na vāretīti kuṭumbiko mayi āghātaṃ katvā apāyūpago bhaveyyā”ti iminā kāraṇena aṭṭhāsi.",
  "atk-s0502a0:5109_24": "Tena pana, “bhante,",
  "atk-s0502a0:5109_25": "mameva rakkhā bhavissati,",
  "atk-s0502a0:5109_26": "tumhe vasathā”ti vutte pāvisi.",
  "atk-s0502a0:5110_0": "Kuṭumbiko samantā rakkhaṃ ṭhapetvā manusse āha – “tātā,",
  "atk-s0502a0:5110_1": "ucchaṅgena vā pacchipasibbakehi vā ādāya gacchante vāreyyātha,",
  "atk-s0502a0:5110_2": "hatthena gahetvā gacchante pana mā vārayitthā”ti.",
  "atk-s0502a0:5110_3": "Antonagarepi ārocāpesi “mayā gandhakuṭipariveṇe satta ratanāni okiṇṇāni,",
  "atk-s0502a0:5110_4": "satthu santike dhammaṃ sutvā gacchantā duggatamanussā ubho hatthe pūretvā gaṇhantu,",
  "atk-s0502a0:5110_5": "sukhitāpi ekena gaṇhantū”ti.",
  "atk-s0502a0:5110_6": "Evaṃ kirassa ahosi “saddhā tāva dhammaṃ sotukāmā gamissantiyeva,",
  "atk-s0502a0:5110_7": "assaddhāpi pana dhanalobhena gantvā dhammaṃ sutvā dukkhato muccissantī”ti.",
  "atk-s0502a0:5110_8": "Tasmā janasaṅgahatthāya evaṃ ārocāpesi.",
  "atk-s0502a0:5110_9": "Mahājano tena vuttaniyāmeneva ratanāni gaṇhi.",
  "atk-s0502a0:5110_10": "Sakiṃ okiṇṇaratanesu khīṇesu yāvatatiyaṃ jaṇṇumattena odhinā okirāpesiyeva.",
  "atk-s0502a0:5110_11": "Satthu pana pādamūle tipusamattaṃ anagghaṃ maṇiratanaṃ ṭhapesi.",
  "atk-s0502a0:5110_12": "Evaṃ kirassa ahosi –",
  "atk-s0502a0:5110_13": "“satthu sarīrato suvaṇṇavaṇṇāya pabhāya saddhiṃ maṇipabhaṃ olokentānaṃ titti nāma na bhavissatī”ti.",
  "atk-s0502a0:5110_14": "Tasmā evamakāsi.",
  "atk-s0502a0:5110_15": "Mahājanopi atittova olokesi.",
  "atk-s0502a0:5111_0": "Athekadivasaṃ eko micchādiṭṭhikabrāhmaṇo “satthu kira pādamūle mahagghaṃ maṇiratanaṃ nikkhittaṃ,",
  "atk-s0502a0:5111_1": "harissāmi na”nti vihāraṃ gantvā satthāraṃ vandituṃ āgatassa mahājanassa antarena pāvisi.",
  "atk-s0502a0:5111_2": "Kuṭumbiko tassa pavisanākāreneva “maṇiṃ gaṇhitukāmo”ti sallakkhetvā “aho vata na gaṇheyyā”ti cintesi.",
  "atk-s0502a0:5111_3": "Sopi satthāraṃ vandanto viya pādamūle hatthaṃ upanāmetvā maṇiṃ gahetvā ovaṭṭikāya katvā pakkāmi.",
  "atk-s0502a0:5111_4": "Kuṭumbiko tasmiṃ cittaṃ pasādetuṃ nāsakkhi.",
  "atk-s0502a0:5111_5": "So dhammakathāvasāne satthāraṃ upasaṅkamitvā āha – “bhante,",
  "atk-s0502a0:5111_6": "mayā tikkhattuṃ gandhakuṭiṃ parikkhipitvā jaṇṇumattena odhinā satta ratanāni okiṇṇāni,",
  "atk-s0502a0:5111_7": "tāni me gaṇhantesu āghāto nāma nāhosi,",
  "atk-s0502a0:5111_8": "cittaṃ bhiyyo bhiyyo pasīdiyeva.",
  "atk-s0502a0:5111_9": "Ajja pana ‘aho vatāyaṃ brāhmaṇo maṇiṃ na gaṇheyyā’ti cintetvā tasmiṃ maṇiṃ ādāya gate cittaṃ pasādetuṃ nāsakkhi”nti.",
  "atk-s0502a0:5111_10": "Satthā tassa vacanaṃ sutvā “nanu, upāsaka,",
  "atk-s0502a0:5111_11": "attano santakaṃ parehi anāharaṇīyaṃ kātuṃ sakkosī”ti nayaṃ adāsi.",
  "atk-s0502a0:5111_12": "So satthārā dinnanaye ṭhatvā satthāraṃ vanditvā “ajja ādiṃ katvā mama santakaṃ dasikasuttamattampi maṃ",
  "atk-s0502a0:5111_13": "abhibhavitvā anekasatāpi rājāno vā corā vā gaṇhituṃ samatthā nāma mā hontu,",
  "atk-s0502a0:5111_14": "aggināpi mama santakaṃ mā ḍayhatu,",
  "atk-s0502a0:5111_15": "udakenapi mā vuyhatū”ti patthanaṃ akāsi.",
  "atk-s0502a0:5111_16": "Satthāpissa “evaṃ hotū”ti anumodanaṃ akāsi.",
  "atk-s0502a0:5111_17": "So gandhakuṭimahaṃ karonto aṭṭhasaṭṭhiyā bhikkhusatasahassānaṃ antovihāreyeva nava māse mahādānaṃ datvā dānapariyosāne sabbesaṃ ticīvaraṃ adāsi.",
  "atk-s0502a0:5111_18": "Saṅghanavakassa cīvarasāṭakā sahassagghanakā ahesuṃ.",
  "atk-s0502a0:5112_0": "So evaṃ yāvatāyukaṃ puññāni karitvā tato cuto devaloke nibbattitvā ettakaṃ kālaṃ devamanussesu saṃsaritvā",
  "atk-s0502a0:5112_1": "imasmiṃ buddhuppāde rājagahe ekasmiṃ seṭṭhikule paṭisandhiṃ gahetvā aḍḍhamāsādhike nava māse mātukucchiyaṃ vasi.",
  "atk-s0502a0:5112_2": "Jātadivase panassa sakalanagare sabbāvudhāni pajjaliṃsu,",
  "atk-s0502a0:5112_3": "sabbesaṃ kāyarūḷhāni ābharaṇānipi pajjalitāni viya obhāsaṃ muñciṃsu,",
  "atk-s0502a0:5112_4": "nagaraṃ ekapajjotaṃ ahosi.",
  "atk-s0502a0:5112_5": "Seṭṭhipi pātova rājūpaṭṭhānaṃ agamāsi.",
  "atk-s0502a0:5112_6": "Atha naṃ rājā pucchi –",
  "atk-s0502a0:5112_7": "“ajja sabbāvudhāni pajjaliṃsu,",
  "atk-s0502a0:5112_8": "nagaraṃ ekapajjotaṃ jātaṃ,",
  "atk-s0502a0:5112_9": "jānāsi nu kho ettha kāraṇa”nti? “Jānāmi, devā”ti. “Kiṃ,",
  "atk-s0502a0:5112_10": "seṭṭhī”ti?",
  "atk-s0502a0:5112_11": "“Mama gehe tumhākaṃ dāso jāto,",
  "atk-s0502a0:5112_12": "tassa puññatejenevaṃ ahosī”ti.",
  "atk-s0502a0:5112_13": "“Kiṃ nu kho coro bhavissatī”ti?",
  "atk-s0502a0:5112_14": "“Natthetaṃ, deva,",
  "atk-s0502a0:5112_15": "puññavā satto katābhinīhāro”ti.",
  "atk-s0502a0:5112_16": "“Tena hi naṃ sammā posetuṃ vaṭṭati,",
  "atk-s0502a0:5112_17": "idamassa khīramūlaṃ hotū”ti devasikaṃ sahassaṃ paṭṭhapesi.",
  "atk-s0502a0:5112_18": "Athassa nāmagahaṇadivase sakalanagarassa ekapajjotabhūtattā jotikotveva nāmaṃ kariṃsu.",
  "atk-s0502a0:5113_0": "Athassa vayappattakāle gehakaraṇatthāya bhūmitale sodhiyamāne sakkassa bhavanaṃ uṇhākāraṃ dassesi.",
  "atk-s0502a0:5113_1": "Sakko “kiṃ nu kho ida”nti upadhārayamāno “jotikassa gehaṭṭhānaṃ gaṇhantī”ti ñatvā “nāyaṃ etehi katagehe vasissati,",
  "atk-s0502a0:5113_2": "mayāpettha gantuṃ vaṭṭatī”ti vaḍḍhakīvesena tattha gantvā “kiṃ karothā”ti āha.",
  "atk-s0502a0:5113_3": "“Jotikassa gehaṭṭhānaṃ gaṇhāmā”ti. “Apetha,",
  "atk-s0502a0:5113_4": "nāyaṃ tumhehi katagehe vasissatī”ti vatvā soḷasakarīsamattaṃ bhūmipadesaṃ olokesi,",
  "atk-s0502a0:5113_5": "so tāvadeva kasiṇamaṇḍalaṃ viya samo ahosi.",
  "atk-s0502a0:5113_6": "Puna “imasmiṃ ṭhāne pathaviṃ bhinditvā sattaratanamayo sattabhūmikapāsādo uṭṭhahatū”ti cintetvā olokesi,",
  "atk-s0502a0:5113_7": "tāvadeva tathārūpo pāsādo uṭṭhahi.",
  "atk-s0502a0:5113_8": "Puna “imaṃ parikkhipitvā sattaratanamayā satta pākārā uṭṭhahantū”ti cintetvā olokesi,",
  "atk-s0502a0:5113_9": "tathārūpā pākārā uṭṭhahiṃsu.",
  "atk-s0502a0:5113_10": "Atha “nesaṃ pariyante kapparukkhā uṭṭhahantū”ti cintetvā olokesi,",
  "atk-s0502a0:5113_11": "tathārūpā kapparukkhā uṭṭhahiṃsu.",
  "atk-s0502a0:5113_12": "“Pāsādassa catūsu kaṇṇesu catasso nidhikumbhiyo uṭṭhahantū”ti cintetvā olokesi,",
  "atk-s0502a0:5113_13": "sabbaṃ tatheva ahosi.",
  "atk-s0502a0:5113_14": "Nidhikumbhīsu pana ekā yojanikā ahosi,",
  "atk-s0502a0:5113_15": "ekā tigāvutikā,",
  "atk-s0502a0:5113_16": "ekā aḍḍhayojanikā,",
  "atk-s0502a0:5113_17": "ekā gāvutappamāṇā.",
  "atk-s0502a0:5113_18": "Bodhisattassa nibbattanidhikumbhīnaṃ pana ekamukhappamāṇaṃ ahosi,",
  "atk-s0502a0:5113_19": "heṭṭhā pathavīpariyantāva ahesuṃ.",
  "atk-s0502a0:5113_20": "Jotikassa nibbattanidhikumbhīnaṃ mukhaparimāṇaṃ na kathitaṃ,",
  "atk-s0502a0:5113_21": "sabbā mukhachinnatālaphalaṃ viya paripuṇṇāva uṭṭhahiṃsu.",
  "atk-s0502a0:5113_22": "Pāsādassa catūsu kaṇṇesu taruṇatālakkhandhappamāṇā catasso suvaṇṇamayā ucchuyaṭṭhiyo nibbattiṃsu.",
  "atk-s0502a0:5113_23": "Tāsaṃ maṇimayāni pattāni,",
  "atk-s0502a0:5113_24": "sovaṇṇamayāni khandhāni ahesuṃ.",
  "atk-s0502a0:5113_25": "Pubbakammassa dassanatthaṃ kiretāni,",
  "atk-s0502a0:5113_26": "nibbattiṃsu.",
  "atk-s0502a0:5114_0": "Sattasu dvārakoṭṭhakesu satta yakkhā ārakkhaṃ gaṇhiṃsu.",
  "atk-s0502a0:5114_1": "Paṭhame dvārakoṭṭhake yamakoḷī nāma yakkho attano parivārena yakkhasahassena saddhiṃ ārakkhaṃ gaṇhi,",
  "atk-s0502a0:5114_2": "dutiye uppalo nāma attano parivārayakkhānaṃ dvīhi sahassehi saddhiṃ,",
  "atk-s0502a0:5114_3": "tatiye vajiro nāma tīhi sahassehi saddhiṃ,",
  "atk-s0502a0:5114_4": "catutthe vajirabāhu nāma catūhi sahassehi saddhiṃ,",
  "atk-s0502a0:5114_5": "pañcame kasakando nāma pañcahi sahassehi saddhiṃ,",
  "atk-s0502a0:5114_6": "chaṭṭhe kaṭattho nāma chahi sahassehi saddhiṃ,",
  "atk-s0502a0:5114_7": "sattame disāmukho nāma sattahi sahassehi saddhiṃ ārakkhaṃ gaṇhi.",
  "atk-s0502a0:5114_8": "Evaṃ pāsādassa anto ca bahi ca gāḷharakkhā ahosi.",
  "atk-s0502a0:5114_9": "“Jotikassa kira sattaratanamayo sattabhūmikapāsādo uṭṭhito,",
  "atk-s0502a0:5114_10": "satta pākārā sattadvārakoṭṭhakā catasso nidhikumbhiyo uṭṭhitā”ti sutvā bimbisāro rājā seṭṭhicchattaṃ pahiṇi.",
  "atk-s0502a0:5114_11": "So jotikaseṭṭhi nāma ahosi.",
  "atk-s0502a0:5115_0": "Tena pana saddhiṃ katapuññakammā itthī uttarakurūsu nibbatti.",
  "atk-s0502a0:5115_1": "Atha naṃ devatā tato ānetvā sirigabbhe nisīdāpesuṃ.",
  "atk-s0502a0:5115_2": "Sā āgacchamānā ekaṃ taṇḍulanāḷiṃ tayo ca jotipāsāṇe gaṇhi.",
  "atk-s0502a0:5115_3": "Tesaṃ yāvajīvaṃ tāyeva taṇḍulanāḷiyā bhattaṃ ahosi.",
  "atk-s0502a0:5115_4": "Sace kira te sakaṭasatampi taṇḍulānaṃ pūretukāmā honti,",
  "atk-s0502a0:5115_5": "sā taṇḍulanāḷi nāḷiyeva hutvā tiṭṭhati.",
  "atk-s0502a0:5115_6": "Bhattapacanakāle taṇḍule ukkhaliyaṃ pakkhipitvā tesaṃ pāsāṇānaṃ upari ṭhapeti,",
  "atk-s0502a0:5115_7": "pāsāṇā tāvadeva pajjalitvā bhatte pakkamatte nibbāyanti.",
  "atk-s0502a0:5115_8": "Teneva saññāṇena bhattassa pakkabhāvaṃ jānanti.",
  "atk-s0502a0:5115_9": "Sūpeyyādipacanakālepi eseva nayo.",
  "atk-s0502a0:5115_10": "Evaṃ tesaṃ jotipāsāṇehi āhāro paccati.",
  "atk-s0502a0:5115_11": "Maṇiālokena ca vasanti,",
  "atk-s0502a0:5115_12": "aggissa vā dīpassa vā obhāsaṃ neva jāniṃsu.",
  "atk-s0502a0:5115_13": "“Jotikassa kira evarūpā sampattī”ti sakalajambudīpe pākaṭo ahosi.",
  "atk-s0502a0:5115_14": "Mahājano yānādīni yojetvā dassanatthāya āgacchati.",
  "atk-s0502a0:5115_15": "Jotikaseṭṭhi āgatāgatānaṃ uttarakurutaṇḍulānaṃ bhattaṃ pacāpetvā dāpesi.",
  "atk-s0502a0:5115_16": "“Kapparukkhehi vatthāni gaṇhantu,",
  "atk-s0502a0:5115_17": "ābharaṇāni gaṇhantū”ti āṇāpesi.",
  "atk-s0502a0:5115_18": "“Gāvutikanidhikumbhiyā mukhaṃ vivarāpetvā yāpanamattaṃ dhanaṃ gaṇhantū”ti āṇāpesi.",
  "atk-s0502a0:5115_19": "Sakalajambudīpavāsikesu dhanaṃ gahetvā gacchantesu nidhikumbhiyā aṅgulimattampi ūnaṃ nāhosi.",
  "atk-s0502a0:5115_20": "Gandhakuṭipariveṇe vālukaṃ katvā okiṇṇaratanānaṃ kirassa eso nissando.",
  "atk-s0502a0:5116_0": "Evaṃ mahājane vatthābharaṇāni ceva dhanañca yadicchakaṃ ādāya gacchante bimbisāro tassa pāsādaṃ daṭṭhukāmopi mahājane āgacchante okāsaṃ nālattha.",
  "atk-s0502a0:5116_1": "Aparabhāge yadicchakaṃ ādāya gatattā manussesu mandībhūtesu rājā jotikassa pitaraṃ āha –",
  "atk-s0502a0:5116_2": "“tava puttassa pāsādaṃ daṭṭhukāmamhā”ti.",
  "atk-s0502a0:5116_3": "So “sādhu,",
  "atk-s0502a0:5116_4": "devā”ti vatvā gantvā puttassa kathesi – “tāta,",
  "atk-s0502a0:5116_5": "rājā te pāsādaṃ daṭṭhukāmo”ti. “Sādhu, tāta,",
  "atk-s0502a0:5116_6": "āgacchatū”ti.",
  "atk-s0502a0:5116_7": "Rājā mahantena parivārena tattha agamāsi.",
  "atk-s0502a0:5116_8": "Paṭhamadvārakoṭṭhake sammajjitvā kacavarachaḍḍikā dāsī rañño hatthaṃ adāsi,",
  "atk-s0502a0:5116_9": "rājā “seṭṭhijāyā”ti saññāya lajjamāno tassā bāhāya hatthaṃ na ṭhapesi.",
  "atk-s0502a0:5116_10": "Evaṃ sesadvārakoṭṭhakesupi dāsiyo “seṭṭhibhariyāyo”ti maññamāno tāsaṃ bāhāya hatthaṃ na ṭhapesi.",
  "atk-s0502a0:5116_11": "Jotiko āgantvā rājānaṃ paccuggantvā vanditvā pacchato hutvā “purato yātha,",
  "atk-s0502a0:5116_12": "devā”ti āha.",
  "atk-s0502a0:5116_13": "Rañño maṇipathavī sataporisapapāto viya hutvā upaṭṭhahi.",
  "atk-s0502a0:5116_14": "So “iminā mama gahaṇatthāya opāto khaṇito”ti maññamāno pādaṃ nikkhipituṃ na visahi.",
  "atk-s0502a0:5116_15": "Jotiko “nāyaṃ, deva, opāto,",
  "atk-s0502a0:5116_16": "mama pacchato āgacchathā”ti purato ahosi.",
  "atk-s0502a0:5116_17": "Rājā tena akkantakāle bhūmiṃ akkamitvā heṭṭhimatalato paṭṭhāya pāsādaṃ olokento vicari.",
  "atk-s0502a0:5116_18": "Tadā ajātasattukumāropi pitu aṅguliṃ gahetvā vicaranto cintesi –",
  "atk-s0502a0:5116_19": "“aho andhabālo mama pitā,",
  "atk-s0502a0:5116_20": "gahapatike nāma sattaratanamaye pāsāde vasante esa rājā hutvā dārumaye gehe vasati,",
  "atk-s0502a0:5116_21": "ahaṃ dāni rājā hutvā imassa imasmiṃ pāsāde vasituṃ na dassāmī”ti.",
  "atk-s0502a0:5117_0": "Raññopi uparimatalāni abhiruhantasseva pātarāsavelā jātā.",
  "atk-s0502a0:5117_1": "So seṭṭhiṃ āmantetvā,",
  "atk-s0502a0:5117_2": "“mahāseṭṭhi,",
  "atk-s0502a0:5117_3": "idheva pātarāsaṃ bhuñjissāmā”ti. Jānāmi, deva,",
  "atk-s0502a0:5117_4": "sajjito devassāhāroti.",
  "atk-s0502a0:5117_5": "So soḷasahi gandhodakaghaṭehi nhatvā ratanamaye seṭṭhissa nisīdanamaṇḍape paññatte tasseva nisīdanapallaṅke nisīdi.",
  "atk-s0502a0:5117_6": "Athassa hatthadhovanūdakaṃ datvā satasahassagghanikāya suvaṇṇapātiyā kilinnapāyāsaṃ vaḍḍhetvā purato ṭhapayiṃsu.",
  "atk-s0502a0:5117_7": "Rājā “bhojana”nti saññāya bhuñjituṃ ārabhi.",
  "atk-s0502a0:5117_8": "Seṭṭhi “nayidaṃ, deva, bhojanaṃ,",
  "atk-s0502a0:5117_9": "kilinnapāyāso eso”ti aññissā suvaṇṇapātiyā bhojanaṃ vaḍḍhetvā purimapātiyaṃ ṭhapayiṃsu.",
  "atk-s0502a0:5117_10": "Tato uṭṭhitautunā kira taṃ bhuñjituṃ sukhaṃ hoti.",
  "atk-s0502a0:5117_11": "Rājā madhurabhojanaṃ bhuñjanto pamāṇaṃ na aññāsi.",
  "atk-s0502a0:5117_12": "Atha naṃ seṭṭhi vanditvā añjaliṃ paggayha “alaṃ, deva,",
  "atk-s0502a0:5117_13": "ettakameva hotu,",
  "atk-s0502a0:5117_14": "ito uttariṃ jirāpetuṃ na sakkā”ti āha.",
  "atk-s0502a0:5117_15": "Atha naṃ rājā āha – “kiṃ, gahapati,",
  "atk-s0502a0:5117_16": "garukaṃ katvā kathesi attano bhatta”nti? Deva,",
  "atk-s0502a0:5117_17": "natthetaṃ,",
  "atk-s0502a0:5117_18": "tumhākaṃ sabbassāpi hi balakāyassa idameva bhattaṃ idaṃ supeyyaṃ.",
  "atk-s0502a0:5117_19": "Api ca kho ahaṃ ayasassa bhāyāmīti.",
  "atk-s0502a0:5117_20": "Kiṃ kāraṇāti?",
  "atk-s0502a0:5117_21": "Sace devassa kāyālasiyamattaṃ bhaveyya,",
  "atk-s0502a0:5117_22": "“hiyyo raññā seṭṭhissa gehe bhattaṃ bhuttaṃ,",
  "atk-s0502a0:5117_23": "seṭṭhinā kiñci kataṃ bhavissatī”ti vacanassa bhāyāmi, devāti.",
  "atk-s0502a0:5117_24": "Tena hi bhattaṃ hara,",
  "atk-s0502a0:5117_25": "udakaṃ āharāti.",
  "atk-s0502a0:5117_26": "Rañño bhattakiccāvasāne sabbo rājaparivāro tadeva bhattaṃ paribhuñji.",
  "atk-s0502a0:5118_0": "Rājā sukhakathāya nisinno seṭṭhiṃ āmantetvā,",
  "atk-s0502a0:5118_1": "“kiṃ imasmiṃ gehe seṭṭhibhariyā natthī”ti āha?",
  "atk-s0502a0:5118_2": "“Āma atthi, devā”ti.",
  "atk-s0502a0:5118_3": "“Kahaṃ sā”ti?",
  "atk-s0502a0:5118_4": "“Sirigabbhe nisinnā,",
  "atk-s0502a0:5118_5": "devassa āgatabhāvaṃ na jānātī”ti.",
  "atk-s0502a0:5118_6": "Kiñcāpi hi pātova rājā saparivāro āgato,",
  "atk-s0502a0:5118_7": "sā panassa āgatabhāvaṃ na jānāteva.",
  "atk-s0502a0:5118_8": "Tato seṭṭhi “rājā me bhariyaṃ daṭṭhukāmo”ti tassā santikaṃ gantvā “rājā āgato,",
  "atk-s0502a0:5118_9": "kiṃ tava rājānaṃ daṭṭhuṃ na vaṭṭatī”ti āha.",
  "atk-s0502a0:5118_10": "Sā nipannakāva “ko esa, sāmi,",
  "atk-s0502a0:5118_11": "rājā nāmā”ti vatvā “rājā nāma amhākaṃ issaro”ti vutte anattamanataṃ pavedentī “dukkaṭāni vata no puññakammāni,",
  "atk-s0502a0:5118_12": "yesaṃ no issaropi atthi.",
  "atk-s0502a0:5118_13": "Assaddhāya nāma puññakammāni katvā mayaṃ sampattiṃ pāpuṇitvā aññassa issariyaṭṭhāne nibbattamhā.",
  "atk-s0502a0:5118_14": "Addhā amhehi asaddahitvā dānaṃ dinnaṃ bhavissati,",
  "atk-s0502a0:5118_15": "tassetaṃ phala”nti vatvā “kiṃ dāni karomi,",
  "atk-s0502a0:5118_16": "sāmī”ti āha.",
  "atk-s0502a0:5118_17": "Tālavaṇṭaṃ ādāya āgantvā rājānaṃ bījāhīti.",
  "atk-s0502a0:5118_18": "Tassā tālavaṇṭaṃ ādāya āgantvā rājānaṃ bījentiyā rañño veṭhanassa gandhavāto akkhīni pahari,",
  "atk-s0502a0:5118_19": "athassā akkhīhi assudhārā pavattiṃsu.",
  "atk-s0502a0:5118_20": "Taṃ disvā rājā seṭṭhiṃ āha –",
  "atk-s0502a0:5118_21": "“mahāseṭṭhi,",
  "atk-s0502a0:5118_22": "mātugāmo nāma appabuddhiko,",
  "atk-s0502a0:5118_23": "‘rājā me sāmikassa sampattiṃ gaṇheyyā’ti bhayena rodati maññe,",
  "atk-s0502a0:5118_24": "assāsehi naṃ ‘na me tava sampattiyā attho”’ti. Na esā, deva, rodatīti.",
  "atk-s0502a0:5118_25": "Atha kiṃ etanti?",
  "atk-s0502a0:5118_26": "Tumhākaṃ veṭhanagandhenassā assūni pavattiṃsu.",
  "atk-s0502a0:5118_27": "Ayañhi dīpobhāsaṃ vā aggiobhāsaṃ vā adisvā maṇiālokeneva bhuñjati ca nisīdati ca nipajjati ca,",
  "atk-s0502a0:5118_28": "devo pana dīpālokena nisinno bhavissatīti? Āma, seṭṭhīti. Tena hi, deva,",
  "atk-s0502a0:5118_29": "ajja paṭṭhāya maṇiālokena nisīdathāti mahantaṃ tipusamattaṃ anagghaṃ maṇiratanaṃ adāsi.",
  "atk-s0502a0:5118_30": "Rājā gehaṃ oloketvā “mahatī vata jotikassa sampattī”ti vatvā agamāsi.",
  "atk-s0502a0:5118_31": "Ayaṃ tāva jotikassa uppatti.",
  "atk-s0502a0:5119_0": "Idāni jaṭilassa uppatti veditabbā –",
  "atk-s0502a0:5119_1": "bārāṇasiyañhi ekā seṭṭhidhītā abhirūpā ahosi,",
  "atk-s0502a0:5119_2": "taṃ pannarasasoḷasavassuddesikakāle rakkhaṇatthāya ekaṃ dāsiṃ datvā sattabhūmikassa pāsādassa uparimatale sirigabbhe vāsayiṃsu.",
  "atk-s0502a0:5119_3": "Taṃ ekadivasaṃ vātapānaṃ vivaritvā bahi olokayamānaṃ ākāsena gacchanto eko vijjādharo disvā uppannasineho",
  "atk-s0502a0:5119_4": "vātapānena pavisitvā tāya saddhiṃ santhavamakāsi.",
  "atk-s0502a0:5119_5": "Sā tena saddhiṃ saṃvāsamanvāya na cirasseva gabbhaṃ paṭilabhi.",
  "atk-s0502a0:5119_6": "Atha naṃ sā dāsī disvā, “amma,",
  "atk-s0502a0:5119_7": "kiṃ ida”nti vatvā “hotu mā kassaci ācikkhī”ti tāya vuttā bhayena tuṇhī ahosi.",
  "atk-s0502a0:5119_8": "Sāpi dasamāsaccayena puttaṃ vijāyitvā navabhājanaṃ āharāpetvā tattha taṃ dārakaṃ nipajjāpetvā taṃ bhājanaṃ",
  "atk-s0502a0:5119_9": "pidahitvā upari pupphadāmāni ṭhapetvā “imaṃ sīsena ukkhipitvā gaṅgāya vissajjehi,",
  "atk-s0502a0:5119_10": "‘kiṃ ida’nti ca puṭṭhā ‘ayyāya me balikamma’nti vadeyyāsī”ti dāsiṃ āṇāpesi.",
  "atk-s0502a0:5119_11": "Sā tathā akāsi.",
  "atk-s0502a0:5120_0": "Heṭṭhāgaṅgāyampi dve itthiyo nhāyamānā taṃ bhājanaṃ udakenāhariyamānaṃ disvā ekā “mayhetaṃ bhājana”nti āha.",
  "atk-s0502a0:5120_1": "Ekā “yaṃ etassa anto,",
  "atk-s0502a0:5120_2": "taṃ mayha”nti vatvā bhājane sampatte taṃ ādāya thale ṭhapetvā vivaritvā dārakaṃ disvā ekā “mama bhājananti vuttatāya dārako mameva hotī”ti āha.",
  "atk-s0502a0:5120_3": "Ekā “yaṃ bhājanassa anto,",
  "atk-s0502a0:5120_4": "taṃ mameva hotūti vuttatāya mama dārako”ti āha.",
  "atk-s0502a0:5120_5": "Tā vivadamānā vinicchayaṭṭhānaṃ gantvā tamatthaṃ ārocetvā amaccesu vinicchituṃ asakkontesu rañño santikaṃ agamaṃsu.",
  "atk-s0502a0:5120_6": "Rājā tāsaṃ vacanaṃ sutvā “tvaṃ dārakaṃ gaṇha,",
  "atk-s0502a0:5120_7": "tvaṃ bhājanaṃ gaṇhā”ti āha.",
  "atk-s0502a0:5120_8": "Yāya pana dārako laddho,",
  "atk-s0502a0:5120_9": "sā mahākaccānattherassa upaṭṭhāyikā ahosi.",
  "atk-s0502a0:5120_10": "Tasmā sā dārakaṃ “imaṃ therassa santike pabbājessāmī”ti posesi.",
  "atk-s0502a0:5120_11": "Tassa jātadivase gabbhamalassa dhovitvā anapanītatāya kesā jaṭitā hutvā aṭṭhaṃsu,",
  "atk-s0502a0:5120_12": "tenassa jaṭilotveva nāmaṃ kariṃsu.",
  "atk-s0502a0:5120_13": "Tassa padasā vicaraṇakāle thero taṃ gehaṃ piṇḍāya pāvisi.",
  "atk-s0502a0:5120_14": "Upāsikā theraṃ nisīdāpetvā āhāramadāsi.",
  "atk-s0502a0:5120_15": "Thero dārakaṃ disvā “kiṃ upāsike dārako laddho”ti pucchi. “Āma, bhante,",
  "atk-s0502a0:5120_16": "imāhaṃ dārakaṃ tumhākaṃ santike pabbājessāmīti posesiṃ,",
  "atk-s0502a0:5120_17": "pabbājetha na”nti adāsi.",
  "atk-s0502a0:5120_18": "Thero “sādhū”ti ādāya taṃ gacchanto “atthi nu kho imassa gihisampattiṃ anubhavituṃ puññakamma”nti olokento",
  "atk-s0502a0:5120_19": "“mahāpuñño satto mahāsampattiṃ anubhavissati,",
  "atk-s0502a0:5120_20": "daharo esa tāva,",
  "atk-s0502a0:5120_21": "ñāṇampissa paripākaṃ na gacchatī”ti cintetvā taṃ ādāya takkasilāyaṃ ekassa upaṭṭhākassa gehaṃ agamāsi.",
  "atk-s0502a0:5121_0": "So theraṃ vanditvā ṭhito taṃ dārakaṃ disvā “dārako vo, bhante,",
  "atk-s0502a0:5121_1": "laddho”ti pucchi. Āma, upāsaka,",
  "atk-s0502a0:5121_2": "pabbajissati,",
  "atk-s0502a0:5121_3": "daharo tāva,",
  "atk-s0502a0:5121_4": "taveva santike hotūti.",
  "atk-s0502a0:5121_5": "So “sādhu,",
  "atk-s0502a0:5121_6": "bhante”ti taṃ puttaṭṭhāne ṭhapetvā paṭijaggi.",
  "atk-s0502a0:5121_7": "Tassa pana gehe dvādasa vassāni bhaṇḍakaṃ ussannaṃ hoti.",
  "atk-s0502a0:5121_8": "So gāmantaraṃ gacchanto sabbampi taṃ bhaṇḍaṃ āpaṇaṃ haritvā dārakaṃ āpaṇe nisīdāpetvā tassa tassa bhaṇḍakassa",
  "atk-s0502a0:5121_9": "mūlaṃ ācikkhitvā “idañca idañca ettakaṃ nāma dhanaṃ gahetvā dadeyyāsī”ti vatvā pakkāmi.",
  "atk-s0502a0:5121_10": "Taṃdivasaṃ nagarapariggāhikā devatā antamaso maricajīrakamattenāpi atthike tasseva āpaṇābhimukhe kariṃsu.",
  "atk-s0502a0:5121_11": "So dvādasa vassāni ussannaṃ bhaṇḍakaṃ ekadivaseneva vikkiṇi.",
  "atk-s0502a0:5121_12": "Kuṭumbiko āgantvā āpaṇe kiñci adisvā “sabbaṃ te, tāta,",
  "atk-s0502a0:5121_13": "bhaṇḍakaṃ nāsita”nti āha.",
  "atk-s0502a0:5121_14": "Na nāsemi,",
  "atk-s0502a0:5121_15": "sabbaṃ tumhehi vuttanayeneva vikkiṇiṃ,",
  "atk-s0502a0:5121_16": "idaṃ asukassa mūlaṃ,",
  "atk-s0502a0:5121_17": "idaṃ asukassāti.",
  "atk-s0502a0:5121_18": "Kuṭumbiko pasīditvā “anaggho puriso,",
  "atk-s0502a0:5121_19": "yattha katthaci jīvituṃ samattho”ti attano gehe vayappattaṃ dhītaraṃ tassa datvā “gehamassa karothā”ti purise āṇāpetvā niṭṭhite gehe “gacchatha,",
  "atk-s0502a0:5121_20": "tumhe attano gehe vasathā”ti āha.",
  "atk-s0502a0:5122_0": "Athassa gehapavisanakāle ekena pādena ummāre akkantamatte gehassa pacchimabhāge bhūmiṃ bhinditvā asītihattho suvaṇṇapabbato uṭṭhahi.",
  "atk-s0502a0:5122_1": "Rājā “jaṭilakumārassa kira gehe bhūmiṃ bhinditvā suvaṇṇapabbato uṭṭhito”ti sutvāva tassa seṭṭhicchattaṃ pesesi.",
  "atk-s0502a0:5122_2": "So jaṭilaseṭṭhi nāma ahosi.",
  "atk-s0502a0:5122_3": "Tassa tayo puttā ahesuṃ.",
  "atk-s0502a0:5122_4": "So tesaṃ vayappattakāle pabbajjāya cittaṃ uppādetvā “sace amhehi samānabhogaṃ seṭṭhikulaṃ bhavissati,",
  "atk-s0502a0:5122_5": "pabbajituṃ dassanti. No ce,",
  "atk-s0502a0:5122_6": "na dassanti.",
  "atk-s0502a0:5122_7": "Atthi nu kho jambudīpe amhehi samānabhogaṃ kula”nti vīmaṃsanatthāya suvaṇṇamayaṃ iṭṭhakaṃ suvaṇṇamayaṃ",
  "atk-s0502a0:5122_8": "patodalaṭṭhiṃ suvaṇṇamayaṃ pādukañca kārāpetvā purisānaṃ hatthe datvā “gacchatha,",
  "atk-s0502a0:5122_9": "imāni ādāya kiñcideva olokayamānā viya jambudīpatale vicaritvā amhehi samānabhogassa seṭṭhikulassa atthibhāvaṃ",
  "atk-s0502a0:5122_10": "vā natthibhāvaṃ vā ñatvā āgacchathā”ti pahiṇi.",
  "atk-s0502a0:5123_0": "Te cārikaṃ carantā bhaddiyanagaraṃ pāpuṇiṃsu.",
  "atk-s0502a0:5123_1": "Atha ne meṇḍakaseṭṭhi disvā, “tātā,",
  "atk-s0502a0:5123_2": "kiṃ karontā vicarathā”ti pucchitvā “ekaṃ olokentā vicarāmā”ti vutte “imesaṃ imāni gahetvā kiñcideva oloketuṃ vicaraṇakiccaṃ natthi,",
  "atk-s0502a0:5123_3": "raṭṭhaṃ pariggaṇhamānā vicarantī”ti ñatvā, “tātā,",
  "atk-s0502a0:5123_4": "amhākaṃ pacchimagehaṃ pavisitvā olokethā”ti āha.",
  "atk-s0502a0:5123_5": "Te tattha aṭṭhakarīsamatte ṭhāne hatthiassausabhappamāṇe piṭṭhiyā piṭṭhiṃ āhacca pathaviṃ bhinditvā uṭṭhite",
  "atk-s0502a0:5123_6": "heṭṭhā vuttappakāre suvaṇṇameṇḍake disvā tesaṃ antarantarā vicaritvā nikkhamiṃsu.",
  "atk-s0502a0:5123_7": "Atha ne seṭṭhi, “tātā,",
  "atk-s0502a0:5123_8": "yaṃ olokentā vicaratha,",
  "atk-s0502a0:5123_9": "diṭṭho vo so”ti pucchitvā “passāma,",
  "atk-s0502a0:5123_10": "sāmī”ti vutte “tena hi gacchathā”ti uyyojesi.",
  "atk-s0502a0:5123_11": "Te tatova gantvā attano seṭṭhinā “kiṃ, tātā,",
  "atk-s0502a0:5123_12": "diṭṭhaṃ vo amhākaṃ samānabhogaṃ seṭṭhikula”nti vutte, “sāmi,",
  "atk-s0502a0:5123_13": "tumhākaṃ kiṃ atthi,",
  "atk-s0502a0:5123_14": "bhaddiyanagare meṇḍakaseṭṭhino evarūpo nāma vibhavo”ti sabbaṃ taṃ pavattiṃ ācikkhiṃsu.",
  "atk-s0502a0:5123_15": "Taṃ sutvā seṭṭhi attamano hutvā “ekaṃ tāva seṭṭhikulaṃ laddhaṃ,",
  "atk-s0502a0:5123_16": "aparampi nu kho atthī”ti satasahassagghanikaṃ kambalaṃ datvā “gacchatha, tātā, aññampi.",
  "atk-s0502a0:5123_17": "Seṭṭhikulaṃ vicinathā”ti pahiṇi.",
  "atk-s0502a0:5124_0": "Te rājagahaṃ gantvā jotikaseṭṭhissa gehato avidūre dārurāsiṃ katvā aggiṃ datvā aṭṭhaṃsu.",
  "atk-s0502a0:5124_1": "“Kiṃ ida”nti puṭṭhakāle ca “ekaṃ no mahagghakambalaṃ vikkiṇantānaṃ kayiko natthi,",
  "atk-s0502a0:5124_2": "gahetvā vicarantāpi corānaṃ bhāyāma,",
  "atk-s0502a0:5124_3": "tena taṃ jhāpetvā gamissāmā”ti vadiṃsu.",
  "atk-s0502a0:5124_4": "Atha ne jotikaseṭṭhi disvā “ime kiṃ karontī”ti pucchitvā tamatthaṃ sutvā pakkosāpetvā “kiṃ agghanako kambalo”ti pucchi.",
  "atk-s0502a0:5124_5": "“Satasahassagghanako”ti vutte satasahassaṃ dāpetvā “dvārakoṭṭhakaṃ sammajjitvā kacavarachaḍḍikāya dāsiyā dethā”ti tesaṃyeva hatthe pahiṇi.",
  "atk-s0502a0:5124_6": "Sā kambalaṃ gahetvā rodamānā sāmikassa santikaṃ āgantvā “kiṃ maṃ, sāmi,",
  "atk-s0502a0:5124_7": "aparādhe sati paharituṃ na vaṭṭati,",
  "atk-s0502a0:5124_8": "kasmā me evarūpaṃ thūlakambalaṃ pahiṇittha,",
  "atk-s0502a0:5124_9": "kathāhaṃ imaṃ nivāsessāmi vā pārupissāmi vā”ti.",
  "atk-s0502a0:5124_10": "Nāhaṃ tava etadatthāya pahiṇiṃ,",
  "atk-s0502a0:5124_11": "etaṃ pana paliveṭhetvā tava sayanapādamūle ṭhapetvā nipajjanakāle gandhodakena dhotānaṃ pādānaṃ puñchanatthāya te pahiṇiṃ,",
  "atk-s0502a0:5124_12": "kiṃ etampi kātuṃ na sakkosīti.",
  "atk-s0502a0:5124_13": "Sā “etaṃ pana kātuṃ sakkhissāmī”ti gahetvā agamāsi.",
  "atk-s0502a0:5124_14": "Te ca purisā taṃ kāraṇaṃ disvā attano seṭṭhissa santikaṃ gantvā “kiṃ, tātā,",
  "atk-s0502a0:5124_15": "diṭṭhaṃ vo seṭṭhikula”nti vutte, “sāmi,",
  "atk-s0502a0:5124_16": "kiṃ tumhākaṃ atthi,",
  "atk-s0502a0:5124_17": "rājagahanagare jotikaseṭṭhissa evarūpā nāma sampattī”ti sabbaṃ gehasampattiṃ ārocetvā taṃ pavattiṃ ācikkhiṃsu.",
  "atk-s0502a0:5124_18": "Seṭṭhi tesaṃ vacanaṃ sutvā tuṭṭhamānaso “idāni pabbajituṃ labhissāmī”ti rañño santikaṃ gantvā “pabbajitukāmomhi,",
  "atk-s0502a0:5124_19": "devā”ti āha. Sādhu,",
  "atk-s0502a0:5124_20": "mahāseṭṭhi,",
  "atk-s0502a0:5124_21": "pabbajāhīti.",
  "atk-s0502a0:5124_22": "So gehaṃ gantvā putte pakkosāpetvā suvaṇṇadaṇḍaṃ vajirakuddālaṃ jeṭṭhaputtassa hatthe ṭhapetvā, “tāta,",
  "atk-s0502a0:5124_23": "pacchimagehe suvaṇṇapabbatato suvaṇṇapiṇḍaṃ uddharāhī”ti āha.",
  "atk-s0502a0:5124_24": "So kuddālaṃ ādāya gantvā suvaṇṇapabbataṃ pahari,",
  "atk-s0502a0:5124_25": "piṭṭhipāsāṇe pahaṭakālo viya ahosi.",
  "atk-s0502a0:5124_26": "Tassa hatthato kuddālaṃ gahetvā majjhimaputtassa hatthe datvā pahiṇi,",
  "atk-s0502a0:5124_27": "tassapi suvaṇṇapabbataṃ paharantassa piṭṭhipāsāṇe pahaṭakālo viya ahosi.",
  "atk-s0502a0:5124_28": "Atha naṃ kaniṭṭhaputtassa hatthe datvā pahiṇi,",
  "atk-s0502a0:5124_29": "tassa taṃ gahetvā paharantassa koṭṭetvā rāsikatāya mattikāya pahaṭakālo viya ahosi.",
  "atk-s0502a0:5124_30": "Atha naṃ seṭṭhi “ehi, tāta,",
  "atk-s0502a0:5124_31": "alaṃ ettakenā”ti vatvā itare dve jeṭṭhabhātike pakkosāpetvā “ayaṃ suvaṇṇapabbato na tumhākaṃ nibbatto,",
  "atk-s0502a0:5124_32": "mayhañca kaniṭṭhassa ca nibbatto,",
  "atk-s0502a0:5124_33": "iminā saddhiṃ ekato hutvā paribhuñjathā”ti āha.",
  "atk-s0502a0:5124_34": "Kasmā pana so tesameva nibbattati,",
  "atk-s0502a0:5124_35": "kasmā ca jaṭilo jātakāle udake pātitoti?",
  "atk-s0502a0:5124_36": "Attano katakammeneva.",
  "atk-s0502a0:5125_0": "Kassapasammāsambuddhassa hi cetiye kariyamāne eko khīṇāsavo cetiyaṭṭhānaṃ gantvā oloketvā, “tātā,",
  "atk-s0502a0:5125_1": "kasmā cetiyassa uttarena mukhaṃ na uṭṭhahatī”ti pucchi.",
  "atk-s0502a0:5125_2": "“Suvaṇṇaṃ nappahotī”ti āhaṃsu.",
  "atk-s0502a0:5125_3": "Ahaṃ antogāmaṃ pavisitvā samādapessāmi,",
  "atk-s0502a0:5125_4": "tumhe ādarena kammaṃ karothāti.",
  "atk-s0502a0:5125_5": "So evaṃ vatvā nagaraṃ pavisitvā, “ammā, tātā,",
  "atk-s0502a0:5125_6": "tumhākaṃ cetiyassa ekasmiṃ mukhe suvaṇṇaṃ nappahoti,",
  "atk-s0502a0:5125_7": "suvaṇṇaṃ jānāthā”ti mahājanaṃ samādapento suvaṇṇakārakulaṃ agamāsi.",
  "atk-s0502a0:5125_8": "Suvaṇṇakāropi taṅkhaṇeyeva bhariyāya saddhiṃ kalahaṃ karonto nisinno hoti.",
  "atk-s0502a0:5125_9": "Atha naṃ thero “cetiye tumhehi gahitamukhassa suvaṇṇaṃ nappahoti,",
  "atk-s0502a0:5125_10": "taṃ jānituṃ vaṭṭatī”ti āha.",
  "atk-s0502a0:5125_11": "So bhariyāya kopena “tava satthāraṃ udake khipitvā gacchā”ti āha.",
  "atk-s0502a0:5125_12": "Atha naṃ sā “atisāhasikakammaṃ te kataṃ,",
  "atk-s0502a0:5125_13": "mama kuddhena te ahameva akkositabbā vā paharitabbā vā,",
  "atk-s0502a0:5125_14": "kasmā atītānāgatapaccuppannesu buddhesu veramakāsī”ti āha.",
  "atk-s0502a0:5125_15": "Suvaṇṇakāro tāvadeva saṃvegappatto hutvā “khamatha me,",
  "atk-s0502a0:5125_16": "bhante”ti vatvā therassa pādamūle nipajji. Tāta,",
  "atk-s0502a0:5125_17": "ahaṃ tayā na kiñci vutto,",
  "atk-s0502a0:5125_18": "satthāraṃ khamāpehīti.",
  "atk-s0502a0:5125_19": "Kinti katvā khamāpemi, bhanteti.",
  "atk-s0502a0:5125_20": "Suvaṇṇapupphānaṃ tayo kumbhe katvā antodhātunidhāne pakkhipitvā allavattho allakeso hutvā khamāpehi, tātāti.",
  "atk-s0502a0:5126_0": "So “sādhu,",
  "atk-s0502a0:5126_1": "bhante”ti vatvā suvaṇṇapupphāni karonto tīsu puttesu jeṭṭhaputtaṃ pakkosāpetvā “ehi, tāta,",
  "atk-s0502a0:5126_2": "ahaṃ satthāraṃ veravacanena avacaṃ,",
  "atk-s0502a0:5126_3": "tasmā imāni pupphāni katvā dhātunidhāne pakkhipitvā khamāpessāmi,",
  "atk-s0502a0:5126_4": "tvampi kho me sahāyo hohī”ti āha.",
  "atk-s0502a0:5126_5": "So “na tvaṃ mayā veravacanaṃ vadāpito,",
  "atk-s0502a0:5126_6": "tvaṃyeva karohī”ti kātuṃ na icchi.",
  "atk-s0502a0:5126_7": "Majjhimaputtaṃ pakkositvā tathevāha,",
  "atk-s0502a0:5126_8": "sopi tatheva vatvā kātuṃ na icchi.",
  "atk-s0502a0:5126_9": "Kaniṭṭhaṃ pakkositvā tathevāha,",
  "atk-s0502a0:5126_10": "so “pitu uppannakiccaṃ nāma puttassa bhāro”ti vatvā pitusahāyo hutvā pupphāni akāsi.",
  "atk-s0502a0:5126_11": "Suvaṇṇakāro vidatthippamāṇānaṃ pupphānaṃ tayo kumbhe niṭṭhāpetvā dhātunidhāne pakkhipitvā allavattho allakeso satthāraṃ khamāpesi.",
  "atk-s0502a0:5126_12": "Iti so sattakkhattuṃ jātakāle udake pātanaṃ labhi.",
  "atk-s0502a0:5126_13": "Ayaṃ panassa koṭiyaṃ ṭhito attabhāvo.",
  "atk-s0502a0:5126_14": "Idhāpi tasseva nissandena udake pātito.",
  "atk-s0502a0:5126_15": "Ye panassa dve jeṭṭhabhātikā puttā suvaṇṇapupphānaṃ karaṇakāle sahāyā bhavituṃ na icchiṃsu,",
  "atk-s0502a0:5126_16": "tesaṃ tena kāraṇena suvaṇṇapabbato na nibbatti,",
  "atk-s0502a0:5126_17": "jaṭilassa ceva kaniṭṭhaputtassa ca ekato katabhāvena nibbatti.",
  "atk-s0502a0:5126_18": "Iti so putte anusāsitvā satthu santike pabbajitvā katipāheneva arahattaṃ pāpuṇi.",
  "atk-s0502a0:5126_19": "Satthā aparena samayena pañcahi bhikkhusatehi saddhiṃ piṇḍāya caranto tassa puttānaṃ gehadvāraṃ agamāsi,",
  "atk-s0502a0:5126_20": "te buddhappamukhassa bhikkhusaṅghassa aḍḍhamāsaṃ bhikkhādānaṃ adaṃsu.",
  "atk-s0502a0:5127_0": "Bhikkhū dhammasabhāyaṃ kathaṃ samuṭṭhāpesuṃ “ajjāpi te,",
  "atk-s0502a0:5127_1": "āvuso jaṭila,",
  "atk-s0502a0:5127_2": "asītihatthe suvaṇṇapabbate ca puttesu ca taṇhā atthī”ti. “Na me, āvuso,",
  "atk-s0502a0:5127_3": "etesu taṇhā vā māno vā atthī”ti.",
  "atk-s0502a0:5127_4": "Te “ayaṃ jaṭilatthero abhūtaṃ vatvā aññaṃ byākarotī”ti vadiṃsu.",
  "atk-s0502a0:5127_5": "Satthā tesaṃ kathaṃ sutvā “na,",
  "atk-s0502a0:5127_6": "bhikkhave,",
  "atk-s0502a0:5127_7": "mama puttassa tesu taṇhā vā māno vā atthī”ti vatvā dhammaṃ desento imaṃ gāthamāha –",
  "atk-s0502a0:5128_0": "416.",
  "atk-s0502a0:5129_0": "“Yodha taṇhaṃ pahantvāna, anāgāro paribbaje;",
  "atk-s0502a0:5130_0": "Taṇhābhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5131_0": "Tassattho –",
  "atk-s0502a0:5131_1": "yo idha loke chadvārikaṃ taṇhaṃ vā mānaṃ vā jahitvā gharāvāsena anatthiko anāgāro hutvā paribbajati,",
  "atk-s0502a0:5131_2": "taṇhāya ceva bhavassa ca parikkhīṇattā taṇhābhavaparikkhīṇaṃ tamahaṃ brāhmaṇaṃ vadāmīti.",
  "atk-s0502a0:5132_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5133_0": "Jaṭilattheravatthu tettiṃsatimaṃ.",
  "atk-s0502a0:5134_0": "34. Jotikattheravatthu",
  "atk-s0502a0:5135_0": "Yodha taṇhanti puna imaṃ dhammadesanaṃ satthā veḷuvane viharanto jotikattheraṃ ārabbha kathesi.",
  "atk-s0502a0:5136_0": "Ajātasattukumāro hi devadattena saddhiṃ ekato hutvā pitaraṃ ghātetvā rajje patiṭṭhito “jotikaseṭṭhissa",
  "atk-s0502a0:5136_1": "mahāpāsādaṃ gaṇhissāmī”ti yuddhasajjo nikkhamitvā maṇipākāre saparivārassa attano chāyaṃ disvā “gahapatiko",
  "atk-s0502a0:5136_2": "yuddhasajjo hutvā balaṃ ādāya nikkhanto”ti sallakkhetvā upagantuṃ na visahi.",
  "atk-s0502a0:5136_3": "Seṭṭhipi taṃ divasaṃ uposathiko hutvā pātova bhuttapātarāso vihāraṃ gantvā satthu santike dhammaṃ suṇanto nisinno hoti.",
  "atk-s0502a0:5136_4": "Paṭhame dvārakoṭṭhake ārakkhaṃ gahetvā ṭhito pana yamakoḷi nāma yakkho taṃ disvā “kahaṃ gacchasī”ti saparivāraṃ viddhaṃsetvā disāvidisāsu anubandhi.",
  "atk-s0502a0:5136_5": "Rājā vihārameva agamāsi.",
  "atk-s0502a0:5137_0": "Atha naṃ seṭṭhi disvāva “kiṃ,",
  "atk-s0502a0:5137_1": "devā”ti vatvā uṭṭhāyāsanā aṭṭhāsi. Gahapati,",
  "atk-s0502a0:5137_2": "kiṃ tvaṃ tava purise “mayā saddhiṃ yujjhathā”ti āṇāpetvā idhāgamma dhammaṃ suṇanto viya nisinnoti.",
  "atk-s0502a0:5137_3": "Kiṃ pana devo mama gehaṃ gaṇhituṃ gatoti? Āma,",
  "atk-s0502a0:5137_4": "gatomhīti.",
  "atk-s0502a0:5137_5": "Mama anicchāya mama gehaṃ gaṇhituṃ rājasahassampi na sakkoti, devāti.",
  "atk-s0502a0:5137_6": "So “kiṃ pana tvaṃ rājā bhavissasī”ti kujjhi.",
  "atk-s0502a0:5137_7": "Nāhaṃ rājā,",
  "atk-s0502a0:5137_8": "mama santakaṃ pana dasikasuttampi mama anicchāya rājūhi vā corehi vā gahetuṃ na sakkāti.",
  "atk-s0502a0:5137_9": "Kiṃ panāhaṃ tava ruciyā gaṇhissāmīti? Tena hi, deva,",
  "atk-s0502a0:5137_10": "imā me dasasu aṅgulīsu vīsati muddikā,",
  "atk-s0502a0:5137_11": "imāhaṃ tumhākaṃ na demi.",
  "atk-s0502a0:5137_12": "Sace sakkotha,",
  "atk-s0502a0:5137_13": "gaṇhathāti.",
  "atk-s0502a0:5137_14": "So pana rājā bhūmiyaṃ ukkuṭikaṃ nisīditvā ullaṅghanto aṭṭhārasahatthaṃ ṭhānaṃ abhiruhati,",
  "atk-s0502a0:5137_15": "ṭhatvā ullaṅghanto asītihatthaṃ ṭhānaṃ abhiruhati.",
  "atk-s0502a0:5137_16": "Evaṃmahābalo samānopi ito cito ca parivattento ekaṃ muddikampi kaḍḍhituṃ nāsakkhi.",
  "atk-s0502a0:5137_17": "Atha naṃ seṭṭhi “sāṭakaṃ patthara,",
  "atk-s0502a0:5137_18": "devā”ti vatvā aṅguliyo ujukā akāsi,",
  "atk-s0502a0:5137_19": "vīsatipi muddikā nikkhamiṃsu.",
  "atk-s0502a0:5137_20": "Atha naṃ seṭṭhi “evaṃ, deva,",
  "atk-s0502a0:5137_21": "mama santakaṃ mama anicchāya na sakkā gaṇhitu”nti vatvā rañño kiriyāya uppannasaṃvego “pabbajituṃ me anujāna,",
  "atk-s0502a0:5137_22": "devā”ti āha.",
  "atk-s0502a0:5137_23": "So “imasmiṃ pabbajite sukhaṃ pāsādaṃ gaṇhissāmī”ti cintetvā ekavacaneneva “tvaṃ pabbajāhī”ti āha.",
  "atk-s0502a0:5137_24": "So satthu santike pabbajitvā na cirasseva arahattaṃ patvā jotikatthero nāma ahosi.",
  "atk-s0502a0:5137_25": "Tassa arahattaṃ pattakkhaṇeyeva sabbāpi sā sampatti antaradhāyi,",
  "atk-s0502a0:5137_26": "tampissa satulakāyiṃ nāma bhariyaṃ devatā uttarakurumeva nayiṃsu.",
  "atk-s0502a0:5138_0": "Athekadivasaṃ bhikkhū taṃ āmantetvā,",
  "atk-s0502a0:5138_1": "“āvuso jotika,",
  "atk-s0502a0:5138_2": "tasmiṃ pana te pāsāde vā itthiyā vā taṇhā atthī”ti pucchitvā “natthāvuso”ti vutte satthu ārocesuṃ – “ayaṃ, bhante,",
  "atk-s0502a0:5138_3": "abhūtaṃ vatvā aññaṃ byākarotī”ti.",
  "atk-s0502a0:5138_4": "Satthā “nattheva,",
  "atk-s0502a0:5138_5": "bhikkhave,",
  "atk-s0502a0:5138_6": "mama puttassa tasmiṃ taṇhā”ti vatvā imaṃ gāthamāha –",
  "atk-s0502a0:5139_0": "416.",
  "atk-s0502a0:5140_0": "“Yodha taṇhaṃ pahantvāna, anāgāro paribbaje;",
  "atk-s0502a0:5141_0": "Taṇhābhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5142_0": "Imissā gāthāyattho heṭṭhā jaṭilattheravatthumhi vuttanayeneva veditabbo.",
  "atk-s0502a0:5143_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5144_0": "Jotikattheravatthu catutiṃsatimaṃ.",
  "atk-s0502a0:5145_0": "35. Naṭaputtakattheravatthu",
  "atk-s0502a0:5146_0": "Hitvāti imaṃ dhammadesanaṃ satthā veḷuvane viharanto ekaṃ naṭaputtakaṃ ārabbha kathesi.",
  "atk-s0502a0:5147_0": "So kira ekaṃ naṭakīḷaṃ kīḷayamāno vicaranto satthu dhammakathaṃ sutvā pabbajitvā arahattaṃ pāpuṇi.",
  "atk-s0502a0:5147_1": "Tasmiṃ buddhappamukhena bhikkhusaṅghena saddhiṃ piṇḍāya pavisante bhikkhū ekaṃ naṭaputtaṃ kīḷantaṃ disvā, “āvuso,",
  "atk-s0502a0:5147_2": "esa tayā kīḷitakīḷitaṃ kīḷati,",
  "atk-s0502a0:5147_3": "atthi nu kho te ettha sineho”ti pucchitvā “natthī”ti vutte “ayaṃ, bhante,",
  "atk-s0502a0:5147_4": "abhūtaṃ vatvā aññaṃ byākarotī”ti āhaṃsu.",
  "atk-s0502a0:5147_5": "Satthā tesaṃ kathaṃ sutvā,",
  "atk-s0502a0:5147_6": "“bhikkhave,",
  "atk-s0502a0:5147_7": "mama putto sabbayoge atikkanto”ti vatvā imaṃ gāthamāha –",
  "atk-s0502a0:5148_0": "417.",
  "atk-s0502a0:5149_0": "“Hitvā mānusakaṃ yogaṃ, dibbaṃ yogaṃ upaccagā;",
  "atk-s0502a0:5150_0": "Sabbayogavisaṃyuttaṃ, tamahaṃ brūmi brāhmaṇa”nti.",
  "atk-s0502a0:5151_0": "Tattha mānusakaṃ yoganti mānusakaṃ āyuñceva pañca kāmaguṇe ca.",
  "atk-s0502a0:5151_1": "Dibbayogepi eseva nayo.",
  "atk-s0502a0:5151_2": "Upaccagāti yo mānusakaṃ yogaṃ hitvā dibbaṃ yogaṃ atikkanto,",
  "atk-s0502a0:5151_3": "taṃ sabbehi catūhipi yogehi visaṃyuttaṃ ahaṃ brāhmaṇaṃ vadāmīti attho.",
  "atk-s0502a0:5152_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5153_0": "Naṭaputtakattheravatthu pañcatiṃsatimaṃ.",
  "atk-s0502a0:5154_0": "36. Naṭaputtakattheravatthu",
  "atk-s0502a0:5155_0": "Hitvā ratiñcāti imaṃ dhammadesanaṃ satthā veḷuvane viharanto ekaṃ naṭaputtakaṃyeva ārabbha kathesi.",
  "atk-s0502a0:5155_1": "Vatthu purimasadisameva.",
  "atk-s0502a0:5155_2": "Idha pana satthā,",
  "atk-s0502a0:5155_3": "“bhikkhave,",
  "atk-s0502a0:5155_4": "mama putto ratiñca aratiñca pahāya ṭhito”ti vatvā imaṃ gāthamāha –",
  "atk-s0502a0:5156_0": "418.",
  "atk-s0502a0:5157_0": "“Hitvā ratiñca aratiñca, sītibhūtaṃ nirūpadhiṃ;",
  "atk-s0502a0:5158_0": "Sabbalokābhibhuṃ vīraṃ, tamahaṃ brūmi brāhmaṇa”nti.",
  "atk-s0502a0:5159_0": "Tattha ratinti pañcakāmaguṇaratiṃ.",
  "atk-s0502a0:5159_1": "Aratinti araññavāse ukkaṇṭhitattaṃ.",
  "atk-s0502a0:5159_2": "Sītibhūtanti nibbutaṃ.",
  "atk-s0502a0:5159_3": "Nirūpadhinti nirupakkilesaṃ.",
  "atk-s0502a0:5159_4": "Vīranti taṃ evarūpaṃ sabbaṃ khandhalokaṃ abhibhavitvā ṭhitaṃ vīriyavantaṃ ahaṃ brāhmaṇaṃ vadāmīti attho.",
  "atk-s0502a0:5160_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5161_0": "Naṭaputtakattheravatthu chattiṃsatimaṃ.",
  "atk-s0502a0:5162_0": "37. Vaṅgīsattheravatthu",
  "atk-s0502a0:5163_0": "Cutiṃ yo vedīti imaṃ dhammadesanaṃ satthā jetavane viharanto vaṅgīsattheraṃ ārabbha kathesi.",
  "atk-s0502a0:5164_0": "Rājagahe kireko brāhmaṇo vaṅgīso nāma matamanussānaṃ sīsaṃ ākoṭetvā “idaṃ niraye nibbattassa sīsaṃ,",
  "atk-s0502a0:5164_1": "idaṃ tiracchānayoniyaṃ,",
  "atk-s0502a0:5164_2": "idaṃ pettivisaye,",
  "atk-s0502a0:5164_3": "idaṃ manussaloke,",
  "atk-s0502a0:5164_4": "idaṃ devaloke nibbattassa sīsa”nti jānāti.",
  "atk-s0502a0:5164_5": "Brāhmaṇā “sakkā imaṃ nissāya lokaṃ khāditu”nti cintetvā taṃ dve rattavatthāni paridahāpetvā ādāya janapadaṃ",
  "atk-s0502a0:5164_6": "carantā manusse vadanti “eso vaṅgīso nāma brāhmaṇo matamanussānaṃ sīsaṃ ākoṭetvā nibbattaṭṭhānaṃ jānāti,",
  "atk-s0502a0:5164_7": "attano ñātakānaṃ nibbattaṭṭhānaṃ pucchathā”ti.",
  "atk-s0502a0:5164_8": "Manussā yathābalaṃ dasapi kahāpaṇe vīsatipi satampi datvā ñātakānaṃ nibbattaṭṭhānaṃ pucchanti.",
  "atk-s0502a0:5164_9": "Te anupubbena sāvatthiṃ patvā jetavanassa avidūre nivāsaṃ gaṇhiṃsu.",
  "atk-s0502a0:5164_10": "Te bhuttapātarāsā mahājanaṃ gandhamālādihatthaṃ dhammassavanāya gacchantaṃ disvā “kahaṃ gacchathā”ti",
  "atk-s0502a0:5164_11": "pucchitvā “vihāraṃ dhammassavanāyā”ti vutte “tattha gantvā kiṃ karissatha,",
  "atk-s0502a0:5164_12": "amhākaṃ vaṅgīsabrāhmaṇena sadiso nāma natthi,",
  "atk-s0502a0:5164_13": "matamanussānaṃ sīsaṃ ākoṭetvā nibbattaṭṭhānaṃ jānāti,",
  "atk-s0502a0:5164_14": "ñātakānaṃ nibbattaṭṭhānaṃ pucchathā”ti āhaṃsu.",
  "atk-s0502a0:5164_15": "Te “vaṅgīso kiṃ jānāti,",
  "atk-s0502a0:5164_16": "amhākaṃ satthārā sadiso nāma natthī”ti vatvā itarehipi “vaṅgīsasadiso natthī”ti vutte kathaṃ vaḍḍhetvā “etha,",
  "atk-s0502a0:5164_17": "dāni vo vaṅgīsassa vā amhākaṃ vā satthu jānanabhāvaṃ jānissāmā”ti te ādāya vihāraṃ agamaṃsu.",
  "atk-s0502a0:5164_18": "Satthā tesaṃ āgamanabhāvaṃ ñatvā niraye tiracchānayoniyaṃ manussaloke devaloketi catūsu ṭhānesu nibbattānaṃ cattāri sīsāni,",
  "atk-s0502a0:5164_19": "khīṇāsavasīsañcāti pañca sīsāni āharāpetvā paṭipāṭiyā ṭhapetvā āgatakāle vaṅgīsaṃ pucchi –",
  "atk-s0502a0:5164_20": "“tvaṃ kira sīsaṃ ākoṭetvā matakānaṃ nibbattaṭṭhānaṃ jānāsī”ti? “Āma,",
  "atk-s0502a0:5164_21": "jānāmī”ti.",
  "atk-s0502a0:5164_22": "“Idaṃ kassa sīsa”nti?",
  "atk-s0502a0:5164_23": "So taṃ ākoṭetvā “niraye nibbattassā”ti āha.",
  "atk-s0502a0:5164_24": "Athassa satthā “sādhu sādhū”ti sādhukāraṃ datvā itarānipi tīṇi sīsāni pucchitvā tena avirajjhitvā vuttavuttakkhaṇe",
  "atk-s0502a0:5164_25": "tatheva tassa sādhukāraṃ datvā pañcamaṃ sīsaṃ dassetvā “idaṃ kassa sīsa”nti pucchi,",
  "atk-s0502a0:5164_26": "so tampi ākoṭetvā nibbattaṭṭhānaṃ na jānāti.",
  "atk-s0502a0:5165_0": "Atha naṃ satthā “kiṃ, vaṅgīsa,",
  "atk-s0502a0:5165_1": "na jānāsī”ti vatvā, “āma,",
  "atk-s0502a0:5165_2": "na jānāmī”ti vutte “ahaṃ jānāmī”ti āha.",
  "atk-s0502a0:5165_3": "Atha naṃ vaṅgīso yāci “detha me imaṃ manta”nti.",
  "atk-s0502a0:5165_4": "Na sakkā apabbajitassa dātunti.",
  "atk-s0502a0:5165_5": "So “imasmiṃ mante gahite sakalajambudīpe ahaṃ jeṭṭhako bhavissāmī”ti cintetvā te brāhmaṇe “tumhe tattheva katipāhaṃ vasatha,",
  "atk-s0502a0:5165_6": "ahaṃ pabbajissāmī”ti uyyojetvā satthu santike pabbajitvā laddhūpasampado vaṅgīsatthero nāma ahosi.",
  "atk-s0502a0:5165_7": "Athassa satthā dvattiṃsākārakammaṭṭhānaṃ datvā “mantassa parikammaṃ sajjhāyāhī”ti āha.",
  "atk-s0502a0:5165_8": "So taṃ sajjhāyanto antarantarā brāhmaṇehi “gahito te manto”ti pucchiyamāno “āgametha tāva,",
  "atk-s0502a0:5165_9": "gaṇhāmī”ti vatvā katipāheneva arahattaṃ patvā puna brāhmaṇehi puṭṭho “abhabbo dānāhaṃ, āvuso,",
  "atk-s0502a0:5165_10": "gantu”nti āha.",
  "atk-s0502a0:5165_11": "Taṃ sutvā bhikkhū “ayaṃ, bhante,",
  "atk-s0502a0:5165_12": "abhūtena aññaṃ byākarotī”ti satthu ārocesuṃ.",
  "atk-s0502a0:5165_13": "Satthā “mā,",
  "atk-s0502a0:5165_14": "bhikkhave,",
  "atk-s0502a0:5165_15": "evaṃ avacuttha, idāni,",
  "atk-s0502a0:5165_16": "bhikkhave,",
  "atk-s0502a0:5165_17": "mama putto cutipaṭisandhikusalo jāto”ti vatvā imā gāthā abhāsi –",
  "atk-s0502a0:5166_0": "419.",
  "atk-s0502a0:5167_0": "“Cutiṃ yo vedi sattānaṃ, upapattiñca sabbaso;",
  "atk-s0502a0:5168_0": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0502a0:5169_0": "420.",
  "atk-s0502a0:5170_0": "“Yassa gatiṃ na jānanti, devā gandhabbamānusā;",
  "atk-s0502a0:5171_0": "Khīṇāsavaṃ arahantaṃ, tamahaṃ brūmi brāhmaṇa”nti.",
  "atk-s0502a0:5172_0": "Tattha yo vedīti yo sattānaṃ sabbākārena cutiñca paṭisandhiñca pākaṭaṃ katvā jānāti,",
  "atk-s0502a0:5172_1": "tamahaṃ alaggatāya asattaṃ,",
  "atk-s0502a0:5172_2": "paṭipattiyā suṭṭhu gatattā sugataṃ,",
  "atk-s0502a0:5172_3": "catunnaṃ saccānaṃ buddhatāya buddhaṃ brāhmaṇaṃ vadāmīti attho.",
  "atk-s0502a0:5172_4": "Yassāti yassete devādayo gatiṃ na jānanti,",
  "atk-s0502a0:5172_5": "tamahaṃ āsavānaṃ khīṇatāya khīṇāsavaṃ,",
  "atk-s0502a0:5172_6": "kilesehi ārakattā arahantaṃ brāhmaṇaṃ vadāmīti attho.",
  "atk-s0502a0:5173_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5174_0": "Vaṅgīsattheravatthu sattatiṃsatimaṃ.",
  "atk-s0502a0:5175_0": "38. Dhammadinnattherīvatthu",
  "atk-s0502a0:5176_0": "Yassāti imaṃ dhammadesanaṃ satthā veḷuvane viharanto dhammadinnaṃ nāma bhikkhuniṃ ārabbha kathesi.",
  "atk-s0502a0:5177_0": "Ekadivasañhi tassā gihikāle sāmiko visākho upāsako satthu santike dhammaṃ sutvā anāgāmiphalaṃ patvā cintesi –",
  "atk-s0502a0:5177_1": "“mayā sabbaṃ sāpateyyaṃ dhammadinnaṃ paṭicchāpetuṃ vaṭṭatī”ti.",
  "atk-s0502a0:5177_2": "So tato pubbe āgacchanto dhammadinnaṃ vātapānena olokentiṃ disvā sitaṃ karoti.",
  "atk-s0502a0:5177_3": "Taṃ divasaṃ pana vātapānena ṭhitaṃ anolokentova agamāsi.",
  "atk-s0502a0:5177_4": "Sā “kiṃ nu kho ida”nti cintetvā “hotu,",
  "atk-s0502a0:5177_5": "bhojanakāle jānissāmī”ti bhojanavelāya bhattaṃ upanāmesi.",
  "atk-s0502a0:5177_6": "So aññesu divasesu “ehi,",
  "atk-s0502a0:5177_7": "ekato bhuñjāmā”ti vadati,",
  "atk-s0502a0:5177_8": "taṃ divasaṃ pana tuṇhībhūtova bhuñji.",
  "atk-s0502a0:5177_9": "Sā “kenacideva kāraṇena kupito bhavissatī”ti cintesi.",
  "atk-s0502a0:5177_10": "Atha naṃ visākho sukhanisinnavelāya taṃ pakkositvā “dhammadinne imasmiṃ gehe sabbaṃ sāpateyyaṃ paṭicchāhī”ti āha.",
  "atk-s0502a0:5177_11": "Sā “kuddhā nāma sāpateyyaṃ na paṭicchāpenti,",
  "atk-s0502a0:5177_12": "kiṃ nu kho eta”nti cintetvā “tumhe pana,",
  "atk-s0502a0:5177_13": "sāmī”ti āha.",
  "atk-s0502a0:5177_14": "Ahaṃ ito paṭṭhāya na kiñci vicāremīti.",
  "atk-s0502a0:5177_15": "Tumhehi chaḍḍitaṃ kheḷaṃ ko paṭicchissati,",
  "atk-s0502a0:5177_16": "evaṃ sante mama pabbajjaṃ anujānāthāti.",
  "atk-s0502a0:5177_17": "So “sādhu,",
  "atk-s0502a0:5177_18": "bhadde”ti sampaṭicchitvā mahantena sakkārena taṃ bhikkhunīupassayaṃ netvā pabbājesi.",
  "atk-s0502a0:5177_19": "Sā laddhūpasampadā dhammadinnattherī nāma ahosi.",
  "atk-s0502a0:5178_0": "Sā pavivekakāmatāya bhikkhunīhi saddhiṃ janapadaṃ gantvā tattha viharantī na cirasseva saha paṭisambhidāhi",
  "atk-s0502a0:5178_1": "arahattaṃ patvā “idāni maṃ nissāya ñātijanā puññāni karissantī”ti punadeva rājagahaṃ paccāgañchi.",
  "atk-s0502a0:5178_2": "Upāsako tassā āgatabhāvaṃ sutvā “kena nu kho kāraṇena āgatā”ti bhikkhunīupassayaṃ gantvā theriṃ vanditvā ekamantaṃ nisinno “ukkaṇṭhitā nu khosi,",
  "atk-s0502a0:5178_3": "ayyeti vattuṃ appatirūpaṃ,",
  "atk-s0502a0:5178_4": "pañhamekaṃ naṃ pucchissāmī”ti cintetvā sotāpattimagge pañhaṃ pucchi,",
  "atk-s0502a0:5178_5": "sā taṃ vissajjesi.",
  "atk-s0502a0:5178_6": "Upāsako teneva upāyena sesamaggesupi pañhaṃ pucchitvā atikkamma pañhassa puṭṭhakāle tāya “accayāsi, āvuso,",
  "atk-s0502a0:5178_7": "visākhā”ti vatvā “ākaṅkhamāno satthāraṃ upasaṅkamitvā imaṃ pañhaṃ puccheyyāsī”ti vutte theriṃ vanditvā",
  "atk-s0502a0:5178_8": "uṭṭhāyāsanā satthu santikaṃ gantvā taṃ kathāsallāpaṃ sabbaṃ bhagavato ārocesi.",
  "atk-s0502a0:5178_9": "Satthā “sukathitaṃ mama dhītāya dhammadinnāya,",
  "atk-s0502a0:5178_10": "ahampetaṃ pañhaṃ vissajjento evameva vissajjeyya”nti vatvā dhammaṃ desento imaṃ gāthamāha –",
  "atk-s0502a0:5179_0": "421.",
  "atk-s0502a0:5180_0": "“Yassa pure ca pacchā ca, majjhe ca natthi kiñcanaṃ;",
  "atk-s0502a0:5181_0": "Akiñcanaṃ anādānaṃ, tamahaṃ brūmi brāhmaṇa”nti.",
  "atk-s0502a0:5182_0": "Tattha pureti atītesu khandhesu.",
  "atk-s0502a0:5182_1": "Pacchāti anāgatesu khandhesu.",
  "atk-s0502a0:5182_2": "Majjheti paccuppannesu khandhesu.",
  "atk-s0502a0:5182_3": "Natthi kiñcananti yassetesu ṭhānesu taṇhāgāhasaṅkhātaṃ kiñcanaṃ natthi,",
  "atk-s0502a0:5182_4": "tamahaṃ rāgakiñcanādīhi akiñcanaṃ kassaci gahaṇassa abhāvena anādānaṃ brāhmaṇaṃ vadāmīti attho.",
  "atk-s0502a0:5183_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5184_0": "Dhammadinnattherīvatthu aṭṭhatiṃsatimaṃ.",
  "atk-s0502a0:5185_0": "39. Aṅgulimālattheravatthu",
  "atk-s0502a0:5186_0": "Usabhanti imaṃ dhammadesanaṃ satthā jetavane viharanto aṅgulimālattheraṃ ārabbha kathesi.",
  "atk-s0502a0:5186_1": "Vatthu “na ve kadariyā devalokaṃ vajantī”ti gāthāvaṇṇanāya vuttameva.",
  "atk-s0502a0:5186_2": "Vuttañhi tattha –",
  "atk-s0502a0:5187_0": "Bhikkhū aṅgulimālaṃ pucchiṃsu –",
  "atk-s0502a0:5187_1": "“kiṃ nu kho,",
  "atk-s0502a0:5187_2": "āvuso aṅgulimāla,",
  "atk-s0502a0:5187_3": "duṭṭhahatthiṃ chattaṃ dhāretvā ṭhitaṃ disvā bhāyī”ti?",
  "atk-s0502a0:5187_4": "“Na bhāyiṃ, āvuso”ti.",
  "atk-s0502a0:5187_5": "Te satthāraṃ upasaṅkamitvā āhaṃsu –",
  "atk-s0502a0:5187_6": "“aṅgulimālo, bhante,",
  "atk-s0502a0:5187_7": "aññaṃ byākarotī”ti.",
  "atk-s0502a0:5187_8": "Satthā “na,",
  "atk-s0502a0:5187_9": "bhikkhave,",
  "atk-s0502a0:5187_10": "mama putto aṅgulimālo bhāyati.",
  "atk-s0502a0:5187_11": "Khīṇāsavausabhānañhi antare jeṭṭhakausabhā mama puttasadisā bhikkhū na bhāyantī”ti vatvā imaṃ gāthamāha –",
  "atk-s0502a0:5188_0": "422.",
  "atk-s0502a0:5189_0": "“Usabhaṃ pavaraṃ vīraṃ, mahesiṃ vijitāvinaṃ;",
  "atk-s0502a0:5190_0": "Anejaṃ nhātakaṃ buddhaṃ, tamahaṃ brūmi brāhmaṇa”nti.",
  "atk-s0502a0:5191_0": "Tassattho –",
  "atk-s0502a0:5191_1": "acchambhitaṭṭhena usabhasadisatāya usabhaṃ uttamaṭṭhena pavaraṃ vīriyasampattiyā vīraṃ mahantānaṃ sīlakkhandhādīnaṃ",
  "atk-s0502a0:5191_2": "esitattā mahesiṃ tiṇṇaṃ mārānaṃ vijitattā vijitāvinaṃ nhātakilesatāya nhātakaṃ catusaccabuddhatāya buddhaṃ",
  "atk-s0502a0:5191_3": "taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:5192_0": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5193_0": "Aṅgulimālattheravatthu ekūnacattālīsaṃ.",
  "atk-s0502a0:5194_0": "40. Devahitabrāhmaṇavatthu",
  "atk-s0502a0:5195_0": "Pubbenivāsanti imaṃ dhammadesanaṃ satthā jetavane viharanto devahitabrāhmaṇassa pañhaṃ ārabbha kathesi.",
  "atk-s0502a0:5196_0": "Ekasmiñhi samaye bhagavā vātarogena ābādhiko hutvā upavāṇattheraṃ uṇhodakatthāya devahitabrāhmaṇassa santikaṃ pahiṇi.",
  "atk-s0502a0:5196_1": "So gantvā satthu ābādhikabhāvaṃ ācikkhitvā uṇhodakaṃ yāci,",
  "atk-s0502a0:5196_2": "taṃ sutvā brāhmaṇo tuṭṭhamānaso hutvā “lābhā vata me,",
  "atk-s0502a0:5196_3": "yaṃ mama santikaṃ sammāsambuddho uṇhodakassatthāya sāvakaṃ pahiṇī”ti uṇhodakassa kājaṃ purisena gāhāpetvā phāṇitassa ca puṭaṃ upavāṇattherassa pādāsi.",
  "atk-s0502a0:5196_4": "Thero taṃ gāhāpetvā vihāraṃ gantvā satthāraṃ uṇhodakena nhāpetvā uṇhodakena phāṇitaṃ āloḷetvā bhagavato pādāsi,",
  "atk-s0502a0:5196_5": "tassa taṅkhaṇeyeva so ābādho paṭipassambhi.",
  "atk-s0502a0:5196_6": "Brāhmaṇo cintesi –",
  "atk-s0502a0:5196_7": "“kassa nu kho deyyadhammo dinno mahapphalo hoti,",
  "atk-s0502a0:5196_8": "satthāraṃ pucchissāmī”ti so satthu santikaṃ gantvā tamatthaṃ pucchanto imaṃ gāthamāha –",
  "atk-s0502a0:5197_0": "“Kattha dajjā deyyadhammaṃ, kattha dinnaṃ mahapphalaṃ;",
  "atk-s0502a0:5198_0": "Kathañhi yajamānassa, kathaṃ ijjhati dakkhiṇā”ti. ;",
  "atk-s0502a0:5199_0": "Athassa satthā “evarūpassa brāhmaṇassa dinnaṃ mahapphalaṃ hotī”ti vatvā brāhmaṇaṃ pakāsento imaṃ gāthamāha –",
  "atk-s0502a0:5200_0": "423.",
  "atk-s0502a0:5201_0": "“Pubbenivāsaṃ yo vedi, saggāpāyañca passati;",
  "atk-s0502a0:5202_0": "Atho jātikkhayaṃ patto, abhiññāvosito muni; ;",
  "atk-s0502a0:5203_0": "Sabbavositavosānaṃ, tamahaṃ brūmi brāhmaṇa”nti.",
  "atk-s0502a0:5204_0": "Tassattho –",
  "atk-s0502a0:5204_1": "yo pubbenivāsaṃ pākaṭaṃ katvā jānāti,",
  "atk-s0502a0:5204_2": "chabbīsatidevalokabhedaṃ saggañca catubbidhaṃ apāyañca dibbacakkhunā passati,",
  "atk-s0502a0:5204_3": "atho jātikkhayasaṅkhātaṃ arahattaṃ patto,",
  "atk-s0502a0:5204_4": "abhiññeyyaṃ dhammaṃ abhijānitvā pariññeyyaṃ parijānitvā pahātabbaṃ pahāya sacchikātabbaṃ sacchikatvā vosiko niṭṭhānaṃ patto,",
  "atk-s0502a0:5204_5": "vusitavosānaṃ vā patto,",
  "atk-s0502a0:5204_6": "āsavakkhayapaññāya monabhāvaṃ pattattā muni,",
  "atk-s0502a0:5204_7": "tamahaṃ sabbesaṃ kilesānaṃ vosānaṃ arahattamaggañāṇaṃ brahmacariyavāsaṃ vutthabhāvena sabbavositavosānaṃ brāhmaṇaṃ vadāmīti.",
  "atk-s0502a0:5205_0": "Desanāvasāne bahū sotāpattiphalādīni pāpuṇiṃsu.",
  "atk-s0502a0:5205_1": "Brāhmaṇopi pasannamānaso saraṇesu patiṭṭhāya upāsakattaṃ pavedesīti.",
  "atk-s0502a0:5206_0": "Devahitabrāhmaṇavatthu cattālīsaṃ.",
  "atk-s0502a0:5207_0": "Brāhmaṇavaggavaṇṇanā niṭṭhitā.",
  "atk-s0502a0:5208_0": "Chabbīsatimo vaggo.",
  "atk-s0502a0:5209_0": "Nigamanakathā",
  "atk-s0502a0:5210_0": "Ettāvatā sabbapaṭhame yamakavagge cuddasa vatthūni,",
  "atk-s0502a0:5210_1": "appamādavagge nava,",
  "atk-s0502a0:5210_2": "cittavagge nava,",
  "atk-s0502a0:5210_3": "pupphavagge dvādasa,",
  "atk-s0502a0:5210_4": "bālavagge pannarasa,",
  "atk-s0502a0:5210_5": "paṇḍitavagge ekādasa,",
  "atk-s0502a0:5210_6": "arahantavagge dasa,",
  "atk-s0502a0:5210_7": "sahassavagge cuddasa,",
  "atk-s0502a0:5210_8": "pāpavagge dvādasa,",
  "atk-s0502a0:5210_9": "daṇḍavagge ekādasa,",
  "atk-s0502a0:5210_10": "jarāvagge nava,",
  "atk-s0502a0:5210_11": "attavagge dasa,",
  "atk-s0502a0:5210_12": "lokavagge ekādasa,",
  "atk-s0502a0:5210_13": "buddhavagge nava,",
  "atk-s0502a0:5210_14": "sukhavagge aṭṭha,",
  "atk-s0502a0:5210_15": "piyavagge nava,",
  "atk-s0502a0:5210_16": "kodhavagge aṭṭha,",
  "atk-s0502a0:5210_17": "malavagge dvādasa,",
  "atk-s0502a0:5210_18": "dhammaṭṭhavagge dasa,",
  "atk-s0502a0:5210_19": "maggavagge dvādasa,",
  "atk-s0502a0:5210_20": "pakiṇṇakavagge nava,",
  "atk-s0502a0:5210_21": "nirayavagge nava,",
  "atk-s0502a0:5210_22": "nāgavagge aṭṭha,",
  "atk-s0502a0:5210_23": "taṇhāvagge dvādasa,",
  "atk-s0502a0:5210_24": "bhikkhuvagge dvādasa,",
  "atk-s0502a0:5210_25": "brāhmaṇavagge cattālīsāti pañcādhikāni tīṇi vatthusatāni pakāsetvā nātisaṅkhepanātivitthāravasena uparacitā",
  "atk-s0502a0:5210_26": "dvāsattatibhāṇavārapamāṇā dhammapadassa atthavaṇṇanā niṭṭhitāti.",
  "atk-s0502a0:5211_0": "Pattaṃ dhammapadaṃ yena, dhammarājenanuttaraṃ;",
  "atk-s0502a0:5212_0": "Gāthā dhammapade tena, bhāsitā yā mahesinā.",
  "atk-s0502a0:5213_0": "Satevīsā catussatā, catusaccavibhāvinā;",
  "atk-s0502a0:5214_0": "Satattayañhi vatthūnaṃ, pañcādhikā samuṭṭhitā.",
  "atk-s0502a0:5215_0": "Vihāre adhirājena, kāritamhi kataññunā;",
  "atk-s0502a0:5216_0": "Pāsāde sirikūṭassa, rañño viharatā mayā.",
  "atk-s0502a0:5217_0": "Atthabyañjanasampannaṃ, atthāya ca hitāya ca;",
  "atk-s0502a0:5218_0": "Lokassa lokanāthassa, saddhammaṭṭhitikamyatā.",
  "atk-s0502a0:5219_0": "Tāsaṃ aṭṭhakathaṃ etaṃ, karontena sunimmalaṃ;",
  "atk-s0502a0:5220_0": "Dvāsattatipamāṇāya, bhāṇavārehi pāḷiyā.",
  "atk-s0502a0:5221_0": "Yaṃ pattaṃ kusalaṃ tena, kusalā sabbapāṇinaṃ;",
  "atk-s0502a0:5222_0": "Sabbe ijjhantu saṅkappā, labhantu madhuraṃ phalanti.",
  "atk-s0502a0:5223_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-s0502a0:5223_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "atk-s0502a0:5223_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-s0502a0:5223_3": "vādīvarena mahākavinā pabhinnapaṭisambhidāparivāre chaḷabhiññāpaṭisambhidādippabhedaguṇapaṭimaṇḍite uttarimanussadhamme",
  "atk-s0502a0:5223_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-s0502a0:5223_5": "buddhaghosoti garūhi gahitanāmadheyyena therena katāyaṃ dhammapadaṭṭhakathā –",
  "atk-s0502a0:5224_0": "Tāva tiṭṭhatu lokasmiṃ, lokanittharaṇesinaṃ;",
  "atk-s0502a0:5225_0": "Dassentī kulaputtānaṃ, nayaṃ saddhādibuddhiyā.",
  "atk-s0502a0:5226_0": "Yāva buddhoti nāmampi, suddhacittassa tādino;",
  "atk-s0502a0:5227_0": "Lokamhi lokajeṭṭhassa, pavattati mahesinoti.",
  "atk-s0502a0:5228_0": "Iti tevīsādhikacatusatagāthāpañcādhikatisatavatthupaṭimaṇḍitā",
  "atk-s0502a0:5229_0": "Chabbīsativaggasamannāgatā dhammapadavaṇṇanā samattā.",
  "atk-s0502a0:5230_0": "Dhammapada-aṭṭhakathā sabbākārena niṭṭhitā."
}