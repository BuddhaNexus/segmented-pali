{
  "tika-s0302t:6_0": "Namo tassa bhagavato arahato sammāsambuddhassa",
  "tika-s0302t:7_0": "Saṃyuttanikāye",
  "tika-s0302t:9_0": "Nidānavaggaṭīkā",
  "tika-s0302t:11_0": "1. Nidānasaṃyuttaṃ",
  "tika-s0302t:12_0": "1. Buddhavaggo",
  "tika-s0302t:13_0": "1. Paṭiccasamuppādasuttavaṇṇanā",
  "tika-s0302t:14_0": "1.",
  "tika-s0302t:14_1": "Dutiyasuttādīnipi paṭiccasamuppādavaseneva desitānīti āha “paṭhamaṃ paṭiccasamuppādasutta”nti.",
  "tika-s0302t:14_2": "Tatrāti padaṃ ye desakālā idha viharaṇakiriyāya visesanabhāvena vuttā,",
  "tika-s0302t:14_3": "tesaṃ paridīpananti dassento “yaṃ samayaṃ…pe…",
  "tika-s0302t:14_4": "dīpetī”ti āha. Taṃ-",
  "tika-s0302t:14_5": "saddo hi vuttassa atthassa paṭiniddeso,",
  "tika-s0302t:14_6": "tasmā idha desassa kālassa vā paṭiniddeso bhavituṃ arahati,",
  "tika-s0302t:14_7": "na aññassa.",
  "tika-s0302t:14_8": "Ayaṃ tāva tatrasaddassa paṭiniddesabhāve atthavibhāvanā.",
  "tika-s0302t:14_9": "Yasmā pana īdisesu ṭhānesu tatrasaddo dhammadesanāvisiṭṭhaṃ desaṃ kālañca vibhāveti,",
  "tika-s0302t:14_10": "tasmā vuttaṃ “bhāsitabbayutte vā desakāle”ti.",
  "tika-s0302t:14_11": "Tena tatrāti yattha bhagavā dhammadesanatthaṃ bhikkhū ālapi abhāsi,",
  "tika-s0302t:14_12": "tādise dese,",
  "tika-s0302t:14_13": "kāle vāti attho.",
  "tika-s0302t:14_14": "Na hītiādinā tamevatthaṃ samattheti.",
  "tika-s0302t:15_0": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,",
  "tika-s0302t:15_1": "tattheva antaravīthiyaṃ ṭhitova tassa dhammaṃ desesīti?",
  "tika-s0302t:15_2": "Saccametaṃ.",
  "tika-s0302t:15_3": "Adesetabbakāle adesanāya hi idaṃ udāharaṇaṃ.",
  "tika-s0302t:15_4": "Tenāha “akālo kho tāvā”ti.",
  "tika-s0302t:15_5": "Yaṃ pana tattha vuttaṃ “antaragharaṃ paviṭṭhamhā”ti,",
  "tika-s0302t:15_6": "tampi tassa akālabhāvasseva pariyāyena dassanatthaṃ vuttaṃ.",
  "tika-s0302t:15_7": "Tassa hi tadā addhānaparissamena rūpakāye akammaññatā ahosi,",
  "tika-s0302t:15_8": "balavapītivegena nāmakāye.",
  "tika-s0302t:15_9": "Tadubhayassa vūpasamaṃ āgamento papañcaparihāratthaṃ bhagavā “akālo kho”ti pariyāyena paṭikkhipi.",
  "tika-s0302t:15_10": "Adesetabbadese adesanāya pana udāharaṇaṃ “atha kho bhagavā maggā okkamma aññatarasmiṃ rukkhamūle nisīdi,",
  "tika-s0302t:15_11": "vihārato nikkhamitvā vihārapacchāyāyaṃ paññatte āsane nisīdī”ti evamādikaṃ idha ādisaddena saṅgahitaṃ.",
  "tika-s0302t:15_12": "“Sa kho so bhikkhave bālo idha pāpāni kammāni karitvā”ti evamādīsu padapūraṇamatte kho- saddo,",
  "tika-s0302t:15_13": "“dukkhaṃ kho agāravo viharati appatisso”tiādīsu avadhāraṇe,",
  "tika-s0302t:15_14": "“kittāvatā nu kho, āvuso,",
  "tika-s0302t:15_15": "satthu pavivittassa viharato sāvakā vivekaṃ nānusikkhantī”tiādīsu ādikālatthe,",
  "tika-s0302t:15_16": "vākyārambheti attho.",
  "tika-s0302t:15_17": "Tattha padapūraṇena vacanālaṅkāramattaṃ kataṃ hoti,",
  "tika-s0302t:15_18": "ādikālatthena vākyassa upaññāsamattaṃ,",
  "tika-s0302t:15_19": "avadhāraṇatthena pana niyamadassanaṃ.",
  "tika-s0302t:15_20": "“Tasmā āmantesi evā”ti āmantane niyamo dassito hotīti.",
  "tika-s0302t:16_0": "“Bhagavāti lokagarudīpana”nti kasmā vuttaṃ,",
  "tika-s0302t:16_1": "nanu pubbe “bhagavā”ti padaṃ vuttanti?",
  "tika-s0302t:16_2": "Yadipi pubbe vuttaṃ,",
  "tika-s0302t:16_3": "taṃ pana yathāvuttaṭṭhāne viharaṇakiriyāya kattuvisesadassanaparaṃ,",
  "tika-s0302t:16_4": "na āmantanakiriyāya,",
  "tika-s0302t:16_5": "idha pana āmantanakiriyāya,",
  "tika-s0302t:16_6": "tasmā tadatthaṃ puna bhagavāti pāḷiyaṃ vuttanti.",
  "tika-s0302t:16_7": "Tassatthaṃ dassetuṃ “bhagavāti lokagarudīpana”nti āha.",
  "tika-s0302t:16_8": "Kathāsavanayuttapuggalavacananti vakkhamānāya paṭiccasamuppādadesanāya savanayogyapuggalavacanaṃ.",
  "tika-s0302t:16_9": "Catūsupi parisāsu bhikkhū eva edisānaṃ desanānaṃ visesena bhājanabhūtāti sātisayena sāsanasampaṭiggāhakabhāvadassanatthaṃ",
  "tika-s0302t:16_10": "idha bhikkhugahaṇanti dassetvā idāni saddatthaṃ dassetuṃ “apicā”ti āha.",
  "tika-s0302t:16_11": "Tattha bhikkhakoti bhikkhūti bhikkhanasīlattā bhikkhanadhammattā bhikkhūti attho.",
  "tika-s0302t:16_12": "Bhikkhācariyaṃ ajjhupagatoti buddhādīhipi ajjhupagataṃ bhikkhācariyaṃ uñchācariyaṃ ajjhupagatattā anuṭṭhitattā bhikkhu.",
  "tika-s0302t:16_13": "Yo hi koci appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "tika-s0302t:16_14": "so kasigorakkhādīhi jīvikakappanaṃ hitvā liṅgasampaṭicchaneneva bhikkhācariyaṃ ajjhupagatattā bhikkhu.",
  "tika-s0302t:16_15": "Parapaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ ajjhupagatoti bhikkhu",
  "tika-s0302t:16_16": "piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ ajjhupagatoti bhikkhūti evamettha",
  "tika-s0302t:16_17": "attho daṭṭhabbo.",
  "tika-s0302t:17_0": "Ādinā nayenāti “bhinnapaṭadharoti bhikkhu,",
  "tika-s0302t:17_1": "bhindati pāpake akusale dhammeti bhikkhu,",
  "tika-s0302t:17_2": "bhinnattā pāpakānaṃ akusalānaṃ dhammānaṃ bhikkhū”tiādinā vibhaṅge āgatanayena.",
  "tika-s0302t:17_3": "Ñāpaneti avabodhane,",
  "tika-s0302t:17_4": "paṭivedaneti attho.",
  "tika-s0302t:17_5": "Bhikkhanasīlatā,",
  "tika-s0302t:17_6": "na kasivāṇijjādīhi jīvanasīlatā.",
  "tika-s0302t:17_7": "Bhikkhanadhammatā “uddissa ariyā tiṭṭhantī”ti evaṃ vuttabhikkhanasabhāvatā,",
  "tika-s0302t:17_8": "na yācanākohaññasabhāvatā.",
  "tika-s0302t:17_9": "Bhikkhane sādhukāritā “uttiṭṭhe nappamajjeyyā”ti vacanaṃ anussaritvā tattha appamajjatā.",
  "tika-s0302t:17_10": "Atha vā sīlaṃ nāma pakatisabhāvo.",
  "tika-s0302t:17_11": "Idha pana tathādhiṭṭhānaṃ.",
  "tika-s0302t:17_12": "Dhammoti vataṃ.",
  "tika-s0302t:17_13": "Apare pana “sīlaṃ nāma vatavasena samādānaṃ.",
  "tika-s0302t:17_14": "Dhammo nāma paveṇi-",
  "tika-s0302t:17_15": "āgataṃ cārittaṃ.",
  "tika-s0302t:17_16": "Sādhukāritā sakkaccakāritā ādarakiriyā”ti vaṇṇenti.",
  "tika-s0302t:18_0": "Hīnādhikajanasevitavuttinti ye bhikkhubhāve ṭhitāpi jātimadādivasena uddhatā unnaḷā,",
  "tika-s0302t:18_1": "ye ca gihibhāve paresu atthikabhāvampi anupagatatāya bhikkhācariyaṃ paramakāpaññaṃ maññanti,",
  "tika-s0302t:18_2": "tesaṃ ubhayesampi yathākkamaṃ “bhikkhavo”ti vacanena hīnajanehi daliddehi paramakāpaññataṃ pattehi parakulesu",
  "tika-s0302t:18_3": "bhikkhācariyāya jīvikaṃ kappentehi sevitaṃ vuttiṃ pakāsento uddhatabhāvaniggahaṃ karoti,",
  "tika-s0302t:18_4": "adhikajanehi uḷārabhogakhattiyakulādito pabbajitehi buddhādīhi ājīvasodhanatthaṃ sevitaṃ vuttiṃ pakāsento dīnabhāvaniggahaṃ karotīti yojetabbaṃ.",
  "tika-s0302t:18_5": "Yasmā “bhikkhavo”ti vacanaṃ āmantanabhāvato abhimukhīkaraṇaṃ,",
  "tika-s0302t:18_6": "pakaraṇato sāmatthiyato ca sussūsājananaṃ,",
  "tika-s0302t:18_7": "sakkaccasavanamanasikāraniyojanañca hoti,",
  "tika-s0302t:18_8": "tasmā tamatthaṃ dassento “bhikkhavoti iminā”tiādimāha.",
  "tika-s0302t:19_0": "Tattha sādhukaṃ manasikārepīti sādhukaṃ savane sādhukaṃ manasikāre ca.",
  "tika-s0302t:19_1": "Kathaṃ pavattitā savanādayo sādhukaṃ pavattitā hontīti?",
  "tika-s0302t:19_2": "“Addhā imāya paṭipattiyā sakalasāsanasampatti hatthagatā bhavissatī”ti ādaragāravayogena kathādīsu aparibhavādinā ca.",
  "tika-s0302t:19_3": "Vuttañhi “pañcahi,",
  "tika-s0302t:19_4": "bhikkhave,",
  "tika-s0302t:19_5": "dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammattaṃ.",
  "tika-s0302t:19_6": "Katamehi pañcahi?",
  "tika-s0302t:19_7": "Na kathaṃ paribhoti,",
  "tika-s0302t:19_8": "na kathikaṃ paribhoti,",
  "tika-s0302t:19_9": "na attānaṃ paribhoti,",
  "tika-s0302t:19_10": "avikkhittacitto dhammaṃ suṇāti ekaggacitto,",
  "tika-s0302t:19_11": "yoniso ca manasi karoti.",
  "tika-s0302t:19_12": "Imehi kho,",
  "tika-s0302t:19_13": "bhikkhave,",
  "tika-s0302t:19_14": "pañcahi dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammatta”nti.",
  "tika-s0302t:19_15": "Tenāha “sādhukaṃ manasikārāyattā hi sāsanasampattī”ti.",
  "tika-s0302t:19_16": "Sāsanasampatti nāma sīlādinipphatti.",
  "tika-s0302t:19_17": "Paṭhamaṃ uppannattā adhigamavasena.",
  "tika-s0302t:19_18": "Satthucariyānuvidhāyakattā sīlādiguṇānuṭṭhānena.",
  "tika-s0302t:19_19": "Tiṇṇaṃ yānānaṃ vasena anudhammapaṭipattisambhavato sakalasāsanapaṭiggāhakattā.",
  "tika-s0302t:20_0": "Santikattāti samīpabhāvato.",
  "tika-s0302t:20_1": "Santikāvacarattāti sabbakālaṃ saṃvuttibhāvato.",
  "tika-s0302t:20_2": "Yathānusiṭṭhanti anusāsaniyānurūpaṃ,",
  "tika-s0302t:20_3": "anusāsaniṃ anavasesato paṭiggahetvāti attho.",
  "tika-s0302t:20_4": "Ekacce bhikkhūti ye paṭiccasamuppādadhamme desanāpasutā, te.",
  "tika-s0302t:20_5": "Pubbe “sabbaparisasādhāraṇā hi bhagavato dhammadesanā”tiādinā bhikkhūnaṃ eva āmantanakāraṇaṃ dassetvā",
  "tika-s0302t:20_6": "idāni bhikkhū āmantetvā dhammadesanāya payojanaṃ dassetuṃ kimatthaṃ pana bhagavāti codanaṃ samuṭṭhāpeti.",
  "tika-s0302t:20_7": "Tattha aññaṃ cintentāti aññavihitā.",
  "tika-s0302t:20_8": "Vikkhittacittāti asamāhitacittā.",
  "tika-s0302t:20_9": "Dhammaṃ paccavekkhantāti hiyyo tato paradivasesu vā sutadhammaṃ pati manasā avekkhantā.",
  "tika-s0302t:20_10": "Bhikkhū āmantetvā dhamme desiyamāne ādito paṭṭhāya desanaṃ sallakkhetuṃ sakkotīti imamevatthaṃ byatirekamukhena dassetuṃ “te anāmantetvā”tiādi vuttaṃ.",
  "tika-s0302t:21_0": "Bhikkhavoti ca sandhivasena i-",
  "tika-s0302t:21_1": "kāralopo daṭṭhabbo “bhikkhavo itī”ti,",
  "tika-s0302t:21_2": "ayañhi itisaddo hetuparisamāpanādipadatthavipariyāyapakārāvadhāraṇanidassanādianekatthapabhedo.",
  "tika-s0302t:21_3": "Tathā hesa “ruppatīti kho,",
  "tika-s0302t:21_4": "bhikkhave,",
  "tika-s0302t:21_5": "tasmā ‘rūpa’nti vuccatī”tiādīsu hetumhi dissati,",
  "tika-s0302t:21_6": "“tasmātiha me,",
  "tika-s0302t:21_7": "bhikkhave,",
  "tika-s0302t:21_8": "dhammadāyādā bhavatha,",
  "tika-s0302t:21_9": "mā āmisadāyādā”tiādīsu parisamāpane,",
  "tika-s0302t:21_10": "“iti vā evarūpā visūkadassanā paṭivirato”tiādīsu ādiatthe “māgaṇḍiyoti tassa brāhmaṇassa saṅkhā samaññā",
  "tika-s0302t:21_11": "paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpo”tiādīsu padatthavipariyāye, “iti kho,",
  "tika-s0302t:21_12": "bhikkhave,",
  "tika-s0302t:21_13": "sappaṭibhayo bālo,",
  "tika-s0302t:21_14": "appaṭibhayo paṇḍito.",
  "tika-s0302t:21_15": "Saupaddavo bālo,",
  "tika-s0302t:21_16": "anupaddavo paṇḍito”tiādīsu pakāre,",
  "tika-s0302t:21_17": "“atthi idappaccayā jarāmaraṇanti iti puṭṭhena satā, ānanda,",
  "tika-s0302t:21_18": "atthītissa vacanīyaṃ.",
  "tika-s0302t:21_19": "Kiṃ paccayā jarāmaraṇanti iti ce vadeyya,",
  "tika-s0302t:21_20": "jātipaccayā jarāmaraṇanti iccassa vacanīya”ntiādīsu avadhāraṇe,",
  "tika-s0302t:21_21": "“sabbamatthīti kho, kaccāna,",
  "tika-s0302t:21_22": "ayameko anto,",
  "tika-s0302t:21_23": "sabbaṃ natthīti ayaṃ dutiyo anto”tiādīsu nidassane.",
  "tika-s0302t:21_24": "Idhāpi nidassane eva daṭṭhabbo.",
  "tika-s0302t:21_25": "Bhikkhavoti āmantanākāro tamesa iti-",
  "tika-s0302t:21_26": "saddo nidasseti “bhikkhavoti āmantesī”ti.",
  "tika-s0302t:21_27": "Iminā nayena bhaddantetiādīsupi yathārahaṃ itisaddassa attho veditabbo.",
  "tika-s0302t:22_0": "Pubbe “bhagavā āmantesī”ti vuttattā bhagavato paccassosunti idha bhagavatoti sāmivacanaṃ āmantanameva",
  "tika-s0302t:22_1": "sambandhīantaraṃ apekkhatīti iminā adhippāyena “bhagavato āmantanaṃ paṭiassosu”nti vuttaṃ.",
  "tika-s0302t:22_2": "Bhagavatoti idaṃ pana paṭissavasambandhena sampadānavacanaṃ.",
  "tika-s0302t:22_3": "Ettāvatā yaṃ kāladesadesakaparisāpadesapaṭimaṇḍitaṃ nidānaṃ bhāsitanti sambandho. Etthāha –",
  "tika-s0302t:22_4": "kimatthaṃ pana dhammavinayasaṅgahe kariyamāne nidānavacanaṃ,",
  "tika-s0302t:22_5": "nanu bhagavatā bhāsitavacanasseva saṅgaho kātabboti? Vuccate –",
  "tika-s0302t:22_6": "desanāya ṭhitiasammosasaddheyyabhāvasampādanatthaṃ.",
  "tika-s0302t:22_7": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā ca,",
  "tika-s0302t:22_8": "desakālakattusotunimittehi upanibandho viya vohāravinicchayo.",
  "tika-s0302t:22_9": "Teneva cāyasmatā mahākassapena “paṭiccasamuppādasuttaṃ,",
  "tika-s0302t:22_10": "āvuso ānanda,",
  "tika-s0302t:22_11": "kattha bhāsita”ntiādinā desādipucchāsu katāsu tāsaṃ vissajjanaṃ karontena dhammabhaṇḍāgārikena “evaṃ",
  "tika-s0302t:22_12": "me suta”nti āyasmatā ānandena imassa suttassa nidānaṃ bhāsitaṃ.",
  "tika-s0302t:23_0": "Apica satthu sampattipakāsanatthaṃ nidānavacanaṃ.",
  "tika-s0302t:23_1": "Tathāgatassa hi bhagavato pubbaracanānumānāgamatakkābhāvato sammāsambuddhabhāvasiddhi.",
  "tika-s0302t:23_2": "Na hi sammāsambuddhassa pubbaracanādīhi attho atthi,",
  "tika-s0302t:23_3": "sabbattha appaṭihatañāṇacāratāya ekappamāṇattā ca ñeyyadhammesu.",
  "tika-s0302t:23_4": "Tathā ācariyamuṭṭhidhammamacchariyasatthusāvakānurodhābhāvato khīṇāsavattasiddhi.",
  "tika-s0302t:23_5": "Na hi sabbaso khīṇāsavassa te sambhavantīti suvisuddhā cassa parānuggahappavatti,",
  "tika-s0302t:23_6": "evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi ñāṇasampadāpahānasampadābhibyañjanakehi",
  "tika-s0302t:23_7": "ca saṃbuddhavisuddhabhāvehi purimavesārajjadvayasiddhi,",
  "tika-s0302t:23_8": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato",
  "tika-s0302t:23_9": "catuvesārajjasamannāgamo attahitaparahitapaṭipatti ca nidānavacanena pakāsitā hoti,",
  "tika-s0302t:23_10": "tattha tattha sampattaparisāya ajjhāsayānurūpaṃ ṭhānuppattikapaṭibhānena dhammadesanādīpanato,",
  "tika-s0302t:23_11": "idha pana mūladvayavasena antadvayarahitassa tisandhikālabandhassa catubbidhanayasaṅkhepagambhīrabhāvayuttassa",
  "tika-s0302t:23_12": "paṭiccasamuppādassa bodhiyā nidassanato cāti yojetabbaṃ.",
  "tika-s0302t:23_13": "Tena vuttaṃ “satthu sampattipakāsanatthaṃ nidānavacana”nti.",
  "tika-s0302t:24_0": "Tathā sāsanasampattipakāsanatthaṃ nidānavacanaṃ.",
  "tika-s0302t:24_1": "Ñāṇakaruṇāpariggahitasabbakiriyassa hi bhagavato natthi niratthikā pavatti,",
  "tika-s0302t:24_2": "attahitatthā vā,",
  "tika-s0302t:24_3": "tasmā paresaṃ eva atthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0302t:24_4": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ,",
  "tika-s0302t:24_5": "na kabbaracanā.",
  "tika-s0302t:24_6": "Tayidaṃ satthucaritaṃ kāladesadesakaparisāpadesehi saddhiṃ tattha tattha nidānavacanehi yathārahaṃ pakāsīyati,",
  "tika-s0302t:24_7": "idha pana dvādasapadikapaccayākāravibhāvanena tena.",
  "tika-s0302t:24_8": "Tena vuttaṃ “sāsanasampattipakāsanatthaṃ nidānavacana”nti.",
  "tika-s0302t:25_0": "Apica satthu pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,",
  "tika-s0302t:25_1": "tañcassa pamāṇabhāvadassanaṃ heṭṭhā vuttanayānusārena “bhagavā”ti ca iminā padena vibhāvitanti veditabbaṃ.",
  "tika-s0302t:25_2": "“Bhagavā”ti ca iminā tathāgatassa rāgadosamohādi-",
  "tika-s0302t:25_3": "sabbasaṃkilesamaladuccaritādidosappahānadīpanena vacanena anaññasādhāraṇasuparisuddhañāṇakaruṇādiguṇavisesayogaparidīpanena",
  "tika-s0302t:25_4": "tato eva sabbasattuttamabhāvadīpanena ayamattho sabbathā pakāsito hotīti.",
  "tika-s0302t:25_5": "Idamettha nidānavacane payojananidassanaṃ.",
  "tika-s0302t:26_0": "Nikkhittassāti desitassa.",
  "tika-s0302t:26_1": "Desanāpi hi desetabbassa sīlādiatthassa vineyyasantānesu nikkhipanato “nikkhepo”ti vuccatīti “suttanikkhepaṃ",
  "tika-s0302t:26_2": "tāva vicāretvā vuccamānā pākaṭā hotī”ti sāmaññato bhagavato desanāya samuṭṭhānassa vibhāgaṃ dassetvā",
  "tika-s0302t:26_3": "“etthāyaṃ desanā evaṃsamuṭṭhānā”ti desanāya samuṭṭhāne dassite suttassa sammadeva nidānaparijānanena",
  "tika-s0302t:26_4": "vaṇṇanāya suviññeyyattā vuttaṃ.",
  "tika-s0302t:26_5": "Tato heṭṭhā “kasmā bhagavatā paṭiccasamuppādavaseneva desanā āraddhā”ti kenaci codanāya katāya “parajjhāsayoyaṃ",
  "tika-s0302t:26_6": "suttanikkhepo”ti parihāro sukathito hoti.",
  "tika-s0302t:26_7": "Tattha yathā anekasataanekasahassabhedānipi suttantāni saṃkilesabhāgiyādipadhānanayena soḷasavidhataṃ nātivattanti,",
  "tika-s0302t:26_8": "evaṃ attajjhāsayādisuttanikkhepavasena catubbidhabhāvanti āha “cattāro hi suttanikkhepā”ti.",
  "tika-s0302t:26_9": "Ettha ca yathā attajjhāsayassa aṭṭhuppattiyā ca parajjhāsayapucchāhi saddhiṃ saṃsaggabhedo sambhavati “attajjhāsayo ca parajjhāsayo ca,",
  "tika-s0302t:26_10": "attajjhāsayo ca pucchāvasiko ca,",
  "tika-s0302t:26_11": "attajjhāsayo ca parajjhāsayo ca pucchāvasiko ca,",
  "tika-s0302t:26_12": "aṭṭhuppattiko ca parajjhāsayo ca,",
  "tika-s0302t:26_13": "aṭṭhuppattiko ca pucchāvasiko ca,",
  "tika-s0302t:26_14": "aṭṭhuppattiko ca parajjhāsayo ca pucchāvasiko cā”ti ajjhāsayapucchānusandhisambhavato,",
  "tika-s0302t:26_15": "evaṃ yadipi aṭṭhuppattiyā ajjhāsayenapi saṃsaggabhedo sambhavati,",
  "tika-s0302t:26_16": "attajjhāsayādīhi pana purato ṭhitehi aṭṭhuppattiyā saṃsaggo natthīti.",
  "tika-s0302t:26_17": "Nayidha niravaseso vitthāranayo sambhavatīti “cattāro hi suttanikkhepā”ti vuttaṃ.",
  "tika-s0302t:26_18": "Tadantogadhattā vā sambhavantānaṃ sesanikkhepānaṃ mūlanikkhepavasena cattārova dassitā,",
  "tika-s0302t:26_19": "tathādassanañcettha ayaṃ saṃsaggabhedo gahetabboti.",
  "tika-s0302t:27_0": "Tatrāyaṃ vacanattho –",
  "tika-s0302t:27_1": "nikkhipīyatīti nikkhepo,",
  "tika-s0302t:27_2": "suttaṃ eva nikkhepo suttanikkhepo.",
  "tika-s0302t:27_3": "Atha vā nikkhipanaṃ nikkhepo,",
  "tika-s0302t:27_4": "suttassa nikkhepo suttanikkhepo,",
  "tika-s0302t:27_5": "suttadesanāti attho.",
  "tika-s0302t:27_6": "Attano ajjhāsayo attajjhāsayo,",
  "tika-s0302t:27_7": "so assa atthi kāraṇabhūtoti attajjhāsayo.",
  "tika-s0302t:27_8": "Attano ajjhāsayo etassāti vā attajjhāsayo.",
  "tika-s0302t:27_9": "Parajjhāsayepi eseva nayo.",
  "tika-s0302t:27_10": "Pucchāya vasena pavattadhammo etassa atthīti,",
  "tika-s0302t:27_11": "pucchāvasiko.",
  "tika-s0302t:27_12": "Suttadesanāya vatthubhūtassa atthassa uppatti atthuppatti,",
  "tika-s0302t:27_13": "atthuppattiyeva aṭṭhuppatti,",
  "tika-s0302t:27_14": "sā etassa atthīti aṭṭhuppattiko.",
  "tika-s0302t:27_15": "Atha vā nikkhipīyati suttaṃ etenāti suttanikkhepo,",
  "tika-s0302t:27_16": "attajjhāsayādi eva.",
  "tika-s0302t:27_17": "Etasmiṃ pana atthavikappe attano ajjhāsayo attajjhāsayo.",
  "tika-s0302t:27_18": "Paresaṃ ajjhāsayo parajjhāsayo.",
  "tika-s0302t:27_19": "Pucchīyatīti pucchā,",
  "tika-s0302t:27_20": "pucchitvā ñātabbo attho.",
  "tika-s0302t:27_21": "Tassa pucchāvasena pavattaṃ dhammapaṭiggāhakānaṃ vacanaṃ pucchāvasikaṃ,",
  "tika-s0302t:27_22": "tadeva nikkhepasaddāpekkhāya pulliṅgavasena “pucchāvasiko”ti vuttaṃ.",
  "tika-s0302t:27_23": "Tathā aṭṭhuppatti eva aṭṭhuppattikoti evampettha attho veditabbo.",
  "tika-s0302t:28_0": "Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo yutto",
  "tika-s0302t:28_1": "kevalaṃ attano ajjhāsayeneva dhammatantiṭhapanatthaṃ pavattitadesanattā.",
  "tika-s0302t:28_2": "Parajjhāsayapucchāvasikānaṃ pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ kathaṃ aṭṭhuppattiyaṃ anavarodho,",
  "tika-s0302t:28_3": "pucchāvasikaaṭṭhuppattikānaṃ vā parajjhāsayānurodhena pavattitānaṃ kathaṃ parajjhāsaye anavarodhoti?",
  "tika-s0302t:28_4": "Na codetabbametaṃ.",
  "tika-s0302t:28_5": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ visuṃ gahaṇaṃ.",
  "tika-s0302t:28_6": "Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ “aṭṭhuppattī”ti vuccati.",
  "tika-s0302t:28_7": "Paresaṃ pucchaṃ vinā ajjhāsayaṃ eva nimittaṃ katvā desito parajjhāsayo,",
  "tika-s0302t:28_8": "pucchāvasena eva desito pucchāvasikoti pākaṭovāyamatthoti.",
  "tika-s0302t:28_9": "Attano ajjhāsayeneva katheti dhammatantiṭhapanatthanti daṭṭhabbaṃ.",
  "tika-s0302t:28_10": "Dasabalasuttantahārakoti dasabalavagge anupubbena nikkhittānaṃ suttānaṃ āvali,",
  "tika-s0302t:28_11": "tathā candopamahārakādayo.",
  "tika-s0302t:29_0": "Vimuttiparipācanīyā dhammā saddhindriyādayo.",
  "tika-s0302t:29_1": "Ajjhāsayanti adhimuttiṃ.",
  "tika-s0302t:29_2": "Khantinti diṭṭhinijjhānakkhantiṃ.",
  "tika-s0302t:29_3": "Mananti cittaṃ.",
  "tika-s0302t:29_4": "Abhinīhāranti paṇidhānaṃ.",
  "tika-s0302t:29_5": "Bujjhanabhāvanti bujjhanasabhāvaṃ,",
  "tika-s0302t:29_6": "paṭivijjhanākāraṃ vā.",
  "tika-s0302t:30_0": "Ugghaṭitaññūti ugghaṭanaṃ nāma ñāṇugghaṭanaṃ,",
  "tika-s0302t:30_1": "ñāṇena ugghaṭitamatte eva dhammaṃ jānātīti attho.",
  "tika-s0302t:30_2": "Vipañcitaṃ vitthāritameva atthaṃ jānātīti vipañcitaññū.",
  "tika-s0302t:30_3": "Uddesādīhi netabboti neyyo.",
  "tika-s0302t:30_4": "Byañjanapadaṃ paramaṃ assāti padaparamo.",
  "tika-s0302t:30_5": "Saha udāhaṭavelāyāti udāhāradhammassa uddese udāhaṭamatte eva.",
  "tika-s0302t:30_6": "Dhammābhisamayoti catusaccadhammassa ñāṇena saddhiṃ abhisamāyogo.",
  "tika-s0302t:30_7": "Ayaṃ vuccatīti ayaṃ “cattāro satipaṭṭhānā”tiādinā nayena saṃkhittena mātikāya ṭhapiyamānāya desanānusārena",
  "tika-s0302t:30_8": "ñāṇaṃ pesetvā arahattaṃ gaṇhituṃ samattho puggalo “ugghaṭitaññū”ti vuccati.",
  "tika-s0302t:30_9": "Ayaṃ vuccatīti ayaṃ saṃkhittena mātikaṃ ṭhapetvā vitthārena atthe vibhajiyamāne arahattaṃ pāpuṇituṃ samattho puggalo “vipañcitaññū”ti vuccati.",
  "tika-s0302t:30_10": "Uddesatoti uddesahetu,",
  "tika-s0302t:30_11": "uddisantassa uddisāpentassa vāti attho,",
  "tika-s0302t:30_12": "“uddisato”tipi pāṭho,",
  "tika-s0302t:30_13": "ayamevattho.",
  "tika-s0302t:30_14": "Paripucchatoti paripucchantassa.",
  "tika-s0302t:30_15": "Anupubbena dhammābhisamayo hotīti anukkamena arahattappatti hoti.",
  "tika-s0302t:30_16": "Na tāya jātiyā dhammābhisamayo hotīti tena attabhāvena maggaṃ vā phalaṃ vā antamaso jhānaṃ vā vipassanaṃ vā nibbattetuṃ na sakkoti.",
  "tika-s0302t:30_17": "Ayaṃ vuccatīti ayaṃ puggalo byañjanapadameva paramaṃ katvā ṭhitattā “padaparamo”ti vuccati.",
  "tika-s0302t:31_0": "Ekacarāti vivekābhiratiyā ekavihārino.",
  "tika-s0302t:31_1": "Dvicarāti dve ekajjhāsayā hutvā ñāṇacariyādivasena vicarantā.",
  "tika-s0302t:31_2": "Esa nayo sesesu.",
  "tika-s0302t:31_3": "Sattasuññatāpakāsanena suññataṃ.",
  "tika-s0302t:31_4": "Tato eva saṇhaṃ sukhumaṃ.",
  "tika-s0302t:31_5": "“Paresaṃ ajjhāsayavasena bhagavā idaṃ suttaṃ ārabhī”ti vatvā te pana “pare”ti vuttapuggalā aparikammikā suparisodhitapubbabhāgapaṭipadā cāti duvidhā,",
  "tika-s0302t:31_6": "tadubhayesu satthu paṭipattiṃ upamāmukhena pakāsento yathā hītiādimāha.",
  "tika-s0302t:31_7": "Rūpaṃ na samuṭṭhāpeti likhanavasena na uppādeti.",
  "tika-s0302t:31_8": "Akatābhinivesanti vipassanābhāvanāya akatānuyogaṃ. Sīla…pe…",
  "tika-s0302t:31_9": "sampadāyāti asamādinnasīlaṃ sīlasampadāya,",
  "tika-s0302t:31_10": "suparisuddhasīlaṃ samādhisampadāya,",
  "tika-s0302t:31_11": "anujukatadiṭṭhijukammaṃ diṭṭhisampadāya yojentoti yojanā.",
  "tika-s0302t:32_0": "Yanti yaṃ pubbabhāgapaṭipadaṃ sandhāya.",
  "tika-s0302t:32_1": "Sīlanti catupārisuddhisīlaṃ.",
  "tika-s0302t:32_2": "Diṭṭhi cāti kammassakatādiṭṭhi ceva kammapathasammādiṭṭhi ca.",
  "tika-s0302t:32_3": "Tividhenāti ajjhattaṃ bahiddhā ajjhattabahiddhāti evaṃ visayabhāvato tippakārena.",
  "tika-s0302t:32_4": "Yathāvuttadiṭṭhivisuddhiyā visesapaccayaṃ sīlaṃyeva bhāvanāya adhiṭṭhānanti vuttaṃ “sīlaṃ nissāya sīle patiṭṭhāyā”ti.",
  "tika-s0302t:33_0": "Sudhantasuvaṇṇaṃ apagatasabbakāḷakaṃ.",
  "tika-s0302t:33_1": "Caturassādidhoto suparimajjitamaṇikkhandho.",
  "tika-s0302t:33_2": "Paccayadhammānaṃ avijjādīnaṃ tassa tassa paccayuppannassa hetupaccayādibhāvo paccayākāro.",
  "tika-s0302t:33_3": "So pana atthato avijjā evāti āha “paṭiccasamuppādanti paccayākāra”nti.",
  "tika-s0302t:33_4": "Tenāha “paccayākāro hī”tiādi.",
  "tika-s0302t:34_0": "Kāmaṃ vo-",
  "tika-s0302t:34_1": "saddo padaparaṭṭhito paṭiyogīatthavisesavācako,",
  "tika-s0302t:34_2": "nāmaparabhūto pana taṃ taṃ kattukammakaraṇādisādhanavisiṭṭhameva pabodheti, hi-",
  "tika-s0302t:34_3": "nipātaparabhūto pana vacanālaṅkāramattamevāti āha “voti…pe…",
  "tika-s0302t:34_4": "dissatī”ti.",
  "tika-s0302t:34_5": "Taṃdesananti tassa paṭiccasamuppādassa desanaṃ.",
  "tika-s0302t:34_6": "Sā hi idha ta-",
  "tika-s0302t:34_7": "saddena paccāmasīyati.",
  "tika-s0302t:34_8": "“Suṇāthā”ti sotaviññeyyatāvacanato na kevalaṃ paṭiccasamuppādo.",
  "tika-s0302t:35_0": "Ekatthametaṃ padaṃ ka-",
  "tika-s0302t:35_1": "saddena padavaḍḍhanamattassa katattā,",
  "tika-s0302t:35_2": "tasmā sādhusaddassa kato atthuddhāro sādhukasaddassapi kato eva hotīti adhippāyo.",
  "tika-s0302t:35_3": "Sādhu bhanteti yācāmahaṃ bhanteti ayamettha atthoti āha “āyācane”ti.",
  "tika-s0302t:35_4": "Puna sādhu bhanteti evaṃ bhanteti ayamettha atthoti āha “sampaṭicchane”ti.",
  "tika-s0302t:35_5": "Sādhu sādhūti aho ahoti ayamettha atthoti vuttaṃ “sampahaṃsane”ti.",
  "tika-s0302t:35_6": "Sādhu dhammarucīti puññakāmo sundaroti attho.",
  "tika-s0302t:35_7": "Paññāṇavāti paññavā.",
  "tika-s0302t:35_8": "Addubbhoti adūsako.",
  "tika-s0302t:35_9": "Daḷhīkammeti thirīkaraṇe sakkaccakiriyāyaṃ.",
  "tika-s0302t:35_10": "Āṇattiyanti āṇāpane.",
  "tika-s0302t:35_11": "“Suṇātha sādhukaṃ manasi karothā”ti hi vutte sādhukasaddena savanamanasikārānaṃ sakkaccakiriyā viya tadāṇāpanampi vuttaṃ hoti.",
  "tika-s0302t:35_12": "Āyācanatthatā viya cassa āṇāpanatthatā veditabbā.",
  "tika-s0302t:36_0": "Idānettha evaṃ yojanā veditabbāti sambandho.",
  "tika-s0302t:36_1": "Sotindriyavikkhepanivāraṇaṃ savane niyojanavasena kiriyantarapaṭisedhanabhāvato,",
  "tika-s0302t:36_2": "sotaṃ odahathāti hi attho.",
  "tika-s0302t:36_3": "Manindriyavikkhepanivāraṇaṃ aññacintāpaṭisedhanato.",
  "tika-s0302t:36_4": "Purimanti “suṇāthā”ti padaṃ.",
  "tika-s0302t:36_5": "Etthāti “suṇātha,",
  "tika-s0302t:36_6": "manasi karothā”ti padadvaye,",
  "tika-s0302t:36_7": "etasmiṃ vā adhikāre.",
  "tika-s0302t:36_8": "Byañjanavipallāsaggāhanivāraṇaṃ sotadvāre vikkhepapaṭibāhakattā.",
  "tika-s0302t:36_9": "Na hi yāthāvato suṇantassa saddato vipallāsaggāho hoti.",
  "tika-s0302t:36_10": "Atthavipallāsaggāhanivāraṇaṃ manindriyavikkhepapaṭibāhakattā.",
  "tika-s0302t:36_11": "Na hi sakkaccaṃ dhammaṃ upadhārentassa atthavipallāsaggāho hoti.",
  "tika-s0302t:36_12": "Dhammassavane niyojeti “suṇāthā”ti vidahanato.",
  "tika-s0302t:36_13": "Dhāraṇūpaparikkhāsūti ettha upaparikkhaggahaṇeneva tulanatīraṇādike diṭṭhiyā ca suppaṭivedhaṃ saṅgaṇhāti.",
  "tika-s0302t:36_14": "Sabyañjanoti ettha yathādhippetamatthaṃ byañjayatīti byañjanaṃ,",
  "tika-s0302t:36_15": "sabhāvanirutti.",
  "tika-s0302t:36_16": "Saha byañjanehīti sabyañjano,",
  "tika-s0302t:36_17": "byañjanasampannoti attho.",
  "tika-s0302t:36_18": "Araṇīyato upagantabbato attho,",
  "tika-s0302t:36_19": "catupārisuddhisīlādiko.",
  "tika-s0302t:36_20": "Saha atthenāti sāttho,",
  "tika-s0302t:36_21": "atthasampannoti attho.",
  "tika-s0302t:36_22": "Dhammagambhīrotiādīsu dhammo nāma tanti.",
  "tika-s0302t:36_23": "Desanā nāma tassā manasā vavatthapitāya tantiyā desanā kathanaṃ.",
  "tika-s0302t:36_24": "Attho nāma tantiyā attho.",
  "tika-s0302t:36_25": "Paṭivedho nāma tantiyā tantiatthassa ca yathābhūtāvabodho.",
  "tika-s0302t:36_26": "Yasmā cete dhammadesanāatthapaṭivedhā sasādīhi viya mahāsamuddo mandabuddhīhi dukkhogāḷhā alabbhaneyyapatiṭṭhā ca,",
  "tika-s0302t:36_27": "tasmā gambhīrā.",
  "tika-s0302t:36_28": "Tena vuttaṃ “yasmā ayaṃ dhammo…pe…",
  "tika-s0302t:36_29": "sādhukaṃ manasi karothā”ti.",
  "tika-s0302t:37_0": "Ettha ca paṭivedhassa dukkarabhāvato dhammatthānaṃ desanāñāṇassa dukkarabhāvato desanāya dukkhogāhatā,",
  "tika-s0302t:37_1": "paṭivedhassa pana uppādetuṃ asakkuṇeyyattā tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0302t:37_2": "Desanaṃ nāma uddisanaṃ saṅkhepadassanasadisaṃ.",
  "tika-s0302t:37_3": "Tathā hi vibhaṅgasutte “desessāmī”ti vatvā puna “bhāsissāmī”ti vuttaṃ.",
  "tika-s0302t:37_4": "Tassa niddisanaṃ bhāsananti idhādhippetanti āha “vitthāratopi naṃ bhāsissāmīti vuttaṃ hotī”ti.",
  "tika-s0302t:37_5": "Paribyattaṃ kathanaṃ vā bhāsanaṃ.",
  "tika-s0302t:38_0": "Sāḷikāyiva nigghosoti sāḷikāya ālāpo viya madhuro kaṇṇasukho pemanīyo.",
  "tika-s0302t:38_1": "Paṭibhānaṃ saddo.",
  "tika-s0302t:38_2": "Udīrayīti uccārīyati,",
  "tika-s0302t:38_3": "vuccatīti attho.",
  "tika-s0302t:38_4": "Evaṃ vutte ussāhajātāti evaṃ “suṇātha sādhukaṃ manasi karotha,",
  "tika-s0302t:38_5": "bhāsissāmī”ti vutte “na kira satthā saṅkhepeneva desessati,",
  "tika-s0302t:38_6": "vitthārenapi bhāsissatī”ti sañjātussāhā haṭṭhatuṭṭhā hutvā.",
  "tika-s0302t:39_0": "Katamoti tassa padassa sāmaññato pucchābhāvo ñāyati,",
  "tika-s0302t:39_1": "na visesatoti tassa pucchāvisesabhāvaṃ kathento “kathetukamyatāpucchā”ti vatvā teneva pasaṅgena mahāniddese",
  "tika-s0302t:39_2": "āgatā sabbāpi pucchā atthuddhāranayena dasseti “pañcavidhā hi pucchā”tiādinā.",
  "tika-s0302t:39_3": "Tattha adiṭṭhaṃ joteti etāyāti adiṭṭhajotanā.",
  "tika-s0302t:39_4": "Diṭṭhaṃ saṃsandīyati etāyāti diṭṭhasaṃsandanā.",
  "tika-s0302t:39_5": "Saṃsandanañcettha sākacchāvasena vinicchayakaraṇaṃ.",
  "tika-s0302t:39_6": "Vimatiṃ chindati etāyāti vimaticchedanā.",
  "tika-s0302t:39_7": "Anumatiyā pucchanaṃ anumatipucchā.",
  "tika-s0302t:39_8": "“Taṃ kiṃ maññatha bhikkhave”tiādipucchāya hi “kā tumhākaṃ anumatī”ti anumati pucchitā hoti.",
  "tika-s0302t:39_9": "Kathetukamyatā kathetukamyatāya.",
  "tika-s0302t:40_0": "Lakkhaṇanti ñātuṃ pucchito yo koci sabhāvo.",
  "tika-s0302t:40_1": "Aññātanti yena kenaci ñāṇena aññātabhāvamāha.",
  "tika-s0302t:40_2": "Adiṭṭhanti dassanabhūtena ñāṇena cakkhunā viya na diṭṭhataṃ.",
  "tika-s0302t:40_3": "Atulitanti “ettakaṃ ida”nti tulanabhūtena ñāṇena na tulitataṃ.",
  "tika-s0302t:40_4": "Atīritanti tīraṇabhūtena ñāṇena akatañāṇakiriyāsamāpanataṃ.",
  "tika-s0302t:40_5": "Avibhūtanti ñāṇassa apākaṭabhāvaṃ.",
  "tika-s0302t:40_6": "Avibhāvitanti ñāṇena apākaṭīkatabhāvaṃ.",
  "tika-s0302t:41_0": "Pañcasu pucchāsu yā buddhānaṃ sabbato na santi,",
  "tika-s0302t:41_1": "tā dassetvā idhādhippetapucchaṃ nigametuṃ “tatthā”tiādi vuttaṃ.",
  "tika-s0302t:41_2": "Taṃ suviññeyyameva.",
  "tika-s0302t:41_3": "Yadi paṭiccasamuppādo paccayākāro,",
  "tika-s0302t:41_4": "atha kasmā bhagavatā paṭiccasamuppādadesanāya saṅkhārādayo paccayuppannā kathitāti āha “ettha cā”tiādi.",
  "tika-s0302t:41_5": "Paccayuppannampi katheti paccayuppannadassanena paccayadhammānaṃ paccayabhāvassa kathitabhāvato.",
  "tika-s0302t:41_6": "Āhāravaggassātiādi “paccayākāro paṭiccasamuppādo”ti dassanatthaṃ vuttaṃ.",
  "tika-s0302t:41_7": "“Sambhavantī”ti pāḷiyaṃ parato vuttaṃ kiriyāpadaṃ ānetvā yojeti,",
  "tika-s0302t:41_8": "aññathā saṅkhārā kiṃ katāti vā karontīti vā na ñāyeyya.",
  "tika-s0302t:41_9": "Pavattiyā anulomato “avijjāpaccayā”tiādikā anulomapaṭiccasamuppādakathā.",
  "tika-s0302t:42_0": "“Avijjāya tvevā”tiādikā pana tassa vilomato paṭilomakathā.",
  "tika-s0302t:42_1": "Accantameva saṅkhāre virajjati etenāti virāgo, maggo.",
  "tika-s0302t:42_2": "Asesanirodhāti asesetvā nirodhā samucchindanā.",
  "tika-s0302t:42_3": "Evaṃ nirodhānanti evaṃ anuppādanirodhena niruddhānaṃ saṅkhārānaṃ nirodhā.",
  "tika-s0302t:42_4": "Iti avijjādīnaṃ nirodhavacanena arahattaṃ vadati.",
  "tika-s0302t:42_5": "Sakalassāti anavasesassa.",
  "tika-s0302t:42_6": "Sattavirahitassāti paraparikappitajīvarahitassa.",
  "tika-s0302t:42_7": "Vinivattetvāti anuppādanirodhadassanavasena viparivattetvā.",
  "tika-s0302t:43_0": "Attamanāti pītisomanassena gahitacittā.",
  "tika-s0302t:43_1": "Tathābhūtā ca haṭṭhacittā nāma hontīti āha “tuṭṭhacittā”ti.",
  "tika-s0302t:43_2": "“Tassa vacanaṃ abhinanditabba”nti ettha abhinandanasaddo anumodanattho.",
  "tika-s0302t:43_3": "“Abhinanditvā”ti ettha sampaṭicchanattho.",
  "tika-s0302t:43_4": "Idha pana ubhayatthopi vaṭṭatīti āha “anumodiṃsu ceva sampaṭicchiṃsu cā”ti.",
  "tika-s0302t:44_0": "Paṭiccasamuppādasuttavaṇṇanā niṭṭhitā.",
  "tika-s0302t:45_0": "2. Vibhaṅgasuttavaṇṇanā",
  "tika-s0302t:46_0": "2.",
  "tika-s0302t:46_1": "Dutiyepīti dutiyasuttepi. Pi-",
  "tika-s0302t:46_2": "saddena tadaññesu suttesupīti attho.",
  "tika-s0302t:46_3": "“Visuddhimagge vuttā evā”ti vatvāpi tadekadesaṃ idha viniyogakkhamaṃ dassetuṃ “yathā hī”tiādi vuttaṃ.",
  "tika-s0302t:46_4": "Tanti mūlaṃ.",
  "tika-s0302t:46_5": "Vitthāradesananti “vibhajissāmī”ti padassa atthassa dassanavasena pavattaṃ vibhaṅgadesanaṃ.",
  "tika-s0302t:46_6": "Uddesadesanā paṭhamasutte anulomadesanāsadisāva.",
  "tika-s0302t:46_7": "Puna vaṭṭavivaṭṭaṃ dassentoti “iti kho,",
  "tika-s0302t:46_8": "bhikkhave”tiādinā pavattiṃ nivattiñca dassento.",
  "tika-s0302t:46_9": "Paṭhamaṃ uddesavasena vibhajanavasena vivaṭṭaṃ dassitaṃ,",
  "tika-s0302t:46_10": "tato eva byatirekanayena vivaṭṭampi dassitameva hotīti punaggahaṇaṃ.",
  "tika-s0302t:47_0": "Tesaṃ tesaṃ sattānanti idaṃ kiñci pakārato anāmasitvā sabbepi satte sāmaññato byāpetvā gahaṇanti āha “saṅkhepato…pe…",
  "tika-s0302t:47_1": "niddeso”ti.",
  "tika-s0302t:47_2": "Gatijātivasenāti pañcagativasena,",
  "tika-s0302t:47_3": "tatthāpi ekekāya gatiyā khattiyādibhummadevādihatthiādijātivasena ca.",
  "tika-s0302t:47_4": "“Cittaṃ mano”tiādīsu viya kiccavisesaṃ,",
  "tika-s0302t:47_5": "“mānasa”ntiādīsu viya samāne atthe saddavisesaṃ,",
  "tika-s0302t:47_6": "“paṇḍara”ntiādīsu viya guṇavisesaṃ,",
  "tika-s0302t:47_7": "“cetasikaṃ hadaya”ntiādīsu viya nissayavisesaṃ,",
  "tika-s0302t:47_8": "“cittassa ṭhitī”tiādīsu viya aññassa avatthābhāvavisesaṃ,",
  "tika-s0302t:47_9": "“alubbhanā”tiādīsu viya aññassa kiriyābhāvavisesaṃ,",
  "tika-s0302t:47_10": "“alubbhitatta”ntiādīsu viya aññassa abhāvatāvisesanti evamādikaṃ anapekkhitvā dhammamattaṃ vā dīpanā sabhāvaniddeso.",
  "tika-s0302t:47_11": "Jiṇṇassa jīraṇavasena pavattanākāro jīraṇatāti āha “ākāraniddeso”ti.",
  "tika-s0302t:48_0": "Kālātikkame kiccaniddesāti kalalakālato pabhuti purimarūpānaṃ jarāpattakkhaṇe uppajjamānāni pacchimarūpāni",
  "tika-s0302t:48_1": "paripakkarūpānurūpāni pariṇatapariṇatāni uppajjantīti anukkamena supariṇatarūpānaṃ paripākakāle uppajjamānāni",
  "tika-s0302t:48_2": "khaṇḍiccādisabhāvāni uppajjantīti “khaṇḍicca”ntiādayo kālātikkame jarāya kiccaniddesā.",
  "tika-s0302t:48_3": "Pakatiniddesāti phalavipaccanapakatiyā niddesā,",
  "tika-s0302t:48_4": "jarāya vā pāpuṇitabbaphalameva pakati,",
  "tika-s0302t:48_5": "tassā niddesā,",
  "tika-s0302t:48_6": "na ca khaṇḍiccādīneva jarāti udakādigatamaggesu tiṇarukkhasaṃbhaggatādayo viya paripākagatamaggasaṅkhātesu",
  "tika-s0302t:48_7": "paripuṇṇarūpesu labbhamānā khaṇḍiccādayo jarāya gatamaggāicceva veditabbā,",
  "tika-s0302t:48_8": "na jarāti.",
  "tika-s0302t:49_0": "Yasmā jaraṃ pattassa āyu hāyati,",
  "tika-s0302t:49_1": "indriyāni jajjarāni hontīti āyuhānādayo pakatiniddesā,",
  "tika-s0302t:49_2": "tasmā vuttaṃ “pacchimā dve pakatiniddesā”ti.",
  "tika-s0302t:49_3": "Tenāha “imehi panā”tiādi.",
  "tika-s0302t:50_0": "Aviññāyamānantarattā avīcijarā maṇiādīsu mandadasakādīsu ekekadasakesu ca khaṇe khaṇe jiṇṇavikārādīnaṃ duviññeyyattā.",
  "tika-s0302t:50_1": "Tato aññesūti maṇiādito aññesu ahicchattakādīsu,",
  "tika-s0302t:50_2": "pāṇīnaṃ ekabhavapariyāpanne sakalaāyusmiṃ gahitataruṇayuvājarākālesu,",
  "tika-s0302t:50_3": "ekadvittidivasātikkamesu pupphādīsu vāti attho.",
  "tika-s0302t:50_4": "Tattha hi jarāvisesassa suviññeyyattā savīcijarā nāma.",
  "tika-s0302t:51_0": "Cavanakavasenāti cavanakānaṃ khandhānaṃ vasena.",
  "tika-s0302t:51_1": "Ekacatupañcakkhandhāya cutiyā cavanameva cavanatāti āha “bhāvavacanena lakkhaṇanidassana”nti,",
  "tika-s0302t:51_2": "pāḷiyaṃ “cutī”ti vuttassa maraṇassa sabhāvadassananti attho.",
  "tika-s0302t:51_3": "Bhaṅguppatti bhijjamānatā.",
  "tika-s0302t:51_4": "Tena “bhedo”ti iminā khandhānaṃ bhijjamānatā bhedasamaṅgitā vuttāti dasseti.",
  "tika-s0302t:51_5": "Ṭhānābhāvaparidīpananti kenacipi ākārena avaṭṭhānābhāvadīpanaṃ.",
  "tika-s0302t:51_6": "Ghaṭassevāti hi visadisūdāharaṇaṃ.",
  "tika-s0302t:51_7": "Yathā ghaṭe bhinne kapālādiavayavaseso labbhati,",
  "tika-s0302t:51_8": "na evaṃ cutikkhandhesu bhaṅgesu,",
  "tika-s0302t:51_9": "na koci viseso tiṭṭhatīti dassetuṃ “antaradhāna”nti vuttaṃ.",
  "tika-s0302t:51_10": "Maccusaṅkhātaṃ maraṇanti maccusaññitaṃ maraṇaṃ.",
  "tika-s0302t:51_11": "“Kālamaraṇa”nti vadanti.",
  "tika-s0302t:51_12": "Santānassa accantasamucchedabhūtaṃ khīṇāsavānaṃ maraṇaṃ samucchedamaraṇaṃ. Ādi-",
  "tika-s0302t:51_13": "saddena khaṇikamaraṇaṃ saṅgaṇhāti.",
  "tika-s0302t:51_14": "Tassa kiriyāti antakassa kiriyā,",
  "tika-s0302t:51_15": "yā loke vuccati “maccū”ti,",
  "tika-s0302t:51_16": "maraṇanti attho.",
  "tika-s0302t:51_17": "Cavanakālo eva vā anatikkamanīyattā visesena kāloti vuttoti tassa kiriyā atthato cutikkhandhānaṃ bhedapavattiyeva.",
  "tika-s0302t:51_18": "“Maccu maraṇa”nti vā ettha samāsaṃ akatvā yo “maccū”ti vuccati bhedo,",
  "tika-s0302t:51_19": "tameva maraṇaṃ “pāṇacāgo”ti evamettha attho daṭṭhabbo.",
  "tika-s0302t:52_0": "Catuvokāravasenāti catuvokārabhavavasena.",
  "tika-s0302t:52_1": "Tattha hi rūpakāyasaññito kaḷevaro natthi,",
  "tika-s0302t:52_2": "yaṃ nikkhipeyya.",
  "tika-s0302t:52_3": "Kiñcāpi ekavokārabhavepi kaḷevaranikkhepo natthi,",
  "tika-s0302t:52_4": "rūpakāyassa pana tattha atthitāmattaṃ gahetvā “ekavokāravasena kaḷevarassa nikkhepo”ti vutto.",
  "tika-s0302t:52_5": "Catuvokāravasena cāti ca-",
  "tika-s0302t:52_6": "saddena “sesadvayavasena khandhānaṃ bhedo”ti imamatthaṃ dasseti sabbattheva khandhabhedasabbhāvato.",
  "tika-s0302t:52_7": "Sesadvayavasenāti sesabhavadvayavaseneva kaḷevarassa nikkhepo.",
  "tika-s0302t:52_8": "Yadipi ekavokārabhave rūpakāyo vijjati,",
  "tika-s0302t:52_9": "kaḷevaranikkhepo pana natthīti “kaḷevarassa sabbhāvato”icceva vuttaṃ.",
  "tika-s0302t:52_10": "Yasmā manussādīsu kaḷevaranikkhepo atthi,",
  "tika-s0302t:52_11": "tasmā manussādīsu kaḷevarassa nikkhepoti yojanā.",
  "tika-s0302t:52_12": "Kaḷevaraṃ nikkhipīyati etenāti maraṇaṃ kaḷevarassa nikkhepo.",
  "tika-s0302t:52_13": "Ekato katvāti ekajjhaṃ katvā,",
  "tika-s0302t:52_14": "ekajjhaṃ gahaṇamattena.",
  "tika-s0302t:53_0": "Jāyanaṭṭhenātiādi āyatanavasena yonivasena ca dvīhi padehi sabbasatte pariyādiyitvā pariyādiyitvā jātiṃ dassetuṃ vuttaṃ.",
  "tika-s0302t:53_1": "Keci pana “kattubhāvavasena padadvayaṃ vutta”nti vadanti.",
  "tika-s0302t:53_2": "“Tesaṃ tesaṃ sattānaṃ jāti sañjātī”ti pana kattari sāminiddesassa katattā ubhayatthāpi bhāvaniddeso.",
  "tika-s0302t:53_3": "Sampuṇṇā jāti sañjāti.",
  "tika-s0302t:53_4": "Pākaṭā nibbatti abhinibbatti.",
  "tika-s0302t:53_5": "Tesaṃ tesaṃ sattānaṃ…pe…",
  "tika-s0302t:53_6": "abhinibbattīti sattavasena pavattattā vohāradesanā.",
  "tika-s0302t:54_0": "Tatra tatrāti ekacatuvokārabhavesu dvinnaṃ sesarūpadhātuyaṃ paṭisandhikkhaṇe uppajjamānānaṃ pañcannaṃ,",
  "tika-s0302t:54_1": "kāmadhātuyaṃ vikalāvikalindriyānaṃ vasena sattannaṃ navannaṃ dasannaṃ puna dasannaṃ ekādasannañca āyatanānaṃ vasena saṅgaho veditabbo.",
  "tika-s0302t:54_2": "Santatiyanti yena kammunā khandhānaṃ pātubhāvo,",
  "tika-s0302t:54_3": "tena abhisaṅkhatasantatiyaṃ.",
  "tika-s0302t:54_4": "Tañca kho paṭisandhikkhaṇavasena veditabbaṃ.",
  "tika-s0302t:55_0": "Kammaṃyeva kammabhavo “bhavati etasmā upapattibhavo”ti katvā.",
  "tika-s0302t:55_1": "Kammena niyyāditaattabhāvupapattivasena bhavatīti bhavo,",
  "tika-s0302t:55_2": "tathā tathā nibbattavipāko kaṭattārūpañca.",
  "tika-s0302t:55_3": "Aṭṭhakathāyaṃ pana “bhavatīti katvā bhavo”ti upapattibhavassa vakkhamānattā “kammaṃ phalavohārena bhavoti vutta”nti kathitaṃ.",
  "tika-s0302t:56_0": "Upādiyanti sattā daḷhaggāhaṃ gaṇhanti etena kilesakāmena.",
  "tika-s0302t:56_1": "Na kevalaṃ idha karaṇasādhanameva,",
  "tika-s0302t:56_2": "atha kho kattusādhanampi labbhatīti vuttaṃ “sayaṃ vā”ti.",
  "tika-s0302t:56_3": "Tanti vatthukāmaṃ.",
  "tika-s0302t:56_4": "Kāmo ca so kāmanaṭṭhena,",
  "tika-s0302t:56_5": "upādānañca bhusamādānaṭṭhenāti kāmupādānaṃ.",
  "tika-s0302t:56_6": "Etanti kāmupādānapadaṃ.",
  "tika-s0302t:56_7": "Puna etanti kāmupādānasaṅkhātaṃ.",
  "tika-s0302t:57_0": "Sassato attāti idaṃ purimadiṭṭhiṃ upādiyamānaṃ uttaradiṭṭhiṃ dassetuṃ vuttaṃ.",
  "tika-s0302t:57_1": "Yathā esā diṭṭhi daḷhīkaraṇavasena purimaṃ uttarā upādiyati,",
  "tika-s0302t:57_2": "evaṃ “natthi dinna”ntiādikāpīti.",
  "tika-s0302t:57_3": "Attaggahaṇaṃ pana “attavādupādāna”nti idaṃ na diṭṭhupādānadassananti daṭṭhabbaṃ.",
  "tika-s0302t:57_4": "Loko cāti attaggahaṇavinimuttaggahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi vuttanti daṭṭhabbaṃ.",
  "tika-s0302t:58_0": "Yena micchābhinivesena gosīlagovatādiṃ samādiyati ceva anutiṭṭhati ca,",
  "tika-s0302t:58_1": "so gosīlagovatādīnīti adhippetāni.",
  "tika-s0302t:58_2": "Tenāha “gosīla…pe…",
  "tika-s0302t:58_3": "sayameva upādānānī”ti.",
  "tika-s0302t:58_4": "Abhinivesatoti abhinivesanato.",
  "tika-s0302t:59_0": "Attavādupādānanti “attā”ti vādassa paññāpanassa gahaṇassa kāraṇabhūtā diṭṭhīti attho.",
  "tika-s0302t:59_1": "Attavādamattamevāti attassa abhāvā “attā”ti idaṃ vacanamattameva.",
  "tika-s0302t:59_2": "Upādiyanti daḷhaṃ gaṇhanti.",
  "tika-s0302t:60_0": "Cakkhudvārādīsu pavattāyāti idaṃ taṇhāya rūpataṇhādibhāvassa kāraṇavacanaṃ chadvārārammaṇikadhammānaṃ paṭiniyatārammaṇattā.",
  "tika-s0302t:60_1": "Javanavīthiyā pavattāyāti idaṃ tassā pavattiṭṭhānadassanaṃ.",
  "tika-s0302t:60_2": "Sabhāveneva uṭṭhātuṃ asakkontassa veḷu viya nissayo ahutvā olumbhakabhāvena bhāvo upādānassa paccayabhāvato ārammaṇampi taṃsadisaṃ vuttaṃ.",
  "tika-s0302t:60_3": "Rūpeti visaye bhummaṃ.",
  "tika-s0302t:60_4": "Sā tividhā hotīti sambandho.",
  "tika-s0302t:60_5": "Kāmataṇhā kāmassādabhāvena pavattiyā.",
  "tika-s0302t:60_6": "Evaṃ assādentīti sassatadiṭṭhiyā sahajātanissayasampayuttaatthiavigatādipaccayabhūtāya saṃsaṭṭhattā niccadhuvasassatābhinivesamukhena assādentī.",
  "tika-s0302t:60_7": "Bhavasahagatā taṇhā bhavataṇhā.",
  "tika-s0302t:60_8": "Bhavati tiṭṭhati sabbakālanti hi bhavadiṭṭhi bhavo uttarapadalopena,",
  "tika-s0302t:60_9": "bhavassādavasena pavattiyā ca.",
  "tika-s0302t:60_10": "Iminā nayena vibhavataṇhāti ettha attho veditabbo.",
  "tika-s0302t:60_11": "Vibhavati ucchijjati vinassatīti evaṃ pavattā diṭṭhi vibhavo uttarapadalopena.",
  "tika-s0302t:60_12": "Evaṃ tāni aṭṭhārasāti yā cha kāmataṇhā,",
  "tika-s0302t:60_13": "cha bhavataṇhā,",
  "tika-s0302t:60_14": "cha vibhavataṇhā vuttā,",
  "tika-s0302t:60_15": "etāni aṭṭhārasa taṇhāvicaritāni taṇhāpaccayo.",
  "tika-s0302t:60_16": "Ajjhattanti sakasantatiyaṃ.",
  "tika-s0302t:60_17": "Bahiddhāti tato bahiddhā.",
  "tika-s0302t:60_18": "Atītārammaṇāni vā hontu itarārammaṇāni vā,",
  "tika-s0302t:60_19": "sayaṃ pana atītāni chattiṃsa taṇhāvicaritāni.",
  "tika-s0302t:60_20": "Sesapadadvayepi eseva nayo.",
  "tika-s0302t:60_21": "“Aṭṭhasataṃ taṇhāvicaritānī”tiādinā sambandho.",
  "tika-s0302t:60_22": "Idāni aparenapi pakārena aṭṭhasataṃ taṇhāvicaritāni dassetuṃ “ajjhattikassā”tiādimāha.",
  "tika-s0302t:60_23": "Tattha ajjhattikassāti ajjhattikakhandhapañcakaṃ.",
  "tika-s0302t:60_24": "Upayogatthe hi idaṃ sāmivacanaṃ.",
  "tika-s0302t:60_25": "Upādāyāti gahetvā.",
  "tika-s0302t:60_26": "Asmīti hotīti yadetaṃ ajjhattikaṃ khandhapañcakaṃ upādāya taṇhāmānadiṭṭhivasena samudāyaggāhato asmīti gāho hoti,",
  "tika-s0302t:60_27": "tasmiṃ satīti attho.",
  "tika-s0302t:60_28": "Idha pana rūpādiārammaṇavasena attho veditabbo.",
  "tika-s0302t:60_29": "Itthamasmīti hotīti khattiyādīsu “idaṃpakāro aha”nti evaṃ taṇhāmānadiṭṭhivasena hotīti attho.",
  "tika-s0302t:60_30": "Idaṃ tāva anupanidhāya gahaṇaṃ.",
  "tika-s0302t:61_0": "Evamādīnīti ādi-",
  "tika-s0302t:61_1": "saddena “evamasmi,",
  "tika-s0302t:61_2": "aññathāsmi,",
  "tika-s0302t:61_3": "ahaṃ bhavissaṃ,",
  "tika-s0302t:61_4": "itthaṃ bhavissaṃ,",
  "tika-s0302t:61_5": "evaṃ bhavissaṃ,",
  "tika-s0302t:61_6": "aññathā bhavissaṃ, asasmi, satasmi,",
  "tika-s0302t:61_7": "ahaṃ siyaṃ,",
  "tika-s0302t:61_8": "itthaṃ siyaṃ,",
  "tika-s0302t:61_9": "evaṃ siyaṃ,",
  "tika-s0302t:61_10": "aññathā siyaṃ,",
  "tika-s0302t:61_11": "apāhaṃ siyaṃ,",
  "tika-s0302t:61_12": "apāhaṃ itthaṃ siyaṃ,",
  "tika-s0302t:61_13": "apāhaṃ evaṃ siyaṃ,",
  "tika-s0302t:61_14": "apāhaṃ aññathā siya”nti etesaṃ saṅgaho.",
  "tika-s0302t:61_15": "Upanidhāya gahaṇampi duvidhaṃ samato asamato vāti taṃ dassetuṃ “evamasmi,",
  "tika-s0302t:61_16": "aññathāsmī”ti ca vuttaṃ.",
  "tika-s0302t:61_17": "Tattha evamasmīti idaṃ samato upanidhāya gahaṇaṃ,",
  "tika-s0302t:61_18": "yathā ayaṃ khattiyo,",
  "tika-s0302t:61_19": "evaṃ ahamasmīti attho.",
  "tika-s0302t:61_20": "Aññathāsmīti idaṃ pana asamato gahaṇaṃ,",
  "tika-s0302t:61_21": "yathāyaṃ khattiyo tato aññathā ahaṃ hīno vā adhiko vāti attho.",
  "tika-s0302t:61_22": "Imāni tāva paccuppannavasena cattāri taṇhāvicaritāni.",
  "tika-s0302t:61_23": "Bhavissantiādīni pana cattāri anāgatavasena vuttāni,",
  "tika-s0302t:61_24": "tesaṃ purimacatukke vuttanayeneva attho veditabbo.",
  "tika-s0302t:61_25": "Asasmīti sassato asmi,",
  "tika-s0302t:61_26": "niccassetaṃ adhivacanaṃ.",
  "tika-s0302t:61_27": "Satasmīti asassato asmi,",
  "tika-s0302t:61_28": "aniccassetaṃ adhivacanaṃ.",
  "tika-s0302t:61_29": "Iti imāni dve sassatucchedavasena vuttāni.",
  "tika-s0302t:61_30": "Ito parāni siyantiādīni cattāri saṃsayaparivitakkavasena vuttāni,",
  "tika-s0302t:61_31": "tāni purimacatukke vuttanayena atthato veditabbāni.",
  "tika-s0302t:61_32": "Apāhaṃ siyantiādīni pana cattāri “api nāmāhaṃ bhaveyya”nti evaṃ patthanākappanavasena vuttāni,",
  "tika-s0302t:61_33": "tānipi purimacatukke vuttanayeneva veditabbāni.",
  "tika-s0302t:61_34": "Evametesu –",
  "tika-s0302t:62_0": "Dve diṭṭhisīsā cattāro, suddhasīsā sīsamūlakā;",
  "tika-s0302t:63_0": "Tayo tayoti etāni, aṭṭhārasa vibhāvaye.",
  "tika-s0302t:64_0": "Ete hi sassatucchedavasena vuttā dve diṭṭhisīsā nāma, “asmi,",
  "tika-s0302t:64_1": "bhavissaṃ siyaṃ,",
  "tika-s0302t:64_2": "apāhaṃ siya”nti ete cattāro suddhasīsā nāma,",
  "tika-s0302t:64_3": "“itthamasmī”tiādayo tayo tayoti dvādasa sīsamūlakā nāmāti veditabbaṃ.",
  "tika-s0302t:64_4": "Idha pāḷiyaṃ rūpārammaṇādivasena taṇhā āgatāti āha “ajjhattikarūpādinissitānī”ti.",
  "tika-s0302t:64_5": "Aṭṭhārasa taṇhāvicaritānīti ānetvā sambandho.",
  "tika-s0302t:64_6": "Iminā asmīti iminā abhisekasenāpaccādinā “khattiyo aha”nti mūlabhāvato “asmī”ti hoti.",
  "tika-s0302t:64_7": "Sesaṃ pubbe vuttanayeneva veditabbaṃ.",
  "tika-s0302t:64_8": "Saṅgaheti taṇhāya yathāvuttavibhāgassa saṃkhipanavasena saṅgaṇhane kariyamāne. “Chayime,",
  "tika-s0302t:64_9": "bhikkhave,",
  "tika-s0302t:64_10": "taṇhākāyā”tiādi niddeso.",
  "tika-s0302t:64_11": "“Rūpe taṇhā rūpataṇhā”tiādi niddesattho.",
  "tika-s0302t:64_12": "“Kāmarāgabhāvenā”tiādiko,",
  "tika-s0302t:64_13": "“ajjhattikassupādāyā”tiādiko ca niddesavitthāro.",
  "tika-s0302t:64_14": "“Rūpādīsu ārammaṇesu chaḷevā”tiādiko saṅgaho.",
  "tika-s0302t:65_0": "Yasmā cakkhudvārādīsu ekekasmiṃ dvāre uppajjanakaviññāṇāni viya anekā eva vedanā,",
  "tika-s0302t:65_1": "tasmā tā rāsivasena ekajjhaṃ gahetvā “cha vedanākāyā”ti vuttanti āha “vedanāsamūhā”ti.",
  "tika-s0302t:65_2": "Nissayabhāvena uppattidvārabhāvena nānāpaccayā honti cakkhudhātuādayo,",
  "tika-s0302t:65_3": "tā kucchinā dhārentiyo viya posentiyo viya ca hontīti tāsaṃ mātusadisatā vuttā.",
  "tika-s0302t:65_4": "Cakkhusamphassahetūti nissayādicakkhusamphassapaccayā.",
  "tika-s0302t:65_5": "Ayanti ayaṃ vedanā “cakkhusamphassajā vedanā”tiādinā sādhāraṇato vuttā.",
  "tika-s0302t:65_6": "Etthāti etasmiṃ vedanāpade.",
  "tika-s0302t:65_7": "Sabbasaṅgāhikāti kusalākusalavipākakiriyānaṃ vasena sabbasaṅgāhikā.",
  "tika-s0302t:65_8": "Evaṃ vibhaṅge āgatanayena sādhāraṇato vatvāpi idhādhippetavedanameva dassetuṃ “vipākavasena panā”tiādimāha.",
  "tika-s0302t:65_9": "Cakkhumhi samphassoti cakkhumhi nissayabhūte uppannaphasso.",
  "tika-s0302t:65_10": "Esa nayo sesesu.",
  "tika-s0302t:65_11": "Yasmā cakkhādīni visuddhimagge khandhaniddese lakkhaṇādivibhāgato,",
  "tika-s0302t:65_12": "āyatananiddese visesato,",
  "tika-s0302t:65_13": "sāmaññato ca saddatthadassanādivasena vibhāvitāni,",
  "tika-s0302t:65_14": "tasmā “yaṃ vattabbaṃ…pe…",
  "tika-s0302t:65_15": "vuttamevā”ti āha.",
  "tika-s0302t:66_0": "Namanalakkhaṇanti ārammaṇābhimukhaṃ hutvā namanasabhāvaṃ tena vinā appavattanato.",
  "tika-s0302t:66_1": "Ruppanalakkhaṇaṃ heṭṭhā vuttameva.",
  "tika-s0302t:66_2": "Vedanākkhandho pana ekāva vedanā.",
  "tika-s0302t:66_3": "Sabbadubbalacittāni nāma pañcaviññāṇāni.",
  "tika-s0302t:66_4": "Nanu tattha jīvitacittaṭṭhitiyo ca santīti? Saccaṃ,",
  "tika-s0302t:66_5": "tāsaṃ pana kiccaṃ na tathā pākaṭaṃ,",
  "tika-s0302t:66_6": "yathā cetanādīnanti te evettha pāḷiyaṃ uddhaṭā.",
  "tika-s0302t:66_7": "Yena mahantapātubhāvādinā kāraṇena.",
  "tika-s0302t:66_8": "Etthāti etasmiṃ mahābhūtaniddese.",
  "tika-s0302t:66_9": "Añño vinicchayanayoti “vacanatthato kalāpato”tiādinā lakkhaṇādinicchayato añño vinicchayanayo.",
  "tika-s0302t:66_10": "Nanu so catudhātuvavatthāne vutto,",
  "tika-s0302t:66_11": "na rūpakkhandhaniddeseti?",
  "tika-s0302t:66_12": "Tattha vuttepi “catudhātuvavatthāne vuttānī”ti atidesavasena vuttattā “rūpakkhandhaniddese vutto”ti vuttaṃ.",
  "tika-s0302t:66_13": "Upādāyāti paṭicca.",
  "tika-s0302t:66_14": "Bhūtāni hi paṭicca uppajjamānaṃ upādārūpaṃ “tāni gahetvā”ti vuttaṃ avissajjanato.",
  "tika-s0302t:66_15": "Nissāyātipi eke tesaṃ nissayapaccayabhāvato.",
  "tika-s0302t:66_16": "Pubbakālakiriyā nāma ekaṃsato aparakālakiriyāpekkhāti pāṭhasesena atthaṃ vadati.",
  "tika-s0302t:66_17": "Vibhattivipallāsena vinā eva atthaṃ dassetuṃ “samūhatthe vā”tiādi vuttaṃ.",
  "tika-s0302t:66_18": "Samūhasambandhe sāminiddesena samūhattho dīpitoti taṃ dassento āha “samūhaṃ upādāyā”ti.",
  "tika-s0302t:66_19": "Dhammasaṅgaṇiyaṃ āgatanayena “tevīsatividha”nti vuttaṃ.",
  "tika-s0302t:66_20": "Tattha hi hadayavatthu na niddiṭṭhaṃ,",
  "tika-s0302t:66_21": "“yaṃ rūpaṃ nissāyā”ti vā paṭṭhāne āgatattā hadayavatthumpi gahetvā jātirūpabhāvena upacayasantatiyo ekato katvā “tevīsatividha”nti vuttaṃ.",
  "tika-s0302t:67_0": "Cakkhussa viññāṇanti vā cakkhuviññāṇaṃ.",
  "tika-s0302t:67_1": "Asādhāraṇakāraṇena cāyaṃ niddeso.",
  "tika-s0302t:67_2": "“Saṅkhārapaccayā viññāṇa”nti ettha sabbalokiyavipākaviññāṇassa gahetabbattā “tebhūmakavipākacittassetaṃ adhivacana”nti vuttaṃ.",
  "tika-s0302t:68_0": "Abhisaṅkharaṇalakkhaṇoti āyūhanasabhāvo.",
  "tika-s0302t:68_1": "Copanavasenāti viññattisaṃcopanavasena,",
  "tika-s0302t:68_2": "kāyaviññattiyā samuṭṭhāpanavasenāti attho.",
  "tika-s0302t:68_3": "Vacanabhedavasenāti vacībheduppādavasena,",
  "tika-s0302t:68_4": "vacīviññattiyā samuṭṭhāpanavasenāti attho.",
  "tika-s0302t:68_5": "Evaṃ copanaṃ na bhaveyyāti dassetuṃ “raho nisīditvā cintentassā”ti vuttaṃ.",
  "tika-s0302t:68_6": "Ekūnatiṃsāti ettha abhiññācetanāvinimuttā eva ekūnatiṃsa cetanā veditabbā tassā vipākaviññāṇassa paccayattābhāvato.",
  "tika-s0302t:69_0": "Dukkheti ekampi idaṃ bhummavacanaṃ saṃsilesananissayavisayabyāpanavasena attānaṃ bhinditvā viniyogaṃ gacchatīti “catūhi kāraṇehī”tiādi vuttaṃ.",
  "tika-s0302t:69_1": "Ekopi hi vibhattiniddeso anekadhā viniyogaṃ gacchati yathā taddhitatthe uttarapadasamāhāreti.",
  "tika-s0302t:69_2": "Tanti aññāṇaṃ.",
  "tika-s0302t:69_3": "Dukkhasaccanti hadayavatthulakkhaṇaṃ dukkhasaccaṃ.",
  "tika-s0302t:69_4": "Assāti aññāṇassa.",
  "tika-s0302t:69_5": "Nissayapaccayabhāvenāti purejātanissayabhāvena.",
  "tika-s0302t:69_6": "Sahajātanissayapaccayabhāvena pana taṃsahajātā phassādayo vattabbā.",
  "tika-s0302t:69_7": "Ārammaṇapaccayabhāvena dukkhasaccaṃ assa ārammaṇanti yojanā.",
  "tika-s0302t:69_8": "Dukkhasaccanti upayogaekavacanaṃ.",
  "tika-s0302t:69_9": "Etanti aññāṇaṃ.",
  "tika-s0302t:69_10": "Tassāti dukkhasaccassa.",
  "tika-s0302t:69_11": "“Paṭicchādetī”ti ettha vuttaṃ paṭicchādanākāraṃ dassetuṃ “yāthāvā”tiādi vuttaṃ.",
  "tika-s0302t:69_12": "Ñāṇavippayuttacittenapi ekadesena yāthāvato lakkhaṇapaṭivedho hotiyevāti “yāthāvalakkhaṇapaṭivedhanivāraṇenā”ti",
  "tika-s0302t:69_13": "vatvā “ñāṇapavattiyā cettha appadānenā”ti vuttanti vadanti.",
  "tika-s0302t:69_14": "Purimaṃ pana paṭivedhañāṇuppattiyā nisedhakathādassanaṃ,",
  "tika-s0302t:69_15": "pacchimaṃ anubodhañāṇuppattiyā.",
  "tika-s0302t:69_16": "Evamettha attho veditabbo.",
  "tika-s0302t:69_17": "Etthāti dukkhasacce.",
  "tika-s0302t:70_0": "Sahajātassa aññāṇassa samudayasaccaṃ vatthu hoti nissayapaccayabhāvatoti vuttaṃ “vatthuto”ti.",
  "tika-s0302t:70_1": "Ārammaṇatoti ārammaṇapaccayabhāvena.",
  "tika-s0302t:70_2": "Yasmā samudayasaccaṃ aññāṇassa ārammaṇaṃ hoti,",
  "tika-s0302t:70_3": "tasmā “dukkhasamudaye aññāṇa”nti vuttanti attho.",
  "tika-s0302t:70_4": "Paṭicchādanaṃ dukkhasacce vuttanayameva ekeneva kāraṇena itaresaṃ tiṇṇaṃ asambhavato,",
  "tika-s0302t:70_5": "kiṃ pana etaṃ ekaṃ kāraṇanti āha “paṭicchādanato”ti.",
  "tika-s0302t:70_6": "Idaṃ vitthārato vibhāvetuṃ “nirodhapaṭipadānaṃ hī”tiādi vuttaṃ.",
  "tika-s0302t:70_7": "Tadārabbhāti taṃ ārabbha taṃ ārammaṇaṃ katvā.",
  "tika-s0302t:70_8": "Pacchimañhi saccadvayanti nirodho maggo.",
  "tika-s0302t:70_9": "Tañhi nayagambhīrattā.",
  "tika-s0302t:70_10": "Duddasanti saṇhasukhumadhammattā sabhāveneva gambhīratāya duddasaṃ duviññeyyaṃ duravaggāhaṃ.",
  "tika-s0302t:70_11": "Tatthāti purime saccadvaye.",
  "tika-s0302t:70_12": "Andhabhūtanti andhakārabhūtaṃ.",
  "tika-s0302t:70_13": "Na pavattati ārammaṇaṃ kātuṃ na visahati.",
  "tika-s0302t:70_14": "Vacanīyattenāti vācakabhāvena tathā upaṭṭhānato.",
  "tika-s0302t:70_15": "Sabhāvalakkhaṇassa duddasattāti pīḷanādiāyūhanādivasena “idaṃ dukkhaṃ,",
  "tika-s0302t:70_16": "ayaṃ samudayo”ti yāthāvato sabhāvalakkhaṇassa duddasattā duviññeyyattā purimadvayaṃ gambhīraṃ.",
  "tika-s0302t:70_17": "Tatthāti purimasmiṃ saccadvaye.",
  "tika-s0302t:70_18": "Vipallāsaggāhavasena pavattatīti subhādiviparītaggāhānaṃ paccayabhāvavasena aññāṇaṃ pavattati.",
  "tika-s0302t:71_0": "Idāni “dukkhe aññāṇa”ntiādīsu pakārantarenapi atthaṃ dassetuṃ “apicā”tiādi vuttaṃ.",
  "tika-s0302t:71_1": "Tattha dukkheti ettāvatāti “aññāṇanti vuccamānāya avijjāya dukkhe”ti ettakena.",
  "tika-s0302t:71_2": "Saṅgahatoti samodhānato.",
  "tika-s0302t:71_3": "Kiccatoti asampaṭivedhakiccato.",
  "tika-s0302t:71_4": "Aññāṇamivāti visayasabhāvaṃ yāthāvato paṭivijjhituṃ appadānakiccamiva.",
  "tika-s0302t:71_5": "“Dukkhe”tiādinā tattha avijjā pavattati,",
  "tika-s0302t:71_6": "visesato niddiṭṭhaṃ hotīti katvā sabbattheva tathā avisiṭṭhasabhāvadassanaṃ idanti dassetuṃ “avisesato panā”tiādi vuttaṃ.",
  "tika-s0302t:72_0": "Khaṇikanirodhassa idha anadhippetattā ayujjamānattā virāgaggahaṇato ca avijjādīnaṃ paṭipakkhavasena paṭibāhanaṃ idha “nirodho”ti adhippeto,",
  "tika-s0302t:72_1": "so ca nesaṃ sabbaso anuppajjanamevāti āha “nirodho hotīti anuppādo hotī”ti.",
  "tika-s0302t:72_2": "“Avijjā nirujjhati etthāti avijjānirodho,",
  "tika-s0302t:72_3": "saṅkhārā nirujjhanti etthāti saṅkhāranirodho”ti evaṃ sabbehi etehi nirodhapadehi nibbānassa desitattā daṭṭhabbā.",
  "tika-s0302t:72_4": "Tenāha “nibbānaṃ hī”tiādi.",
  "tika-s0302t:72_5": "Vaṭṭavivaṭṭanti vaṭṭañca vivaṭṭañca.",
  "tika-s0302t:72_6": "“Dvādasahī”ti idaṃ paccekaṃ yojetabbaṃ “anulomato dvādasahi padehi vaṭṭaṃ,",
  "tika-s0302t:72_7": "paṭilomato dvādasahi vivaṭṭaṃ idha dassita”nti.",
  "tika-s0302t:73_0": "Vibhaṅgasuttavaṇṇanā niṭṭhitā.",
  "tika-s0302t:74_0": "3. Paṭipadāsuttavaṇṇanā",
  "tika-s0302t:75_0": "3.",
  "tika-s0302t:75_1": "Micchā paṭipajjati etāyāti micchāpaṭipadā,",
  "tika-s0302t:75_2": "vaṭṭagāmimaggo dukkhāvahattā.",
  "tika-s0302t:75_3": "Taṃ micchāpaṭipadaṃ.",
  "tika-s0302t:75_4": "Tenāha “aniyyānikapaṭipadā”ti.",
  "tika-s0302t:75_5": "So puññābhisaṅkhāro kathaṃ micchāpaṭipadā hotīti?",
  "tika-s0302t:75_6": "Sampattibhave sukhāvahova hotīti adhippāyo.",
  "tika-s0302t:75_7": "Vaṭṭasīsattāti vaṭṭapakkhiyānaṃ uttamaṅgabhāvato.",
  "tika-s0302t:75_8": "Antamasoti ukkaṃsapariyantaṃ sandhāya vadati avakaṃsapariyantato.",
  "tika-s0302t:75_9": "“Idaṃ me puññaṃ nibbānādhigamāya paccayo hotū”ti evaṃ nibbānaṃ patthetvā pavattitaṃ.",
  "tika-s0302t:75_10": "Paṇṇamuṭṭhidānamattanti sākapaṇṇamuṭṭhidānamattaṃ.",
  "tika-s0302t:75_11": "Appatvāti antogadhahetu esa niddeso,",
  "tika-s0302t:75_12": "apāpetvāti attho.",
  "tika-s0302t:75_13": "Yadaggena vā paṭipajjanato arahattaṃ pattoti vuccati,",
  "tika-s0302t:75_14": "tadaggena tadāvahā paṭipadāpi pattāti vuccatīti “appatvā”ti vuttaṃ.",
  "tika-s0302t:75_15": "Anulomavasenāti anulomapaṭiccasamuppādavasena.",
  "tika-s0302t:75_16": "Paṭilomavasenāti etthāpi eseva nayo.",
  "tika-s0302t:75_17": "Paṭipadā pucchitāti etena paṭipadā desetuṃ āraddhāti ayampi attho saṅgahito yathāraddhassa atthassa kathetukamyatāpucchāya idhāgatattā.",
  "tika-s0302t:75_18": "Anulomapaṭiccasamuppādadesanāyampettha byatirekamukhena avijjādinirodhā pana vijjāya sati hoti saṅkhārānaṃ asambhavoti vuttaṃ “nibbānaṃ bhājita”nti.",
  "tika-s0302t:75_19": "Sarūpena pana tāya vaṭṭameva pakāsitaṃ.",
  "tika-s0302t:75_20": "Vakkhati hi pariyosāne “vaṭṭavivaṭṭameva kathita”nti.",
  "tika-s0302t:75_21": "Niyyātaneti nigamane.",
  "tika-s0302t:75_22": "Phalenāti pattabbaphalena paṭipadāya sampāpakahetuno dassitattā.",
  "tika-s0302t:75_23": "Yathā hi tividho hetu ñāpako,",
  "tika-s0302t:75_24": "nibbattako,",
  "tika-s0302t:75_25": "sampāpakoti,",
  "tika-s0302t:75_26": "evaṃ tividhaṃ phalaṃ ñāpetabbaṃ,",
  "tika-s0302t:75_27": "nibbattetabbaṃ,",
  "tika-s0302t:75_28": "sampāpetabbanti.",
  "tika-s0302t:75_29": "Tasmā pattabbaphalena nibbānena taṃsampāpakahetubhūtāya paṭipadāya dassitattāti attho.",
  "tika-s0302t:75_30": "Tenāha “phalena hetthā”tiādi.",
  "tika-s0302t:75_31": "Ayaṃ vuccatīti evaṃ nibbānaphalā ayaṃ “sammāpaṭipadā”ti vuccati.",
  "tika-s0302t:75_32": "Asesavirāgā asesanirodhāti samucchedappahānavasena avijjāya asesavirajjanato asesanirujjhanato ca.",
  "tika-s0302t:75_33": "Padadvayenapi anuppādanirodhameva vadati.",
  "tika-s0302t:75_34": "Tañhi nibbānaṃ.",
  "tika-s0302t:75_35": "Dutiyavikappe ayaṃ ettha adhippāyo –",
  "tika-s0302t:75_36": "yena maggena karaṇabhūtena asesanirodho hoti,",
  "tika-s0302t:75_37": "avijjāya asesanirodho yaṃ āgamma hoti,",
  "tika-s0302t:75_38": "taṃ maggaṃ dassetunti.",
  "tika-s0302t:75_39": "Evañhi satīti evaṃ padabhājanassa nibbānassa padatthe sati.",
  "tika-s0302t:75_40": "Sānubhāvā paṭipadā vibhattā hotīti avijjāya asesanirodhahetupaṭipadā tattha sātisayasāmatthiyasamāyogato sānubhāvā vibhattā hoti.",
  "tika-s0302t:75_41": "Micchāpaṭipadāgahaṇenettha vaṭṭassapi vibhattattā vuttaṃ “vaṭṭavivaṭṭameva kathita”nti.",
  "tika-s0302t:76_0": "Paṭipadāsuttavaṇṇanā niṭṭhitā.",
  "tika-s0302t:77_0": "4. Vipassīsuttavaṇṇanā",
  "tika-s0302t:78_0": "4.",
  "tika-s0302t:78_1": "Vipphandantīti nimisanavasena.",
  "tika-s0302t:78_2": "Animisehīti vigatanimisehi ummīlanteheva.",
  "tika-s0302t:78_3": "Tena vuttaṃ mahāpadāne.",
  "tika-s0302t:78_4": "Etthāti etasmiṃ “vipassī”ti pade,",
  "tika-s0302t:78_5": "etasmiṃ vā “animisehī”tiādike yathāgate suttante.",
  "tika-s0302t:79_0": "Mahāpurisassa animisalocanato “vipassī”ti samaññāpaṭilābhassa kāraṇaṃ vuttaṃ,",
  "tika-s0302t:79_1": "taṃ akāraṇaṃ aññesampi mahāsattānaṃ carimabhave animisalocanattāti codanaṃ sandhāya “ettha cā”tiādiṃ",
  "tika-s0302t:79_2": "vatvā tato pana aññameva kāraṇaṃ dassetuṃ “apicā”tiādi vuttaṃ.",
  "tika-s0302t:79_3": "Palāḷayamānassāti tosentassa.",
  "tika-s0302t:79_4": "Anādare cetaṃ sāmivacanaṃ.",
  "tika-s0302t:79_5": "Aṭṭassāti atthassa.",
  "tika-s0302t:80_0": "Puññussayasaṅkhāto bhago assa atisayena atthīti bhagavāti “bhāgyasampannassā”ti vuttaṃ.",
  "tika-s0302t:80_1": "Sammāti sammadeva yāthāvato,",
  "tika-s0302t:80_2": "ñāyena kāraṇenāti vuttaṃ hotīti āha “nayena hetunā”ti. Saṃ-",
  "tika-s0302t:80_3": "saddo “sāma”nti iminā samānatthoti āha “sāmaṃ paccattapurisakārenā”ti,",
  "tika-s0302t:80_4": "sayambhuñāṇenāti attho. Sammā,",
  "tika-s0302t:80_5": "sāmaṃ bujjhi etenāti sambodho vuccati maggañāṇaṃ,",
  "tika-s0302t:80_6": "“bujjhati etenā”ti katvā idha sabbaññutaññāṇassapi saṅgaho.",
  "tika-s0302t:80_7": "Bodhimā satto bodhisatto,",
  "tika-s0302t:80_8": "purimapade uttarapadalopo yathā “sākapatthavo”ti.",
  "tika-s0302t:80_9": "Bujjhanakasattoti ettha mahābodhiyānapaṭipadāya bujjhatīti bodhi ca so sattavisesayogato satto cāti bodhisatto.",
  "tika-s0302t:80_10": "Patthayamāno pavattatīti “kudāssu nāma mahantaṃ bodhiṃ pāpuṇissāmī”ti sañjātacchando paṭipajjati.",
  "tika-s0302t:80_11": "Dukkhanti jātiādimūlakaṃ dukkhaṃ.",
  "tika-s0302t:80_12": "Kāmaṃ cutupapātāpi maraṇajātiyo,",
  "tika-s0302t:80_13": "“jāyati mīyatī”ti pana vatvā “cavati upapajjatī”ti vacanaṃ na ekabhavapariyāpannānaṃ tesaṃ gahaṇaṃ,",
  "tika-s0302t:80_14": "atha kho nānābhavapariyāpannānaṃ ekajjhaṃ gahaṇanti dassento āha “idaṃ…pe…",
  "tika-s0302t:80_15": "vutta”nti.",
  "tika-s0302t:80_16": "Tassa nissaraṇanti tassa jarāmaraṇassa nissaraṇanti vuccati.",
  "tika-s0302t:80_17": "Yasmā mahāsatto jiṇṇabyādhimate disvā pabbajito,",
  "tika-s0302t:80_18": "tasmāssa jarāmaraṇameva ādito upaṭṭhāsi.",
  "tika-s0302t:81_0": "Upāyamanasikārenāti upāyena vidhinā ñāyena manasikārena pathena manasikārassa pavattanato.",
  "tika-s0302t:81_1": "Samāyogo ahosīti yāthāvato paṭivijjhanavasena samāgamo ahosi.",
  "tika-s0302t:81_2": "Yoniso manasikārāti hetumhi nissakkavacananti tassa “yoniso manasikārenā”ti hetumhi karaṇavacanena āha.",
  "tika-s0302t:81_3": "Jātiyā kho sati jarāmaraṇanti “kimhi nu kho sati jarāmaraṇaṃ hoti,",
  "tika-s0302t:81_4": "kiṃ paccayā jarāmaraṇa”nti jarāmaraṇe kāraṇaṃ pariggaṇhantassa bodhisattassa “yasmiṃ sati yaṃ hoti,",
  "tika-s0302t:81_5": "asati ca na hoti,",
  "tika-s0302t:81_6": "taṃ tassa kāraṇa”nti evaṃ abyabhicārajātikāraṇapariggaṇhanena “jātiyā kho sati jarāmaraṇaṃ hoti,",
  "tika-s0302t:81_7": "jātipaccayā jarāmaraṇa”nti yā jarāmaraṇassa kāraṇapariggāhikā paññā uppajji,",
  "tika-s0302t:81_8": "tāya uppajjantiyā cassa abhisamayo paṭivedho ahosīti attho.",
  "tika-s0302t:82_0": "Itīti vuttappakāraparāmasanaṃ.",
  "tika-s0302t:82_1": "Hīti nipātamattaṃ.",
  "tika-s0302t:82_2": "Idanti yathāvuttassa vaṭṭassa paccakkhato gahaṇaṃ.",
  "tika-s0302t:82_3": "Tenāha “evamida”nti.",
  "tika-s0302t:82_4": "Idha avijjāya samudayassa āgatattā “ekādasasu ṭhānesū”ti vuttaṃ.",
  "tika-s0302t:82_5": "Samudayaṃ sampiṇḍetvāti saṅkhārādīnaṃ samudayaṃ ekajjhaṃ gahetvā.",
  "tika-s0302t:82_6": "Anekavārañhi samudayadassanavasena ñāṇassa pavattattā “samudayo samudayo”ti āmeḍitavacanaṃ.",
  "tika-s0302t:82_7": "Atha vā “evaṃ samudayo hotī”ti idaṃ na kevalaṃ nibbattidassanaparaṃ,",
  "tika-s0302t:82_8": "atha kho paṭiccasamuppādasaddo viya paṭiccasamuppādamukhena idha samudayasaddo nibbattimukhena paccayattaṃ vadati.",
  "tika-s0302t:82_9": "Viññāṇādayo ca yāvanto idha paccayadhammā niddiṭṭhā,",
  "tika-s0302t:82_10": "te sāmaññarūpena byāpanicchāvasena gaṇhanto “samudayo samudayo”ti avoca.",
  "tika-s0302t:82_11": "Tenāha “avijjāpaccayā saṅkhārānaṃ samudayo hotī”ti.",
  "tika-s0302t:82_12": "Dassanaṭṭhena cakkhūti samudayassa paccakkhato dassanabhāvo cakkhu.",
  "tika-s0302t:82_13": "Ñātaṭṭhenāti ñātabhāvena.",
  "tika-s0302t:82_14": "Pajānanaṭṭhenāti “avijjāsaṅkhārāditaṃtaṃpaccayadhammapavattiyā etassa dukkhakkhandhassa samudayo”ti pakārato vā jānanaṭṭhena.",
  "tika-s0302t:82_15": "Paṭivedhanaṭṭhenāti “ayaṃ avijjādi paccayadhammo imassa saṅkhārādikassa paccayabhāvato samudayo”ti paṭivijjhanaṭṭhena.",
  "tika-s0302t:82_16": "Obhāsanaṭṭhenāti samudayabhāvapaṭicchādakassa mohandhakārassa kilesandhakārassa vidhamanavasena avabhāsanavasena.",
  "tika-s0302t:82_17": "Taṃ panetaṃ “cakkhu”ntiādinā vuttaṃ ñāṇaṃ.",
  "tika-s0302t:82_18": "Nirodhavāreti paṭilomavāre.",
  "tika-s0302t:82_19": "So hi “kissa nirodhā jarāmaraṇanirodho”ti nirodhakittanavasena āgato.",
  "tika-s0302t:83_0": "Vipassīsuttavaṇṇanā niṭṭhitā.",
  "tika-s0302t:84_0": "5-10. Sikhīsuttādivaṇṇanā",
  "tika-s0302t:85_0": "5- 10.",
  "tika-s0302t:85_1": "Na evaṃ yojetvāti “sikhissapī”tiādinā samuccayavasena evaṃ na yojetvā.",
  "tika-s0302t:85_2": "Kasmātiādinā tattha kāraṇaṃ vadati.",
  "tika-s0302t:85_3": "Ekāsane adesitattāti vuttamevatthaṃ pākaṭaṃ kātuṃ “nānāṭhānesu hī”tiādi vuttaṃ.",
  "tika-s0302t:85_4": "Yadipi tāni visuṃ visuṃ vuttabhāvena desitāni,",
  "tika-s0302t:85_5": "atthavaṇṇanā pana ekasadisā tadatthassa abhinnattā.",
  "tika-s0302t:85_6": "“Buddhā jātā”ti na añño ācikkhatīti yojanā.",
  "tika-s0302t:85_7": "Na hi mahābodhisattānaṃ pacchimabhave paropadesena payojanaṃ atthi.",
  "tika-s0302t:85_8": "Gatamaggenevāti paṭipattigamanena gatamaggeneva pacchimamahābodhisattā gacchanti,",
  "tika-s0302t:85_9": "ayamettha dhammatā.",
  "tika-s0302t:85_10": "Gacchantīti catūsu satipaṭṭhānesu patiṭṭhitacittā satta bojjhaṅge yāthāvato bhāvetvā sammāsambodhiyā abhisambujjhanavasena pavattantīti attho.",
  "tika-s0302t:85_11": "Yathā pana tesaṃ paṭhamavipassanābhiniveso hoti,",
  "tika-s0302t:85_12": "taṃ dassetuṃ “sabbabodhisattā hī”tiādi vuttaṃ.",
  "tika-s0302t:85_13": "Buddhabhāvānaṃ vipassanā,",
  "tika-s0302t:85_14": "buddhatthāya vā vipassanā buddhavipassanā.",
  "tika-s0302t:86_0": "Sikhīsuttādivaṇṇanā niṭṭhitā.",
  "tika-s0302t:87_0": "Buddhavaggavaṇṇanā niṭṭhitā.",
  "tika-s0302t:88_0": "2. Āhāravaggo",
  "tika-s0302t:89_0": "1. Āhārasuttavaṇṇanā",
  "tika-s0302t:90_0": "11.",
  "tika-s0302t:90_1": "Āharantīti ānenti uppādenti,",
  "tika-s0302t:90_2": "upatthambhentīti attho.",
  "tika-s0302t:90_3": "Nibbattāti pasutā.",
  "tika-s0302t:90_4": "Bhūtā nāma yasmā tato paṭṭhāya loke jātavohāro paṭisandhiggahaṇato pana paṭṭhāya yāva mātukucchito nikkhanto,",
  "tika-s0302t:90_5": "tāva sambhavesino,",
  "tika-s0302t:90_6": "esa tāva gabbhaseyyakesu bhūtasambhavesivibhāgo,",
  "tika-s0302t:90_7": "itaresu pana paṭhamacittādivasena vutto. Sambhava-",
  "tika-s0302t:90_8": "saddo cettha gabbhaseyyakānaṃ vasena pasūtipariyāyo,",
  "tika-s0302t:90_9": "itaresaṃ vasena uppattipariyāyo.",
  "tika-s0302t:90_10": "Paṭhamacittapaṭhamairiyāpathakkhaṇesu hi te sambhavaṃ uppattiṃ esanti upagacchanti nāma,",
  "tika-s0302t:90_11": "na tāva bhūtā upapattiyā na suppatiṭṭhitattā,",
  "tika-s0302t:90_12": "bhūtā eva sabbaso bhavesanāya samucchinnattā.",
  "tika-s0302t:90_13": "Na puna bhavissantīti avadhāraṇena nivattitamatthaṃ dasseti.",
  "tika-s0302t:90_14": "Yo ca “kālaghaso bhūto”tiādīsu bhūta-",
  "tika-s0302t:90_15": "saddassa khīṇāsavavācitā daṭṭhabbā. Vā-",
  "tika-s0302t:90_16": "saddo cettha sampiṇḍanattho “agginā vā udakena vā”tiādīsu viya.",
  "tika-s0302t:91_0": "Yathāsakaṃ paccayabhāvena attabhāvassa paṭhapanamevettha āhārehi kātabbaanuggaho hotīti adhippāyenāha “vacanabhedo…pe…",
  "tika-s0302t:91_1": "eko yevā”ti.",
  "tika-s0302t:91_2": "Sattassa uppannadhammānanti sattassa santāne uppannadhammānaṃ.",
  "tika-s0302t:91_3": "Yathā “vassasataṃ tiṭṭhatī”ti vutte anuppabandhavasena pavattatīti vuttaṃ hoti,",
  "tika-s0302t:91_4": "evaṃ ṭhitiyāti anuppabandhavasena pavattiyāti attho,",
  "tika-s0302t:91_5": "sā pana avicchedoti āha “avicchedāyā”ti.",
  "tika-s0302t:91_6": "Anuppabandhadhammuppattiyā sattasantāno anuggahito nāma hotīti āha “anuppannānaṃ uppādāyā”ti.",
  "tika-s0302t:91_7": "Etānīti ṭhitianuggahapadāni.",
  "tika-s0302t:91_8": "Ubhayattha daṭṭhabbāni na yathāsambandhato.",
  "tika-s0302t:92_0": "Vatthugatā ojā vatthu viya tena saddhiṃ ajjhoharitabbataṃ gacchatīti vuttaṃ “ajjhoharitabbako āhāro”ti,",
  "tika-s0302t:92_1": "nibbattitaojaṃ pana sandhāya “kabaḷīkāro āhāro ojaṭṭhamakarūpāni āharatī”ti vakkhati.",
  "tika-s0302t:92_2": "Oḷārikatā appojatāya na vatthuno thūlatāya kathinatāya vā,",
  "tika-s0302t:92_3": "tasmā yasmiṃ vatthusmiṃ parittā ojā hoti,",
  "tika-s0302t:92_4": "taṃ oḷārikaṃ.",
  "tika-s0302t:92_5": "Sappādayo dukkhuppādakatāya oḷārikā veditabbā.",
  "tika-s0302t:92_6": "Visāṇādīnaṃ tivassachaḍḍitānaṃ pūtibhūtattā mudukatāti vadanti.",
  "tika-s0302t:92_7": "Taracchakheḷatemitatāya pana tathābhūtānaṃ tesaṃ mudukatā.",
  "tika-s0302t:92_8": "Dhammasabhāvo hesa.",
  "tika-s0302t:92_9": "Sasānaṃ āhāro sukhumo taruṇatiṇasassakhādanato.",
  "tika-s0302t:92_10": "Sakuṇānaṃ āhāro sukhumo tiṇabījādikhādanato.",
  "tika-s0302t:92_11": "Paccantavāsīnaṃ āhāro sukhumo māsamuggakurādibhojanattā.",
  "tika-s0302t:92_12": "Tesanti paranimmitavasavattīnaṃ.",
  "tika-s0302t:92_13": "Sukhumotvevāti na kiñci upādāya,",
  "tika-s0302t:92_14": "atha kho sukhumoicceva niṭṭhaṃ patto tato paramasukhumassa abhāvato.",
  "tika-s0302t:93_0": "Vatthuvasena panettha āhārassa oḷārikasukhumatā vuttā,",
  "tika-s0302t:93_1": "sā cassa appojamahojatāhi veditabbāti dassetuṃ “ettha cā”tiādimāha.",
  "tika-s0302t:93_2": "Parissayanti khudāvasena uppannaṃ vihiṃsaṃ sarīradarathaṃ.",
  "tika-s0302t:93_3": "Vinodetīti vatthu tassa vinodanamattaṃ karoti.",
  "tika-s0302t:93_4": "Na pana sakkoti pāletunti sarīraṃ yāpetuṃ nappahoti nirojattā.",
  "tika-s0302t:93_5": "Na sakkoti parissayaṃ vinodetuṃ āmāsayassa apūraṇato.",
  "tika-s0302t:94_0": "Chabbidhopīti iminā kassaci phassassa anavasesitabbatamāha.",
  "tika-s0302t:94_1": "Desanakkamenevettha phassādīnaṃ dutiyāditā,",
  "tika-s0302t:94_2": "na aññena kāraṇenāti āha “desanānayo eva cesā”tiādi.",
  "tika-s0302t:94_3": "Manaso sañcetanā na sattassāti dassanatthaṃ manogahaṇaṃ yathā “cittassa ṭhiti,",
  "tika-s0302t:94_4": "cetovimutti cā”ti āha “manosañcetanāti cetanāvā”ti.",
  "tika-s0302t:94_5": "Cittanti yaṃ kiñci cittameva.",
  "tika-s0302t:94_6": "Ekarāsiṃ katvāti ekajjhaṃ gahetvā vibhāgaṃ akatvā,",
  "tika-s0302t:94_7": "sāmaññena gahitāti attho.",
  "tika-s0302t:94_8": "Tattha labbhamānaṃ upādiṇṇakādivibhāgaṃ dassetuṃ “kabaḷīkāro āhāro”tiādi vuttaṃ.",
  "tika-s0302t:94_9": "Āhāratthaṃ na sādhentīti tādisassa āhārassa anāharaṇato.",
  "tika-s0302t:94_10": "Tadāpīti bhijjitvā vigatakālepi.",
  "tika-s0302t:94_11": "Upādiṇṇakāhāroti vuccantīti keci.",
  "tika-s0302t:94_12": "Idaṃ pana ācariyānaṃ na ruccati tadā upādiṇṇakarūpasseva abhāvato.",
  "tika-s0302t:94_13": "Paṭisandhicitteneva sahajātāti lakkhaṇavacanametaṃ,",
  "tika-s0302t:94_14": "sabbāyapi kammajarūpapariyāpannāya ojāya atthibhāvassa avicchedappavattisambhavadassanattho.",
  "tika-s0302t:94_15": "Sattamāti uppannadivasato paṭṭhāya yāva sattamadivasāpi.",
  "tika-s0302t:94_16": "Rūpasantatiṃ pāleti paveṇighaṭanavasena.",
  "tika-s0302t:94_17": "Ayamevāti kammajaojā.",
  "tika-s0302t:94_18": "Kammajaojaṃ pana paṭicca uppannaojā akammajattā anupādiṇṇaāhārotveva veditabbo.",
  "tika-s0302t:94_19": "Anupādiṇṇakā phassādayo veditabbāti ānetvā sambandho.",
  "tika-s0302t:94_20": "Lokuttarā phassādayo kathanti āha “lokuttarā pana ruḷhīvasena kathitā”ti.",
  "tika-s0302t:94_21": "Yasmā tesaṃ kusalānaṃ upetapariyāyo natthi,",
  "tika-s0302t:94_22": "tasmā vipākānaṃ upādiṇṇapariyāyo natthevāti anupādiṇṇapariyāyopi ruḷhīvasena vuttoti veditabbo.",
  "tika-s0302t:95_0": "Pubbe “āhārāti paccayā”ti vuttattā yadi paccayaṭṭho āhāraṭṭhotiādinā codeti,",
  "tika-s0302t:95_1": "atha kasmā ime eva cattāro vuttāti atha kasmā cattārova vuttā.",
  "tika-s0302t:95_2": "Ime eva ca vuttāti yojanā.",
  "tika-s0302t:95_3": "Visesappaccayattāti etena yathā aññe paccayadhammā attano paccayuppannassa paccayāva honti,",
  "tika-s0302t:95_4": "ime pana tathā ca hoti aññathā cāti samānepi paccayatte atirekapaccayā honti,",
  "tika-s0302t:95_5": "tasmā “āhārāti vuttā”ti imamatthaṃ dasseti.",
  "tika-s0302t:95_6": "Idāni taṃ atirekapaccayataṃ dassetuṃ “visesapaccayo hī”tiādi vuttaṃ.",
  "tika-s0302t:95_7": "Visesappaccayo rūpakāyassa kabaḷīkāro āhāro upathambhakabhāvato.",
  "tika-s0302t:95_8": "Tenāha aṭṭhakathāyaṃ “rūpārūpānaṃ upathambhakattena upakārakā cattāro āhārā āhārapaccayo”ti.",
  "tika-s0302t:95_9": "Upathambhakattañhi satīpi janakatte arūpīnaṃ āhārānaṃ āhārajarūpasamuṭṭhānakarūpāhārassa ca hoti,",
  "tika-s0302t:95_10": "asati pana upathambhakatte āhārānaṃ janakattaṃ natthīti upathambhakattaṃ padhānaṃ.",
  "tika-s0302t:95_11": "Janayamānopi hi āhāro avicchedavasena upathambhayamāno eva janetīti upathambhakabhāvo eva āhārabhāvo.",
  "tika-s0302t:95_12": "Vedanāya phasso visesapaccayo.",
  "tika-s0302t:95_13": "“Phassapaccayā vedanā”ti hi vuttaṃ.",
  "tika-s0302t:95_14": "“Saṅkhārapaccayā viññāṇa”nti vacanato viññāṇassa manosañcetanā.",
  "tika-s0302t:95_15": "“Cetanā tividhaṃ bhavaṃ janetī”ti hi vuttaṃ.",
  "tika-s0302t:95_16": "“Viññāṇapaccayā nāmarūpa”nti pana vacanato nāmarūpassa viññāṇaṃ visesapaccayo.",
  "tika-s0302t:95_17": "Na hi okkantaviññāṇābhāve nāmarūpassa atthi sambhavo.",
  "tika-s0302t:95_18": "Yathāha “viññāṇañca hi, ānanda,",
  "tika-s0302t:95_19": "mātukucchismiṃ na okkamissatha,",
  "tika-s0302t:95_20": "api nu kho nāmarūpaṃ mātukucchismiṃ samuccissathā”tiādi.",
  "tika-s0302t:95_21": "Vuttamevatthaṃ suttena sādhetuṃ “yathāhā”tiādi vuttaṃ.",
  "tika-s0302t:96_0": "Evaṃ yadipi paccayattho āhārattho,",
  "tika-s0302t:96_1": "visesapaccayattā pana imeva āhārāti vuttāti taṃ nesaṃ visesapaccayataṃ avibhāgato dassetvā idāni vibhāgato dassetuṃ “ko panetthā”tiādi āraddhaṃ.",
  "tika-s0302t:96_2": "Mukhe ṭhapitamatto eva asaṅkhādito,",
  "tika-s0302t:96_3": "tattakenāpi abbhantarassa āhārassa paccayo hoti eva.",
  "tika-s0302t:96_4": "Tenāha “aṭṭha rūpāni samuṭṭhāpetī”ti.",
  "tika-s0302t:96_5": "Sukhavedanāya hito sukhavedanīyo.",
  "tika-s0302t:96_6": "Sabbathāpīti cakkhusamphassādivasena.",
  "tika-s0302t:96_7": "Yattakā phassassa pakārabhedā,",
  "tika-s0302t:96_8": "tesaṃ vasena sabbappakāropi phassāhāro yathārahaṃ tisso vedanā āharati,",
  "tika-s0302t:96_9": "anāhārako natthi.",
  "tika-s0302t:97_0": "Sabbathāpīti idhāpi phassāhāre vuttanayānusārena attho veditabbo.",
  "tika-s0302t:97_1": "Tisantativasenāti kāyadasakaṃ bhāvadasakaṃ vatthudasakanti tividhasantativasena.",
  "tika-s0302t:97_2": "Sahajātādipaccayanayenāti sahajātādipaccayavidhinā.",
  "tika-s0302t:97_3": "Paṭisandhiviññāṇañhi attanā sahajātanāmassa sahajātaaññamaññavipākindriyasampayuttaatthiavigatapaccayehi",
  "tika-s0302t:97_4": "paccayo hontoyeva āhārapaccayatāya taṃ āhāreti vuttaṃ,",
  "tika-s0302t:97_5": "sahajātarūpesu pana vatthuno sampayuttapaccayaṃ ṭhapetvā vippayuttapaccayena,",
  "tika-s0302t:97_6": "sesarūpānaṃ aññamaññapaccayañca ṭhapetvā itaresaṃ paccayānaṃ vasena yojanā kātabbā.",
  "tika-s0302t:97_7": "Tānīti napuṃsakaniddeso anapuṃsakānampi napuṃsakehi saha vacanato.",
  "tika-s0302t:97_8": "Sāsavakusalākusalacetanāva vuttā visesapaccayabhāvadassanaṃ hetanti,",
  "tika-s0302t:97_9": "tenāha “avisesena panā”tiādi.",
  "tika-s0302t:97_10": "Paṭisandhiviññāṇameva vuttanti etthāpi eseva nayo.",
  "tika-s0302t:97_11": "Yathā tassa tassa phalassa visesato paccayatāya etesaṃ āhārattho,",
  "tika-s0302t:97_12": "evaṃ avisesatopīti dassetuṃ “avisesenā”tiādi vuttaṃ.",
  "tika-s0302t:97_13": "Tattha taṃsampayuttataṃsamuṭṭhānadhammānanti tehi phassādīhi sampayuttadhammānañceva taṃsamuṭṭhānarūpadhammānañca.",
  "tika-s0302t:97_14": "Tattha sampayuttaggahaṇaṃ yathārahato daṭṭhabbaṃ,",
  "tika-s0302t:97_15": "samuṭṭhānaggahaṇaṃ pana avisesato.",
  "tika-s0302t:98_0": "Upatthambhento āhārakiccaṃ sādhetīti upatthambhento eva rūpaṃ samuṭṭhāpeti,",
  "tika-s0302t:98_1": "ojaṭṭhamakasamuṭṭhāpaneneva panassa upathambhanakiccasiddhi.",
  "tika-s0302t:98_2": "Phusantoyevāti phusanakiccaṃ karonto eva.",
  "tika-s0302t:98_3": "Āyūhamānāvāti cetayamānā eva abhisandahantī eva.",
  "tika-s0302t:98_4": "Vijānantamevāti upapattiparikappanavasena vijānantameva āhārakiccaṃ sādhetīti yojanā.",
  "tika-s0302t:98_5": "Sabbattha āhārakiccasādhanañca tesaṃ vedanādiuppattihetutāya attabhāvassa pavattanameva.",
  "tika-s0302t:98_6": "Kāyaṭṭhapanenāti kasmā vuttaṃ,",
  "tika-s0302t:98_7": "nanu kammajādirūpaṃ kammādināva pavattatīti codanaṃ sandhāyāha “kammajanitopī”tiādi.",
  "tika-s0302t:99_0": "Upādiṇṇarūpasantatiyā upatthambhaneneva utucittajarūpasantatīnampi upatthambhanasiddhi hotīti “dvinnaṃ rūpasantatīna”nti vuttaṃ.",
  "tika-s0302t:99_1": "Upatthambhanameva sandhāya “anupālako hutvā”ti ca vuttaṃ.",
  "tika-s0302t:99_2": "Rūpakāyassa ṭhitihetutā hi yāpanā anupālanā.",
  "tika-s0302t:99_3": "Sukhādivatthubhūtanti sukhādīnaṃ pavattiṭṭhānabhūtaṃ.",
  "tika-s0302t:99_4": "Ārammaṇampi hi vasati ettha ārammaṇakaraṇavasena tadārammaṇā dhammāti vatthūti vuccati.",
  "tika-s0302t:99_5": "Phusantoyevāti idaṃ phassassa phusanasabhāvattā vuttaṃ.",
  "tika-s0302t:99_6": "Na hi dhammānaṃ sabhāvena vinā pavatti atthi,",
  "tika-s0302t:99_7": "vedanāpavattiyā vinā sattānaṃ sandhāvanatā natthīti āha “sukhādi…pe… hotī”ti.",
  "tika-s0302t:99_8": "Na cettha saññībhavakathāyaṃ asaññībhavo dassetabbo,",
  "tika-s0302t:99_9": "tassāpi vā kāraṇabhūtavedanāpavattivaseneva ṭhitiyā hetuno abyāpitattā,",
  "tika-s0302t:99_10": "tathā hi “manosañcetanā…pe…",
  "tika-s0302t:99_11": "bhavamūlanipphādanato sattānaṃ ṭhitiyā hotī”ti vuttā.",
  "tika-s0302t:99_12": "Tato eva viññāṇaṃ vijānantamevāti upapattiparikappanavasena vijānantamevāti vuttovāyamattho.",
  "tika-s0302t:100_0": "Cattāri bhayāni daṭṭhabbāni ādīnavavibhāvanato.",
  "tika-s0302t:100_1": "Nikantīti nikāmanā,",
  "tika-s0302t:100_2": "rasataṇhaṃ sandhāya vadati.",
  "tika-s0302t:100_3": "Sā hi kabaḷīkāre āhāre balavatī,",
  "tika-s0302t:100_4": "tenevettha avadhāraṇaṃ kataṃ.",
  "tika-s0302t:100_5": "Bhāyati etasmāti bhayaṃ,",
  "tika-s0302t:100_6": "nikantiyeva bhayaṃ mahānatthahetuto.",
  "tika-s0302t:100_7": "Upagamanaṃ visayindriyaviññāṇesu visayaviññāṇesu ca saṅgativasena pavatti,",
  "tika-s0302t:100_8": "taṃ vedanādiuppattihetutāya “bhaya”nti vuttaṃ.",
  "tika-s0302t:100_9": "Avadhāraṇe payojanaṃ vuttanayameva.",
  "tika-s0302t:100_10": "Sesadvayepi eseva nayo.",
  "tika-s0302t:100_11": "Āyūhanaṃ abhisandahanaṃ,",
  "tika-s0302t:100_12": "saṃvidhānantipi vadanti.",
  "tika-s0302t:100_13": "Taṃ bhavūpapattihetutāya “bhaya”nti vuttaṃ.",
  "tika-s0302t:100_14": "Abhinipāto tattha tattha bhave paṭisandhiggahaṇavasena viññāṇassa nibbatti.",
  "tika-s0302t:100_15": "So bhavūpapattihetukānaṃ sabbesaṃ anatthānaṃ mūlakāraṇatāya “bhaya”nti vuttaṃ.",
  "tika-s0302t:100_16": "Idāni nikantiādīnaṃ sappaṭibhayataṃ vitthārato dassetuṃ “kiṃ kāraṇā”tiādi āraddhaṃ.",
  "tika-s0302t:100_17": "Tattha nikantiṃ katvāti ālayaṃ janetvā,",
  "tika-s0302t:100_18": "taṇhaṃ uppādetvāti attho.",
  "tika-s0302t:100_19": "Sītādīnaṃ purakkhatāti sītādīnaṃ purato ṭhitā,",
  "tika-s0302t:100_20": "sītādīhi bādhiyamānāti attho.",
  "tika-s0302t:101_0": "Phassaṃ upagacchantāti cakkhusamphassādibhedaṃ phassaṃ pavattentā.",
  "tika-s0302t:101_1": "Phassassādinoti kāyasamphassavasena phoṭṭhabbasaṅkhātassa assādanasīlā.",
  "tika-s0302t:101_2": "Kāyasamphassavasena hi sattānaṃ phoṭṭhabbataṇhā pavattatīti dassetuṃ phassāhārādīnavadassane phoṭṭhabbārammaṇaṃ",
  "tika-s0302t:101_3": "uddhaṭaṃ “paresaṃ rakkhitagopitesū”tiādinā.",
  "tika-s0302t:101_4": "Phassassādinoti vā phassāhārassādinoti attho.",
  "tika-s0302t:101_5": "Sati hi phassāhāre sattānaṃ phassārammaṇe assādo, nāsati,",
  "tika-s0302t:101_6": "tenāha “phassassādamūlaka”ntiādi.",
  "tika-s0302t:102_0": "Jātinimittassa bhayassa abhinipātasabhāvena gahitattā “tammūlaka”nti vuttaṃ.",
  "tika-s0302t:102_1": "Kammāyūhananimittanti attho.",
  "tika-s0302t:102_2": "Bhayaṃ sabbanti pañcavīsati,",
  "tika-s0302t:102_3": "tividhamahābhayaṃ,",
  "tika-s0302t:102_4": "aññañca sabbabhayaṃ āgatameva hoti bhayādhiṭṭhānassa attabhāvassa nipphādanato.",
  "tika-s0302t:103_0": "Abhinipatatīti abhinibbattati.",
  "tika-s0302t:103_1": "Paṭhamābhinibbatti hi sattānaṃ tattha tattha aṅgārakāsusadise bhave abhinipātasadisī.",
  "tika-s0302t:103_2": "Tammūlakattāti nāmarūpanibbattimūlakattā.",
  "tika-s0302t:103_3": "Sabbabhayānaṃ abhinipātoyeva bhayaṃ bhāyati etasmāti katvā.",
  "tika-s0302t:104_0": "Appeti viyāti phalassa attalābhahetubhāvato kāraṇaṃ,",
  "tika-s0302t:104_1": "taṃ niyyādeti viya.",
  "tika-s0302t:104_2": "Tanti phalaṃ.",
  "tika-s0302t:104_3": "Tatoti kāraṇato.",
  "tika-s0302t:104_4": "Etesanti āhārānaṃ.",
  "tika-s0302t:104_5": "Yathāvuttenāti “phalaṃ nidetī”tiādinā vuttappakārena atthena.",
  "tika-s0302t:104_6": "Sabbapadesūti “vedanānirodhenā”tiādīsu sabbesu padesu.",
  "tika-s0302t:105_0": "Paṭisandhiṃ ādiṃ katvāti paṭisandhikkhaṇaṃ ādiṃ katvā.",
  "tika-s0302t:105_1": "Upādiṇṇakaāhāre sandhāya “attabhāvasaṅkhātānaṃ āhārāna”nti vuttaṃ.",
  "tika-s0302t:105_2": "Te hi nippariyāyato taṇhānidānā.",
  "tika-s0302t:105_3": "Paripuṇṇāyatanānaṃ sattānaṃ sattasantativasenāti paripuṇṇāyatanānaṃ sabhāvakānaṃ cakkhu sotaṃ ghānaṃ",
  "tika-s0302t:105_4": "jivhā kāyo bhāvo vatthūti imesaṃ sattannaṃ santatīnaṃ vasena.",
  "tika-s0302t:105_5": "Sesānaṃ aparipuṇṇāyatanānaṃ andhabadhiraabhāvakānaṃ.",
  "tika-s0302t:105_6": "Ūnaūnasantativasenāti cakkhunā, sotena,",
  "tika-s0302t:105_7": "tadubhayena,",
  "tika-s0302t:105_8": "bhāvena ca ūnaūnasantativasena.",
  "tika-s0302t:105_9": "Paṭisandhiyaṃ jātā paṭisandhikā.",
  "tika-s0302t:105_10": "Paṭhamabhavaṅgacittakkhaṇādīti ādi-",
  "tika-s0302t:105_11": "saddena tadārammaṇacittassa saṅgaho daṭṭhabbo.",
  "tika-s0302t:106_0": "Taṇhāyapi nidānaṃ jānātīti yojanā.",
  "tika-s0302t:106_1": "Taṇhānidānantipi pāṭho.",
  "tika-s0302t:106_2": "Vaṭṭaṃ dassetvāti sarūpato nayato ca sakalameva vaṭṭaṃ dassetvā.",
  "tika-s0302t:106_3": "Idāni tamatthaṃ vitthārato vibhāvetuṃ “imasmiñca pana ṭhāne”tiādimāha.",
  "tika-s0302t:106_4": "Atītābhimukhaṃ desanaṃ katvāti paccuppannabhavato paṭṭhāya atītadhammābhimukhaṃ tabbisayaṃ desanaṃ katvā tathākāraṇena.",
  "tika-s0302t:106_5": "Atītena vaṭṭaṃ dassetīti atītabhavena kammakilesavipākavaṭṭaṃ dasseti.",
  "tika-s0302t:106_6": "Attabhāvoti paccuppanno attabhāvo.",
  "tika-s0302t:106_7": "Yadi evaṃ kasmā “atītena vaṭṭaṃ dassetī”ti vuttanti?",
  "tika-s0302t:106_8": "Nāyaṃ doso “atītenevā”ti anavadhāraṇato,",
  "tika-s0302t:106_9": "evañca katvā atītābhimukhaggahaṇaṃ janakakammaṃ gahitaṃ,",
  "tika-s0302t:106_10": "taṇhāsīsena nānantariyabhāvato.",
  "tika-s0302t:106_11": "Na hi kammunā vinā taṇhā bhavanetti yujjati.",
  "tika-s0302t:107_0": "Taṃ kammanti taṇhāsīsena vuttakammaṃ.",
  "tika-s0302t:107_1": "Dassetunti taṃ atītaṃ attabhāvaṃ dassetuṃ.",
  "tika-s0302t:107_2": "Tassattabhāvassa janakaṃ kammanti tassa yathāvuttassa attabhāvassa janakaṃ.",
  "tika-s0302t:107_3": "Tato parampi attabhāvaṃ āyūhitaṃ kammaṃ dassetuṃ vuttaṃ.",
  "tika-s0302t:107_4": "Avijjā ca nāma taṇhā viya kammattāti kammasseva gahaṇaṃ.",
  "tika-s0302t:107_5": "Dvīsu ṭhānesūti āhāraggahaṇena vedanādiggahaṇenāti dvīsu ṭhānesu.",
  "tika-s0302t:107_6": "Attabhāvoti paccuppannakāliko atītakāliko ca attabhāvo.",
  "tika-s0302t:107_7": "Puna dvīsūti taṇhāggahaṇe avijjāsaṅkhāraggahaṇeti dvīsu ṭhānesu.",
  "tika-s0302t:107_8": "Tassa janakanti paccuppannassa ceva atītassa ca attabhāvassa janakaṃ kammaṃ vuttanti yojanā.",
  "tika-s0302t:107_9": "Kammaggahaṇena cettha yattha taṃ kammaṃ āyūhitaṃ,",
  "tika-s0302t:107_10": "sā atītā jāti atthato dassitā hoti.",
  "tika-s0302t:107_11": "Tena saṃsāravaṭṭassa anamataggataṃ dīpeti.",
  "tika-s0302t:107_12": "Saṅkhepenāti saṅkhepena hetupañcakaphalapañcakaggahaṇampi hi saṅkhepo eva hetuphalabhāvena saṅgahetabbadhammānaṃ anekavidhattā.",
  "tika-s0302t:108_0": "Yadi atītena vaṭṭaṃ dassitaṃ,",
  "tika-s0302t:108_1": "evaṃ sati sappadesā paṭiccasamuppādadhammadesanā hotīti dassento “tatrāya”ntiādimāha.",
  "tika-s0302t:108_2": "Tena hi yadipi sarūpato anāgatena vaṭṭaṃ idha na dassitaṃ,",
  "tika-s0302t:108_3": "nayato pana tassapi dassitattā nippadesā eva paṭiccasamuppādadesanāti dasseti.",
  "tika-s0302t:108_4": "Idāni tamatthaṃ upamāya vibhāvetuṃ “yathā hī”tiādi vuttaṃ.",
  "tika-s0302t:108_5": "Udakapiṭṭhe nipannanti udakaṃ pariplavavasena nipannaṃ.",
  "tika-s0302t:108_6": "Parabhāganti parauttamaṅgabhāgaṃ.",
  "tika-s0302t:108_7": "Oratoti tato aparabhāgato olokento.",
  "tika-s0302t:108_8": "Aparipuṇṇoti vikalāvayavo.",
  "tika-s0302t:108_9": "Evaṃsampadantiādi upamāya saṃsandanaṃ.",
  "tika-s0302t:109_0": "Yathā hi gīvā sarīrasandhārakakaṇḍarānaṃ mūlaṭṭhānabhūtā,",
  "tika-s0302t:109_1": "evaṃ attabhāvasandhārakānaṃ saṅkhārānaṃ mūlabhūtā taṇhāti vuttaṃ “gīvāya diṭṭhakālo”ti.",
  "tika-s0302t:109_2": "Yathā vedanādianekāvayavasamudāyabhūto attabhāvo,",
  "tika-s0302t:109_3": "evaṃ phāsukapiṭṭhikaṇḍakādianekāvayavasamudāyabhūtā piṭṭhīti “piṭṭhiyā…pe…",
  "tika-s0302t:109_4": "tassa diṭṭhakālo”ti vuttaṃ.",
  "tika-s0302t:109_5": "Taṇhāsaṅkhātanti taṇhāya kathitaṃ.",
  "tika-s0302t:109_6": "Idha desanāya paccayā avijjāsaṅkhārā veditabbāti “naṅguṭṭhamūlassa diṭṭhakālo viyā”ti vuttaṃ.",
  "tika-s0302t:109_7": "Tathā hi pariyosāne “naṅguṭṭhamūlaṃ passeyyā”ti upamādassanaṃ kataṃ.",
  "tika-s0302t:109_8": "Nayato paripuṇṇabhāvaggahaṇaṃ veditabbaṃ.",
  "tika-s0302t:109_9": "Pāḷiyaṃ anāgatassāpi paccayavaṭṭassa hetuvasena phalavasena vā paripuṇṇabhāvassa mukhamattadassanīyattā ādito phalahetusandhi,",
  "tika-s0302t:109_10": "majjhe hetuphalasandhi,",
  "tika-s0302t:109_11": "antepi phalahetusandhīti evaṃ tisandhikattā catusaṅkhepameva vaṭṭaṃ dassitanti.",
  "tika-s0302t:110_0": "Āhārasuttavaṇṇanā niṭṭhitā.",
  "tika-s0302t:111_0": "2. Moḷiyaphaggunasuttavaṇṇanā",
  "tika-s0302t:112_0": "12.",
  "tika-s0302t:112_1": "Imasmiṃyeva ṭhāneti “cattārome bhikkhu…pe…",
  "tika-s0302t:112_2": "āhārā”ti evaṃ cattāro āhāre sarūpato dassetvā “ime kho bhikkhave…pe…",
  "tika-s0302t:112_3": "anuggahāyā”ti nigamanavasena dassite imasmiṃyeva ṭhāne.",
  "tika-s0302t:112_4": "Desanaṃ niṭṭhāpesi catuāhāravibhāgadīpakaṃ desanaṃ uddesavaseneva niṭṭhāpesi,",
  "tika-s0302t:112_5": "upari āvajjetvā tuṇhī nisīdi.",
  "tika-s0302t:112_6": "Diṭṭhigatikoti attadiṭṭhivasena diṭṭhigatiko.",
  "tika-s0302t:112_7": "Varagandhavāsitanti sabhāvasiddhena candanagandhena ceva tadaññanānāgandhena ca paribhāvitattā varagandhavāsitaṃ.",
  "tika-s0302t:112_8": "Ratanacaṅkoṭavarenāti ratanamayena uttamacaṅkoṭakena.",
  "tika-s0302t:112_9": "Desanānusandhiṃ ghaṭentoti yathādesitāya desanāya anusandhiṃ ghaṭento,",
  "tika-s0302t:112_10": "yathā uparidesanā vaddheyya,",
  "tika-s0302t:112_11": "evaṃ ussāhaṃ karonto.",
  "tika-s0302t:112_12": "Viññāṇāhāraṃ āhāretīti tassa āhāraṇakiriyāya vuttapucchāya taṃ diṭṭhigataṃ uppāṭento “yo etaṃ…pe…",
  "tika-s0302t:112_13": "bhuñjati vā”ti āha.",
  "tika-s0302t:113_0": "Viññāṇāhāre nāma icchite tassa upabhuñjakenapi bhavitabbaṃ,",
  "tika-s0302t:113_1": "so “ko nu kho”ti ayaṃ pucchāya adhippāyo.",
  "tika-s0302t:113_2": "Utusamayeti gabbhavuṭṭhānasamaye.",
  "tika-s0302t:113_3": "So hi utusamayassa mattakasamayattā tathā vutto.",
  "tika-s0302t:113_4": "“Udakena aṇḍāni mā nassantū”ti mahāsamuddato nikkhamitvā.",
  "tika-s0302t:113_5": "Gijjhapotakā viya āhārasañcetanāya tāni kacchapaṇḍāni manosañcetanāhārena yāpentīti ayaṃ tassa therassa laddhi.",
  "tika-s0302t:113_6": "Kiñcāpi ayaṃ laddhīti phassamanosañcetanāhāresu kiñcāpi therassa yuttā ayuttā vā ayaṃ laddhi.",
  "tika-s0302t:113_7": "Imaṃ pañhanti “ko nu kho, bhante,",
  "tika-s0302t:113_8": "viññāṇāhāraṃ āhāretī”ti imaṃ pañhaṃ etāya yathāvuttāya laddhiyā na pana pucchati,",
  "tika-s0302t:113_9": "atha kho sattupaladdhiyā pucchatīti adhippāyo.",
  "tika-s0302t:113_10": "Soti diṭṭhigatiko.",
  "tika-s0302t:113_11": "Na niggahetabbo ummattakasadisattā adhippāyaṃ ajānitvā pucchāya katattā.",
  "tika-s0302t:113_12": "Tenāha “āhāretīti nāhaṃ vadāmī”tiādi.",
  "tika-s0302t:114_0": "Tasmiṃ mayā evaṃ vutteti tasmiṃ vacane mayā “āhāretī”ti evaṃ vutte sati.",
  "tika-s0302t:114_1": "Ayaṃ pañhoti “ko nu kho, bhante,",
  "tika-s0302t:114_2": "viññāṇāhāraṃ āhāretī”ti ayaṃ pañho yutto bhaveyya.",
  "tika-s0302t:114_3": "Evaṃ pucchite pañheti sattupaladdhiṃ anādāya “katamassa dhammassa paccayo”ti evaṃ dhammapavattavaseneva pañhe pucchite.",
  "tika-s0302t:114_4": "Teneva viññāṇenāti teneva paṭisandhiviññāṇena saha uppannaṃ nāmañca rūpañca atītabhave diṭṭhigatikassa",
  "tika-s0302t:114_5": "vasena āyatiṃ punabbhavābhinibbattīti idhādhippetaṃ.",
  "tika-s0302t:114_6": "Nāmarūpe jāte satīti nāmarūpe nibbatte tappaccayabhūtaṃ bhinditvā saḷāyatanaṃ hoti.",
  "tika-s0302t:115_0": "Tatrāyaṃ paccayavibhāgo –",
  "tika-s0302t:115_1": "nāmanti vedanādikhandhattayaṃ idhādhippetaṃ,",
  "tika-s0302t:115_2": "rūpaṃ pana sattasantatipariyāpannaṃ,",
  "tika-s0302t:115_3": "niyamato cattāri bhūtāni cha vatthūni jīvitindriyaṃ āhāro ca.",
  "tika-s0302t:115_4": "Tattha vipākanāmaṃ paṭisandhikkhaṇe hadayavatthuno sahāyo hutvā chaṭṭhassa manāyatanassa sahajātaaññamaññanissayasampayuttavipākaatthiavigatapaccayehi",
  "tika-s0302t:115_5": "sattadhā paccayo hoti.",
  "tika-s0302t:115_6": "Kiñci panettha hetupaccayena kiñci āhārapaccayenāti evaṃ ukkaṃsāvakaṃso veditabbo.",
  "tika-s0302t:115_7": "Itaresaṃ pana pañcāyatanānaṃ catunnaṃ mahābhūtānaṃ sahāyo hutvā sahajātanissayavipākavippayuttaatthiavigatavasena chadhā paccayo hoti.",
  "tika-s0302t:115_8": "Kiñci panettha hetupaccayena kiñci āhārapaccayenāti sabbaṃ purimasadisaṃ.",
  "tika-s0302t:115_9": "Pavatte vipākanāmaṃ vipākassa chaṭṭhāyatanassa vuttanayena sattadhā paccayo hoti,",
  "tika-s0302t:115_10": "avipākaṃ pana avipākassa chaṭṭhassa tato vipākapaccayaṃ apanetvā paccayo hoti.",
  "tika-s0302t:115_11": "Cakkhāyatanādīnaṃ pana paccuppannaṃ cakkhupasādādivatthukampi itarampi vipākanāmaṃ pacchājātavippayuttaatthiavigatapaccayehi catudhā paccayo hoti,",
  "tika-s0302t:115_12": "tathā avipākampi veditabbaṃ.",
  "tika-s0302t:115_13": "Rūpato pana vatthurūpaṃ paṭisandhiyaṃ chaṭṭhassa sahajātaaññamaññanissayavippayuttaatthiavigatapaccayehi chadhā paccayo hoti.",
  "tika-s0302t:115_14": "Cattāri pana bhūtāni cakkhāyatanādīnaṃ pañcannaṃ sahajātanissayaatthiavigatapaccayehi catudhā paccayo hoti.",
  "tika-s0302t:115_15": "Rūpajīvitaṃ atthiavigatindriyavasena tidhā paccayo hotīti ayañhettha saṅkhepo,",
  "tika-s0302t:115_16": "vitthāro pana visuddhimaggato gahetabbo.",
  "tika-s0302t:116_0": "Pañhassa okāsaṃ dentoti “ko nu kho, bhante,",
  "tika-s0302t:116_1": "phusatī”ti imassa diṭṭhigatikapañhassa okāsaṃ dento.",
  "tika-s0302t:116_2": "Tato vivecetukāmoti adhippāyo.",
  "tika-s0302t:116_3": "Sabbapadesūti diṭṭhigatikena bhagavatā ca vuttapadesu.",
  "tika-s0302t:116_4": "Sattoti attā.",
  "tika-s0302t:116_5": "So pana ucchedavādinopi yāva na ucchijjati,",
  "tika-s0302t:116_6": "tāva atthevāti laddhi,",
  "tika-s0302t:116_7": "pageva sassatavādino.",
  "tika-s0302t:116_8": "Bhūtoti vijjamāno.",
  "tika-s0302t:116_9": "Nipphattoti nipphanno.",
  "tika-s0302t:116_10": "Na tassa dāni nipphādetabbaṃ kiñci atthīti laddhi.",
  "tika-s0302t:116_11": "Idappaccayā idanti imasmā viññāṇāhārapaccayā idaṃ nāmarūpaṃ.",
  "tika-s0302t:116_12": "Puna idappaccayā idanti imasmā nāmarūpapaccayā idaṃ saḷāyatananti evaṃ bahūsu ṭhānesu bhagavatā kathitattā",
  "tika-s0302t:116_13": "yathā paccayato nibbattaṃ saṅkhāramattamidanti saññattiṃ upagato.",
  "tika-s0302t:116_14": "Tenāpīti saññattupagatenāpi.",
  "tika-s0302t:116_15": "Ekābaddhaṃ katvāti yathā pucchāya avasaro na hoti,",
  "tika-s0302t:116_16": "tathā ekābaddhaṃ katvā.",
  "tika-s0302t:116_17": "Desanāruḷhanti yato saḷāyatanapadato paṭṭhāya “saḷāyatanapaccayā phasso”tiādinā desanā paṭiccasamuppādavīthiṃ āruḷhameva.",
  "tika-s0302t:116_18": "Tamevāti saḷāyatanapadameva gahetvā.",
  "tika-s0302t:116_19": "Vivajjentoti vivaṭṭento.",
  "tika-s0302t:116_20": "Evamāhāti “channaṃtvevā”tiādiākārena evaṃ desite,",
  "tika-s0302t:116_21": "“vineyyajano paṭivijjhatī”ti evamāha.",
  "tika-s0302t:116_22": "Viññāṇāhāro āyatiṃ punabbhavābhinibbattiyāti evaṃ purimabhavato āyatibhavassa paccayavasena mūlakāraṇavasena",
  "tika-s0302t:116_23": "ca desitattā “viññāṇanāmarūpānaṃ antare eko sandhī”ti vuttaṃ.",
  "tika-s0302t:116_24": "Tadaminā viññāṇaggahaṇena abhisaṅkhāraviññāṇassāpi gahaṇaṃ katanti daṭṭhabbaṃ.",
  "tika-s0302t:117_0": "Moḷiyaphaggunasuttavaṇṇanā niṭṭhitā.",
  "tika-s0302t:118_0": "3. Samaṇabrāhmaṇasuttavaṇṇanā",
  "tika-s0302t:119_0": "13.",
  "tika-s0302t:119_1": "Ye paccayasamavāye tenattabhāvena saccāni paṭivijjhituṃ samatthā,",
  "tika-s0302t:119_2": "te bāhirakaliṅge ṭhitāpi teneva tattha samatthatāyogena bhāvinaṃ samitabāhitapāpataṃ apekkhitvā samaṇasammatāyeva",
  "tika-s0302t:119_3": "brāhmaṇasammatāyevāti te nivattetuṃ “saccāni paṭivijjhituṃ asamatthā”ti vuttaṃ.",
  "tika-s0302t:119_4": "Dukkhasaccavasenāti dukkhaariyasaccavasena.",
  "tika-s0302t:119_5": "Aññathā kathaṃ bāhirakāpi jarāmaraṇaṃ dukkhanti na jānanti.",
  "tika-s0302t:119_6": "Saccadesanābhāvato “saha taṇhāyā”ti vuttanti keci.",
  "tika-s0302t:119_7": "Taṃ na suṭṭhu.",
  "tika-s0302t:119_8": "Yasmā tattha tattha bhave paṭhamābhinibbatti,",
  "tika-s0302t:119_9": "idha jātīti adhippetā,",
  "tika-s0302t:119_10": "sā ca taṇhā eva santānena,",
  "tika-s0302t:119_11": "taṇheva sā jāti.",
  "tika-s0302t:119_12": "Jarāmaraṇañcettha pākaṭameva adhippetaṃ,",
  "tika-s0302t:119_13": "na khaṇikaṃ,",
  "tika-s0302t:119_14": "tasmā sataṇhā eva jātijarāmaraṇassa samudayoti bhūtakathanametaṃ daṭṭhabbaṃ.",
  "tika-s0302t:119_15": "Samudayasaccavasena na jānantīti yojanā.",
  "tika-s0302t:119_16": "Esa nayo sesapadesupi.",
  "tika-s0302t:119_17": "Sabbapadesūti yattha taṇhā visesanabhāvena vattabbā,",
  "tika-s0302t:119_18": "tesu sabbapadesu.",
  "tika-s0302t:119_19": "Yena samannāgatattā puggalo paramatthato samaṇo brāhmaṇoti vuccati,",
  "tika-s0302t:119_20": "taṃ sāmaññaṃ brahmaññañcāti āha “ariya…pe…",
  "tika-s0302t:119_21": "brahmaññañcā”ti.",
  "tika-s0302t:119_22": "Yena hi pavattinimittena samaṇa-",
  "tika-s0302t:119_23": "saddo brāhmaṇa-",
  "tika-s0302t:119_24": "saddo ca sake atthe niruḷho,",
  "tika-s0302t:119_25": "tassa vasena abhinnopi veneyyajjhāsayato dvidhā katvā vattuṃ arahatīti vuttaṃ “ubhayatthāpī”ti.",
  "tika-s0302t:119_26": "Ekādasasu ṭhānesu cattāri saccāni kathesi avijjāsamudayassa anuddhaṭattā.",
  "tika-s0302t:120_0": "Samaṇabrāhmaṇasuttavaṇṇanā niṭṭhitā.",
  "tika-s0302t:121_0": "4. Dutiyasamaṇabrāhmaṇasuttavaṇṇanā",
  "tika-s0302t:122_0": "14.",
  "tika-s0302t:122_1": "Ime dhamme katame dhammeti ca ettha iti-",
  "tika-s0302t:122_2": "saddo ādiattho.",
  "tika-s0302t:122_3": "Tena “imesaṃ dhammānaṃ katamesaṃ dhammāna”nti imesaṃ padānaṃ saṅgaho.",
  "tika-s0302t:122_4": "Etāni hi padāni jarāmaraṇādīnaṃ sādhāraṇabhāvena vuttāni imissā desanāya papañcabhūtānīti āha “ettakaṃ papañcaṃ katvā kathitaṃ,",
  "tika-s0302t:122_5": "desanaṃ…pe…",
  "tika-s0302t:122_6": "ajjhāsayenā”ti.",
  "tika-s0302t:122_7": "Iminā tāneva jarāmaraṇādīni gahetvā puggalajjhāsayavasena ādito “ime dhamme”tiādinā sabbapadasādhāraṇato desanā āraddhā.",
  "tika-s0302t:122_8": "Yathānulomasāsanañhi suttantadesanā,",
  "tika-s0302t:122_9": "na yathādhammasāsananti.",
  "tika-s0302t:123_0": "Dutiyasamaṇabrāhmaṇasuttavaṇṇanā niṭṭhitā.",
  "tika-s0302t:124_0": "5. Kaccānagottasuttavaṇṇanā",
  "tika-s0302t:125_0": "15.",
  "tika-s0302t:125_1": "Yasmā idha jānantāpi “sammādiṭṭhī”ti vadanti ajānantāpi bāhirakāpi sāsanikāpi anussavādivasenapi attapaccakkhenapi,",
  "tika-s0302t:125_2": "tasmā taṃ bahūnaṃ vacanaṃ upādāya āmeḍitavasena “sammādiṭṭhi sammādiṭṭhīti, bhante,",
  "tika-s0302t:125_3": "vuccatī”ti āha.",
  "tika-s0302t:125_4": "Tathāniddiṭṭhatādassanatthaṃ hissa ayaṃ āmeḍitapayogo.",
  "tika-s0302t:125_5": "Ayañhettha adhippāyo –",
  "tika-s0302t:125_6": "“aparehipi sammādiṭṭhīti vuccati,",
  "tika-s0302t:125_7": "sā panāyaṃ evaṃ vuccamānā atthañca lakkhaṇañca upādāya kittāvatā nu kho, bhante,",
  "tika-s0302t:125_8": "sammādiṭṭhi hotī”ti.",
  "tika-s0302t:125_9": "Aṭṭhakathāyaṃ pana “sammādiṭṭhī”ti vacane yasmā viññū eva pamāṇaṃ,",
  "tika-s0302t:125_10": "na aviññū,",
  "tika-s0302t:125_11": "tasmā “yaṃ paṇḍitā”tiādi vuttaṃ.",
  "tika-s0302t:125_12": "Dve avayavā assāti dvayaṃ,",
  "tika-s0302t:125_13": "duvidhaṃ diṭṭhigāhavatthu,",
  "tika-s0302t:125_14": "dvayaṃ diṭṭhigāhavasena nissito apassitoti dvayanissito.",
  "tika-s0302t:125_15": "Tenāha “dve koṭṭhāse nissito”ti.",
  "tika-s0302t:125_16": "Yāya diṭṭhiyā “sabboyaṃ loko atthi vijjati sabbakālaṃ upalabbhatī”ti diṭṭhigatiko gaṇhāti,",
  "tika-s0302t:125_17": "sā diṭṭhi atthitā,",
  "tika-s0302t:125_18": "sā eva sadā sabbakālaṃ loko atthīti pavattagāhatāya sassato,",
  "tika-s0302t:125_19": "taṃ sassataṃ.",
  "tika-s0302t:125_20": "Yāya diṭṭhiyā “sabboyaṃ loko natthi na hoti ucchijjatī”ti diṭṭhigatiko gaṇhāti,",
  "tika-s0302t:125_21": "sā diṭṭhi natthitā,",
  "tika-s0302t:125_22": "sā eva ucchijjatīti uppannagāhatāya ucchedo,",
  "tika-s0302t:125_23": "taṃ ucchedaṃ.",
  "tika-s0302t:125_24": "Loko nāma saṅkhāraloko tamhi gahetabbato.",
  "tika-s0302t:125_25": "Sammappaññāyāti aviparītapaññāya yathābhūtapaññāya.",
  "tika-s0302t:125_26": "Tenāha “savipassanā maggapaññā”ti.",
  "tika-s0302t:125_27": "Nibbattesu dhammesūti yathā paccayuppannesu rūpārūpadhammesu.",
  "tika-s0302t:125_28": "Paññāyante svevāti santānanibandhanavasena paññāyamānesu eva.",
  "tika-s0302t:125_29": "Yā natthīti yā ucchedadiṭṭhi tattha tattheva sattānaṃ ucchijjanato vinassanato koci ṭhito nāma satto dhammo vā natthīti saṅkhāraloke uppajjeyya.",
  "tika-s0302t:125_30": "“Natthi sattā opapātikā”ti pavattamānāpi micchādiṭṭhi tathāpavattasaṅkhārārammaṇāva.",
  "tika-s0302t:125_31": "Sā na hotīti kammāvijjātaṇhādibhedaṃ paccayaṃ paṭicca saṅkhāralokassa samudayanibbattiṃ sammappaññāya passato,",
  "tika-s0302t:125_32": "sā ucchedadiṭṭhi, na hoti,",
  "tika-s0302t:125_33": "nappavattati avicchedena saṅkhārānaṃ nibbattidassanato.",
  "tika-s0302t:125_34": "Lokanirodhanti saṅkhāralokassa khaṇikanirodhaṃ.",
  "tika-s0302t:125_35": "Tenāha “saṅkhārānaṃ bhaṅga”nti.",
  "tika-s0302t:125_36": "Yā atthīti hetuphalasambandhena pavattamānassa santānānupacchedassa ekattaggahaṇena saṅkhāraloke yā sassatadiṭṭhi sabbakālaṃ loko atthīti uppajjeyya.",
  "tika-s0302t:125_37": "Sā na hotīti uppannuppannānaṃ nirodhassa navanavānañca uppādassa dassanato,",
  "tika-s0302t:125_38": "sā sassatadiṭṭhi na hoti.",
  "tika-s0302t:126_0": "Loko samudeti etasmāti lokasamudayoti āha “anulomapaccayākāra”nti.",
  "tika-s0302t:126_1": "Paccayadhammānañhi attano phalassa paccayabhāvo anulomapaccayākāro.",
  "tika-s0302t:126_2": "Paṭilomaṃ paccayākāranti ānetvā sambandho.",
  "tika-s0302t:126_3": "Taṃtaṃhetunirodhato taṃtaṃphalanirodho hi paṭilomapaccayākāro.",
  "tika-s0302t:126_4": "Yo hi avijjādīnaṃ paccayadhammānaṃ hetuādipaccayabhāvo,",
  "tika-s0302t:126_5": "so nippariyāyato lokasamudayo.",
  "tika-s0302t:126_6": "Paccayuppannassa saṅkhārādikassa.",
  "tika-s0302t:126_7": "Anucchedaṃ passatoti anucchedadassanassa hetu.",
  "tika-s0302t:126_8": "Ayampīti na kevalaṃ khaṇato udayavayanīharaṇanayo,",
  "tika-s0302t:126_9": "atha kho paccayato udayavayanīharaṇanayopi.",
  "tika-s0302t:127_0": "Upagamanaṭṭhena taṇhāva upayo.",
  "tika-s0302t:127_1": "Tathā diṭṭhupayo.",
  "tika-s0302t:127_2": "Eseva nayoti iminā upayehi upādānādīnaṃ anatthantarataṃ atidisati.",
  "tika-s0302t:127_3": "Tathā ca pana tesu duvidhatā upādīyati.",
  "tika-s0302t:127_4": "Nanu ca cattāri upādānāni aññattha vuttānīti?",
  "tika-s0302t:127_5": "Saccaṃ vuttāni,",
  "tika-s0302t:127_6": "tāni ca kho atthato dve evāti idha evaṃ vuttaṃ.",
  "tika-s0302t:127_7": "Kāmaṃ “ahaṃ mama”nti ayathānukkamena vuttaṃ,",
  "tika-s0302t:127_8": "yathānukkamaṃyeva pana attho veditabbo. Ādi-",
  "tika-s0302t:127_9": "saddena paroparassa subhaṃ asubhantiādīnañca saṅgaho veditabbo.",
  "tika-s0302t:127_10": "Te dhammeti tebhūmakadhamme.",
  "tika-s0302t:127_11": "Vinivisantīti virūpaṃ nivisanti,",
  "tika-s0302t:127_12": "abhinivisantīti attho.",
  "tika-s0302t:127_13": "Tāhīti taṇhādiṭṭhīhi.",
  "tika-s0302t:127_14": "Vinibaddhoti virūpaṃ vimuccituṃ vā appadānavasena niyametvā baddho.",
  "tika-s0302t:128_0": "“Abhiniveso”ti upayupādānānaṃ pavattiākāraviseso vuttoti āha “tañcāyanti tañca upayupādāna”nti.",
  "tika-s0302t:128_1": "Cittassāti akusalacittassa.",
  "tika-s0302t:128_2": "Patiṭṭhānabhūtanti ādhārabhūtaṃ.",
  "tika-s0302t:128_3": "Dosamohavasenapi akusalacittappavatti taṇhādiṭṭhābhinivesūpanissayā evāti taṇhādiṭṭhiyo akusalassa cittassa adhiṭṭhānanti vuttā.",
  "tika-s0302t:128_4": "Tasminti akusalacitte.",
  "tika-s0302t:128_5": "Abhinivisantīti “etaṃ mama,",
  "tika-s0302t:128_6": "eso me attā”tiādinā abhinivesanaṃ pavattenti.",
  "tika-s0302t:128_7": "Anusentīti thāmagatā hutvā appahānabhāvena anusenti.",
  "tika-s0302t:128_8": "Tadubhayanti taṇhādiṭṭhidvayaṃ.",
  "tika-s0302t:128_9": "Na upagacchatīti “etaṃ mamā”tiādinā taṇhādiṭṭhigatiyā na upasaṅkamati na allīyati.",
  "tika-s0302t:128_10": "Na upādiyatīti na daḷhaggāhaṃ gaṇhāti.",
  "tika-s0302t:128_11": "Na adhiṭṭhātīti na taṇhādiṭṭhigāhena adhiṭṭhāya pavattati.",
  "tika-s0302t:128_12": "Attaniyagāho nāma sati attagāhe hotīti vuttaṃ “attā me”ti.",
  "tika-s0302t:128_13": "Idaṃ dukkhaggahaṇaṃ upādānakkhandhāpassayaṃ tabbinimuttassa dukkhassa abhāvāti vuttaṃ “dukkhamevāti pañcupādānakkhandhamattamevā”ti.",
  "tika-s0302t:128_14": "“Saṃkhittena pañcupādānakkhandhā dukkhā”ti hi vuttaṃ.",
  "tika-s0302t:128_15": "Kaṅkhaṃ na karotīti saṃsayaṃ na uppādeti sabbaso vicikicchāya samucchindanato.",
  "tika-s0302t:129_0": "Na parappaccayenāti parassa asaddahanena.",
  "tika-s0302t:129_1": "Missakasammādiṭṭhiṃ āhāti nāmarūpaparicchedato paṭṭhāya sammādiṭṭhiyā vuttattā lokiyalokuttaramissakaṃ sammādiṭṭhiṃ avoca.",
  "tika-s0302t:129_2": "Nikūṭantoti nihīnanto.",
  "tika-s0302t:129_3": "Nihīnapariyāyo hi ayaṃ nikūṭa- saddo.",
  "tika-s0302t:129_4": "Tenāha “lāmakanto”ti.",
  "tika-s0302t:129_5": "Paṭhamakanti ca garahāyaṃ ka- saddo.",
  "tika-s0302t:129_6": "Sabbaṃ natthīti yathāsaṅkhataṃ bhaṅguppattiyā natthi eva,",
  "tika-s0302t:129_7": "sabbaṃ natthi ucchijjati vinassatīti adhippāyo.",
  "tika-s0302t:129_8": "Sabbamatthīti ca yathā asaṅkhataṃ atthi vijjati,",
  "tika-s0302t:129_9": "sabbakālaṃ upalabbhatīti adhippāyo.",
  "tika-s0302t:129_10": "Sabbanti cettha sakkāyasabbaṃ veditabbaṃ “sabbadhammamūlapariyāya”ntiādīsu viya.",
  "tika-s0302t:129_11": "Tañhi pariññāñāṇānaṃ paccayabhūtaṃ. Iti-",
  "tika-s0302t:129_12": "saddo nidassane.",
  "tika-s0302t:129_13": "Kiṃ nidasseti? Atthi-",
  "tika-s0302t:129_14": "saddena vuttaṃ.",
  "tika-s0302t:129_15": "“Atthita”nti niccataṃ.",
  "tika-s0302t:129_16": "Sassataggāho hi idha paṭhamo antoti adhippeto.",
  "tika-s0302t:129_17": "Ucchedaggāho dutiyoti tadubhayavinimuttā ca idappaccayatā.",
  "tika-s0302t:129_18": "Ettha ca uppannanirodhakathanato sassatataṃ,",
  "tika-s0302t:129_19": "nirujjhantānaṃ asati nibbānappattiyaṃ yathāpaccayaṃ punūpagamanakathanato ucchedatañca anupagamma majjhimena",
  "tika-s0302t:129_20": "bhagavā dhammaṃ deseti idappaccayatānayena.",
  "tika-s0302t:129_21": "Tena vuttaṃ “ete…pe…",
  "tika-s0302t:129_22": "ante”tiādi.",
  "tika-s0302t:130_0": "Kaccānagottasuttavaṇṇanā niṭṭhitā.",
  "tika-s0302t:131_0": "6. Dhammakathikasuttavaṇṇanā",
  "tika-s0302t:132_0": "16.",
  "tika-s0302t:132_1": "Nibbindanatthāyāti nibbidānupassanāpaṭilābhāya.",
  "tika-s0302t:132_2": "Sā hi jarāmaraṇasīsena vuttesu saṅkhatadhammesu nibbindanākārena pavattati.",
  "tika-s0302t:132_3": "Virajjanatthāyāti virāgānupassanāpaṭilābhāya.",
  "tika-s0302t:132_4": "Sīlato paṭṭhāyāti vivaṭṭasannissitasīlasamādānato paṭṭhāya.",
  "tika-s0302t:132_5": "Sotāpattiyaṅgehi samannāgato vivaṭṭasannissitasīle patiṭṭhito upāsakopi pageva catupārisuddhisīle patiṭṭhito bhikkhu sammāpaṭipanno nāma.",
  "tika-s0302t:132_6": "Tenāha “yāva arahattamaggā paṭipannoti veditabbo”ti.",
  "tika-s0302t:132_7": "Nibbānadhammassāti nibbānāvahassa ariyassa maggassa.",
  "tika-s0302t:132_8": "Anurūpasabhāvabhūtanti nibbānādhigamassa anucchavikasabhāvabhūtaṃ.",
  "tika-s0302t:132_9": "Nibbidāti iminā vuṭṭhānagāminipariyosānaṃ vipassanaṃ vadati.",
  "tika-s0302t:132_10": "Virāgā nirodhāti padadvayena ariyamaggaṃ,",
  "tika-s0302t:132_11": "itarena phalaṃ.",
  "tika-s0302t:132_12": "Etthāti imasmiṃ sutte.",
  "tika-s0302t:132_13": "Ekena nayenāti paṭhamena nayena.",
  "tika-s0302t:132_14": "Tattha hi bhagavā tena bhikkhunā dhammakathikalakkhaṇaṃ pucchito taṃ matthakaṃ pāpetvā vissajjesi.",
  "tika-s0302t:132_15": "Yo hi vipassanaṃ maggaṃ anupādāvimuttiṃ pāpetvā kathetuṃ sakkoti,",
  "tika-s0302t:132_16": "so ekantadhammakathiko.",
  "tika-s0302t:132_17": "Tenāha “dhammakathikassa pucchā kathitā”ti.",
  "tika-s0302t:132_18": "Dvīhīti dutiyatatiyanayehi.",
  "tika-s0302t:132_19": "Tanti pucchaṃ.",
  "tika-s0302t:132_20": "Visesetvāti visiṭṭhaṃ katvā.",
  "tika-s0302t:132_21": "Yathāpucchitamattameva akathetvā apucchitampi atthaṃ dassento dhammānudhammapaṭipattiṃ anupādāya vimuttisaṅkhātaṃ visesaṃ pāpetvā.",
  "tika-s0302t:132_22": "Bhagavā hi appaṃ yācito bahuṃ dento uḷārapuriso viya dhammakathikalakkhaṇaṃ pucchito paṭiccasamuppādamukhena",
  "tika-s0302t:132_23": "tañceva tato ca uttariṃ dhammānudhammapaṭipattiṃ anupādāvimuttañca vissajjesi.",
  "tika-s0302t:132_24": "Tattha “nibbidāya…pe…",
  "tika-s0302t:132_25": "dhammaṃ desetī”ti iminā dhammadesanaṃ vāsanābhāgiyaṃ katvā dassesi.",
  "tika-s0302t:132_26": "“Nirodhāya paṭipanno hotī”ti iminā nibbedhabhāgiyaṃ,",
  "tika-s0302t:132_27": "“anupādāvimutto hotī”ti iminā desanaṃ asekkhabhāgiyaṃ katvā dassesi.",
  "tika-s0302t:132_28": "Tenāha “sekkhāsekkhabhūmiyo niddiṭṭhā”ti.",
  "tika-s0302t:133_0": "Dhammakathikasuttavaṇṇanā niṭṭhitā.",
  "tika-s0302t:134_0": "7. Acelakassapasuttavaṇṇanā",
  "tika-s0302t:135_0": "17.",
  "tika-s0302t:135_1": "Liṅgena acelakoti pabbajitaliṅgena acelako.",
  "tika-s0302t:135_2": "Tena acelakacaraṇena acelo,",
  "tika-s0302t:135_3": "na niccelatāmattenāti dasseti.",
  "tika-s0302t:135_4": "Nāmenāti gottanāmena kassapoti.",
  "tika-s0302t:135_5": "Deseti pavedeti saṃsayavigamanaṃ etenāti deso,",
  "tika-s0302t:135_6": "nicchayahetūti āha “kiñcideva desa”ntiādi.",
  "tika-s0302t:135_7": "So hi saṃsayavigamanaṃ karotīti kāraṇaṃ.",
  "tika-s0302t:135_8": "Okāsanti avasaṃsandanapadesaṃ.",
  "tika-s0302t:135_9": "Tenāha “khaṇaṃ kāla”nti.",
  "tika-s0302t:135_10": "Antaragharaṃ antonivesanaṃ.",
  "tika-s0302t:135_11": "Antare gharāni etassāti antaragharaṃ, antogāmo.",
  "tika-s0302t:135_12": "Yadākaṅkhasīti yaṃ ākaṅkhasi.",
  "tika-s0302t:135_13": "Iti bhagavā sabbaññupavāraṇāya pavāreti.",
  "tika-s0302t:135_14": "Tenāha “yaṃ icchasī”ti.",
  "tika-s0302t:135_15": "Yadākaṅkhasīti yaṃ ākaṅkhasi, kassapa,",
  "tika-s0302t:135_16": "tikkhattuṃ paṭikkhipantopi pucchasi,",
  "tika-s0302t:135_17": "yaṃ ākaṅkhasi,",
  "tika-s0302t:135_18": "tameva pucchāti attho.",
  "tika-s0302t:136_0": "“Yāvatatiyaṃ paṭikkhipī”ti vuttattā “tatiyampi kho”tiādinā pāṭhena bhavitabbaṃ.",
  "tika-s0302t:136_1": "So pana nayavasena saṃkhittoti daṭṭhabbo.",
  "tika-s0302t:136_2": "Yena kāraṇena bhagavā acelakassa tikkhattuṃ yācāpetvā cassa pañhaṃ kathesi,",
  "tika-s0302t:136_3": "taṃ dassetuṃ “kasmā panā”tiādimāha.",
  "tika-s0302t:136_4": "Gāravajananatthaṃ yāvatatiyaṃ paṭikkhipi tañca dhammassa sussūsāya.",
  "tika-s0302t:136_5": "Dhammagarukā hi buddhā bhagavanto.",
  "tika-s0302t:136_6": "Sattānaṃ ñāṇaparipākaṃ āgamayamāno yāvatatiyaṃ yācāpetīti vibhattivipariṇāmavasena sādhāraṇato padaṃ",
  "tika-s0302t:136_7": "yojetvā puna “ettakena kālenā”ti kassapassa vasena yojetabbaṃ.",
  "tika-s0302t:137_0": "Māti paṭisedhe nipāto.",
  "tika-s0302t:137_1": "Bhaṇīti punavacanavasena kiriyāpadaṃ vadati.",
  "tika-s0302t:137_2": "Mā evaṃ bhaṇi,",
  "tika-s0302t:137_3": "kathesīti attho.",
  "tika-s0302t:137_4": "“Iti bhagavā avocā”ti pana saṅgītikāravacanaṃ.",
  "tika-s0302t:137_5": "Sayaṃkataṃ dukkhanti purisassa uppajjamānadukkhaṃ,",
  "tika-s0302t:137_6": "tena kataṃ nāma tassa kāraṇassa pubbe teneva kammassa upacitattāti ayaṃ nayo anavajjo.",
  "tika-s0302t:137_7": "Diṭṭhigatiko pana pañcakkhandhavinimuttaṃ niccaṃ kārakavedakalakkhaṇaṃ attānaṃ parikappetvā tassa vasena",
  "tika-s0302t:137_8": "“sayaṃkataṃ dukkha”nti pucchatīti bhagavā “mā heva”nti avoca,",
  "tika-s0302t:137_9": "tenāha “sayaṃkataṃ dukkhanti vattuṃ na vaṭṭatī”tiādi.",
  "tika-s0302t:137_10": "Ettha ca yadi bāhirakehi parikappito attā nāma koci atthi,",
  "tika-s0302t:137_11": "so ca nicco,",
  "tika-s0302t:137_12": "tassa nibbikāratāya,",
  "tika-s0302t:137_13": "purimarūpāvijahanato kassaci visesādhānassa kātuṃ asakkuṇeyyatāya ahitato nivattanatthaṃ,",
  "tika-s0302t:137_14": "hite ca vattanatthaṃ upadeso ca nippayojano siyā attavādino.",
  "tika-s0302t:137_15": "Kathaṃ vā so upadeso pavattīyati?",
  "tika-s0302t:137_16": "Vikārābhāvato.",
  "tika-s0302t:137_17": "Evañca attano ajaṭākāsassa viya dānādikiriyā hiṃsādikiriyā ca na sambhavati,",
  "tika-s0302t:137_18": "tathā sukhassa dukkhassa ca anubhavanabandho eva attavādino na yujjati kammabandhābhāvato.",
  "tika-s0302t:137_19": "Jātiādīnañca asambhavato kuto vimokkho.",
  "tika-s0302t:137_20": "Atha pana “dhammamattaṃ tassa uppajjati ceva vinassati ca.",
  "tika-s0302t:137_21": "Yassa vasenāyaṃ kiriyāvohāro”ti vadeyya,",
  "tika-s0302t:137_22": "evampi purimarūpāvijahanena avaṭṭhitassa attano dhammamattanti na sakkā sambhāvetuṃ.",
  "tika-s0302t:137_23": "Te vā panassa dhammā avatthābhūtā,",
  "tika-s0302t:137_24": "tato aññe vā siyuṃ anaññe vā.",
  "tika-s0302t:137_25": "Yadi aññe,",
  "tika-s0302t:137_26": "na tāhi tassa uppannāhipi koci viseso atthi.",
  "tika-s0302t:137_27": "Yo hi karoti paṭisaṃvedeti cavati upapajjati cāti icchitaṃ,",
  "tika-s0302t:137_28": "tasmā tadattho eva yathāvuttadoso.",
  "tika-s0302t:137_29": "Kiñca dhammakappanāpi niratthikā siyā.",
  "tika-s0302t:137_30": "Atha anaññe,",
  "tika-s0302t:137_31": "uppādavināsavantīhi avatthāhi anaññassa attano tāsaṃ viya uppādavināsasambhavato kuto niccatāvakāso.",
  "tika-s0302t:137_32": "Tāsampi vā attano viya niccatāpattīti bandhavimokkhānaṃ asambhavo evāti na yujjatevāyaṃ attavādo.",
  "tika-s0302t:137_33": "Tenāha “attā nāma koci dukkhassa kārako natthīti dīpetī”ti.",
  "tika-s0302t:137_34": "Paratoti “paraṃkataṃ dukkha”ntiādike parasmiṃ tividhepi naye.",
  "tika-s0302t:137_35": "Adhiccasamuppannanti adhicca yadicchāya kiñci kāraṇaṃ kassaci vā pubbaṃ vinā samuppannaṃ.",
  "tika-s0302t:137_36": "Tenāha “akāraṇena yadicchāya uppanna”nti.",
  "tika-s0302t:137_37": "Kasmā evamāhāti evaṃ vakkhamānoti adhippāyo.",
  "tika-s0302t:137_38": "Assāti acelassa.",
  "tika-s0302t:137_39": "Ayanti bhagavantaṃ sandhāya vadati.",
  "tika-s0302t:137_40": "Sodhentoti sayaṃ visuddhaṃ katvā pucchitamatthaṃ eva attano pucchāya suddhiṃ dassento.",
  "tika-s0302t:137_41": "Laddhiyā “sayaṃkataṃ dukkha”nti micchāgahaṇassa paṭisedhanatthāya.",
  "tika-s0302t:138_0": "So karotīti so kammaṃ karoti.",
  "tika-s0302t:138_1": "So paṭisaṃvedayatīti kārakavedakānaṃ anaññattadassanaparaṃ etaṃ,",
  "tika-s0302t:138_2": "na pana kammakiriyāphalānaṃ paṭisaṃvedanānaṃ samānakālatādassanaparaṃ.",
  "tika-s0302t:138_3": "Itīti nidassanatthe nipāto.",
  "tika-s0302t:138_4": "Khoti avadhāraṇe.",
  "tika-s0302t:138_5": "“So evā”ti dassito.",
  "tika-s0302t:138_6": "Aniyatādesā hi ete nipātā.",
  "tika-s0302t:138_7": "Āditoti bhummatthe nissakkavacananti āha “ādimhiyevā”ti.",
  "tika-s0302t:138_8": "“Sayaṃkataṃ dukkha”nti laddhiyā pageva “so karoti,",
  "tika-s0302t:138_9": "so paṭisaṃvedayatī”ti saññācittavipallāsā bhavanti.",
  "tika-s0302t:138_10": "Saññāvipallāsato hi cittavipallāso,",
  "tika-s0302t:138_11": "cittavipallāsato diṭṭhivipallāso,",
  "tika-s0302t:138_12": "tenāha “evaṃ sati pacchā sayaṃkataṃ dukkhanti ayaṃ laddhi hotī”ti.",
  "tika-s0302t:138_13": "Evaṃ sati saññācittavipallāsānaṃ brūhito micchābhiniveso,",
  "tika-s0302t:138_14": "yadidaṃ “sayaṃkataṃ dukkha”nti laddhi.",
  "tika-s0302t:138_15": "Tasmā paṭinissajjetuṃ pāpakaṃ diṭṭhigatanti dasseti.",
  "tika-s0302t:138_16": "Tenāha bhagavā “sayaṃkataṃ…pe…",
  "tika-s0302t:138_17": "etaṃ paretī”ti.",
  "tika-s0302t:138_18": "Vaṭṭadukkhaṃ adhippetaṃ avisesato atthīti ca vuttattā.",
  "tika-s0302t:138_19": "Sassataṃ sassatagāhaṃ dīpeti paresaṃ pakāseti,",
  "tika-s0302t:138_20": "tathābhūto ca sassataṃ daḷhaggāhaṃ gaṇhātīti.",
  "tika-s0302t:138_21": "Tassāti diṭṭhigatikassa.",
  "tika-s0302t:138_22": "Taṃ “sayaṃkataṃ dukkha”nti evaṃ pavattaṃ viparītadassanaṃ.",
  "tika-s0302t:138_23": "Etaṃ sassataggahaṇaṃ.",
  "tika-s0302t:138_24": "Pareti upeti.",
  "tika-s0302t:138_25": "Tenāha “kārakañca…pe… attho”ti.",
  "tika-s0302t:138_26": "Ekameva gaṇhantanti satipi vatthubhede ayoniso uppajjanena ekameva katvā gaṇhantaṃ.",
  "tika-s0302t:139_0": "Idha “ādimhiyevā”ti pade.",
  "tika-s0302t:139_1": "“Paraṃkataṃ dukkha”nti laddhiyā pagevātiādinā hettha vuttanayānusārena attho veditabbo.",
  "tika-s0302t:139_2": "Ayañhettha yojanā –",
  "tika-s0302t:139_3": "“paraṃkataṃ dukkha”nti laddhiyā pageva añño karoti,",
  "tika-s0302t:139_4": "añño paṭisaṃvedayatīti saññācittavipallāsā bhavantīti sabbaṃ heṭṭhā vuttanayeneva yojetabbaṃ.",
  "tika-s0302t:139_5": "Evaṃ satīti evaṃ muduke ucchedavipallāse paṭhamuppanne sati pacchā “paraṃkataṃ dukkha”nti ayaṃ laddhi hotīti sambandho.",
  "tika-s0302t:139_6": "Kārakoti kammassa kārako.",
  "tika-s0302t:139_7": "Tena katanti kammakārakena kataṃ.",
  "tika-s0302t:139_8": "Kammunā hi phalassa vohāro abhedopacārakattā.",
  "tika-s0302t:139_9": "Evanti diṭṭhisahagatā vedanā sātasabhāvā kilesapariḷāhādinā saparissayā saupāyāsā, evaṃ.",
  "tika-s0302t:139_10": "“Pageva itare”ti vuttavedanāya abhitunnassa viddhassa.",
  "tika-s0302t:139_11": "“Vuttanayena yojetabba”nti vatvā taṃ yojanaṃ dassento “tatrāya”ntiādimāha.",
  "tika-s0302t:139_12": "Ucchedanti sato sattassa ucchedaṃ vināsaṃ,",
  "tika-s0302t:139_13": "vibhavanti attho.",
  "tika-s0302t:139_14": "Asato hi vināsāsambhavato atthibhāvanibandhano ucchedo.",
  "tika-s0302t:139_15": "Yathā hetuphalabhāvena pavattamānānaṃ sabhāvadhammānaṃ satipi ekasantānapariyāpannānaṃ bhinnasantatipatitehi",
  "tika-s0302t:139_16": "visese hetuphalānaṃ paramatthato avinābhāvattā bhinnasantānapatitānaṃ viya accantabhedasanniṭṭhānena",
  "tika-s0302t:139_17": "nānattanayassa micchāgahaṇaṃ ucchedābhinivesassa kāraṇaṃ.",
  "tika-s0302t:139_18": "Evaṃ hetuphalabhūtānaṃ dhammānaṃ vijjamānepi sabhāvabhede ekasantatipariyāpannatāya ekattanayena accantābhedagahaṇampi",
  "tika-s0302t:139_19": "kāraṇamevāti dassetuṃ “sattassā”ti vuttaṃ pāḷiyaṃ.",
  "tika-s0302t:139_20": "Santānavasena hi vattamānesu khandhesu ghanavinibbhogābhāvena ekattagahaṇanibandhano sattaggāho,",
  "tika-s0302t:139_21": "sattassa ca atthibhāvaggāhanibandhano ucchedaggāho,",
  "tika-s0302t:139_22": "yāvāyaṃ attā na ucchijjati,",
  "tika-s0302t:139_23": "tāvāyaṃ vijjatiyevāti gahaṇato nirudayavināso idha ucchedoti adhippetoti “uccheda”nti vuttaṃ.",
  "tika-s0302t:139_24": "Visesena nāso vināso, abhāvo.",
  "tika-s0302t:139_25": "So pana maṃsacakkhupaññācakkhūnaṃ dassanapathātikkamoyeva hotīti vuttaṃ “adassana”nti.",
  "tika-s0302t:139_26": "Adassane hi nāsasaddo loke niruḷhoti.",
  "tika-s0302t:139_27": "Sabhāvavigamo sabhāvāpagamo vibhavo.",
  "tika-s0302t:139_28": "Yo hi nirudayavināsena ucchijjati,",
  "tika-s0302t:139_29": "na so attano sabhāvena tiṭṭhati.",
  "tika-s0302t:140_0": "Ete teti vā ye ime tayā “sayaṃkataṃ dukkha”nti ca puṭṭhena mayā “so karoti,",
  "tika-s0302t:140_1": "so paṭisaṃvedayatī”tiādinā,",
  "tika-s0302t:140_2": "“añño karoti,",
  "tika-s0302t:140_3": "añño paṭisaṃvedayatī”tiādinā ca paṭikkhittā sassatucchedasaṅkhātā antā,",
  "tika-s0302t:140_4": "te ubho anteti yojanā.",
  "tika-s0302t:140_5": "Atha vā ete teti yattha puthū aññatitthiyā anupacitañāṇasambhāratāya paramagambhīraṃ saṇhaṃ sukhumaṃ",
  "tika-s0302t:140_6": "suññataṃ appajānantā sassatucchede nimuggā sīsaṃ ukkhipituṃ na visahanti,",
  "tika-s0302t:140_7": "ete te ubho ante anupagammāti yojanā.",
  "tika-s0302t:140_8": "Desetīti paṭhamaṃ tāva anaññasādhāraṇe paṭipattidhamme ñāṇānubhāvena majjhimāya paṭipadāya ṭhito,",
  "tika-s0302t:140_9": "karuṇānubhāvena desanādhamme majjhimāya paṭipadāya ṭhito dhammaṃ deseti.",
  "tika-s0302t:140_10": "Ettha hīti hi-",
  "tika-s0302t:140_11": "saddo hetuattho.",
  "tika-s0302t:140_12": "Yasmā kāraṇato…pe…",
  "tika-s0302t:140_13": "niddiṭṭho,",
  "tika-s0302t:140_14": "tasmā majjhimāya paṭipadāya ṭhito dhammaṃ desetīti yojanā.",
  "tika-s0302t:140_15": "Kāraṇato phalaṃ dīpitanti yojanā,",
  "tika-s0302t:140_16": "abhidheyyānurūpañhi liṅgavacanāni honti.",
  "tika-s0302t:140_17": "Assāti phalassa.",
  "tika-s0302t:140_18": "Na koci kārako vā vedako vā niddiṭṭho,",
  "tika-s0302t:140_19": "aññadatthu paṭikkhitto hetuphalamattatādassanato kevalaṃ dukkhakkhandhagahaṇatoti.",
  "tika-s0302t:140_20": "Ettāvatāti “ete te,",
  "tika-s0302t:140_21": "kassapa…pe…",
  "tika-s0302t:140_22": "dukkhakkhandhassa nirodho hotī”ti ettakena tāva padena.",
  "tika-s0302t:140_23": "Sesapañhāti “sayaṃkatañca paraṃkatañca dukkha”ntiādikā sesā cattāro pañhā.",
  "tika-s0302t:140_24": "Aṭṭhakathāyaṃ pana “kiṃ nu kho,",
  "tika-s0302t:140_25": "bho gotama,",
  "tika-s0302t:140_26": "natthi dukkha”nti pañho pāḷiyaṃ sarūpeneva paṭikkhittoti na uddhato.",
  "tika-s0302t:140_27": "Paṭisedhitā hontīti tatiyapañho,",
  "tika-s0302t:140_28": "tāva paṭhamadutiyapañhapaṭikkhepeneva paṭikkhitto,",
  "tika-s0302t:140_29": "so hi pañho visuṃ visuṃ paṭikkhepena ekajjhaṃ paṭikkhepena ca.",
  "tika-s0302t:140_30": "Tenāha “ubho…pe…",
  "tika-s0302t:140_31": "paṭikkhitto”ti.",
  "tika-s0302t:140_32": "Ettha ca yassa attā kārako vedako vā icchito,",
  "tika-s0302t:140_33": "tena vipariṇāmadhammo attā anuññāto hoti.",
  "tika-s0302t:140_34": "Tathā ca sati anupubbadhammappavattiyā rūpādidhammānaṃ viya,",
  "tika-s0302t:140_35": "sukhādidhammānaṃ viya cassa paccayāyattavuttitāya uppādavantatā āpajjati.",
  "tika-s0302t:140_36": "Uppāde ca sati avassaṃbhāvī nirodhoti anavakāsā niccatāti.",
  "tika-s0302t:140_37": "Tassa “sayaṃkata”nti paṭhamapañhapaṭikkhepo pacchā ce attano niruḷhassa samudayo hotīti pubbe viya anena bhavitabbaṃ,",
  "tika-s0302t:140_38": "pubbe viya vā pacchāpi.",
  "tika-s0302t:140_39": "Sesapañhāti tatiyapañhādayo.",
  "tika-s0302t:140_40": "Tatiyapañho paṭikkhittoti evañca tatiyapañho paṭikkhitto veditabbo –",
  "tika-s0302t:140_41": "“avijjāpaccayā saṅkhārā”tiādinā satataṃ samitaṃ paccayāyattassa dīpanena dukkhassa adhiccasamuppannatā paṭikkhittā,",
  "tika-s0302t:140_42": "tato eva tassa ajānanañca paṭikkhittaṃ.",
  "tika-s0302t:140_43": "Tenāha bhagavā “evametassa kevalassa dukkhakkhandhassa samudayo hotī”ti.",
  "tika-s0302t:141_0": "Yaṃ parivāsaṃ samādiyitvā parivasatīti yojanā.",
  "tika-s0302t:141_1": "Vacanasiliṭṭhatāvasenāti “bhagavato santike pabbajjaṃ labheyyaṃ upasampada”nti yācantena tena vuttavacanasiliṭṭhatāvasena.",
  "tika-s0302t:141_2": "Gāmappavesanādīnīti ādi-",
  "tika-s0302t:141_3": "saddena nātidivāpaṭikkamanaṃ,",
  "tika-s0302t:141_4": "navesiyādigocaratā,",
  "tika-s0302t:141_5": "sabrahmacārīnaṃ kiccesu dakkhatādi,",
  "tika-s0302t:141_6": "uddesādīsu tibbacchandatā,",
  "tika-s0302t:141_7": "titthiyānaṃ avaṇṇabhaṇane attamanatā,",
  "tika-s0302t:141_8": "buddhādīnaṃ avaṇṇabhaṇane anattamanatā,",
  "tika-s0302t:141_9": "titthiyānaṃ vaṇṇabhaṇane anattamanatā,",
  "tika-s0302t:141_10": "buddhādīnaṃ vaṇṇabhaṇane attamanatāti imesaṃ saṅgaho.",
  "tika-s0302t:141_11": "Aṭṭha vattānīti imāni aṭṭha titthiyavattāni pūrentena.",
  "tika-s0302t:141_12": "Ettha ca nātikālena gāmappavesanā tattha visuddhakāyavacīsamācārena piṇḍāya caritvā nātidivāpaṭikkamananti idamekaṃ vattaṃ.",
  "tika-s0302t:142_0": "Ayamettha pāṭhoti etasmiṃ kassapasutte ayaṃ pāṭho.",
  "tika-s0302t:142_1": "Aññatthāti sīhanādasuttādīsu.",
  "tika-s0302t:142_2": "Ghaṃsitvā koṭṭetvāti yathā suvaṇṇaṃ nighaṃsitvā adhikaraṇiyā koṭṭetvā niddosameva gayhati,",
  "tika-s0302t:142_3": "evaṃ parivāsavattacaraṇena ghaṃsitvā suddhabhāvavīmaṃsanena koṭṭetvā suddho eva aññatitthiyapubbo idha gayhati.",
  "tika-s0302t:142_4": "Tibbacchandatanti sāsanaṃ anupavisitvā brahmacariyavāse tibbacchandataṃ daḷhatarābhirucitaṃ.",
  "tika-s0302t:142_5": "Aññataraṃ bhikkhuṃ āmantesīti nāmagottena apākaṭaṃ ekaṃ bhikkhuṃ āṇāpesi ehibhikkhuupasampadāya upanissayābhāvato.",
  "tika-s0302t:142_6": "Gaṇe nisīditvāti bhikkhū attano santike pattāsanavasena gaṇe nisīditvā.",
  "tika-s0302t:143_0": "Acelakassapasuttavaṇṇanā niṭṭhitā.",
  "tika-s0302t:144_0": "8. Timbarukasuttavaṇṇanā",
  "tika-s0302t:145_0": "18.",
  "tika-s0302t:145_1": "Yasmā timbaruko “vedanā attā.",
  "tika-s0302t:145_2": "Attāva vedayatī”ti evaṃladdhiko,",
  "tika-s0302t:145_3": "tasmā tāya laddhiyā “sayaṃkataṃ sukhadukkha”nti vadati,",
  "tika-s0302t:145_4": "taṃ paṭisaṃharituṃ bhagavā “sā vedanā”tiādiṃ avoca.",
  "tika-s0302t:145_5": "Tenāha “sā vedanātiādi sayaṃkataṃ sukhadukkhanti laddhiyā nisedhanatthaṃ vutta”nti.",
  "tika-s0302t:145_6": "Etthāpīti imasmimpi sutte.",
  "tika-s0302t:145_7": "Tatrāti yaṃ vuttaṃ “sā vedanā…pe…",
  "tika-s0302t:145_8": "sukhadukkha”nti,",
  "tika-s0302t:145_9": "tasmiṃ pāṭhe.",
  "tika-s0302t:145_10": "Ādimhiyevāti ettha bhummavacanena “ādito”ti to-",
  "tika-s0302t:145_11": "saddo na nissakkavacane. Eva-",
  "tika-s0302t:145_12": "kārena kho-",
  "tika-s0302t:145_13": "saddo avadhāraṇeti dasseti.",
  "tika-s0302t:145_14": "Yaṃ panettha vattabbaṃ,",
  "tika-s0302t:145_15": "taṃ anantarasutte vuttameva.",
  "tika-s0302t:145_16": "Tattha pana “vedanāto añño attā,",
  "tika-s0302t:145_17": "vedanāya kārako”ti laddhikassa diṭṭhigatikassa vādo paṭikkhitto,",
  "tika-s0302t:145_18": "idha “vedanā attā”ti evaṃladdhikassāti ayameva viseso.",
  "tika-s0302t:145_19": "Tenāha “evañhi sati vedanāya eva vedanā katā hotī”tiādi.",
  "tika-s0302t:145_20": "Imissāti yāya vedanāya sukhadukkhaṃ kataṃ, imissā.",
  "tika-s0302t:145_21": "Pubbepīti sassatākārato pubbepi.",
  "tika-s0302t:145_22": "Purimañhi atthanti anantarasutte vuttaṃ atthaṃ.",
  "tika-s0302t:145_23": "Aṭṭhakathāyanti porāṇaṭṭhakathāyaṃ.",
  "tika-s0302t:145_24": "Tanti purimasutte vuttamatthaṃ.",
  "tika-s0302t:145_25": "Assāti imassa suttassa.",
  "tika-s0302t:145_26": "Yasmā timbaruko “vedanāva attā”ti gaṇhāti,",
  "tika-s0302t:145_27": "tasmā vuttaṃ “ahaṃ sā vedanā…pe…",
  "tika-s0302t:145_28": "na vadāmī”ti.",
  "tika-s0302t:146_0": "Aññā vedanātiādīsupi yaṃ vattabbaṃ,",
  "tika-s0302t:146_1": "taṃ anantarasutte vuttanayameva.",
  "tika-s0302t:146_2": "Kārakavedanāti kattubhūtavedanā.",
  "tika-s0302t:146_3": "Vedanāsukhadukkhanti vedanābhūtasukhadukkhaṃ kathitaṃ,",
  "tika-s0302t:146_4": "na vaṭṭasukhadukkhaṃ.",
  "tika-s0302t:146_5": "“Vipākasukhadukkhameva vaṭṭatī”ti vuttaṃ “sayaṃkataṃ sukhaṃ dukkha”ntiādivacanato.",
  "tika-s0302t:147_0": "Timbarukasuttavaṇṇanā niṭṭhitā.",
  "tika-s0302t:148_0": "9. Bālapaṇḍitasuttavaṇṇanā",
  "tika-s0302t:149_0": "19.",
  "tika-s0302t:149_1": "Avijjā nīvaraṇā bhavādi-",
  "tika-s0302t:149_2": "ādīnavassa nivāritapaṭicchādikā etassāti avijjānīvaraṇo,",
  "tika-s0302t:149_3": "avijjāya nivutoti āha “avijjāya nivāritassā”ti.",
  "tika-s0302t:149_4": "Ayaṃ kāyoti bālassa appahīnakilesassa paccuppannaṃ attabhāvaṃ rakkhaṃ katvā avijjāya paṭicchāditādīnave",
  "tika-s0302t:149_5": "ayāthāvadassanavasena taṇhāya paṭiladdhacittassa taṃtaṃbhavūpagā saṅkhārā saṅkharīyanti.",
  "tika-s0302t:149_6": "Tehi ca attabhāvassa abhinibbatti,",
  "tika-s0302t:149_7": "tasmā ayañca avijjāya kāyo nibbattoti.",
  "tika-s0302t:149_8": "Assāti bālassa.",
  "tika-s0302t:149_9": "Ayaṃ atthoti “ayaṃ kāyo nāmarūpanti ca vutto”ti attho dīpetabbo upādānakkhandhasaḷāyatanasaṅgahato tesaṃ dhammānaṃ.",
  "tika-s0302t:149_10": "Evametaṃ dvayanti evaṃ avijjāya nivāritattā,",
  "tika-s0302t:149_11": "taṇhāya ca saṃyuttattā evaṃ saparasantānagatasaviññāṇakakāyasaṅkhātaṃ dvayaṃ hoti.",
  "tika-s0302t:149_12": "Aññatthāti suttantaresu.",
  "tika-s0302t:149_13": "“Cakkhuñca paṭicca rūpe ca uppajjati cakkhuviññāṇaṃ,",
  "tika-s0302t:149_14": "tiṇṇaṃ saṅgati phasso”tiādinā ajjhattikabāhirāyatanāni bhinditvā cakkhurūpādidvayāni paṭicca cakkhusamphassādayo vuttā,",
  "tika-s0302t:149_15": "idha pana abhinditvā cha ajjhattikabāhirāyatanāni paṭicca cakkhusamphassādayo vuttā “dvayaṃ paṭicca phasso”ti,",
  "tika-s0302t:149_16": "tasmā mahādvayaṃ nāma kiretaṃ anavasesato ajjhattikabāhirāyatanānaṃ gahitattā.",
  "tika-s0302t:149_17": "Ajjhattikabāhirāni āyatanānīti etthāpi hi saḷāyatanāni saṅgahitāneva.",
  "tika-s0302t:149_18": "Phassakāraṇānīti phassapavattiyā paccayāni.",
  "tika-s0302t:149_19": "Yehīti hetudassanamattanti āha “yehi kāraṇabhūtehī”ti.",
  "tika-s0302t:149_20": "Phasso eva phusanakicco,",
  "tika-s0302t:149_21": "na phassāyatanānīti vuttaṃ “phassena phuṭṭho”ti.",
  "tika-s0302t:149_22": "Paripuṇṇavasenāti avekallavasena.",
  "tika-s0302t:149_23": "Aparipuṇṇāyatanānaṃ hīnāni phassassa kāraṇāni honti,",
  "tika-s0302t:149_24": "tesaṃ viyāti “etesaṃ vā aññatarenā”ti vuttaṃ.",
  "tika-s0302t:149_25": "Kāyanibbattanādimhīti saviññāṇakassa kāyassa nibbattanaṃ kāyanibbattanaṃ,",
  "tika-s0302t:149_26": "kāyo vā nibbattati etenāti kāyanibbattanaṃ,",
  "tika-s0302t:149_27": "kilesābhisaṅkhārā.",
  "tika-s0302t:149_28": "Ādisaddena phassasaḷāyatanādisaṅgaho.",
  "tika-s0302t:149_29": "Adhikaṃ payasati payuñjati etenāti adhippayāso,",
  "tika-s0302t:149_30": "visesakāraṇanti āha “adhikapayogo”ti.",
  "tika-s0302t:150_0": "Bhagavā amhākaṃ uppādakabhāvena mūlabhāvena bhagavaṃmūlakā.",
  "tika-s0302t:150_1": "Ime dhammāti ime kāraṇadhammā.",
  "tika-s0302t:150_2": "Yehi mayaṃ bālapaṇḍitānaṃ samānepi kāyanibbattanādimhi visesaṃ jāneyyāma,",
  "tika-s0302t:150_3": "tenāha “pubbe kassapasammāsambuddhena uppāditā”tiādi.",
  "tika-s0302t:150_4": "Ājānāmāti abhimukhaṃ paccakkhato jānāma.",
  "tika-s0302t:150_5": "Paṭivijjhāmāti tasseva vevacanaṃ,",
  "tika-s0302t:150_6": "adhigacchāmāti attho.",
  "tika-s0302t:150_7": "Netāti amhākaṃ santāne pāpetā.",
  "tika-s0302t:150_8": "Vinetāti yathā alamariyañāṇadassanaviseso hoti,",
  "tika-s0302t:150_9": "evaṃ visesato netā,",
  "tika-s0302t:150_10": "tadaṅgavinayādivasena vā vinetā.",
  "tika-s0302t:150_11": "Anunetāti anurūpaṃ netā.",
  "tika-s0302t:150_12": "Antarantarā yathādhammapaññattiyā paññāpitānaṃ dhammānaṃ anurūpato dassanaṃ hotīti āha “yathāsabhāvato …pe…",
  "tika-s0302t:150_13": "dassetā”ti.",
  "tika-s0302t:150_14": "Āpāthaṃ upagacchantānaṃ bhagavā paṭisaraṇaṃ samosaraṇaṭṭhānanti bhagavaṃpaṭisaraṇā dhammā.",
  "tika-s0302t:150_15": "Tenāha “catubhūmakadhammā”tiādi.",
  "tika-s0302t:150_16": "Paṭisarati paṭivijjhatīti paṭisaraṇaṃ,",
  "tika-s0302t:150_17": "tasmā paṭivijjhanavasena bhagavā paṭisaraṇaṃ etesanti bhagavaṃpaṭisaraṇā.",
  "tika-s0302t:150_18": "Tenāha “api cā”tiādi.",
  "tika-s0302t:150_19": "Phasso āgacchatīti paṭivijjhanakavasena phasso ñāṇassa āpāthaṃ āgacchati,",
  "tika-s0302t:150_20": "āpāthaṃ āgacchantoyeva so atthato “ahaṃ kinnāmo”ti nāmaṃ pucchanto viya,",
  "tika-s0302t:150_21": "bhagavā cassa nāmaṃ karonto viya hotīti vuttaṃ “ahaṃ bhagavā”tiādi.",
  "tika-s0302t:150_22": "Upaṭṭhātūti ñāṇassa paccupaṭṭhātu.",
  "tika-s0302t:150_23": "Bhagavantaṃyeva paṭibhātūti bhagavato eva bhāgo hotu,",
  "tika-s0302t:150_24": "bhagavāva naṃ attano bhāgaṃ katvā vissajjetūti attho,",
  "tika-s0302t:150_25": "bhagavato bhāgo yadidaṃ dhammassa akkhānaṃ,",
  "tika-s0302t:150_26": "amhākaṃ pana savanaṃ bhāgoti ayamettha adhippāyo.",
  "tika-s0302t:150_27": "Evañhi saddalakkhaṇena sameti.",
  "tika-s0302t:150_28": "Keci pana paṭibhātūti atthaṃ vadanti ñāṇena dissatu desīyatūti vā attho.",
  "tika-s0302t:150_29": "Tenāha “tumheyeva no kathetvā dethāti attho”ti.",
  "tika-s0302t:151_0": "Bālassa paṇḍitassa ca kāyassa nibbattiyā paccayabhūtā avijjā ca taṇhā ca.",
  "tika-s0302t:151_1": "Tenāha “kammaṃ…pe…",
  "tika-s0302t:151_2": "niruddhā”ti.",
  "tika-s0302t:151_3": "Javāpetvāti gahitajavanaṃ katvā,",
  "tika-s0302t:151_4": "yathā paṭisandhiṃ ākaḍḍhituṃ samatthaṃ hoti,",
  "tika-s0302t:151_5": "evaṃ katvā.",
  "tika-s0302t:151_6": "Yadi niruddhā,",
  "tika-s0302t:151_7": "kathaṃ appahīnāti vuttanti āha “yathā panā”tiādi.",
  "tika-s0302t:151_8": "Bhavati hi taṃsadisepi tabbohāro yathā “sā eva tittirī,",
  "tika-s0302t:151_9": "tāneva osadhāni,",
  "tika-s0302t:151_10": "tasseva kammassa vipākāvasesenā”ti ca.",
  "tika-s0302t:151_11": "Dukkhakkhayāyāti tadatthavisesanatthanti āha “khayatthāyā”ti.",
  "tika-s0302t:151_12": "Paṭisandhikāyanti paṭisandhigahaṇapubbakaṃ kāyaṃ.",
  "tika-s0302t:151_13": "Pāḷiyaṃ “bālenā”ti karaṇavacanaṃ nissakketi āha “bālato”ti.",
  "tika-s0302t:151_14": "Bhāvinā saha paṭisandhinā sappaṭisandhiko.",
  "tika-s0302t:151_15": "Yo pana ekantato tenattabhāvena arahattaṃ pattuṃ bhabbo,",
  "tika-s0302t:151_16": "so bhāvinā paṭisandhinā “appaṭisandhiko”ti,",
  "tika-s0302t:151_17": "tato visesanatthaṃ “sappaṭisandhiko”ti vuttaṃ.",
  "tika-s0302t:151_18": "Kiñcāpi vuttaṃ,",
  "tika-s0302t:151_19": "so ca yāva ariyabhūmiṃ na okkamati,",
  "tika-s0302t:151_20": "tāva bāladhammasamaṅgī evāti katvā “sabbopi puthujjano bālo”ti vuttaṃ.",
  "tika-s0302t:151_21": "Tathā hi “appaṭisandhiko khīṇāsavo paṇḍito”ti khīṇāsava-",
  "tika-s0302t:151_22": "saddena appaṭisandhiko visesito.",
  "tika-s0302t:151_23": "Yadi evaṃ sekkhā kathanti āha “sotāpannā”tiādi.",
  "tika-s0302t:151_24": "Te hi sikhāpattapaṇḍiccabhāvalakkhaṇābhāvato paṇḍitāti na vattabbā khīṇāsavā viya,",
  "tika-s0302t:151_25": "balavatarānaṃ pana bāladhammānaṃ pahīnattā bālātipi na vattabbā puthujjanā viya.",
  "tika-s0302t:151_26": "Bhajiyamānā pana catusaccasampaṭivedhaṃ upādāya paṇḍitapakkhaṃ bhajanti,",
  "tika-s0302t:151_27": "na bālapakkhaṃ vuttakāraṇenāti.",
  "tika-s0302t:152_0": "Bālapaṇḍitasuttavaṇṇanā niṭṭhitā.",
  "tika-s0302t:153_0": "10. Paccayasuttavaṇṇanā",
  "tika-s0302t:154_0": "20.",
  "tika-s0302t:154_1": "Sabbampi saṅkhataṃ appaṭicca uppannaṃ nāma natthīti paccayadhammopi attano paccayadhammaṃ upādāya paccayuppanno,",
  "tika-s0302t:154_2": "tathā paccayuppannadhammopi attano paccayuppannaṃ upādāya paccayadhammoti yathārahaṃ dhammānaṃ paccayapaccayuppannatā.",
  "tika-s0302t:154_3": "Yesaṃ vineyyānaṃ paṭiccasamuppādadesanāyeva subodhato upaṭṭhāti,",
  "tika-s0302t:154_4": "tesaṃ vasena suṭṭhu vibhāgaṃ katvā paṭiccasamuppādo desito.",
  "tika-s0302t:154_5": "Yesaṃ pana vineyyānaṃ tadubhayasmiṃ vibhajja sute eva dhammābhisamayo hoti,",
  "tika-s0302t:154_6": "te sandhāya bhagavā tadubhayaṃ vibhajja dassento “paṭiccasamuppādañca vo,",
  "tika-s0302t:154_7": "bhikkhave,",
  "tika-s0302t:154_8": "desessāmi paṭiccasamuppanne ca dhamme”ti imaṃ desanaṃ ārabhīti imamatthaṃ vibhāvento “satthā imasmiṃ sutte”tiādimāha.",
  "tika-s0302t:154_9": "Paccayassa bhāvo paccayattaṃ,",
  "tika-s0302t:154_10": "paccayanibbattatā.",
  "tika-s0302t:154_11": "Asabhāvadhamme na labbhatīti “sabhāvadhamme”ti vuttaṃ.",
  "tika-s0302t:154_12": "Nanu ca jāti jarā maraṇañca sabhāvadhammo na hoti,",
  "tika-s0302t:154_13": "yesaṃ pana khandhānaṃ jāti jarā maraṇañca,",
  "tika-s0302t:154_14": "te eva sabhāvadhammā,",
  "tika-s0302t:154_15": "atha kasmā desanāya te gahitāti?",
  "tika-s0302t:154_16": "Nāyaṃ doso,",
  "tika-s0302t:154_17": "jāti jarā maraṇañhi paccayanibbattānaṃ sabhāvadhammānaṃ vikāramattaṃ, naññesaṃ,",
  "tika-s0302t:154_18": "tasmā te gahitāti.",
  "tika-s0302t:154_19": "Uppādā vā tathāgatānanti na vineyyapuggalānaṃ maggaphaluppatti viya jātipaccayā jarāmaraṇuppatti tathāgatuppādāyattā,",
  "tika-s0302t:154_20": "atha kho sā tathāgatānaṃ uppādepi anuppādepi hotiyeva.",
  "tika-s0302t:154_21": "Tasmā sā kāmaṃ asaṅkhatā viya dhātu na niccā,",
  "tika-s0302t:154_22": "tathāpi “sabbakālikā”ti etena jātipaccayato jarāmaraṇuppattīti dasseti.",
  "tika-s0302t:154_23": "Tenāha “jātiyeva jarāmaraṇassa paccayo”ti.",
  "tika-s0302t:154_24": "Jātipaccayāti ca jātisaṅkhātapaccayā.",
  "tika-s0302t:154_25": "Hetumhi nissakkavacanaṃ.",
  "tika-s0302t:154_26": "Ṭhitāva sā dhātu,",
  "tika-s0302t:154_27": "yāyaṃ idappaccayatā jātiyā jarāmaraṇassa paccayatā tassa byabhicārābhāvato.",
  "tika-s0302t:154_28": "Idāni na kadāci jāti jarāmaraṇassa paccayo na hoti hotiyevāti jarāmaraṇassa paccayabhāve niyameti.",
  "tika-s0302t:154_29": "Ubhayenapi yathāvuttassa paccayabhāvo yattha hoti,",
  "tika-s0302t:154_30": "tattha avassaṃbhāvitaṃ dasseti.",
  "tika-s0302t:154_31": "Tenāha bhagavā “ṭhitāva sā dhātū”ti.",
  "tika-s0302t:154_32": "Dvīhi padehi.",
  "tika-s0302t:154_33": "Tiṭṭhantīti yassa vasena dhammānaṃ ṭhiti,",
  "tika-s0302t:154_34": "sā idappaccayatā dhammaṭṭhitatā.",
  "tika-s0302t:154_35": "Dhammeti paccayuppanne dhamme.",
  "tika-s0302t:154_36": "Niyameti viseseti.",
  "tika-s0302t:154_37": "Hetugatavisesasamāyogo hi hetuphalassa evaṃ dhammatāniyāmo evāti.",
  "tika-s0302t:155_0": "Aparo nayo –",
  "tika-s0302t:155_1": "ṭhitāva sā dhātūti yāyaṃ jarāmaraṇassa idappaccayatā “jātipaccayā jarāmaraṇa”nti,",
  "tika-s0302t:155_2": "esā dhātu esa sabhāvo.",
  "tika-s0302t:155_3": "Tathāgatānaṃ uppādato pubbe uddhañca appaṭivijjhiyamāno,",
  "tika-s0302t:155_4": "majjhe ca paṭivijjhiyamāno na tathāgatehi uppādito,",
  "tika-s0302t:155_5": "atha kho sambhavantassa jarāmaraṇassa sabbakālaṃ jātipaccayato sambhavoti ṭhitāva sā dhātu,",
  "tika-s0302t:155_6": "kevalaṃ pana sayambhuñāṇena abhisambujjhanato “ayaṃ dhammo tathāgatena abhisambuddho”ti pavedanato ca tathāgato “dhammasāmī”ti vuccati,",
  "tika-s0302t:155_7": "na apubbassa uppādanato.",
  "tika-s0302t:155_8": "Tena vuttaṃ “ṭhitāva sā dhātū”ti.",
  "tika-s0302t:155_9": "Sā eva “jātipaccayā jarāmaraṇa”nti ettha vipallāsābhāvato evaṃ avabujjhamānassa etassa sabhāvassa,",
  "tika-s0302t:155_10": "hetuno vā tatheva bhāvato ṭhitatāti dhammaṭṭhitatā,",
  "tika-s0302t:155_11": "jāti vā jarāmaraṇassa uppādaṭṭhiti pavattaāyūhana- saṃyoga-",
  "tika-s0302t:155_12": "palibodha- samudaya-",
  "tika-s0302t:155_13": "hetupaccayaṭṭhitīti taduppādādibhāvenassā ṭhitatā “dhammaṭṭhitatā”ti phalaṃ pati sāmatthiyato hetumeva vadati.",
  "tika-s0302t:155_14": "Dhārīyati paccayehīti vā dhammo,",
  "tika-s0302t:155_15": "tiṭṭhati tattha tadāyattavuttitāya phalanti ṭhiti,",
  "tika-s0302t:155_16": "dhammassa ṭhiti dhammaṭṭhiti.",
  "tika-s0302t:155_17": "Dhammoti vā kāraṇaṃ paccayabhāvena phalassa dhāraṇato,",
  "tika-s0302t:155_18": "tassa ṭhiti sabhāvo,",
  "tika-s0302t:155_19": "dhammato ca añño sabhāvo natthīti dhammaṭṭhiti, paccayo.",
  "tika-s0302t:155_20": "Tenāha “paccayapariggahe paññā dhammaṭṭhitiñāṇa”nti.",
  "tika-s0302t:155_21": "Dhammaṭṭhiti eva dhammaṭṭhitatā.",
  "tika-s0302t:155_22": "Sā eva dhātu “jātipaccayā jarāmaraṇa”nti imassa sabhāvassa,",
  "tika-s0302t:155_23": "hetuno vā aññathattābhāvato,",
  "tika-s0302t:155_24": "“na jātipaccayā jarāmaraṇa”nti viññāyamānassa ca tabbhāvābhāvato niyāmatā vavatthitabhāvoti dhammaniyāmatā.",
  "tika-s0302t:155_25": "Phalassa vā jarāmaraṇassa jātiyā sati sambhavo dhamme hetumhi ṭhitatāti dhammaṭṭhitatā,",
  "tika-s0302t:155_26": "asati asambhavo dhammaniyāmatāti evaṃ phalena hetuṃ vibhāveti,",
  "tika-s0302t:155_27": "taṃ “ṭhitāva sā dhātū”tiādinā vuttaṃ.",
  "tika-s0302t:155_28": "Imesaṃ jarāmaraṇādīnaṃ paccayatāsaṅkhātaṃ idappaccayataṃ abhisambujjhati paccakkhakaraṇena abhimukhaṃ bujjhati yāthāvato paṭivijjhati,",
  "tika-s0302t:155_29": "tato eva abhisameti abhimukhaṃ samāgacchati,",
  "tika-s0302t:155_30": "ādito kathento ācikkhati,",
  "tika-s0302t:155_31": "uddisatīti attho.",
  "tika-s0302t:155_32": "Tameva uddesaṃ pariyosāpento deseti.",
  "tika-s0302t:155_33": "Yathāuddiṭṭhamattaṃ niddisanavasena pakārehi ñāpento paññāpeti.",
  "tika-s0302t:155_34": "Pakārehi eva patiṭṭhapento paṭṭhapeti.",
  "tika-s0302t:155_35": "Yathāniddiṭṭhaṃ paṭiniddesavasena vivarati vibhajati.",
  "tika-s0302t:155_36": "Vivaṭañhi vibhattañca atthaṃ hetūdāharaṇadassanehi pākaṭaṃ karonto uttānīkaroti.",
  "tika-s0302t:155_37": "Uttānīkaronto tathā paccakkhabhūtaṃ katvā nigamanavasena passathāti cāha.",
  "tika-s0302t:156_0": "Jātipaccayā jarāmaraṇantiādīsūti jātiādīnaṃ jarāmaraṇapaccayabhāvesu.",
  "tika-s0302t:156_1": "Tehi tehi paccayehīti yāvatakehi paccayehi yaṃ phalaṃ uppajjamānārahaṃ,",
  "tika-s0302t:156_2": "avikalehi teheva tassa uppatti,",
  "tika-s0302t:156_3": "na ūnādhikehīti.",
  "tika-s0302t:156_4": "Tenāha “anūnādhikehevā”ti.",
  "tika-s0302t:156_5": "Yathā taṃ cakkhurūpālokamanasikārehi cakkhuviññāṇassa sambhavoti.",
  "tika-s0302t:156_6": "Tena taṃtaṃphalanipphādane tassā paccayasāmaggiyā tappakāratā tathatāti vuttāti dasseti.",
  "tika-s0302t:156_7": "Sāmagginti samodhānaṃ,",
  "tika-s0302t:156_8": "samavāyanti attho.",
  "tika-s0302t:156_9": "Asambhavābhāvatoti anuppajjanassa abhāvato.",
  "tika-s0302t:156_10": "Tathāvidhapaccayasāmaggiyañhi satipi phalassa anuppajjane tassāvitathatā siyā.",
  "tika-s0302t:156_11": "Aññadhammapaccayehīti aññassa phaladhammassa paccayehi.",
  "tika-s0302t:156_12": "Aññadhammānuppattitoti tato aññassa phaladhammassa anuppajjanato.",
  "tika-s0302t:156_13": "Na hi kadāci cakkhurūpālokamanasikārehi sotaviññāṇassa sambhavo atthi.",
  "tika-s0302t:156_14": "Yadi siyā,",
  "tika-s0302t:156_15": "tassā sāmaggiyā aññathatā nāma siyā,",
  "tika-s0302t:156_16": "na cetaṃ atthīti “anaññathatā”ti vuttaṃ.",
  "tika-s0302t:156_17": "Paccayatoti paccayabhāvato.",
  "tika-s0302t:156_18": "Paccayasamūhatoti etthāpi eseva nayo.",
  "tika-s0302t:156_19": "Idappaccayā eva idappaccayatāti tā-",
  "tika-s0302t:156_20": "saddena padaṃ vaḍḍhitaṃ yathā “devoyeva devatā”ti,",
  "tika-s0302t:156_21": "idappaccayānaṃ samūho idappaccayatāti samūhattho tāsaddo yathā “janānaṃ samūho janatā”ti imamatthaṃ sandhāyāha",
  "tika-s0302t:156_22": "“lakkhaṇaṃ panettha saddasatthato veditabba”nti.",
  "tika-s0302t:157_0": "Na niccaṃ sassatanti aniccaṃ.",
  "tika-s0302t:157_1": "Jarāmaraṇaṃ na aniccaṃ saṅkhārānaṃ vikārabhāvato anipphannattā,",
  "tika-s0302t:157_2": "tathāpi “anicca”nti pariyāyena vuttaṃ.",
  "tika-s0302t:157_3": "Esa nayo saṅkhatādīsupi.",
  "tika-s0302t:157_4": "Samāgantvā kataṃ sahiteheva paccayehi nibbattetabbato yathāsabhāvaṃ samecca sambhuyya paccayehi katanti saṅkhataṃ.",
  "tika-s0302t:157_5": "Paccayārahaṃ paccayaṃ paṭicca na vinā tena sahitasametameva uppannanti paṭiccasamuppannaṃ.",
  "tika-s0302t:157_6": "Tenāha “paccaye nissāya uppanna”nti.",
  "tika-s0302t:157_7": "Khayasabhāvanti bhijjanasabhāvaṃ.",
  "tika-s0302t:157_8": "Vigacchanakasabhāvanti sakabhāvato apagacchanakasabhāvaṃ.",
  "tika-s0302t:157_9": "Virajjanakasabhāvanti palujjanakasabhāvaṃ.",
  "tika-s0302t:157_10": "Nirujjhanakasabhāvanti khaṇabhaṅgavasena pabhaṅgusabhāvaṃ.",
  "tika-s0302t:157_11": "Vuttanayenāti jarāya vuttanayena.",
  "tika-s0302t:157_12": "Janakappaccayānaṃ kammādīnaṃ.",
  "tika-s0302t:157_13": "Kiccānubhāvakkhaṇeti ettha kiccānubhāvo nāma yathā pavattamāne paccaye tassa phalaṃ uppajjati,",
  "tika-s0302t:157_14": "tathā pavatti,",
  "tika-s0302t:157_15": "evaṃ santassa pavattanakkhaṇe.",
  "tika-s0302t:157_16": "Idaṃ vuttaṃ hoti –",
  "tika-s0302t:157_17": "yasmiṃ khaṇe paccayo attano phaluppādanaṃ pati byāvaṭo nāma hoti,",
  "tika-s0302t:157_18": "imasmiṃ khaṇe ye dhammā rūpādayo upalabbhanti tato pubbe,",
  "tika-s0302t:157_19": "pacchā ca anupalabbhamānā,",
  "tika-s0302t:157_20": "tesaṃ tato uppatti niddhārīyati,",
  "tika-s0302t:157_21": "evaṃ jātiyāpi sā niddhāretabbā taṃkhaṇūpaladdhatoti.",
  "tika-s0302t:157_22": "Yadi evaṃ nippariyāyatova jātiyā kutoci uppatti siddhi,",
  "tika-s0302t:157_23": "atha kasmā “ekena pariyāyenā”ti vuttanti?",
  "tika-s0302t:157_24": "Jāyamānadhammānaṃ vikārabhāvena upaladdhabbattā.",
  "tika-s0302t:157_25": "Yadi nipphannadhammā viya jāti upalabbheyya,",
  "tika-s0302t:157_26": "nippariyāyatova tassā kutoci uppatti siyā,",
  "tika-s0302t:157_27": "na cevaṃ upalabbhati,",
  "tika-s0302t:157_28": "atha kho anipphannattā vikārabhāvena upalabbhati.",
  "tika-s0302t:157_29": "Tasmā “ekena pariyāyenettha aniccātiādīni yujjantī”ti vuttaṃ.",
  "tika-s0302t:157_30": "Na pana jarāmaraṇe,",
  "tika-s0302t:157_31": "janakappaccayānaṃ kiccānubhāvakkhaṇe tassa alabbhanato.",
  "tika-s0302t:157_32": "Teneva “ettha ca aniccanti…pe…",
  "tika-s0302t:157_33": "aniccaṃ nāma jāta”nti vuttaṃ.",
  "tika-s0302t:158_0": "Savipassanāyāti ettha saha-",
  "tika-s0302t:158_1": "saddo appadhānabhāvadīpano “samakkhikaṃ,",
  "tika-s0302t:158_2": "samakasa”ntiādīsu viya.",
  "tika-s0302t:158_3": "Appadhānabhūtā hi vipassanā,",
  "tika-s0302t:158_4": "yathābhūtadassanamaggapaññā pajānāti.",
  "tika-s0302t:158_5": "“Purimaṃ anta”nti vuccamāne paccuppannabhāvassapi gahaṇaṃ siyāti “purimaṃ antaṃ atīta”nti vuttaṃ.",
  "tika-s0302t:158_6": "Vijjamānatañca avijjamānatañcāti sassatāsaṅkaṃ nissāya “ahosiṃ nu kho ahamatītamaddhāna”nti atīte attano vijjamānataṃ,",
  "tika-s0302t:158_7": "adhiccasamuppattiāsaṅkaṃ nissāya “yato pabhuti ahaṃ,",
  "tika-s0302t:158_8": "tato pubbe na nu kho ahosi”nti atīte attano avijjamānatañca kaṅkhati. Kasmā?",
  "tika-s0302t:158_9": "Vicikicchāya ākāradvayāvalambanato.",
  "tika-s0302t:158_10": "Tassā pana atītavatthutāya gahitattā sassatādhiccasamuppattiākāranissitatā dassitā eva.",
  "tika-s0302t:158_11": "Āsappanaparisappanapavattikaṃ katthacipi appaṭivattihetubhūtaṃ vicikicchaṃ kasmā uppādetīti na vicāretabbametanti",
  "tika-s0302t:158_12": "dassento āha “kiṃkāraṇanti na vattabba”nti.",
  "tika-s0302t:158_13": "Kāraṇaṃ vā vicikicchāya ayonisomanasikāro,",
  "tika-s0302t:158_14": "tassa andhabālaputhujjanabhāvo,",
  "tika-s0302t:158_15": "ariyānaṃ adassāvitā cāti daṭṭhabbaṃ.",
  "tika-s0302t:158_16": "Jātiliṅgupapattiyoti khattiyabrāhmaṇādijātiṃ,",
  "tika-s0302t:158_17": "gahaṭṭhapabbajitādiliṅgaṃ,",
  "tika-s0302t:158_18": "devamanussādiupapattiñca.",
  "tika-s0302t:158_19": "Nissāyāti upādāya.",
  "tika-s0302t:158_20": "Tasmiṃ kāle yaṃ santānaṃ majjhimaṃ pamāṇaṃ,",
  "tika-s0302t:158_21": "tena yutto pamāṇiko,",
  "tika-s0302t:158_22": "tadabhāvato adhikabhāvato vā “appamāṇiko”ti veditabbo.",
  "tika-s0302t:158_23": "Kecīti sārasamāsācariyā.",
  "tika-s0302t:158_24": "Te hi “kathaṃ nu kho”ti issarena vā brahmunā vā pubbakatena vā ahetuto vā nibbattoti cintetīti vadanti.",
  "tika-s0302t:158_25": "Ahetuto nibbattikaṅkhāpi hi hetuparāmasanamevāti.",
  "tika-s0302t:158_26": "Paramparanti pubbāparappavattiṃ.",
  "tika-s0302t:158_27": "Addhānanti kālādhivacanaṃ,",
  "tika-s0302t:158_28": "tañca bhummatthe upayogavacanaṃ daṭṭhabbaṃ.",
  "tika-s0302t:158_29": "Vijjamānatañca avijjamānatañcāti sassatāsaṅkaṃ nissāya “bhavissāmi nu kho ahaṃ anāgatamaddhāna”nti anāgate attano vijjamānataṃ,",
  "tika-s0302t:158_30": "ucchedāsaṅkaṃ nissāya “yasmiñca attabhāve ucchedanakaṅkhā,",
  "tika-s0302t:158_31": "tato paraṃ nu kho bhavissāmī”ti anāgate attano avijjamānatañca kaṅkhatīti heṭṭhā vuttanayena yojetabbaṃ.",
  "tika-s0302t:159_0": "Paccuppannaṃ addhānanti addhāpaccuppannassa idhādhippetattā “paṭisandhimādiṃ katvā”tiādi vuttaṃ.",
  "tika-s0302t:159_1": "“Idaṃ kathaṃ,",
  "tika-s0302t:159_2": "idaṃ katha”nti pavattanato kathaṃkathā,",
  "tika-s0302t:159_3": "vicikicchā,",
  "tika-s0302t:159_4": "sā assa atthīti kathaṃkathī.",
  "tika-s0302t:159_5": "Tenāha “vicikicchī”ti.",
  "tika-s0302t:159_6": "Kā ettha cintā?",
  "tika-s0302t:159_7": "Ummattako viya bālaputhujjanoti paṭikacceva vuttanti adhippāyo.",
  "tika-s0302t:159_8": "Taṃ mahāmātāya puttaṃ.",
  "tika-s0302t:159_9": "Muṇḍesunti muṇḍena anicchantaṃ jāgaraṇakāle na sakkāti suttaṃ muṇḍesuṃ kuladhammavasena yathā ekacce kulatāpasā.",
  "tika-s0302t:159_10": "Rājabhayenāti ca vadanti.",
  "tika-s0302t:159_11": "Sītibhūtanti idaṃ madhurakabhāvappattiyā kāraṇavacanaṃ.",
  "tika-s0302t:159_12": "“Setabhūta”ntipi pāṭho,",
  "tika-s0302t:159_13": "udake ciraṭṭhānena setabhāvaṃ pattanti attho.",
  "tika-s0302t:160_0": "Attano khattiyabhāvaṃ kaṅkhati kaṇṇo viya sūtaputtasaññī,",
  "tika-s0302t:160_1": "sūtaputtasaññīti sūriyadevaputtassa puttasaññī.",
  "tika-s0302t:160_2": "Jātiyā vibhāviyamānāya “aha”nti tassa attano parāmasanaṃ sandhāyāha “evampi siyā kaṅkhā”ti.",
  "tika-s0302t:160_3": "Manussāpi ca rājāno viyāti manussāpi ca keci ekacce rājāno viyāti adhippāyo.",
  "tika-s0302t:160_4": "Vuttanayameva “saṇṭhānākāraṃ nissāyā”tiādinā.",
  "tika-s0302t:160_5": "Etthāti “kathaṃ nu khosmī”ti pade.",
  "tika-s0302t:160_6": "Abbhantare jīvoti paraparikappitaṃ antarattānaṃ vadati.",
  "tika-s0302t:160_7": "Soḷasaṃsādīnanti ādi-",
  "tika-s0302t:160_8": "saddena sarīraparimāṇaaṅguṭṭha-",
  "tika-s0302t:160_9": "yavaparamāṇuparimāṇatādike saṅgaṇhāti.",
  "tika-s0302t:160_10": "Sattapaññatti jīvavisayāti diṭṭhigatikānaṃ matimattaṃ,",
  "tika-s0302t:160_11": "paramatthato pana sā attabhāvavisayāvāti āha “attabhāvassa āgatigatiṭṭhāna”nti.",
  "tika-s0302t:160_12": "Yatāyaṃ āgato,",
  "tika-s0302t:160_13": "yattha ca gamissati,",
  "tika-s0302t:160_14": "taṃ ṭhānanti attho.",
  "tika-s0302t:160_15": "Sotāpanno adhippeto vicikicchāpahānassa diṭṭhattā.",
  "tika-s0302t:160_16": "Itarepi tayoti sakadāgāmīādayo avāritā eva.",
  "tika-s0302t:160_17": "“Ayañca…pe…",
  "tika-s0302t:160_18": "sudiṭṭhā”ti nippadesato saccasaṃpaṭivedhassa jotitattā.",
  "tika-s0302t:161_0": "Paccayasuttavaṇṇanā niṭṭhitā.",
  "tika-s0302t:162_0": "Āhāravaggavaṇṇanā niṭṭhitā.",
  "tika-s0302t:163_0": "3. Dasabalavaggo",
  "tika-s0302t:164_0": "1. Dasabalasuttavaṇṇanā",
  "tika-s0302t:165_0": "21.",
  "tika-s0302t:165_1": "Paṭhamaṃ dutiyasseva saṅkhepo paṭhamasutte saṅkhepavuttassa atthassa vitthāravasena dutiyasuttassa desitattā,",
  "tika-s0302t:165_2": "tañca pana bhagavā paṭhamasuttaṃ saṅkhepato desesi,",
  "tika-s0302t:165_3": "dutiyaṃ tato vitthārato.",
  "tika-s0302t:165_4": "Paṭhamaṃ vā saṃkhittarucīnaṃ puggalānaṃ ajjhāsayena saṅkhepato desesi,",
  "tika-s0302t:165_5": "dutiyaṃ pana attano ruciyā tato vitthārato.",
  "tika-s0302t:165_6": "Sīhasamānavuttikā hi buddhā bhagavanto,",
  "tika-s0302t:165_7": "te attano ruciyā kathentā attano thāmaṃ dassentāva kathenti,",
  "tika-s0302t:165_8": "tasmā dutiyasuttavasena cettha atthavaṇṇanaṃ karissāma,",
  "tika-s0302t:165_9": "tasmiṃ saṃvaṇṇite paṭhamaṃ saṃvaṇṇitameva hotīti adhippāyo.",
  "tika-s0302t:166_0": "Dasabalasuttavaṇṇanā niṭṭhitā.",
  "tika-s0302t:167_0": "2. Dutiyadasabalasuttavaṇṇanā",
  "tika-s0302t:168_0": "22.",
  "tika-s0302t:168_1": "Tatthāti dutiyasutte.",
  "tika-s0302t:168_2": "Dasahi balehīti dasahi anaññasādhāraṇehi ñāṇabalehi,",
  "tika-s0302t:168_3": "tāni tathāgatasseva balānīti tathāgatabalānīti vuccanti.",
  "tika-s0302t:168_4": "Kāmañca tāni ekaccānaṃ sāvakānampi uppajjanti,",
  "tika-s0302t:168_5": "yādisāni pana buddhānaṃ ṭhānāṭṭhānañāṇādīni uppajjanti,",
  "tika-s0302t:168_6": "na tādisāni tadaññesaṃ kadācipi uppajjantīti.",
  "tika-s0302t:168_7": "Hatthikulānusārenāti vakkhamānahatthikulānusārena.",
  "tika-s0302t:168_8": "Kāḷāvakanti kulasaddāpekkhāya napuṃsakaniddeso.",
  "tika-s0302t:168_9": "Esa nayo sesesupi.",
  "tika-s0302t:168_10": "Pakatihatthikulanti giricaranadicaravanacarādippabhedā gocariyakāḷāvakanāmā sabbāpi balena pākatikā hatthijāti.",
  "tika-s0302t:168_11": "Dasannaṃ purisānanti thāmamajjhimānaṃ dasannaṃ purisānaṃ.",
  "tika-s0302t:168_12": "Ekassa tathāgatassa kāyabalanti ānetvā sambandho.",
  "tika-s0302t:168_13": "Ekassāti ca tathā heṭṭhākathāyaṃ āgatattā desanāsotena vuttaṃ.",
  "tika-s0302t:168_14": "Nārāyanasaṅghātabalanti ettha nārā vuccanti rasmiyo,",
  "tika-s0302t:168_15": "tā bahū nānāvidhā ito uppajjantīti nārāyanaṃ, vajiraṃ,",
  "tika-s0302t:168_16": "tasmā nārāyanasaṅghātabalanti vajirasaṅghātabalanti attho.",
  "tika-s0302t:168_17": "Tathāgatassa kāyabalanti tathāgatassa pākatikakāyabalaṃ.",
  "tika-s0302t:168_18": "Saṅgahaṃ na gacchati attano balābhāvato,",
  "tika-s0302t:168_19": "tato evassa bāhirakatā lāmakatā ca.",
  "tika-s0302t:168_20": "Tadubhayaṃ panassa kāraṇena dassetuṃ “etañhi nissāyā”tiādi vuttaṃ.",
  "tika-s0302t:168_21": "Aññanti kāyabalato aññaṃ tato visuṃyeva.",
  "tika-s0302t:168_22": "Dasasu ṭhānesu dasasu ñātabbaṭṭhānesu.",
  "tika-s0302t:168_23": "Yāthāvapaṭivedhato sayañca akampayaṃ,",
  "tika-s0302t:168_24": "puggalañca taṃsamaṅgiṃ neyyesu adhibalaṃ karotīti āha “akampanaṭṭhena upatthambhanaṭṭhena cā”ti.",
  "tika-s0302t:169_0": "Ṭhānañca ṭhānatoti kāraṇañca kāraṇato.",
  "tika-s0302t:169_1": "Kāraṇañhi yasmā phalaṃ tiṭṭhati tadāyattavuttitāya uppajjati ceva pavattati ca,",
  "tika-s0302t:169_2": "tasmā “ṭhāna”nti vuccati.",
  "tika-s0302t:169_3": "Vipariyāyena aṭṭhānanti akāraṇaṃ veditabbaṃ.",
  "tika-s0302t:169_4": "Tadubhayaṃ bhagavā yena ñāṇena ye ye dhammā yesaṃ yesaṃ dhammānaṃ hetū paccayā uppādāya,",
  "tika-s0302t:169_5": "taṃ taṃ ṭhānaṃ,",
  "tika-s0302t:169_6": "ye ye dhammā yesaṃ yesaṃ dhammānaṃ na hetū na paccayā uppādāya,",
  "tika-s0302t:169_7": "taṃ taṃ aṭṭhānanti pajānāti.",
  "tika-s0302t:169_8": "Taṃ sandhāyāha “ṭhānañca…pe…",
  "tika-s0302t:169_9": "jānanaṃ eka”nti.",
  "tika-s0302t:169_10": "Kammasamādānānanti kammaṃ samādiyitvā katānaṃ kusalākusalakammānaṃ,",
  "tika-s0302t:169_11": "kammaññeva vā kammasamādānaṃ.",
  "tika-s0302t:169_12": "Ṭhānaso hetusoti paccayato ca hetuto ca.",
  "tika-s0302t:169_13": "Tattha gatiupadhikālapayogā vipākassa ṭhānaṃ,",
  "tika-s0302t:169_14": "kammaṃ hetu.",
  "tika-s0302t:169_15": "Sabbatthagāminīpaṭipadājānananti sabbagatigāminiyā agatigāminiyā ca paṭipadāya maggassa jānanaṃ,",
  "tika-s0302t:169_16": "bahūsupi manussesu ekameva pāṇaṃ hanantesu “imassa cetanā nirayagāminī bhavissati,",
  "tika-s0302t:169_17": "imassa tiracchānayonigāminī”ti iminā nayena ekavatthusmimpi kusalākusalacetanāsaṅkhātānaṃ paṭipattīnaṃ aviparītato sabhāvajānanaṃ.",
  "tika-s0302t:169_18": "Anekadhātunānādhātulokajānananti cakkhudhātuādīhi kāmadhātuādīhi vā bahudhātuno,",
  "tika-s0302t:169_19": "tāsaṃyeva dhātūnaṃ viparītatāya nānappakāradhātuno khandhāyatanadhātulokassa jānanaṃ.",
  "tika-s0302t:169_20": "Parasattānanti paresaṃ sattānaṃ.",
  "tika-s0302t:169_21": "Nānādhimuttikatājānananti hīnādīhi adhimuttīhi nānādhimuttikabhāvassa jānanaṃ.",
  "tika-s0302t:169_22": "Tesaṃyevāti parasattānaṃyeva.",
  "tika-s0302t:169_23": "Indriyaparopariyattajānananti saddhādīnaṃ indriyānaṃ parabhāvassa aparabhāvassa vuddhiyā ceva hāniyā ca jānanaṃ.",
  "tika-s0302t:169_24": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ,",
  "tika-s0302t:169_25": "“rūpī rūpāni passatī”tiādīnaṃ aṭṭhannaṃ vimokkhānaṃ,",
  "tika-s0302t:169_26": "savitakkasavicārādīnaṃ tiṇṇaṃ samādhīnaṃ,",
  "tika-s0302t:169_27": "paṭhamajjhānasamāpattiādīnañca navannaṃ anupubbasamāpattīnaṃ.",
  "tika-s0302t:169_28": "Saṃkilesavodānavuṭṭhānajānananti hānabhāgiyassa,",
  "tika-s0302t:169_29": "visesabhāgiyassa “vodānampi vuṭṭhānaṃ,",
  "tika-s0302t:169_30": "tamhā tamhā samādhimhā vuṭṭhānampi vuṭṭhāna”nti evaṃ vuttapaguṇajjhānassa ceva bhavaṅgaphalasamāpattīnañca jānanaṃ.",
  "tika-s0302t:169_31": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti,",
  "tika-s0302t:169_32": "tasmā vodānampi “vuṭṭhāna”nti vuccati.",
  "tika-s0302t:169_33": "Bhavaṅgena pana sabbajhānehi vuṭṭhānaṃ hoti.",
  "tika-s0302t:169_34": "Phalasamāpattiyā nirodhasamāpattito vuṭṭhānameva sandhāya “tamhā tamhā samādhimhā vuṭṭhāna”nti vuttaṃ.",
  "tika-s0302t:169_35": "Pubbenivāsajānananti pubbenivāsānussatiñāṇena nivuṭṭhakkhandhānaṃ jānanaṃ.",
  "tika-s0302t:169_36": "Cutūpapātajānananti sattānaṃ cutiyā upapattiyā ca yāthāvato jānanaṃ.",
  "tika-s0302t:169_37": "Ayamettha saṅkhepo,",
  "tika-s0302t:169_38": "vitthāro pana visuddhimagge vuttanayeneva veditabbo.",
  "tika-s0302t:169_39": "Āsavakkhayajānanaṃ āsavakkhayañāṇaṃ,",
  "tika-s0302t:169_40": "maggañāṇanti attho.",
  "tika-s0302t:169_41": "Yattha panetāni vitthārato āgatāni saṃvaṇṇitāni,",
  "tika-s0302t:169_42": "tāni dassento “abhidhamme panā”tiādimāha.",
  "tika-s0302t:170_0": "Byāmohabhayavasena saraṇapariyesanaṃ sārajjanaṃ sārado,",
  "tika-s0302t:170_1": "byāmohabhayaṃ.",
  "tika-s0302t:170_2": "Vigato sārado etassāti visārado,",
  "tika-s0302t:170_3": "tassa bhāvo vesārajjaṃ.",
  "tika-s0302t:170_4": "Taṃ pana ñāṇasampadaṃ pahānasampadaṃ desanāvisesasampadaṃ khemaṃ nissāya pavattaṃ catubbidhaṃ paccavekkhaṇāñāṇaṃ.",
  "tika-s0302t:170_5": "Tenāha “catūsu ṭhānesū”tiādi.",
  "tika-s0302t:170_6": "Catūsūti paraparikappitesu vatthūsu.",
  "tika-s0302t:170_7": "Paraparikappitesu vā vatthumattesu codanākāraṇesu.",
  "tika-s0302t:170_8": "Sammāsambuddhassa te paṭijānatoti “ahaṃ sammāsambuddho”ti evaṃ paṭijānantena tayā.",
  "tika-s0302t:170_9": "Ime dhammāti “idaṃ pañcamaṃ ariyasaccaṃ,",
  "tika-s0302t:170_10": "ayaṃ chaṭṭho upādānakkhandho,",
  "tika-s0302t:170_11": "idaṃ terasamaṃ āyatana”nti veditabbā ime dhammā.",
  "tika-s0302t:170_12": "Anabhisambuddhā appaṭividdhattāti.",
  "tika-s0302t:171_0": "Tatrāti tasmiṃ anabhisambuddhadhammasaṅkhāte codanāvatthusmiṃ.",
  "tika-s0302t:171_1": "Kocīti samaṇādīhi añño vā yo koci.",
  "tika-s0302t:171_2": "Saha dhammenāti saha hetunā.",
  "tika-s0302t:171_3": "“Dhammapaṭisambhidā”tiādīsu viya hetupariyāyo idha dhamma- saddo.",
  "tika-s0302t:171_4": "Hetūti ca uppattisādhanahetu veditabbo,",
  "tika-s0302t:171_5": "na kārako sampāpako vā.",
  "tika-s0302t:171_6": "Nimittanti kāraṇaṃ,",
  "tika-s0302t:171_7": "taṃ panettha codanāvatthumeva.",
  "tika-s0302t:171_8": "Na samanupassāmi sammāsambuddhabhāvato.",
  "tika-s0302t:171_9": "Khemappattoti akhemappattarūpāya codanāya anupaddavaṃ patto niccalabhāvappatto.",
  "tika-s0302t:171_10": "Vesārajjappattoti visāradabhāvappatto.",
  "tika-s0302t:171_11": "Sesesupi eseva nayo.",
  "tika-s0302t:171_12": "Ayaṃ pana viseso –",
  "tika-s0302t:171_13": "ime āsavāti kāmāsavādīsu ime nāma āsavā na parikkhīṇāti āsavakkhayavacanenettha sabbakilesappahānaṃ vuttaṃ.",
  "tika-s0302t:171_14": "Na hi so kileso atthi,",
  "tika-s0302t:171_15": "yo sabbaso āsavesu khīṇesu nappahīyeyya.",
  "tika-s0302t:171_16": "Antarāyikāti antarāyakarā,",
  "tika-s0302t:171_17": "saggavimokkhādhigamassa antarāyakarāti attho.",
  "tika-s0302t:171_18": "Dhammo hi yo saṃkilesato niyyāti,",
  "tika-s0302t:171_19": "so “niyyāniko”ti vutto.",
  "tika-s0302t:171_20": "Dhamme niyyante taṃsamaṅgīpuggalo niyyānikoti voharito hotīti tassa paṭikkhipanto “so na niyyātī”ti āha.",
  "tika-s0302t:171_21": "Kathaṃ pana desanādhammo niyyātīti vuccati?",
  "tika-s0302t:171_22": "Niyyānatthasamādhānato,",
  "tika-s0302t:171_23": "so abhedopacārena “niyyātī”ti vutto.",
  "tika-s0302t:171_24": "Atha vā “dhammo desito”ti ariyadhammassa adhippetattā na koci virodho.",
  "tika-s0302t:172_0": "Usabhassa idanti āsabhaṃ,",
  "tika-s0302t:172_1": "asantasanaṭṭhena āsabhaṃ viyāti āsabhaṃ,",
  "tika-s0302t:172_2": "seṭṭhaṭṭhānaṃ sabbaññutaṃ.",
  "tika-s0302t:172_3": "Āsabhaṭṭhānaṭṭhāyitāya āsabhā nāma pubbabuddhā.",
  "tika-s0302t:172_4": "Sabbaññutapaṭijānanavasena abhimukhaṃ gacchanti,",
  "tika-s0302t:172_5": "catasso vā parisā upasaṅkamantīti āsabhā.",
  "tika-s0302t:172_6": "Catassopi hi parisā buddhābhimukhā evaṃ tiṭṭhanti,",
  "tika-s0302t:172_7": "na tiṭṭhanti parammukhā.",
  "tika-s0302t:172_8": "Idampīti “usabho”ti idampi padaṃ.",
  "tika-s0302t:172_9": "Tassāti nisabhassa.",
  "tika-s0302t:172_10": "Yesaṃ baluppādāvaṭṭhānānaṃ vasena usabhassa āsabhaṇṭhānaṃ icchitaṃ,",
  "tika-s0302t:172_11": "tato sātisayānaṃ eva tesaṃ vasena āsabhaṇṭhānaṃ hotīti daṭṭhabbaṃ.",
  "tika-s0302t:172_12": "Yaṃ kiñci loke upamaṃ nāma buddhaguṇānaṃ nidassanabhāvena vuccati,",
  "tika-s0302t:172_13": "sabbaṃ taṃ nihīnameva.",
  "tika-s0302t:172_14": "Tiṭṭhamāno cāti atiṭṭhantopi tiṭṭhamāno eva paṭijānāti nāma.",
  "tika-s0302t:172_15": "Upagacchatīti anujānāti.",
  "tika-s0302t:173_0": "Aṭṭha kho imāti idaṃ vesārajjañāṇassa baladassanaṃ.",
  "tika-s0302t:173_1": "Yathā hi byattaṃ parisaṃ ajjhogāhetvā viññūnaṃ cittaṃ ārādhanasamatthāya kathāya dhammakathikassa chekabhāvo paññāyati,",
  "tika-s0302t:173_2": "evaṃ imā aṭṭha parisā patvā satthu vesārajjañāṇassa balaṃ pākaṭaṃ hoti.",
  "tika-s0302t:173_3": "Tena vuttaṃ “parisāsū”ti.",
  "tika-s0302t:173_4": "Khattiyaparisāti khattiyānaṃ sannipatitānaṃ samūho.",
  "tika-s0302t:173_5": "Esa nayo sabbattha.",
  "tika-s0302t:173_6": "Māraparisāti mārakāyikānaṃ sannipatitānaṃ samūho.",
  "tika-s0302t:173_7": "Mārasadisānaṃ mārānaṃ parisāti māraparisā.",
  "tika-s0302t:173_8": "Sabbā cetā parisā uggaṭṭhānadassanavasena gahitā.",
  "tika-s0302t:173_9": "Manussā hi “ettha rājā nisinno”ti vutte pakativacanampi vattuṃ na sakkonti,",
  "tika-s0302t:173_10": "kacchehi sedā muccanti,",
  "tika-s0302t:173_11": "evaṃ uggā khattiyaparisā,",
  "tika-s0302t:173_12": "brāhmaṇā tīsu vedesu kusalā honti,",
  "tika-s0302t:173_13": "gahapatayo nānāvohāresu ca akkharacintāya ca kusalā,",
  "tika-s0302t:173_14": "samaṇā sakavādaparavādesu kusalā,",
  "tika-s0302t:173_15": "tesaṃ majjhe dhammakathākathanaṃ nāma ativiya bhāriyaṃ.",
  "tika-s0302t:173_16": "Devānaṃ uggabhāve vattabbameva natthi.",
  "tika-s0302t:173_17": "Amanussoti hi vuttamatte manussānaṃ sakalasarīraṃ kampati,",
  "tika-s0302t:173_18": "tesaṃ rūpaṃ disvāpi saddaṃ sutvāpi sattā visaññitāpi honti.",
  "tika-s0302t:173_19": "Evaṃ amanussaparisā uggā.",
  "tika-s0302t:173_20": "Iti cetā parisā uggaṭṭhānadassanavasena vuttā.",
  "tika-s0302t:173_21": "Kasmā panettha yāmādiparisā na gahitāti?",
  "tika-s0302t:173_22": "Bhusaṃ kāmābhigiddhatāya yonisomanasikāravirahato.",
  "tika-s0302t:173_23": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena cittampi na uppādenti,",
  "tika-s0302t:173_24": "mahābodhisattānaṃ pana buddhānañca ānubhāvena ākaḍḍhiyamānā kadāci nesaṃ payirupāsanādīni karonti tādise mahāsamaye.",
  "tika-s0302t:173_25": "Teneva hi vimānavatthudesanāpi taṃnimittā bahulā nāhosi.",
  "tika-s0302t:173_26": "Seṭṭhanādanti kenaci appaṭihatabhāvena uttamanādaṃ.",
  "tika-s0302t:173_27": "Abhītanādanti vesārajjayogato kutoci nibbhayanādaṃ.",
  "tika-s0302t:173_28": "Sīhanādasuttenāti khandhiyavagge āgatena sīhanādasuttena.",
  "tika-s0302t:173_29": "Sahanatoti khamanato.",
  "tika-s0302t:173_30": "Hananatoti vidhamanato viddhaṃsanato.",
  "tika-s0302t:173_31": "Yathā vātiādi “sīhanādasadisaṃ vā nādaṃ nadatī”ti saṅkhepato vuttassa atthassa viññāpanaṃ.",
  "tika-s0302t:174_0": "Etanti “brahmacakka”nti etaṃ padaṃ.",
  "tika-s0302t:174_1": "Paññāpabhāvitanti cirakālaparibhāvitāya pāramitāpaññāya vipassanāpaññāya ca uppāditaṃ.",
  "tika-s0302t:174_2": "Karuṇāpabhāvitanti “kicchaṃ vatāyaṃ loko āpanno”tiādinayappavattāya mahākaruṇāya uppāditaṃ.",
  "tika-s0302t:174_3": "Yathā abhinikkhamanato pabhuti mahābodhisattānaṃ ariyamaggādhigamanavirodhinī paṭipatti natthi,",
  "tika-s0302t:174_4": "evaṃ tusitabhavanato niyatabhāvāpattito ca paṭṭhāyāti dutiyatatiyanayā ca gahitā.",
  "tika-s0302t:174_5": "Phalakkhaṇeti aggaphalakkhaṇe.",
  "tika-s0302t:174_6": "Paṭivedhaniṭṭhattā arahattamaggañāṇaṃ vajirūpamatāyeva sātisayo paṭivedhoti “phalakkhaṇe uppannaṃ nāmā”ti vuttaṃ.",
  "tika-s0302t:174_7": "Tena paṭiladdhassapi desanāñāṇassa kiccanipphatti parassa bujjhanamattena hotīti “aññāsikoṇḍaññassa sotāpatti…pe…",
  "tika-s0302t:174_8": "phalakkhaṇe pavattanaṃ nāmā”ti vuttaṃ.",
  "tika-s0302t:174_9": "Tato paraṃ pana yāva parinibbānā desanāñāṇappavatti,",
  "tika-s0302t:174_10": "tasseva pavattitassa dhammacakkassa ṭhānanti veditabbaṃ pavattitacakkassa cakkavattino cakkaratanassa ṭhānaṃ viya.",
  "tika-s0302t:174_11": "Ubhayampīti pi-",
  "tika-s0302t:174_12": "saddena lokiyadesanāñāṇassa itarena anaññasādhāraṇatāvasena samānataṃ sampiṇḍeti.",
  "tika-s0302t:174_13": "Urasi jātatāya uraso sambhūtanti orasaṃ ñāṇaṃ.",
  "tika-s0302t:175_0": "Iti rūpanti ettha iti-",
  "tika-s0302t:175_1": "saddo anavasesato rūpassa sarūpanidassanatthoti tassa “idaṃ rūpa”nti etena sādhāraṇato ca sarūpanidassanamāha.",
  "tika-s0302t:175_2": "Ettakaṃ rūpanti etena anavasesato “ito uddhaṃ rūpaṃ natthī”ti nimittassa aññassa abhāvaṃ.",
  "tika-s0302t:175_3": "Idāni tamatthaṃ vitthārato dassetuṃ “ruppanasabhāvañcevā”tiādi vuttaṃ.",
  "tika-s0302t:175_4": "Tattha ruppanaṃ sītādivirodhipaccayasamavāye visadisuppatti. Ādi-",
  "tika-s0302t:175_5": "saddena ajjhattikabāhirādibhedaṃ saṅgaṇhāti.",
  "tika-s0302t:175_6": "Lakkhaṇa…pe…",
  "tika-s0302t:175_7": "vasenāti kakkhaḷattādilakkhaṇavasena sandhāraṇādirasavasena sampaṭicchanādipaccupaṭṭhānavasena bhūtattayādipadaṭṭhānavasena ca.",
  "tika-s0302t:175_8": "Evaṃ pariggahitassāti evaṃ sādhāraṇato ca lakkhaṇādito ca pariggahitassa.",
  "tika-s0302t:175_9": "Avijjāsamudayāti avijjāya uppādā,",
  "tika-s0302t:175_10": "atthibhāvāti attho.",
  "tika-s0302t:175_11": "Nirodhavirodhī hi atthibhāvo hoti,",
  "tika-s0302t:175_12": "tasmā nirodhe asati atthibhāvo hoti,",
  "tika-s0302t:175_13": "tasmā purimabhave siddhāya avijjāya sati imasmiṃ bhave rūpassa samudayo rūpassa uppādo hotīti attho.",
  "tika-s0302t:175_14": "Taṇhāsamudayā kammasamudayāti etthāpi eseva nayo.",
  "tika-s0302t:175_15": "Avijjādīhi ca tīhi atītakālikattā tesaṃ sahakārīkāraṇabhūtaṃ upādānampi gahitamevāti veditabbaṃ.",
  "tika-s0302t:175_16": "Pavattipaccayesu kabaḷīkāraāhārassa balavatāya,",
  "tika-s0302t:175_17": "so eva gahito,",
  "tika-s0302t:175_18": "“āhārasamudayā”ti pana gahitena pavattipaccayatāmattena utucittānipi gahitāneva hontīti dvādasasamuṭṭhānikaṃ",
  "tika-s0302t:175_19": "rūpassa paccayato dassanampi bhavitabbamevāti daṭṭhabbaṃ.",
  "tika-s0302t:175_20": "Nibbattilakkhaṇantiādinā kālavasena udayadassanamāha.",
  "tika-s0302t:175_21": "Tattha bhūtavasena magge udayaṃ passitvā ṭhito idha santativasena anukkamena khaṇavasena passati.",
  "tika-s0302t:175_22": "Avijjānirodhā rūpanirodhoti aggamaggañāṇena avijjāya anuppādanirodhato anāgatassa anuppādanirodho hoti paccayābhāve abhāvato.",
  "tika-s0302t:175_23": "Paccayanirodhenāti avijjāsaṅkhātassa paccayassa nirodhabhāvena.",
  "tika-s0302t:175_24": "Taṇhānirodhāti etthāpi eseva nayo.",
  "tika-s0302t:175_25": "Āhāranirodhāti pavattipaccayassa kabaḷīkārāhārassa abhāvā.",
  "tika-s0302t:175_26": "Rūpanirodhāti taṃsamuṭṭhānarūpassa abhāvo hoti.",
  "tika-s0302t:175_27": "Sesaṃ heṭṭhā vuttanayānusārena veditabbaṃ.",
  "tika-s0302t:175_28": "Vipariṇāmalakkhaṇanti bhavakālavasena hetudvayadassanaṃ.",
  "tika-s0302t:175_29": "Tasmā taṃ padaṭṭhānavasena pageva passitvā ṭhito idha santativasena disvā anukkamena khaṇavasena passati.",
  "tika-s0302t:176_0": "Iti vedanātiādīsupi vuttanayena attho veditabbo.",
  "tika-s0302t:176_1": "Sukhādibhedanti sukhadukkhaadukkhamasukhādivibhāgaṃ.",
  "tika-s0302t:176_2": "Rūpasaññādibhedanti rūpasaññā, sadda… gandha… rasa…",
  "tika-s0302t:176_3": "phoṭṭhabba …",
  "tika-s0302t:176_4": "dhammasaññādivibhāgaṃ.",
  "tika-s0302t:176_5": "Phassādibhedanti phassacetanāmanasikārādivibhāgaṃ.",
  "tika-s0302t:176_6": "Lakkhaṇa…pe…",
  "tika-s0302t:176_7": "vasenāti iṭṭhānubhavanalakkhaṇādilakkhaṇavasena iṭṭhākārasambhogarasādirasavasena kāyikaassādādipaccupaṭṭhānavasena iṭṭhārammaṇādipadaṭṭhānavasena.",
  "tika-s0302t:176_8": "“Phuṭṭho vedeti,",
  "tika-s0302t:176_9": "phuṭṭho sañjānāti,",
  "tika-s0302t:176_10": "phuṭṭho cetetī”ti vacanato tīsu vedanādīsu khandhesu phassasamudayāti vattabbaṃ.",
  "tika-s0302t:176_11": "Viññāṇappaccayā nāmarūpa”nti vacanato viññāṇakkhandhe nāmarūpasamudayāti vattabbaṃ.",
  "tika-s0302t:176_12": "Tesaṃyeva vasenāti “avijjānirodho vedanānirodho”tiādinā tesaṃyeva avijjādīnaṃ vasena yojetabbaṃ.",
  "tika-s0302t:177_0": "Upādānakkhandhānaṃ samudayatthaṅgamavasena titthiyānaṃ avisayopi sappadeso sīhanādo dassito.",
  "tika-s0302t:177_1": "Idāni nippadeso anulomapaṭilomavasena saṅkhepato vitthārato paccayākāravisayo anaññasādhāraṇo dassīyatīti āha,",
  "tika-s0302t:177_2": "“ayampi aparo sīhanādo”ti.",
  "tika-s0302t:177_3": "Tassāti “imasmiṃ satī”tiādinā saṅkhepato vuttapaṭiccasamuppādapāḷiyā.",
  "tika-s0302t:177_4": "Ettha ca “imasmiṃ sati idaṃ hoti,",
  "tika-s0302t:177_5": "imassa nirodhā idaṃ nirujhtī”ti avijjādīnaṃ bhāve saṅkhārādīnaṃ bhāvassa,",
  "tika-s0302t:177_6": "avijjādīnaṃ nirodhe saṅkhārādīnaṃ nirodhassa kathanena purimasmiṃ paccayalakkhaṇe niyamo dassito “imasmiṃ sati eva, nāsati,",
  "tika-s0302t:177_7": "imassa uppādā eva,",
  "tika-s0302t:177_8": "nānuppādā,",
  "tika-s0302t:177_9": "nirodhā eva,",
  "tika-s0302t:177_10": "nānirodhā”ti.",
  "tika-s0302t:177_11": "Tenedaṃ lakkhaṇaṃ antogadhaniyamaṃ idha paṭiccasamuppādassa vuttanti daṭṭhabbaṃ.",
  "tika-s0302t:177_12": "Nirodhoti ca avijjādīnaṃ virāgā vigamena āyatiṃ anuppādo appavatti.",
  "tika-s0302t:177_13": "Tathā hi vuttaṃ “avijjāya tveva asesavirāganirodhā”tiādi.",
  "tika-s0302t:177_14": "Nirodhavirodhī ca uppādo,",
  "tika-s0302t:177_15": "yena so uppādanirodhavibhāgena vutto “imassa nirodhā idaṃ nirujjhatī”ti.",
  "tika-s0302t:177_16": "Tenetaṃ dasseti “asati nirodhe uppādo nāma,",
  "tika-s0302t:177_17": "so cettha atthibhāvoti vuccatī”ti.",
  "tika-s0302t:177_18": "“Imasmiṃ sati idaṃ hotī”ti idameva hi lakkhaṇaṃ.",
  "tika-s0302t:177_19": "Pariyāyantarena “imassa uppādā idaṃ uppajjatī”ti vadantena parena purimaṃ visesitaṃ hoti.",
  "tika-s0302t:177_20": "Tasmā na vattamānaṃyeva sandhāya “imasmiṃ satī”ti vuttaṃ,",
  "tika-s0302t:177_21": "atha kho maggena anirujjhanasabhāvañcāti viññāyati.",
  "tika-s0302t:177_22": "Yasmā ca “imasmiṃ asati idaṃ na hoti,",
  "tika-s0302t:177_23": "imassa nirodhā idaṃ nirujjhatī”ti dvidhāpi uddiṭṭhassa lakkhaṇassa niddesaṃ vadantena bhagavatā “avijjāya",
  "tika-s0302t:177_24": "tveva asesavirāganirodhā saṅkhāranirodho”tiādinā nirodhova vutto,",
  "tika-s0302t:177_25": "tasmā natthibhāvopi nirodho evāti natthibhāvaviruddho atthibhāvo anirodhoti dassitaṃ hoti.",
  "tika-s0302t:177_26": "Tena anirodhasaṅkhātena atthibhāvena uppādaṃ viseseti.",
  "tika-s0302t:177_27": "Tato idha na kevalaṃ atthibhāvamattaṃ uppādoti attho adhippeto,",
  "tika-s0302t:177_28": "atha kho anirodhasaṅkhāto atthibhāvo cāti ayamattho vibhāvito hoti.",
  "tika-s0302t:177_29": "Evametaṃ lakkhaṇadvayavacanaṃ aññamaññaṃ visesanavisesitabbabhāvena sātthakanti veditabbaṃ.",
  "tika-s0302t:177_30": "Ko panāyaṃ anirodho nāma,",
  "tika-s0302t:177_31": "yo “atthibhāvo,",
  "tika-s0302t:177_32": "uppādo”ti ca vuttoti?",
  "tika-s0302t:177_33": "Appahīnabhāvo ca anibbattitaphalabhāvena phaluppādanārahatā cāti ayamettha saṅkhepo.",
  "tika-s0302t:177_34": "Vitthāro pana paramatthadīpaniyaṃ udānaṭṭhakathāyaṃ.",
  "tika-s0302t:177_35": "Vuttanayena veditabbo.",
  "tika-s0302t:178_0": "Pañcakkhandhavibhajanādivasenāti pañcannaṃ upādānakkhandhānaṃ dvādasapadikassa paccayākārassa vibhajanavasena.",
  "tika-s0302t:178_1": "Imasmiñhi dasabalasutte dhammassa desitākāro pañcakkhandhapaccayākāramatto.",
  "tika-s0302t:178_2": "Tenāha “pañcakkhandhapaccayākāradhammo”ti.",
  "tika-s0302t:178_3": "Ācariyamuṭṭhiyā akaraṇena vibhūto,",
  "tika-s0302t:178_4": "so pana atthato ca saddato ca pihito heṭṭhāmukhajāto vā na hotīti āha “anikujjito”ti.",
  "tika-s0302t:178_5": "Vivaṭoti vibhāvito.",
  "tika-s0302t:178_6": "Tenāha “vivaritvā ṭhapito”ti.",
  "tika-s0302t:178_7": "Pakāsitoti ñāṇobhāsena obhāsito ādīpitoti āha “dīpito jotito”ti.",
  "tika-s0302t:178_8": "Tattha tattha chinnabhinnaṭṭhāne.",
  "tika-s0302t:178_9": "Sibbitagaṇṭhitanti vākaṃ gahetvā sibbitaṃ,",
  "tika-s0302t:178_10": "sibbituṃ asakkuṇeyyaṭṭhāne vākena gaṇṭhitañca.",
  "tika-s0302t:178_11": "Chinnapilotikābhāvena vigatapilotiko dhammo,",
  "tika-s0302t:178_12": "tassa chinnapilotikassa paṭilomatā chinnabhinnatābhāvenāti dassento “na hetthā”tiādimāha.",
  "tika-s0302t:178_13": "Nivāsanapārupanaṃ pariggahaṇaṃ.",
  "tika-s0302t:178_14": "Sayaṃ paṭibhānaṃ kappetvā.",
  "tika-s0302t:178_15": "Vaḍḍhentā attano samayaṃ.",
  "tika-s0302t:178_16": "Samaṇakacavaranti samaṇavesadhāraṇavasena samaṇapaṭirūpatāya samaṇānaṃ kacavarabhūtaṃ.",
  "tika-s0302t:178_17": "Attano rūpapavattiyā karaṇḍaṃ kucchitaṃ dhuttaṃ vāti pavattetīti kāraṇḍavo, dussīlo.",
  "tika-s0302t:178_18": "Taṃ kāraṇḍavaṃ.",
  "tika-s0302t:178_19": "Niddhamathāti nīharatha.",
  "tika-s0302t:178_20": "Kasambunti samaṇakasaṭaṃ.",
  "tika-s0302t:178_21": "Apakassathāti apakaḍḍhatha nanti attho.",
  "tika-s0302t:178_22": "Palāpeti palāpasadise.",
  "tika-s0302t:178_23": "Tathā hi taṇḍulasārarahito dhaññapaṭirūpako thusamattako palāpoti vuccati,",
  "tika-s0302t:178_24": "evaṃ sīlādisārarahito samaṇapaṭirūpako palāpo viyāti palāpo, dussīlo.",
  "tika-s0302t:178_25": "Te palāpe.",
  "tika-s0302t:178_26": "Vāhethāti apanetha.",
  "tika-s0302t:178_27": "Patissatāti bāḷhasatitāya patissatā hothāti.",
  "tika-s0302t:179_0": "Saddhāya pabbajitenāti rājūpaddavādīhi anupaddutena “evañhi taṃ otiṇṇaṃ jātiādisaṃsārabhayaṃ vijinissāmī”ti",
  "tika-s0302t:179_1": "vaṭṭanissaraṇatthaṃ āgatāya saddhāya vasena pabbajitena.",
  "tika-s0302t:179_2": "Ācārakulaputtoti ācārena abhijāto.",
  "tika-s0302t:179_3": "Tenāha “yato kutocī”tiādi.",
  "tika-s0302t:179_4": "Jātikulaputtoti jātisampattiyā abhijāto.",
  "tika-s0302t:179_5": "Viññuppasatthāni aṅgāni sammāpadhāniyaṅgabhāvena,",
  "tika-s0302t:179_6": "kāye ca jīvite ca nirapekkhabhāvena vīriyaṃ ārabhantassa tathāpavattavīriyavasena “taco ekaṃ aṅga”nti vuttaṃ.",
  "tika-s0302t:179_7": "Esa nayo sesesupi.",
  "tika-s0302t:179_8": "Navasu ṭhānesu samādhātabbanti “kālavasena pañcasu,",
  "tika-s0302t:179_9": "iriyāpathavasena catūsū”ti evaṃ navasu ṭhānesu vīriyaṃ samādhātabbaṃ pavattetabbaṃ.",
  "tika-s0302t:180_0": "So dukkhaṃ viharatīti kusītapuggalo niyyānikasāsane vīriyārambhassa akaraṇena sāmaññatthassa anuppattiyā dukkhaṃ viharati.",
  "tika-s0302t:180_1": "Sakaṃ vā atthaṃ sadatthaṃ ka-",
  "tika-s0302t:180_2": "kārassa da-",
  "tika-s0302t:180_3": "kāraṃ katvā.",
  "tika-s0302t:180_4": "Kusītassa atthaparihāyanaṃ mūlato paṭṭhāya dassetuṃ “cha dvārānī”tiādi vuttaṃ.",
  "tika-s0302t:180_5": "Nisajjāvasena pīṭhamaddanato pīṭhamaddano,",
  "tika-s0302t:180_6": "nirassanavacanaṃ tassa,",
  "tika-s0302t:180_7": "kassacipatthassa adhāraṇato kevalaṃ pīṭhabhārabhūtoti adhippāyo.",
  "tika-s0302t:180_8": "Aññattha pana “makhamaddano”ti vuccati,",
  "tika-s0302t:180_9": "tattha dānamicchāya paresaṃ makhaṃ passantoti attho.",
  "tika-s0302t:180_10": "Laṇḍapūrakoti kucchipūraṃ bhuñjitvā vaccakuṭipūrako.",
  "tika-s0302t:181_0": "“Āraddhavīriyo”tiādīsu “kusīto puggalo”ti ettha vuttavipariyāyena attho veditabbo,",
  "tika-s0302t:181_1": "āsīsāya vasena thomito.",
  "tika-s0302t:181_2": "Āraddhavīriyeti paggahitavīriye.",
  "tika-s0302t:181_3": "Pahitatteti nibbānaṃ patipesitacitte.",
  "tika-s0302t:181_4": "Etena sāvakānaṃ sammāpaṭipattiṃ satthuvandanānisaṃsañca dassesi.",
  "tika-s0302t:182_0": "Hīnenāti vaṭṭanissitena dhammena.",
  "tika-s0302t:182_1": "Tenāha “hīnāya saddhāyā”tiādi.",
  "tika-s0302t:182_2": "Aggenāti seṭṭhena vivaṭṭanissitena dhammena,",
  "tika-s0302t:182_3": "īsakampi katakālusiyavigataṭṭhena maṇḍaṭṭhena ca pasannampi surādi na pātabbaṃ.",
  "tika-s0302t:182_4": "Sāsananti pariyattipaṭipattipaṭivedhalakkhaṇaṃ sāsanaṃ.",
  "tika-s0302t:182_5": "Pasannaṃ vigatadosamalattā pasādaniyattā ca.",
  "tika-s0302t:182_6": "Pātabbañca pattena viya sukhena paribhuñjitabbato duccaritasabbakilesakasāvamalapaṅkadosarahitattā ca.",
  "tika-s0302t:183_0": "Maṇḍabhūtā bodhipakkhiyadhammadesanāpi desanāmaṇḍo.",
  "tika-s0302t:183_1": "Tassa ekasseva pana desanāmaṇḍassa paṭiggāhakā suppaṭipannā dosarahitā catasso parisā paṭiggahamaṇḍo.",
  "tika-s0302t:183_2": "Maggabrahmacariyaṃ taggatikattā sakalopi bodhipakkhiyadhammarāsi brahmacariyamaṇḍo.",
  "tika-s0302t:183_3": "Tenāha “katamo desanāmaṇḍo”tiādi.",
  "tika-s0302t:183_4": "Tattha viññātāroti saccānaṃ abhisametāvino.",
  "tika-s0302t:183_5": "Tathā hi ādito “catunnaṃ ariyasaccānaṃ ācikkhaṇā”tiādi vuttaṃ.",
  "tika-s0302t:183_6": "Pubbabhāge “atthi ayaṃ loko”tiādinā idhalokaparalokagatasammosavigamena pavatto adhimokkhova adhimokkhamaṇḍo.",
  "tika-s0302t:183_7": "Chaḍḍetvā samucchedavasena vijahitvā.",
  "tika-s0302t:183_8": "Catubhūmakassa saddhindriyassa adhimokkhamaṇḍena maṇḍabhūtaṃ adhimokkhaṃ. Ādi-",
  "tika-s0302t:183_9": "saddena “paggahamaṇḍo vīriyindriyaṃ kosajjakasaṭa”ntiādiṃ pāḷisesaṃ saṅgaṇhāti.",
  "tika-s0302t:183_10": "Etthāti etasmiṃ sāsane,",
  "tika-s0302t:183_11": "“maṇḍasmi”nti vā vacane.",
  "tika-s0302t:183_12": "Kāraṇavacanaṃ,",
  "tika-s0302t:183_13": "tena “satthā sammukhībhūto”ti sammukhabhāvanāyogo nirāsaṅkaphalāvahoti dasseti.",
  "tika-s0302t:183_14": "Tenāha “asammukhā”tiādi.",
  "tika-s0302t:183_15": "Pamāṇanti anurūpaṃ bhesajjassa pamāṇaṃ.",
  "tika-s0302t:183_16": "Uggamananti bhesajjassa vamanaṃ virecanaṃ,",
  "tika-s0302t:183_17": "tassa vā vasena dosadhātūnaṃ vamanaṃ virecanaṃ.",
  "tika-s0302t:183_18": "Evamevāti yathā bhesajjamaṇḍaṃ vejjasammukhā nirāsaṅkā pivanti,",
  "tika-s0302t:183_19": "evameva “satthā sammukhībhūto”ti nirāsaṅkā vīriyaṃ katvā,",
  "tika-s0302t:183_20": "maṇḍapeyya sāsanaṃ pivathāti yojanā.",
  "tika-s0302t:183_21": "Abhiññāsamāpattipaṭilābhena sānisaṃsā.",
  "tika-s0302t:183_22": "Maggaphalādhigamanena savaḍḍhi.",
  "tika-s0302t:183_23": "Paratthanti attano diṭṭhānugatiāpattiyā,",
  "tika-s0302t:183_24": "tathā sammāpaṭipajjantānaṃ paresaṃ atthanti evamettha attho daṭṭhabbo.",
  "tika-s0302t:184_0": "Dutiyadasabalasuttavaṇṇanā niṭṭhitā.",
  "tika-s0302t:185_0": "3. Upanisasuttavaṇṇanā",
  "tika-s0302t:186_0": "23.",
  "tika-s0302t:186_1": "Jānato passatoti ettha dassanaṃ paññācakkhunāva dassanaṃ adhippetaṃ,",
  "tika-s0302t:186_2": "na maṃsacakkhunāti āha “dvepi padāni ekatthānī”ti.",
  "tika-s0302t:186_3": "Evaṃ santepīti padadvayassa ekatthattepi ñāṇalakkhaṇañāṇappabhāvavisayasssa tathādassanabhāvāvirodhanāti attho.",
  "tika-s0302t:186_4": "Tenāha “jānanalakkhaṇañhi ñāṇa”ntiādi.",
  "tika-s0302t:186_5": "Ñāṇappabhāvanti ñāṇānubhāvena ñāṇakiccavisayobhāsanti attho.",
  "tika-s0302t:186_6": "Tenāha “ñāṇena vivaṭṭe dhamme passatī”ti.",
  "tika-s0302t:186_7": "Jānato passatoti ca jānanadassanamukhena puggalādhiṭṭhānā desanā pavattāti āha –",
  "tika-s0302t:186_8": "“ñāṇalakkhaṇaṃ upādāyā”tiādi.",
  "tika-s0302t:186_9": "Jānatoti vā pubbabhāgañāṇena jānato,",
  "tika-s0302t:186_10": "aparabhāgena ñāṇena passato.",
  "tika-s0302t:186_11": "Jānatoti vā vatvā na jānanaṃ anussavākāraparivitakkamattavasena idhādhippetaṃ,",
  "tika-s0302t:186_12": "atha kho rūpāni viya cakkhuviññāṇena rūpādīni tesañca samudayādike paccakkhe katvā dassananti vibhāvetuṃ “passato”ti vuttanti evaṃ vā ettha attho.",
  "tika-s0302t:187_0": "Āsavānaṃ khayanti āsavānaṃ accantappahānaṃ.",
  "tika-s0302t:187_1": "So pana tesaṃ anuppādanirodho sabbena sabbaṃ abhāvo evāti āha “asamuppādo khīṇākāro natthibhāvo”ti.",
  "tika-s0302t:187_2": "Āsavakkhayasaddassa khīṇākārādīsu āgataṭṭhānaṃ dassetuṃ “āsavānaṃ khayā”tiādi vuttaṃ.",
  "tika-s0302t:187_3": "Ujumaggānusārinoti kilesavaṅkakāyavaṅkādīnaṃ pahānena ujubhūte savipassanāheṭṭhimamaggadhamme anussarantassa.",
  "tika-s0302t:187_4": "Yadeva hissa parikkhīṇaṃ.",
  "tika-s0302t:187_5": "Khayasmiṃ paṭhamaṃ ñāṇaṃ “tato aññā anantarā”ti khayasaṅkhāte aggamagge tappariyāpannameva ñāṇaṃ paṭhamaṃ uppajjati,",
  "tika-s0302t:187_6": "tadanantaraṃ pana aññā arahattanti.",
  "tika-s0302t:187_7": "Yadipi gāthāya “khayasmiṃ”icceva vuttaṃ,",
  "tika-s0302t:187_8": "samucchedavasena pana “āsave khīṇe maggo khayo”ti vuccatīti āha “maggo āsavakkhayoti vutto”ti.",
  "tika-s0302t:187_9": "Samaṇoti samitapāpo adhippeto,",
  "tika-s0302t:187_10": "so pana khīṇāsavo hotīti.",
  "tika-s0302t:187_11": "“Āsavānaṃ khayā”ti idha phalaṃ,",
  "tika-s0302t:187_12": "pariyāyena pana āsavakkhayo maggo,",
  "tika-s0302t:187_13": "tena pattabbato phalaṃ.",
  "tika-s0302t:187_14": "Eteneva nibbānassapi āsavakkhayabhāvo vuttoti veditabbo.",
  "tika-s0302t:188_0": "Jānato eva passato evāti evamettha niyamo icchito,",
  "tika-s0302t:188_1": "na aññathā visesābhāvato aniṭṭhāpannovāti tassa niyamassa phalaṃ dassetuṃ “no ajānato no apassato”ti vuttanti āha “yo pana na jānāti,",
  "tika-s0302t:188_2": "na passati,",
  "tika-s0302t:188_3": "tassa no vadāmīti attho”ti.",
  "tika-s0302t:188_4": "Iminā khandhānaṃ pariññā āsavakkhayassa ekantikakāraṇanti dasseti.",
  "tika-s0302t:188_5": "Etenāti “no ajānato,",
  "tika-s0302t:188_6": "no apassato”ti etena vacanena.",
  "tika-s0302t:188_7": "Te paṭikkhittāti ke pana teti?",
  "tika-s0302t:188_8": "“Bāle ca paṇḍite ca sandhāvitvā saṃsaritvā dukkhassantaṃ karissanti ahetū appaccayā sattā visujjhantī”ti evamādivādā.",
  "tika-s0302t:188_9": "Tesu keci abhijātisaṅkantimattena saṃsārasuddhiṃ paṭijānanti,",
  "tika-s0302t:188_10": "aññe issarapajāpatikāraṇādivasena.",
  "tika-s0302t:188_11": "Tayidaṃ sabbaṃ saṃsārādīhīti ettheva saṅgahitanti daṭṭhabbaṃ.",
  "tika-s0302t:188_12": "Purimena padadvayenāti “jānato passato”ti iminā padadvayena.",
  "tika-s0302t:188_13": "Upāyo vutto “āsavakkhayā”ti adhikārato.",
  "tika-s0302t:188_14": "Imināti “no ajānato,",
  "tika-s0302t:188_15": "no apassato”ti iminā padadvayena.",
  "tika-s0302t:188_16": "Anupāyo hoti esa āsavānaṃ khayassa,",
  "tika-s0302t:188_17": "yadidaṃ pañcannaṃ khandhānaṃ apariññāti “jānato passato”ti imināva aniyamavacanena anupāyapaṭisedhopi atthato bodhito hotīti.",
  "tika-s0302t:188_18": "Tameva hi atthato bodhitabhāvaṃ vibhāvetuṃ evaṃ saṃvaṇṇanā katāti daṭṭhabbaṃ.",
  "tika-s0302t:189_0": "Dabbajātikoti dabbarūpo.",
  "tika-s0302t:189_1": "So hi “drabyo”ti vuccati “drabyaṃ vinassati nādrabya”ntiādīsu.",
  "tika-s0302t:189_2": "Dabbajātiko vā sārasabhāvo,",
  "tika-s0302t:189_3": "sāruppasīlācāroti attho.",
  "tika-s0302t:189_4": "Yathāha “na kho dabba dabbā evaṃ nibbeṭhentī”ti.",
  "tika-s0302t:189_5": "Vattasīse ṭhatvāti vattaṃ uttamaṃ dhuraṃ katvā.",
  "tika-s0302t:189_6": "Yo hi parisuddhājīvo kātuṃ ajānantānaṃ sabrahmacārīnaṃ attano vā vassavātādipaṭibāhanatthaṃ chattādīni karoti,",
  "tika-s0302t:189_7": "so vattasīse ṭhatvā karoti nāma.",
  "tika-s0302t:189_8": "Padaṭṭhānaṃ na hotīti na vattabbaṃ nāthakaraṇadhammabhāvena maggaphalādhigamassa upanissayabhāvato.",
  "tika-s0302t:189_9": "Vuttañhi “yāni tāni sabrahmacārīnaṃ uccāvacāni kiccakaraṇīyāni,",
  "tika-s0302t:189_10": "tattha dakkho hotī”tiādi.",
  "tika-s0302t:189_11": "Evaṃ jānatoti evaṃ vejjakammādīnaṃ jānanahetu micchājīvapaccayā kāmāsavādayo āsavā vaḍḍhantiyeva,",
  "tika-s0302t:189_12": "na pahīyanti.",
  "tika-s0302t:189_13": "“Evaṃ kho…pe…",
  "tika-s0302t:189_14": "āsavānaṃ khayo hotī”ti imāya pāḷiyā arahattasseva gahaṇaṃ yuttaṃ phalaggahaṇena hetuno avuttasiddhattā.",
  "tika-s0302t:189_15": "Tenāha “āsavānaṃ khayante jātattā”ti.",
  "tika-s0302t:190_0": "Āgamanaṃ āgamo,",
  "tika-s0302t:190_1": "taṃ āvahatīti āgamanīyā,",
  "tika-s0302t:190_2": "pubbabhāgapaṭipadā.",
  "tika-s0302t:190_3": "Khayasminti bhāvenabhāvalakkhaṇe bhummaṃ,",
  "tika-s0302t:190_4": "khayeti pana visaye.",
  "tika-s0302t:190_5": "Tenāha “āsavakkhayasaṅkhāte”ti.",
  "tika-s0302t:190_6": "Upanisīdati phalaṃ etthāti kāraṇaṃ upanisā.",
  "tika-s0302t:190_7": "Arahattaphalavimutti ukkaṭṭhaniddesato.",
  "tika-s0302t:190_8": "Sāti vimutti.",
  "tika-s0302t:190_9": "Assāti paccavekkhaṇañāṇassa.",
  "tika-s0302t:190_10": "Manasmiṃ vivaṭṭanissite pana anantarūpanissayāpi paccayā sambhavantīti “labbhamānavasena paccayabhāvo veditabbo”ti vuttaṃ.",
  "tika-s0302t:191_0": "Virajjati asesasaṅkhārato etenāti virāgo, maggo.",
  "tika-s0302t:191_1": "Nibbindati etāyāti nibbidā,",
  "tika-s0302t:191_2": "balavavipassanā.",
  "tika-s0302t:191_3": "Tenāha “etenā”tiādi.",
  "tika-s0302t:191_4": "Paṭisaṅkhānupassanāpi muccitukamyatāpakkhikā evāti adhippāyena “catunnaṃ ñāṇānaṃ adhivacana”nti vuttaṃ.",
  "tika-s0302t:191_5": "“Yāva maggāmaggañāṇadassanavisuddhi,",
  "tika-s0302t:191_6": "tāva taruṇavipassanā”ti hi vacanato upakkilesavimuttaudayabbayañāṇato paraṃ balavavipassanā.",
  "tika-s0302t:191_7": "Rūpārūpadhammānaṃ visesabhūto sāmaññabhūto ca yo yo sabhāvo yathāsabhāvo,",
  "tika-s0302t:191_8": "tassa jānanaṃ yathāsabhāvajānanaṃ.",
  "tika-s0302t:191_9": "Tadeva dassanaṃ.",
  "tika-s0302t:191_10": "Paccakkhakaraṇatthena ñātapariññā tīraṇapariññā ca gahitā hoti.",
  "tika-s0302t:191_11": "Tenāha “taruṇavipassana”ntiādi.",
  "tika-s0302t:191_12": "Saṅkhāraparicchedeñāṇanti nāmarūpapariggahañāṇaṃ vadati.",
  "tika-s0302t:191_13": "Kaṅkhāvitaraṇaṃ paccayapariggaho dhammaṭṭhitiñāṇantipi vuccati.",
  "tika-s0302t:191_14": "Nayavipassanādikaṃ anupassanāñāṇaṃ sammasanaṃ.",
  "tika-s0302t:191_15": "Maggāmaggeñāṇanti maggāmaggaṃ vavatthapetvā ṭhitaṃ ñāṇaṃ.",
  "tika-s0302t:191_16": "So hi pādakajjhānasamādhi taruṇavipassanāya paccayo hoti.",
  "tika-s0302t:191_17": "“Samāhito yathābhūtaṃ pajānāti passatī”ti hi vuttaṃ.",
  "tika-s0302t:192_0": "Pubbabhāgasukhanti upacārajjhānasahitasukhaṃ.",
  "tika-s0302t:192_1": "Daratha paṭippassaddhīti kāmacchandādikilesadarathassa paṭipassambhanaṃ.",
  "tika-s0302t:192_2": "“Sukhaṃpāhaṃ,",
  "tika-s0302t:192_3": "bhikkhave,",
  "tika-s0302t:192_4": "saupanisaṃ vadāmī”ti ettha adhippetasukhaṃ dassetuṃ “appanāpubbabhāgassa sukhassā”ti vuttaṃ.",
  "tika-s0302t:192_5": "“Passaddhakāyo sukhaṃ vedetī”ti vuttaappanāsukhassa passaddhiyā paccayatte vattabbameva natthi.",
  "tika-s0302t:192_6": "Sukhanti etthāpi eseva nayo.",
  "tika-s0302t:192_7": "Balavapītīti pharaṇalakkhaṇappattā pīti.",
  "tika-s0302t:192_8": "Tādisā hi vitakkavicārasukhasamādhīhi laddhappaccayā nīvaraṇaṃ vikkhambhantī taṃnimittaṃ darathaṃ pariḷāhaṃ paṭipassambheti.",
  "tika-s0302t:192_9": "Tenāha “sā hi darathappassaddhiyā paccayo hotī”ti.",
  "tika-s0302t:192_10": "Dubbalapītīti taruṇapīti.",
  "tika-s0302t:192_11": "Tenāha “sā hi balavapītiyā paccayo hotī”ti.",
  "tika-s0302t:192_12": "Saddhāti ratanattayaguṇānaṃ kammaphalassa ca saddahanavasena pavatto adhimokkho,",
  "tika-s0302t:192_13": "sā pana yasmā attano visaye punappunaṃ uppajjati,",
  "tika-s0302t:192_14": "na ekavārameva,",
  "tika-s0302t:192_15": "tasmā āha “aparāparaṃ uppajjanasaddhā”ti.",
  "tika-s0302t:192_16": "Yasmā saddahanto saddheyyavatthusmiṃ pamudito hoti,",
  "tika-s0302t:192_17": "tasmā āha “sā hi dubbalapītiyā paccayo hotī”ti.",
  "tika-s0302t:192_18": "Dukkhadukkhādibhedassa sabbassapi dukkhassa vaṭṭadukkhantogadhattā tassa ca idhādhippetattā vuttaṃ “dukkhanti vaṭṭadukkha”nti.",
  "tika-s0302t:192_19": "Jarāmaraṇadukkhanti keci,",
  "tika-s0302t:192_20": "sokādayo cāti apare.",
  "tika-s0302t:192_21": "Tadubhayassapi saṅgaṇhanato paṭhamo evattho yutto.",
  "tika-s0302t:192_22": "Yasmā dukkhappatto kammassa phalāni saddahati,",
  "tika-s0302t:192_23": "ratanattaye ca pasādaṃ uppādeti,",
  "tika-s0302t:192_24": "tasmā vuttaṃ “tañhi aparāparasaddhāya paccayo hotī”ti.",
  "tika-s0302t:192_25": "Yasmā “ācariyānaṃ santike dhammaṃ sutvā pavattidukkha”nti cintayato “ekantato ayaṃ dhammo imassa dukkhassa samatikkamāya hotī”ti saddhā uppajjati.",
  "tika-s0302t:192_26": "Tenāha “dhammaṃ sutvā tathāgate saddhaṃ paṭilabhatī”tiādi.",
  "tika-s0302t:192_27": "Savikārāti uppādavikārena savikārā khandhajāti jāyanaṭṭhena.",
  "tika-s0302t:192_28": "Jātiyā pana asati tattha tattha bhave natthi dukkhassa sambhavoti āha “sā hi vaṭṭadukkhassa paccayo”ti.",
  "tika-s0302t:192_29": "Kammabhavoti kammabhavādiko tividhopi kammabhavo.",
  "tika-s0302t:192_30": "So hi upapattibhavassa paccayo.",
  "tika-s0302t:192_31": "Evamādiṃ sandhāyāha “etenupāyenā”ti.",
  "tika-s0302t:192_32": "Sesapadānīti upādānādipadāni.",
  "tika-s0302t:192_33": "Anulomañāṇaṃ saṅkhārupekkhāpakkhikattā nibbānaggahaṇena gahitaṃ,",
  "tika-s0302t:192_34": "gotrabhuñāṇaṃ paṭhamamaggassa āvajjanaṃ.",
  "tika-s0302t:192_35": "So hi tena vipassanāya kiñci kiñci visesaṭṭhānaṃ kayiratīti taṃ anāmasitvā nibbidūpaniso virāgoti “virāgo”icceva vuttaṃ.",
  "tika-s0302t:193_0": "Kena udakena vidārayitvā gatapadesoti katvā kandaro.",
  "tika-s0302t:193_1": "Nitambotipi udakassa.",
  "tika-s0302t:193_2": "Yathā ninnaṃ udakaṃ pavattati,",
  "tika-s0302t:193_3": "tathā nivattanabhāvena nadīkuñchotipi vuccati.",
  "tika-s0302t:193_4": "Hemantagimhautuvasena aṭṭha māse pavatto pathavīvivaroti katvā padaro.",
  "tika-s0302t:193_5": "Khuddikā udakavāhiniyo sākhā viyāti sākhā,",
  "tika-s0302t:193_6": "khuddakā sobbhā kusubbhā o-",
  "tika-s0302t:193_7": "kārassa u-",
  "tika-s0302t:193_8": "kāraṃ katvā.",
  "tika-s0302t:193_9": "Evameva khotiādi “seyyathāpi,",
  "tika-s0302t:193_10": "bhikkhave”tiādinā upanītāya upamāya upameyyena saṃsandananti,",
  "tika-s0302t:193_11": "taṃ yojetvā dassetuṃ “avijjā pabbatoti daṭṭhabbā”tiādi vuttaṃ.",
  "tika-s0302t:193_12": "Tattha avijjā ca santānavasena ciraṃtanakālappavattanato pacurajanehi duppajahanato “pabbato”ti vuttā.",
  "tika-s0302t:193_13": "Lokattayābhibyāpanato abhisandanato ca abhisaṅkhārā meghasadisā.",
  "tika-s0302t:193_14": "Abhisaṅkhārā meghoti daṭṭhabbāti ānetvā sambandho.",
  "tika-s0302t:193_15": "Tathā sesapadadvayepi.",
  "tika-s0302t:193_16": "Viññāṇādivaṭṭaṃ anupavattito paramparapaccayato ca kandarādisadisā.",
  "tika-s0302t:193_17": "Vimutti ekarasattā,",
  "tika-s0302t:193_18": "hānivuddhiabhāvato ca sāgarasadisāti upamāsaṃsandanaṃ.",
  "tika-s0302t:194_0": "Tattha yasmā purimasiddhāya avijjāya sati abhisaṅkhārā, nāsati,",
  "tika-s0302t:194_1": "tasmā te uparipabbate pavattā viya hontīti vuttaṃ “avijjā…pe…",
  "tika-s0302t:194_2": "vassanaṃ veditabba”nti.",
  "tika-s0302t:194_3": "Assutavā hītiādi vuttasseva atthassa samatthanaṃ.",
  "tika-s0302t:194_4": "Taṇhāya abhilāsaṃ katvāti etena sabbassapi abhisaṅkhāravuṭṭhitemanatthaṃ dīpeti.",
  "tika-s0302t:194_5": "Taṇhā hi “sneho”ti vuttā.",
  "tika-s0302t:194_6": "Antimabhavikassa antabhavanibbattako abhisaṅkhāro nibbānaṃ na patto,",
  "tika-s0302t:194_7": "tadantassa bhāgassa nibbānaṃ āhacca ṭhito viya hotīti “mahāsamuddaṃ āhacca ṭhitakālo viyā”ti upamānidassanaṃ kataṃ.",
  "tika-s0302t:194_8": "Viññāṇādivaṭṭaṃ pūretvāpi imināpi hi antimabhavikasseva viññāṇappavatti dassitā.",
  "tika-s0302t:194_9": "Sā hi pūritāti vattabbā tato paraṃ viññāṇādivaṭṭasseva abhāvato.",
  "tika-s0302t:194_10": "Jātassa puggalassa jātipaccayavaṭṭadukkhavedanāya dhammassavanaṃ icchitabbaṃ,",
  "tika-s0302t:194_11": "taṃ pana yadipi imasmiṃ sutte na āgataṃ,",
  "tika-s0302t:194_12": "suttantaresu pana āgatamevāti tato āharitvā taṃ vattabbanti dassento “buddhavacanaṃ panā”tiādimāha.",
  "tika-s0302t:194_13": "Tayidaṃ sāvakabodhisattānaṃ vasenāyaṃ desanāti katvā vuttaṃ.",
  "tika-s0302t:194_14": "Itaresaṃ pana vasena vuccamānaṃ suttantaraggahaṇatthaṃ payojanaṃ natthīti “yā hī”tiādimāha.",
  "tika-s0302t:194_15": "Pāḷiyā vasena gahitamevāti saṅkhepato vuttaatthassa vitthārato dassanaṃ.",
  "tika-s0302t:194_16": "Nibbattīti nibbattamānā khandhā gahitāti āha “savikārā”ti.",
  "tika-s0302t:194_17": "Aniccatālakkhaṇādidīpanato lakkhaṇāhaṭaṃ.",
  "tika-s0302t:194_18": "Kammākammanti vinicchayaṃ.",
  "tika-s0302t:194_19": "Nijjaṭanti niggumbaṃ,",
  "tika-s0302t:194_20": "suddhanti attho.",
  "tika-s0302t:194_21": "Pathavīkasiṇādīsu kammaṃ ārabhatītiādi pāḷiyaṃ samathapubbaṅgamā vipassanā dassitāti katvā vuttaṃ.",
  "tika-s0302t:194_22": "Evañhi pāmojjādidassanaṃ sambhavatīti.",
  "tika-s0302t:194_23": "Devassāti meghassa.",
  "tika-s0302t:194_24": "Kasmā panettha “khīṇāsavassa…pe…",
  "tika-s0302t:194_25": "ṭhitakālo veditabbo”ti vuttaṃ,",
  "tika-s0302t:194_26": "nanu pubbe devaṭṭhāniyo abhisaṅkhāro vutto,",
  "tika-s0302t:194_27": "na abhisaṅkhāro khīṇāsavoti?",
  "tika-s0302t:194_28": "Nāyaṃ doso,",
  "tika-s0302t:194_29": "kāraṇūpacārena phalassa vuttattā.",
  "tika-s0302t:194_30": "Abhisaṅkhāramūlako hi khandhasantāno khandhasantāne ca ucchinnasaṃyoge khīṇāsavasamaññāti.",
  "tika-s0302t:195_0": "Upanisasuttavaṇṇanā niṭṭhitā.",
  "tika-s0302t:196_0": "4. Aññatitthiyasuttavaṇṇanā",
  "tika-s0302t:197_0": "24.",
  "tika-s0302t:197_1": "Soti sāriputtatthero.",
  "tika-s0302t:197_2": "Yadi na tāva paviṭṭho,",
  "tika-s0302t:197_3": "kasmā “pāvisī”ti vuttanti āha “pavisissāmī”tiādi.",
  "tika-s0302t:197_4": "Tena avassambhāvini bhūte viya upacāro hotīti dasseti.",
  "tika-s0302t:197_5": "Idāni tamatthaṃ upamāya vibhāvento “yathā ki”ntiādimāha.",
  "tika-s0302t:197_6": "Atippagoyeva nikkhantadivasoti pakatiyā bhikkhācaraṇavelāya ativiya pāto eva vihārato nikkhantadivasabhāgo.",
  "tika-s0302t:197_7": "Etadahosīti etaṃ “atippago kho”tiādikaṃ cintanaṃ ahosi.",
  "tika-s0302t:197_8": "Dakkhiṇadvārassāti rājagahanagare dakkhiṇadvārassa veḷuvanassa ca antarā ahosi,",
  "tika-s0302t:197_9": "tasmā “tenupasaṅkamissa”nti cintanā ahosīti adhippāyo.",
  "tika-s0302t:197_10": "Kiṃ vādīti catūsu vādesu kataraṃ vādaṃ vadasi.",
  "tika-s0302t:197_11": "Kimakkhāyīti tasseva vevacanaṃ.",
  "tika-s0302t:197_12": "Kiṃ vadatīti pana cattāro vāde sāmaññato gahetvā napuṃsakaliṅgena vadati yathā kiṃ te jātaliṅgaṃ.",
  "tika-s0302t:197_13": "Sabbanāmañhetaṃ,",
  "tika-s0302t:197_14": "yadidaṃ napuṃsakaliṅgaṃ.",
  "tika-s0302t:197_15": "Vadati etenāti vādo, dassanaṃ.",
  "tika-s0302t:197_16": "Taṃ sandhāyāha “kiṃ ettha…pe…",
  "tika-s0302t:197_17": "dassananti pucchantī”ti.",
  "tika-s0302t:197_18": "“Dhammapaṭisambhidā”tiādīsu viya dhamma-",
  "tika-s0302t:197_19": "saddo hetuatthoti āha “yaṃ vuttaṃ kāraṇaṃ,",
  "tika-s0302t:197_20": "tassa anukāraṇa”nti.",
  "tika-s0302t:197_21": "Vādassa vacanassa anuppatti vādappavatti.",
  "tika-s0302t:198_0": "Idaṃ vacananti “ekamidāha”ntiādivacanaṃ.",
  "tika-s0302t:198_1": "Sāti “eke samaṇabrāhmaṇā kammavādā”ti evaṃ pavattakathā.",
  "tika-s0302t:198_2": "Accharaṃ aṅguliphoṭanaṃ arahatīti acchariyaṃ.",
  "tika-s0302t:198_3": "Abbhutanti niruttinayena padasiddhi daṭṭhabbā.",
  "tika-s0302t:198_4": "Sabbavādānanti sabbesaṃ catubbidhavādānaṃ.",
  "tika-s0302t:198_5": "Paṭhamo hettha sassatavādo,",
  "tika-s0302t:198_6": "dutiyo ucchedavādo,",
  "tika-s0302t:198_7": "tatiyo ekaccasassatavādo,",
  "tika-s0302t:198_8": "catuttho adhiccasamuppannavādo,",
  "tika-s0302t:198_9": "tesaṃ sabbesaṃ paṭikkhepato paṭikkhepakāraṇaṃ vuttaṃ.",
  "tika-s0302t:198_10": "Paṭiccasamuppādakittanaṃ vā pacurajanañāṇassa alabbhaneyyapatiṭṭhatāya gambhīrañceva,",
  "tika-s0302t:198_11": "tathā avabhāsanato cetasi upaṭṭhānato gambhīrāvabhāsañca karonto.",
  "tika-s0302t:198_12": "Tadeva padanti phassapadaṃyeva ādibhūtaṃ gahetvā.",
  "tika-s0302t:199_0": "Aññatitthiyasuttavaṇṇanā niṭṭhitā.",
  "tika-s0302t:200_0": "5. Bhūmijasuttavaṇṇanā",
  "tika-s0302t:201_0": "25.",
  "tika-s0302t:201_1": "Purimasutteti anantare purime sutte.",
  "tika-s0302t:201_2": "Vuttanayeneva veditabbanti padatthe tato visiṭṭhaṃ aniddisitvā itaraṃ atthato vibhāvetuṃ “ayaṃ pana viseso”tiādimāha.",
  "tika-s0302t:201_3": "Na kevalaṃ phassapaccayā uppajjati,",
  "tika-s0302t:201_4": "atha kho phassassa sahakārīkāraṇabhūtaaññapaccayā ca uppajjatīti.",
  "tika-s0302t:201_5": "Kāyenāti copanakāyena,",
  "tika-s0302t:201_6": "kāyaviññattiyāti attho.",
  "tika-s0302t:201_7": "Sā hi kāmaṃ paṭṭhāne āgatesu catuvīsatiyā paccayesu kenaci paccayena cetanāya paccayo na hoti.",
  "tika-s0302t:201_8": "Yasmā pana kāye sati eva kāyakammaṃ nāma hoti, nāsati,",
  "tika-s0302t:201_9": "tasmā sā tassā sāmaggiyabhāvena icchitabbāti vuttaṃ “kāyenapi kariyamānaṃ karīyatī”ti.",
  "tika-s0302t:201_10": "Tenāha bhagavā “kāye vā, hānanda,",
  "tika-s0302t:201_11": "sati kāyasañcetanāhetu uppajjati ajjhattaṃ sukhaṃ dukkha”nti.",
  "tika-s0302t:201_12": "Vācāyapīti etthāpi eseva nayo.",
  "tika-s0302t:201_13": "Manasāti pātubhūtena manasā,",
  "tika-s0302t:201_14": "na manamattenāti.",
  "tika-s0302t:201_15": "Attanā parehi anussāhitena.",
  "tika-s0302t:201_16": "Parenāti parena anussāhena.",
  "tika-s0302t:201_17": "Sampajānenāti ñāṇasampayuttacittavasena pajānantena.",
  "tika-s0302t:201_18": "Asampajānenāti tathā na sampajānantena.",
  "tika-s0302t:201_19": "Tassāti sukhadukkhassa.",
  "tika-s0302t:201_20": "Kāyasañcetanāhetūti kāyakammanimittaṃ,",
  "tika-s0302t:201_21": "kāyikassa kammassa katattā upacitattāti attho.",
  "tika-s0302t:201_22": "Esa nayo sesasañcetanāsupi.",
  "tika-s0302t:201_23": "Uddhaccasahagatacetanā pavattiyaṃ vipākaṃ detiyevāti “vīsati cetanā labbhantī”ti vuttaṃ.",
  "tika-s0302t:201_24": "Tathā vacīdvāreti ettha “kāmāvacarakusalākusalavasena vīsati cetanā labbhantī”ti idaṃ tathā-",
  "tika-s0302t:201_25": "saddena upasaṃharati.",
  "tika-s0302t:201_26": "Rūpārūpacetanāhīti rūpāvacarārūpāvacarakusalacetanāhi.",
  "tika-s0302t:201_27": "Tappaccayaṃ yathārahanti adhippāyo.",
  "tika-s0302t:201_28": "Tāpi cetanāti yathāvuttā ekūnavīsati cetanā avijjāpaccayā honti kusalānampi pageva itarādhiṭṭhahitāvijjasseva uppajjanato,",
  "tika-s0302t:201_29": "aññathā anuppajjanato.",
  "tika-s0302t:201_30": "Yathāvuttacetanābhedanti yathāvuttaṃ kāyacetanādivibhāgaṃ.",
  "tika-s0302t:201_31": "Parehi anussāhito saraseneva pavattamāno.",
  "tika-s0302t:201_32": "Parehi kāriyamānoti parehi ussāhito hutvā kayiramāno.",
  "tika-s0302t:201_33": "Jānantopīti anussavādivasena jānantopi.",
  "tika-s0302t:201_34": "Kammameva jānantoti tadā attanā kariyamānakammameva jānanto.",
  "tika-s0302t:202_0": "Catūsūti “sāmaṃ vā pare vā sampajāno vā asampajāno vā”ti evaṃ vuttesu catūsu ṭhānesu.",
  "tika-s0302t:202_1": "Yathāvutte ekūnavīsaticetanādhamme asaṅkhārikasasaṅkhārikabhāvena sampajānakatāsampajānakatabhāvena catuguṇe",
  "tika-s0302t:202_2": "katvā vuttaṃ “chasattati dvesatā cetanādhammā”ti.",
  "tika-s0302t:202_3": "Yesaṃ sahajātakoṭi labbhati,",
  "tika-s0302t:202_4": "tesampi upanissayakoṭi labbhatevāti “upanissayakoṭiyā anupatitā”tiicceva vuttā.",
  "tika-s0302t:202_5": "Teti yathāvuttā sabbepi dhammā.",
  "tika-s0302t:202_6": "So kāyo na hotīti ettha pasādakāyopi gahetabbo.",
  "tika-s0302t:202_7": "Tenāha “yasmiṃ kāye satī”tiādi.",
  "tika-s0302t:202_8": "So kāyo na hotīti so kāyo paccayanirodhena na hoti.",
  "tika-s0302t:202_9": "Vācāti saddavācā.",
  "tika-s0302t:202_10": "Manoti yaṃ kiñci viññāṇaṃ.",
  "tika-s0302t:202_11": "Idāni kammavaseneva yojetuṃ “apicā”tiādi vuttaṃ.",
  "tika-s0302t:202_12": "Eseva nayo “vācāpi dvārabhūtā manopi dvārabhūto”ti.",
  "tika-s0302t:202_13": "Khīṇāsavassa kathaṃ kāyo na hoti,",
  "tika-s0302t:202_14": "na tassa kāyakammādhiṭṭhānanti adhippāyo.",
  "tika-s0302t:202_15": "Avipākattāti avipākadhammattāti attho.",
  "tika-s0302t:202_16": "Kāyo na hotīti vuttaṃ akammakaraṇabhāvato.",
  "tika-s0302t:203_0": "Tanti kammaṃ.",
  "tika-s0302t:203_1": "Khettaṃ na hotīti tassa dukkhassa aviruhanaṭṭhānattā.",
  "tika-s0302t:203_2": "Viruhanaṭṭhānādayo byatirekavasena vuttā.",
  "tika-s0302t:203_3": "Tenāha “na hotī”ti.",
  "tika-s0302t:203_4": "Kāraṇaṭṭhenāti ādhārabhūtakāraṇabhāvena.",
  "tika-s0302t:203_5": "Sañcetanāmūlakanti sañcetanānimittaṃ.",
  "tika-s0302t:203_6": "Viruhanādīnaṃ atthānanti “viruhanaṭṭhenā”tiādinā vuttānaṃ atthānaṃ.",
  "tika-s0302t:203_7": "Iminā viruhanādibhāvena vedanā “sukhadukkhavedanā”ti kathitā,",
  "tika-s0302t:203_8": "nayidha jeṭṭhalakkhaṇaṃ sukhadukkhaṃ nippayojakassa sukhassa dukkhassa ca adhippetattā.",
  "tika-s0302t:203_9": "Upekkhāvedanāpettha sukhasaṇhasabhāvavipākabhūtā vedanāva.",
  "tika-s0302t:204_0": "Bhūmijasuttavaṇṇanā niṭṭhitā.",
  "tika-s0302t:205_0": "6. Upavāṇasuttavaṇṇanā",
  "tika-s0302t:206_0": "26. Vaṭṭadukkhameva kathitaṃ itaradukkhassapi vipākassa saṅgaṇhanato.",
  "tika-s0302t:207_0": "Upavāṇasuttavaṇṇanā niṭṭhitā.",
  "tika-s0302t:208_0": "7. Paccayasuttavaṇṇanā",
  "tika-s0302t:209_0": "27.",
  "tika-s0302t:209_1": "Paṭipāṭiyāti paṭipāṭiyā ṭhapanena.",
  "tika-s0302t:209_2": "Catusaccayojanaṃ dassetuṃ pariyosāna…pe…",
  "tika-s0302t:209_3": "ādi vuttaṃ.",
  "tika-s0302t:209_4": "Dukkhasaccavasenāti pariññeyyabhāvavasena.",
  "tika-s0302t:209_5": "Jarāmaraṇāpadesena hi pañcupādānakkhandhā vuttā,",
  "tika-s0302t:209_6": "te cassa attano phalassa paccayā na honti.",
  "tika-s0302t:209_7": "Taṃ sandhāya vuttaṃ “paccayaṃ jānātī”ti.",
  "tika-s0302t:209_8": "Vineyyajjhāsayavasena hettha desanā pavattā.",
  "tika-s0302t:209_9": "Sampannoti samannāgato.",
  "tika-s0302t:209_10": "Āgatoti upagato,",
  "tika-s0302t:209_11": "adhigatoti attho.",
  "tika-s0302t:209_12": "Passatīti paccavekkhaṇañāṇena paccakkhato passati,",
  "tika-s0302t:209_13": "maggapaññāya evaṃ asammohapaṭivedhavasena passati.",
  "tika-s0302t:209_14": "Maggañāṇeneva,",
  "tika-s0302t:209_15": "na phalañāṇena.",
  "tika-s0302t:209_16": "Dhammasotaṃ samāpannoti ariyadhammasotaṃ sammadeva āpanno patto.",
  "tika-s0302t:209_17": "Anaye nairiyanato,",
  "tika-s0302t:209_18": "aye ca iriyanato,",
  "tika-s0302t:209_19": "sadevakena ca lokena “saraṇa”nti akaraṇīyato ariyapakkhaṃ bhajanto puthujjanabhūmiṃ atikkanto.",
  "tika-s0302t:209_20": "Nibbedhikapaññāyāti catunnaṃ ariyasaccānaṃ nibbijjhanakapaññāya.",
  "tika-s0302t:209_21": "Āhacca tiṭṭhati maggakkhaṇe,",
  "tika-s0302t:209_22": "phalakkhaṇe pana āhacca ṭhito nāma.",
  "tika-s0302t:210_0": "Paccayasuttavaṇṇanā niṭṭhitā.",
  "tika-s0302t:211_0": "8. Bhikkhusuttavaṇṇanā",
  "tika-s0302t:212_0": "28.",
  "tika-s0302t:212_1": "Uttānameva sabbasova sattame āgatanayattā,",
  "tika-s0302t:212_2": "vineyyajjhāsayavasena hi idaṃ suttaṃ satthārā aññasmiṃ āsane desitaṃ,",
  "tika-s0302t:212_3": "parisāya vivaṭṭena sātthikāti satthu desanā āgatāti ayaṃ paṭiggāhakādhīnā hotīti dhammagāravena saṅgahaṃ āropentiyeva.",
  "tika-s0302t:213_0": "Bhikkhusuttavaṇṇanā niṭṭhitā.",
  "tika-s0302t:214_0": "9. Samaṇabrāhmaṇasuttavaṇṇanā",
  "tika-s0302t:215_0": "29. Akkharabhāṇakānanti akkhararucīnaṃ. Upasaggena padavaḍḍhanampi ruccanti. Tenāha “te hī”tiādi.",
  "tika-s0302t:216_0": "Samaṇabrāhmaṇasuttavaṇṇanā niṭṭhitā.",
  "tika-s0302t:217_0": "10. Dutiyasamaṇabrāhmaṇasuttavaṇṇanā",
  "tika-s0302t:218_0": "30. Dvīsu suttesūti navamadasamasuttesu.",
  "tika-s0302t:219_0": "Dutiyasamaṇabrāhmaṇasuttavaṇṇanā niṭṭhitā.",
  "tika-s0302t:220_0": "Dasabalavaggavaṇṇanā niṭṭhitā.",
  "tika-s0302t:221_0": "4. Kaḷārakhattiyavaggo",
  "tika-s0302t:222_0": "1. Bhūtasuttavaṇṇanā",
  "tika-s0302t:223_0": "31.",
  "tika-s0302t:223_1": "Ajitamāṇavenāti soḷasasu bāvariyabrāhmaṇaparicārakesu “ajito”ti laddhanāmena māṇavena.",
  "tika-s0302t:223_2": "Saṅkhā vuccati paññā,",
  "tika-s0302t:223_3": "saṅkhātā pariññātā dhammā yesaṃ te saṅkhātadhammā,",
  "tika-s0302t:223_4": "paṭividdhasaccā khīṇāsavā.",
  "tika-s0302t:223_5": "Sekkhā pana vipākassa apariññātattā “saṅkhātadhammā”ti na vuccanti.",
  "tika-s0302t:223_6": "Sekkhadhammasamannāgamena te sekkhā.",
  "tika-s0302t:223_7": "Te pana kāmaṃ puggalapaṭilābhavasena anekasahassāva honti,",
  "tika-s0302t:223_8": "catumaggaheṭṭhimaphalattayassa pana vasena taṃsamaṅgitāsāmaññena na sattajanato uddhanti āha “satta jane”ti niyametvā viseseti.",
  "tika-s0302t:223_9": "Saṃkilesavajjaṃ,",
  "tika-s0302t:223_10": "tato vā attānaṃ viya vineyyalokaṃ nipāti rakkhatīti nipako,",
  "tika-s0302t:223_11": "tassa bhāvo nepakkaṃ,",
  "tika-s0302t:223_12": "ñāṇanti āha “nepakkaṃ vuccati paññā,",
  "tika-s0302t:223_13": "tāya samannāgatattā nipako”ti.",
  "tika-s0302t:224_0": "“Ko nu kho imassa pañhassa attho”ti cintento pañhāya kaṅkhati nāma.",
  "tika-s0302t:224_1": "“Kathaṃ byākaramāno nu kho satthu ajjhāsayaṃ na virodhemī”ti cintento ajjhāsayaṃ kaṅkhati nāma.",
  "tika-s0302t:224_2": "Sujānanīyatthaparicchedaṃ katvā cintanā hettha “kaṅkhā”ti adhippetā,",
  "tika-s0302t:224_3": "na vicikicchāti.",
  "tika-s0302t:224_4": "Pahīnavicikiccho hi mahāthero āyasmato assajimahātherassa santikeyeva,",
  "tika-s0302t:224_5": "vicinanabhūtaṃ kukkuccasadisaṃ panetaṃ vīmaṃsanamattanti daṭṭhabbaṃ.",
  "tika-s0302t:224_6": "Pattaṃ ādāya carantoti pabbajitabhāvalakkhaṇaṃ.",
  "tika-s0302t:224_7": "Dhammasenāpatibhāvena vā mama pattadhammadesanāvāraṃ ādāya carantoti evaṃ vā ettha attho daṭṭhabbo.",
  "tika-s0302t:225_0": "Jātanti yathārahaṃ paccayato uppannaṃ,",
  "tika-s0302t:225_1": "saṅkhatanti attho.",
  "tika-s0302t:225_2": "Pañhabyākaraṇaṃ upaṭṭhāsīti pañhassa byākaraṇatā paṭibhāsi.",
  "tika-s0302t:225_3": "“Sammappaññāya passatī”ti pāṭho,",
  "tika-s0302t:225_4": "aṭṭhakathāyaṃ pana “sammappaññāya passato”ti padaṃ uddharitvā “passantassā”ti attho vutto.",
  "tika-s0302t:225_5": "Taṃ “bhūtanti…pe…",
  "tika-s0302t:225_6": "paṭipanno hotī”ti imāya pāḷiyā na sameti,",
  "tika-s0302t:225_7": "tasmā yathādassitapāṭho eva yutto.",
  "tika-s0302t:225_8": "Yāva arahattamaggā nibbidādīnaṃ atthāyāti samitāpekkhadhammavasā padaṃ vadanti.",
  "tika-s0302t:225_9": "Āhārasambhavanti paccayahetukaṃ.",
  "tika-s0302t:225_10": "Sekkhapaṭipadā kathitā “nibbidāya virāgāya nirodhāya paṭipanno hotī”ti vacanato.",
  "tika-s0302t:225_11": "Esa nayo nirodhavārepi.",
  "tika-s0302t:225_12": "Nibbidāti karaṇe paccattavacanaṃ,",
  "tika-s0302t:225_13": "virāgā nirodhāti karaṇe nissakkavacananti āha “sabbāni kāraṇavacanānī”ti.",
  "tika-s0302t:225_14": "Anupādāti anupādāya.",
  "tika-s0302t:225_15": "Bhūtamidantiādimāha sabbasuttaṃ āhaccabhāsitaṃ jinavacanameva karonto.",
  "tika-s0302t:226_0": "Bhūtasuttavaṇṇanā niṭṭhitā.",
  "tika-s0302t:227_0": "2. Kaḷārasuttavaṇṇanā",
  "tika-s0302t:228_0": "32.",
  "tika-s0302t:228_1": "Tassa therassa nāmaṃ jātisamudāgataṃ.",
  "tika-s0302t:228_2": "Nivattoti pubbe vaṭṭasotassa paṭisotaṃ gantuṃ āraddho,",
  "tika-s0302t:228_3": "taṃ avisahanto anusotameva gacchanto,",
  "tika-s0302t:228_4": "tato nivatto pariklesavidhame asaṃsaṭṭho viyutto hoti.",
  "tika-s0302t:228_5": "Ettha cetanāti vā assāso.",
  "tika-s0302t:228_6": "Hīnāyāvattanaṃ nāma kāmesu sāpekkhatāya,",
  "tika-s0302t:228_7": "tattha ca nirapekkhatā tatiyamaggādhigamenāti dassento “tayo magge”tiādimāha.",
  "tika-s0302t:228_8": "Sāvakapāramīñāṇaṃ therassa arahattādhigamena nipphannaṃ,",
  "tika-s0302t:228_9": "tasmā tassa taṃ uparimakoṭiyā assāso vutto.",
  "tika-s0302t:228_10": "Ugghāṭitāti vivaṭā,",
  "tika-s0302t:228_11": "vūpasamitāti attho.",
  "tika-s0302t:228_12": "Tatthāti arahattappattiyaṃ.",
  "tika-s0302t:228_13": "Vicikicchābhāvanti nibbematikataṃ.",
  "tika-s0302t:229_0": "Na evaṃ byākatāti “khīṇā jātī”tiādikā evaṃ uttānakaṃ na byākatā,",
  "tika-s0302t:229_1": "pariyāyena pana byākatā.",
  "tika-s0302t:229_2": "Kenacīti kenacipi kāraṇena.",
  "tika-s0302t:229_3": "Evaṃ uttānakaṃ byākarissati.",
  "tika-s0302t:230_0": "Tassa paccayassa khayāti tassa kammabhavasaṅkhātassa paccayassa avijjāya sahakāritāyaṃ saṅgahitassa khayā anuppādā nirodhā.",
  "tika-s0302t:230_1": "Khīṇasminti khīṇe.",
  "tika-s0302t:230_2": "Anuppādanirodhena niruddhe jātiyā yathāvutte paccaye.",
  "tika-s0302t:230_3": "Jātisaṅkhātaṃ phalaṃ khīṇaṃ anuppattidhammataṃ āpāditanti.",
  "tika-s0302t:230_4": "Viditaṃ ñātaṃ.",
  "tika-s0302t:230_5": "Ājānāti catusaccaṃ heṭṭhimamaggehi ñātaṃ anatikkamitvāva paṭivijjhatīti aññā aggamaggo.",
  "tika-s0302t:230_6": "Tadupacārena aggaphalaṃ idha “aññā” nāma.",
  "tika-s0302t:230_7": "Paccayoti bhavūpapattiyā paccayo paṭiccasamuppādo.",
  "tika-s0302t:231_0": "Meti mayā.",
  "tika-s0302t:231_1": "Aññāsi ākāraggahaṇena cittācāraṃ jānāti.",
  "tika-s0302t:231_2": "Tenāti bhagavatā.",
  "tika-s0302t:231_3": "Byākaraṇaṃ anumoditaṃ pañhabyākaraṇassa visayakatabhāvato.",
  "tika-s0302t:232_0": "Ayamassa visayoti ayaṃ vedanā assa sāriputtattherassa savisayo tattha visayabhāvena pavattattā.",
  "tika-s0302t:232_1": "Kiñcāpīti kiñcāpi sukhā vedanā ṭhitisukhā dukkhā vedanā vipariṇāmasukhā,",
  "tika-s0302t:232_2": "adukkhamasukhā vedanā ñāṇasukhā.",
  "tika-s0302t:232_3": "Vipariṇāmakoṭiyāti aniccabhāvena sabbāva vedanā dukkhā nāma.",
  "tika-s0302t:232_4": "Sukhapaṭikkhepatopi hi sukhapītiyā pharaṇatāya sukhāti tikkhamattena vipariṇāmadukkhāti vipariṇāmato abhāvādhigamena sukhanirodhakkhaṇamattena.",
  "tika-s0302t:232_5": "Tathā hi vuttaṃ papañcasūdaniyaṃ “sukhāya vedanāya atthibhāvo sukha”nti.",
  "tika-s0302t:232_6": "Sukhakāmo dukkhaṃ titikkhati.",
  "tika-s0302t:232_7": "Apariññātavatthukānañhi sukhavedanuparamo dukkhato upaṭṭhāti,",
  "tika-s0302t:232_8": "tasmāyamattho viyogena dīpetabbo.",
  "tika-s0302t:232_9": "“Dukkhā vipariṇāmasukhā”ti etthāpi eseva nayo.",
  "tika-s0302t:232_10": "Tathācāha papañcasūdaniyaṃ “dukkhāya vedanāya natthibhāvo sukha”nti.",
  "tika-s0302t:232_11": "Dukkhavedanuparamo hi vuttānaṃ sukhato upaṭṭhāti evāti vadanti.",
  "tika-s0302t:232_12": "Tassa yogassa vūpasamena “aho sukhaṃ jāta”nti majjhattavedanāya jānanabhāvo yāthāvato avabujjhanaṃ sukhaṃ.",
  "tika-s0302t:232_13": "Adukkhamasukhāpi vedanā vijānantassa sukhaṃ hoti tassa sukhumatāya viññeyyabhāvato.",
  "tika-s0302t:232_14": "Yathā rūpārūpadhammānaṃ salakkhaṇato sāmaññalakkhaṇato ca sammadeva avabodho paramaṃ sukhaṃ. Tenāha –",
  "tika-s0302t:233_0": "“Yato yato sammasati, khandhānaṃ udayabbayaṃ;",
  "tika-s0302t:234_0": "Labhatī pītipāmojjaṃ, amataṃ taṃ vijānata”nti. ;",
  "tika-s0302t:235_0": "Aññāṇadukkhāti ajānanabhāvo adukkhamasukhāvedanāya dukkhaṃ.",
  "tika-s0302t:235_1": "Sammā vibhāgajānanasabhāvo ñāṇassa sambhavo.",
  "tika-s0302t:235_2": "Ñāṇasampayuttā hi ñāṇūpanissayā adukkhamasukhā vedanā pasatthākārā,",
  "tika-s0302t:235_3": "yato sā iṭṭhā ceva iṭṭhaphalā cāti.",
  "tika-s0302t:235_4": "Ajānanabhāvoti ettha vuttavipariyāyena attho veditabbo.",
  "tika-s0302t:235_5": "“Dukkhanti vidito”ti pāḷi,",
  "tika-s0302t:235_6": "aṭṭhakathāyaṃ pana viditanti paduddhāro kato,",
  "tika-s0302t:235_7": "taṃ atthadassanamattanti daṭṭhabbaṃ.",
  "tika-s0302t:236_0": "Vedanāparicchedajānaneti “tisso imā vedanā”ti evaṃ paricchedato jānane.",
  "tika-s0302t:236_1": "Aññāsīti kadā aññāsi?",
  "tika-s0302t:236_2": "Imasmiṃ desanākāleti vadanti,",
  "tika-s0302t:236_3": "paṭivedhakāleti pana yuttaṃ.",
  "tika-s0302t:236_4": "Yathāpaṭividdhā hi vedanā idha therena desitāti.",
  "tika-s0302t:236_5": "Iminā kāraṇenāti “yadaniccaṃ taṃ dukkha”nti vedanānaṃ aniccatāya dukkhabhāvajānanasaṅkhātena kāraṇena.",
  "tika-s0302t:236_6": "Taṃnimittaṃ hissa vedanāsu taṇhā na uppajjati.",
  "tika-s0302t:236_7": "Atippapañcoti ativitthāro.",
  "tika-s0302t:236_8": "Dukkhasmiṃ antogadhaṃ dukkhapariyāpannattā.",
  "tika-s0302t:236_9": "Dukkhanti sabbaṃ vedayitaṃ dukkhaṃ saṅkhāradukkhabhāvato.",
  "tika-s0302t:236_10": "Ñātamatteti yāthāvato avabujjhanamatte.",
  "tika-s0302t:236_11": "Taṇhā na tiṭṭhatīti na santiṭṭhati nappavattati.",
  "tika-s0302t:237_0": "Kathaṃ vimokkhāti ajjhattabahiddhābhedesu vimuttā.",
  "tika-s0302t:237_1": "Hetumhi cetaṃ nissakkavacananti hetuatthena karaṇavacanena atthamāha “katarena vimokkhenā”ti.",
  "tika-s0302t:237_2": "Karaṇatthepi vā etaṃ nissakkavacananti tathā vuttaṃ.",
  "tika-s0302t:237_3": "Abhinivesoti vipassanārambho.",
  "tika-s0302t:237_4": "Bahiddhādhammāpi daṭṭhabbāyeva sabbassapi pariññeyyassa parijānitabbato.",
  "tika-s0302t:237_5": "Ñāṇaṃ pavattetvā.",
  "tika-s0302t:237_6": "Teti ajjhattasaṅkhāre.",
  "tika-s0302t:237_7": "Vavatthapetvāti salakkhaṇato paricchinditvā.",
  "tika-s0302t:237_8": "Bahiddhā otāretīti bahiddhāsaṅkhāresu ñāṇaṃ otāreti.",
  "tika-s0302t:237_9": "Ajjhattaṃ otāretīti ajjhattasaṅkhāre sammasati.",
  "tika-s0302t:237_10": "Tatra tasmiṃ catukke.",
  "tika-s0302t:237_11": "Tesaṃ vavatthānakāleti tesaṃ ajjhattasaṅkhārānaṃ vipassanākāle.",
  "tika-s0302t:238_0": "Sabbupādānakkhayāti sabbaso upādānānaṃ khayā.",
  "tika-s0302t:238_1": "Kāmaṃ diṭṭhisīlabbataattavādupādānāni paṭhamamaggeneva khīyanti,",
  "tika-s0302t:238_2": "kāmupādānaṃ pana aggamaggenāti tassa vasena “sabbupādānakkhayā”ti vadanto thero attano arahattapattiṃ byākaroti.",
  "tika-s0302t:238_3": "Tenāha “āsavā nānussavantī”ti.",
  "tika-s0302t:238_4": "Satoti iminā sativepullappattiṃ dasseti.",
  "tika-s0302t:238_5": "Cakkhuto rūpe savantīti cakkhuviññāṇavīthiyaṃ tadanugatamanoviññāṇavīthiyañca rūpārammaṇā āsavā pavattantīti.",
  "tika-s0302t:238_6": "Kiñcāpi tattha kusalādīnampi pavatti atthi,",
  "tika-s0302t:238_7": "kāmāsavādayo eva vaṇato yūsaṃ viya paggharaṇakaasucibhāvena sandanti,",
  "tika-s0302t:238_8": "tathā sesavāresu.",
  "tika-s0302t:238_9": "Tenāha “eva”ntiādi,",
  "tika-s0302t:238_10": "tasmā te eva “āsavā”ti vuccanti.",
  "tika-s0302t:238_11": "Tattha hi paggharaṇakaasucimhi niruḷho āsavasaddo.",
  "tika-s0302t:238_12": "“Attānaṃ nāvajānāmī”ti vuttattā “omānapahānaṃ kathita”nti āha.",
  "tika-s0302t:238_13": "Tena āsavesu samudāyupalakkhaṇaṃ kathitanti daṭṭhabbaṃ.",
  "tika-s0302t:238_14": "Na hi seyyamānādippahānena vinā hīnamānaṃyeva pajahati.",
  "tika-s0302t:238_15": "Pajānanāti “nāparaṃ itthattāyā”ti vuttapajānanasampanno hotīti.",
  "tika-s0302t:239_0": "Sarūpabhedatopīti “cattāro”ti evaṃ parimāṇaparicchedatopi.",
  "tika-s0302t:239_1": "Idaṃ bhagavā dassento āhāti sambandho.",
  "tika-s0302t:239_2": "Idanti ca “ayampi kho”tiādivacanaṃ sandhāyāha.",
  "tika-s0302t:240_0": "Asambhinnāya evāti yathānisinnāya eva,",
  "tika-s0302t:240_1": "avuṭṭhitāya evāti attho.",
  "tika-s0302t:240_2": "Puggalathomanatthanti desanākusalānaṃ ānandattherādīnaṃ puggalānaṃ pasaṃsanatthaṃ ukkaṃsanatthaṃ.",
  "tika-s0302t:240_3": "Dhammathomanatthanti paṭipattidhammassa pasaṃsanatthaṃ.",
  "tika-s0302t:240_4": "Tepīti ānandattherādayo bhikkhūpi.",
  "tika-s0302t:240_5": "Dhammapaṭiggāhakā bhikkhū.",
  "tika-s0302t:240_6": "Attheti sīlādiatthe.",
  "tika-s0302t:240_7": "Dhammeti pāḷidhamme.",
  "tika-s0302t:241_0": "Assāti bhagavato.",
  "tika-s0302t:241_1": "Ānubhāvaṃ karissati “divasañcepi bhagavā”tiādinā.",
  "tika-s0302t:241_2": "Nanti sāriputtattheraṃ.",
  "tika-s0302t:241_3": "Ahampi tatheva thomessāmi “sā hi bhikkhū”tiādinā.",
  "tika-s0302t:241_4": "Evaṃ cintesīti evaṃ vakkhamānena dhammadāyādadesanāya cintitākārena cintesi.",
  "tika-s0302t:241_5": "Tenāha “yathā”tiādi.",
  "tika-s0302t:241_6": "Ekajjhāsayāyāti samānādhippāyāya.",
  "tika-s0302t:241_7": "Matiyāti paññāya.",
  "tika-s0302t:241_8": "Ayaṃ desanā aggāti bhagavā dhammasenāpatiṃ guṇato evaṃ paggaṇhātīti katvā vuttaṃ.",
  "tika-s0302t:242_0": "Pakāsetvāti guṇato pākaṭaṃ paññātaṃ katvā sabbasāvakehi seṭṭhabhāve ṭhapetukāmo.",
  "tika-s0302t:242_1": "Cittagatiyā cittavasena kāyassa pariṇāmanena “ayaṃ kāyo idaṃ cittaṃ viya hotū”ti kāyasamānagatikattādhiṭṭhānena.",
  "tika-s0302t:242_2": "Kathaṃ pana kāyo dandhappavattiko lahuparivattena cittena samānagatiko hotīti?",
  "tika-s0302t:242_3": "Na sabbathā samānagatiko.",
  "tika-s0302t:242_4": "Yatheva hi kāyavasena cittavipariṇāmane cittaṃ sabbathā kāyena samānagatikaṃ hoti.",
  "tika-s0302t:242_5": "Na hi tadā cittaṃ sabhāvasiddhena attano khaṇena avattitvā dandhavuttikassa rūpadhammassa khaṇena vattituṃ sakkoti,",
  "tika-s0302t:242_6": "“idaṃ cittaṃ ayaṃ kāyo viya hotū”ti panādhiṭṭhānena dandhagatikassa kāyassa anuvattanato yāva icchitaṭṭhānappatti hoti,",
  "tika-s0302t:242_7": "tāva kāyagatianulomeneva hutvā santānavasena pavattamānaṃ cittaṃ kāyagatiyā pariṇāmitaṃ nāma hoti,",
  "tika-s0302t:242_8": "evaṃ “ayaṃ kāyo idaṃ cittaṃ viya hotū”ti adhiṭṭhānena pageva sukhalahusaññāya sampāditattā abhāvitiddhipādānaṃ",
  "tika-s0302t:242_9": "viya dandhaṃ avattitvā yathā lahukatipayacittavāreheva icchitaṭṭhānappati hoti,",
  "tika-s0302t:242_10": "evaṃ pavattarūpatā viññāyatīti.",
  "tika-s0302t:243_0": "Adhippāyānurūpameva tassa bhagavato thomanāya katattā.",
  "tika-s0302t:243_1": "Idaṃ nāma atthajātaṃ bhagavā pucchissatīti pubbe mayā aviditaṃ apassaṃ.",
  "tika-s0302t:243_2": "Āsayajānanatthanti “evaṃ byākarontena satthu ajjhāsayo gahito hotī”ti evaṃ satthu ajjhāsayajānanatthaṃ.",
  "tika-s0302t:243_3": "Dutiyaṃ pañhaṃ pucchanto bhagavā paṭhamaṃ pañhaṃ anumodi dutiyaṃ pañhaṃ pucchanteneva paṭhamapañhavissajjanassa sampaṭicchitabhāvato.",
  "tika-s0302t:244_0": "Etaṃ ahosīti etaṃ parivitakkanaṃ ahosi.",
  "tika-s0302t:244_1": "Assāti kaḷārakhattiyassa bhikkhuno.",
  "tika-s0302t:244_2": "Dhamme dahatīti dhammadhātu,",
  "tika-s0302t:244_3": "sāvakapāramīñāṇaṃ,",
  "tika-s0302t:244_4": "sāvakavisaye dhamme dahati yāthāvato ajite katvā ṭhapetīti attho.",
  "tika-s0302t:244_5": "Tenāha “dhammadhātū”tiādi.",
  "tika-s0302t:244_6": "Sabbaññutaññāṇagatikameva visaye.",
  "tika-s0302t:244_7": "Gocaradhammeti gocarabhūte ñeyyadhamme.",
  "tika-s0302t:245_0": "Kaḷārasuttavaṇṇanā niṭṭhitā.",
  "tika-s0302t:246_0": "3. Ñāṇavatthusuttavaṇṇanā",
  "tika-s0302t:247_0": "33.",
  "tika-s0302t:247_1": "Ñāṇameva ñāṇavatthu sampattīnaṃ kāraṇabhāvato.",
  "tika-s0302t:247_2": "Catūsūti catusaccassa bodhanavasena vuttesu catūsu ñāṇesu.",
  "tika-s0302t:247_3": "Paṭhamanti “jarāmaraṇe ñāṇa”nti evaṃ vuttaṃ ñāṇaṃ,",
  "tika-s0302t:247_4": "yena dhāraṇaparicayamanasikāravasena pavattaṃ sabbaṃ gaṇhi.",
  "tika-s0302t:247_5": "Sannicayañāṇamayaṃ savanamayaṃ nāmatveva veditabbaṃ.",
  "tika-s0302t:247_6": "Sabhāvato paccayato cassa pariggaṇhanañāṇaṃ sammasanañāṇaṃtveva veditabbaṃ.",
  "tika-s0302t:247_7": "Jarāmaraṇasīsena cettha jarāmaraṇavantova dhammā gahitā.",
  "tika-s0302t:247_8": "Paṭivedhañāṇanti asammohato paṭivijjhanañāṇaṃ.",
  "tika-s0302t:247_9": "Iminā dhammenāti hetumhi karaṇavacanaṃ.",
  "tika-s0302t:247_10": "Imassa hi dhammassa adhigamahetu ayaṃ ariyo atītānāgate nayenapi catusaccadhamme abhisambujjhati.",
  "tika-s0302t:247_11": "Maggañāṇameva pana atītānāgate nayanasadisaṃ katvā dassetuṃ “maggañāṇadhammena vā”ti dutiyavikappo vutto.",
  "tika-s0302t:247_12": "Evañhi “akālika”nti samatthitaṃ hoti.",
  "tika-s0302t:248_0": "Ñāṇacakkhunā diṭṭhenāti dhammacakkhubhūtena ñāṇacakkhunā asammohapaṭivedhavasena paccakkhato diṭṭhena.",
  "tika-s0302t:248_1": "Paññāya viditenāti maggapaññāya tatheva viditena.",
  "tika-s0302t:248_2": "Yasmā tathā diṭṭhaṃ viditaṃ sabbaso pattaṃ mahāupāyo hoti,",
  "tika-s0302t:248_3": "tasmā vuttaṃ “pariyogāḷhenā”ti.",
  "tika-s0302t:248_4": "Diṭṭhenāti vā dassanena,",
  "tika-s0302t:248_5": "dhammaṃ passitvā ṭhitenāti attho.",
  "tika-s0302t:248_6": "Viditenāti cattāri saccāni viditvā pākaṭāni katvā ṭhitena.",
  "tika-s0302t:248_7": "Akālikenāti na kālantaravipākadāyinā.",
  "tika-s0302t:248_8": "Pattenāti cattāri saccāni patvā ṭhitattā dhammaṃ pattena.",
  "tika-s0302t:248_9": "Pariyogāḷhenāti catusaccadhamme pariyogāhitvā ṭhitena.",
  "tika-s0302t:248_10": "Atītānāgate nayaṃ netīti atīte ca anāgate ca nayaṃ neti harati peseti.",
  "tika-s0302t:248_11": "Idaṃ pana paccavekkhaṇañāṇassa kiccaṃ,",
  "tika-s0302t:248_12": "satthārā pana maggañāṇaṃ atītānāgate nayanasadisaṃ kataṃ taṃmūlakattā.",
  "tika-s0302t:248_13": "Atītamaggassa hi paccavekkhaṇaṃ nāma hoti,",
  "tika-s0302t:248_14": "tasmā maggañāṇaṃ nayanasadisaṃ kataṃ nāma hoti,",
  "tika-s0302t:248_15": "paccavekkhaṇañāṇena pana nayaṃ neti.",
  "tika-s0302t:248_16": "Tenāha “ettha cā”tiādi.",
  "tika-s0302t:248_17": "Yathā pana tena nayaṃ neti.",
  "tika-s0302t:248_18": "Taṃ ākāraṃ dassetuṃ “ye kho kecī”tiādi vuttaṃ.",
  "tika-s0302t:248_19": "Ettha ca nayanuppādanaṃ nayañāṇasseva pavattiviseso.",
  "tika-s0302t:248_20": "Tena vuttaṃ “paccavekkhaṇañāṇassa kicca”nti.",
  "tika-s0302t:248_21": "Kiñcāpi “imināti maggañāṇadhammena vā”ti vuttaṃ,",
  "tika-s0302t:248_22": "duvidhaṃ pana maggaphalañāṇaṃ sammasanañāṇapaccavekkhaṇāya mūlakāraṇaṃ,",
  "tika-s0302t:248_23": "na nayanassāti duvidhena ñāṇadhammenāti na na yujjati.",
  "tika-s0302t:248_24": "Tathā catusaccadhammassa ñātattā maggaphalasaṅkhātassa vā dhammassa saccapaṭivedhasampayogaṃ gatattā",
  "tika-s0302t:248_25": "“nayanaṃ hotū”ti tena “iminā dhammenā”ti ñāṇassa visayabhāvena ñāṇasampayogena tadañātenāti ca attho",
  "tika-s0302t:248_26": "na na yujjati.",
  "tika-s0302t:248_27": "Anuayeti dhammañāṇassa anurūpavasena aye bujjhanañāṇe diṭṭhānaṃ adiṭṭhānayanato adiṭṭhassa diṭṭhatāya ñāpanato ca.",
  "tika-s0302t:248_28": "Tenāha “dhammañāṇassa anugamane ñāṇa”nti.",
  "tika-s0302t:248_29": "Khīṇāsavassa sekkhabhūmi nāma aggamaggakkhaṇo.",
  "tika-s0302t:248_30": "Kasmā panetaṃ evaṃ vuttanti ce?",
  "tika-s0302t:248_31": "“Evaṃ jarāmaraṇaṃ pajānātī”tiādinā vattamānavasena desanāya pavattattā.",
  "tika-s0302t:249_0": "Ñāṇavatthusuttavaṇṇanā niṭṭhitā.",
  "tika-s0302t:250_0": "4. Dutiyañāṇavatthusuttavaṇṇanā",
  "tika-s0302t:251_0": "34.",
  "tika-s0302t:251_1": "Sattarīti ta-",
  "tika-s0302t:251_2": "kārassa ra-",
  "tika-s0302t:251_3": "kārādesaṃ vuttaṃ.",
  "tika-s0302t:251_4": "Sattatisaddena vā samānattho sattarisaddo.",
  "tika-s0302t:251_5": "Byañjanarucivasena byañjanaṃ bhaṇantīti byañjanabhāṇakā.",
  "tika-s0302t:251_6": "Tenāha “bahubyañjanaṃ katvā”tiādi.",
  "tika-s0302t:251_7": "Tiṭṭhati tattha phalaṃ tadāyattavuttitāyāti ṭhiti,",
  "tika-s0302t:251_8": "paccuppannalakkhaṇassa dhammassa ṭhiti dhammaṭṭhiti.",
  "tika-s0302t:251_9": "Atha vā dhammoti kāraṇaṃ,",
  "tika-s0302t:251_10": "paccayoti attho.",
  "tika-s0302t:251_11": "Dhammassa yo ṭhitisabhāvo,",
  "tika-s0302t:251_12": "sova dhammato añño natthīti dhammaṭṭhiti, paccayo.",
  "tika-s0302t:251_13": "Tattha ñāṇaṃ dhammaṭṭhitiñāṇaṃ.",
  "tika-s0302t:251_14": "Tenāha āyasmā dhammasenāpati –",
  "tika-s0302t:251_15": "“paccayapariggahe paññā dhammaṭṭhitiñāṇa”nti.",
  "tika-s0302t:251_16": "Tathā cāha “paccayākāre ñāṇa”ntiādi.",
  "tika-s0302t:251_17": "Tattha dhammānanti paccayuppannadhammānaṃ.",
  "tika-s0302t:251_18": "Pavattiṭṭhitikāraṇattāti pavattisaṅkhātāya ṭhitiyā kāraṇattā.",
  "tika-s0302t:251_19": "“Jātipaccayā jarāmaraṇa”ntiādinā addhattaye anvayabyatirekavasena pavattiyā chabbidhassa ñāṇassa.",
  "tika-s0302t:251_20": "Khayo nāma vināso,",
  "tika-s0302t:251_21": "sova bhedoti.",
  "tika-s0302t:251_22": "Virajjanaṃ palujjanaṃ.",
  "tika-s0302t:251_23": "Nirujjhanaṃ antaradhānaṃ.",
  "tika-s0302t:251_24": "Ekekasminti jarāmaraṇādīsu ekekasmiṃ.",
  "tika-s0302t:251_25": "Pubbe “yathābhūtañāṇa”nti taruṇavipassanaṃ āha.",
  "tika-s0302t:251_26": "Tasmā idhāpi dhammaṭṭhitiñāṇaṃ vipassanāti gahetvā “vipassanāpaṭivipassanā kathitā”ti vuttaṃ.",
  "tika-s0302t:252_0": "Dutiyañāṇavatthusuttavaṇṇanā niṭṭhitā.",
  "tika-s0302t:253_0": "5. Avijjāpaccayasuttavaṇṇanā",
  "tika-s0302t:254_0": "35.",
  "tika-s0302t:254_1": "Desanaṃ osāpesīti yathāraddhakathaṃ ṭhapesi.",
  "tika-s0302t:254_2": "Tattha nisinnassa diṭṭhigatikassa laddhiyā bhindanavasena upari kathetukāmo.",
  "tika-s0302t:254_3": "Buddhānañhi desanāvāraṃ pacchindāpetvā pucchituṃ samattho nāma koci natthi.",
  "tika-s0302t:254_4": "Tenāha “diṭṭhigatikassa okāsadānattha”nti.",
  "tika-s0302t:254_5": "Duppañho eso sattūpaladdhiyā pucchitattā.",
  "tika-s0302t:254_6": "Sattūpaladdhivādapadenāti “satto jīvo upalabbhatī”ti evaṃ pavattadiṭṭhidīpakapadavasena.",
  "tika-s0302t:254_7": "Vadanti etenāti vādo. Diṭṭhi-",
  "tika-s0302t:254_8": "saddo pana dvayasaṅgahito,",
  "tika-s0302t:254_9": "brahmacariyavāso pana paramatthato ariyamaggabhāvanāti āha “ariyamaggavāso”ti.",
  "tika-s0302t:254_10": "Ayaṃ diṭṭhīti anaññe sarīrajīvāti diṭṭhi.",
  "tika-s0302t:254_11": "“Jīvo”ti ca jīvitameva vadanti.",
  "tika-s0302t:254_12": "Vaṭṭanti duvidhaṃ vaṭṭaṃ.",
  "tika-s0302t:254_13": "Nirodhentoti anuppattidhammataṃ āpādento.",
  "tika-s0302t:254_14": "Samucchindantoti appavattiyaṃ pāpanena upacchindanto.",
  "tika-s0302t:254_15": "Tadetaṃ maggena nirodhetabbaṃ vaṭṭaṃ nirujjhatīti yojanā.",
  "tika-s0302t:254_16": "“Ayaṃ satto vināsaṃ abhāvaṃ patvā sabbaso ucchijjatī”ti evaṃ ucchedadiṭṭhiyā gahitākārassa sambhave saccabhāve sati.",
  "tika-s0302t:254_17": "Na hotīti sātthako na hoti.",
  "tika-s0302t:255_0": "Gacchatīti sarīrato nikkhamitvā gacchati.",
  "tika-s0302t:255_1": "Vivaṭṭentoti appavattiṃ karontoti attho.",
  "tika-s0302t:255_2": "Vivaṭṭetuṃ na sakkoti niccassa appavattiṃ pāpetuṃ asakkuṇeyyattā.",
  "tika-s0302t:255_3": "Micchādiṭṭhi sammādiṭṭhiṃ vijjhati asamāhitapuggalasevanavasena tathā pavattituṃ appadānavasena ca pajahitabbāpajahanavasena sammādiṭṭhiṃ vijjhati.",
  "tika-s0302t:255_4": "Visūkamivāti kaṇḍako viya.",
  "tika-s0302t:255_5": "Na kevalaṃ ananuvattakova,",
  "tika-s0302t:255_6": "atha kho virodhopi “nicca”ntiādinā pavattanadhammatāya viññāpanato.",
  "tika-s0302t:255_7": "Virūpaṃ bībhacchaṃ phanditaṃ vipphanditaṃ.",
  "tika-s0302t:255_8": "Paṇṇapupphaphalapallavānaṃ avatthubhūto tālo eva tālāvatthu “asive sivā”ti vohāro viya.",
  "tika-s0302t:255_9": "Keci pana “tālavatthukatānī”ti paṭhanti,",
  "tika-s0302t:255_10": "avatthubhūtatāya tālo viya katānīti attho.",
  "tika-s0302t:255_11": "Tenāha “matthakacchinnatālo viyā”ti.",
  "tika-s0302t:255_12": "Anuabhāvanti vināsaṃ.",
  "tika-s0302t:256_0": "Avijjāpaccayasuttavaṇṇanā niṭṭhitā.",
  "tika-s0302t:257_0": "6. Dutiyaavijjāpaccayasuttavaṇṇanā",
  "tika-s0302t:258_0": "36.",
  "tika-s0302t:258_1": "Iti vāti evaṃ vā.",
  "tika-s0302t:258_2": "Jarāmaraṇassa ceva jarāmaraṇasāmikassa ca khaṇavasena yo vadeyya.",
  "tika-s0302t:258_3": "Avisāradadhātuko pucchituṃ acchekatāya maṅkubhāvena jāto.",
  "tika-s0302t:258_4": "Tenāha “pucchituṃ na sakkotī”ti.",
  "tika-s0302t:259_0": "Dutiyaavijjāpaccayasuttavaṇṇanā niṭṭhitā.",
  "tika-s0302t:260_0": "7. Natumhasuttavaṇṇanā",
  "tika-s0302t:261_0": "37.",
  "tika-s0302t:261_1": "Na tumhākanti kāyassa anattaniyabhāvadassanameva panetanti yā tassa anattaniyatā,",
  "tika-s0302t:261_2": "taṃ dassetuṃ “attani hī”tiādi vuttaṃ.",
  "tika-s0302t:261_3": "Yadi na attaniyaṃ,",
  "tika-s0302t:261_4": "parakiyaṃ nāma siyāti,",
  "tika-s0302t:261_5": "tampi natthīti dassento “nāpi aññesa”nti āha.",
  "tika-s0302t:261_6": "Nayidaṃ purāṇakammamevāti “idaṃ kāyo”ti vuttasarīraṃ purāṇakammameva na hoti.",
  "tika-s0302t:261_7": "Na hi kāyo vedanāsabhāvo.",
  "tika-s0302t:261_8": "Paccayavohārenāti kāraṇopacārena.",
  "tika-s0302t:261_9": "Abhisaṅkhatantiādi napuṃsakaliṅgavacanaṃ.",
  "tika-s0302t:261_10": "Purimaliṅgasabhāgatāyāti “purāṇamidaṃ kamma”nti evaṃ vuttapurimanapuṃsakaliṅgasabhāgatāya.",
  "tika-s0302t:261_11": "Aññamaññābhimukhehi samecca paccayehi kato abhisaṅkhatoti āha “paccayehi katoti daṭṭhabbo”ti.",
  "tika-s0302t:261_12": "Abhisañcetayitanti tathā abhisaṅkhatattasaṅkhātena abhimukhabhāvena cetayitaṃ pakappitaṃ,",
  "tika-s0302t:261_13": "pavattitanti attho.",
  "tika-s0302t:261_14": "Cetanāvatthukoti cetanāhetuko.",
  "tika-s0302t:261_15": "Vedaniyanti vedanāya hitaṃ vatthārammaṇabhāvena vedanāya paccayabhāvato.",
  "tika-s0302t:261_16": "Tenāha “vedaniyavatthū”ti.",
  "tika-s0302t:262_0": "Natumhasuttavaṇṇanā niṭṭhitā.",
  "tika-s0302t:263_0": "8. Cetanāsuttavaṇṇanā",
  "tika-s0302t:264_0": "38.",
  "tika-s0302t:264_1": "Yañcāti ettha ca-",
  "tika-s0302t:264_2": "saddo aṭṭhāne.",
  "tika-s0302t:264_3": "Tena cetanāya viya pakappānānusayānampi viññāṇassa ṭhitiyā vakkhamānaṃyeva avisiṭṭhaṃ ārammaṇabhāvaṃ joteti.",
  "tika-s0302t:264_4": "Kāmaṃ tīsupi padesu “pavatteti”icceva attho vutto,",
  "tika-s0302t:264_5": "vattanattho pana cetanādīnaṃ yathākkamaṃ cetayanapakappanānusayanarūpo visiṭṭhaṭṭho daṭṭhabbo.",
  "tika-s0302t:264_6": "Tebhūmakakusalākusalacetanā gahitā kammaviññāṇassa paccayaniddhāraṇametanti.",
  "tika-s0302t:264_7": "Taṇhādiṭṭhikappā gahitā yathārahanti adhippāyo.",
  "tika-s0302t:264_8": "Aṭṭhasupi hi lobhasahagatacittesu taṇhākappo,",
  "tika-s0302t:264_9": "tattha catūsveva diṭṭhikappoti.",
  "tika-s0302t:264_10": "Kāmaṃ anusayā lokiyakusalacetanāsupi anusentiyeva,",
  "tika-s0302t:264_11": "akusalesu pana pavatti pākaṭāti “dvādasannaṃ cetanāna”nti vuttaṃ.",
  "tika-s0302t:264_12": "Sahajātakoṭiyāti idaṃ paccuppannāpi kāmarāgādayo anusayāva vuccanti taṃsadisatāyāti vuttaṃ.",
  "tika-s0302t:264_13": "Na hi kālabhedena lakkhaṇappabhedo atthīti.",
  "tika-s0302t:264_14": "Anāgatā eva hi kāmarāgādayo nippariyāyato “anusayā”ti vattabbataṃ arahanti.",
  "tika-s0302t:264_15": "Paccayuppanno vaṭṭatīti āha “ārammaṇaṃ paccayo”ti.",
  "tika-s0302t:264_16": "Kammaviññāṇassa ṭhitatthanti kammaviññāṇasseva pavattiyā.",
  "tika-s0302t:264_17": "Tasmiṃ paccaye satīti tasmiṃ cetanāpakappanānusayasaññite paccaye sati patiṭṭhā viññāṇassa hoti.",
  "tika-s0302t:264_18": "Santāne phaladānasamatthatāyeva hotīti “patiṭṭhā hoti,",
  "tika-s0302t:264_19": "tasmiṃ patiṭṭhite”ti vuttaṃ.",
  "tika-s0302t:264_20": "Sanniṭṭhāpakacetanāvasena viruḷheti.",
  "tika-s0302t:264_21": "Patiṭṭhiteti hi iminā kammassa katabhāvo vutto,",
  "tika-s0302t:264_22": "“viruḷhe”ti iminā upacitabhāvo.",
  "tika-s0302t:264_23": "Tenāha “kammaṃ javāpetvā”tiādi.",
  "tika-s0302t:264_24": "Tattha puretaraṃ uppannāhi kammacetanāhi laddhapaccayattā balappattāya sanniṭṭhāpakacetanāya kammaviññāṇaṃ",
  "tika-s0302t:264_25": "laddhapatiṭṭhaṃ viruḷhamūlañca hotīti vuttaṃ “nibbattamūle jāte”ti.",
  "tika-s0302t:264_26": "Tathā hi sanniṭṭhāpakacetanā vipākaṃ dentaṃ anantare jātivasena deti upapajjavedanīyakammanti.",
  "tika-s0302t:265_0": "Tebhūmakacetanāyāti tebhūmakakusalākusalacetanāya.",
  "tika-s0302t:265_1": "Appavattanakkhaṇoti idha pavattanakkhaṇo jāyamānakkhaṇo.",
  "tika-s0302t:265_2": "Na jāyamānakkhaṇo appavattanakkhaṇo na kevalaṃ bhaṅgakkhaṇo appahīnānusayassa adhippetattā.",
  "tika-s0302t:265_3": "Appahīnakoṭiyāti asamucchinnabhāvena.",
  "tika-s0302t:265_4": "Tadidaṃ tebhūmakakusalākusalacetanāsu appavattamānāsu anusayānaṃ sahajātakoṭiādinā pavatti nāma natthi,",
  "tika-s0302t:265_5": "vipākādīsu appahīnakoṭiyā pavattati karontassa abhāvatoti imamatthaṃ sandhāya vuttaṃ.",
  "tika-s0302t:265_6": "Avāritattāti paṭipakkheti avāritabbattā.",
  "tika-s0302t:265_7": "Paccayova hoti viññāṇassa ṭhitiyā.",
  "tika-s0302t:266_0": "Paṭhamadutiyavārehi vaṭṭaṃ dassetvā tatiyavāre “no ce”tiādinā vivaṭṭaṃ dassitanti “paṭhamapade tebhūmakakusalākusalacetanā nivattā”tiādi vuttaṃ.",
  "tika-s0302t:266_1": "Tattha nivattāti akaraṇato appavattiyā apagatā.",
  "tika-s0302t:266_2": "Taṇhādiṭṭhiyo nivattāti yojanā.",
  "tika-s0302t:266_3": "Vuttappakāresūti “tebhūmakavipākesū”tiādinā vuttappakāresu.",
  "tika-s0302t:267_0": "Etthāti imasmiṃ sutte.",
  "tika-s0302t:267_1": "Ettha cetanāpakappanānaṃ pavattanavasena dhammaparicchedo dassitoti “cetetīti tebhūmakakusalākusalacetanā gahitā”tiādinayo idheva hotīti dassito.",
  "tika-s0302t:267_2": "Catassoti paṭighadvayamohamūlasamāgatā catasso akusalacetanā.",
  "tika-s0302t:267_3": "Catūsu akusalacetanāsūti yathāvuttāsu eva catūsu akusalacetanāsu,",
  "tika-s0302t:267_4": "itarā pana “na pakappetī”ti iminā paṭikkhepena nivattāti.",
  "tika-s0302t:267_5": "Sutte āgataṃ vāretvāti “no ca pakappetī”ti evaṃ paṭikkhepavasena sutte āgataṃ vajjetvā.",
  "tika-s0302t:267_6": "“Na pakappetī”ti hi iminā aṭṭhasu lobhasahagatacittesu sahajātakoṭiyā pavattaanusayo nivattito tesaṃ cittānaṃ appavattanato,",
  "tika-s0302t:267_7": "tasmā taṃ ṭhānaṃ ṭhapetvāti attho.",
  "tika-s0302t:267_8": "Purimasadisova purimanayesu vuttanayena gahetabbo dhammaparicchedattā.",
  "tika-s0302t:268_0": "Tadappatiṭṭhiteti samāsabhāvato vibhattilopo,",
  "tika-s0302t:268_1": "sandhivasena da- kārāgamo,",
  "tika-s0302t:268_2": "tassa appatiṭṭhitaṃ tadappatiṭṭhitaṃ,",
  "tika-s0302t:268_3": "tasmiṃ tadappatiṭṭhiteti evamettha samāsapadasiddhi daṭṭhabbā.",
  "tika-s0302t:268_4": "Etthāti etasmiṃ tatiyavāre arahattamaggassa kiccaṃ kathitaṃ sabbaso anusayanibbattibhedanato.",
  "tika-s0302t:268_5": "Khīṇāsavassa kiccakaraṇantipi vattuṃ vaṭṭati sabbaso vedanādīnaṃ paṭikkhepabhāvato.",
  "tika-s0302t:268_6": "Nava lokuttaradhammātipi vattuṃ vaṭṭati maggapaṭipāṭiyā anusayasamugghāṭanato maggānantarāni phalāni,",
  "tika-s0302t:268_7": "tadubhayārammaṇañca nibbānanti.",
  "tika-s0302t:268_8": "Viññāṇassāti kammaviññāṇassa.",
  "tika-s0302t:268_9": "Punabbhavasīsena anantarabhavasaṅgahitaṃ nāmarūpaṃ paṭisandhiviññāṇameva vā gahitanti āha “punabbhavassa ca antare eko sandhī”ti.",
  "tika-s0302t:268_10": "Bhavajātīnanti ettha “dutiyabhavassa tatiyabhave jātiyā”ti evaṃ paramparavasena gahetabbaṃ.",
  "tika-s0302t:268_11": "Āyatiṃ punabbhavābhinibbattigahaṇena pana nānantariyato kammabhavo gahito,",
  "tika-s0302t:268_12": "jātihetuphalasiddhipettha vuttā evāti veditabbaṃ.",
  "tika-s0302t:268_13": "Ettha ca “no ce,",
  "tika-s0302t:268_14": "bhikkhave,",
  "tika-s0302t:268_15": "ceteti no ca pakappeti,",
  "tika-s0302t:268_16": "atha kho anusetī”ti evaṃ bhagavatā dutiyanaye pubbabhāge bhavanibbattakakusalākusalāyūhanaṃ,",
  "tika-s0302t:268_17": "pakappanañca vināpi bhavesu diṭṭhādīnavassa yogino anusayapaccayā vipassanācetanāpi paṭisandhijanakā",
  "tika-s0302t:268_18": "hotīti dassanatthaṃ kusalākusalassa appavatti cepi,",
  "tika-s0302t:268_19": "tadā vijjamānatebhūmakavipākādidhammesu appahīnakoṭiyā anusayitakilesappaccayā bhavavajjassa kammaviññāṇassa patiṭṭhitatā hotīti dassanatthañca vutto.",
  "tika-s0302t:268_20": "“Na ceteti pakappeti anusetī”ti ayaṃ nayo na gahito cetanaṃ vinā pakappanassa abhāvato.",
  "tika-s0302t:269_0": "Cetanāsuttavaṇṇanā niṭṭhitā.",
  "tika-s0302t:270_0": "9. Dutiyacetanāsuttavaṇṇanā",
  "tika-s0302t:271_0": "39.",
  "tika-s0302t:271_1": "Viññāṇanāmarūpānaṃ antare eko sandhīti hetuphalasandhi viññāṇaggahaṇena kammaviññāṇassa gahitattā.",
  "tika-s0302t:271_2": "Nāmarūpaṃ pana vipākanāmarūpamevāti pākaṭameva.",
  "tika-s0302t:271_3": "Sesaṃ suviññeyyameva.",
  "tika-s0302t:272_0": "Dutiyacetanāsuttavaṇṇanā niṭṭhitā.",
  "tika-s0302t:273_0": "10. Tatiyacetanāsuttavaṇṇanā",
  "tika-s0302t:274_0": "40.",
  "tika-s0302t:274_1": "Rūpādīsu chasu ārammaṇesu.",
  "tika-s0302t:274_2": "Tena cettha bhavattayaṃ saṅgaṇhāti chaḷārammaṇapariyāpannattā.",
  "tika-s0302t:274_3": "Tasseva bhavattayassa patthanā paṇidhānādivasena nati nāma.",
  "tika-s0302t:274_4": "Āgatimhi gatīti paccupaṭṭhānavasena abhimukhaṃ gati pavatti etasmāti āgati,",
  "tika-s0302t:274_5": "kammādinimittaṃ.",
  "tika-s0302t:274_6": "Tasmiṃ paṭisandhiviññāṇassa gati pavatti nibbatti hoti.",
  "tika-s0302t:274_7": "Tenāha “āgate”tiādi.",
  "tika-s0302t:274_8": "Cutūpapātoti cavanaṃ cuti, maraṇaṃ.",
  "tika-s0302t:274_9": "Upapajjanaṃ nibbatti, upapāto.",
  "tika-s0302t:274_10": "Cutito upapāto punaruppādo.",
  "tika-s0302t:274_11": "Tenāha “evaṃ viññāṇassā”tiādi.",
  "tika-s0302t:274_12": "Itoti nibbattabhavato.",
  "tika-s0302t:274_13": "Tatthāti punabbhavasaṅkhāte āyatibhave.",
  "tika-s0302t:274_14": "Ekova sandhīti eko hetuphalasandhi eva kathito.",
  "tika-s0302t:275_0": "Tatiyacetanāsuttavaṇṇanā niṭṭhitā.",
  "tika-s0302t:276_0": "Kaḷārakhattiyavaggavaṇṇanā niṭṭhitā.",
  "tika-s0302t:277_0": "5. Gahapativaggo",
  "tika-s0302t:278_0": "1. Pañcaverabhayasuttavaṇṇanā",
  "tika-s0302t:279_0": "41.",
  "tika-s0302t:279_1": "Yatoti yasmiṃ kāle.",
  "tika-s0302t:279_2": "Ayañhi to- saddo dā-",
  "tika-s0302t:279_3": "saddo viya idha kālavisayo.",
  "tika-s0302t:279_4": "Tenāha “yadā”ti.",
  "tika-s0302t:279_5": "Bhayaveracetanāyoti bhāyitabbaṭṭhena bhayaṃ,",
  "tika-s0302t:279_6": "verapasavanaṭṭhena veranti ca laddhanāmā cetanāyo.",
  "tika-s0302t:279_7": "Pāṇātipātādayo hi yassa pavattanti,",
  "tika-s0302t:279_8": "yañca uddissa pavattiyanti,",
  "tika-s0302t:279_9": "ubhaye sabhayabheravāti te eva bhāyitabbabhayaverajanakāvāti.",
  "tika-s0302t:279_10": "Sotassa ariyamaggassa ādito paṭṭhāya paṭipattiadhigamo sotāpatti,",
  "tika-s0302t:279_11": "tadatthāya tattha patiṭṭhitassa ca aṅgāni sotāpattiyaṅgāni,",
  "tika-s0302t:279_12": "tadubhayaṃ sandhāyāha “duvidhaṃ sotāpattiyā aṅga”nti,",
  "tika-s0302t:279_13": "sotāpattiatthaṃ aṅganti attho.",
  "tika-s0302t:279_14": "Yaṃ pubbabhāgeti yaṃ sayaṃ sotāpattimaggaphalapaṭilābhato pubbabhāge tadatthāya saṃvattati.",
  "tika-s0302t:279_15": "Kiṃ pana tanti āha “sappurisasaṃsevo”tiādi.",
  "tika-s0302t:279_16": "Sappurisānaṃ buddhādīnaṃ ariyañāṇasaññāṇajātā payirupāsanā,",
  "tika-s0302t:279_17": "saddhammassavanaṃ catusaccadhammassavanaṃ,",
  "tika-s0302t:279_18": "yoniso upāyena aniccādito manasi karaṇaṃ yoniso manasikāro,",
  "tika-s0302t:279_19": "ussukkāpentena dhammassa nibbānassa anudhammapaṭipajjanaṃ dhammānudhammapaṭipattīti etāni sotāpattiyā aṅgāni.",
  "tika-s0302t:279_20": "Aṭṭhakathāyaṃ pana sotāpattiaṅganti padaṃ apekkhitvā “evaṃ āgata”nti vuttaṃ.",
  "tika-s0302t:279_21": "Ṭhitassa puggalassa aṅgaṃ.",
  "tika-s0302t:279_22": "Sotāpanno aṅgīyati ñāyati etenāti sotāpannassa aṅgantipi vuccati.",
  "tika-s0302t:279_23": "Idaṃ pacchā vuttaṃ aṅgaṃ.",
  "tika-s0302t:279_24": "Dosehi ārakāti ariyoti āha “niddoso”ti.",
  "tika-s0302t:279_25": "Kathaṃ avijjā saṅkhārānaṃ paccayotiādinā kenacipi anupārambhiyattā nirupārambho.",
  "tika-s0302t:279_26": "Ñāṇaṃ sandhāya “niddoso”ti vuttaṃ,",
  "tika-s0302t:279_27": "paṭiccasamuppādaṃ sandhāya “nirupārambho”ti vadanti.",
  "tika-s0302t:279_28": "Ubhayampi pana sandhāya ubhayaṃ vuttanti apare.",
  "tika-s0302t:279_29": "Paṭiccasamuppādo ettha adhippeto.",
  "tika-s0302t:279_30": "Tathā hi vuttaṃ “aparāparaṃ uppannāya vipassanāpaññāyā”ti.",
  "tika-s0302t:279_31": "Na hi maggañāṇaṃ vipassanāpaññāti.",
  "tika-s0302t:279_32": "Sammā upāyattā tassa paṭiccasamuppanne yāthāvato ñāyatīti ñāyo,",
  "tika-s0302t:279_33": "paṭiccasamuppādo.",
  "tika-s0302t:279_34": "Ñāṇaṃ pana ñāyati so etenāti ñāyo.",
  "tika-s0302t:280_0": "Tatthāti niraye.",
  "tika-s0302t:280_1": "Maggasotanti maggassa sotaṃ.",
  "tika-s0302t:280_2": "Āpannoti adhigato.",
  "tika-s0302t:280_3": "Apāyesu uppajjanasaṅkhāto vinipātadhammo etassāti vinipātadhammo,",
  "tika-s0302t:280_4": "na vinipātadhammo avinipātadhammo.",
  "tika-s0302t:280_5": "Paraṃ ayananti ativiya savisaye ayitabbaṃ bujjhitabbaṃ.",
  "tika-s0302t:280_6": "Yesañhi dhātūnaṃ gatiattho,",
  "tika-s0302t:280_7": "buddhipi tesaṃ attho.",
  "tika-s0302t:280_8": "Tenāha “avassaṃ abhisambujjhanako”ti.",
  "tika-s0302t:281_0": "Pāṇātipātakammakāraṇāti pāṇātipātasaṅkhātassa pāpakammassa karaṇahetu.",
  "tika-s0302t:281_1": "Veraṃ vuccati virodho,",
  "tika-s0302t:281_2": "tadeva bhāyitabbato bhayanti āha “bhayaṃ veranti atthato eka”nti.",
  "tika-s0302t:281_3": "Idaṃ bāhiraṃ veraṃ nāma tassa verassa mūlabhūtato verakārapuggalato bahibhāvattā.",
  "tika-s0302t:281_4": "Teneva hi tassa verakārapuggalassa uppannaṃ veraṃ sandhāya “idaṃ ajjhattikaveraṃ nāmā”ti vuttaṃ,",
  "tika-s0302t:281_5": "tannissitassa verassa mūlabhūtā verakārapuggalacetanā uppajjati paharituṃ asamatthassapīti adhippāyo.",
  "tika-s0302t:281_6": "Na hi nerayikā nirayapālesu paṭipaharituṃ sakkonti.",
  "tika-s0302t:281_7": "Nirayapālassa cetanā uppajjatīti etena “atthi niraye nirayapālā”ti dasseti.",
  "tika-s0302t:281_8": "Yaṃ panetaṃ bāhiraveranti yamidaṃ diṭṭhadhammikaṃ samparāyikañca bāhiraṃ veraṃ.",
  "tika-s0302t:281_9": "Puggalaveranti vuttaṃ attakiccaṃ sādhetuṃ asakkonto kevalaṃ parapuggale uppannamattaṃ veranti katvā.",
  "tika-s0302t:281_10": "Atthato ekameva “cetasika”nti visesetvā vuttattā.",
  "tika-s0302t:281_11": "Sesapadesūti “adinnādānapaccayā”tiādinā āgatesu sesakoṭṭhāsesu.",
  "tika-s0302t:281_12": "Attho bhaggoti attho dhaṃsito.",
  "tika-s0302t:281_13": "Adhigatenāti maggena adhigatena.",
  "tika-s0302t:281_14": "“Abhigatenā”tipi pāṭho,",
  "tika-s0302t:281_15": "adhivuttenāti attho.",
  "tika-s0302t:281_16": "Tenāha “acalappasādenā”ti.",
  "tika-s0302t:282_0": "Pañcaverabhayasuttavaṇṇanā niṭṭhitā.",
  "tika-s0302t:283_0": "2. Dutiyapañcaverabhayasuttavaṇṇanā",
  "tika-s0302t:284_0": "42.",
  "tika-s0302t:284_1": "Bhikkhūnaṃ kathitabhāvamattameva visesoti etena yā satthārā ekaccānaṃ desitadesanā,",
  "tika-s0302t:284_2": "puna tadaññesaṃ veneyyadamakusalena kālantare teneva desitā,",
  "tika-s0302t:284_3": "sā dhammasaṃgāhakehi “mā no satthudesanā sampaṭiggahaṃ vinā nassatū”ti visuṃ saṅgahaṃ āropitāti dasseti.",
  "tika-s0302t:285_0": "Dutiyapañcaverabhayasuttavaṇṇanā niṭṭhitā.",
  "tika-s0302t:286_0": "3. Dukkhasuttavaṇṇanā",
  "tika-s0302t:287_0": "43.",
  "tika-s0302t:287_1": "Samudayanaṃ samudayo,",
  "tika-s0302t:287_2": "samudeti etamhāti samudayo,",
  "tika-s0302t:287_3": "evaṃ ubhinnaṃ samudayānamatthatopi bhedo veditabbo.",
  "tika-s0302t:287_4": "Paccayāva paccayasamudayo.",
  "tika-s0302t:287_5": "Āraddhavipassako “imañca imañca paccayasāmaggiṃ paṭicca ime dhammā khaṇe khaṇe uppajjantī”ti passanto",
  "tika-s0302t:287_6": "“paccayasamudayaṃ passantopi bhikkhu khaṇikasamudayaṃ passatī”ti vutto paccayadassanamukhena nibbattikkhaṇassa",
  "tika-s0302t:287_7": "dassanato.",
  "tika-s0302t:287_8": "So pana khaṇe khaṇe saṅkhārānaṃ nibbattiṃ passituṃ āraddho “imehi nāma paccayehi nibbattatī”ti passati.",
  "tika-s0302t:287_9": "“So khaṇikasamudayaṃ passanto paccayaṃ passatī”ti vadanti.",
  "tika-s0302t:287_10": "Yasmā pana paccayato saṅkhārānaṃ udayaṃ passanto khaṇato tesaṃ udayadassanaṃ hoti,",
  "tika-s0302t:287_11": "khaṇato etesaṃ udayaṃ passato pageva paccayānaṃ suggahitattā paccayato dassanaṃ sukhena ijjhati,",
  "tika-s0302t:287_12": "tasmā vuttaṃ “paccayasamudayaṃ passantopī”tiādi.",
  "tika-s0302t:287_13": "Atthaṅgamadassanepi eseva nayo.",
  "tika-s0302t:287_14": "Accantatthaṅgamoti appavatti nirodho nibbānanti.",
  "tika-s0302t:287_15": "Bhedatthaṅgamoti khaṇikanirodho.",
  "tika-s0302t:287_16": "Tadubhayaṃ pubbabhāge uggahaparipucchādivasena passanto aññatarassa dassane itaradassanampi siddhameva hoti,",
  "tika-s0302t:287_17": "pubbabhāge ca ārammaṇavasena khayato vayasammasanādikāle bhedatthaṅgamaṃ passanto atirekavasena anussavādito accantaṃ atthaṅgamaṃ passati.",
  "tika-s0302t:287_18": "Maggakkhaṇe panārammaṇato accantaatthaṅgamaṃ passati,",
  "tika-s0302t:287_19": "asammohato itarampi passati.",
  "tika-s0302t:287_20": "Taṃ sandhāyāha “accantatthaṅgamaṃ passantopī”tiādi.",
  "tika-s0302t:287_21": "Samudayatthaṅgamaṃ nibbattibhedanti samudayasaṅkhātaṃ nibbattiṃ atthaṅgamasaṅkhātaṃ bhedañca.",
  "tika-s0302t:287_22": "Nissayavasenāti cakkhussa sannissayavasena paccayaṃ katvā.",
  "tika-s0302t:287_23": "Ārammaṇavasenāti rūpe ārammaṇaṃ katvā.",
  "tika-s0302t:287_24": "Yaṃ panettha vattabbaṃ,",
  "tika-s0302t:287_25": "taṃ madhupiṇḍikasuttaṭīkāyaṃ vuttanayena veditabbaṃ.",
  "tika-s0302t:287_26": "Tiṇṇaṃ saṅgati phassoti “cakkhu rūpāni viññāṇa”nti imesaṃ tiṇṇaṃ saṅgati samāgame nibbatti phassoti vuttoti āha “tiṇṇaṃ saṅgatiyā phasso”ti.",
  "tika-s0302t:287_27": "Tiṇṇanti ca pākaṭapaccayavasena vuttaṃ,",
  "tika-s0302t:287_28": "tadaññepi pana manasikārādayo phassapaccayā hontiyeva.",
  "tika-s0302t:287_29": "Evanti taṇhādīnaṃ asesavirāganirodhakkamena.",
  "tika-s0302t:287_30": "Bhinnaṃ hotīti anuppādanirodhena niruddhaṃ hoti.",
  "tika-s0302t:287_31": "Tenāha “appaṭisandhiya”nti.",
  "tika-s0302t:288_0": "Dukkhasuttavaṇṇanā niṭṭhitā.",
  "tika-s0302t:289_0": "4. Lokasuttavaṇṇanā",
  "tika-s0302t:290_0": "44.",
  "tika-s0302t:290_1": "Ayamettha visesoti “ayaṃ lokassā”ti samudayatthaṅgamānaṃ visesadassanaṃ.",
  "tika-s0302t:290_2": "Ettha catutthasutte tatiyasuttato viseso.",
  "tika-s0302t:291_0": "Lokasuttavaṇṇanā niṭṭhitā.",
  "tika-s0302t:292_0": "5. Ñātikasuttavaṇṇanā",
  "tika-s0302t:293_0": "45.",
  "tika-s0302t:293_1": "Aññamaññaṃ dvinnaṃ ñātīnaṃ gāmo ñātikoti vuttoti āha “dvinnaṃ ñātakānaṃ gāme”ti.",
  "tika-s0302t:293_2": "Giñjakā vuccanti iṭṭhakā,",
  "tika-s0302t:293_3": "giñjakāhi eva kato āvasatho giñjakāvasatho.",
  "tika-s0302t:293_4": "So kira āvāso yathā sudhāparikammena payojanaṃ natthi,",
  "tika-s0302t:293_5": "evaṃ iṭṭhakāhi eva cinitvā chādetvā kato.",
  "tika-s0302t:293_6": "Tādisañhi chadanaṃ sandhāya bhagavatā iṭṭhakāchadanaṃ anuññātaṃ.",
  "tika-s0302t:293_7": "Tena vuttaṃ “iṭṭhakāhi kate mahāpāsāde”ti.",
  "tika-s0302t:293_8": "Tattha dvārabandhakavāṭaphalakādīni pana dārumayāniyeva.",
  "tika-s0302t:293_9": "Pariyāyati attano phalaṃ pariggahetvā vattatīti pariyāyo,",
  "tika-s0302t:293_10": "kāraṇanti āha “dhammapariyāyanti dhammakāraṇa”nti,",
  "tika-s0302t:293_11": "pariyattidhammabhūtaṃ visesādhigamassa hetunti attho.",
  "tika-s0302t:293_12": "Upecca suyyati etthāti upassutīti vuttaṃ “upassutīti upassutiṭṭhāna”nti.",
  "tika-s0302t:293_13": "Attano kammanti yadatthaṃ tattha gato,",
  "tika-s0302t:293_14": "taṃ pariveṇasamajjanakiriyaṃ.",
  "tika-s0302t:293_15": "Pahāyāti akatvā.",
  "tika-s0302t:293_16": "Evaṃ mahatthañhi vimuttāyatanasīse ṭhatvā suṇantassa mahato atthāya saṃvattati.",
  "tika-s0302t:293_17": "Ekaṅgaṇaṃ ahosīti sabbaṃ vivaṭaṃ ahosi.",
  "tika-s0302t:293_18": "Tīsu hi bhavesu saṅkhāragataṃ paccayuppannavasena manasikaroto bhagavato kiñci asesetvā sabbampi taṃ ñāṇamukhe āpāthaṃ upagacchi.",
  "tika-s0302t:293_19": "Tena vuttaṃ “yāvabhavaggā ekaṅgaṇaṃ ahosī”ti.",
  "tika-s0302t:293_20": "Tantivasena tamatthaṃ vācāya nicchārento “vacasā sajjhāyaṃ karonto”ti vutto.",
  "tika-s0302t:293_21": "Paccayapaccayuppannavasena ca atthaṃ āharitvā tesaṃ nirodhena vivaṭṭassa āhatattā “yathānusandhinā”ti vuttaṃ.",
  "tika-s0302t:293_22": "Addasa ñāṇacakkhunā.",
  "tika-s0302t:294_0": "Manasā sajjhāyaṃ karonto “tuṇhībhūtova paguṇaṃ karonto”ti vutto.",
  "tika-s0302t:294_1": "Padānupadanti padañca anupadañca.",
  "tika-s0302t:294_2": "Purimañhi padaṃ nāma,",
  "tika-s0302t:294_3": "tadanantaraṃ anupadaṃ.",
  "tika-s0302t:294_4": "Ghaṭetvā sambandhaṃ katvā avicchinditvā.",
  "tika-s0302t:294_5": "Pariyāpuṇātīti ajjhayati.",
  "tika-s0302t:294_6": "Ādhārappattanti ādhāraṃ cittasantānappattaṃ appamuṭṭhaṃ gatattā ādhārappattaṃ nāma.",
  "tika-s0302t:294_7": "Kāraṇanissitoti lokuttaradhammassa kāraṇasannissito.",
  "tika-s0302t:294_8": "Ādibrahmacariyakoti ādibrahmacariyaṃ,",
  "tika-s0302t:294_9": "tadeva ādibrahmacariyakaṃ.",
  "tika-s0302t:294_10": "Dhammapariyāyāpekkhāya pulliṅganiddeso.",
  "tika-s0302t:294_11": "Tīsupi imesūti tatiyacatutthapañcamesu tīsu suttesu.",
  "tika-s0302t:295_0": "Ñātikasuttavaṇṇanā niṭṭhitā.",
  "tika-s0302t:296_0": "6. Aññatarabrāhmaṇasuttavaṇṇanā",
  "tika-s0302t:297_0": "46. Nāmavasenāti gottanāmavasena ca kittivasena ca apākaṭo, tasmā “jātivasena brāhmaṇo”ti vuttaṃ.",
  "tika-s0302t:298_0": "Aññatarabrāhmaṇasuttavaṇṇanā niṭṭhitā.",
  "tika-s0302t:299_0": "7. Jāṇussoṇisuttavaṇṇanā",
  "tika-s0302t:300_0": "47. Evaṃladdhanāmoti “jāṇussoṇī”ti evaṃladdhanāmo rañño santikā adhigatanāmo.",
  "tika-s0302t:301_0": "Jāṇussoṇisuttavaṇṇanā niṭṭhitā.",
  "tika-s0302t:302_0": "8. Lokāyatikasuttavaṇṇanā",
  "tika-s0302t:303_0": "48.",
  "tika-s0302t:303_1": "Āyatiṃ hitaṃ tena loko na yatati na īhatīti lokāyataṃ.",
  "tika-s0302t:303_2": "Na hi taṃ laddhiṃ nissāya sattā puññakiriyāya cittampi uppādenti,",
  "tika-s0302t:303_3": "kuto payogo,",
  "tika-s0302t:303_4": "taṃ etassa atthi,",
  "tika-s0302t:303_5": "tattha vā niyuttoti lokāyatiko.",
  "tika-s0302t:303_6": "Paṭhamasaddo ādiatthavācakattā jeṭṭhavevacanoti āha “paṭhamaṃ lokāyata”nti.",
  "tika-s0302t:303_7": "Sādhāraṇavacanopi lokasaddo visiṭṭhavisayo idhādhippetoti āha “bālaputhujjanalokassā”ti.",
  "tika-s0302t:303_8": "Ittarabhāvena lakuṇḍakabhāvena tassa vipulādibhāvena bālānaṃ upaṭṭhānamattanti dassento “āyataṃ mahanta”ntiādimāha.",
  "tika-s0302t:303_9": "Parittanti khuddakaṃ.",
  "tika-s0302t:303_10": "Ekasabhāvanti ekaṃ sabhāvaṃ.",
  "tika-s0302t:303_11": "Avipariṇāmadhammatāyāti āha “niccasabhāvamevāti pucchatī”ti.",
  "tika-s0302t:303_12": "Purimasabhāvena nānāsabhāvanti purimasabhāvato bhinnasabhāvaṃ.",
  "tika-s0302t:303_13": "Pacchā na hotīti pacchā kiñci na hoti sabbaso samucchijjanato.",
  "tika-s0302t:303_14": "Tenāha “ucchedaṃ sandhāya pucchatī”ti.",
  "tika-s0302t:303_15": "Ekattanti sabbakālaṃ attasambhavaṃ.",
  "tika-s0302t:303_16": "Tathā ceva gahaṇena dvepi vādā sassatadiṭṭhiyo honti.",
  "tika-s0302t:303_17": "Natthi na hoti.",
  "tika-s0302t:303_18": "Puthuttaṃ nānāsabhāvaṃ,",
  "tika-s0302t:303_19": "ekarūpaṃ na hotīti vā gahaṇena dvepi vādā ucchedadiṭṭhiyoti.",
  "tika-s0302t:304_0": "Lokāyatikasuttavaṇṇanā niṭṭhitā.",
  "tika-s0302t:305_0": "9. Ariyasāvakasuttavaṇṇanā",
  "tika-s0302t:306_0": "49.",
  "tika-s0302t:306_1": "Saṃsayuppatti ākāradassananti “kasmiṃ sati kiṃ hotī”ti kāraṇassa phalassa ca paccāmasanena vinā kevalaṃ",
  "tika-s0302t:306_2": "idappaccayatāya saṃsayassa uppajjanākāradassanaṃ.",
  "tika-s0302t:306_3": "Samudayati samudetīti atthoti āha “uppajjatī”ti.",
  "tika-s0302t:307_0": "Ariyasāvakasuttavaṇṇanā niṭṭhitā.",
  "tika-s0302t:308_0": "10. Dutiyaariyasāvakasuttavaṇṇanā",
  "tika-s0302t:309_0": "50.",
  "tika-s0302t:309_1": "Dvepi nayā ekato vuttāti idaṃ “viññāṇe sati nāmarūpaṃ hotī”tiādinā navame vuttassa nayassa “avijjāya",
  "tika-s0302t:309_2": "sati saṅkhārā hontī”tiādinā dasame vuttanaye antogadhattā.",
  "tika-s0302t:309_3": "Nānattanti purimato navamato dasamassa nānattaṃ.",
  "tika-s0302t:310_0": "Dutiyaariyasāvakasuttavaṇṇanā niṭṭhitā.",
  "tika-s0302t:311_0": "Gahapativaggavaṇṇanā niṭṭhitā.",
  "tika-s0302t:312_0": "6. Dukkhavaggo",
  "tika-s0302t:313_0": "1. Parivīmaṃsanasuttavaṇṇanā",
  "tika-s0302t:314_0": "51.",
  "tika-s0302t:314_1": "Upaparikkhamānoti pavattipavattihetuṃ,",
  "tika-s0302t:314_2": "nivattinivattihetuñca paritulento.",
  "tika-s0302t:314_3": "Kuto panetanti?",
  "tika-s0302t:314_4": "“Sammā dukkhakkhayā”ti vacanato.",
  "tika-s0302t:314_5": "Na hi sabbadukkhaparivīmaṃsaṃ vinā sammā dukkhakkhayo sambhavati.",
  "tika-s0302t:314_6": "Kasmātiādinā jarāmaraṇasseva gahaṇe kāraṇaṃ pucchati.",
  "tika-s0302t:314_7": "Jātiādīnampi pavatti dukkhabhāvinīti adhippāyo.",
  "tika-s0302t:314_8": "Yasmā jarāmaraṇe gahite sati jātipi gahitā hoti,",
  "tika-s0302t:314_9": "tassā abhāve jarāmaraṇasseva abhāvato.",
  "tika-s0302t:314_10": "Esa nayo bhavādīsupi.",
  "tika-s0302t:314_11": "Evaṃ yāva jātidhammo jarāmaraṇe gahite gahitova hoti,",
  "tika-s0302t:314_12": "jarāmaraṇapadesena tabbikāravanto sabbe tebhūmakā saṅkhārā gahitāti evampi jarāmaraṇaggahaṇena sabbampi vaṭṭadukkhaṃ gahitameva hoti.",
  "tika-s0302t:314_13": "Tenāha “tasmiṃ gahite sabbadukkhassa gahitattā”ti.",
  "tika-s0302t:314_14": "Anekavidhanti bahuvidhaṃ bahukoṭṭhāsaṃ.",
  "tika-s0302t:314_15": "“Aneka”nti vā pāṭho.",
  "tika-s0302t:314_16": "Anekanti bahulavacanaṃ.",
  "tika-s0302t:314_17": "Vidhanti khaṇḍiccapāliccādivasena viparītakoṭṭhāsaṃ.",
  "tika-s0302t:314_18": "Nānappakārakanti tato eva nānappakāraṃ.",
  "tika-s0302t:314_19": "Nhatvā ṭhitaṃ purisaṃ viyāti bālānaṃ attabhāvassa subhākārena upaṭṭhānaṃ sandhāyāha.",
  "tika-s0302t:315_0": "“Sāruppabhāvenā”ti vuttaṃ,",
  "tika-s0302t:315_1": "kiṃ sabbathā sāruppabhāvenāti āha “nikkilesatāya parisuddhatāyā”ti.",
  "tika-s0302t:315_2": "Na hi tassesā asaṅkhatatādibhāvena sadisā.",
  "tika-s0302t:315_3": "Paṭipannoti paṭimukho abhisaṅkhāramukho hutvā panno adhigato.",
  "tika-s0302t:315_4": "Anugatanti anucchavikabhāvena gataṃ,",
  "tika-s0302t:315_5": "yathā ca nibbānassa adhigamo hoti,",
  "tika-s0302t:315_6": "evaṃ tadanurūpabhāvena gataṃ.",
  "tika-s0302t:315_7": "Ettha ca pāḷiyaṃ “pajānātī”ti pubbabhāgavasena pajānanā vuttā,",
  "tika-s0302t:315_8": "“tathā paṭipanno ca hotī”ti niyatavasena.",
  "tika-s0302t:315_9": "“Aparabhāgavasenā”ti apare.",
  "tika-s0302t:315_10": "Keci pana “yathā paṭipannassa jarāmaraṇaṃ nirujjhati,",
  "tika-s0302t:315_11": "tathā paṭipanno”ti vadanti.",
  "tika-s0302t:315_12": "Padavīmaṃsanā pubbabhāgavasena veditabbā,",
  "tika-s0302t:315_13": "na maggakkhaṇavasena.",
  "tika-s0302t:315_14": "Saṅkhāranirodhāyāti ettha nayidaṃ avijjāpaccayasaṅkhāraggahaṇaṃ,",
  "tika-s0302t:315_15": "atha kho saṅkhatasaṅkhāraggahaṇanti āha “saṅkhāradukkhassa nirodhatthāyā”ti.",
  "tika-s0302t:315_16": "Tenāha “ettāvatā yāva arahattā desanā kathitā”ti.",
  "tika-s0302t:316_0": "“Paccattaṃyeva parinibbāyatī”tiādinā arahattaphalapaccavekkhaṇaṃ,",
  "tika-s0302t:316_1": "“so sukhañca vedanaṃ vedayatī”tiādinā satatavihārañca dassetvā desanā sabbathāva vaṭṭadesanāto nivattetabbā siyā.",
  "tika-s0302t:316_2": "Avijjāgatoti ettha iti-",
  "tika-s0302t:316_3": "saddo ādiattho,",
  "tika-s0302t:316_4": "tena evamādikaṃ idaṃ vaṭṭavivaṭṭakathanaṃ puna gaṇhāti.",
  "tika-s0302t:316_5": "Puggalasaddo itarāsaṃ dvinnaṃ pakatīnaṃ vācakoti tato visesetvā gahaṇe paṭhamapakatimeva dassento “purisapuggalo”ti",
  "tika-s0302t:316_6": "avocāti āha “purisoyeva puggalo”ti.",
  "tika-s0302t:316_7": "Ubhayenāti purisapuggalaggahaṇena.",
  "tika-s0302t:316_8": "Sammutiyā avijjamānāya kathā desanā sammutikathā.",
  "tika-s0302t:316_9": "Paramatthassa kathā desanā paramatthakathā.",
  "tika-s0302t:316_10": "Tatthāti sammutiparamatthakathāsu,",
  "tika-s0302t:316_11": "na sammutiparamatthesu.",
  "tika-s0302t:316_12": "Tenāha “evaṃ pavattā sammutikathā nāmā”tiādi.",
  "tika-s0302t:316_13": "Tatridaṃ sammutiparamatthānaṃ lakkhaṇaṃ –",
  "tika-s0302t:316_14": "yasmiṃ bhinne buddhiyā vā avayavavinibbhoge kate na taṃsamaññā,",
  "tika-s0302t:316_15": "sā ghaṭapaṭādippabhedā sammuti,",
  "tika-s0302t:316_16": "tabbipariyāyato paramattho.",
  "tika-s0302t:316_17": "Na hi kakkhaḷaphusanādisabhāve ayaṃ nayo labbhati.",
  "tika-s0302t:316_18": "Tattha rūpādidhammaṃ samūhasantānavasena pavattamānaṃ upādāya “satto”tiādi vohāroti āha “satto naro…pe…",
  "tika-s0302t:316_19": "sammutikathā nāmā”ti.",
  "tika-s0302t:316_20": "Yasmā rūpādayo paramatthadhammā “khandhā dhātuyo”tiādinā vuccanti,",
  "tika-s0302t:316_21": "na vohāramattaṃ,",
  "tika-s0302t:316_22": "tasmā “khandhā…pe…",
  "tika-s0302t:316_23": "paramatthakathā nāmā”ti vuttaṃ.",
  "tika-s0302t:316_24": "Nanu khandhakathāpi sammutikathāva,",
  "tika-s0302t:316_25": "sammuti hi saṅketo khandhaṭṭho rāsaṭṭho vā koṭṭhāsaṭṭho vāti?",
  "tika-s0302t:316_26": "Saccametaṃ,",
  "tika-s0302t:316_27": "ayaṃ pana khandhasamaññā phassādīsu tajjāpaññatti viya paramatthasannissayā tassa āsannatarā puggalasamaññādayo",
  "tika-s0302t:316_28": "viya na dūreti paramatthasaṅgahatā vuttā.",
  "tika-s0302t:316_29": "Khandhasīsena vā tadupādānā sabhāvadhammā eva gahitā.",
  "tika-s0302t:316_30": "Nanu ca sabbepi sabhāvadhammā sammutimukheneva desanaṃ ārohanti,",
  "tika-s0302t:316_31": "na sammukhenāti sabbāpi desanā sammutidesanāva siyāti?",
  "tika-s0302t:316_32": "Nayidamevaṃ desetabbadhammavibhāgena desanāvibhāgassa adhippetattā,",
  "tika-s0302t:316_33": "na ca saddo kenaci pavattinimittena vinā atthaṃ pakāsetīti.",
  "tika-s0302t:316_34": "Tenāha “paramatthaṃ kathentāpi sammutiṃ amuñcitvāva kathentī”ti.",
  "tika-s0302t:316_35": "Saccameva aviparītameva kathenti.",
  "tika-s0302t:317_0": "Sammutīti samaññā.",
  "tika-s0302t:317_1": "Paramo uttamo atthoti paramattho,",
  "tika-s0302t:317_2": "dhammānaṃ yathābhūtasabhāvo.",
  "tika-s0302t:317_3": "Taṃ paramatthaṃ,",
  "tika-s0302t:317_4": "sammuti pana lokassa saṅketamattasiddhā.",
  "tika-s0302t:317_5": "Yadi evaṃ kathaṃ sammutikathāya saccatāti āha “lokasammutikāraṇa”nti lokasamaññaṃ nissāya pavattanato.",
  "tika-s0302t:317_6": "Lokasamaññāya hi abhinivesanaṃ vinā paññāpanā ekaccassa sutassa sāvanā viya,",
  "tika-s0302t:317_7": "na musā anatikkamitabbato tassā.",
  "tika-s0302t:317_8": "Tenāha bhagavā “janapadaniruttiṃ nābhiniveseyya,",
  "tika-s0302t:317_9": "samaññaṃ nātidhāveyyā”ti.",
  "tika-s0302t:317_10": "Dhammānaṃ sabhāvadhammānaṃ.",
  "tika-s0302t:317_11": "Bhūtalakkhaṇaṃ bhāvassa lakkhaṇaṃ dīpentīti katvā.",
  "tika-s0302t:318_0": "Terasacetanābhedanti aṭṭhakāmāvacarakusalacetanāpañcarūpāvacarakusalacetanābhedaṃ.",
  "tika-s0302t:318_1": "Attano santānassa punanato pujjabhavaphalassa abhisaṅkharaṇato puññābhisaṅkhāraṃ.",
  "tika-s0302t:318_2": "Kammapuññenāti kammabhūtena.",
  "tika-s0302t:318_3": "Vipākapuññenāti vipākasaṅkhātena.",
  "tika-s0302t:318_4": "Puññaphalampi hi uttarapadalopena “puñña”nti vuccati “evamidaṃ puññaṃ pavaḍḍhatī”tiādīsu viya.",
  "tika-s0302t:318_5": "“Apuññūpagaṃ hoti viññāṇa”nti idaṃ “puññūpagaṃ hoti viññāṇa”nti ettha vuttanayamevāti na uddhataṃ.",
  "tika-s0302t:318_6": "Apuññaphalaṃ uttarapadalopena “apuñña”nti vuccati.",
  "tika-s0302t:318_7": "Saṅkhāranti saṅkhārassa gahitattā “avijjāgatoya”nti iminā saṅkhārassa paccayo gahito,",
  "tika-s0302t:318_8": "“puññūpagaṃ hoti viññāṇa”ntiādinā paccayuppannaṃ viññāṇaṃ.",
  "tika-s0302t:318_9": "Tasmiñca gahite nāmarūpādi sabbaṃ gahitameva hoti.",
  "tika-s0302t:318_10": "Tenāha “dvādasapadiko paccayākāro gahitova hotī”ti.",
  "tika-s0302t:319_0": "Vijjāti arahattamaggañāṇaṃ ukkaṭṭhaniddesena.",
  "tika-s0302t:319_1": "Tassā hi uppādā sabbaso avijjā pahīnā hoti.",
  "tika-s0302t:319_2": "Paṭhamamevāti idaṃ avijjāpahānavijjuppādānaṃ samānakālatādassanaṃ.",
  "tika-s0302t:319_3": "Tenāha “yathā panā”tiādi.",
  "tika-s0302t:319_4": "Padīpujjalenāti padīpujjalanahetunā saheva.",
  "tika-s0302t:319_5": "Vijjuppādāti vijjuppādahetu,",
  "tika-s0302t:319_6": "evaṃ satīpi samakālatteti adhippāyo.",
  "tika-s0302t:319_7": "Na gaṇhātīti “etaṃ mamā”tiādinā na gaṇhāti.",
  "tika-s0302t:319_8": "Na taṇhāyati na bhāyati taṇhāvuttino abhāvā,",
  "tika-s0302t:319_9": "tato eva bhayavatthuno ca abhāvā.",
  "tika-s0302t:320_0": "Gilitvā pariniṭṭhāpetvāti gilitvā viya aññassa avisayaṃ viya karaṇena pariniṭṭhāpetvā.",
  "tika-s0302t:320_1": "Sāmisasukhassa anekadukkhānubandhabhāvato,",
  "tika-s0302t:320_2": "sukhābhinandassa dukkhahetubhāvato ca sukhaṃ abhinandantoyeva dukkhaṃ abhinandati nāma aggisantāpasukhaṃ icchanto dhūmadukkhānuññāto viya.",
  "tika-s0302t:320_3": "Dukkhaṃ patvā sukhaṃ patthanatoti ettha dubbalagahaṇikādayo nidassanabhāvena veditabbā.",
  "tika-s0302t:320_4": "Te hi yāva sāyanhasamayāpi abhutvā sāyamāsādīni karonto jighacchādiṃ uppādetvā bhuñjanādīni karonti.",
  "tika-s0302t:320_5": "Sukhassa vipariṇāmadukkhato sukhaṃ abhinandanto dukkhaṃ abhinandati nāmāti yojanā.",
  "tika-s0302t:320_6": "Keci pana dukkhassa abhāvato vipariṇāmasukhato taṃ sukhaṃ abhinandanto dukkhaṃ abhinandatīti vadanti. Taṃ na,",
  "tika-s0302t:320_7": "na hi tādisaṃ sukhanimittaṃ koci dukkhaṃ abhinandanto diṭṭho,",
  "tika-s0302t:320_8": "dukkhahetuṃ pana sāmisaṃ sukhaṃ abhinandanto diṭṭho.",
  "tika-s0302t:320_9": "Dukkhahetuṃ sāmisaṃ sukhaṃ abhinandanto atthato dukkhaṃ abhinandati nāmāti vuttovāyamattho.",
  "tika-s0302t:320_10": "Kāyoti pañcadvārakāyo,",
  "tika-s0302t:320_11": "so pariyanto avasānaṃ etassāti kāyapariyantikaṃ.",
  "tika-s0302t:320_12": "Tenāha “yāva pañcadvārakāyo pavattati,",
  "tika-s0302t:320_13": "tāva pavatta”nti.",
  "tika-s0302t:320_14": "Jīvitapariyantikanti etthāpi eseva nayo.",
  "tika-s0302t:321_0": "Pacchā uppajjitvā paṭhamaṃ nirujjhatīti ekasmiṃ attabhāve manodvārikavedanāto pacchā uppajjitvā tato paṭhamaṃ nirujjhati,",
  "tika-s0302t:321_1": "tato eva siddhamatthaṃ sarūpeneva dassetuṃ “manodvārikavedanā paṭhamaṃ uppajjitvā pacchā nirujjhatī”ti vuttaṃ.",
  "tika-s0302t:321_2": "Idāni tameva saṅkhepena vuttaṃ vivarituṃ “sā hī”tiādimāha.",
  "tika-s0302t:321_3": "Yāva tettiṃsavassāpi paṭhamavayo.",
  "tika-s0302t:321_4": "Paṇṇāsavassakāleti paṭhamavayato yāva paññāsavassakālā,",
  "tika-s0302t:321_5": "tāva ṭhitā hotīti vuḍḍhihāniyo anupagantvā sarūpeneva ṭhitā hoti.",
  "tika-s0302t:321_6": "Mandāti mudukā atikhiṇā.",
  "tika-s0302t:321_7": "Tadāti asītinavutivassakāle.",
  "tika-s0302t:321_8": "Tathā ciraparivitakkepi.",
  "tika-s0302t:321_9": "Bhaggā nittejā bhaggavibhaggā dubbalā.",
  "tika-s0302t:321_10": "Hadayakoṭiṃyevāti cakkhādivatthūsu avattetvā tesaṃ khīṇattā koṭibhūtaṃ hadayavatthuṃyeva.",
  "tika-s0302t:321_11": "Yāva esā vedanā vattati.",
  "tika-s0302t:322_0": "Vāpiyāti mahātaḷākena.",
  "tika-s0302t:322_1": "Pañcaudakamaggasampannanti pañcahi udakassa pavisananikkhamanamaggehi yuttaṃ.",
  "tika-s0302t:322_2": "Tato tato vissandamānaṃ sabbaso puṇṇattā.",
  "tika-s0302t:323_0": "Paṭhamaṃ deve vassantetiādi upamāsaṃsandanaṃ.",
  "tika-s0302t:323_1": "Imaṃ vedanaṃ sandhāyāti imaṃ yathāvuttaṃ pariyosānappattaṃ manodvārikavedanaṃ sandhāya.",
  "tika-s0302t:324_0": "Kāyassa bhedāti attabhāvassa vināsato.",
  "tika-s0302t:324_1": "“Uddhaṃ jīvitapariyādānā”ti pāḷi,",
  "tika-s0302t:324_2": "aṭṭhakathāyaṃ pana jīvitapariyādānā uddhanti paduddhāro kato.",
  "tika-s0302t:324_3": "Paralokavasena agantvā.",
  "tika-s0302t:324_4": "Vedanānaṃ sītibhāvo nāma saṅkhāradarathapariḷāhabhāvo,",
  "tika-s0302t:324_5": "so panāyaṃ appavattivasenāti āha “pavatti…pe…",
  "tika-s0302t:324_6": "bhavissantī”ti.",
  "tika-s0302t:324_7": "Dhātusarīrānīti aṭṭhikaṅkalasaṅkhātadhātusarīrāni.",
  "tika-s0302t:324_8": "Sarīrekadese hi sarīrasamaññā.",
  "tika-s0302t:325_0": "Kumbhakārapākāti kumbhakārapākato.",
  "tika-s0302t:325_1": "Ettha paccatīti pāko,",
  "tika-s0302t:325_2": "pacanaṭṭhānaṃ.",
  "tika-s0302t:325_3": "Tadeva pācanavasena āvasanti etthāti āvāso,",
  "tika-s0302t:325_4": "tasmā kumbhakārāvāsato.",
  "tika-s0302t:325_5": "Avigatavūpasamaṃ saṅkharitaṃ kumbhaṃ uddharitvā ṭhapento chārikāya sati pidhānavasena ṭhapeti.",
  "tika-s0302t:325_6": "Tathā ṭhapanaṃ pana sandhāya vuttaṃ “paṭisisseyyā”ti.",
  "tika-s0302t:325_7": "Kumbhassa padesabhūtatāya ābaddhā avayavā “kumbhakapālānī”ti adhippetāni,",
  "tika-s0302t:325_8": "na chinnabhinnāni.",
  "tika-s0302t:325_9": "Avayavamukhena hi samudāyo vutto.",
  "tika-s0302t:325_10": "Tattha kapālasamudāyo hi ghaṭo.",
  "tika-s0302t:325_11": "Tenāha “mukhavaṭṭiyā ekabaddhānī”ti.",
  "tika-s0302t:325_12": "Avasisseyyunti vaṇṇavisesauṇhabhāvāpagatā ghaṭakārāneva tiṭṭheyyunti.",
  "tika-s0302t:325_13": "Āditta…pe…",
  "tika-s0302t:325_14": "tayo bhavā daṭṭhabbā ekādasahi aggīhi ādittabhāvato.",
  "tika-s0302t:325_15": "Yathā kumbhakāro kumbhakārāvāsaṃ ādittaṃ paccavekkhati,",
  "tika-s0302t:325_16": "evaṃ āraddhavipassakopesa bhavattayaṃ rāgādīhi ādittanti āha “kumbhakāro viya yogāvacaro”ti.",
  "tika-s0302t:325_17": "Nīharaṇadaṇḍako viya arahattamaggañāṇaṃ bhavattayapākato nīharaṇato.",
  "tika-s0302t:325_18": "Samo bhūmibhāgo viya nibbānatalaṃ sabbavisamā nivattanato.",
  "tika-s0302t:326_0": "“Ādānanikkhepanato,",
  "tika-s0302t:326_1": "vayovuddhatthaṅgamato,",
  "tika-s0302t:326_2": "āhāramayato,",
  "tika-s0302t:326_3": "utumayato,",
  "tika-s0302t:326_4": "cittasamuṭṭhānato,",
  "tika-s0302t:326_5": "kammajato,",
  "tika-s0302t:326_6": "dhammatārūpato”ti imehi sattahi ākārehi sammasanto rūpasattakaṃ vipassati nāma.",
  "tika-s0302t:326_7": "“Kalāpato, yamakato,",
  "tika-s0302t:326_8": "khaṇikato,",
  "tika-s0302t:326_9": "paṭipāṭito,",
  "tika-s0302t:326_10": "diṭṭhiugghāṭanato,",
  "tika-s0302t:326_11": "mānasamugghāṭato,",
  "tika-s0302t:326_12": "nikantipariyādānato”ti imehi sattahi ākārehi sammasanto arūpasattakaṃ vipassati nāma,",
  "tika-s0302t:326_13": "tasmā yathāvuttaṃ imaṃ rūpasattakaṃ arūpasattakañca nīharitvā vipassantassa.",
  "tika-s0302t:326_14": "Yadipi arahato attabhāvo sabbabhavehipi uddhaṭo,",
  "tika-s0302t:326_15": "yāva pana anupādisesaparinibbānaṃ na pāpuṇāti,",
  "tika-s0302t:326_16": "tāva tasmimpi sugatibhave ṭhitoyevāti vattabbataṃ labbhatīti “catūhi apāyehi attabhāvaṃ uddharitvā”icceva vuttaṃ.",
  "tika-s0302t:326_17": "Tenāha “khīṇāsavo panā”tiādi.",
  "tika-s0302t:326_18": "Tathā ca vakkhati “anupādisesāya nibbānadhātuyā parinibbutassa vaṭṭavūpasamo veditabbo”ti.",
  "tika-s0302t:326_19": "Na parinibbāti anupādisesāya nibbānadhātuyāti adhippāyo,",
  "tika-s0302t:326_20": "saupādisesāya pana nibbānadhātuyā parinibbānaṃ arahattappattiyeva.",
  "tika-s0302t:326_21": "Abhisaṅkhārahetuto hettha pariḷāhavūpasamassa upasamabhāvena adhippetattā uṇhakumbhanibbānanidassanampi na virujjhati.",
  "tika-s0302t:326_22": "Anupādinnakasarīrānīti utusamuṭṭhānikarūpakalāpe vadanti.",
  "tika-s0302t:326_23": "Bhikkhaveti ettha iti-",
  "tika-s0302t:326_24": "saddo ādiattho.",
  "tika-s0302t:326_25": "Idaṃ pana vacanaṃ.",
  "tika-s0302t:326_26": "Anuyogāropanatthanti kāyapariyantikaṃ vedanaṃ vedayamāno khīṇāsavo api nu puññābhisaṅkhārādikammaṃ kareyyāti pañhaṃ kātuṃ.",
  "tika-s0302t:326_27": "Atha vā anuyogāropanatthanti “api nu kho khīṇāsavo bhikkhu puññābhisaṅkhāraṃ vā abhisaṅkhareyyā”tiādinā anuyogaṃ āropetuṃ vuttaṃ,",
  "tika-s0302t:326_28": "na tāva yathāraddhadesanaṃ niṭṭhāpetunti attho.",
  "tika-s0302t:327_0": "Paṭisandhiviññāṇe siddhe tasmiṃ bhave uppajjanārahānaṃ viññāṇānaṃ siyā sambhavo,",
  "tika-s0302t:327_1": "nāsatīti vuttaṃ “viññāṇaṃ paññāyethāti paṭisandhiviññāṇaṃ paññāyethā”ti.",
  "tika-s0302t:327_2": "Sabbaso saṅkhāresu asantesu paṭisandhiviññāṇaṃ api nu kho paññāyeyya.",
  "tika-s0302t:327_3": "Tasmiñhi apaññāyamāne sabbaṃ viññāṇaṃ na paññāyeyya.",
  "tika-s0302t:327_4": "Therānanti “bhikkhave”ti ālapitattherānaṃ.",
  "tika-s0302t:327_5": "Pañhabyākaraṇaṃ sampahaṃsati tassa sabbaññutaññāṇena saṃsandanato.",
  "tika-s0302t:327_6": "Appaññāṇanti appaññāyanaṃ. Ādi-",
  "tika-s0302t:327_7": "saddena viññāṇe asati nāmarūpassa appaññāṇanti evamādiṃ saṅgaṇhāti.",
  "tika-s0302t:327_8": "Sanniṭṭhānasaṅkhātanti saddahanākārena pavattasanniṭṭhānasaṅkhātaṃ.",
  "tika-s0302t:327_9": "Adhimokkhanti nicchayākāravimokkhaṃ saddhāvimokkhañca.",
  "tika-s0302t:327_10": "Tenāha pāḷiyaṃ “saddahatha metaṃ,",
  "tika-s0302t:327_11": "bhikkhave”ti.",
  "tika-s0302t:327_12": "Saddhāsahitañhi nicchayākāravimokkhaṃ sandhāyāha “sanniṭṭhānasaṅkhātaṃ adhimokkha”nti.",
  "tika-s0302t:327_13": "Antoti pariyanto.",
  "tika-s0302t:327_14": "Parito chijjati etthāti paricchedo.",
  "tika-s0302t:328_0": "Parivīmaṃsanasuttavaṇṇanā niṭṭhitā.",
  "tika-s0302t:329_0": "2. Upādānasuttavaṇṇanā",
  "tika-s0302t:330_0": "52.",
  "tika-s0302t:330_1": "Ārammaṇādibhāvena saṃvattanato upādānānaṃ hitāni upādāniyāni,",
  "tika-s0302t:330_2": "tesu upādāniyesu.",
  "tika-s0302t:330_3": "Tenāha “catunnaṃ upādānānaṃ paccayesū”ti.",
  "tika-s0302t:330_4": "Assādaṃ anupassantassāti asādetabbaṃ micchāñāṇena anupassato.",
  "tika-s0302t:330_5": "Tadāhāroti soḷasa vā vīsaṃ tiṃsaṃ cattālīsaṃ paññāsaṃ vā āhāro paccayo etassāti tadāhāro.",
  "tika-s0302t:330_6": "Aggikkhandho viya tayo bhavā ekādasahi aggīhi ādittabhāvato etadeva bhavattayaṃ. Aggi…pe…",
  "tika-s0302t:330_7": "puthujjano aggikkhandhasadisassa bhavattayassa paribandhanato.",
  "tika-s0302t:331_0": "Kammaṭṭhānassāti vipassanākammaṭṭhānassa.",
  "tika-s0302t:331_1": "Tenāha “tebhūmakadhammesū”ti.",
  "tika-s0302t:331_2": "Dhammapāsādanti lokuttaradhammapāsādaṃ.",
  "tika-s0302t:331_3": "So hi accuggataṭṭhena “pāsādo”ti vuccati.",
  "tika-s0302t:331_4": "Satipaṭṭhānamahāvīthiyaṃ phalakkhaṇe pavattāyāti.",
  "tika-s0302t:332_0": "Upādānasuttavaṇṇanā niṭṭhitā.",
  "tika-s0302t:333_0": "3-4. Saṃyojanasuttadvayavaṇṇanā",
  "tika-s0302t:334_0": "53- 54.",
  "tika-s0302t:334_1": "Mahantavaṭṭappabandhaopammabhāvena telapadīpassa āhatattā “mahantañca vaṭṭikapālaṃ gahetvā”ti vuttaṃ.",
  "tika-s0302t:334_2": "Purimanayenevāti purimasmiṃ upādāniyasutte vuttanayeneva.",
  "tika-s0302t:334_3": "Tathā vinetabbānaṃ puggalānaṃ ajjhāsayavasena hi imesaṃ suttānaṃ evaṃ vacanaṃ evaṃ desanā.",
  "tika-s0302t:334_4": "Esa nayo ito paresupi.",
  "tika-s0302t:335_0": "Saṃyojanasuttadvayavaṇṇanā niṭṭhitā.",
  "tika-s0302t:336_0": "5-6. Mahārukkhasuttadvayavaṇṇanā",
  "tika-s0302t:337_0": "55- 56.",
  "tika-s0302t:337_1": "Ojaṃ abhiharantīti rasaharaṇiyo viya purisassa sarīre rukkhamūlāni rukkhassa pathavīāporase upari āropenti.",
  "tika-s0302t:337_2": "Tesaṃ tathā āropanaṃ “ojāyā”tiādinā vibhāveti.",
  "tika-s0302t:337_3": "Hatthasatubbedhamassāti hatthasatubbedho,",
  "tika-s0302t:337_4": "hatthasataṃ ubbiddhassapi.",
  "tika-s0302t:337_5": "Etthāti etissaṃ vaṭṭakathāyaṃ.",
  "tika-s0302t:337_6": "Kammārohananti kammapaccayo.",
  "tika-s0302t:338_0": "Puna etthāti etissaṃ vivaṭṭakathāyaṃ.",
  "tika-s0302t:338_1": "Vaṭṭadukkhaṃ nāsetukāmassa daḷhaṃ uppannasaṃvegañāṇaṃ sandhāya “kuddālo viyā”ti āha.",
  "tika-s0302t:338_2": "Tato nibbattitañāṇaṃ samādhipacchiyā ṭhitaṃ nissāya pavattetabbavipassanārambhañāṇaṃ.",
  "tika-s0302t:338_3": "Rukkhacchedanapharasu viyāti evaṃbhūtassa vipassanā ekantato vaṭṭacchedāya hotiyevāti āha “rukkhassa…pe…",
  "tika-s0302t:338_4": "manasikarontassa paññā”ti.",
  "tika-s0302t:338_5": "Tattha kammaṭṭhānanti vipassanākammaṭṭhānaṃ.",
  "tika-s0302t:338_6": "Taṃ catubbidhavavatthānavasena vīsati pathavīkoṭṭhāsā,",
  "tika-s0302t:338_7": "dvādasa āpokoṭṭhāsā,",
  "tika-s0302t:338_8": "cattāro tejokoṭṭhāsā,",
  "tika-s0302t:338_9": "cha vāyokoṭṭhāsāti dvecattālīsāya koṭṭhāsesu.",
  "tika-s0302t:338_10": "Viññāṇassa cāti iti-",
  "tika-s0302t:338_11": "saddo ādiattho pakārattho ca.",
  "tika-s0302t:338_12": "Tena bhūtarūpāni viññāṇasampayuttadhamme ca saṅgaṇhāti.",
  "tika-s0302t:338_13": "Sattasu sappāyesu yassa alabhantassa kammaṭṭhānaṃ vibhūtaṃ hutvā na upaṭṭhāti,",
  "tika-s0302t:338_14": "taṃ sandhāyāha “aññataraṃ sappāya”nti.",
  "tika-s0302t:338_15": "Sesaṃ suviññeyyameva.",
  "tika-s0302t:339_0": "Mahārukkhasuttadvayavaṇṇanā niṭṭhitā.",
  "tika-s0302t:340_0": "7. Taruṇarukkhasuttavaṇṇanā",
  "tika-s0302t:341_0": "57- 59.",
  "tika-s0302t:341_1": "Palimajjeyyāti allakaraṇavasena parito pāḷiṃ bandheyya.",
  "tika-s0302t:341_2": "Tathā karonto yasmā ca tattha tiṇagacchādīnaṃ mūlasantānaggahaṇena taṃ ṭhānaṃ sodheti nāma,",
  "tika-s0302t:341_3": "tasmā vuttaṃ “sodheyyā”ti.",
  "tika-s0302t:341_4": "Paṃsunti assa pavaḍḍhakārakaṃ,",
  "tika-s0302t:341_5": "āgantukaṃ paṃsunti attho.",
  "tika-s0302t:341_6": "Dadeyyāti pakkhipeyya.",
  "tika-s0302t:341_7": "Tenāha “thaddha”ntiādi.",
  "tika-s0302t:341_8": "Vuttanayenevāti “rukkhaṃ nāsetukāmo puriso viyā”tiādinā pañcamasutte vuttanayena.",
  "tika-s0302t:341_9": "Aṭṭhamanavamāni uttānatthāneva vuttanayattā.",
  "tika-s0302t:342_0": "Taruṇarukkhasuttavaṇṇanā niṭṭhitā.",
  "tika-s0302t:343_0": "10. Nidānasuttavaṇṇanā",
  "tika-s0302t:344_0": "60.",
  "tika-s0302t:344_1": "Bahuvacanavasenāti kurū nāma jānapadino rājakumārā,",
  "tika-s0302t:344_2": "tesaṃ nivāso ekopi janapado ruḷhīvasena “kurū”ti evaṃ bahuvacanavasena.",
  "tika-s0302t:344_3": "Yattha bhagavato vasanokāsabhūto koci vihāro na hoti,",
  "tika-s0302t:344_4": "tattha kevalaṃ gocaragāmakittanaṃ nidānakathāya pakati yathā “sakkesu viharati devadahaṃ nāma sakyānaṃ nigamo”ti.",
  "tika-s0302t:344_5": "“Āyasmā”ti vā “devānaṃ piyo”ti vā bhavanti vā piyasamudāhāro esoti āha “āyasmāti piyavacanameta”nti.",
  "tika-s0302t:344_6": "Tayidaṃ piyavacanaṃ gāravavasena vuccatīti āha “garuvacanameta”nti.",
  "tika-s0302t:344_7": "Atidūraṃ accāsannaṃ atisammukhā atipacchato uparivāto unnatappadesoti ime cha nisajjadosā.",
  "tika-s0302t:344_8": "Nīlapītalohitodātamañjiṭṭhapabhassaravasena chabbaṇṇānaṃ.",
  "tika-s0302t:345_0": "Kulasaṅgahatthāyāti kulānuddayatāvasena kulānuggaṇhanatthāya.",
  "tika-s0302t:345_1": "Sahassabhaṇḍikaṃ nikkhipanto viya bhikkhāpaṭiggaṇhanena tesaṃ abhivādanādisampaṭicchanena ca puññābhisandassa jananena.",
  "tika-s0302t:345_2": "Paṭisammajjitvāti antevāsikehi sammaṭṭhaṭṭhānaṃ sakkaccakāritāya puna sammajjitvā.",
  "tika-s0302t:345_3": "Ubhayantato paṭṭhāya majjhanti ādito paṭṭhāya vedanaṃ,",
  "tika-s0302t:345_4": "jarāmaraṇato paṭṭhāya ca vedanaṃ pāpetvā sammasanamāha.",
  "tika-s0302t:345_5": "Tikkhattunti “ādito paṭṭhāya anta”ntiādinā vuttacaturākārupasaṃhite tayo vāre.",
  "tika-s0302t:345_6": "Tena dvādasakkhattuṃ sammasanamāha.",
  "tika-s0302t:345_7": "Amhākaṃ bhagavatā gambhīrabhāveneva kathitattā sesabuddhehipi evameva kathitoti dhammanvaye ṭhatvā vuttaṃ “sabbabuddhehi…pe…",
  "tika-s0302t:345_8": "kathito”ti.",
  "tika-s0302t:346_0": "Pamāṇātikkameti aparimāṇatthe “yāvañcidaṃ tena bhagavatā”tiādīsu viya.",
  "tika-s0302t:346_1": "Atirekabhāvajotano hi yaṃ yāva- saddo.",
  "tika-s0302t:346_2": "Tenāha “atigambhīroti attho”ti.",
  "tika-s0302t:346_3": "Avabhāsati khāyati upaṭṭhāti ñāṇassa.",
  "tika-s0302t:346_4": "Tathā upaṭṭhānañhi sandhāya “dissatī”ti vuttaṃ.",
  "tika-s0302t:346_5": "Nanu esa paṭiccasamuppādo ekantagambhīrova,",
  "tika-s0302t:346_6": "atha kasmā gambhīrāvabhāsatā jotitāti?",
  "tika-s0302t:346_7": "Saccametaṃ,",
  "tika-s0302t:346_8": "ekantagambhīratādassanatthameva panassa gambhīrāvabhāsaggahaṇaṃ,",
  "tika-s0302t:346_9": "tasmā aññattha labbhamānaṃ cātukoṭikaṃ byatirekamukhena nidassetvā tamevassa ekantagambhīrataṃ vibhāvetuṃ “ekaṃ hī”tiādi vuttaṃ.",
  "tika-s0302t:346_10": "Etaṃ natthīti agambhīro agambhīrāvabhāso cāti etaṃ dvayaṃ natthi.",
  "tika-s0302t:346_11": "Tena yathādassite cātukoṭike pacchimā ekakoṭi labbhatīti dasseti.",
  "tika-s0302t:346_12": "Tenāha “ayaṃ hī”tiādi.",
  "tika-s0302t:347_0": "Yehi gambhīrabhāvehi paṭiccasamuppādo “gambhīro”ti vuccati,",
  "tika-s0302t:347_1": "te catūhi upamāhi ulliṅgento “bhavaggaggahaṇāyā”tiādimāha.",
  "tika-s0302t:347_2": "Yathā bhavaggaggahaṇatthaṃ hatthaṃ pasāretvā gahetuṃ na sakkā dūrabhāvato,",
  "tika-s0302t:347_3": "evaṃ saṅkhārādīnaṃ avijjādipaccayasambhūtasamudāgatattho pakatiñāṇena gahetuṃ na sakkā.",
  "tika-s0302t:347_4": "Yathā sineruṃ bhinditvā miñjaṃ pabbatarasaṃ pākatikapurisena nīharituṃ na sakkā,",
  "tika-s0302t:347_5": "evaṃ paṭiccasamuppādagate dhammatthādike pakatiñāṇena bhinditvā vibhajja paṭivijjhanavasena jānituṃ na sakkā.",
  "tika-s0302t:347_6": "Yathā mahāsamuddaṃ pakatipurisassa bāhudvayavasena pāraṃ tarituṃ na sakkā.",
  "tika-s0302t:347_7": "Evaṃ vepullaṭṭhena mahāsamuddasadisaṃ paṭiccasamuppādaṃ pakatiñāṇena desanāvasena pariharituṃ na sakkā.",
  "tika-s0302t:347_8": "Yathā pathaviṃ parivattetvā pākatikapurisassa pathavojaṃ gahetuṃ na sakkā,",
  "tika-s0302t:347_9": "evaṃ itthaṃ avijjādayo saṅkhārādīnaṃ paccayā hontīti tesaṃ paṭiccasamuppādasabhāvo pākatikañāṇena nīharitvā gahetuṃ na sakkoti,",
  "tika-s0302t:347_10": "evaṃ catubbidhagambhīratāvasena catasso upamā yojetabbā.",
  "tika-s0302t:347_11": "Pākatikañāṇavasena cāyamatthayojanā katā diṭṭhasaccānaṃ tattha paṭivedhasabbhāvato,",
  "tika-s0302t:347_12": "tathāpi yasmā sāvakānaṃ paccekabuddhānañca tattha sappadesameva ñāṇaṃ,",
  "tika-s0302t:347_13": "buddhānaṃyeva nippadesaṃ.",
  "tika-s0302t:347_14": "Tasmā vuttaṃ “buddhavisayaṃ pañha”nti.",
  "tika-s0302t:348_0": "Māti paṭisedhe nipāto.",
  "tika-s0302t:348_1": "Svāyaṃ “uttānakuttānako viya khāyatī”ti vacanaṃ sandhāya vuttoti āha “mā bhaṇīti attho”ti.",
  "tika-s0302t:348_2": "Ussādentoti paññāvasena ukkaṃsantoti attho.",
  "tika-s0302t:348_3": "Apasādentoti nibbhacchanto,",
  "tika-s0302t:348_4": "niggaṇhantoti attho.",
  "tika-s0302t:348_5": "Tenāti mahāpaññabhāvena.",
  "tika-s0302t:349_0": "Tatthāti therassa satipi uttānabhāve paṭiccasamuppādassa aññesaṃ gambhīrabhāve.",
  "tika-s0302t:349_1": "Subhojanarasapuṭṭhassāti sundarena bhojanarasena positassa.",
  "tika-s0302t:349_2": "Katayogassāti nibbuddhapayoge kataparicayassa.",
  "tika-s0302t:349_3": "Mallapāsāṇanti mallehi mahābaleheva khipitabbapāsāṇaṃ.",
  "tika-s0302t:349_4": "Kuhiṃ imassa bhāriyaṭṭhānanti kasmiṃ passe imassa pāsāṇassa garutarapadesoti tassa sallahukabhāvaṃ dīpento vadati.",
  "tika-s0302t:350_0": "Timirapiṅgaleneva dīpenti tassa mahāvipphārabhāvato.",
  "tika-s0302t:350_1": "Tenāha “tassa kirā”tiādi.",
  "tika-s0302t:350_2": "Pakkuthatīti pakkuthantaṃ viya parivattati parito vattati.",
  "tika-s0302t:350_3": "Lakkhaṇavacanañhetaṃ.",
  "tika-s0302t:350_4": "Piṭṭhiyaṃ sakalikaaṭṭhikā piṭṭhipattaṃ.",
  "tika-s0302t:350_5": "Kāyūpapannassāti mahatā kāyena upetassa,",
  "tika-s0302t:350_6": "mahākāyassāti attho.",
  "tika-s0302t:350_7": "Piñcha vaṭṭīti piñcha kalāpo.",
  "tika-s0302t:350_8": "Supaṇṇavātanti nāgaggahaṇādīsu pakkhapapphoṭanavasena uppajjanakavātaṃ.",
  "tika-s0302t:351_0": "“Pubbūpanissayasampattiyā”tiādinā uddiṭṭhakāraṇāni vitthārato vivarituṃ “ito kirā”tiādi vuttaṃ.",
  "tika-s0302t:351_1": "Tattha itoti ito bhaddakappato.",
  "tika-s0302t:351_2": "Satasahassimeti satasahassame.",
  "tika-s0302t:351_3": "Haṃsavatī nāma nagaraṃ ahosi jātanagaraṃ.",
  "tika-s0302t:351_4": "Dhurapattānīti bāhirapattāni,",
  "tika-s0302t:351_5": "yāni dīghatamāni.",
  "tika-s0302t:352_0": "Kaniṭṭhabhātāti vemātikabhātā kaniṭṭho yathā amhākaṃ bhagavato nandatthero.",
  "tika-s0302t:352_1": "Buddhānañhi sahodarā bhātaro nāma na honti.",
  "tika-s0302t:352_2": "Tattha jeṭṭhā tāva nuppajjanti,",
  "tika-s0302t:352_3": "kaniṭṭhānaṃ pana asambhavo eva.",
  "tika-s0302t:352_4": "Bhoganti vibhavaṃ.",
  "tika-s0302t:352_5": "Upasantoti corajanitasaṅkhobhavūpasamena upasanto janapado.",
  "tika-s0302t:353_0": "Dve sāṭake nivāsetvāti sāṭakadvayameva attano kāyaparihāriyaṃ katvā,",
  "tika-s0302t:353_1": "itaraṃ sabbasambhāraṃ attanā mocetvā.",
  "tika-s0302t:354_0": "Pattaggahaṇatthanti antopakkhittauṇhabhojanattā pattassa aparāparaṃ hatthe parivattentassa sukhena pattaggahaṇatthaṃ.",
  "tika-s0302t:354_1": "Uttarisāṭakanti attano uttariyaṃ sāṭakaṃ.",
  "tika-s0302t:354_2": "Etāni pākaṭaṭṭhānānīti etāni yathāvuttāni bhagavato desanāya pākaṭāni buddhe buddhasāvake ca uddissa therassa puññakaraṇaṭṭhānāni,",
  "tika-s0302t:354_3": "paccekabuddhaṃ pana bodhisattañca uddissa therassa puññakaraṇaṭṭhānāni bahūniyeva.",
  "tika-s0302t:355_0": "Paṭisandhiṃ gahetvāti amhākaṃ bodhisattassa paṭisandhiggahaṇadivaseyeva paṭisandhiṃ gahetvā.",
  "tika-s0302t:356_0": "Uggahanaṃ pāḷiyā uggaṇhanaṃ,",
  "tika-s0302t:356_1": "savanaṃ atthasavanaṃ,",
  "tika-s0302t:356_2": "paripucchanaṃ gaṇṭhiṭṭhānesu atthaparipucchanaṃ,",
  "tika-s0302t:356_3": "dhāraṇaṃ pāḷiyā pāḷiatthassa ca citte ṭhapanaṃ.",
  "tika-s0302t:356_4": "Sabbañcetaṃ idha paṭiccasamuppādavasena veditabbaṃ,",
  "tika-s0302t:356_5": "sabbassapi buddhavacanassa vasenātipi vaṭṭati.",
  "tika-s0302t:356_6": "Sotāpannānañca…pe…",
  "tika-s0302t:356_7": "upaṭṭhāti tattha sammohavigamena “yaṃ kiñci samudayadhammaṃ,",
  "tika-s0302t:356_8": "sabbaṃ taṃ nirodhadhamma”nti attapaccakkhavasena upaṭṭhānato.",
  "tika-s0302t:356_9": "Nāmarūpaparicchedoti saha paccayena nāmarūpassa paricchijja avabodho.",
  "tika-s0302t:356_10": "Catūhīti dhammagambhīrādīhi catūhi gambhīratāhi sabbāpi gambhīratā.",
  "tika-s0302t:357_0": "Sāvakehi desitā desanāpi pana satthu eva desanāti āha “mayā dinnanaye ṭhatvā”ti.",
  "tika-s0302t:357_1": "“Sekkhena nāma nibbānaṃ sabbākārena paṭividdhaṃ na hotī”ti na tassa gambhīratāti tassa gambhīrassa upādānassa gambhīratā viya suṭṭhu diṭṭhā nāma hoti.",
  "tika-s0302t:357_2": "Tasmā āha “idaṃ nibbānameva gambhīraṃ,",
  "tika-s0302t:357_3": "paccayākāro pana uttānako jāto”ti.",
  "tika-s0302t:357_4": "Nibbānañhi sabbepi asekkhā sabbaso paṭivijjhanti nippadesattā,",
  "tika-s0302t:357_5": "paccayākāraṃ pana sammāsambuddhāyeva anavasesato paṭivijjhanti, na itare.",
  "tika-s0302t:357_6": "Tasmā paccayavasena “idaṃ aparaddha”nti vuttaṃ theraṃ apasādentena.",
  "tika-s0302t:357_7": "Tameva hissa anavasesato paṭivedhābhāvaṃ vibhāvetuṃ “atha kasmā”tiādi vuttaṃ.",
  "tika-s0302t:357_8": "Asatipi dhammato bhede saṃyojanatthaanusayatthavasena pana tesaṃ labbhamānabhedaṃ gahetvā “ime cattāro kilese”ti vuttaṃ.",
  "tika-s0302t:357_9": "Añño hi tesaṃ bandhanattho,",
  "tika-s0302t:357_10": "añño thāmagamanaṭṭhoti.",
  "tika-s0302t:357_11": "Esa nayo sesesupi.",
  "tika-s0302t:357_12": "Iti imesaṃ kilesānaṃ appahīnattā tathārūpaṃ upanissayasampadaṃ abhāvayatova anuttānameva dhammaṃ uttānanti na vattabbamevāti adhippāyo.",
  "tika-s0302t:357_13": "Cattāri aṭṭha soḷasa vā asaṅkhyeyyānīti idaṃ mahābodhisattānaṃ santāne bodhiparipācakadhammānaṃ tikkhamajjhimamudubhāvasiddhakālavisesadassanaṃ,",
  "tika-s0302t:357_14": "tañca kho mahābhinīhārato paṭṭhāyāti vadanti.",
  "tika-s0302t:357_15": "Etehīti yathāvuttabuddhasāvakaaggasāvakapaccekabuddhasammāsambuddhānaṃ visesādhigamehi.",
  "tika-s0302t:357_16": "Paccanīkanti paṭikkūlaṃ viruddhaṃ.",
  "tika-s0302t:357_17": "Sabbathā paccayākārapaṭivedho nāma sammāsambodhiyādhigamo evāti vuttaṃ “paccayākāraṃ paṭivijjhituṃ vāyamantassevā”ti.",
  "tika-s0302t:357_18": "Navahi ākārehīti uppādādīhi navahi paccayākārehi.",
  "tika-s0302t:357_19": "Vuttañhetaṃ paṭisambhidāyaṃ –",
  "tika-s0302t:358_0": "“Avijjāsaṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca saṃyogaṭṭhiti ca",
  "tika-s0302t:358_1": "palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca,",
  "tika-s0302t:358_2": "imehi navahākārehi avijjā paccayo,",
  "tika-s0302t:358_3": "saṅkhārā paccayasamuppannā”tiādi.",
  "tika-s0302t:359_0": "Tattha navahākārehīti navahi paccayabhāvūpagamanehi ākārehi.",
  "tika-s0302t:359_1": "Uppajjati etasmā phalanti uppādo,",
  "tika-s0302t:359_2": "phaluppattiyā kāraṇabhāvo.",
  "tika-s0302t:359_3": "Sati ca avijjāya saṅkhārā uppajjanti, nāsati,",
  "tika-s0302t:359_4": "tasmā avijjā saṅkhārānaṃ uppādo hoti.",
  "tika-s0302t:359_5": "Tathā avijjāya sati saṅkhārā pavattanti ca nimiyanti ca.",
  "tika-s0302t:359_6": "Yathā ca bhavādīsu khipanti,",
  "tika-s0302t:359_7": "evaṃ tesaṃ avijjā paccayo hoti,",
  "tika-s0302t:359_8": "tathā āyūhanti phaluppattiyā ghaṭenti saṃyujjanti attano phalena.",
  "tika-s0302t:359_9": "Yasmiṃ santāne sayaṃ uppannā,",
  "tika-s0302t:359_10": "taṃ palibundhanti paccayantarasamavāye udayanti uppajjanti,",
  "tika-s0302t:359_11": "hinoti ca saṅkhārānaṃ kāraṇabhāvaṃ upagacchati.",
  "tika-s0302t:359_12": "Paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā uppādādayo veditabbāti.",
  "tika-s0302t:359_13": "Uppādaṭṭhitīti ca tiṭṭhati etenāti ṭhiti, kāraṇaṃ.",
  "tika-s0302t:359_14": "Uppādo eva ṭhiti uppādaṭhiti.",
  "tika-s0302t:359_15": "Esa nayo sesesupi.",
  "tika-s0302t:359_16": "Idañca paccayākāradassanaṃ yathā purimehi mahābodhimūle pavattitaṃ,",
  "tika-s0302t:359_17": "tathā amhākaṃ bhagavatāpi pavattitanti acchariyavegābhihatā dasasahassilokadhātu saṅkampi sampakampīti dassento “diṭṭhamatte”tiādimāha.",
  "tika-s0302t:360_0": "Etassa dhammassāti etassa paṭiccasamuppādasaññitassa dhammassa.",
  "tika-s0302t:360_1": "So pana yasmā atthato hetuppabhavānaṃ hetu.",
  "tika-s0302t:360_2": "Tenāha “etassa paccayadhammassā”ti.",
  "tika-s0302t:360_3": "Jātiādīnaṃ jarāmaraṇapaccayatāyāti attho.",
  "tika-s0302t:360_4": "Nāmarūpaparicchedo tassa ca paccayapariggaho na paṭhamābhinivesamattena hoti,",
  "tika-s0302t:360_5": "atha kho tattha aparāparaṃ ñāṇuppattisaññitena anu anu bujjhanena.",
  "tika-s0302t:360_6": "Tadubhayabhāvaṃ pana dassento “ñātapariññāvasena ananubujjhanā”ti āha.",
  "tika-s0302t:360_7": "Niccasaññādīnaṃ pajahanavasena pavattamānā vipassanādhamme paṭivijjhati eva nāma hoti paṭipakkhavikkhambhanena tikkhavisadabhāvāpattito,",
  "tika-s0302t:360_8": "tadadhiṭṭhānabhūtā ca tīraṇapariññā ariyamaggo ca pariññāpahānābhisamayavasena pavattiyā tīraṇappahānapariññāsaṅgaho",
  "tika-s0302t:360_9": "cāti tadubhayapaṭivedhābhāvaṃ dassento “tīraṇappahānapariññāvasena appaṭivijjhanā”ti āha.",
  "tika-s0302t:360_10": "Tantaṃ vuccati paṭavīnanatthaṃ tantavāyeti tantaṃ āvañchitvā pasāritasuttavaṭṭitaṃ nīyatīti katvā,",
  "tika-s0302t:360_11": "taṃ pana tantākulatāya nidassanabhāvena ākulameva gahitanti āha “tantaṃ viya ākulajātā”ti.",
  "tika-s0302t:360_12": "Saṅkhepato vuttamatthaṃ vitthārato dassento “yathā nāmā”tiādi vuttaṃ.",
  "tika-s0302t:360_13": "Samānetunti pubbenāparaṃ samaṃ katvā ānetuṃ,",
  "tika-s0302t:360_14": "avisamaṃ ujuṃ kātunti attho.",
  "tika-s0302t:360_15": "Tantameva vā ākulaṃ tantākulaṃ,",
  "tika-s0302t:360_16": "tantākulaṃ viya jātā bhūtā tantākulakajātā.",
  "tika-s0302t:360_17": "Majjhimaṃ paṭipadaṃ anupagantvā antadvayapakkhandena paccayākāre khalitvā ākulabyākulā honti,",
  "tika-s0302t:360_18": "teneva antadvayapakkhandena taṃtaṃdiṭṭhiggāhavasena paribbhamantā ujukaṃ dhammaṭṭhititantaṃ paṭivijjhituṃ na jānanti.",
  "tika-s0302t:360_19": "Tenāha “na sakkonti paccayākāraṃ ujuṃ kātu”nti.",
  "tika-s0302t:360_20": "Dve bodhisatteti paccekabodhisattamahābodhisatte.",
  "tika-s0302t:360_21": "Attano dhammatāyāti attano sabhāvena,",
  "tika-s0302t:360_22": "paropadesena vināti attho.",
  "tika-s0302t:360_23": "Tattha tattha guḷakajātanti tasmiṃ tasmiṃ ṭhāne jātaguḷakaṃ piṇḍisuttaṃ.",
  "tika-s0302t:360_24": "Tato eva gaṇṭhibaddhanti vuttaṃ.",
  "tika-s0302t:360_25": "Paccayesu pakkhalitvāti aniccadukkhānattādisabhāvesu paccayadhammesu niccādibhāvavasena pakkhalitvā.",
  "tika-s0302t:360_26": "Paccaye ujuṃ kātuṃ asakkontoti tasseva niccādigāhassa avissajjanato paccayadhammanimittaṃ attano dassanaṃ",
  "tika-s0302t:360_27": "ujuṃ kātuṃ asakkonto idaṃsaccābhinivesakāyaganthavasena gaṇṭhikajātā hontīti āha “dvāsaṭṭhi…pe…",
  "tika-s0302t:360_28": "gaṇṭhibaddhā”ti.",
  "tika-s0302t:361_0": "Ye hi keci samaṇā vā brāhmaṇā vā sassatadiṭṭhiādi diṭṭhiyo nissitā allīnā,",
  "tika-s0302t:361_1": "vinanato kulāti itthiliṅgavasena laddhanāmassa tantavāyassa gaṇṭhikaṃ nāma ākulabhāvena aggato vā mūlato",
  "tika-s0302t:361_2": "vā duviññeyyāvayavaṃ khalitabandhasuttanti āha “kulāgaṇṭhikaṃ vuccati pesakārakañjiyasutta”nti.",
  "tika-s0302t:361_3": "Sakuṇikāti vaṭṭacāṭakasakuṇikā.",
  "tika-s0302t:361_4": "Sā hi rukkhasākhāsu olambanakulāvakā hoti.",
  "tika-s0302t:361_5": "Tañhi sā kulāvakaṃ tato tato tiṇahīrādike ānetvā tathā tathā vinandhati,",
  "tika-s0302t:361_6": "yathā tesaṃ pesakārakañjiyasuttaṃ viya aggena vā aggaṃ,",
  "tika-s0302t:361_7": "mūlena vā mūlaṃ samānetuṃ vivecetuṃ vā na sakkā.",
  "tika-s0302t:361_8": "Tenāha “yathā”tiādi.",
  "tika-s0302t:361_9": "Tadubhayampīti kulāgaṇṭhikanti vuttaṃ kañjiyasuttaṃ kulāvakañca.",
  "tika-s0302t:361_10": "Purimanayenevāti “evameva sattā”tiādinā pubbe vuttanayeneva.",
  "tika-s0302t:362_0": "Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ vinandhitvā ākulāni hutvā tiṭṭhanti,",
  "tika-s0302t:362_1": "tāni pana tathā dubbiveciyāni yathā rajjubhūtānīti dassetuṃ “yathā hī”tiādi vuttaṃ.",
  "tika-s0302t:362_2": "Sesamettha heṭṭhā vuttanayameva.",
  "tika-s0302t:363_0": "Apāyoti ayena sukhena,",
  "tika-s0302t:363_1": "sukhahetunā vā virahito.",
  "tika-s0302t:363_2": "Dukkhassa gatibhāvatoti apāyikassa dukkhassa pavattiṭṭhānabhāvato.",
  "tika-s0302t:363_3": "Sukhasamussayatoti “abbhudayato vinipatitattā”ti virūpaṃ nipatitattā yathā tenattabhāvena sukhasamussayo na hoti,",
  "tika-s0302t:363_4": "evaṃ nipatitattā.",
  "tika-s0302t:363_5": "Itaroti saṃsāro nanu “apāya”ntiādinā vuttopi saṃsāro evāti?",
  "tika-s0302t:363_6": "Saccametaṃ,",
  "tika-s0302t:363_7": "nirayādīnaṃ pana adhimattadukkhabhāvadassanatthaṃ apāyādiggahaṇaṃ gobalibaddañāyena ayamattho veditabbo.",
  "tika-s0302t:363_8": "Khandhānañca paṭipāṭīti pañcannaṃ khandhānaṃ hetuphalabhāvena aparāparuppatti.",
  "tika-s0302t:363_9": "Abbhocchinnaṃ vattamānāti avicchedena pavattamānā.",
  "tika-s0302t:364_0": "Taṃ sabbampīti taṃ “apāya”ntiādinā vuttaṃ sabbaṃ apāyadukkhañceva vaṭṭadukkhañca.",
  "tika-s0302t:364_1": "Mahāsamudde vātakkhittā nāvā viyāti idaṃ paribbhamanaṭṭhānassa mahantabhāvadassanatthañceva paribbhamanassa anavattitadassanatthañca veditabbaṃ.",
  "tika-s0302t:364_2": "Sesaṃ vuttanayameva.",
  "tika-s0302t:365_0": "Nidānasuttavaṇṇanā niṭṭhitā.",
  "tika-s0302t:366_0": "Dukkhavaggavaṇṇanā niṭṭhitā.",
  "tika-s0302t:367_0": "7. Mahāvaggo",
  "tika-s0302t:368_0": "1. Assutavāsuttavaṇṇanā",
  "tika-s0302t:369_0": "61.",
  "tika-s0302t:369_1": "“Assutavā”ti sotadvārānusārena upadhāritaṃ,",
  "tika-s0302t:369_2": "upadhāraṇaṃ vā sutaṃ assa atthīti sutavā,",
  "tika-s0302t:369_3": "tappaṭikkhepena na sutavāti assutavā. Vā-",
  "tika-s0302t:369_4": "saddo cāyaṃ pasaṃsāyaṃ,",
  "tika-s0302t:369_5": "atisayassa vā bodhanako,",
  "tika-s0302t:369_6": "tasmā yassa pasaṃsitaṃ,",
  "tika-s0302t:369_7": "atisayena vā sutaṃ atthi,",
  "tika-s0302t:369_8": "so “sutavā”ti saṃkilesaviddhaṃsanasamattho pariyattidhammaparicayo “taṃ sutvā tathattāya paṭipatti ca sutavā”ti iminā padena pakāsito.",
  "tika-s0302t:369_9": "Atha vā sotabbayuttaṃ sutvā kattabbanipphattiṃ suṇīti sutavā.",
  "tika-s0302t:369_10": "Tappaṭikkhepena na sutavāti assutavā.",
  "tika-s0302t:369_11": "Tenāhu porāṇā “āgamādhigamābhāvā,",
  "tika-s0302t:369_12": "ñeyyo assutavā itī”ti.",
  "tika-s0302t:369_13": "Tathā cāha “khandhadhātu…pe…",
  "tika-s0302t:369_14": "vinicchayarahito”ti.",
  "tika-s0302t:369_15": "Tattha vācuggatakaraṇaṃ uggaho,",
  "tika-s0302t:369_16": "tattha paripucchanaṃ paripucchā,",
  "tika-s0302t:369_17": "kusalehi saha codanāpariharaṇavasena vinicchayassa kāraṇaṃ vinicchayo.",
  "tika-s0302t:369_18": "Puthūnanti bahūnaṃ.",
  "tika-s0302t:369_19": "Kilesādīnaṃ kilesābhisaṅkhārānaṃ vitthāretabbaṃ paṭisambhidāmagganiddesesu āgatanayena.",
  "tika-s0302t:369_20": "Andhaputhujjano gahito “nālaṃ nibbinditu”ntiādivacanato.",
  "tika-s0302t:369_21": "Āsannapaccakkhavācī idaṃ-",
  "tika-s0302t:369_22": "saddoti āha “imasminti paccuppannapaccakkhakāyaṃ dassetī”ti.",
  "tika-s0302t:369_23": "Catūsu mahābhūtesu niyuttoti cātumahābhūtiko.",
  "tika-s0302t:369_24": "Yathā pana mahāmattikāya nibbattaṃ mattikāmayaṃ,",
  "tika-s0302t:369_25": "evamayaṃ catūhi mahābhūtehi nibbatto “catumahābhūtamayo”ti vuttaṃ.",
  "tika-s0302t:369_26": "Nibbindeyyāti nibbindanampi āpajjeyya.",
  "tika-s0302t:369_27": "Nibbindanā nāma ukkaṇṭhanā anabhiratibhāvatoti vuttaṃ “ukkaṇṭheyyā”ti.",
  "tika-s0302t:369_28": "Virajjeyyāti vītarāgo bhaveyya.",
  "tika-s0302t:369_29": "Tenāha “na rajjeyyā”ti.",
  "tika-s0302t:369_30": "Vimucceyyāti idha pana accantāya vimuccanaṃ adhippetanti āha “muccitukāmo bhaveyyā”ti.",
  "tika-s0302t:369_31": "Catūhi ca rūpajanakapaccayehi āgato cayoti, ācayo, vuddhi.",
  "tika-s0302t:369_32": "Cayato apakkamoti apacayo, parihāni.",
  "tika-s0302t:369_33": "Ādānanti gahaṇaṃ,",
  "tika-s0302t:369_34": "paṭisandhiyā nibbatti.",
  "tika-s0302t:369_35": "Bhedoti khandhānaṃ bhedo.",
  "tika-s0302t:369_36": "So hi kaḷevarassa nikkhepoti vuttoti āha “nikkhepananti bhedo”ti.",
  "tika-s0302t:370_0": "Paññāyantīti pakārato ñāyanti.",
  "tika-s0302t:370_1": "Rūpaṃ pariggahetuṃ pariggaṇhanavasenapi rūpaṃ ālambituṃ.",
  "tika-s0302t:370_2": "Ayuttarūpaṃ katvā taṇhādīhi pariggahetuṃ arūpaṃ pariggaṇhituṃ yuttarūpaṃ karoti tesaṃ bhikkhūnaṃ sappāyabhāvato.",
  "tika-s0302t:370_3": "Tenāha “kasmā”tiādi.",
  "tika-s0302t:370_4": "Nikkaḍḍhantoti tato gāhato nīharanto.",
  "tika-s0302t:371_0": "Manāyatanasseva nāmaṃ,",
  "tika-s0302t:371_1": "na samādhipaññattīnaṃ “cittaṃ paññañca bhāvayaṃ,",
  "tika-s0302t:371_2": "citto gahapatī”tiādīsu viya.",
  "tika-s0302t:371_3": "Cittīkātabbabhūtaṃ vatthu etassāti cittavatthu,",
  "tika-s0302t:371_4": "tassa bhāvo cittavatthutā,",
  "tika-s0302t:371_5": "tena kāraṇena cittabhāvamāha.",
  "tika-s0302t:371_6": "Cittagocaratāyāti cittavicittavisayatāya.",
  "tika-s0302t:371_7": "Sampayuttadhammacittatāyāti rāgādisaddhādisampayuttadhammavasena cittasabhāvattā.",
  "tika-s0302t:371_8": "Tena cittatāya cittattamāha.",
  "tika-s0302t:371_9": "Vijānanaṭṭhenāti bujjhanaṭṭhena.",
  "tika-s0302t:371_10": "Ajjhositanti ajjhosābhūtāya taṇhāya gahitaṃ.",
  "tika-s0302t:371_11": "Tenāha “taṇhāyā”tiādi.",
  "tika-s0302t:371_12": "Parāmasitvāti dhammasabhāvaṃ aniccatādiṃ atikkamitvā parato niccādito āmasitvā.",
  "tika-s0302t:371_13": "Aṭṭhasatanti aṭṭhādhikaṃ sataṃ.",
  "tika-s0302t:371_14": "Nava mānāti seyyassa “seyyohamasmī”tiādinā āgatā navavidhamānā.",
  "tika-s0302t:371_15": "Brahmajāle āgatā sassatavādādayo dvāsaṭṭhidiṭṭhiyo.",
  "tika-s0302t:371_16": "Evanti vuttākārena.",
  "tika-s0302t:371_17": "Yasmā taṇhāmānadiṭṭhiggāhavasena puthujjanena daḷhaggāhaṃ gahitaṃ,",
  "tika-s0302t:371_18": "tasmā so tattha nibbindituṃ nibbidāñāṇaṃ uppādetuṃ na samattho.",
  "tika-s0302t:372_0": "Bhikkhaveti ettha iti-",
  "tika-s0302t:372_1": "saddo ādiattho,",
  "tika-s0302t:372_2": "tena “vara”nti evamādikaṃ saṅgaṇhāti.",
  "tika-s0302t:372_3": "Idaṃ anusandhivacanaṃ “kasmā āhā”ti kathetukāmatāya kāraṇaṃ pucchati.",
  "tika-s0302t:372_4": "Tenāha “paṭhamaṃ hī”tiādi.",
  "tika-s0302t:372_5": "Assutavatā puthujjanena.",
  "tika-s0302t:372_6": "Tenāti bhagavatā.",
  "tika-s0302t:372_7": "Ayuttarūpaṃ kataṃ “nibbindeyyā”tiādinā ādīnavassa vibhāvitattā.",
  "tika-s0302t:372_8": "Arūpe pana tathā ādīnavassa avibhāvitattā vuttaṃ “arūpaṃ pariggahetuṃ yuttarūpa”nti,",
  "tika-s0302t:372_9": "yuttarūpaṃ viya katanti adhippāyo.",
  "tika-s0302t:372_10": "Gāhoti taṇhāmānadiṭṭhiggāho.",
  "tika-s0302t:372_11": "“Nikkhamitvā arūpaṃ gato”ti idaṃ bhagavatā ādīnavaṃ dassetvā rūpe gāho paṭikkhitto, na arūpe,",
  "tika-s0302t:372_12": "tasmā “kātabbo nu kho so tatthā”ti micchāgaṇhantānaṃ so tato rūpato nikkhamitvā arūpaṃ gato viya hotīti katvā vuttaṃ.",
  "tika-s0302t:372_13": "Tiṭṭhamānanti tiṭṭhantaṃ.",
  "tika-s0302t:372_14": "“Āpajjitvā viya hotī”ti sabhāvena pavattamānaṃ “paṭhamavaye”tiādinā rūpassa bhedaṃ vayādīhi vibhajitvā dasseti.",
  "tika-s0302t:373_0": "Pādassa uddharaṇeti yathā ṭhapitassa pādassa ukkhipane.",
  "tika-s0302t:373_1": "Atiharaṇanti yathāuddhataṃ yathāṭṭhitaṭṭhānaṃ atikkamitvā haraṇaṃ.",
  "tika-s0302t:373_2": "Vītiharaṇanti uddhato pādo yathāṭṭhitaṃ pādaṃ yathā na ghaṭṭeti,",
  "tika-s0302t:373_3": "evaṃ thokaṃ passato pariṇāmetvā haraṇaṃ.",
  "tika-s0302t:373_4": "Vossajjananti tathā parapādaṃ vītisāretvā bhūmiyaṃ nikkhipanatthaṃ avossajjanaṃ.",
  "tika-s0302t:373_5": "Sannikkhepananti vossajjetvā bhūmiyaṃ samaṃ nikkhipanaṃ ṭhapanaṃ.",
  "tika-s0302t:373_6": "Sannirujjhananti nikkhittassa sabbaso nirujjhanaṃ uppīḷanaṃ.",
  "tika-s0302t:373_7": "Tattha tatthevāti tasmiṃ tasmiṃ paṭhamavayādike eva.",
  "tika-s0302t:373_8": "Avadhāraṇena tesaṃ koṭṭhāsantarasaṅkamanābhāvamāha.",
  "tika-s0302t:373_9": "Odhīti bhāvo,",
  "tika-s0302t:373_10": "pabbanti sandhi.",
  "tika-s0302t:373_11": "Paṭhamavayādayo eva hettha odhi pabbanti ca adhippetā.",
  "tika-s0302t:373_12": "Paṭapaṭāyantāti “paṭapaṭā”iti karontā viya,",
  "tika-s0302t:373_13": "tena nesaṃ pavattikkhaṇassa ittarataṃ dasseti.",
  "tika-s0302t:373_14": "Etanti etaṃ rūpadhammānaṃ yathāvuttaṃ tattha tattheva bhijjanaṃ evaṃ vuttappakārameva.",
  "tika-s0302t:373_15": "Vaṭṭippadesanti vaṭṭiyā pulakaṃ barahaṃ.",
  "tika-s0302t:373_16": "Tañhi vaṭṭiyā pulakaṃ anatikkamitvāva sā dīpajālā bhijjati.",
  "tika-s0302t:373_17": "Paveṇisambandhavasenāti santativasena.",
  "tika-s0302t:374_0": "Rattinti rattiyaṃ.",
  "tika-s0302t:374_1": "Bhummatthe hetaṃ upayogavacanaṃ.",
  "tika-s0302t:374_2": "Evaṃ pana attho na gahetabbo anuppannassa nirodhābhāvato.",
  "tika-s0302t:374_3": "Purimapaveṇitoti rūpe vuttapaveṇito.",
  "tika-s0302t:374_4": "Anekāni cittakoṭisatasahassāni uppajjantīti vuttamatthaṃ theravādena dīpetuṃ “vuttampi ceta”ntiādi vuttaṃ.",
  "tika-s0302t:374_5": "Aḍḍhacūḷanti thokena ūnaṃ upaḍḍhaṃ,",
  "tika-s0302t:374_6": "tassa pana upaḍḍhaṃ adhikārato vāhasatassāti viññāyati.",
  "tika-s0302t:374_7": "“Aḍḍhacuddasa”nti keci,",
  "tika-s0302t:374_8": "“aḍḍhacatuttha”nti apare.",
  "tika-s0302t:374_9": "“Sādhikaṃ diyaḍḍhasataṃ vāhā”ti daḷhaṃ katvā vadantīti vīmaṃsitabbaṃ.",
  "tika-s0302t:374_10": "Catunāḷiko tumbo.",
  "tika-s0302t:374_11": "Mahāraññatāya pavaddhaṃ vanaṃ pavananti āha “pavaneti mahāvane”ti.",
  "tika-s0302t:374_12": "Tanti paṭhamaṃ gahitasākhaṃ.",
  "tika-s0302t:374_13": "Ayamatthoti ayaṃ bhūmiṃ anotaritvā ṭhitasākhāya eva gahaṇasaṅkhāto attho.",
  "tika-s0302t:374_14": "Etadatthameva hi bhagavā “araññe”ti vatvāpi “pavane”ti āha.",
  "tika-s0302t:375_0": "Araññamahāvanaṃ viyāti araññaṭṭhāne brahāraññe viya.",
  "tika-s0302t:375_1": "Ārammaṇolambananti ārammaṇassa avalambanaṃ.",
  "tika-s0302t:375_2": "Na vattabbaṃ ārammaṇapaccayena vinā anuppajjanato.",
  "tika-s0302t:375_3": "Ekajātiyanti rūpādinīlādiekasabhāvaṃ. “Dissati,",
  "tika-s0302t:375_4": "bhikkhave,",
  "tika-s0302t:375_5": "imassa cātumahābhūtikassa kāyassa ācayopi apacayopī”ti vadantena rūpato nīharitvā arūpe gāho patiṭṭhāpito nāma, “varaṃ,",
  "tika-s0302t:375_6": "bhikkhave,",
  "tika-s0302t:375_7": "assutavā puthujjano”tiādiṃ vadantena arūpato nīharitvā rūpe gāho patiṭṭhāpito nāma.",
  "tika-s0302t:376_0": "Nanti gāhaṃ.",
  "tika-s0302t:376_1": "Ubhayatoti rūpato ca arūpato ca.",
  "tika-s0302t:376_2": "Harissāmīti nīharissāmi.",
  "tika-s0302t:376_3": "Parivattetvāti mantaṃ jappitvā.",
  "tika-s0302t:376_4": "Kaṇṇe dhumetvāti kaṇṇe dhametvā.",
  "tika-s0302t:376_5": "Assāti visassa.",
  "tika-s0302t:376_6": "Nimmathetvāti nimmadditvā,",
  "tika-s0302t:376_7": "nīharitvāti adhippāyo.",
  "tika-s0302t:377_0": "Maggoti lokuttaramaggo. “Nibbinda”nti iminā balavavipassanā kathitā.",
  "tika-s0302t:378_0": "Assutavāsuttavaṇṇanā niṭṭhitā.",
  "tika-s0302t:379_0": "2. Dutiyaassutavāsuttavaṇṇanā",
  "tika-s0302t:380_0": "62.",
  "tika-s0302t:380_1": "Paccayabhāvena sukhavedanāya hitanti sukhavedaniyaṃ.",
  "tika-s0302t:380_2": "Tenāha “sukhavedanāya paccaya”nti.",
  "tika-s0302t:380_3": "Paccayabhāvo ca upanissayakoṭiyā,",
  "tika-s0302t:380_4": "na sahajātakoṭiyā.",
  "tika-s0302t:380_5": "Tenāha “nanu cā”tiādi.",
  "tika-s0302t:380_6": "Javanavedanāyāti javanacittasahagatāya vedanāya.",
  "tika-s0302t:380_7": "Taṃ sandhāyāti taṃ upanissayapaccayataṃ sandhāya.",
  "tika-s0302t:380_8": "Etanti etaṃ “sukhavedanāya paccaya”nti vacanaṃ vuttaṃ.",
  "tika-s0302t:380_9": "Eseva nayoti iminā “nanu ca sotasamphasso sukhavedanāya paccayo na hotī”ti evamādiṃ atidisati.",
  "tika-s0302t:380_10": "So samphasso jāti uppattiṭṭhānaṃ etassāti tajjātikaṃ,",
  "tika-s0302t:380_11": "vedayitaṃ.",
  "tika-s0302t:380_12": "Taṃ pana yasmā tassa phassassa anucchavikameva hoti,",
  "tika-s0302t:380_13": "tasmā tassāruppaṃ tassa phassassa anurūpanti ca attho vutto.",
  "tika-s0302t:380_14": "Vuttanayenāti “sukhavedanāya paccayo”tiādinā vuttavidhianusārena.",
  "tika-s0302t:380_15": "Adharāraṇiyaṃ uttarāraṇiyā mantanavasena ghaṭṭanaṃ iva saṅghaṭṭanaṃ phassena yugaggāho,",
  "tika-s0302t:380_16": "tassa pana ghaṭṭanassa nirantarappavattiyā piṇḍitabhāvo idha samodhānaṃ,",
  "tika-s0302t:380_17": "na kesañci dvinnaṃ tiṇṇaṃ vā sahāvaṭṭhānanti vuttaṃ “saṅghaṭṭanasampiṇḍanenāti attho”ti.",
  "tika-s0302t:380_18": "Aggicuṇṇoti vipphuliṅgaṃ.",
  "tika-s0302t:380_19": "Vatthūti cakkhādivatthu visayasaṅghaṭṭanato.",
  "tika-s0302t:380_20": "Labbhamānova dhammo saṅghaṭṭanaṃ viya gayhatīti vuttaṃ “saṅghaṭṭanaṃ viya phasso”ti.",
  "tika-s0302t:380_21": "Usmādhātu viya vedanā dukkhasabhāvattā.",
  "tika-s0302t:381_0": "Dutiyaassutavāsuttavaṇṇanā niṭṭhitā.",
  "tika-s0302t:382_0": "3. Puttamaṃsūpamasuttavaṇṇanā",
  "tika-s0302t:383_0": "63.",
  "tika-s0302t:383_1": "Vuttanayamevāti heṭṭhā āhāravaggassa paṭhamasutte vuttanayameva.",
  "tika-s0302t:383_2": "Lābhasakkārenāti lābhasakkārasaṅkhātāya aṭṭhuppattiyāti keci.",
  "tika-s0302t:383_3": "Lābhasakkāre vā aṭṭhuppattiyāti apare.",
  "tika-s0302t:383_4": "Yo hi lābhasakkāranimittaṃ paccayesu gedhena bhikkhūnaṃ apaccavekkhitaparibhogo jāto,",
  "tika-s0302t:383_5": "taṃ aṭṭhuppattiṃ katvā bhagavā imaṃ desanaṃ nikkhipi.",
  "tika-s0302t:383_6": "Yamakamahāmeghoti heṭṭhā olambanaupariuggamanavasena satapaṭalasahassapaṭalo yugaḷamahāmegho.",
  "tika-s0302t:384_0": "Tiṭṭhanti ceva bhagavati katthaci nibaddhavāsaṃ vasante,",
  "tika-s0302t:384_1": "cārikampi gacchante anubandhanti ca.",
  "tika-s0302t:384_2": "Bhikkhūnampi yebhuyyena kappasatasahassaṃ tato bhiyyopi pūritadānapāramisañcayattā tadā mahālābhasakkāro",
  "tika-s0302t:384_3": "uppajjatīti vuttaṃ “evaṃ bhikkhusaṅghassapī”ti.",
  "tika-s0302t:384_4": "Sakkatoti sakkārappatto.",
  "tika-s0302t:384_5": "Garukatoti garukārappatto.",
  "tika-s0302t:384_6": "Mānitoti bahumato manasā piyāyito ca.",
  "tika-s0302t:384_7": "Pūjitoti mālādipūjāya ceva catupaccayābhipūjāya ca pūjito.",
  "tika-s0302t:384_8": "Apacitoti apacāyanappatto.",
  "tika-s0302t:384_9": "Yassa hi cattāro paccaye sakkatvā suabhisaṅkhate paṇītapaṇīte upanenti,",
  "tika-s0302t:384_10": "so sakkato.",
  "tika-s0302t:384_11": "Yasmiṃ garubhāvaṃ paccupaṭṭhapetvā denti,",
  "tika-s0302t:384_12": "so garukato.",
  "tika-s0302t:384_13": "Yaṃ manasā piyāyanti bahumaññanti,",
  "tika-s0302t:384_14": "so bahumato.",
  "tika-s0302t:384_15": "Yassa sabbametaṃ pūjāvasena karonti,",
  "tika-s0302t:384_16": "so pūjito.",
  "tika-s0302t:384_17": "Yassa abhivādanapaccuṭṭhānañjalikammādivasena paramanipaccakāraṃ karonti,",
  "tika-s0302t:384_18": "so apacito.",
  "tika-s0302t:384_19": "Bhagavati bhikkhusaṅghe ca loko evaṃ paṭipanno.",
  "tika-s0302t:384_20": "Tena vuttaṃ “tena kho pana samayena…pe…",
  "tika-s0302t:384_21": "parikkhārāna”nti.",
  "tika-s0302t:384_22": "Lābhaggayasaggappattanti lābhassa ca yasassa ca aggaṃ ukkaṃsaṃ pattaṃ.",
  "tika-s0302t:385_0": "Paṭhamāhāravaṇṇanā",
  "tika-s0302t:386_0": "Assāti bhagavato.",
  "tika-s0302t:386_1": "Dhammasabhāvacintāvasena pavattaṃ sahottappañāṇaṃ dhammasaṃvego.",
  "tika-s0302t:386_2": "Dhuvapaṭisevanaṭṭhānañhetaṃ sattānaṃ,",
  "tika-s0302t:386_3": "yadidaṃ āhāraparibhogo,",
  "tika-s0302t:386_4": "tasmā na tattha apaccavekkhaṇamattena pārājikaṃ paññapetuṃ sakkāti adhippāyo.",
  "tika-s0302t:386_5": "Āhārāti “paccayā”tiādinā pubbe āhāresu vuttavidhiṃ sandhāya āha “āhārā”tiādi.",
  "tika-s0302t:386_6": "Idāni tattha kattabbaṃ atthavaṇṇanaṃ sandhāya “heṭṭhā vuttatthamevā”ti vuttaṃ.",
  "tika-s0302t:387_0": "Ādīnavanti dosaṃ.",
  "tika-s0302t:387_1": "Jāyāti bhariyā.",
  "tika-s0302t:387_2": "Patīti bhattā.",
  "tika-s0302t:387_3": "Apekkhāsaddā cete pitāputtasaddā viya,",
  "tika-s0302t:387_4": "pāḷiyaṃ pana ā-",
  "tika-s0302t:387_5": "kārassa rassattaṃ sānunāsikañca katvā vuttaṃ “jāyampatikā”ti.",
  "tika-s0302t:387_6": "Sammā phalaṃ vahatīti sambalaṃ,",
  "tika-s0302t:387_7": "sukhāvahanti attho.",
  "tika-s0302t:387_8": "Tathā hi taṃ “pathe hitanti pātheyya”nti vuccati.",
  "tika-s0302t:387_9": "Maggassa kantārapariyāpannattā vuttaṃ “kantārabhūtaṃ magga”nti.",
  "tika-s0302t:387_10": "Dullabhatāya taṃ udakaṃ tattha tāretīti kantāraṃ,",
  "tika-s0302t:387_11": "nirudakaṃ mahāvanaṃ.",
  "tika-s0302t:387_12": "Ruḷhīvasena itarampi mahāvanaṃ tathā vuccatīti āha “corakantāra”ntiādi.",
  "tika-s0302t:387_13": "Pararājūnaṃ veriādīnañca vasena sappaṭibhayampi araññaṃ ettheva saṅgahaṃ gacchatīti vuttaṃ “pañcavidha”nti.",
  "tika-s0302t:388_0": "Ghanaghanaṭṭhānatoti maṃsassa bahalabahalaṃ thūlathūlaṃ hutvā ṭhitaṭṭhānato.",
  "tika-s0302t:388_1": "“Tādisañhi maṃsaṃ gahetvā sukkhāpitaṃ vallūraṃ.",
  "tika-s0302t:388_2": "Sūle āvunitvā pakkamaṃsaṃ sūlamaṃsaṃ.",
  "tika-s0302t:388_3": "Viraḷacchāyāyaṃ nisīdiṃsu gantuṃ asamattho hutvā.",
  "tika-s0302t:388_4": "Govatakukkuravatadevatāyācanādīhīti govatakukkuravatādivatacaraṇehi ceva devatāyācanādīhi paṇidhikammehi ca mahantaṃ dukkhaṃ anubhūtaṃ.",
  "tika-s0302t:389_0": "Yasmā pana sāsane sammāpaṭipajjantassa bhikkhuno āhāraparibhogassa opammabhāvena tesaṃ jāyampatikānaṃ puttamaṃsaparibhogo idha bhagavatā ānīto,",
  "tika-s0302t:389_1": "tasmāssa nānākārehi opammattaṃ vibhāvetuṃ “tesaṃ so puttamaṃsāhāro”tiādi āraddhaṃ.",
  "tika-s0302t:389_2": "Tattha sajātimaṃsatāyāti samānajātikamaṃsabhāvena,",
  "tika-s0302t:389_3": "manussamaṃsabhāvenāti attho.",
  "tika-s0302t:389_4": "Masussamaṃsañhi kulappasutamanussānaṃ amanuññaṃ hoti aparicitabhāvato gārayhabhāvato ca,",
  "tika-s0302t:389_5": "tato eva ñātiādimaṃsatāyātiādi vuttaṃ.",
  "tika-s0302t:389_6": "Taruṇamaṃsatāyātiādi pana sabhāvato anabhisaṅkhārato ca amanuññāti katvā vuttaṃ.",
  "tika-s0302t:389_7": "Adhūpitatāyāti adhūpitabhāvato.",
  "tika-s0302t:389_8": "Majjhattabhāveyeva ṭhitā.",
  "tika-s0302t:389_9": "Tato eva nicchandarāgaparibhoge ṭhitāti vuttaṃ kantārato nittharaṇajjhāsayatāya.",
  "tika-s0302t:389_10": "Idāni ye ca te anapanītāhāro,",
  "tika-s0302t:389_11": "na yāvadatthaparibhogo vigatamaccheramalatā sammohābhāvo āyatiṃ tattha patthanābhāvo sannidhikārābhāvo",
  "tika-s0302t:389_12": "apariccajanamadatthābhāvo ahīḷanā avivādaparibhogo cāti upamāyaṃ labbhamānā pakāravisesā,",
  "tika-s0302t:389_13": "te tathā nīharitvā upameyye yojetvā dassetuṃ “na aṭṭhinhārucammanissitaṭṭhānānī”tiādi vuttaṃ.",
  "tika-s0302t:389_14": "Taṃ kāraṇanti taṃ tesaṃ jāyampatīnaṃ yāvadeva kantāranittharaṇatthāya puttamaṃsaparibhogasaṅkhātaṃ kāraṇaṃ.",
  "tika-s0302t:390_0": "Nissandapāṭikulyataṃ paccavekkhantopi kabaḷīkārāhāraṃ parivīmaṃsati.",
  "tika-s0302t:390_1": "Yathā te jāyampatikātiādipi opammasaṃsandanaṃ.",
  "tika-s0302t:390_2": "“Paribhuñjitabbo āhāro”ti padaṃ ānetvā sambandhitabbaṃ.",
  "tika-s0302t:390_3": "Esa nayo ito paresupi.",
  "tika-s0302t:390_4": "Apaṭikkhipitvāti anapanetvā.",
  "tika-s0302t:390_5": "Vaṭṭakena viya kukkuṭena viya cāti visadisūdāharaṇaṃ.",
  "tika-s0302t:390_6": "Odhiṃ adassetvāti mahantaggahaṇavasena odhiṃ akatvā.",
  "tika-s0302t:390_7": "Sīhena viyāti sadisūdāharaṇaṃ.",
  "tika-s0302t:390_8": "So kira sapadānameva khādati.",
  "tika-s0302t:391_0": "Agadhitaamucchitādibhāvena paribhuñjitabbato “amaccharāyitvā”tiādi vuttaṃ.",
  "tika-s0302t:391_1": "Abbhantare attā nāma atthīti diṭṭhi attūpaladdhi,",
  "tika-s0302t:391_2": "taṃsahagatena sammohena attā āhāraṃ paribhuñjatīti.",
  "tika-s0302t:391_3": "Satisampajaññavasenapīti “asite pīte khāyite sāyite sampajānakārī hotī”ti ettha vuttasatisampajaññavasenapi.",
  "tika-s0302t:392_0": "“Aho vata mayaṃ…pe…",
  "tika-s0302t:392_1": "labheyya”nti patthanaṃ vā,",
  "tika-s0302t:392_2": "“hiyyo viya…pe…",
  "tika-s0302t:392_3": "na laddha”nti anusocanaṃ vā akatvāti yojanā.",
  "tika-s0302t:393_0": "“Sannidhiṃ na akaṃsu,",
  "tika-s0302t:393_1": "bhūmiyaṃ vā nikhaṇiṃsu,",
  "tika-s0302t:393_2": "agginā vā jhāpayiṃsū”ti na-",
  "tika-s0302t:393_3": "kāraṃ ānetvā yojanā.",
  "tika-s0302t:393_4": "Evaṃ sabbattha.",
  "tika-s0302t:394_0": "Piṇḍapātaṃ vā ahīḷentena dāyakaṃ vā ahīḷentena paribhuñjitabboti yojanā.",
  "tika-s0302t:394_1": "Sa pattapāṇīti so pattahattho.",
  "tika-s0302t:394_2": "Nāvajāniyāti na avajāniyā.",
  "tika-s0302t:394_3": "Atimaññatīti atikkamitvā maññati,",
  "tika-s0302t:394_4": "avajānātīti attho.",
  "tika-s0302t:395_0": "“Tīhi pariññāhi pariññāte”ti vatvā tāhi kabaḷīkārāhārassa parijānanavidhiṃ dassento “katha”ntiādimāha.",
  "tika-s0302t:395_1": "Tattha savatthukavasenāti sasambhāravasena,",
  "tika-s0302t:395_2": "sabhāvato pana rūpāharaṇaṃ ojamattaṃ hoti.",
  "tika-s0302t:395_3": "Idañhi kabaḷīkārāhārassa lakkhaṇaṃ.",
  "tika-s0302t:395_4": "Kāmaṃ rasārammaṇaṃ jivhāpasāde paṭihaññati,",
  "tika-s0302t:395_5": "tena pana avinābhāvato sampattavisayagāhitāya ca jivhāpasādassa “ojaṭṭhamakarūpaṃ kattha paṭihaññatī”ti vuttaṃ.",
  "tika-s0302t:395_6": "Tassāti jivhāpasādassa.",
  "tika-s0302t:395_7": "Ime dhammāti ime yathāvuttabhūtupādāyadhammā.",
  "tika-s0302t:395_8": "Tanti rūpakhandhaṃ.",
  "tika-s0302t:395_9": "Pariggaṇhatoti pariggaṇhantassa.",
  "tika-s0302t:395_10": "Uppannā phassapañcamakā dhammāti sabbepi ye yathāniddhāritā,",
  "tika-s0302t:395_11": "tehi sahappavattāva sabbepi ime.",
  "tika-s0302t:395_12": "Sarasalakkhaṇatoti attano kiccato lakkhaṇato ca.",
  "tika-s0302t:395_13": "Tesaṃ nāmarūpabhāvena vavatthapitānaṃ pañcannaṃ khandhānaṃ paccayo viññāṇaṃ.",
  "tika-s0302t:395_14": "“Tassa saṅkhārā tesaṃ avijjā”ti evaṃ uddhaṃ ārohanavasena paccayaṃ.",
  "tika-s0302t:395_15": "Adhoorohanavasena pana saḷāyatanādike pariyesanto anulomapaṭilomaṃ paṭiccasamuppādaṃ passati.",
  "tika-s0302t:395_16": "Saḷāyatanādayopi hi rūpārūpadhammānaṃ yathārahaṃ paccayabhāvena vavatthapetabbāti.",
  "tika-s0302t:395_17": "Yāthāvato diṭṭhattāti “idaṃ rūpaṃ,",
  "tika-s0302t:395_18": "ettakaṃ rūpaṃ,",
  "tika-s0302t:395_19": "na ito bhiyyo,",
  "tika-s0302t:395_20": "idaṃ nāmaṃ,",
  "tika-s0302t:395_21": "ettakaṃ nāmaṃ,",
  "tika-s0302t:395_22": "na ito bhiyyo”ti ca yathābhūtaṃ diṭṭhattā.",
  "tika-s0302t:395_23": "Aniccānupassanā,",
  "tika-s0302t:395_24": "dukkhānupassanā,",
  "tika-s0302t:395_25": "anattānupassanā,",
  "tika-s0302t:395_26": "nibbidānupassanā,",
  "tika-s0302t:395_27": "virāgānupassanā,",
  "tika-s0302t:395_28": "nirodhānupassanā,",
  "tika-s0302t:395_29": "paṭinissaggānupassanāti imāsaṃ sattannaṃ anupassanānaṃ vasena.",
  "tika-s0302t:395_30": "Soti kabaḷīkārāhāro.",
  "tika-s0302t:395_31": "Tilakkhaṇa…pe…",
  "tika-s0302t:395_32": "saṅkhātāyāti aniccatādīnaṃ tiṇṇaṃ lakkhaṇānaṃ paṭivijjhanavasena lakkhaṇavantasammasanavasena ca pavattañāṇasaṅkhātāya.",
  "tika-s0302t:395_33": "Pariññāto hoti anavasesato nāmarūpassa ñātattā tappariyāpannattā ca āhārassa.",
  "tika-s0302t:395_34": "Tenāha “tasmiṃ yevā”tiādi.",
  "tika-s0302t:395_35": "Chandarāgāvakaḍḍhanenāti chandarāgassa pajahanena.",
  "tika-s0302t:396_0": "Pañca kāmaguṇā kāraṇabhūtā etassa atthīti pañcakāmaguṇiko.",
  "tika-s0302t:396_1": "Tenāha “pañcakāmaguṇasambhavo”ti.",
  "tika-s0302t:396_2": "Ekissā taṇhāya pariññā ekapariññā.",
  "tika-s0302t:396_3": "Sabbassa pañcakāmaguṇikassa rāgassa pariññā,",
  "tika-s0302t:396_4": "sabbapariññā.",
  "tika-s0302t:396_5": "Tadubhayassapi mūlabhūtassa āhārassa pariññā mūlapariññā.",
  "tika-s0302t:396_6": "Idāni imā tissopi pariññāyo vibhāgena dassetuṃ “yo bhikkhū”tiādi āraddhaṃ.",
  "tika-s0302t:396_7": "Jivhādvāre ekarasataṇhaṃ parijānātīti jivhāya rasaṃ sāyitvā iti paṭisañcikkhati “yo yamettha raso,",
  "tika-s0302t:396_8": "so vatthukāmavasena ojaṭṭhamakarūpaṃ hoti jivhāyatanaṃ pasādo.",
  "tika-s0302t:396_9": "So kiṃ nissito?",
  "tika-s0302t:396_10": "Catumahābhūtanissito.",
  "tika-s0302t:396_11": "Taṃsahajāto vaṇṇo gandho raso ojā jīvitindriyanti ime dhammā rūpakkhandho nāma.",
  "tika-s0302t:396_12": "Yo tasmiṃ rase assādo,",
  "tika-s0302t:396_13": "ayaṃ rasataṇhā.",
  "tika-s0302t:396_14": "Taṃsahagatā phassādayo dhammā cattāro arūpakkhandhā”tiādivasena.",
  "tika-s0302t:396_15": "Sabbaṃ aṭṭhakathāyaṃ āgatavasena veditabbaṃ.",
  "tika-s0302t:396_16": "Tenāha “tena pañcakāmaguṇiko rāgo pariññātova hotī”ti.",
  "tika-s0302t:396_17": "Tattha tenāti yo bhikkhu jivhādvāre rasataṇhaṃ parijānāti, tena.",
  "tika-s0302t:396_18": "Kathaṃ pana ekasmiṃ dvāre taṇhaṃ parijānato pañcasu dvāresu rāgo pariññāto hotīti āha “kasmā”tiādi.",
  "tika-s0302t:396_19": "Tassāyevāti taṇhāya eva taṇhāsāmaññato ekattanayavasena vuttaṃ.",
  "tika-s0302t:396_20": "Tatthāti pañcasu dvāresu.",
  "tika-s0302t:396_21": "Uppajjanatoti rūparāgādibhāvena uppajjanato.",
  "tika-s0302t:396_22": "Lobho eva hi taṇhāyanaṭṭhena “taṇhā”tipi,",
  "tika-s0302t:396_23": "rajjanaṭṭhena “rāgo”tipi vuccati.",
  "tika-s0302t:396_24": "Tenāha “sāyeva hī”tiādi.",
  "tika-s0302t:396_25": "Idāni vuttamevatthaṃ “yathā”tiādinā upamāya sampiṇḍeti.",
  "tika-s0302t:396_26": "Pañcamagge hanatoti pañcasu maggesu sañcarittaṃ karontena maggagāmino hananto “magge hanato”ti vutto.",
  "tika-s0302t:397_0": "Sabyañjane piṇḍapātasaññite bhattasamūhe manuññe rūpe rūpasaddādayo labbhanti,",
  "tika-s0302t:397_1": "tattha pañcakāmaguṇarāgassa sambhavaṃ dassetuṃ “katha”ntiādi vuttaṃ.",
  "tika-s0302t:397_2": "Satisampajaññena pariggahetvāti sabbabhāgiyena kammaṭṭhānaparipālakena pariggahetvā.",
  "tika-s0302t:397_3": "Nicchandarāgaparibhogenāti maggādhigamasiddhena nicchandarāgaparibhogena paribhutte.",
  "tika-s0302t:397_4": "Soti kāmaguṇiko rāgo.",
  "tika-s0302t:398_0": "Tasmiṃ satīti kabaḷīkārāhāre sati.",
  "tika-s0302t:398_1": "Tassāti pañcakāmaguṇikarāgassa.",
  "tika-s0302t:398_2": "Uppattitoti uppajjanato.",
  "tika-s0302t:398_3": "Na hi āhārālābhena jighacchādubbalyaparetassa kāmaparibhogicchā sambhavati.",
  "tika-s0302t:398_4": "Upanijjhānacittanti rāgavasena aññamaññaṃ olokanacittaṃ.",
  "tika-s0302t:399_0": "Natthi taṃ saṃyojananti pañcavidhampi uddhambhāgiyasaṃyojanaṃ sandhāya vuttaṃ.",
  "tika-s0302t:399_1": "Tenāha “tena rāgena…pe…",
  "tika-s0302t:399_2": "natthī”ti.",
  "tika-s0302t:399_3": "Tenāti kāmarāgena.",
  "tika-s0302t:399_4": "Ettakenāti yathāvuttāya desanāya.",
  "tika-s0302t:399_5": "Kathetuṃ vaṭṭatīti imaṃ paṭhamāhārakathaṃ kathentena dhammakathikena.",
  "tika-s0302t:400_0": "Paṭhamāhāravaṇṇanā niṭṭhitā.",
  "tika-s0302t:401_0": "Dutiyāhāravaṇṇanā",
  "tika-s0302t:402_0": "Dutiyeti dutiye āhāre.",
  "tika-s0302t:402_1": "Uddālitacammāti uppāṭitacammā,",
  "tika-s0302t:402_2": "sabbaso apanītacammāti attho.",
  "tika-s0302t:402_3": "Na sakkoti dubbalabhāvato,",
  "tika-s0302t:402_4": "tathā hi itthī “abalā”ti vuccati.",
  "tika-s0302t:402_5": "Silākuṭṭādīnanti ādi-",
  "tika-s0302t:402_6": "saddena iṭṭhakakuṭṭamattikākuṭṭādīnaṃ saṅgaho.",
  "tika-s0302t:402_7": "Uṇṇanābhīti makkaṭakaṃ.",
  "tika-s0302t:402_8": "Sarabūti gharagoḷikā.",
  "tika-s0302t:402_9": "Uccāliṅgapāṇakā nāma lomasā pāṇakā.",
  "tika-s0302t:402_10": "Ākāsanissitāti ākāsacārino.",
  "tika-s0302t:402_11": "Luñcitvāti uppāṭetvā.",
  "tika-s0302t:403_0": "Tisso pariññāti heṭṭhā vuttā ñātapariññādayo tisso pariññā.",
  "tika-s0302t:403_1": "Tammūlakattāti phassamūlakattā.",
  "tika-s0302t:403_2": "Desanā yāva arahattā kathitā sabbaso vedanāsu pariññātāsu kilesānaṃ lesassapi abhāvato.",
  "tika-s0302t:404_0": "Dutiyāhāravaṇṇanā niṭṭhitā.",
  "tika-s0302t:405_0": "Tatiyāhāravaṇṇanā",
  "tika-s0302t:406_0": "Aṅgārakāsunti aṅgārarāsiṃ.",
  "tika-s0302t:406_1": "Phuṇantīti attano upari sayameva ākirantīti attho.",
  "tika-s0302t:406_2": "Tenāha “narā rudantā paridaḍḍhagattā”ti.",
  "tika-s0302t:406_3": "Narāti purisāti attho,",
  "tika-s0302t:406_4": "na manussā.",
  "tika-s0302t:406_5": "Bhayañhi maṃ vindatīti bhayassa vasena karonto bhayaṃ labhati nāma.",
  "tika-s0302t:406_6": "Santaramānovāti suṭṭhu taramāno eva hutvā.",
  "tika-s0302t:406_7": "Porisaṃ vuccati purisappamāṇaṃ,",
  "tika-s0302t:406_8": "tasmā atirekaporisā purisappamāṇato adhikā.",
  "tika-s0302t:406_9": "Tenāha “pañcaratanappamāṇā”ti.",
  "tika-s0302t:406_10": "Assāti kāsuyā.",
  "tika-s0302t:406_11": "Tadabhāveti tesaṃ jālādhūmānaṃ abhāve.",
  "tika-s0302t:406_12": "Ārakāvassāti ārakā eva assa.",
  "tika-s0302t:407_0": "Aṅgārakāsu viya tebhūmakavaṭṭaṃ ekādasannaṃ aggīnaṃ vasena mahāpariḷāhato. Jivi…pe…",
  "tika-s0302t:407_1": "puthujjano tehi aggīhi dahitabbato.",
  "tika-s0302t:407_2": "Dve bala…pe…",
  "tika-s0302t:407_3": "kammaṃ anicchantasseva tassa vaṭṭadukkhe pātanato.",
  "tika-s0302t:407_4": "Āyūhanūpakaḍḍhanānaṃ kālabhedo na cintetabbo ekantabhāvino phalassa nipphāditattāti āha “kammaṃ hī”tiādi.",
  "tika-s0302t:408_0": "Phasse vuttanayenevāti tattha “phasso saṅkhārakkhandho”ti vuttaṃ,",
  "tika-s0302t:408_1": "idha “manosañcetanā saṅkhārakkhandho”ti vattabbaṃ.",
  "tika-s0302t:408_2": "Sesaṃ vuttanayamevāti.",
  "tika-s0302t:408_3": "“Taṇhāpaccayā upādānaṃ,",
  "tika-s0302t:408_4": "upādānapaccayā bhavo”ti vacanato manosañcetanāya taṇhā mūlakāraṇanti āha “taṇhāmūlakattā manosañcetanāyā”ti.",
  "tika-s0302t:408_5": "Tenāha “na hī”tiādi.",
  "tika-s0302t:408_6": "Keci pana yasmā manosañcetanāya phalabhūtaṃ vedanaṃ paṭicca taṇhā uppajjati,",
  "tika-s0302t:408_7": "tasmā evaṃ vuttanti vadanti.",
  "tika-s0302t:409_0": "Tatiyāhāravaṇṇanā niṭṭhitā.",
  "tika-s0302t:410_0": "Catutthāhāravaṇṇanā",
  "tika-s0302t:411_0": "Aniṭṭhapāpanavasena taṃsamaṅgīpuggalaṃ āgacchatīti āgu, pāpaṃ,",
  "tika-s0302t:411_1": "taṃ carati sīlenāti āgucārī.",
  "tika-s0302t:411_2": "Tenāha “pāpacāri”nti.",
  "tika-s0302t:412_0": "Rājā viya kammaṃ paramissarabhāvato.",
  "tika-s0302t:412_1": "Āgucārī puriso viya…pe…",
  "tika-s0302t:412_2": "puthujjano dukkhavatthubhāvato.",
  "tika-s0302t:412_3": "Ādinnappahāravaṇāni tīṇi sattisatāni viya puthujjanassa āturamānamahādukkhapatiṭṭhaṃ paṭisandhiviññāṇaṃ.",
  "tika-s0302t:412_4": "Tenāha satti…pe…",
  "tika-s0302t:412_5": "dukkhanti.",
  "tika-s0302t:413_0": "Tammūlakattāti paṭisandhiviññāṇamūlakattā ito paraṃ pavattanāmarūpassa.",
  "tika-s0302t:414_0": "Catutthāhāravaṇṇanā niṭṭhitā.",
  "tika-s0302t:415_0": "Puttamaṃsūpamasuttavaṇṇanā niṭṭhitā.",
  "tika-s0302t:416_0": "4. Atthirāgasuttavaṇṇanā",
  "tika-s0302t:417_0": "64.",
  "tika-s0302t:417_1": "Catutthe soti lobho.",
  "tika-s0302t:417_2": "Rañjanavasenāti raṅgajātaṃ viya tassa cittassa anurañjanavasena.",
  "tika-s0302t:417_3": "Nandanavasenāti sappītikatāya ārammaṇassa abhinandanavasena.",
  "tika-s0302t:417_4": "Taṇhāyanavasenāti visayakattukāmatāya vasena.",
  "tika-s0302t:417_5": "Eko eva hi lobho pavattiākāravasena tathā vutto.",
  "tika-s0302t:417_6": "Patiṭṭhitanti laddhasabhāvaṃ.",
  "tika-s0302t:417_7": "Tatthāti vaṭṭe.",
  "tika-s0302t:417_8": "Āhāreti keci.",
  "tika-s0302t:417_9": "Viññāṇanti abhisaṅkhāraviññāṇaṃ.",
  "tika-s0302t:417_10": "Viruḷhanti phalanibbattiyā viruḷhippattaṃ.",
  "tika-s0302t:417_11": "Tenāha “kammaṃ javāpetvā”tiādi.",
  "tika-s0302t:417_12": "Tattha javāpetvāti phalaṃ gāhāpetvā.",
  "tika-s0302t:417_13": "Abhisaṅkhāraviññāṇañhi attanā sahajātānaṃ sahajātādipaccayehi ceva āhārapaccayena ca paccayo hutvā tassa",
  "tika-s0302t:417_14": "attano phaluppādane sāmatthiyattā viruḷhippattaṃ.",
  "tika-s0302t:417_15": "Tenāha “kammaṃ santāne laddhabhāvaṃ viruḷhippattañcassa hotī”ti.",
  "tika-s0302t:417_16": "Vaṭṭakathā esāti katvā “yatthāti tebhūmakavaṭṭe bhumma”nti vuttaṃ.",
  "tika-s0302t:417_17": "Sabbatthāti sabbesu.",
  "tika-s0302t:417_18": "Purimapade etaṃ bhummanti “yattha tatthā”ti āgataṃ etaṃ bhummavacanaṃ purimasmiṃ purimasmiṃ pade visayabhūte.",
  "tika-s0302t:417_19": "Tañhi ārabbha etaṃ “yattha tatthā”ti bhummavacanaṃ vuttaṃ.",
  "tika-s0302t:417_20": "Imasmiṃ vipākavaṭṭeti paccuppanne vipākavaṭṭe.",
  "tika-s0302t:417_21": "Āyatiṃ vaṭṭahetuke saṅkhāre sandhāya vuttaṃ “yattha atthi āyatiṃ punabbhavābhinibbattī”ti vacanato.",
  "tika-s0302t:417_22": "Punabbhavābhinibbattīti ca paṭisandhi adhippetāti vuttaṃ “yattha atthi āyatiṃ punabbhavābhinibbatti,",
  "tika-s0302t:417_23": "atthi tattha āyatiṃ jātijarāmaraṇa”nti.",
  "tika-s0302t:417_24": "Jātīti cettha mātukucchito nikkhamanaṃ adhippetaṃ.",
  "tika-s0302t:417_25": "Yasmiṃ ṭhāneti yasmiṃ kāraṇe sati.",
  "tika-s0302t:418_0": "Kāraṇañcettha saṅkhārā veditabbā.",
  "tika-s0302t:418_1": "Te hi āyatiṃ punabbhavābhinibbattiyā hetū,",
  "tika-s0302t:418_2": "taṇhāavijjāyo,",
  "tika-s0302t:418_3": "kālagatiādayo ca kammassa sambhārā.",
  "tika-s0302t:418_4": "Keci pana kilesavaṭṭakammagatikālā cāti adhippāyena “kālagatiādayo ca kammassa sambhārā”ti vadanti.",
  "tika-s0302t:418_5": "Taṃtaṃbhavapatthanāya tathā tathā gato tividho bhavova tebhūmakavaṭṭaṃ.",
  "tika-s0302t:418_6": "Tenāha “yatthāti tebhūmakavaṭṭe”ti.",
  "tika-s0302t:418_7": "Tathā cāha “sasambhārakakammaṃ bhavesu rūpaṃ samuṭṭhāpetī”ti.",
  "tika-s0302t:418_8": "Rūpanti attabhāvaṃ.",
  "tika-s0302t:419_0": "Saṅkhipitvāti tīsu akatvā viññāṇena ekasaṅkhepaṃ katvāti attho.",
  "tika-s0302t:419_1": "Eko sandhīti eko hetuphalasandhi.",
  "tika-s0302t:419_2": "Vipākavidhinti saḷāyatanādikaṃ vedanāvasānaṃ vipākavidhiṃ.",
  "tika-s0302t:419_3": "“Nāmarūpena saddhi”nti padaṃ ānetvā sambandho.",
  "tika-s0302t:419_4": "Nāmarūpenāti vā sahayoge karaṇavacanaṃ.",
  "tika-s0302t:419_5": "Idha eko sandhīti eko hetuphalasandhi.",
  "tika-s0302t:419_6": "Āyatibhavassāti āyatiṃ upapattibhavassa.",
  "tika-s0302t:419_7": "Tena cettha eko sandhi hetuphalasandhi veditabbo.",
  "tika-s0302t:420_0": "Khīṇāsavassa aggamaggādhigamanatova pavattakammassa maggena sahāyavekallassa katattā avijjamānaṃ.",
  "tika-s0302t:420_1": "Sūriyarasmisamanti tato eva vuttanayeneva appatiṭṭhitasūriyarasmisamaṃ.",
  "tika-s0302t:420_2": "Sāti rasmi.",
  "tika-s0302t:420_3": "Kāyādayoti kāyadvārādayo.",
  "tika-s0302t:420_4": "Katakammanti paccayehi katabhāvaṃ upādāya vuttaṃ,",
  "tika-s0302t:420_5": "na kammalakkhaṇapattato.",
  "tika-s0302t:420_6": "Tenāha “kusalākusalaṃ nāma na hotī”ti.",
  "tika-s0302t:420_7": "Kiriyamatteti avipākadhammattā kāyikādipayogamatte ṭhatvā.",
  "tika-s0302t:420_8": "Avipākaṃ hoti tesaṃ avipākadhammattā.",
  "tika-s0302t:421_0": "Atthirāgasuttavaṇṇanā niṭṭhitā.",
  "tika-s0302t:422_0": "5. Nagarasuttavaṇṇanā",
  "tika-s0302t:423_0": "65.",
  "tika-s0302t:423_1": "Pañcamasutte “pubbeva me,",
  "tika-s0302t:423_2": "bhikkhave,",
  "tika-s0302t:423_3": "sambodhā”tiādi heṭṭhā saṃvaṇṇitamevāti avuttameva saṃvaṇṇetuṃ “nāmarūpe kho satī”ti āraddho.",
  "tika-s0302t:423_4": "Tattha dvādasapadike paṭiccasamuppāde imasmiṃ sutte yāni dve padāni aggahitāni,",
  "tika-s0302t:423_5": "nesaṃ aggahaṇe kāraṇaṃ pucchitvā vissajjetukāmo tesaṃ gahetabbakāraṇaṃ tāva dassento “etthā”tiādimāha.",
  "tika-s0302t:423_6": "Paccakkhabhūtaṃ paccuppannaṃ bhavaṃ paṭhamaṃ gahetvā tadanantaraṃ anāgatassa “dutiya”nti gahaṇe atīto",
  "tika-s0302t:423_7": "tatiyo hotīti āha “avijjāsaṅkhārā hi tatiyo bhavo”ti.",
  "tika-s0302t:423_8": "Nanu cettha anāgatassa bhavassa gahaṇaṃ na sambhavati paccuppannabhavavasena abhinivesassa jotitattāti?",
  "tika-s0302t:423_9": "Saccametaṃ,",
  "tika-s0302t:423_10": "kāraṇe pana gahite phalaṃ gahitameva hotīti tathā vuttanti daṭṭhabbaṃ.",
  "tika-s0302t:423_11": "Apicettha anāgato addhā atthato saṅgahito eva yato “nāmarūpapaccayā saḷāyatana”ntiādinā anāgataddhasaṃgāhitā desanā pavattā,",
  "tika-s0302t:423_12": "catuvokāravasena viññāṇapaccayā nāmanti viseso atthi.",
  "tika-s0302t:423_13": "Tasmā “pañcavokāravasenā”ti vuttaṃ.",
  "tika-s0302t:423_14": "Tehīti avijjāsaṅkhārehi ārammaṇabhūtehi.",
  "tika-s0302t:423_15": "Ayaṃ vipassanāti addhāpaccuppannavasena udayabbayaṃ passantassa pavattavipassanā.",
  "tika-s0302t:423_16": "Na ghaṭīyatīti na samijjhati. Mahā…pe…",
  "tika-s0302t:423_17": "abhiniviṭṭhoti na ghaṭane kāraṇamāha,",
  "tika-s0302t:423_18": "heṭṭhā gahitattā pāṭiyekkaṃ sammasanīyaṃ na hotīti adhippāyo.",
  "tika-s0302t:424_0": "Adiṭṭhesūti anavabuddhesu.",
  "tika-s0302t:424_1": "Catusaccassa anubodhena na bhavitabbanti āha “na sakkā buddhena bhavitu”nti.",
  "tika-s0302t:424_2": "Imināti mahāsattena.",
  "tika-s0302t:424_3": "Teti avijjāsaṅkhārā.",
  "tika-s0302t:424_4": "Bhavaupādānataṇhāvasenāti bhavaupādānataṇhādassanavasena.",
  "tika-s0302t:424_5": "Diṭṭhāva “taṃsahagatā”ti samānayogakkhamattā.",
  "tika-s0302t:424_6": "Na parabhāgaṃ khaneyya attanā icchitassa gahitattā parabhāge aññassa abhāvato ca.",
  "tika-s0302t:424_7": "Tenāha “kassaci natthitāyā”ti.",
  "tika-s0302t:424_8": "Paṭinivattesīti paṭisaṃhari.",
  "tika-s0302t:424_9": "Paṭinivattane pana kāraṇaṃ dassetuṃ “tadeta”ntiādi vuttaṃ.",
  "tika-s0302t:424_10": "Abhinnaṭṭhānanti akhaṇitaṭṭhānaṃ.",
  "tika-s0302t:425_0": "Paccayatoti hetuto,",
  "tika-s0302t:425_1": "saṅkhāratoti attho.",
  "tika-s0302t:425_2": "“Kimhi nu kho sati jarāmaraṇaṃ hotī”tiādinā hetuparamparavasena phalaparamparāya kittamānāya,",
  "tika-s0302t:425_3": "kimhi nu kho sati viññāṇaṃ hotīti ca vicāraṇāya saṅkhāre kho sati viññāṇassa visesato kāraṇabhūto saṅkhāro aggahito,",
  "tika-s0302t:425_4": "tato viññāṇaṃ paṭinivattati nāma,",
  "tika-s0302t:425_5": "na sabbapaccayato.",
  "tika-s0302t:425_6": "Tenevāha “nāmarūpe kho sati viññāṇaṃ hotī”ti.",
  "tika-s0302t:425_7": "Kiṃ nāma hettha sahajātādivaseneva paccayabhūtaṃ adhippetaṃ,",
  "tika-s0302t:425_8": "na kammūpanissayavasena paccuppannavasena abhinivesassa jotitattā.",
  "tika-s0302t:425_9": "Ārammaṇatoti avijjāsaṅkhārasaṅkhātaārammaṇato,",
  "tika-s0302t:425_10": "atītabhavasaṅkhātaārammaṇato.",
  "tika-s0302t:425_11": "Atītaddhapariyāpannā hi avijjāsaṅkhārā.",
  "tika-s0302t:425_12": "Tato paṭinivattamānaṃ viññāṇaṃ atītabhavopi paṭinivattati nāma.",
  "tika-s0302t:425_13": "Ubhayampīti paṭisandhiviññāṇaṃ vipassanāviññāṇampi.",
  "tika-s0302t:425_14": "Nāmarūpaṃ na atikkamatīti paccayabhūtaṃ ārammaṇabhūtañca nāmarūpaṃ na atikkamati tena vinā avattanato.",
  "tika-s0302t:425_15": "Tenāha “nāmarūpato paraṃ na gacchatī”ti.",
  "tika-s0302t:425_16": "Viññāṇe nāmarūpassa paccaye honteti paṭisandhiviññāṇe nāmarūpassa paccaye honte.",
  "tika-s0302t:425_17": "Nāmarūpe viññāṇassa paccaye honteti nāmarūpe paṭisandhiviññāṇassa paccaye honte.",
  "tika-s0302t:425_18": "Catuvokārapañcavokārabhavavasena yathārahaṃ yojanā veditabbā.",
  "tika-s0302t:425_19": "Dvīsupi aññamaññaṃ paccayesu hontesūti pana pañcavokārabhavavasena.",
  "tika-s0302t:425_20": "Ettakenāti evaṃ viññāṇanāmarūpānaṃ aññamaññaṃ upatthambhavasena pavattiyā.",
  "tika-s0302t:425_21": "Jāyetha vā upapajjetha vāti “satto jāyati upapajjatī”ti samaññā hoti viññāṇanāmarūpavinimuttassa sattapaññattiyā upādānabhūtassa dhammassa abhāvato.",
  "tika-s0302t:425_22": "Tenāha “ito hī”tiādi.",
  "tika-s0302t:425_23": "Etadevāti “viññāṇaṃ nāmarūpa”nti etaṃ dvayameva.",
  "tika-s0302t:426_0": "Aparāparacutipaṭisandhīhīti aparāparacutipaṭisandhidīpakehi “cavati,",
  "tika-s0302t:426_1": "upapajjatī”ti dvīhi padehi.",
  "tika-s0302t:426_2": "Pañca padānīti “jāyetha vā”tiādīni pañca padāni.",
  "tika-s0302t:426_3": "Nanu tattha paṭhamatatiyehi catutthapañcamāni atthato abhinnānīti? Saccaṃ,",
  "tika-s0302t:426_4": "viññāṇanāmarūpānaṃ aparāparuppattidassanatthaṃ evaṃ vuttaṃ.",
  "tika-s0302t:426_5": "Tenāha “aparāparacutipaṭisandhīhī”ti.",
  "tika-s0302t:426_6": "Ettāvatāti vuttamevatthanti yo “ettāvatā”ti padena pubbe vutto,",
  "tika-s0302t:426_7": "tameva yathāvuttamatthaṃ “yadida”ntiādinā niyyātento puna vatvā.",
  "tika-s0302t:426_8": "Anulomapaccayākāravasenāti paccayadhammadassanapubbakapaccayuppannadhammadassanavasena.",
  "tika-s0302t:426_9": "Paccayadhammānañhi attano paccayuppannassa paccayabhāvo idappaccayatā paccayākāro,",
  "tika-s0302t:426_10": "so ca “avijjāpaccayā saṅkhārā”tiādinā vutto saṅkhāruppattiyā anulomanato anulomapaccayākāro,",
  "tika-s0302t:426_11": "tassa vasena.",
  "tika-s0302t:427_0": "Āpatoti parikhāgataudakato.",
  "tika-s0302t:427_1": "Dvārasampattiyā tattha vasantānaṃ pavesananiggamanaphāsutāya upabhogaparibhogavatthusampattiyā sarīracittasukhatāya",
  "tika-s0302t:427_2": "nagarassa manuññatāti vuttaṃ “samantā …pe…",
  "tika-s0302t:427_3": "ramaṇīya”nti.",
  "tika-s0302t:427_4": "Pubbe suññabhāvena araññasadisaṃ hutvā ṭhitaṃ janavāsaṃ karonte nagarassa lakkhaṇappattaṃ hotīti vuttaṃ",
  "tika-s0302t:427_5": "“taṃ aparena samayena iddhañceva assa phītañcā”ti.",
  "tika-s0302t:428_0": "“Pubbeva kho panassa kāyakammaṃ vacīkammaṃ ājīvo ca suparisuddho”ti vacanato tīhi viratīhi saddhiṃ pubbabhāgamaggopi",
  "tika-s0302t:428_1": "aṭṭhaṅgikavohāraṃ laddhuṃ arahatīti vuttaṃ “aṭṭhaṅgikassa vipassanāmaggassā”ti.",
  "tika-s0302t:428_2": "Vipassanāya ciṇṇanteti vipassanāya sañcaritatāya tattha tattha tāya vipassanāya tīrite pariyesite.",
  "tika-s0302t:428_3": "Lokuttaramaggadassananti anumānādivasena lokuttaramaggassa dassanaṃ.",
  "tika-s0302t:428_4": "Tathā hi nibbānanagarassa dassanaṃ daṭṭhabbaṃ.",
  "tika-s0302t:428_5": "Diṭṭhakāloti adhigamavasena diṭṭhakālo.",
  "tika-s0302t:428_6": "Maggaphalavasena uppannā paropaṇṇāsa anavajjadhammā,",
  "tika-s0302t:428_7": "paccavekkhaṇañāṇaṃ pana tesaṃ vavatthāpakaṃ.",
  "tika-s0302t:428_8": "Yāpetvāti carāpetvā.",
  "tika-s0302t:429_0": "Avattamānakaṭṭhenāti buddhasuññe loke kassaci santāne appavattanatova uppādādivasena vattamānavasena.",
  "tika-s0302t:429_1": "Tathā hi bhagavā “anuppannassa maggassa uppādetā,",
  "tika-s0302t:429_2": "asañjātassa sañjanetā”tiādikehi thomito.",
  "tika-s0302t:429_3": "Pubbakehi mahesīhi paṭipanno hi ariyamaggo itarehi antarā kehici avaḷañjitoti vuttaṃ “avaḷañjanaṭṭhena purāṇamaggo”ti.",
  "tika-s0302t:429_4": "Jhānassādenāti jhānasukhena jhānapītiyā.",
  "tika-s0302t:429_5": "Subhikkhaṃ paṇītadhammāmatatāya tittiāvahaṃ.",
  "tika-s0302t:429_6": "Pupphitaṃ upasobhitaṃ.",
  "tika-s0302t:429_7": "Yāva dasasahassacakkavāḷeti vuttaṃ “ekissā lokadhātuyā”ti paricchinnabuddhakhettattā.",
  "tika-s0302t:429_8": "Tassa atthitāya hi paricchedo atthi.",
  "tika-s0302t:429_9": "Etasmiṃ antareti etasmiṃ okāse.",
  "tika-s0302t:430_0": "Nagarasuttavaṇṇanā niṭṭhitā.",
  "tika-s0302t:431_0": "6. Sammasasuttavaṇṇanā",
  "tika-s0302t:432_0": "66.",
  "tika-s0302t:432_1": "Chaṭṭhe assāti bhagavato.",
  "tika-s0302t:432_2": "Saṇhasukhumadhammaparidīpanato sukhumā.",
  "tika-s0302t:432_3": "Tīhi lakkhaṇehi aṅkiyattā tilakkhaṇāhatā,",
  "tika-s0302t:432_4": "aniccādilakkhaṇaparidīpinīti attho.",
  "tika-s0302t:432_5": "Ariyadhammādhigamassa upanissayabhūtena hetunā sahetukā.",
  "tika-s0302t:432_6": "Tihetukapaṭisandhipaññāya pāṭihāriyapaññāya ca atthitāya paññavanto na kevalaṃ ajjhattikaaṅgasampattiyeva,",
  "tika-s0302t:432_7": "bāhiraṅgasampattipi nesamatthīti dassetuṃ “siniddhānī”tiādi vuttaṃ.",
  "tika-s0302t:432_8": "Abbhantaranti ajjhattaṃ.",
  "tika-s0302t:432_9": "Paccayasammasananti paccayuppannānaṃ paccayavīmaṃsaṃ.",
  "tika-s0302t:433_0": "Ārambhānurūpā anusandhi yathānusandhi.",
  "tika-s0302t:433_1": "Na gatāti na sampattā.",
  "tika-s0302t:433_2": "Asambhinnapadanti avomissakapadaṃ,",
  "tika-s0302t:433_3": "aññattha evaṃ anāgataṃ vākyanti attho.",
  "tika-s0302t:433_4": "Tenāha “aññattha hi evaṃ vuttaṃ nāma natthī”ti.",
  "tika-s0302t:433_5": "Evanti “tenahānandā”ti ekavacanaṃ,",
  "tika-s0302t:433_6": "“suṇātha manasi karothā”ti bahuvacanaṃ katvā vuttaṃ nāma natthīti attho.",
  "tika-s0302t:433_7": "Keci pana “tenahānandā”ti idhāpi bahuvacanameva katvā paṭhanti “sādhu anuruddhā”tiādīsu viya.",
  "tika-s0302t:433_8": "Upadhīti adhippetaṃ upadhīyati ettha dukkhanti.",
  "tika-s0302t:433_9": "Uppajjati uppādakkhaṇaṃ udayaṃ paṭilabhati “pākaṭabhāvo ṭhitiko,",
  "tika-s0302t:433_10": "attalābho udayo”ti.",
  "tika-s0302t:433_11": "Nivisati nivesaṃ okāsaṃ paṭilabhati.",
  "tika-s0302t:433_12": "Ekavārameva hi uppannamattassa dhammassa dubbalattena okāse viya patiṭṭhahanaṃ natthi,",
  "tika-s0302t:433_13": "punappunaṃ ārammaṇe pavattamānaṃ niviṭṭhaṃ patiṭṭhitaṃ nāma hoti.",
  "tika-s0302t:433_14": "Tenāha “nivisatīti punappunaṃ pavattivasena patiṭṭhahatī”ti.",
  "tika-s0302t:434_0": "Piyasabhāvanti piyāyitabbajātikaṃ.",
  "tika-s0302t:434_1": "Madhurasabhāvanti iṭṭhajātikaṃ.",
  "tika-s0302t:434_2": "Abhiniviṭṭhāti taṇhābhinivesena otiṇṇā.",
  "tika-s0302t:434_3": "Sampattiyanti bhavasampattiyaṃ.",
  "tika-s0302t:434_4": "Nimittaggahaṇānusārenāti paṭibimbaggahaṇānusārena.",
  "tika-s0302t:434_5": "Kaṇṇassa chiddapadesaṃ rajatanāḷikaṃ viya,",
  "tika-s0302t:434_6": "kaṇṇabaddhaṃ pana pāmaṅgasuttaṃ viya.",
  "tika-s0302t:434_7": "Tuṅgā uccā dīghā nāsikā tuṅganāsā.",
  "tika-s0302t:434_8": "Evaṃ laddhavohāraṃ attano ghānaṃ.",
  "tika-s0302t:434_9": "“Laddhavohārā”ti vā pāṭho.",
  "tika-s0302t:434_10": "Tasmiṃ sati tuṅgā nāsā yesaṃ te tuṅganāsā.",
  "tika-s0302t:434_11": "Evaṃ laddhavohārā sattā attano ghānanti yojanā vaṇṇasaṇṭhānato rattakambalapaṭalaṃ viya.",
  "tika-s0302t:434_12": "Samphassato mudusiniddhaṃ kiccato siniddhamadhurarasadaṃ.",
  "tika-s0302t:434_13": "Sālalaṭṭhinti sālakkhandhaṃ.",
  "tika-s0302t:435_0": "Addasaṃsūti passiṃsu. Evaṃ vuttanti “kaṃse”ti evaṃ vuttaṃ adhiṭṭhānavohārena.",
  "tika-s0302t:436_0": "Sampattinti vaṇṇādiguṇaṃ. Ādīnavanti maraṇaggatato.",
  "tika-s0302t:437_0": "Sattupānīyenāti sattuṃ pakkhipitvā ālolitapānīyena.",
  "tika-s0302t:437_1": "Cattāri pānāni viya cattāro maggā taṇhāpipāsāvūpasamanato.",
  "tika-s0302t:438_0": "Sammasasuttavaṇṇanā niṭṭhitā.",
  "tika-s0302t:439_0": "7. Naḷakalāpīsuttavaṇṇanā",
  "tika-s0302t:440_0": "67.",
  "tika-s0302t:440_1": "Sattame kasmā pucchatīti mahākoṭṭhikatthero sayaṃ tattha nikkaṅkho samāno kasmā pucchatīti adhippāyo.",
  "tika-s0302t:440_2": "Ajjhāsayajānanatthanti idampi tassa mahāsāvakassa paracittajānanena appāṭihīraṃ siyā,",
  "tika-s0302t:440_3": "tena taṃ aparitussanto “apicā”tiādimāha.",
  "tika-s0302t:440_4": "Tattha dve aggasāvakāti sīlādiguṇehi uttamasāvakāti attho,",
  "tika-s0302t:440_5": "na hi mahākoṭṭhikatthero aggasāvakalakkhaṇappatto,",
  "tika-s0302t:440_6": "atha kho mahāsāvakalakkhaṇappatto.",
  "tika-s0302t:440_7": "Idāneva kho mayantiādi heṭṭhā paccayuppannaṃ anāloḷentena dassetvā desanā āhaṭā,",
  "tika-s0302t:440_8": "na aññamaññapaccayatāvasena,",
  "tika-s0302t:440_9": "idha pana yenādhippāyena taṃ āloḷetvā nivattetvā kathitaṃ mahātherena,",
  "tika-s0302t:440_10": "tamevassa adhippāyaṃ teneva pakāsetukāmo mahākoṭṭhikatthero āha “idāneva kho maya”ntiādi.",
  "tika-s0302t:440_11": "Tenāha “idaṃ thero”tiādi.",
  "tika-s0302t:441_0": "Ettake ṭhāneti “kiṃ nu kho āvuso”tiādinā paṭhamārambhato paṭṭhāya yāva “nirodho hotī”ti padaṃ,",
  "tika-s0302t:441_1": "ettake ṭhāne.",
  "tika-s0302t:441_2": "Avijjāsaṅkhāre aggahetvā “nāmarūpapaccayā viññāṇa”nti desanāya pavattattā “paccayuppannapañcavokārabhavavasena desanā kathitā”ti vuttaṃ.",
  "tika-s0302t:441_3": "“Phale gahite kāraṇaṃ gahitamevā”ti viññāṇe gahite saṅkhārā,",
  "tika-s0302t:441_4": "tesañca kāraṇabhūtā avijjā gahitā eva hotīti vuttaṃ “heṭṭhā vissajjitesu dvādasasu padesū”ti.",
  "tika-s0302t:441_5": "Ekekasminti ekekasmiṃ pade.",
  "tika-s0302t:441_6": "Tiṇṇaṃ tiṇṇaṃ vasenāti “nirodhāya dhammaṃ desesi,",
  "tika-s0302t:441_7": "nirodhāya paṭipanno hoti,",
  "tika-s0302t:441_8": "nirodhā anupādāvinimutto hotī”ti evamāgatānaṃ tiṇṇaṃ tiṇṇaṃ vārānaṃ vasena.",
  "tika-s0302t:441_9": "“Aṭṭhārasahi vatthūhī”tiādīsu viya idha vatthusaddo kāraṇapariyāyoti āha “chattiṃsāya kāraṇehī”ti.",
  "tika-s0302t:441_10": "Paṭhamo anumodanāvidhi.",
  "tika-s0302t:441_11": "Dhammakathikaguṇoti vipassanāvisayo abhedopacārena vutto.",
  "tika-s0302t:441_12": "Sesadvayesupi eseva nayo.",
  "tika-s0302t:441_13": "Dutiyo anumodanā,",
  "tika-s0302t:441_14": "tatiyaṃ anumodananti abhidheyyānurūpaṃ vattabbaṃ.",
  "tika-s0302t:441_15": "Desanāsampatti kathitā “nibbidāya…pe…",
  "tika-s0302t:441_16": "dhammaṃ desetī”ti vuttattā.",
  "tika-s0302t:441_17": "Sekkhabhūmi kathitā “nibbidāya…pe…",
  "tika-s0302t:441_18": "paṭipanno hotī”ti vuttattā.",
  "tika-s0302t:441_19": "Asekkhabhūmi kathitā “nibbidā …pe…",
  "tika-s0302t:441_20": "anupādāvimutto hotī”ti vuttattā.",
  "tika-s0302t:442_0": "Naḷakalāpīsuttavaṇṇanā niṭṭhitā.",
  "tika-s0302t:443_0": "8. Kosambisuttavaṇṇanā",
  "tika-s0302t:444_0": "68.",
  "tika-s0302t:444_1": "Aṭṭhame parassa saddahitvāti parassa vacanaṃ saddahitvā.",
  "tika-s0302t:444_2": "Tenāha “yaṃ esa bhaṇati,",
  "tika-s0302t:444_3": "taṃ bhūtanti gaṇhātī”ti.",
  "tika-s0302t:444_4": "Parapattiyo hi eso paraneyyabuddhiko.",
  "tika-s0302t:444_5": "Yaṃ kāraṇanti yaṃ attanā cintitavatthu.",
  "tika-s0302t:444_6": "Ruccatīti “evametaṃ bhavissati,",
  "tika-s0302t:444_7": "na aññathā”ti attano matiyā cintentassa ruccati.",
  "tika-s0302t:444_8": "Ruciyā gaṇhātīti parapattiyo ahutvā sayameva tathā rocento gaṇhāti.",
  "tika-s0302t:444_9": "Anussavoti “anu anu suta”nti evaṃ cirakālagatāya anussutiyā labbhamānaṃ “kathamidaṃ siyā,",
  "tika-s0302t:444_10": "kasmā bhūtameta”nti anussavena gaṇhāti.",
  "tika-s0302t:444_11": "Vitakkayatoti “evametaṃ siyā”ti parikappentassa.",
  "tika-s0302t:444_12": "Ekaṃ kāraṇaṃ upaṭṭhātīti yathāparikappitavatthu cittassa upaṭṭhāti.",
  "tika-s0302t:444_13": "Ākāraparivitakkenāti attanā kappitākārenā taṃ gaṇhāti.",
  "tika-s0302t:444_14": "Ekā diṭṭhi uppajjatīti “yathāparikappitaṃ kiñci atthaṃ evametaṃ,",
  "tika-s0302t:444_15": "nāññathā”ti abhinivisantassa eko abhiniveso uppajjati.",
  "tika-s0302t:444_16": "Yāyassāti yāya diṭṭhiyā assa puggalassa.",
  "tika-s0302t:444_17": "Nijjhāyantassāti paccakkhaṃ viya nirūpetvā cintentassa.",
  "tika-s0302t:444_18": "Khamatīti tathā gahaṇakkhamo hoti.",
  "tika-s0302t:444_19": "Tenāha “so…pe…",
  "tika-s0302t:444_20": "gaṇhātī”ti.",
  "tika-s0302t:444_21": "Etānīti saddhādīni.",
  "tika-s0302t:444_22": "Tāni hi saddheyyānaṃ vatthūnaṃ gahaṇahetubhāvato “kāraṇānī”ti vuttāni.",
  "tika-s0302t:444_23": "Bhavanirodho nibbānanti navavidhopi bhavo nirujjhati ettha etasmiṃ adhigateti bhavanirodho, nibbānaṃ.",
  "tika-s0302t:444_24": "Svāyaṃ bhavo pañcakkhandhasaṅgaho tabbinimutto natthīti āha “pañcakkhandhanirodho nibbāna”nti.",
  "tika-s0302t:444_25": "Bhavanirodho nibbānaṃ nāmāti “nibbānaṃ nāma bhavanirodho”ti esa pañho sekkhehipi jānitabbo,",
  "tika-s0302t:444_26": "na asekkheheva.",
  "tika-s0302t:444_27": "Imaṃ ṭhānanti imaṃ yāthāvakāraṇaṃ.",
  "tika-s0302t:445_0": "Suṭṭhu diṭṭhanti “bhavanirodho nibbāna”nti mayā suṭṭhu yāthāvato diṭṭhaṃ,",
  "tika-s0302t:445_1": "bhavassa pīḷanasaṅkhatasantāpavipariṇāmaṭṭhānaṃ,",
  "tika-s0302t:445_2": "bhavanirodhassa ca nissaraṇavivekāsaṅkhatāmataṭṭhānaṃ yathābhūtaṃ sammappaññāya diṭṭhattā.",
  "tika-s0302t:445_3": "Anāgāmiphale ṭhito hi anāgāmimagge ṭhito eva nāma uparimaggassa anadhigatattāti vuttaṃ “anāgāmimagge ṭhitattā”ti.",
  "tika-s0302t:445_4": "Nibbānaṃ ārabbha pavattampi therassetaṃ ñāṇaṃ “nibbānaṃ paccavekkhatī”ti vuttañāṇaṃ viya na hotīti vuttaṃ “ekūnavīsatiyā…pe…",
  "tika-s0302t:445_5": "paccavekkhaṇañāṇa”nti.",
  "tika-s0302t:445_6": "Etena etaṃ nibbānapaccavekkhaṇā viya na hoti sappadesabhāvatoti dasseti.",
  "tika-s0302t:445_7": "Evañca katvā idha udapānanidassanampi samatthitanti daṭṭhabbaṃ.",
  "tika-s0302t:445_8": "Paccavekkhaṇañāṇenāti avasesakilesānaṃ,",
  "tika-s0302t:445_9": "nibbānasseva vā paccavekkhaṇañāṇena.",
  "tika-s0302t:445_10": "Upari arahattaphalasamayoti upari sijjhanato arahattapaṭilābho tathā atthi.",
  "tika-s0302t:445_11": "“Yenāhaṃ taṃ pariyesato nibbānaṃ sacchikarissāmī”ti jānāti.",
  "tika-s0302t:446_0": "Kosambisuttavaṇṇanā niṭṭhitā.",
  "tika-s0302t:447_0": "9. Upayantisuttavaṇṇanā",
  "tika-s0302t:448_0": "69.",
  "tika-s0302t:448_1": "Navame udakavaḍḍhanasamayeti sabbadivasesu mahāsamuddassa anto mahantacandakantamaṇipabbatānaṃ juṇhasamphassena",
  "tika-s0302t:448_2": "pahatattā jalābhisandanavasena udakassa vaḍḍhanasamaye.",
  "tika-s0302t:448_3": "Upari gacchantoti pakatiyā udakassa tiṭṭhaṭṭhānassa tato upari gacchantoti attho.",
  "tika-s0302t:448_4": "Upari yāpetīti udakaṃ tattha uparūpari vaḍḍheti.",
  "tika-s0302t:448_5": "Tathābhūto ca taṃ brūhento pūrentoti vuccatīti āha “vaḍḍheti pūretīti attho”ti.",
  "tika-s0302t:448_6": "Yasmā paccayadhammā attano phalasamavāyapaccaye honte tassa upari ṭhito viya hoti tassa attano vase vattāpanato,",
  "tika-s0302t:448_7": "tasmā vuttaṃ “avijjā upari gacchantī”ti.",
  "tika-s0302t:448_8": "Paccayabhāvena hi sā tathā vuccati.",
  "tika-s0302t:448_9": "Tenāha “saṅkhārānaṃ paccayo bhavituṃ sakkuṇantī”ti.",
  "tika-s0302t:448_10": "Apagacchanto yāyanto.",
  "tika-s0302t:448_11": "Tenāha “osaranto”ti,",
  "tika-s0302t:448_12": "avaḍḍhanto parihīyamānoti attho.",
  "tika-s0302t:449_0": "Upayantisuttavaṇṇanā niṭṭhitā.",
  "tika-s0302t:450_0": "10. Susimasuttavaṇṇanā",
  "tika-s0302t:451_0": "70.",
  "tika-s0302t:451_1": "Dasame garukatoti garubhāvahetūnaṃ uttamaguṇānaṃ matthakappattiyā anaññasādhāraṇena garukārena garukato.",
  "tika-s0302t:451_2": "Mānitoti sammāpaṭipattiyā mānito.",
  "tika-s0302t:451_3": "Tāya hi viññūnaṃ manāpatāti āha “manena piyāyito”ti.",
  "tika-s0302t:451_4": "Catupaccayapūjāya ca pūjitoti idaṃ atthavacanaṃ.",
  "tika-s0302t:451_5": "Yadatthaṃ saṃgītikārehi “tena kho pana samayena bhagavā sakkato hotī”tiādinā imassa suttassa nidānaṃ nikkhittaṃ,",
  "tika-s0302t:451_6": "tassa atthassa ulliṅgavasena vuttanti daṭṭhabbaṃ.",
  "tika-s0302t:451_7": "Esa nayo sesapadesupi.",
  "tika-s0302t:451_8": "Aṃsakūṭatoti uttarāsaṅgena ubho aṃsakūṭe paṭicchādetvā ṭhitā dakkhiṇaaṃsakūṭato,",
  "tika-s0302t:451_9": "ubhayato vā apanenti.",
  "tika-s0302t:451_10": "Paricitaganthavasena paṇḍitaparibbājako,",
  "tika-s0302t:451_11": "yato pacchā visesabhāgī jāto.",
  "tika-s0302t:451_12": "Vicittanayāya dhammakathāya kathanato “kaviseṭṭho”ti āhaṃsu.",
  "tika-s0302t:452_0": "Tejussadoti mahātejo.",
  "tika-s0302t:452_1": "Purebhattakiccādīnaṃ niyatabhāvena niyamamanuyutto.",
  "tika-s0302t:452_2": "Vipassanālakkhaṇamhīti ñāṇaṃ tattha kathitaṃ.",
  "tika-s0302t:452_3": "Dhammanti tassaṃ tassaṃ parisāyaṃ therassa asammukhā desitaṃ dhammaṃ.",
  "tika-s0302t:452_4": "Āharitvā katheti tathā varassa dinnattā.",
  "tika-s0302t:453_0": "Kiñcāpi susimo pūraṇādayo viya satthupaṭiñño na hoti,",
  "tika-s0302t:453_1": "titthiyehi pana “ayaṃ brāhmaṇapabbajito paññavā vedaṅgakusalo”ti gaṇācariyaṭṭhāne ṭhapito,",
  "tika-s0302t:453_2": "tathā cassa sambhāvito.",
  "tika-s0302t:453_3": "Tena vuttaṃ “ahaṃ satthāti paṭijānanto”ti,",
  "tika-s0302t:453_4": "na sassatadiṭṭhikattā.",
  "tika-s0302t:453_5": "Tathā hesa bhagavato sammukhā upagantuṃ asakkhi.",
  "tika-s0302t:454_0": "Aññāti arahattassa nāmaṃ aññindriyassa ciṇṇante pavattattā.",
  "tika-s0302t:454_1": "Taṃ pavattinti yaṃ aññabyākaraṇaṃ vuttaṃ,",
  "tika-s0302t:454_2": "taṃ sutvā.",
  "tika-s0302t:454_3": "Assa susimassa,",
  "tika-s0302t:454_4": "paramappamāṇanti uttamakoṭi.",
  "tika-s0302t:454_5": "Ācariyamuṭṭhīti ācariyassa muṭṭhikatadhammo.",
  "tika-s0302t:455_0": "Aṅgasantatāyāti nīvaraṇādīnaṃ paccanīkadhammānaṃ vidūrabhāvena jhānaṅgānaṃ vūpasantatāya.",
  "tika-s0302t:455_1": "Nibbutasabbadarathapariḷāhatāya hi tesaṃ jhānānaṃ paṇītatarabhāvo.",
  "tika-s0302t:455_2": "Ārammaṇasantatāyāti rūpapatibhāgavigamena saṇhasukhumādibhāvappattassa ārammaṇassa santabhāvena.",
  "tika-s0302t:455_3": "Yadaggena hi tesaṃ bhāvanātisayasambhāvitasaṇhasukhumappakārāni ārammaṇāni santāni,",
  "tika-s0302t:455_4": "tadaggena jhānaṅgānaṃ santatā veditabbā.",
  "tika-s0302t:455_5": "Ārammaṇasantatāya vā tadārammaṇadhammānaṃ santatā lokuttaradhammārammaṇāhi paccavekkhaṇāhi dīpetabbā.",
  "tika-s0302t:455_6": "Āruppavimokkhāti arūpajjhānasaññāvimokkhā.",
  "tika-s0302t:455_7": "Paññāmatteneva vimuttā,",
  "tika-s0302t:455_8": "na ubhatobhāgavimuttā.",
  "tika-s0302t:455_9": "Dhammānaṃ ṭhitatā taṃsabhāvatā dhammaṭṭhiti,",
  "tika-s0302t:455_10": "aniccadukkhānattatā,",
  "tika-s0302t:455_11": "tattha ñāṇaṃ dhammaṭṭhitiñāṇanti āha “vipassanāñāṇa”nti.",
  "tika-s0302t:455_12": "Evamāhāti “pubbe kho, susima,",
  "tika-s0302t:455_13": "dhammaṭṭhitiñāṇaṃ,",
  "tika-s0302t:455_14": "pacchā nibbāne ñāṇa”nti evamādi.",
  "tika-s0302t:456_0": "Vināpi samādhinti samathalakkhaṇappattaṃ purimasiddhaṃ vināpi samādhinti vipassanāyānikaṃ sandhāya vuttaṃ.",
  "tika-s0302t:456_1": "Evanti vuttākārena.",
  "tika-s0302t:456_2": "Na samādhinissando anupubbavihārā viya.",
  "tika-s0302t:456_3": "Na samādhiānisaṃso lokiyābhiññā viya.",
  "tika-s0302t:456_4": "Na samādhissa nipphatti sabbabhavaggaṃ viya.",
  "tika-s0302t:456_5": "Vipassanāya nipphatti maggo vā phalaṃ vāti yojanā.",
  "tika-s0302t:457_0": "Rūpādīsu cetesu tiṇṇaṃ lakkhaṇānaṃ parivattanavasena desanā teparivaṭṭadesanā.",
  "tika-s0302t:457_1": "Anuyogaṃ āropentoti nanu vuttaṃ, susima,",
  "tika-s0302t:457_2": "idāni arahattādhigamena sabbaso paccayākāraṃ paṭivijjhitvā tattha vigatasammohoti anuyogaṃ karonto.",
  "tika-s0302t:457_3": "Pākaṭakaraṇatthanti yathā tvaṃ, susima,",
  "tika-s0302t:457_4": "nijjhānako sukkhavipassako ca hutvā āsavānaṃ khayasammasane suppatiṭṭhito,",
  "tika-s0302t:457_5": "evametepi bhikkhū,",
  "tika-s0302t:457_6": "tasmā “api pana tumhe āyasmanto”tiādinā na te tayā anuyuñjitabbāti.",
  "tika-s0302t:458_0": "Susimasuttavaṇṇanā niṭṭhitā.",
  "tika-s0302t:459_0": "Mahāvaggavaṇṇanā niṭṭhitā.",
  "tika-s0302t:460_0": "8. Samaṇabrāhmaṇavaggo",
  "tika-s0302t:461_0": "1. Jarāmaraṇasuttādivaṇṇanā",
  "tika-s0302t:462_0": "71- 72.",
  "tika-s0302t:462_1": "Ekekaṃ suttaṃ katvā ekādasa suttāni vuttāni avijjāya vasena desanāya anāgatattā,",
  "tika-s0302t:462_2": "tathānāgamanañcassā catusaccavasena ekekassa padassa uddhaṭattā.",
  "tika-s0302t:462_3": "Kāmañca “āsavasamudayā avijjāsamudayo”ti attheva aññattha suttapadaṃ,",
  "tika-s0302t:462_4": "idha pana veneyyajjhāsayavasena tathā na vuttanti daṭṭhabbaṃ.",
  "tika-s0302t:463_0": "Jarāmaraṇasuttādivaṇṇanā niṭṭhitā.",
  "tika-s0302t:464_0": "Samaṇabrāhmaṇavaggavaṇṇanā niṭṭhitā.",
  "tika-s0302t:465_0": "9. Antarapeyyālavaggo",
  "tika-s0302t:466_0": "1. Satthusuttādivaṇṇanā",
  "tika-s0302t:467_0": "73.",
  "tika-s0302t:467_1": "Ayaṃ satthā nāmāti ayaṃ ariyamaggassa atthāya sāsati vimuttidhammaṃ anusāsatīti satthā nāma.",
  "tika-s0302t:467_2": "Adhisīlādivasena tividhāpi sikkhā.",
  "tika-s0302t:467_3": "Yogoti bhāvanānuyogo.",
  "tika-s0302t:467_4": "Chandoti niyyānetā kattukamyatākusalacchando.",
  "tika-s0302t:467_5": "Sabbaṃ bhāvanāya parissayaṃ sahati,",
  "tika-s0302t:467_6": "sabbaṃ vāssa upakārāvahaṃ sahati vāhetīti sabbasahaṃ.",
  "tika-s0302t:467_7": "Appaṭivānīti na paṭinivattatīti appaṭivānī.",
  "tika-s0302t:467_8": "Antarāya sahanaṃ mohanāsanavīriyaṃ ātappati kileseti ātappaṃ.",
  "tika-s0302t:467_9": "Vidhinā īretabbattā pavattetabbattā vīriyaṃ.",
  "tika-s0302t:467_10": "Satataṃ pavattiyamānabhāvanānuyogakammaṃ sātaccanti āha “satatakiriya”nti.",
  "tika-s0302t:467_11": "Tādisamevāti yādisī sati vuttā,",
  "tika-s0302t:467_12": "tādisameva ñāṇaṃ,",
  "tika-s0302t:467_13": "jarāmaraṇādivasena catusaccapariggāhakaṃ ñāṇanti attho.",
  "tika-s0302t:468_0": "Antarapeyyālavaggavaṇṇanā niṭṭhitā.",
  "tika-s0302t:469_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:470_0": "Nidānasaṃyuttavaṇṇanāya līnatthappakāsanā samattā.",
  "tika-s0302t:473_0": "2. Abhisamayasaṃyuttaṃ",
  "tika-s0302t:474_0": "1. Nakhasikhāsuttavaṇṇanā",
  "tika-s0302t:475_0": "74.",
  "tika-s0302t:475_1": "Sukhumāti taruṇā parittā kesaggamattabhāvato.",
  "tika-s0302t:475_2": "Yathā kesā dīghaso dvaṅgulamattāya sabbasmiṃ kāle etappamāṇāva,",
  "tika-s0302t:475_3": "na tacchindanaṃ,",
  "tika-s0302t:475_4": "evaṃ nakhaggāpi kesaggamattāva,",
  "tika-s0302t:475_5": "na tesaṃ chindanaṃ avaḍḍhanato.",
  "tika-s0302t:475_6": "Paratoti “sahassimaṃ satasahassima”nti vuttaṭṭhāne.",
  "tika-s0302t:475_7": "Abhisametvāti paṭivijjhitvā,",
  "tika-s0302t:475_8": "tasmā abhisametāvino paṭividdhasaccassāti attho.",
  "tika-s0302t:475_9": "Kāmaṃ purimapadaṃ dukkhakkhandhassa atītabhāvaṃ upādāyapi vattuṃ yuttaṃ.",
  "tika-s0302t:475_10": "Puretaraṃyeva pana vuttabhāvaṃ upādāya vuttanti dassetuṃ “purimaṃ dukkhakkhandha”ntiādi vuttaṃ.",
  "tika-s0302t:475_11": "Purimaṃ nāma pacchimaṃ apekkhitvā.",
  "tika-s0302t:475_12": "Purimapacchimatā hi taṃ taṃ upādāya vuccatīti idhādhippetaṃ purimaṃ nīharitvā dassetuṃ “katamaṃ panā”tiādi vuttaṃ.",
  "tika-s0302t:475_13": "“Atītampi parikkhīṇa”nti idhādhippetaṃ parikkhīṇameva vibhāvetuṃ “katamaṃ pana parikkhīṇa”ntiādi vuttaṃ.",
  "tika-s0302t:475_14": "Sotāpannassa dukkhakkhayo idha coditoti taṃ dassetuṃ “paṭhamamaggassa abhāvitattā uppajjeyyā”ti vatvā",
  "tika-s0302t:475_15": "idāni taṃ sarūpato dassetuṃ puna “katama”ntiādi vuttaṃ.",
  "tika-s0302t:475_16": "Sattasu attabhāvesu yaṃ apāye uppajjeyya aṭṭhamaṃ paṭisandhiṃ ādiṃ katvā yattha katthaci apāyesu cāti yaṃ dukkhaṃ uppajjeyya,",
  "tika-s0302t:475_17": "taṃ sabbaṃ parikkhīṇanti daṭṭhabbaṃ.",
  "tika-s0302t:475_18": "Assāti sotāpannassa,",
  "tika-s0302t:475_19": "yaṃ parimāṇaṃ,",
  "tika-s0302t:475_20": "tato uddhañca upapātaṃ atthīti adhippāyo.",
  "tika-s0302t:475_21": "Mahā attho guṇo mahattho,",
  "tika-s0302t:475_22": "so etassa atthīti mahatthiyo ka-",
  "tika-s0302t:475_23": "kārassa ya-",
  "tika-s0302t:475_24": "kāraṃ katvā.",
  "tika-s0302t:475_25": "Tenāha “mahato atthassa nipphādako”ti.",
  "tika-s0302t:476_0": "Nakhasikhāsuttavaṇṇanā niṭṭhitā.",
  "tika-s0302t:477_0": "2. Pokkharaṇīsuttavaṇṇanā",
  "tika-s0302t:478_0": "75. Ubbedhenāti avavedhena adhodisatāya. Tenāha “gambhīratāyā”ti.",
  "tika-s0302t:479_0": "Pokkharaṇīsuttavaṇṇanā niṭṭhitā.",
  "tika-s0302t:480_0": "3. Saṃbhejjaudakasuttādivaṇṇanā",
  "tika-s0302t:481_0": "76- 77.",
  "tika-s0302t:481_1": "Sambhijjaṭṭhāneti sambhijjasamodhānagataṭṭhāne.",
  "tika-s0302t:481_2": "Samenti sametā honti.",
  "tika-s0302t:481_3": "Tenāha “samāgacchantī”ti.",
  "tika-s0302t:481_4": "Pāḷiyaṃ vibhattilopena niddesoti tamatthaṃ dassento “tīṇi vā”ti āha.",
  "tika-s0302t:481_5": "Sambhijjati missībhāvaṃ gacchati etthāti sambhejjaṃ,",
  "tika-s0302t:481_6": "missitaṭṭhānaṃ.",
  "tika-s0302t:481_7": "Tattha udakaṃ sambhejjaudakaṃ.",
  "tika-s0302t:481_8": "Tenāha “sambhinnaṭṭhāne udaka”nti.",
  "tika-s0302t:482_0": "Saṃbhejjaudakasuttādivaṇṇanā niṭṭhitā.",
  "tika-s0302t:483_0": "4. Pathavīsuttādivaṇṇanā",
  "tika-s0302t:484_0": "78-84. Cakkavāḷabbhantarāyāti cakkavāḷapabbatassa antogadhāya.",
  "tika-s0302t:485_0": "Chaṭṭhādīsu vuttanayenevāti idha chaṭṭhasuttādīsu paṭhamasuttādīsu vuttanayenevāti attho veditabbo visesābhāvato.",
  "tika-s0302t:486_0": "Pariyosāneti imassa abhisamayasaṃyuttassa osānaṭṭhāne.",
  "tika-s0302t:486_1": "Aññatitthiyasamaṇabrāhmaṇaparibbājakānanti aññatitthiyānaṃ.",
  "tika-s0302t:486_2": "Guṇādhigamoti jhānābhiññāsahito guṇādhigamo.",
  "tika-s0302t:486_3": "Satabhāgampi…pe…",
  "tika-s0302t:486_4": "na upagacchati saccapaṭivedhassa mahānubhāvattā.",
  "tika-s0302t:486_5": "Tenāha bhagavā paccakkhasabbadhammo “evaṃ mahādhigamo,",
  "tika-s0302t:486_6": "bhikkhave,",
  "tika-s0302t:486_7": "diṭṭhisampanno puggalo evaṃ mahābhiñño”ti.",
  "tika-s0302t:487_0": "Pathavīsuttādivaṇṇanā niṭṭhitā.",
  "tika-s0302t:488_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:489_0": "Abhisamayasaṃyuttavaṇṇanāya līnatthappakāsanā samattā.",
  "tika-s0302t:492_0": "3. Dhātusaṃyuttaṃ",
  "tika-s0302t:493_0": "1. Nānattavaggo",
  "tika-s0302t:494_0": "1. Dhātunānattasuttavaṇṇanā",
  "tika-s0302t:495_0": "85.",
  "tika-s0302t:495_1": "Paṭhamanti imasmiṃ nidānavagge saṃyuttānaṃ paṭhamaṃ saṃgītattā.",
  "tika-s0302t:495_2": "Nissattaṭṭhasuññataṭṭhasaṅkhātenāti dhammamattatāya nissattatāsaṅkhātena niccasubhasukhaattasuññatatthasaṅkhātena.",
  "tika-s0302t:495_3": "Sabhāvaṭṭhenāti yathābhūtasabhāvaṭṭhena.",
  "tika-s0302t:495_4": "Tato eva sabhāvassa dhāraṇaṭṭhena dhātūti laddhanāmānaṃ.",
  "tika-s0302t:495_5": "Nānāsabhāvo aññamaññavisadisatā dhātunānattaṃ.",
  "tika-s0302t:495_6": "Cakkhusaṅkhāto pasādo cakkhupasādo.",
  "tika-s0302t:495_7": "So eva cakkhanaṭṭhena cakkhu,",
  "tika-s0302t:495_8": "nissattasuññataṭṭhena dhātu cāti cakkhudhātu.",
  "tika-s0302t:495_9": "Cakkhupasādavatthuṃ adhiṭṭhānaṃ katvā pavattaṃ cakkhupasādavatthukaṃ.",
  "tika-s0302t:495_10": "Sesapadesupi eseva nayo.",
  "tika-s0302t:495_11": "Dve sampaṭicchanamanodhātuyo,",
  "tika-s0302t:495_12": "ekā kiriyā manodhātūti tisso manodhātuyo manodhātu “mananamattā dhātū”ti katvā.",
  "tika-s0302t:495_13": "Vedanādayo…pe…",
  "tika-s0302t:495_14": "nibbānañca dhammadhātu visesasaññāparihārena sāmaññasaññāya pavattanato.",
  "tika-s0302t:495_15": "Tathā hete dhammā āyatanadesanāya “dhammāyatana”nteva desitā.",
  "tika-s0302t:495_16": "Na hi nesaṃ rūpāyatanādīnaṃ viya viññāṇehi aññaviññāṇena gahetabbatākāro atthi.",
  "tika-s0302t:495_17": "Sabbampīti chasattatividhaṃ manoviññāṇaṃ.",
  "tika-s0302t:495_18": "Kāmāvacarā kāmadhātupariyāpannattā.",
  "tika-s0302t:495_19": "Avasāne dveti dhammadhātumanoviññāṇadhātuyo.",
  "tika-s0302t:495_20": "Ayamettha saṅkhepo,",
  "tika-s0302t:495_21": "vitthāro pana visuddhimagge taṃsaṃvaṇṇanāsu daṭṭhabbo.",
  "tika-s0302t:496_0": "Dhātunānattasuttavaṇṇanā niṭṭhitā.",
  "tika-s0302t:497_0": "2. Phassanānattasuttavaṇṇanā",
  "tika-s0302t:498_0": "86.",
  "tika-s0302t:498_1": "Jātipasutiārammaṇādibhedena nānābhāvo phasso.",
  "tika-s0302t:498_2": "Jātipaccayabhedena hi paccayuppannassa bhedo hotiyeva.",
  "tika-s0302t:498_3": "Dhammaparicchedavasena dhātudesanāyaṃ tisso mananamattā dhātuyova manodhātuyo.",
  "tika-s0302t:498_4": "Kiriyāmayassa cittuppattivibhāgena paccayuppannassa vasena dhātudesanāyaṃ mananaṭṭhena dhātutāya sāmaññato",
  "tika-s0302t:498_5": "manodvārāvajjanaṃ “manodhātū”ti adhippetanti vuttaṃ “manosamphasso manodvāre paṭhamajavanasampayutto”tiādi.",
  "tika-s0302t:498_6": "Tasmāti yasmā kāmaṃ sampaṭicchanamanodhātuanantaraṃ uppajjamāno santīraṇaviññāṇadhātuyā sampayutto phassopi manosamphasso eva nāma,",
  "tika-s0302t:498_7": "dubbalattā pana so sabbabhavesu asambhavato ca gahito anavasesato gahaṇaṃ na hotīti manodvāre javanasamphasso hoti, tasmā.",
  "tika-s0302t:498_8": "Ayamettha atthoti ayaṃ idha adhippāyānugato attho.",
  "tika-s0302t:499_0": "Phassanānattasuttavaṇṇanā niṭṭhitā.",
  "tika-s0302t:500_0": "3. Nophassanānattasuttavaṇṇanā",
  "tika-s0302t:501_0": "87.",
  "tika-s0302t:501_1": "Manosamphassaṃ paṭiccāti manodvāre paṭhamajavanasampayutto phasso manosamphasso,",
  "tika-s0302t:501_2": "taṃ manosamphassaṃ paṭicca.",
  "tika-s0302t:501_3": "Manodhātūti āvajjanakiriyamanodhātu.",
  "tika-s0302t:501_4": "Manoviññāṇadhātu manodhātūti veneyyajjhāsayavasena vuttaṃ.",
  "tika-s0302t:501_5": "Tenāha “manodvāre…pe…",
  "tika-s0302t:501_6": "evamattho daṭṭhabbo”ti.",
  "tika-s0302t:501_7": "Tathā hi vakkhati “sabbāni cetānī”tiādi.",
  "tika-s0302t:502_0": "Nophassanānattasuttavaṇṇanā niṭṭhitā.",
  "tika-s0302t:503_0": "4. Vedanānānattasuttavaṇṇanā",
  "tika-s0302t:504_0": "88.",
  "tika-s0302t:504_1": "Sabbāpi tasmiṃ dvāre vedanā vatteyyuṃ cakkhusamphassavedanā upanissayapaccayabhāvitā.",
  "tika-s0302t:504_2": "Nibbattiphāsukatthanti nibbattiyā upanissayabhāvena pavattiyā dassanasukhatthaṃ.",
  "tika-s0302t:504_3": "Sampaṭicchanavedanameva gahetuṃ vaṭṭati,",
  "tika-s0302t:504_4": "tāya gahitāya itarāsaṃ gahaṇaṃ ñāyāgatamevāti.",
  "tika-s0302t:504_5": "Vuttaṃ porāṇaṭṭhakathāyaṃ.",
  "tika-s0302t:504_6": "Āvajjanasamphassanti āvajjanamanosamphassaṃ.",
  "tika-s0302t:504_7": "Anantarūpanissayabhūtaṃ paṭicca paṭhamajavanavasena uppajjatīti yojanā.",
  "tika-s0302t:504_8": "Ayamadhippāyo upanissayassa adhippetattā.",
  "tika-s0302t:505_0": "Vedanānānattasuttavaṇṇanā niṭṭhitā.",
  "tika-s0302t:506_0": "5. Dutiyavedanānānattasuttavaṇṇanā",
  "tika-s0302t:507_0": "89.",
  "tika-s0302t:507_1": "Tatiyacatutthesu vuttanayāvāti “no cakkhusamphassaṃ paṭicca uppajjati cakkhudhātū”ti evaṃ vuttanayo,",
  "tika-s0302t:507_2": "catutthe “cakkhudhātuṃ,",
  "tika-s0302t:507_3": "bhikkhave,",
  "tika-s0302t:507_4": "paṭicca uppajjati cakkhusamphasso”tiādinā vuttanayo ca.",
  "tika-s0302t:507_5": "Ekato katvāti ekajjhaṃ katvā desitā.",
  "tika-s0302t:507_6": "Kasmā pana tesu suttesu evaṃ desanā pavattāti āha “sabbāni cetānī”tiādi.",
  "tika-s0302t:507_7": "Paṭisedho pana tesaṃ vedanānānattādīnaṃ phassanānattādikassa paccayabhāvato tathāuppattiyā asambhavato.",
  "tika-s0302t:507_8": "Ito paresūti “no pariyesanānānattaṃ paṭicca uppajjati pariḷāhanānatta”ntiādīsu.",
  "tika-s0302t:508_0": "Dutiyavedanānānattasuttavaṇṇanā niṭṭhitā.",
  "tika-s0302t:509_0": "6. Bāhiradhātunānattasuttavaṇṇanā",
  "tika-s0302t:510_0": "90. Pañca dhātuyo kāmāvacarā rūpasabhāvattā.",
  "tika-s0302t:511_0": "Bāhiradhātunānattasuttavaṇṇanā niṭṭhitā.",
  "tika-s0302t:512_0": "7. Saññānānattasuttavaṇṇanā",
  "tika-s0302t:513_0": "91.",
  "tika-s0302t:513_1": "Āpāthe patitanti cakkhussa āpāthagataṃ sāṭakaveṭhanādisaññitaṃ bhūtasaṅghātaṃ sammā nissitaṃ.",
  "tika-s0302t:513_2": "Cakkhudvāre sampaṭicchanādisampayuttasaññānaṃ saṅkappagatikattā,",
  "tika-s0302t:513_3": "cakkhuviññāṇasampayuttasaññāgahaṇeneva vā gahetabbato “rūpasaññāti cakkhuviññāṇasampayuttā saññā”ti vuttaṃ tattha saññāya eva labbhanato.",
  "tika-s0302t:513_4": "Eteneva hi taṃsampayutto saṅkappoti idampi saṃvaṇṇitanti daṭṭhabbaṃ.",
  "tika-s0302t:513_5": "Tenāha “saññāsaṅkappachandā ekajavanavārepi nānājavanavārepi labbhantī”ti.",
  "tika-s0302t:513_6": "Javanasampayuttassa vitakkassa chandagatikattā vuttaṃ “tīhi cittehi sampayutto saṅkappo”ti.",
  "tika-s0302t:513_7": "Chandikataṭṭhenāti chandakaraṇaṭṭhena,",
  "tika-s0302t:513_8": "icchitaṭṭhenāti attho.",
  "tika-s0302t:513_9": "Anuḍahanaṭṭhenāti pariḍahanaṭṭhena.",
  "tika-s0302t:513_10": "Sannissayaḍāharasā hi rāgaggiādayo “rūpe”ti pana tassa ārammaṇadassanametaṃ.",
  "tika-s0302t:513_11": "Pariḷāhoti pariḷāhasīsena apekkhaṃ vadati.",
  "tika-s0302t:513_12": "Tenāha “pariḷāhe uppanne”tiādi.",
  "tika-s0302t:513_13": "“Pariḷāho”ti daḷhajjhosānā balavākārappattā vuttāti āha “pariḷāhapariyesanā pana nānājavanavāreyeva labbhantī”ti.",
  "tika-s0302t:513_14": "Tāsaṃ laddhūpanissayabhāvatoti dasseti.",
  "tika-s0302t:513_15": "Iminā nayenāti “uppajjati saññānānatta”nti ettha vuttanayena attho veditabbo.",
  "tika-s0302t:513_16": "“Rūpasaññādinānāsabhāvaṃ saññaṃ paṭicca kāmasaṅkappādinānāsabhāvo saṅkappo uppajjatī”tiādinā nayena veditabbo.",
  "tika-s0302t:514_0": "Saññānānattasuttavaṇṇanā niṭṭhitā.",
  "tika-s0302t:515_0": "8. Nopariyesanānānattasuttavaṇṇanā",
  "tika-s0302t:516_0": "92. Paṭisedhamattameva nānaṃ, sesaṃ heṭṭhā vuttanayamevāti adhippāyo.",
  "tika-s0302t:517_0": "Nopariyesanānānattasuttavaṇṇanā niṭṭhitā.",
  "tika-s0302t:518_0": "9. Bāhiraphassanānattasuttādivaṇṇanā",
  "tika-s0302t:519_0": "93.",
  "tika-s0302t:519_1": "Vuttappakāre ārammaṇeti “āpāthe patita”ntiādinā heṭṭhā vuttappakāre rūpārammaṇe.",
  "tika-s0302t:519_2": "Saññāti rūpasaññāva.",
  "tika-s0302t:519_3": "Arūpadhammopi samāno yasmiṃ ārammaṇe pavattati,",
  "tika-s0302t:519_4": "taṃ phusanto viya hotīti vuttaṃ “ārammaṇaṃ phusamāno”ti.",
  "tika-s0302t:519_5": "Taṇhāya vatthubhūtaṃyeva rūpārammaṇaṃ labbhatīti katvā “rūpalābho”ti adhippetanti āha “saha taṇhāya ārammaṇaṃ rūpalābho”ti.",
  "tika-s0302t:519_6": "Sabbasaṅgāhikanayoti ekasmiṃyeva ārammaṇe sabbesaṃ saññādīnaṃ dhammānaṃ uppattiyā sabbasaṅgaṇhanavasena dassitanayo.",
  "tika-s0302t:519_7": "Tenāha “ekasmiṃyevā”tiādi.",
  "tika-s0302t:519_8": "Sabbasaṅgāhikanayoti vā dhuvaparibhogavasena nibaddhārammaṇanti vā āgantukārammaṇanti vā vibhāgaṃ akatvā sabbasaṅgāhikanayo.",
  "tika-s0302t:519_9": "Aparo nayo.",
  "tika-s0302t:519_10": "Missakoti āgantukārammaṇe nibaddhārammaṇe ca visayato nibaddhārammaṇena missako.",
  "tika-s0302t:519_11": "Nibaddhārammaṇe sattānaṃ kileso mando hoti.",
  "tika-s0302t:519_12": "Tathā hi saññāsaṅkappaphassavedanāva dassitā.",
  "tika-s0302t:519_13": "Yaṃ kiñci viyāti yaṃ kiñci aññamaññaṃ viya.",
  "tika-s0302t:519_14": "Khobhetvāti kutūhaluppādanavasena cittaṃ khobhetvā.",
  "tika-s0302t:520_0": "Upāsikāti tassa amaccaputtassa bhariyaṃ sandhāyāha.",
  "tika-s0302t:520_1": "Tasminti āgantukārammaṇe.",
  "tika-s0302t:520_2": "Lābho nāma “labbhatī”ti katvā.",
  "tika-s0302t:521_0": "Uruvalliyavāsīti uruvalliyaleṇavāsī,",
  "tika-s0302t:521_1": "uruvalliyavihāravāsīti vadanti.",
  "tika-s0302t:521_2": "Pāḷiyāti “dhātunānattaṃ,",
  "tika-s0302t:521_3": "bhikkhave,",
  "tika-s0302t:521_4": "paṭicca uppajjatī”tiādinayapavattāya imissā suttapāḷiyā.",
  "tika-s0302t:521_5": "Parivaṭṭetvāti majjhe gahitaphassavedanāpariyosāne ṭhapanavasena pāḷiṃ parivaṭṭetvā.",
  "tika-s0302t:521_6": "Vuttappakāretiādi parivattetabbākāradassanaṃ.",
  "tika-s0302t:521_7": "Tattha vuttappakāreti āpāthagatarūpārammaṇe.",
  "tika-s0302t:521_8": "Avibhūtavāranti avibhūtārammaṇavāraṃ.",
  "tika-s0302t:521_9": "Ayameva vā pāṭho.",
  "tika-s0302t:521_10": "Gaṇhanti kathenti.",
  "tika-s0302t:521_11": "Ekajavanavārepi labbhanti cirataranivesābhāvā.",
  "tika-s0302t:521_12": "Nānājavanavāreyeva daḷhataranivesatāya.",
  "tika-s0302t:522_0": "94. Dasamaṃ uttānameva navame vuttanayattā. Paṭisedhamattameva hettha nānattanti.",
  "tika-s0302t:523_0": "Bāhiraphassanānattasuttādivaṇṇanā niṭṭhitā.",
  "tika-s0302t:524_0": "Nānattavaggavaṇṇanā niṭṭhitā.",
  "tika-s0302t:525_0": "2. Dutiyavaggo",
  "tika-s0302t:526_0": "1. Sattadhātusuttavaṇṇanā",
  "tika-s0302t:527_0": "95.",
  "tika-s0302t:527_1": "Ābhātīti ābhā,",
  "tika-s0302t:527_2": "ālokabhāvena nipphajjati,",
  "tika-s0302t:527_3": "upaṭṭhātīti vā attho.",
  "tika-s0302t:527_4": "So eva nijjīvaṭṭhena dhātūti ābhādhātu.",
  "tika-s0302t:527_5": "Ālokassāti ālokakasiṇassa. Suṭṭhu,",
  "tika-s0302t:527_6": "sobhanaṃ vā bhātīti subhaṃ.",
  "tika-s0302t:527_7": "Kasiṇasahacaraṇato jhānaṃ subhaṃ.",
  "tika-s0302t:527_8": "Sesaṃ vuttanayameva.",
  "tika-s0302t:527_9": "Suparisuddhavaṇṇaṃ kasiṇaṃ.",
  "tika-s0302t:527_10": "Ākāsānañcādayopi subhārammaṇaṃ evāti keci.",
  "tika-s0302t:527_11": "Desanaṃ niṭṭhāpesīti desanaṃ uddesamatte eva ṭhapesi.",
  "tika-s0302t:527_12": "Pāḷiyaṃ “andhakāraṃ paṭicca paññāyatī”ti etthāpi ārammaṇameva gahitaṃ,",
  "tika-s0302t:527_13": "tathā “ayaṃ dhātu asubhaṃ paṭicca paññāyatī”ti etthāpi.",
  "tika-s0302t:527_14": "Yathā hi idha suvaṇṇaṃ kasiṇaṃ subhanti adhippetaṃ,",
  "tika-s0302t:527_15": "evaṃ dubbaṇṇaṃ asubhanti.",
  "tika-s0302t:528_0": "Andhakāraṃ paṭiccāti andhakāraṃ paṭicchādakapaccayaṃ paṭicca.",
  "tika-s0302t:528_1": "Paññāyatīti pākaṭo hoti.",
  "tika-s0302t:528_2": "Tenāha “andhakāro hī”tiādi. Ālokopi,",
  "tika-s0302t:528_3": "andhakārena paricchinno hotīti yojanā.",
  "tika-s0302t:528_4": "Andhakāro tāva ālokena paricchinno hotu “yattha āloko natthi,",
  "tika-s0302t:528_5": "tattha andhakāro”ti āloko kathaṃ andhakārena paricchinno hotīti āha “andhakārena hi so pākaṭo hotī”ti.",
  "tika-s0302t:528_6": "Paricchedalekhāya viya cittarūpaṃ andhakārena hi parito paricchinno hutvā paññāyati,",
  "tika-s0302t:528_7": "yathā taṃ chāyāya ātapo.",
  "tika-s0302t:528_8": "Eseva nayoti asubhasubhānaṃ aññamaññaparicchinnataṃ atidisitvā tattha adhippetameva dassento “asubhe sati subhaṃ paññāyatī”ti āha.",
  "tika-s0302t:528_9": "Evamāhāti “asubhaṃ paṭicca subhaṃ paññāyatī”ti avoca.",
  "tika-s0302t:528_10": "“Rūpī rūpāni passatī”tiādīsu viya uttarapadalopenāyaṃ niddesoti āha “rūpaṃ paṭiccāti rūpāvacarasamāpattiṃ paṭiccā”ti.",
  "tika-s0302t:528_11": "Tāya hi sati adhigatāya.",
  "tika-s0302t:528_12": "Rūpasamatikkamā vā hotīti sabhāvārammaṇānaṃ rūpajjhānānaṃ samatikkamā ākāsānañcāyatanasamāpatti nāma hotīti attho.",
  "tika-s0302t:528_13": "Eseva nayoti iminā “ākāsānañcāyatanasamatikkamā viññāṇañcāyatanasamāpatti nāma hotī”tiādinā dvepi pakāre atidisati.",
  "tika-s0302t:528_14": "Paṭisaṅkhāti paṭisaṅkhāñāṇena.",
  "tika-s0302t:528_15": "Appavattinti yathāparicchinnakālaṃ appavattanaṃ.",
  "tika-s0302t:528_16": "Etena khaṇanirodhādiṃ paṭikkhipati.",
  "tika-s0302t:529_0": "Kathaṃ samāpatti pattabbāti imāsu sattasu dhātūsu kā pakārā saññāsamāpatti nānā hutvā samāpajjitabbā.",
  "tika-s0302t:529_1": "Tenāha “kīdisā samāpattiyo”tiādi.",
  "tika-s0302t:529_2": "Saññāya atthibhāvenāti paṭukiccāya saññāya atthibhāvena.",
  "tika-s0302t:529_3": "Sukhumasaṅkhārānaṃ tattha samāpattiyaṃ avasissatāya.",
  "tika-s0302t:529_4": "Nirodhovāti saṅkhārānaṃ nirodho eva.",
  "tika-s0302t:530_0": "Sattadhātusuttavaṇṇanā niṭṭhitā.",
  "tika-s0302t:531_0": "2. Sanidānasuttavaṇṇanā",
  "tika-s0302t:532_0": "96.",
  "tika-s0302t:532_1": "Bhāvanapuṃsakametaṃ “visamaṃ candimasūriyā parivattantī”tiādīsu viya.",
  "tika-s0302t:532_2": "Sanidānanti attano phalaṃ nidadātīti nidānaṃ,",
  "tika-s0302t:532_3": "kāraṇanti āha “sanidāno sappaccayo”ti.",
  "tika-s0302t:532_4": "Kāmapaṭisaṃyuttoti kāmarāgasaṅkhātena kāmena paṭisaṃyutto vā kāmapaṭibaddho vā.",
  "tika-s0302t:532_5": "Takketīti takko.",
  "tika-s0302t:532_6": "Abhūtakāraṃ samāropetvā kappetīti saṅkappo.",
  "tika-s0302t:532_7": "Ārammaṇe cittaṃ appetīti appanā.",
  "tika-s0302t:532_8": "Visesena appetīti byappanā.",
  "tika-s0302t:532_9": "Ārammaṇe cittaṃ abhiniropentaṃ viya pavattatīti cetaso abhiniropanā.",
  "tika-s0302t:532_10": "Micchā viparīto pāpako saṅkappoti micchāsaṅkappo.",
  "tika-s0302t:532_11": "Aññesu ca kāmapaṭisaṃyuttesu vijjamānesu vitakko eva kāmadhātusaddena niruḷho daṭṭhabbo vitakkassa kāmapasaṅgappattisātisayattā.",
  "tika-s0302t:532_12": "Esa nayo byāpādadhātuādīsupi.",
  "tika-s0302t:532_13": "Sabbepi akusalā dhammā kāmadhātu hīnajjhāsayehi kāmetabbadhātubhāvato.",
  "tika-s0302t:533_0": "Kilesakāmassa ārammaṇabhāvattā sabbākusalasaṃgāhikāya kāmadhātuyā itarā dve saṅgahetvā kathanaṃ sabbasaṅgāhikā.",
  "tika-s0302t:533_1": "Tissannaṃ dhātūnaṃ aññamaññaṃ asaṅkarato kathā asambhinnā.",
  "tika-s0302t:533_2": "Imaṃ kāmāvacarasaññitaṃ kāmavitakkasaññitañca kāmadhātuṃ.",
  "tika-s0302t:533_3": "Paṭiccāti paccayabhūtaṃ labhitvā.",
  "tika-s0302t:533_4": "Tīhi kāraṇehīti tīhi sārabhūtehi kāraṇehi.",
  "tika-s0302t:534_0": "Byāpādavitakko byāpādo uttarapadalopena,",
  "tika-s0302t:534_1": "so eva nijjīvaṭṭhena sabhāvadhāraṇaṭṭhena dhātūti byāpādadhātu.",
  "tika-s0302t:534_2": "Byāpajjati cittaṃ etenāti byāpādo, doso.",
  "tika-s0302t:534_3": "Byāpādopi dhātūti yojanā.",
  "tika-s0302t:534_4": "Sahajātapaccayādivasenāti sahajātaaññamaññanissayasampayuttaatthiavigatapaccayavasena.",
  "tika-s0302t:534_5": "Visesena hi parassa attano ca dukkhāpanaṃ vihiṃsā,",
  "tika-s0302t:534_6": "sā eva dhātu,",
  "tika-s0302t:534_7": "atthato rosanā parūpaghāto,",
  "tika-s0302t:534_8": "tathā pavatto vā dosasahagatacittuppādo.",
  "tika-s0302t:535_0": "Tiṇagahane araññeti tiṇehi gahanabhūte araññe.",
  "tika-s0302t:535_1": "Anayabyasananti apāyabyasanaṃ,",
  "tika-s0302t:535_2": "pariharaṇūpāyarahitaṃ vipattinti vā attho.",
  "tika-s0302t:535_3": "Avaḍḍhiṃ vināsanti avaḍḍhiñceva vināsañcāti vadanti sabbaso vaḍḍhirahitaṃ.",
  "tika-s0302t:535_4": "Sukkhatiṇadāyo viya ārammaṇaṃ kilesaggisaṃvaddhanaṭṭhena.",
  "tika-s0302t:535_5": "Tiṇukkā viya akusalasaññā anudahanaṭṭhena.",
  "tika-s0302t:535_6": "Tiṇakaṭṭha…pe…",
  "tika-s0302t:535_7": "sattā anayabyasanāpattito.",
  "tika-s0302t:535_8": "“Ime sattā”ti hi ayoniso paṭipajjamānā adhippetā.",
  "tika-s0302t:535_9": "Tenāha “yathā sukkhatiṇadāye”tiādi.",
  "tika-s0302t:536_0": "Samatābhāvato samatāvirodhato visamatāhetuto ca visamā rāgādayoti āha “rāgavisamādīni anugata”nti.",
  "tika-s0302t:536_1": "Icchitabbā avassaṃbhāvinibhāvena.",
  "tika-s0302t:537_0": "Saṃkilesato nikkhamanaṭṭhena nekkhammo,",
  "tika-s0302t:537_1": "so eva nijjīvaṭṭhena dhātūti nekkhammadhātu.",
  "tika-s0302t:537_2": "Svāyaṃ nekkhammasaddo pabbajjādīsu kusalavitakke ca niruḷhoti āha “nekkhammavitakkopi nekkhammadhātū”ti.",
  "tika-s0302t:537_3": "Itarāpi dve dhātuyoti abyāpādaavihiṃsādhātuyo vadati.",
  "tika-s0302t:537_4": "Visuṃ dīpetabbā sarūpena āgatattā.",
  "tika-s0302t:537_5": "Vitakkādayoti nekkhammasaṅkappacchandapariḷāhapariyesanā.",
  "tika-s0302t:537_6": "Yathānurūpaṃ attano attano paccayānurūpaṃ.",
  "tika-s0302t:537_7": "Kathaṃ panettha kusaladhammesu pariḷāho vuttoti?",
  "tika-s0302t:537_8": "Saṅkhārapariḷāhamattaṃ sandhāyetaṃ vuttaṃ,",
  "tika-s0302t:537_9": "soḷasasu ākāresu dukkhasacce santāpaṭṭho viya vutto,",
  "tika-s0302t:537_10": "yassa vigamena arahato sītibhāvappatti vuccati.",
  "tika-s0302t:538_0": "Sayaṃ na byāpajjati,",
  "tika-s0302t:538_1": "tena vā taṃsamaṅgīpuggalo na kiñci byāpādetīti abyāpādo,",
  "tika-s0302t:538_2": "vihiṃsāya vuttavipariyāyehi sā veditabbā.",
  "tika-s0302t:538_3": "Hitesibhāvena mijjati siniyhatīti mitto,",
  "tika-s0302t:538_4": "mittassa esāti metti, abyāpādo.",
  "tika-s0302t:538_5": "Mettāyanāti mettākāraṇaṃ,",
  "tika-s0302t:538_6": "mettāya vā ayanā pavattanā.",
  "tika-s0302t:538_7": "Mettāyitattanti mettāyitassa mettāya pavattassa bhāvo.",
  "tika-s0302t:538_8": "Mettācetovimuttīti mettāyanavasena pavatto cittasamādhi.",
  "tika-s0302t:538_9": "Sesaṃ vuttanayameva.",
  "tika-s0302t:539_0": "Sanidānasuttavaṇṇanā niṭṭhitā.",
  "tika-s0302t:540_0": "3. Giñjakāvasathasuttavaṇṇanā",
  "tika-s0302t:541_0": "97.",
  "tika-s0302t:541_1": "Ito paṭṭhāyāti “dhātuṃ,",
  "tika-s0302t:541_2": "bhikkhave”ti imasmā tatiyasuttato paṭṭhāya.",
  "tika-s0302t:541_3": "Yāva kammavaggo,",
  "tika-s0302t:541_4": "tāva netvā upagantvā seti etthāti āsayo,",
  "tika-s0302t:541_5": "hīnādibhāvena adhīno āsayo ajjhāsayo,",
  "tika-s0302t:541_6": "taṃ ajjhāsayaṃ,",
  "tika-s0302t:541_7": "adhimuttanti attho.",
  "tika-s0302t:541_8": "Saññā uppajjatītiādīsu hīnādibhedaṃ ajjhāsayaṃ paṭicca hīnādibhedā saññā,",
  "tika-s0302t:541_9": "tannissayadiṭṭhivikappanā,",
  "tika-s0302t:541_10": "vitakko ca uppajjati sahajātakoṭiyā upanissayakoṭiyā ca.",
  "tika-s0302t:541_11": "Satthāresūti tesaṃ satthupaṭiññatāya vuttaṃ,",
  "tika-s0302t:541_12": "na satthulakkhaṇasabbhāvato.",
  "tika-s0302t:541_13": "Asammāsambuddhesūti ādhāre visaye ca bhummaṃ ekato katvā vuttanti paṭhamaṃ tāva dassento “mayaṃ sammāsambuddhā”tiādiṃ",
  "tika-s0302t:541_14": "vatvā itaraṃ dassento “tesu sammāsambuddhā ete”tiādimāha.",
  "tika-s0302t:541_15": "Tesaṃ “mayaṃ sammāsambuddhā”ti uppannadiṭṭhi idha mūlabhāvena pucchitā,",
  "tika-s0302t:541_16": "itarā anusaṅkitāti pucchatiyevāti sāsaṅkaṃ vadati.",
  "tika-s0302t:542_0": "“Mahatī”ti ettha mahāsaddo “mahājano”tiādīsu viya bahuatthavācakoti daṭṭhabbo.",
  "tika-s0302t:542_1": "Avijjāpi hīnahīnatarahīnatamādibhedena bahupakārā.",
  "tika-s0302t:542_2": "Tassāti diṭṭhiyā.",
  "tika-s0302t:542_3": "Kasmā panettha “yadidaṃ avijjā dhātū”ti avijjaṃ uddharitvā “hīnaṃ dhātuṃ paṭiccā”ti ajjhāsayadhātu niddiṭṭhāti?",
  "tika-s0302t:542_4": "Na kho panetaṃ evaṃ daṭṭhabbaṃ,",
  "tika-s0302t:542_5": "“aññaṃ uddharitvā aññaṃ niddiṭṭhā”ti,",
  "tika-s0302t:542_6": "yato avijjāsīsena ajjhāsayadhātu eva gahitā.",
  "tika-s0302t:542_7": "Avijjāgahito hi purisapuggalo diṭṭhajjhāsayo hīnādibhedaṃ avijjādhātuṃ nissāya tato saññādiṭṭhiādike saṅkappeti.",
  "tika-s0302t:542_8": "Paṇidhi patthanā,",
  "tika-s0302t:542_9": "sā pana tathā tathā cittassa ṭhapanavasena hotīti āha “cittaṭṭhapana”nti.",
  "tika-s0302t:542_10": "Tenāha “sā panesā”tiādi.",
  "tika-s0302t:542_11": "Eteti hīnapaccayā saññādiṭṭhivitakkacetanā patthanā paṇidhisaṅkhātā hīnā dhammā.",
  "tika-s0302t:542_12": "Hīno nāma hīnadhammasamāyogato.",
  "tika-s0302t:542_13": "Sabbapadānīti “paññapetī”tiādīni padāni yojetabbāni hīnasaddena majjhimuttamaṭṭhānantarassa asambhavato.",
  "tika-s0302t:542_14": "Upapajjanaṃ “upapattī”ti āha “dve upapattiyo paṭilābho ca nibbatti cā”ti.",
  "tika-s0302t:542_15": "Tattha hīnakulādīti ādi-",
  "tika-s0302t:542_16": "saddena hīnarūpabhogaparisādīnaṃ saṅgaho.",
  "tika-s0302t:542_17": "Hīnattikavasenāti hīnattike vuttattikapadavasenāti adhippāyo.",
  "tika-s0302t:542_18": "Cittuppādakkhaṇeti idaṃ hīnattikapariyāpannānaṃ cittuppādānaṃ vasena tattha tattha laddhattā vuttaṃ.",
  "tika-s0302t:542_19": "Pañcasu nīcakulesūti caṇḍālavenanesādarathakārapukkusakulesu.",
  "tika-s0302t:542_20": "Dvādasaakusalacittuppādānaṃ pana yo koci paṭilābho hīnoti yojanā.",
  "tika-s0302t:542_21": "Sesadvayepi eseva nayo.",
  "tika-s0302t:542_22": "Imasmiṃ ṭhāneti “yāyaṃ, bhante,",
  "tika-s0302t:542_23": "diṭṭhī”tiādinā āgate imasmiṃ ṭhāne. “Dhātuṃ,",
  "tika-s0302t:542_24": "bhikkhave,",
  "tika-s0302t:542_25": "paṭicca uppajjatī”tiādinā āgatattā nibbattiyeva adhippetā,",
  "tika-s0302t:542_26": "na paṭilābho.",
  "tika-s0302t:543_0": "Giñjakāvasathasuttavaṇṇanā niṭṭhitā.",
  "tika-s0302t:544_0": "4. Hīnādhimuttikasuttavaṇṇanā",
  "tika-s0302t:545_0": "98.",
  "tika-s0302t:545_1": "Ekato hontīti samānacchandatāya ajjhāsayato ekato honti.",
  "tika-s0302t:545_2": "Nirantarā hontīti tāya eva samānacchandatāya cittena nibbisesā honti.",
  "tika-s0302t:545_3": "Idha adhimutti nāma ajjhāsayadhātūti āha “hīnādhimuttikāti hīnajjhāsayā”ti.",
  "tika-s0302t:546_0": "Hīnādhimuttikasuttavaṇṇanā niṭṭhitā.",
  "tika-s0302t:547_0": "5. Caṅkamasuttavaṇṇanā",
  "tika-s0302t:548_0": "99.",
  "tika-s0302t:548_1": "Mahāpaññesūti vipulapaññesu.",
  "tika-s0302t:548_2": "Nanti sāriputtattheraṃ.",
  "tika-s0302t:548_3": "Khandhantaranti khandhavibhāgaṃ,",
  "tika-s0302t:548_4": "khandhānaṃ vā antaraṃ viseso atthīti khandhantaro.",
  "tika-s0302t:548_5": "Esa nayo sesesupi.",
  "tika-s0302t:548_6": "Parikammanti iddhividhādhigamassa pubbabhāgaparikammañceva uttaraparikammañca.",
  "tika-s0302t:548_7": "Ānisaṃsanti iddhānisaṃsañceva ānisaṃsañca.",
  "tika-s0302t:548_8": "Adhiṭṭhānaṃ vikubbananti adhiṭṭhānavidhānañceva vikubbanavidhānañca.",
  "tika-s0302t:548_9": "Vuttanayenevāti “pathaviṃ pattharanto viyā”tiādinā.",
  "tika-s0302t:549_0": "Dhutaṅgaparihāranti dhutaṅgānaṃ pariharaṇavidhiṃ.",
  "tika-s0302t:549_1": "Pariharaṇaggahaṇeneva samādānaṃ siddhaṃ hotīti taṃ na gahitaṃ.",
  "tika-s0302t:549_2": "Ānisaṃsanti taṃtaṃdhutaṅgapariharaṇe daṭṭhabbaṃ ānisaṃsameva.",
  "tika-s0302t:549_3": "Samodhānanti “ettakā piṇḍapātapaṭisaṃyuttā,",
  "tika-s0302t:549_4": "ettakā senāsanapaṭisaṃyuttā”ti paccayavasena aññamaññañca antogadhattā.",
  "tika-s0302t:549_5": "Adhiṭṭhānanti adhiṭṭhānavidhiṃ.",
  "tika-s0302t:549_6": "Bhedanti ukkaṭṭhādibhedañceva bhinnākārañca.",
  "tika-s0302t:550_0": "Parikammanti “dibbacakkhu evaṃ uppādetabbaṃ,",
  "tika-s0302t:550_1": "evaṃ visodhetabba”ntiādinā parikammavidhānaṃ.",
  "tika-s0302t:550_2": "Ānisaṃsanti paresaṃ ajjhāsayānurūpāyatanādiānisaṃsapabhedaṃ.",
  "tika-s0302t:550_3": "Upakkilesanti sādhāraṇaṃ asādhāraṇaṃ duvidhaṃ upakkilesaṃ.",
  "tika-s0302t:550_4": "Vipassanābhāvanupakkilesā hi dibbacakkhussa upakkilesāti veditabbā.",
  "tika-s0302t:551_0": "Saṅkhepavitthāragambhīruttānavicitrakathādīsūti saṅkhepo vitthāro gambhīratā uttānatā vicitrabhāvo neyyatthatā",
  "tika-s0302t:551_1": "nītatthatāti evamādīsu dhammassa kathetabbappakāresu taṃ taṃ kathetabbākāraṃ.",
  "tika-s0302t:552_0": "Iti-saddo ādiattho, pakārattho vā. Tena –",
  "tika-s0302t:553_0": "“Ādimhi sīlaṃ deseyya,",
  "tika-s0302t:554_0": "Majjhe cittaṃ viniddise;",
  "tika-s0302t:555_0": "Ante paññā kathetabbā,",
  "tika-s0302t:556_0": "Eso dhammakathāvidho”ti. –",
  "tika-s0302t:557_0": "Evaṃ kathetabbākāraṃ saṅgaṇhāti.",
  "tika-s0302t:558_0": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "tika-s0302t:559_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-s0302t:560_0": "Evaṃ vuttaṃ dasavidhaṃ byañjanabuddhiṃ.",
  "tika-s0302t:560_1": "Aṭṭhuppattinti tassa tassa suttassa jātakassa ca aṭṭhuppattiṃ.",
  "tika-s0302t:560_2": "Anusandhinti pacchānusandhiādianusandhiṃ.",
  "tika-s0302t:560_3": "Pubbāparanti sambandhaṃ.",
  "tika-s0302t:560_4": "Idaṃ padaṃ evaṃ vattabbaṃ,",
  "tika-s0302t:560_5": "idaṃ pubbāparaṃ evaṃ gahetabbanti.",
  "tika-s0302t:561_0": "Kulasaṅgaṇhanaparihāranti lābhuppādanatthaṃ kulānaṃ saṅgaṇhanavidhino pariharaṇaṃ tanniyamitaṃ ekantikaṃ kulasaṅgahaṇavidhiṃ.",
  "tika-s0302t:562_0": "Caṅkamasuttavaṇṇanā niṭṭhitā.",
  "tika-s0302t:563_0": "6. Sagāthāsuttavaṇṇanā",
  "tika-s0302t:564_0": "100.",
  "tika-s0302t:564_1": "“Dhātuso saṃsandantī”ti idaṃ ajjhāsayato sarikkhatādassanaṃ,",
  "tika-s0302t:564_2": "na kāyena missībhāvadassananti āha “samuddantare”tiādi.",
  "tika-s0302t:564_3": "Nirantaroti nibbiseso.",
  "tika-s0302t:564_4": "Saṃsaggāti pañcavidhasaṃsaggahetu.",
  "tika-s0302t:564_5": "Saṃsaggagahaṇena cettha saṃsaggavatthukā taṇhā gahitā.",
  "tika-s0302t:564_6": "Tenāha “dassana…pe…",
  "tika-s0302t:564_7": "snehenā”ti.",
  "tika-s0302t:565_0": "Vanati bhajati sajjati tenāti vanaṃ,",
  "tika-s0302t:565_1": "vanathoti ca kileso vuccatīti āha “vanatho jātoti kilesavanaṃ jāta”nti.",
  "tika-s0302t:565_2": "Itare saṃsaggamūlakāti tameva paṭikkhipanto āha “adassanenā”ti.",
  "tika-s0302t:565_3": "Sādhujīvīti sādhu suṭṭhu jīvī,",
  "tika-s0302t:565_4": "taṃjīvanasīlo.",
  "tika-s0302t:565_5": "Tenāha “parisuddhajīvitaṃ jīvamāno”ti.",
  "tika-s0302t:566_0": "Sagāthāsuttavaṇṇanā niṭṭhitā.",
  "tika-s0302t:567_0": "7. Assaddhasaṃsandanasuttavaṇṇanā",
  "tika-s0302t:568_0": "101.",
  "tika-s0302t:568_1": "Nirojāti saddhāsnehābhāvena nisnehā.",
  "tika-s0302t:568_2": "Tato eva arasabhāvena nirasā.",
  "tika-s0302t:568_3": "Ekasadisāti samasamā nibbisesā.",
  "tika-s0302t:568_4": "Tenāha “nirantarā”ti.",
  "tika-s0302t:568_5": "Alajjitāya ekasīmakatā bhinnamariyādā.",
  "tika-s0302t:568_6": "Saddhā tesaṃ atthīti saddhā.",
  "tika-s0302t:568_7": "Tantipālakāti saddhammatantiyā pālakā.",
  "tika-s0302t:568_8": "Vaṃsānurakkhakāti ariyavaṃsassa anurakkhakā.",
  "tika-s0302t:568_9": "Āraddhavīriyāti paggahitavīriyā.",
  "tika-s0302t:568_10": "Yasmā tādisānaṃ vīriyaṃ paripuṇṇaṃ nāma hoti kiccasiddhiyā,",
  "tika-s0302t:568_11": "tasmā vuttaṃ “paripuṇṇaparakkamā”ti.",
  "tika-s0302t:568_12": "Sabbakiccapariggāhikāyāti catunnaṃ satipaṭṭhānānaṃ bhāvanākiccapariggāhikāya.",
  "tika-s0302t:569_0": "Assaddhasaṃsandanasuttavaṇṇanā niṭṭhitā.",
  "tika-s0302t:570_0": "8-12. Assaddhamūlakasuttādivaṇṇanā",
  "tika-s0302t:571_0": "102- 106.",
  "tika-s0302t:571_1": "Aṭṭhamādīnīti aṭṭhamaṃ navamaṃ dasamaṃ ekādasamaṃ dvādasamanti imāni pañca suttānīti eke.",
  "tika-s0302t:571_2": "Apare pana nava suttānīti icchanti.",
  "tika-s0302t:571_3": "Svāyamattho aṭṭhakathāyaṃ vuttoyeva.",
  "tika-s0302t:571_4": "Pāḷiyañca kesuci potthakesu likhīyati.",
  "tika-s0302t:572_0": "Assaddhamūlakasuttādivaṇṇanā niṭṭhitā.",
  "tika-s0302t:573_0": "Dutiyavaggavaṇṇanā niṭṭhitā.",
  "tika-s0302t:574_0": "3. Kammapathavaggo",
  "tika-s0302t:575_0": "1-2. Asamāhitasuttādivaṇṇanā",
  "tika-s0302t:576_0": "107- 108.",
  "tika-s0302t:576_1": "Ito paresūti ito dutiyavaggato paresu suttesu.",
  "tika-s0302t:576_2": "Paṭhamanti paṭhamavagge paṭhamaṃ.",
  "tika-s0302t:576_3": "Kasmā panettha evaṃ desanā pavattāti āha “evaṃ vuccamāne”tiādi.",
  "tika-s0302t:577_0": "Asamāhitasuttādivaṇṇanā niṭṭhitā.",
  "tika-s0302t:578_0": "3-5. Pañcasikkhāpadasuttādivaṇṇanā",
  "tika-s0302t:579_0": "109- 111.",
  "tika-s0302t:579_1": "Surāmerayasaṅkhātanti piṭṭhasurādisurāsaṅkhātaṃ pupphāsavādimerayasaṅkhātañca.",
  "tika-s0302t:579_2": "Majjanaṭṭhena majjaṃ.",
  "tika-s0302t:579_3": "Surāmerayamajjappamādoti vuccati “majjati tenā”ti katvā.",
  "tika-s0302t:579_4": "Tasmiṃ tiṭṭhantīti tasmiṃ pamāde pamajjanavasena tiṭṭhantīti attho.",
  "tika-s0302t:579_5": "Sesaṃ tatiyacatutthesu suviññeyyamevāti.",
  "tika-s0302t:580_0": "Pañcame tāni padāni saṃvaṇṇetuṃ “pañcame”tiādi āraddhaṃ.",
  "tika-s0302t:580_1": "Tattha pāṇo nāma vohārato satto,",
  "tika-s0302t:580_2": "paramatthato jīvitindriyaṃ,",
  "tika-s0302t:580_3": "taṃ pāṇaṃ atipātenti aticca antareyeva,",
  "tika-s0302t:580_4": "atikkamma vā satthādīhi abhibhavitvā pātenti saṇikaṃ patituṃ adatvā sīghaṃ pātentīti attho.",
  "tika-s0302t:580_5": "Kāyena vācāya vā adinnaṃ parasantakaṃ.",
  "tika-s0302t:580_6": "Ādiyantīti gaṇhanti.",
  "tika-s0302t:580_7": "Micchāti na sammā,",
  "tika-s0302t:580_8": "gārayhavasena.",
  "tika-s0302t:580_9": "Musāti atathaṃ vatthu.",
  "tika-s0302t:580_10": "Vadantīti visaṃvādanavasena vadanti.",
  "tika-s0302t:580_11": "Piyasuññakaraṇato pisuṇā,",
  "tika-s0302t:580_12": "pisati vā pare satte,",
  "tika-s0302t:580_13": "hiṃsatīti attho.",
  "tika-s0302t:580_14": "Mammacchedikāti etena parassa mammacchedavasena ekantapharusasañcetanā pharusavācā nāmāti dasseti.",
  "tika-s0302t:580_15": "Abhijjhāsaddo lubbhane niruḷhoti āha “parabhaṇḍe lubbhanasīlāti attho”ti.",
  "tika-s0302t:580_16": "Byāpannanti dosavasena vipannaṃ.",
  "tika-s0302t:580_17": "Pakativijahanena pūtibhūtaṃ.",
  "tika-s0302t:580_18": "Sādhūhi garahitabbataṃ pattā “natthi dinna”ntiādinayappavattā natthikāhetukaakiriyadiṭṭhi kammapathapariyāpannā nāma.",
  "tika-s0302t:580_19": "Micchattapariyāpannā sabbāpi lokuttaramaggapaṭipakkhā viparītadiṭṭhi.",
  "tika-s0302t:581_0": "Tesanti kammapathānaṃ.",
  "tika-s0302t:581_1": "Vohāratoti indriyabaddhaṃ upādāya paññattimattato.",
  "tika-s0302t:581_2": "Tiracchānagatādīsūti ādi-",
  "tika-s0302t:581_3": "saddena petānaṃ saṅgaho.",
  "tika-s0302t:581_4": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato.",
  "tika-s0302t:581_5": "Yathāvuttapaccayavipariyāyepi taṃtaṃpaccayehi cetanāya balavabhāvavasena appasāvajjamahāsāvajjatā vā veditabbā.",
  "tika-s0302t:581_6": "Iddhimayoti kammavipākiddhimayo dāṭhākoṭanādīnaṃ viya.",
  "tika-s0302t:582_0": "Methunasamācāresūti sadāraparadāragamanavasena duvidhesu methunasamācāresu.",
  "tika-s0302t:582_1": "Tepi hīnādhimuttikehi kattabbato kāmā nāma.",
  "tika-s0302t:582_2": "Micchācāroti gārayhācāro.",
  "tika-s0302t:582_3": "Gārayhatā cassa ekantanihīnatāyāti āha “ekantanindito lāmakācāro”ti asaddhammādhippāyenāti asaddhammasevanādhippāyena.",
  "tika-s0302t:582_4": "Gottarakkhitāti sagottehi rakkhitā.",
  "tika-s0302t:582_5": "Dhammarakkhitāti sahadhammehi rakkhitā.",
  "tika-s0302t:582_6": "Sassāmikā nāma sārakkhā.",
  "tika-s0302t:582_7": "Yassā gamane daṇḍo ṭhapito,",
  "tika-s0302t:582_8": "sā saparidaṇḍā.",
  "tika-s0302t:582_9": "Bhariyabhāvāya dhanena kītā dhanakkītā.",
  "tika-s0302t:582_10": "Chandena vasatīti chandavāsinī.",
  "tika-s0302t:582_11": "Bhogatthaṃ vasatīti bhogavāsinī.",
  "tika-s0302t:582_12": "Paṭatthaṃ vasatīti paṭavāsinī.",
  "tika-s0302t:582_13": "Udakapattaṃ āmasitvā gahitā odapattakinī.",
  "tika-s0302t:582_14": "Cumbaṭaṃ apanetvā gahitā obhaṭacumbaṭā.",
  "tika-s0302t:582_15": "Karamarānītā dhajāhaṭā.",
  "tika-s0302t:582_16": "Taṅkhaṇikaṃ gahitā muhuttikā.",
  "tika-s0302t:582_17": "Abhibhavitvā vītikkamo micchācāro mahāsāvajjo,",
  "tika-s0302t:582_18": "na tathā dvinnaṃ samānacchandatāya.",
  "tika-s0302t:582_19": "Abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-s0302t:582_20": "micchācāro na hoti abhibhuyyamānassāti vadanti.",
  "tika-s0302t:582_21": "Sevanācitte sati payogābhāvo appamāṇaṃ yebhuyyena itthiyā sevanāpayogassa abhāvato.",
  "tika-s0302t:582_22": "Tathā sati puretaraṃ sevanācittassa upaṭṭhānepi tassā micchācāro na siyā,",
  "tika-s0302t:582_23": "tathā purisassapi sevanāpayogābhāve.",
  "tika-s0302t:582_24": "Tasmā attano ruciyā pavattitassa vasena tayo,",
  "tika-s0302t:582_25": "balakkārena pavattitassa vasena tayoti sabbepi aggahitaggahaṇena “cattāro sambhārā”ti vuttaṃ.",
  "tika-s0302t:583_0": "Āsevanamandatāyāti yāya akusalacetanāya samphaṃ palapati,",
  "tika-s0302t:583_1": "tassā ittarakālatāya pavattiyā anāsevanāti paridubbalā hoti cetanā.",
  "tika-s0302t:584_0": "Upasaggavasena atthavisesavācino dhātusaddāti abhijjhāyatīti padassa parabhaṇḍābhimukhītiādiattho vutto.",
  "tika-s0302t:584_1": "Tanninnatāyāti tasmiṃ parabhaṇḍe lubbhanavasena ninnatāya.",
  "tika-s0302t:584_2": "Abhipubbo jhe-",
  "tika-s0302t:584_3": "saddo lubbhane niruḷhoti daṭṭhabbo.",
  "tika-s0302t:584_4": "Yassa bhaṇḍaṃ abhijjhāyati,",
  "tika-s0302t:584_5": "tassa appaguṇatāya appasāvajjā,",
  "tika-s0302t:584_6": "mahāguṇatāya mahāsāvajjātiādinā nayena tattha appasāvajjamahāsāvajjavibhāgo veditabbo.",
  "tika-s0302t:584_7": "Tenāha “adinnādānaṃ viyā”tiādi.",
  "tika-s0302t:584_8": "Attano pariṇāmanaṃ cittenevāti daṭṭhabbaṃ.",
  "tika-s0302t:585_0": "Hitasukhaṃ byāpādayatīti yo naṃ uppādeti,",
  "tika-s0302t:585_1": "yassa uppādeti,",
  "tika-s0302t:585_2": "tassa sati samavāye hitasukhaṃ vināseti.",
  "tika-s0302t:585_3": "Aho vatāti iminā yathā abhijjhāne vatthuno ekantato attano pariṇāmanaṃ dassitaṃ,",
  "tika-s0302t:585_4": "evamidhāpi vatthuno “aho vatā”ti iminā parassa vināsacintāya ekantato niyamitabhāvaṃ dasseti.",
  "tika-s0302t:585_5": "Evañhi nesaṃ dāruṇappavattiyā kammapathappavatti.",
  "tika-s0302t:586_0": "Yathābhuccagahaṇābhāvenāti yathātacchagahaṇassa abhāvena aniccādisabhāvassa niccādito gahaṇena.",
  "tika-s0302t:586_1": "Micchā passatīti vitathaṃ passati.",
  "tika-s0302t:586_2": "Samphappalāpo viyāti iminā āsevanassa appamahantatāhi micchādiṭṭhiyā appasāvajjamahāsāvajjatā.",
  "tika-s0302t:586_3": "Vatthunoti gahitavatthuno.",
  "tika-s0302t:586_4": "Gahitākāraviparītatāti micchādiṭṭhiyā gahitākārassa viparītatā.",
  "tika-s0302t:586_5": "Tathābhāvenāti attano gahitākāreneva tassā diṭṭhiyā,",
  "tika-s0302t:586_6": "gahitassa vā vatthuno upaṭṭhānaṃ “evametaṃ,",
  "tika-s0302t:586_7": "na ito aññathā”ti.",
  "tika-s0302t:587_0": "Dhammatoti sabhāvato.",
  "tika-s0302t:587_1": "Koṭṭhāsatoti cittaṅgakoṭṭhāsato,",
  "tika-s0302t:587_2": "yaṃkoṭṭhāsā honti,",
  "tika-s0302t:587_3": "tatoti attho.",
  "tika-s0302t:587_4": "Cetanādhammāvāti cetanāsabhāvā eva.",
  "tika-s0302t:587_5": "Paṭipāṭiyā sattāti ettha nanu cetanā abhidhamme kammapathesu na vuttāti paṭipāṭiyā sattannaṃ kammapathabhāvo na yuttoti? Na,",
  "tika-s0302t:587_6": "avacanassa aññahetukattā.",
  "tika-s0302t:587_7": "Na hi tattha cetanāya akammapathattā kammapatharāsimhi avacanaṃ,",
  "tika-s0302t:587_8": "kadāci pana kammapatho hoti,",
  "tika-s0302t:587_9": "na sabbadāti kammapathabhāvassa aniyatattā avacanaṃ. Yadā,",
  "tika-s0302t:587_10": "panassa kammapathabhāvo hoti,",
  "tika-s0302t:587_11": "tadā kammapatharāsisaṅgaho na nivārito. Etthāha –",
  "tika-s0302t:587_12": "yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṃ,",
  "tika-s0302t:587_13": "nanu abhijjhādīnampi kammapathabhāvaṃ appattānaṃ atthitāya aniyato kammapathabhāvoti tesampi kammapatharāsimhi avacanaṃ āpajjatīti?",
  "tika-s0302t:587_14": "Nāpajjati,",
  "tika-s0302t:587_15": "kammapathatātaṃsabhāgatāhi tesaṃ tattha vuttattā.",
  "tika-s0302t:587_16": "Yadi evaṃ cetanāpi tattha vattabbā siyā?",
  "tika-s0302t:587_17": "Saccametaṃ.",
  "tika-s0302t:587_18": "Sā pana pāṇātipātādikāti pākaṭo tassā kammapathabhāvoti na vuttā siyā.",
  "tika-s0302t:587_19": "Cetanāya hi “cetanāhaṃ,",
  "tika-s0302t:587_20": "bhikkhave,",
  "tika-s0302t:587_21": "kammaṃ vadāmi tividhā,",
  "tika-s0302t:587_22": "bhikkhave,",
  "tika-s0302t:587_23": "kāyasañcetanā akusalaṃ kāyakamma”ntiādivacanato kammabhāvo pākaṭo.",
  "tika-s0302t:587_24": "Kammaṃyeva ca sugatiduggatīnaṃ tatthuppajjanakasukhadukkhānañca pathabhāvena pavattaṃ kammapathoti vuccatīti pākaṭo,",
  "tika-s0302t:587_25": "tassā kammapathabhāvo.",
  "tika-s0302t:587_26": "Abhijjhādīnaṃ pana cetanāsamīhanabhāvena sucaritaduccaritabhāvo,",
  "tika-s0302t:587_27": "cetanājanitapiṭṭhivaṭṭakabhāvena sugatiduggatitaduppajjanakasukhadukkhānaṃ pathabhāvo cāti,",
  "tika-s0302t:587_28": "na tathā pākaṭo kammapathabhāvoti,",
  "tika-s0302t:587_29": "te eva tena sabhāvena dassetuṃ abhidhamme kammapatharāsibhāvena vuttā.",
  "tika-s0302t:587_30": "Atathājātiyakattā vā cetanā tehi saddhiṃ na vuttāti daṭṭhabbaṃ.",
  "tika-s0302t:587_31": "Mūlaṃ patvāti mūladesanaṃ patvā,",
  "tika-s0302t:587_32": "mūlasabhāvesu dhammesu desiyamānesūti attho.",
  "tika-s0302t:588_0": "Adinnādānaṃ sattārammaṇanti idaṃ “pañca sikkhāpadā parittārammaṇā evā”ti imāya pāḷiyā virujjhati.",
  "tika-s0302t:588_1": "Yañhi pāṇātipātādidussīlyassa ārammaṇaṃ,",
  "tika-s0302t:588_2": "tadeva taṃ veramaṇiyā ārammaṇaṃ.",
  "tika-s0302t:588_3": "Vītikkamitabbavatthuto eva hi viratīti.",
  "tika-s0302t:588_4": "“Sattārammaṇa”nti vā sattasaṅkhātaṃ saṅkhārārammaṇameva upādāya vuttattā na koci virodho.",
  "tika-s0302t:588_5": "Tathā hi vuttaṃ sammohavinodaniyaṃ “yāni sikkhāpadāni ettha ‘sattārammaṇānī’ti vuttāni,",
  "tika-s0302t:588_6": "tāni yasmā ‘sattoti’ti saṅkhaṃ gate saṅkhāreyeva ārammaṇaṃ karontī”ti.",
  "tika-s0302t:588_7": "Ito paresupi eseva nayo.",
  "tika-s0302t:588_8": "Visabhāgavatthuno “itthipurisā”ti gahetabbato sattārammaṇotipi eke.",
  "tika-s0302t:588_9": "“Eko diṭṭho,",
  "tika-s0302t:588_10": "dve sutā”tiādinā samphappalapane diṭṭhasutamutaviññātavasena.",
  "tika-s0302t:588_11": "Tathā abhijjhāti ettha tathā-",
  "tika-s0302t:588_12": "saddo “diṭṭhasutamutaviññātavasenā”ti idampi upasaṃharati,",
  "tika-s0302t:588_13": "na sattasaṅkhārārammaṇataṃ eva dassanādivasena abhijjhāyanato.",
  "tika-s0302t:588_14": "“Natthi sattā opapātikā”ti pavattamānāpi micchādiṭṭhi tebhūmakadhammārammaṇā evāti adhippāyena tassā saṅkhārārammaṇatā vuttā.",
  "tika-s0302t:588_15": "Kathaṃ pana micchādiṭṭhiyā mahaggatappattā dhammā ārammaṇaṃ hontīti?",
  "tika-s0302t:588_16": "Sādhāraṇato.",
  "tika-s0302t:588_17": "Natthi sukaṭadukkaṭānaṃ kammānaṃ phalaṃ vipākoti hi pavattamānāya atthato rūpārūpāvacaradhammāpi gahitāva hontīti.",
  "tika-s0302t:589_0": "Sukhabahulatāya rājāno hasamānāpi “coraṃ ghātethā”ti vadanti,",
  "tika-s0302t:589_1": "hāso pana tesaṃ aññavisayoti āha “sanniṭṭhāpakacetanā pana nesaṃ dukkhasampayuttāva hotī”ti.",
  "tika-s0302t:589_2": "Majjhattavedano na hoti,",
  "tika-s0302t:589_3": "sukhavedanova.",
  "tika-s0302t:589_4": "Tattha “kāmānaṃ samudayā”tiādinā vedanābhedo veditabbo.",
  "tika-s0302t:589_5": "Lobhasamuṭṭhāno musāvādo sukhavedano vā siyā majjhattavedano vā,",
  "tika-s0302t:589_6": "dosasamuṭṭhāno dukkhavedano vāti musāvādo tivedano siyā.",
  "tika-s0302t:589_7": "Iminā nayena sesesupi yathārahaṃ vedanānaṃ “lobho nidānaṃ kammānaṃ samudayāyā”tiādinā bhedo veditabbo.",
  "tika-s0302t:590_0": "Pāṇātipāto dosamohavasena dvimūlakoti sampayuttamūlameva sandhāya vuttaṃ.",
  "tika-s0302t:590_1": "Tassa hi mūlaṭṭhena upakārabhāvo dosaviseso,",
  "tika-s0302t:590_2": "nidānamūle pana gayhamāne lobhamohavasenapi vaṭṭati.",
  "tika-s0302t:590_3": "Sammūḷho āmisakiñjakkhakāmopi hi pāṇaṃ hanati.",
  "tika-s0302t:590_4": "Tenevāha “lobho nidānaṃ kammānaṃ samudayāyā”tiādi.",
  "tika-s0302t:590_5": "Sesesupi eseva nayo.",
  "tika-s0302t:591_0": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0302t:591_1": "Samādānena uppannā virati samādānavirati.",
  "tika-s0302t:591_2": "Kilesānaṃ samucchindanavasena pavattā maggasampayuttā virati samucchedavirati.",
  "tika-s0302t:591_3": "Kāmañcettha pāḷiyaṃ viratiyova āgatā,",
  "tika-s0302t:591_4": "sikkhāpadavibhaṅge pana cetanāpi āharitvā dassitāti tadubhayampi gaṇhanto “cetanāpi vaṭṭanti viratiyopī”ti āha.",
  "tika-s0302t:592_0": "Adussīlyārammaṇā jīvitindriyādiārammaṇā kathaṃ dussīlyāni pajahantīti dassetuṃ “yathā panā”tiādi vuttaṃ.",
  "tika-s0302t:592_1": "Pāṇātipātādīhi viramaṇavasena pavattanato tadārammaṇabhāveneva tāni pajahanti.",
  "tika-s0302t:592_2": "Na hi tadeva ārabbha taṃ pajahituṃ sakkā tato anissaṭabhāvato.",
  "tika-s0302t:593_0": "Anabhijjhā…pe…",
  "tika-s0302t:593_1": "viramantassāti abhijjhaṃ pajahantassāti attho.",
  "tika-s0302t:593_2": "Na hi manoduccaritato virati atthi anabhijjhādīheva tappahānasiddhito.",
  "tika-s0302t:594_0": "Pañcasikkhāpadasuttādivaṇṇanā niṭṭhitā.",
  "tika-s0302t:595_0": "7. Dasaṅgasuttavaṇṇanā",
  "tika-s0302t:596_0": "113.",
  "tika-s0302t:596_1": "Micchattasammattavasenāti ettha micchābhāvo micchattaṃ,",
  "tika-s0302t:596_2": "tathā sammābhāvo sammattaṃ.",
  "tika-s0302t:596_3": "Tathā tathā pavattā akusalakkhandhāva micchāsati,",
  "tika-s0302t:596_4": "evaṃ micchāñāṇampi daṭṭhabbaṃ.",
  "tika-s0302t:596_5": "Na hi ñāṇassa micchābhāvo nāma atthi.",
  "tika-s0302t:596_6": "Tasmā micchāñāṇinoti micchāsaññāṇāti attho,",
  "tika-s0302t:596_7": "ayoniso pavattacittuppādāti adhippāyo.",
  "tika-s0302t:596_8": "Micchāpaccavekkhaṇenāti micchādiṭṭhiādīnaṃ micchā ayoniso paccavekkhaṇena.",
  "tika-s0302t:596_9": "Kusalavimuttīti pakatipurisasantarajānanaṃ,",
  "tika-s0302t:596_10": "guṇaviyuttassa attano sakattani avaṭṭhānanti evamādiṃ akusalapavattiṃ “kusalavimuttī”ti gahetvā ṭhitā micchāvimuttikā.",
  "tika-s0302t:596_11": "Sammāpaccavekkhaṇāti jhānavimokkhādīsu sammā aviparītaṃ pavattā paccavekkhaṇā.",
  "tika-s0302t:597_0": "Dasaṅgasuttavaṇṇanā niṭṭhitā.",
  "tika-s0302t:598_0": "Tatiyavaggavaṇṇanā niṭṭhitā.",
  "tika-s0302t:599_0": "4. Catutthavaggo",
  "tika-s0302t:600_0": "1. Catudhātusuttavaṇṇanā",
  "tika-s0302t:601_0": "114.",
  "tika-s0302t:601_1": "Patiṭṭhādhātūti sahajātānaṃ dhammānaṃ patiṭṭhābhūtā dhātu.",
  "tika-s0302t:601_2": "Ābandhanadhātūti nahāniyacuṇṇassa udakaṃ viya sahajātadhammānaṃ ābandhanabhūtā dhātu.",
  "tika-s0302t:601_3": "Paripācanadhātūti sūriyo phalādīnaṃ viya sahajātadhammānaṃ paripācanabhūtā dhātu.",
  "tika-s0302t:601_4": "Vitthambhanadhātūti dutiyo viya sahajātadhammānaṃ vitthambhanabhūtā dhātu.",
  "tika-s0302t:601_5": "Kesādayo vīsati koṭṭhāsā. Ādi-",
  "tika-s0302t:601_6": "saddena pittādayo santappanādayo uddhaṅgamā vātādayo gahitā.",
  "tika-s0302t:601_7": "Etāti dhātuyo.",
  "tika-s0302t:602_0": "Catudhātusuttavaṇṇanā niṭṭhitā.",
  "tika-s0302t:603_0": "2. Pubbesambodhasuttavaṇṇanā",
  "tika-s0302t:604_0": "115.",
  "tika-s0302t:604_1": "Ayaṃ pathavīdhātuṃ nissāya taṃ ārabbha pavatto assādo.",
  "tika-s0302t:604_2": "Evaṃ pavattānanti evaṃ kāye pabhāvassa pavedanavaseneva pavattānaṃ.",
  "tika-s0302t:604_3": "Hutvā abhāvākārenāti pubbe avijjamānā paccayasāmaggiyā hutvā uppajjitvā puna bhaṅgupagamanato uddhaṃ abhāvākārena.",
  "tika-s0302t:604_4": "Na niccāti aniccā addhuvattā,",
  "tika-s0302t:604_5": "dhuvaṃ niccaṃ.",
  "tika-s0302t:604_6": "Paṭipīḷanākārenāti udayabbayavasena abhiṇhaṃ pīḷanākārena dukkhaṭṭhena.",
  "tika-s0302t:604_7": "Sabhāvavigamākārenāti attano sabhāvassa vigacchanākārena.",
  "tika-s0302t:604_8": "Sabhāvadhammā hi appamattaṃ khaṇaṃ patvā nirujjhanti.",
  "tika-s0302t:604_9": "Tasmā te “jarāya maraṇena cā”ti dvedhā vipariṇamanti.",
  "tika-s0302t:604_10": "Tenāha “vipariṇāmadhammā”ti.",
  "tika-s0302t:604_11": "Ādīnaṃ vāti pavattetīti ādīnavo,",
  "tika-s0302t:604_12": "paramakāpaññatā.",
  "tika-s0302t:604_13": "Vinīyatīti vūpasamīyati.",
  "tika-s0302t:604_14": "Accantappahānavasena nissarati etenāti nissaraṇaṃ.",
  "tika-s0302t:605_0": "Sāyaṃ nipannā sabbarattiṃ khepetvā pāto uṭṭhahāma, māsapuṇṇaghaṭo viya no sarīraṃ nissandābhāvato.",
  "tika-s0302t:606_0": "Phusitamattesupīti udakassa phusitamattesupi.",
  "tika-s0302t:607_0": "Atināmenti kālaṃ.",
  "tika-s0302t:607_1": "Evaṃ vuttanayena pavattā puggalā etā pathavīdhātuādayo assādenti nāma abhirativasena tattha ākaṅkhuppādanato.",
  "tika-s0302t:608_0": "Abhivisiṭṭhena ñāṇenāti aggamaggañāṇena.",
  "tika-s0302t:608_1": "Rukkho bodhi “bujjhati etthā”ti katvā.",
  "tika-s0302t:608_2": "Maggo bodhi “bujjhati etenā”ti katvā.",
  "tika-s0302t:608_3": "Sabbaññutaññāṇaṃ bodhi sammā sāmañca sabbadhammānaṃ bujjhanato.",
  "tika-s0302t:608_4": "Nibbānaṃ bodhi bujjhitabbato.",
  "tika-s0302t:608_5": "Tesanti niddhāraṇe sāmivacanaṃ.",
  "tika-s0302t:608_6": "Sāvakapāramīñāṇanti sāvakapāramīñāṇaṃ yāthāvato dassanavatthu.",
  "tika-s0302t:609_0": "Akuppāti paṭipakkhehi akopetabbo.",
  "tika-s0302t:609_1": "Kāraṇatoti ariyamaggato.",
  "tika-s0302t:609_2": "Tato hissa akuppatā.",
  "tika-s0302t:609_3": "Tenāha “sā hī”tiādī.",
  "tika-s0302t:609_4": "Ārammaṇatoti nibbānārammaṇato nibbānārammaṇānaṃ lokiyasamāpattīnaṃ abhāvato.",
  "tika-s0302t:610_0": "Vitthāravasenāti ekekadhātuvasenāti vadanti,",
  "tika-s0302t:610_1": "ekekissā pana dhātuyā lakkhaṇavibhattidassanavasena.",
  "tika-s0302t:610_2": "Yanti hetuatthe nipāto,",
  "tika-s0302t:610_3": "yaṃ nimittanti attho.",
  "tika-s0302t:610_4": "Assādeti etenāti assādo, taṇhā.",
  "tika-s0302t:610_5": "Ayaṃ pathavīdhātuyā assādoti ettha ayaṃ-",
  "tika-s0302t:610_6": "saddo “pahānapaṭivedho”ti etthāpi ānetvā sambandhitabbo “ayaṃ pahānapaṭivedho paṭivijjhitabbaṭṭhena samudayasacca”nti.",
  "tika-s0302t:610_7": "Esa nayo sesasaccesupi.",
  "tika-s0302t:610_8": "Yāti yathāvuttesu assādo ādīnavo nissaraṇanti imesu tīsu ṭhānesu pavattā yā diṭṭhi…pe…",
  "tika-s0302t:610_9": "yo samādhi,",
  "tika-s0302t:610_10": "ayaṃ bhāvanāpaṭivedho maggasaccanti vuttanayeneva yojetabbaṃ.",
  "tika-s0302t:611_0": "Pubbesambodhasuttavaṇṇanā niṭṭhitā.",
  "tika-s0302t:612_0": "3. Acariṃsuttavaṇṇanā",
  "tika-s0302t:613_0": "116.",
  "tika-s0302t:613_1": "Yathā yāvatā nissaraṇapariyesanaṭṭhāne ādīnavapariyesanā,",
  "tika-s0302t:613_2": "evaṃ yāvatā ādīnavapariyesanaṭṭhāne assādapariyesanā sammāpaṭipannassāti vuttaṃ “acarinti ñāṇacārena acariṃ,",
  "tika-s0302t:613_3": "anubhavanacārenā”ti.",
  "tika-s0302t:614_0": "Acariṃsuttavaṇṇanā niṭṭhitā.",
  "tika-s0302t:615_0": "4. Nocedaṃsuttavaṇṇanā",
  "tika-s0302t:616_0": "117.",
  "tika-s0302t:616_1": "Nissaṭātiādīni padāni,",
  "tika-s0302t:616_2": "ādito vuttapaṭisedhenāti “nevā”ti ettha vuttena nakārena.",
  "tika-s0302t:616_3": "Tenāha “na nissaṭā”tiādi.",
  "tika-s0302t:616_4": "Vimariyādikatenātiādi ca ettha viharaṇapekkhaṇe karaṇavacanaṃ.",
  "tika-s0302t:616_5": "Dutiyanayeti “yato ca kho,",
  "tika-s0302t:616_6": "bhikkhave”tiādinā vuttanaye.",
  "tika-s0302t:616_7": "Kilesavaṭṭamariyādāya sabbaso abhāvato nimmariyādikatena cittena.",
  "tika-s0302t:616_8": "Tenāha “tatthā”tiādi.",
  "tika-s0302t:616_9": "Tīsūti dutiyādīsu tīsu.",
  "tika-s0302t:617_0": "Nocedaṃsuttavaṇṇanā niṭṭhitā.",
  "tika-s0302t:618_0": "5. Ekantadukkhasuttavaṇṇanā",
  "tika-s0302t:619_0": "118.",
  "tika-s0302t:619_1": "Ekanteneva dukkhāti avīcimahānirayo viya ekantato dukkhā eva sukhena avomissā.",
  "tika-s0302t:619_2": "Dukkhena anupatitāti dukkheneva sabbaso upagatā.",
  "tika-s0302t:619_3": "Dukkhena okkantāti bahiddhā viya antopi dukkhena avakkantā anupaviṭṭhā.",
  "tika-s0302t:619_4": "Sukhavedanāpaccayatāya imāsaṃ dhātūnaṃ sukhatā viya dukkhavedanāpaccayatāpi veditabbā,",
  "tika-s0302t:619_5": "saṅkhāradukkhatā pana sabbattha caritā eva.",
  "tika-s0302t:619_6": "Sabbatthāti sabbāsu dhātūsu,",
  "tika-s0302t:619_7": "sabbaṭṭhānesu vā.",
  "tika-s0302t:619_8": "Paṭhamaṃ sukhaṃ dassetvāpi pacchā dukkhassa kathitattā “dukkhalakkhaṇaṃ kathita”nti vuttaṃ.",
  "tika-s0302t:620_0": "Ekantadukkhasuttavaṇṇanā niṭṭhitā.",
  "tika-s0302t:621_0": "6-10. Abhinandasuttādivaṇṇanā",
  "tika-s0302t:622_0": "119- 123.",
  "tika-s0302t:622_1": "Chaṭṭhasattamesu vaṭṭavivaṭṭaṃ kathitaṃ.",
  "tika-s0302t:622_2": "Aṭṭhakathāyaṃ pana “vivaṭṭaṃ kathita”nti vuttaṃ.",
  "tika-s0302t:622_3": "Tīsu suttesu.",
  "tika-s0302t:622_4": "Catusaccamevāti cattāri saccāni samāhaṭāni catusaccanti tesaṃ ekajjhaṃ gahaṇaṃ,",
  "tika-s0302t:622_5": "niyamo pana tabbinimuttassa paramatthassa abhāvato.",
  "tika-s0302t:623_0": "Abhinandasuttādivaṇṇanā niṭṭhitā.",
  "tika-s0302t:624_0": "Catutthavaggavaṇṇanā niṭṭhitā.",
  "tika-s0302t:625_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:626_0": "Dhātusaṃyuttavaṇṇanāya līnatthappakāsanā samattā.",
  "tika-s0302t:629_0": "4. Anamataggasaṃyuttaṃ",
  "tika-s0302t:630_0": "1. Paṭhamavaggo",
  "tika-s0302t:631_0": "1. Tiṇakaṭṭhasuttavaṇṇanā",
  "tika-s0302t:632_0": "124.",
  "tika-s0302t:632_1": "Upasaggo samāsavisaye sasādhanaṃ kiriyaṃ dassetīti vuttaṃ “ñāṇena anugantvāpī”ti.",
  "tika-s0302t:632_2": "Vassasataṃ vassasahassanti nidassanamattametaṃ,",
  "tika-s0302t:632_3": "tato bhiyyopi anugantvā anamataggo eva saṃsāro. Agga-",
  "tika-s0302t:632_4": "saddo idha mariyādavacano,",
  "tika-s0302t:632_5": "anuddesikañcetaṃ vacananti āha “aparicchinnapubbāparakoṭiko”ti.",
  "tika-s0302t:632_6": "Aññathā antimabhavikaparicchinnakatavimuttiparipācanīyadhammādīnaṃ vasena aparicchinnapubbāparakoṭi na sakkā vattuṃ.",
  "tika-s0302t:632_7": "Saṃsaraṇaṃ saṃsāro.",
  "tika-s0302t:632_8": "Pacchimāpi na paññāyati andhabālānaṃ vasenāti adhippāyo.",
  "tika-s0302t:632_9": "Tenāha bhagavā “dīgho bālāna saṃsāro”ti.",
  "tika-s0302t:632_10": "Vemajjheyeva pana sattā saṃsaranti pubbāparakoṭīnaṃ alabbhanīyattā.",
  "tika-s0302t:632_11": "Attho paritto hoti yathābhūtāvabodhābhāvato.",
  "tika-s0302t:632_12": "Buddhasamayeti sāsaneti attho.",
  "tika-s0302t:632_13": "Attho mahā yathābhūtāvabodhisambhavato,",
  "tika-s0302t:632_14": "atthassa vipulatāya taṃsadisā upamā natthīti parittaṃyeva upamaṃ āharantīti adhippāyo.",
  "tika-s0302t:632_15": "Idāni vuttamevatthaṃ “pāḷiyaṃ hī”tiādinā samattheti.",
  "tika-s0302t:632_16": "Mātu mātaroti mātu mātāmahiyo.",
  "tika-s0302t:632_17": "Tassevāti dukkhasseva.",
  "tika-s0302t:632_18": "Tibbanti dukkhapariyāyoti.",
  "tika-s0302t:633_0": "Tiṇakaṭṭhasuttavaṇṇanā niṭṭhitā.",
  "tika-s0302t:634_0": "2. Pathavīsuttavaṇṇanā",
  "tika-s0302t:635_0": "125.",
  "tika-s0302t:635_1": "Mahāpathavinti avisesena anavasesapariyādāyinīti āha “cakkavāḷapariyanta”nti.",
  "tika-s0302t:635_2": "Parikappavacanañcetaṃ.",
  "tika-s0302t:636_0": "Pathavīsuttavaṇṇanā niṭṭhitā.",
  "tika-s0302t:637_0": "3. Assusuttavaṇṇanā",
  "tika-s0302t:638_0": "126.",
  "tika-s0302t:638_1": "Kandanaṃ sasaddaṃ,",
  "tika-s0302t:638_2": "rodanaṃ pana kevalamevāti āha “kandantānanti sasaddaṃ rudamānāna”nti.",
  "tika-s0302t:638_3": "Pavattanti sandanavasena pavattaṃ.",
  "tika-s0302t:638_4": "“Sinerurasmīhi paricchinnesū”ti saṅkhepena vuttamatthaṃ vivaranto “sinerussā”tiādimāha.",
  "tika-s0302t:638_5": "Maṇimayanti indanīlamaṇimayaṃ.",
  "tika-s0302t:638_6": "Sinerussa pubbadakkhiṇakoṇasamapadesā “pubbadakkhiṇapassā”ti adhippetā.",
  "tika-s0302t:638_7": "Tehi nikkhantarajatarasmiyo indanīlarasmiyo ca ekato hutvā.",
  "tika-s0302t:638_8": "Tāsaṃ rasmīnaṃ antaresūti tāsaṃ catūhi koṇehi nikkhantarasmīnaṃ catūsu antaresu.",
  "tika-s0302t:638_9": "Cattāroti dakkhiṇādibhedā cattāro mahāsamuddā honti.",
  "tika-s0302t:638_10": "Viasananti visesena khepanaṃ.",
  "tika-s0302t:638_11": "Kiṃ pana tanti āha “vināsoti attho”ti.",
  "tika-s0302t:639_0": "Assusuttavaṇṇanā niṭṭhitā.",
  "tika-s0302t:640_0": "4. Khīrasuttavaṇṇanā",
  "tika-s0302t:641_0": "127. Mātuthaññanti pītaṃ mātuyā thanato nibbattakhīraṃ bahutaranti veditabbaṃ.",
  "tika-s0302t:642_0": "Khīrasuttavaṇṇanā niṭṭhitā.",
  "tika-s0302t:643_0": "5. Pabbatasuttavaṇṇanā",
  "tika-s0302t:644_0": "128.",
  "tika-s0302t:644_1": "“Anamataggassa saṃsārassa dīghatamattā na sukaraṃ nasukara”nti aṭṭhakathāpāṭho.",
  "tika-s0302t:644_2": "Kathaṃ nacchindatīti kathaṃ na pariyosāpeti,",
  "tika-s0302t:644_3": "kāyacipi gahaṇatāyāti adhippāyo.",
  "tika-s0302t:644_4": "Tayo kappāsaṃsūti tayo ekakappāsaṃsū.",
  "tika-s0302t:644_5": "Yehi naṃ phuṭṭhaṃ,",
  "tika-s0302t:644_6": "tatopi sukhumataraṃ sāsapamattaṃ khīyeyya pabbataṃ sabbabhāgehi aticiravelaṃ parimajjante.",
  "tika-s0302t:645_0": "Pabbatasuttavaṇṇanā niṭṭhitā.",
  "tika-s0302t:646_0": "6. Sāsapasuttavaṇṇanā",
  "tika-s0302t:647_0": "129.",
  "tika-s0302t:647_1": "Nagaranti nagarasaṅkhepena pākārena parikkhittataṃ sandhāya vuttaṃ.",
  "tika-s0302t:647_2": "Anto pana sabbaso vicittasāsapehi eva puṇṇaṃ,",
  "tika-s0302t:647_3": "evaṃ cuṇṇikābaddhaṃ.",
  "tika-s0302t:647_4": "Tenāha “na pana…pe…",
  "tika-s0302t:647_5": "daṭṭhabba”nti.",
  "tika-s0302t:648_0": "Sāsapasuttavaṇṇanā niṭṭhitā.",
  "tika-s0302t:649_0": "7. Sāvakasuttavaṇṇanā",
  "tika-s0302t:650_0": "130.",
  "tika-s0302t:650_1": "Tassa ṭhitaṭṭhānatoti bhikkhuno anussaritvā ṭhitaṭṭhānato,",
  "tika-s0302t:650_2": "tena anussaritassa satasahassakappassa anantarakappato paṭṭhāyāti attho.",
  "tika-s0302t:650_3": "Evanti vuttappakārena.",
  "tika-s0302t:650_4": "Cattāropi bhikkhū abhiññālābhino.",
  "tika-s0302t:650_5": "Cattāri kappasatasahassāni divase divase anussareyyunti parikappanavasena vadanti.",
  "tika-s0302t:651_0": "Sāvakasuttavaṇṇanā niṭṭhitā.",
  "tika-s0302t:652_0": "8. Gaṅgāsuttavaṇṇanā",
  "tika-s0302t:653_0": "131.",
  "tika-s0302t:653_1": "Etasmiṃ antareti etasmiṃ pabhavasamuddapadesaparicchinne āyāmato pañcayojanasatike atirekayojanasatike vā ṭhāne.",
  "tika-s0302t:654_0": "Gaṅgāsuttavaṇṇanā niṭṭhitā.",
  "tika-s0302t:655_0": "9. Daṇḍasuttavaṇṇanā",
  "tika-s0302t:656_0": "132.",
  "tika-s0302t:656_1": "Navame khittoti punappunaṃ khitto.",
  "tika-s0302t:656_2": "Ekavārañhi khitto mūlādīsu ekeneva nipateyya.",
  "tika-s0302t:656_3": "Tathā sati adhippeto pātassa aniyamo na nidassito siyā.",
  "tika-s0302t:656_4": "Tattha ca dhammaṃ suṇantā bhikkhū manussaloke,",
  "tika-s0302t:656_5": "te sandhāya “asmā lokā”ti āha,",
  "tika-s0302t:656_6": "tadaññaṃ sandhāya “paraloka”nti.",
  "tika-s0302t:656_7": "Tassa tassa vā puggalassa yathādhippeto ayaṃ loko,",
  "tika-s0302t:656_8": "tadañño paraloko.",
  "tika-s0302t:657_0": "Daṇḍasuttavaṇṇanā niṭṭhitā.",
  "tika-s0302t:658_0": "10. Puggalasuttavaṇṇanā",
  "tika-s0302t:659_0": "133.",
  "tika-s0302t:659_1": "Samaṭṭhikāloti samena ākārena laddhabbaaṭṭhikālo.",
  "tika-s0302t:659_2": "Giriparikkhepeti pañcahi girīhi parikkhittattā “giriparikkhepo”ti laddhanāme rājagahe.",
  "tika-s0302t:660_0": "Puggalasuttavaṇṇanā niṭṭhitā.",
  "tika-s0302t:661_0": "Paṭhamavaggavaṇṇanā niṭṭhitā.",
  "tika-s0302t:662_0": "2. Dutiyavaggo",
  "tika-s0302t:663_0": "1. Duggatasuttavaṇṇanā",
  "tika-s0302t:664_0": "134.",
  "tika-s0302t:664_1": "Duggatanti kicchajīvikattā sabbathā dukkhaṃ gataṃ upagataṃ.",
  "tika-s0302t:664_2": "Tathābhūto pana daliddo varāko nāma hotīti vuttaṃ “daliddaṃ kapaṇa”nti.",
  "tika-s0302t:664_3": "Hatthapādehīti nidassanamattaṃ,",
  "tika-s0302t:664_4": "aññehipi sarīrāvayavehi dussaṇṭhānehi upeto durupeto evāti.",
  "tika-s0302t:665_0": "Duggatasuttavaṇṇanā niṭṭhitā.",
  "tika-s0302t:666_0": "2. Sukhitasuttavaṇṇanā",
  "tika-s0302t:667_0": "135.",
  "tika-s0302t:667_1": "Sukhitanti sañjātasukhaṃ.",
  "tika-s0302t:667_2": "Tenāha “sukhasamappita”ntiādi.",
  "tika-s0302t:667_3": "Susajjitanti sukhumupakaraṇehi sabbathā sajjitaṃ.",
  "tika-s0302t:668_0": "Sukhitasuttavaṇṇanā niṭṭhitā.",
  "tika-s0302t:669_0": "3. Tiṃsamattasuttavaṇṇanā",
  "tika-s0302t:670_0": "136.",
  "tika-s0302t:670_1": "Dhutaṅgasamādānavasena,",
  "tika-s0302t:670_2": "na araññavāsādimattena.",
  "tika-s0302t:670_3": "Sasaṃyojanā sabbaso saṃyojanānaṃ appahīnattā,",
  "tika-s0302t:670_4": "na puthujjanabhāvato.",
  "tika-s0302t:670_5": "Ekekavaṇṇakālova gahetabboti etena mahiṃsādīnaṃ rassadīghapiṅgalādīsu ekekāneva gahetvā dasseti.",
  "tika-s0302t:671_0": "Tiṃsamattasuttavaṇṇanā niṭṭhitā.",
  "tika-s0302t:672_0": "4-9. Mātusuttādivaṇṇanā",
  "tika-s0302t:673_0": "137- 142.",
  "tika-s0302t:673_1": "Liṅganiyamena ceva cakkavāḷaniyamena cāti “purisānañhi mātugāmakālo,",
  "tika-s0302t:673_2": "mātugāmānañca purisakālo”ti yathā sattasantāne liṅganiyamo natthi,",
  "tika-s0302t:673_3": "evaṃ kadāci imasmiṃ cakkavāḷe nibbattanti,",
  "tika-s0302t:673_4": "kadāci aññatarasminti cakkavāḷaniyamopi natthi.",
  "tika-s0302t:673_5": "Evameva ṭhite",
  "tika-s0302t:674_0": "Cakkavāḷe mātugāmakāle namātābhūtapubbo natthītiādinā liṅganiyamena cakkavāḷaniyamo ca veditabbo.",
  "tika-s0302t:674_1": "Tenāha “tesū”tiādi.",
  "tika-s0302t:675_0": "Mātusuttādivaṇṇanā niṭṭhitā.",
  "tika-s0302t:676_0": "10. Vepullapabbatasuttavaṇṇanā",
  "tika-s0302t:677_0": "143.",
  "tika-s0302t:677_1": "Ekaṃ apadānaṃ āharitvā dasseti “evaṃ saṃvegaṃ janetvā bhikkhū visesaṃ pāpessāmī”ti.",
  "tika-s0302t:677_2": "Catūhena ārohanti catuyojanubbedhattā.",
  "tika-s0302t:677_3": "Dvinnaṃ buddhānanti kakusandhassa koṇāgamanassa cāti imesaṃ dvinnaṃ buddhānaṃ.",
  "tika-s0302t:677_4": "“Tivarā rohitassā suppiyā”ti manussānaṃ tasmiṃ tasmiṃ kāle samaññā tattha desanāmavasena jātāti veditabbā,",
  "tika-s0302t:677_5": "yathā etarahi māgadhāti.",
  "tika-s0302t:678_0": "Puna vassasatanti paṭhamavassasatato uparivassasataṃ jīvanako nāma manusso natthi.",
  "tika-s0302t:678_1": "Parihīnasadisaṃ kataṃ desanāya.",
  "tika-s0302t:678_2": "Vaḍḍhitvāti dasavassāyukabhāvato paṭṭhāya yāva asaṅkhyeyyāyukabhāvā vaḍḍhitvā.",
  "tika-s0302t:678_3": "“Parihīna”nti vatvā taṃ parihīnabhāvaṃ dassento “katha”ntiādimāha.",
  "tika-s0302t:678_4": "Yaṃ āyuppamāṇesūti yattakaṃ āyuppamāṇesūti.",
  "tika-s0302t:679_0": "Vepullapabbatasuttavaṇṇanā niṭṭhitā.",
  "tika-s0302t:680_0": "Dutiyavaggavaṇṇanā niṭṭhitā.",
  "tika-s0302t:681_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:682_0": "Anamataggasaṃyuttavaṇṇanāya līnatthappakāsanā samattā.",
  "tika-s0302t:685_0": "5. Kassapasaṃyuttaṃ",
  "tika-s0302t:686_0": "1. Santuṭṭhasuttavaṇṇanā",
  "tika-s0302t:687_0": "144.",
  "tika-s0302t:687_1": "Santuṭṭhoti sakena uccāvacena paccayena samameva ca tussanako.",
  "tika-s0302t:687_2": "Tenāha “itarītarenā”tiādi.",
  "tika-s0302t:687_3": "Tattha duvidhaṃ itarītaraṃ –",
  "tika-s0302t:687_4": "pākatikaṃ,",
  "tika-s0302t:687_5": "ñāṇasañjanitañcāti.",
  "tika-s0302t:687_6": "Tattha pākatikaṃ paṭikkhipitvā ñāṇasañjanitameva dassento “thūlasukhumā”tiādimāha.",
  "tika-s0302t:687_7": "Itaraṃ vuccati hīnaṃ paṇītato aññattā.",
  "tika-s0302t:687_8": "Tathā paṇītampi itaraṃ hīnato aññattā.",
  "tika-s0302t:687_9": "Apekkhāsaddā hi itarītarāti.",
  "tika-s0302t:687_10": "Iti yena kenaci hīnena vā paṇītena vā cīvarādipaccayena santussito tathāpavatto alobho itarītarapaccayasantoso,",
  "tika-s0302t:687_11": "taṃsamaṅgitāya santuṭṭho.",
  "tika-s0302t:687_12": "Yathālābhaṃ attano lābhānurūpaṃ santoso yathālābhasantoso.",
  "tika-s0302t:687_13": "Sesapadadvayepi eseva nayo.",
  "tika-s0302t:687_14": "Labbhatīti vā lābho,",
  "tika-s0302t:687_15": "yo yo lābho yathālābho,",
  "tika-s0302t:687_16": "tena santoso yathālābhasantoso.",
  "tika-s0302t:687_17": "Balanti kāyabalaṃ.",
  "tika-s0302t:687_18": "Sāruppanti bhikkhuno anucchavikatā.",
  "tika-s0302t:688_0": "Yathāladdhato aññassa apatthanā nāma siyā appicchatāya pavattiākāroti tato vinivattitameva santosassa sarūpaṃ dassento “labhantopi na gaṇhātī”ti āha.",
  "tika-s0302t:688_1": "Taṃ parivattetvāti pakatidubbalādīnaṃ garucīvaraṃ na phāsubhāvāvahaṃ sarīrabādhāvahañca hotīti payojanavasena,",
  "tika-s0302t:688_2": "nātricchatādivasena parivattetvā.",
  "tika-s0302t:688_3": "Lahukacīvaraparibhoge santosavirodhi na hotīti āha “lahukena yāpentopi santuṭṭhova hotī”ti.",
  "tika-s0302t:688_4": "Mahagghacīvaraṃ bahūni vā cīvarāni labhitvā tāni vissajjetvā aññassa gahaṇaṃ yathāsāruppanaye ṭhitattā na santosavirodhīti āha “tesaṃ…pe…",
  "tika-s0302t:688_5": "dhārentopi santuṭṭhova hotī”ti.",
  "tika-s0302t:688_6": "Evaṃ sesapaccayesu yathābalayathāsāruppaniddesesu api-",
  "tika-s0302t:688_7": "saddaggahaṇe adhippāyo veditabbo.",
  "tika-s0302t:689_0": "Pakatīti vācāpakatiādikā.",
  "tika-s0302t:689_1": "Avasesaniddāya abhibhūtattā paṭibujjhato sahasā pāpakā vitakkā pātubhavantīti.",
  "tika-s0302t:690_0": "Muttaharītakanti gomuttaparibhāvitaṃ,",
  "tika-s0302t:690_1": "pūtibhāvena vā chaḍḍitattā muttaharītakaṃ.",
  "tika-s0302t:690_2": "Buddhādīhi vaṇṇitanti “pūtimuttabhesajjaṃ nissāya yā pabbajjā”tiādinā sammāsambuddhādīhi pasatthaṃ.",
  "tika-s0302t:691_0": "Eko ekacco santuṭṭho hoti,",
  "tika-s0302t:691_1": "santosassa vaṇṇaṃ na katheti seyyathāpi āyasmā bākulatthero.",
  "tika-s0302t:691_2": "Na santuṭṭo hoti,",
  "tika-s0302t:691_3": "santosassa vaṇṇaṃ katheti seyyathāpi thero upanando sakyaputto.",
  "tika-s0302t:691_4": "Neva santuṭṭho hoti,",
  "tika-s0302t:691_5": "na santosassa vaṇṇaṃ katheti seyyathāpi thero lāḷudāyī.",
  "tika-s0302t:691_6": "Ayanti āyasmā mahākassapo.",
  "tika-s0302t:691_7": "Anesananti ayoniso micchājīvavasena paccayapariyesanaṃ.",
  "tika-s0302t:691_8": "Uttasatīti “kathaṃ nu kho labheyya”nti jātuttāsena uttasati.",
  "tika-s0302t:691_9": "Tathā paritassati.",
  "tika-s0302t:691_10": "Ayanti mahākassapatthero.",
  "tika-s0302t:691_11": "Evaṃ yathāvuttaekaccabhikkhu viya na paritassati,",
  "tika-s0302t:691_12": "alābhaparittāsena vighātappattiyā na parittāsaṃ āpajjati.",
  "tika-s0302t:691_13": "Lobhoyeva ārammaṇena saddhiṃ ganthanaṭṭhena bajjhanaṭṭhena gedho lobhagedho.",
  "tika-s0302t:691_14": "Mucchanti gedhaṃ momūhattabhāvaṃ.",
  "tika-s0302t:691_15": "Ādīnavanti dosaṃ.",
  "tika-s0302t:691_16": "Nissaraṇamevāti cīvare idamatthitādassanapubbakaṃ alaggabhāvasaṅkhātaniyyānameva pajānanto.",
  "tika-s0302t:691_17": "Yathāladdhādīnanti yathāladdhapiṇḍapātādīnaṃ.",
  "tika-s0302t:691_18": "Niddhāraṇe cetaṃ sāmivacanaṃ.",
  "tika-s0302t:692_0": "Yathā mahākassapattheroti attanā vattabbaniyāmena vadati,",
  "tika-s0302t:692_1": "bhagavatā pana vattabbaniyāmena “yathā kassapo bhikkhū”ti bhavitabbaṃ.",
  "tika-s0302t:692_2": "Kassapena nidassanabhūtena.",
  "tika-s0302t:692_3": "Kathanaṃ nāma bhāro “mutto moceyya”nti paṭiññānurūpattā.",
  "tika-s0302t:692_4": "Paṭipattiṃ paripūraṃ katvā pūraṇaṃ bhāro satthu āṇāya sirasā sampaṭicchitabbato.",
  "tika-s0302t:693_0": "Santuṭṭhasuttavaṇṇanā niṭṭhitā.",
  "tika-s0302t:694_0": "2. Anottappīsuttavaṇṇanā",
  "tika-s0302t:695_0": "145.",
  "tika-s0302t:695_1": "Tena rahitoti tena sammāvāyāmena rahito.",
  "tika-s0302t:695_2": "Nibbhayoti bhayarahito.",
  "tika-s0302t:695_3": "Kusalānuppādanampi hi sāvajjameva aññāṇālasiyahetukattā.",
  "tika-s0302t:695_4": "Sambujjhanatthāyāti ariyamaggehi sambujjhanāya.",
  "tika-s0302t:695_5": "Yogehi khemaṃ tehi anupaddutattā.",
  "tika-s0302t:696_0": "Manuññavatthunti manoramaṃ lobhuppattikāraṇaṃ.",
  "tika-s0302t:696_1": "Yathā vā tathā vāti subhasukhādivasena.",
  "tika-s0302t:696_2": "Teti lobhādayo.",
  "tika-s0302t:696_3": "Anuppannāti veditabbā tathārūpe vatthārammaṇe tathā anuppannapubbattā.",
  "tika-s0302t:696_4": "Aññathāti vuttanayeneva vatthārammaṇehi ayojetvā gayhamāne.",
  "tika-s0302t:696_5": "Vatthumhīti upaṭṭhākādicīvarādivatthumhi.",
  "tika-s0302t:696_6": "Ārammaṇeti manāpiyādibhede ārammaṇe.",
  "tika-s0302t:696_7": "Tādisena paccayenāti ayonisomanasikārasativossaggādipaccayena.",
  "tika-s0302t:696_8": "Imeti vuttanayena paccayalābhena pacchā uppajjamānā pāḷiyaṃ tathā vuttāti daṭṭhabbaṃ.",
  "tika-s0302t:696_9": "Evaṃ uppajjamānatāya nappahīyanti nāma.",
  "tika-s0302t:696_10": "Anuppādo hi paramatthato pahānaṃ kathitaṃ,",
  "tika-s0302t:696_11": "tasmā tattha kathitanayeneva gahetabbanti adhippāyo.",
  "tika-s0302t:697_0": "Appaṭiladdhāti anuppattiyā.",
  "tika-s0302t:697_1": "Teti yathāvuttasīlādianavajjadhammā.",
  "tika-s0302t:697_2": "Paṭiladdhāti adhigatā.",
  "tika-s0302t:697_3": "“Sīlādidhammā”ti ettha yadi maggaphalānipi gahitāni,",
  "tika-s0302t:697_4": "atha kasmā “parihānivasenā”ti vuttanti āha “ettha cā”tiādi.",
  "tika-s0302t:697_5": "Imassa pana sammappadhānassāti catutthassa sammappadhānassa vasena.",
  "tika-s0302t:697_6": "Ayaṃ desanāti “uppannā me kusalā dhammā nirujjhamānā anatthāya saṃvatteyyu”nti ayaṃ desanā katā.",
  "tika-s0302t:697_7": "Dutiyamaggo vā…pe…",
  "tika-s0302t:697_8": "saṃvatteyyāti idaṃ āyatiṃ sattasu attabhāvesu uppajjamānadukkhasaṅkhātaanatthuppattiṃ sandhāya vuttaṃ.",
  "tika-s0302t:697_9": "“Ātāpī ottappī bhabbo sambodhāyā”tiādivacanato “ime cattāro sammappadhānā pubbabhāgavipassanāvasena kathitā”ti vuttaṃ.",
  "tika-s0302t:698_0": "Anottappīsuttavaṇṇanā niṭṭhitā.",
  "tika-s0302t:699_0": "3. Candūpamasuttavaṇṇanā",
  "tika-s0302t:700_0": "146.",
  "tika-s0302t:700_1": "Piyamanāpaniccanavakādiguṇehi cando upamā etesanti candūpamā.",
  "tika-s0302t:700_2": "Santhavādīni padāni aññamaññavevacanāni.",
  "tika-s0302t:700_3": "Pariyuṭṭhānaṃ puna citte kilesādhigamo.",
  "tika-s0302t:700_4": "Sabbehipi padehi katthaci satte anurodharodhābhāvamāha.",
  "tika-s0302t:700_5": "Attano pana sommabhāvena mahājanassa piyo manāpo.",
  "tika-s0302t:700_6": "Yadatthamettha candūpamā āhaṭā,",
  "tika-s0302t:700_7": "taṃ dassento “eva”ntiādimāha.",
  "tika-s0302t:700_8": "Na kevalaṃ candūpamatāya ettako eva guṇo,",
  "tika-s0302t:700_9": "atha kho aññepi santīti te dassetuṃ “apicā”tiādi vuttaṃ.",
  "tika-s0302t:700_10": "Evamādīhīti ādi-",
  "tika-s0302t:700_11": "saddena yathā.",
  "tika-s0302t:700_12": "Cando lokānuggahena ajavīthiādikā nānāvīthiyo paṭipajjati,",
  "tika-s0302t:700_13": "evaṃ bhikkhu taṃ taṃ disaṃ upagacchati kulānuddayāya.",
  "tika-s0302t:700_14": "Yathā cando kaṇhapakkhato sukkapakkhaṃ upagacchanto kalāhi vaḍḍhamāno hutvā niccanavo hoti,",
  "tika-s0302t:700_15": "evaṃ bhikkhu kaṇhapakkhaṃ pahāya sukkapakkhaṃ upagantvā guṇehi vaḍḍhamāno lokassa vā pāmojjapāsaṃsattho",
  "tika-s0302t:700_16": "niccanavatāya candasamacitto adhunupasampanno viya ca niccanavo hutvā carati.",
  "tika-s0302t:701_0": "Apakassitvāti kilesakāmavatthukāmehi vivecetvā.",
  "tika-s0302t:701_1": "Taṃ nekkhammābhimukhaṃ kāyacittānaṃ ākaḍḍhanaṃ kāyato apanayanañca hotīti āha “ākaḍḍhitvā apanetvāti attho”ti.",
  "tika-s0302t:701_2": "Catukkañcettha sambhavatīti taṃ dassetuṃ “yo hi bhikkhū”tiādi vuttaṃ.",
  "tika-s0302t:702_0": "Niccanavayāti “niccanavakā”icceva vuttaṃ hoti. Ka-",
  "tika-s0302t:702_1": "saddena hi padaṃ vaḍḍhitaṃ, ka-",
  "tika-s0302t:702_2": "kārassa ca ya- kārādeso.",
  "tika-s0302t:702_3": "Evaṃ vicariṃsūti kiñjakkhavasena pariggahābhāvena yathā ime,",
  "tika-s0302t:702_4": "evaṃ vicariṃsu aññeti anukampamānā.",
  "tika-s0302t:703_0": "Dvebhātikavatthūti dvebhātikattherapaṭibaddhaṃ vatthuṃ.",
  "tika-s0302t:703_1": "Appatirūpakaraṇanti bhikkhūnaṃ asāruppakaraṇaṃ.",
  "tika-s0302t:703_2": "Ādhāyitvāti āropanaṃ ṭhapetvā.",
  "tika-s0302t:703_3": "Tathāti yathā saṅghamajjhe gaṇamajjhe ca,",
  "tika-s0302t:703_4": "tathā vuḍḍhatare puggale appatirūpakaraṇaṃ.",
  "tika-s0302t:703_5": "Evamādīti ādi-",
  "tika-s0302t:703_6": "saddena antaragharappavesane aññattha ca yathāvuttato aññaṃ asāruppakiriyaṃ saṅgaṇhāti.",
  "tika-s0302t:703_7": "Tatthevāti saṅghamajjhe gaṇamajjhe puggalassa ca vuḍḍhassa santike.",
  "tika-s0302t:704_0": "Yathāvuttesu aññesu ca tesu ṭhānesu.",
  "tika-s0302t:704_1": "Pāpicchatāpi manopāgabbhiyanti eteneva kodhūpanāhādīnaṃ samudācāro manopāgabbhiyanti dassitaṃ hoti.",
  "tika-s0302t:705_0": "Ekato bhāriyanti piṭṭhipassato onataṃ.",
  "tika-s0302t:705_1": "Vāyupatthambhanti cittasamuṭṭhānavāyunā upatthambhanaṃ.",
  "tika-s0302t:705_2": "Anubbejetvā cittanti ānetvā sambandho.",
  "tika-s0302t:705_3": "Cittassa hi tato anubbejanaṃ tadanunayanaṃ.",
  "tika-s0302t:705_4": "Tenāha “sampiyāyamāno oloketī”ti.",
  "tika-s0302t:705_5": "Vāyupatthambhakaṃ gāhāpetvāti kāyaṃ tathā upatthambhakaṃ katvā.",
  "tika-s0302t:706_0": "Opammasaṃsandanaṃ suviññeyyameva.",
  "tika-s0302t:706_1": "Kāmagiddhatāya hīnādhimuttiko,",
  "tika-s0302t:706_2": "avisuddhasīlācāratāya micchāpaṭipanno.",
  "tika-s0302t:707_0": "Aṅgulīhi nikkhantapabhā ākāsasañcalanena diguṇā hutvā ākāse vicariṃsūti āha “yamakavijjutaṃ cārayamāno viyā”ti.",
  "tika-s0302t:707_1": "“Ākāse pāṇiṃ cālesī”ti padassa aññattha anāgatattā “asambhinnapada”nti vuttaṃ.",
  "tika-s0302t:707_2": "Attamanoti pītisomanassehi gahitamano.",
  "tika-s0302t:707_3": "Yañhi cittaṃ anavajjaṃ pītisomanassasahitaṃ,",
  "tika-s0302t:707_4": "taṃ sasantakaṃ hitasukhāvahattā.",
  "tika-s0302t:707_5": "Tenāha “sakamano”tiādi.",
  "tika-s0302t:707_6": "Na domanassena…pe…",
  "tika-s0302t:707_7": "gahitamano sakacittassa tabbiruddhattā.",
  "tika-s0302t:707_8": "Purimanayenevāti “idāni yo hīnādhimuttiko”tiādinā pubbe vuttanayeneva.",
  "tika-s0302t:708_0": "Pasannākāranti pasannehi kātabbakiriyaṃ.",
  "tika-s0302t:708_1": "Taṃ sarūpato dasseti “cīvarādayo paccaye dadeyyu”nti.",
  "tika-s0302t:708_2": "Tathabhāvāyāti yadatthaṃ bhagavatā dhammo desito,",
  "tika-s0302t:708_3": "yadatthañca sāsane pabbajjā,",
  "tika-s0302t:708_4": "tadatthāya.",
  "tika-s0302t:708_5": "Rakkhaṇabhāvanti apāyabhayato ca rakkhaṇajjhāsayaṃ.",
  "tika-s0302t:708_6": "Candopamādivasenāti ādi-",
  "tika-s0302t:708_7": "saddena ākāse calitapāṇi viya katthaci alaggatāya parisuddhajjhāsayatā sattesu kāruññanti evamādīnaṃ saṅgaho.",
  "tika-s0302t:709_0": "Candūpamasuttavaṇṇanā niṭṭhitā.",
  "tika-s0302t:710_0": "4. Kulūpakasuttavaṇṇanā",
  "tika-s0302t:711_0": "147.",
  "tika-s0302t:711_1": "Kulāni upagacchatīti kulūpako.",
  "tika-s0302t:711_2": "Sandīyatīti sabbaso dīyati,",
  "tika-s0302t:711_3": "avakhaṇḍīyatīti attho.",
  "tika-s0302t:711_4": "Sā pana avakhaṇḍiyanā dukkhāpanā aṭṭiyanā hotīti vuttaṃ “aṭṭīyatī”ti.",
  "tika-s0302t:711_5": "Tenāha bhagavā “so tatonidānaṃ dukkhaṃ domanassaṃ paṭisaṃvedayatī”ti.",
  "tika-s0302t:711_6": "Vuttanayānusārena heṭṭhā vuttanayassa anusaraṇena.",
  "tika-s0302t:712_0": "Kulūpakasuttavaṇṇanā niṭṭhitā.",
  "tika-s0302t:713_0": "5. Jiṇṇasuttavaṇṇanā",
  "tika-s0302t:714_0": "148.",
  "tika-s0302t:714_1": "Chinnabhinnaṭṭhāne chiddassa aputhulattā aggaḷaṃ adatvāva suttena saṃsibbanamattena aggaḷadānena ca chidde puthule.",
  "tika-s0302t:714_2": "Nibbasanānīti ciranisevitavasanakiccāni,",
  "tika-s0302t:714_3": "paribhogajiṇṇānīti attho.",
  "tika-s0302t:714_4": "Tenāha “pubbe…pe…",
  "tika-s0302t:714_5": "laddhanāmānī”ti,",
  "tika-s0302t:714_6": "saññāpubbako vidhi aniccoti “gahapatānī”ti vuttaṃ yathā “vīriya”nti.",
  "tika-s0302t:715_0": "Senāpatinti senāpatibhāvinaṃ,",
  "tika-s0302t:715_1": "senāpaccārahanti attho.",
  "tika-s0302t:715_2": "Attano kammenāti attanā kātabbakammena.",
  "tika-s0302t:715_3": "Soti satthā.",
  "tika-s0302t:715_4": "Tasminti mahākassapatthere karotīti sambandho.",
  "tika-s0302t:715_5": "Na karotīti vuttamatthaṃ vivaranto “kasmā”tiādimāha.",
  "tika-s0302t:715_6": "Yadi satthā dhutaṅgāni na vissajjāpetukāmo,",
  "tika-s0302t:715_7": "atha kasmā “jiṇṇosi dāni tva”ntiādimavocāti āha “yathā panā”tiādi.",
  "tika-s0302t:716_0": "Diṭṭhadhammasukhavihāranti imasmiṃyeva attabhāve phāsuvihāraṃ.",
  "tika-s0302t:716_1": "Amānusikā savanaratīti atikkantamānusikāya araññasadduppattiyā araññehaṃ vasāmīti vivekavāsūpanissayādhīnasaddasavanapaccayā dhammarati uppajjati.",
  "tika-s0302t:716_2": "Aparoti añño,",
  "tika-s0302t:716_3": "dutiyoti attho.",
  "tika-s0302t:716_4": "Tatthevāti tasmiṃyeva ekassa viharaṇaṭṭhāne viharaṇasamaye ca phāsu bhavati cittavivekasambhavato.",
  "tika-s0302t:716_5": "Tenāha “ekassa ramato vane”ti.",
  "tika-s0302t:717_0": "Tathāti yathā āraññikassa rati,",
  "tika-s0302t:717_1": "tathā piṇḍapātikassa labbhati diṭṭhadhammasukhavihāro.",
  "tika-s0302t:717_2": "Esa nayo sesesu.",
  "tika-s0302t:717_3": "Apiṇḍapātikādhīno itarassa visesajotakoti tamevassa visesaṃ dassetuṃ “akālacārī”tiādi vuttaṃ.",
  "tika-s0302t:718_0": "Amhākaṃ salākaṃ gahetvā bhattatthāya gehaṃ anāgacchantassa sattāhaṃ na pātetabbanti sāmikehi dinnattā sattāhaṃ salākaṃ na labhati,",
  "tika-s0302t:718_1": "na katikavasena.",
  "tika-s0302t:718_2": "Piṇḍacārikavatte avattanato “yassa cesā”tiādi vuttaṃ.",
  "tika-s0302t:719_0": "Paṭhamataraṃ kātabbaṃ yaṃ,",
  "tika-s0302t:719_1": "taṃ vattaṃ,",
  "tika-s0302t:719_2": "itaraṃ paṭivattaṃ.",
  "tika-s0302t:719_3": "Mahantaṃ vā vattaṃ,",
  "tika-s0302t:719_4": "khuddakaṃ paṭivattaṃ.",
  "tika-s0302t:719_5": "Keci “vattapaṭipatti”nti paṭhanti,",
  "tika-s0302t:719_6": "vattassa karaṇanti attho.",
  "tika-s0302t:719_7": "Uddharaṇa-",
  "tika-s0302t:719_8": "atiharaṇa-",
  "tika-s0302t:719_9": "vītiharaṇavossajjana-",
  "tika-s0302t:719_10": "sannikkhepana-",
  "tika-s0302t:719_11": "sannirumbhanānaṃ vasena cha koṭṭhāse.",
  "tika-s0302t:719_12": "Garubhāvenāti thirabhāvena.",
  "tika-s0302t:720_0": "“Amukasmiṃ senāsane vasantā bahuṃ vassavāsikaṃ labhantī”ti tathā na vassavāsikaṃ pariyesanto carati vassavāsikasseva aggahaṇato.",
  "tika-s0302t:720_1": "Tasmā senāsanaphāsukaṃyeva cinteti.",
  "tika-s0302t:720_2": "Tena bahuparikkhārabhāvena phāsuvihāro natthi parikkhārānaṃ rakkhaṇapaṭijagganādidukkhabahulatāya.",
  "tika-s0302t:720_3": "Appicchādīnanti appicchasantuṭṭhādīnaṃyeva labbhati diṭṭhadhammasukhavihāro.",
  "tika-s0302t:721_0": "Jiṇṇasuttavaṇṇanā niṭṭhitā.",
  "tika-s0302t:722_0": "6. Ovādasuttavaṇṇanā",
  "tika-s0302t:723_0": "149.",
  "tika-s0302t:723_1": "Attano ṭhāneti sabrahmacārīnaṃ ovādakaviññāpakabhāvena attano mahāsāvakaṭṭhāne ṭhapanatthaṃ.",
  "tika-s0302t:723_2": "Atha vā yasmā “ahaṃ dāni na ciraṃ ṭhassāmi,",
  "tika-s0302t:723_3": "tathā sāriputtamoggallānā,",
  "tika-s0302t:723_4": "ayaṃ pana vīsaṃvassatāyuko,",
  "tika-s0302t:723_5": "ovadanto anusāsanto mamaccayena bhikkhūnaṃ mayā kātabbakiccaṃ karissatī”ti adhippāyena bhagavā imaṃ desanaṃ ārabhi.",
  "tika-s0302t:723_6": "Tasmā attano ṭhāneti satthārā kātabbaovādadāyakaṭṭhāne.",
  "tika-s0302t:723_7": "Tenāha “evaṃ panassā”tiādi.",
  "tika-s0302t:723_8": "Yathāha bhagavā “ovada,",
  "tika-s0302t:723_9": "kassapa…pe…",
  "tika-s0302t:723_10": "tvaṃ vā”ti.",
  "tika-s0302t:723_11": "Dukkhena vattabbā appadakkhiṇaggāhibhāvato.",
  "tika-s0302t:723_12": "Dubbacabhāvakaraṇehīti kodhūpanāhādīhi.",
  "tika-s0302t:723_13": "Anusāsaniyā padakkhiṇaggahaṇaṃ nāma anudhammacaraṇaṃ,",
  "tika-s0302t:723_14": "chinnapaṭipatti katā vāmaggāho nāmāti āha “anusāsani”ntiādi.",
  "tika-s0302t:723_15": "Atikkamma vadanteti aññamaññaṃ atikkamitvā atimaññitvā vadante.",
  "tika-s0302t:723_16": "Bahuṃ bhāsissatīti dhammaṃ kathento ko vipulaṃ katvā kathessati.",
  "tika-s0302t:723_17": "Asahitanti pubbenāparaṃ nasahitaṃ hetupamāvirahitaṃ.",
  "tika-s0302t:723_18": "Amadhuranti na madhuraṃ na kaṇṇasukhaṃ na pemanīyaṃ.",
  "tika-s0302t:723_19": "Lahuññeva uṭṭhāti appavattanena kūlaṭṭhānaṃ viya tassa kathanaṃ.",
  "tika-s0302t:724_0": "Ovādasuttavaṇṇanā niṭṭhitā.",
  "tika-s0302t:725_0": "7. Dutiyaovādasuttavaṇṇanā",
  "tika-s0302t:726_0": "150.",
  "tika-s0302t:726_1": "Okappanasaddhāti saddheyyavatthuṃ ogāhitvā “evameta”nti kappanasaddhā.",
  "tika-s0302t:726_2": "Kusaladhammajānanapaññāti anavajjadhammānaṃ sabbaso jānanapaññā.",
  "tika-s0302t:726_3": "Parihānanti sabbāhi sampattīhi parihānaṃ.",
  "tika-s0302t:726_4": "Na hi kalyāṇamittarahitassa kāci sampatti nāma atthīti.",
  "tika-s0302t:727_0": "Dutiyaovādasuttavaṇṇanā niṭṭhitā.",
  "tika-s0302t:728_0": "8. Tatiyaovādasuttavaṇṇanā",
  "tika-s0302t:729_0": "151.",
  "tika-s0302t:729_1": "Pubbeti paṭhamabodhiyaṃ.",
  "tika-s0302t:729_2": "Etarahīti tato pacchime kāle.",
  "tika-s0302t:729_3": "Kāraṇapaṭṭhapaneti kāraṇārambhe.",
  "tika-s0302t:729_4": "Tesu vuttaguṇayuttesu theresu.",
  "tika-s0302t:729_5": "Tasminti tasmiṃ yathāvuttaguṇayutte puggale.",
  "tika-s0302t:729_6": "Evaṃ sakkāre kayiramāneti “bhaddako vatāyaṃ bhikkhū”ti ādarajātehi bhikkhūhi sakkāre kayiramāne.",
  "tika-s0302t:729_7": "Ime sabrahmacārī.",
  "tika-s0302t:729_8": "“Ehi bhikkhū”ti taṃ bhikkhuṃ attano mukhābhimukhaṃ karontā vadanti.",
  "tika-s0302t:729_9": "Yañhi tanti ettha tanti nipātamattaṃ upaddavoti vuccati anatthajananato.",
  "tika-s0302t:729_10": "Patthayati bhajati bajjhatīti patthanā,",
  "tika-s0302t:729_11": "abhisaṅgoti āha “abhipatthanāti adhimattapatthanā”ti.",
  "tika-s0302t:730_0": "Tatiyaovādasuttavaṇṇanā niṭṭhitā.",
  "tika-s0302t:731_0": "9. Jhānābhiññasuttavaṇṇanā",
  "tika-s0302t:732_0": "152.",
  "tika-s0302t:732_1": "Yāvadevāti iminā samānatthaṃ “yāvade”ti idaṃ padanti āha “yāvade ākaṅkhāmīti yāvadeva icchāmī”ti.",
  "tika-s0302t:732_2": "Yadicchakaṃ jhānasamāpattīsu vasībhāvadassanatthaṃ tadetaṃ āraddhaṃ.",
  "tika-s0302t:732_3": "Vitthāritameva,",
  "tika-s0302t:732_4": "tasmā tattha vitthāritameva gahetabbanti adhippāyo.",
  "tika-s0302t:732_5": "Āsavānaṃ khayāti āsavānaṃ khayahetu ariyamaggena sabbaso āsavānaṃ khepitattā.",
  "tika-s0302t:732_6": "Apaccayabhūtanti ārammaṇapaccayabhāvena apaccayabhūtaṃ.",
  "tika-s0302t:733_0": "Jhānābhiññasuttavaṇṇanā niṭṭhitā.",
  "tika-s0302t:734_0": "10. Upassayasuttavaṇṇanā",
  "tika-s0302t:735_0": "153.",
  "tika-s0302t:735_1": "Lābhasakkārahetupi ekacce bhikkhū bhikkhunupassayaṃ gantvā bhikkhuniyo ovadanti,",
  "tika-s0302t:735_2": "evamevaṃ ayaṃ pana thero na lābhasakkārahetu bhikkhunupassayagamanaṃ yācati,",
  "tika-s0302t:735_3": "atha kasmāti āha “kammaṭṭhānatthikā”tiādi.",
  "tika-s0302t:735_4": "Eso hi ānandatthero ussukkāpetvā paṭipattiguṇaṃ dassento yasmā tā bhikkhuniyo catusaccakammaṭṭhānikā,",
  "tika-s0302t:735_5": "tasmā pañcannaṃ upādānakkhandhānaṃ udayabbayādipakāsaniyā dhammakathāya vipassanāpaṭipattisampadaṃ dassesi.",
  "tika-s0302t:735_6": "Aniccādilakkhaṇāni ceva udayabbayādike ca sammā dassesi.",
  "tika-s0302t:735_7": "Hatthena gahetvā viya paccakkhato dassesi.",
  "tika-s0302t:735_8": "Samādapesīti tattha lakkhaṇārammaṇikavipassanaṃ samādapesi.",
  "tika-s0302t:735_9": "Yathā vīthipaṭipanno hutvā pavattati,",
  "tika-s0302t:735_10": "evaṃ gaṇhāpesi.",
  "tika-s0302t:735_11": "Samuttejesīti vipassanāya āraddhāya saṅkhārānaṃ udayabbayādīsu upaṭṭhahantesu yathākālaṃ paggahasamupekkhaṇehi",
  "tika-s0302t:735_12": "bojjhaṅgānaṃ anupavattanena bhāvanāmajjhimavīthiṃ pāpetvā yathā vipassanāñāṇaṃ suppasannaṃ hutvā vahati,",
  "tika-s0302t:735_13": "evaṃ indriyānaṃ visadabhāvakaraṇena vipassanācittaṃ sammā uttejesi,",
  "tika-s0302t:735_14": "nibbānavasena vā samādapesi.",
  "tika-s0302t:735_15": "Sampahaṃsesīti tathā pavattiyamānāya vipassanāya samappavattabhāvanāvasena upari laddhabbabhāvanāvasena cittaṃ sampahaṃsesi,",
  "tika-s0302t:735_16": "laddhassādavasena suṭṭhu tosesi.",
  "tika-s0302t:735_17": "Evamettha attho veditabbo.",
  "tika-s0302t:736_0": "Manute pariññādivasena saccāni bujjhatīti muni. Teti taṃ.",
  "tika-s0302t:736_1": "Upayogatthe hi idaṃ sāmivacanaṃ.",
  "tika-s0302t:736_2": "Uttarīti upari,",
  "tika-s0302t:736_3": "tava yathābhūtasabhāvato paratoti attho.",
  "tika-s0302t:736_4": "Pakkhapatito agatigamanaṃ atirekaokāso.",
  "tika-s0302t:736_5": "Upaparikkhīti anuvicca nivārako na bahumato.",
  "tika-s0302t:736_6": "Buddhapaṭibhāgo thero.",
  "tika-s0302t:736_7": "“Bālā bhikkhunī dubbhāsitaṃ āhā”ti avatvā “khamatha,",
  "tika-s0302t:736_8": "bhante”ti vadantena pakkhapātena viya vuttaṃ hotīti āha “ekā bhikkhunī na vāritā”tiādi.",
  "tika-s0302t:737_0": "Cutā saliṅgato naṭṭhā,",
  "tika-s0302t:737_1": "desantarapakkamena adassanaṃ na gatā.",
  "tika-s0302t:737_2": "Kaṇṭakasākhā viyāti kuraṇṭakaapāmaggakaṇṭakalasikāhi sākhā viya.",
  "tika-s0302t:738_0": "Upassayasuttavaṇṇanā niṭṭhitā.",
  "tika-s0302t:739_0": "11. Cīvarasuttavaṇṇanā",
  "tika-s0302t:740_0": "154.",
  "tika-s0302t:740_1": "Rājagahassa dakkhiṇabhāge giri dakkhiṇāgiri ṇa- kāre a-",
  "tika-s0302t:740_2": "kārassa dīghaṃ katvā,",
  "tika-s0302t:740_3": "tassa dakkhiṇabhāge janapadopi “dakkhiṇāgirī”ti vuccati,",
  "tika-s0302t:740_4": "“girito dakkhiṇabhāgo”ti katvā.",
  "tika-s0302t:740_5": "Ekadivasenāti ekena divasena uppabbājesuṃ tesaṃ saddhāpabbajitābhāvato.",
  "tika-s0302t:741_0": "Yattha cattāro vā uttari vā bhikkhū akappiyanimantanaṃ sādiyitvā pañcannaṃ bhojanānaṃ aññataraṃ bhojanaṃ ekato paṭiggaṇhitvā bhuñjanti,",
  "tika-s0302t:741_1": "etaṃ gaṇabhojanaṃ nāma,",
  "tika-s0302t:741_2": "taṃ tiṇṇaṃ bhikkhūnaṃ bhuñjituṃ vaṭṭatīti “tikabhojanaṃ paññatta”nti vacanena gaṇabhojanaṃ paṭikkhittanti vuttaṃ hoti.",
  "tika-s0302t:741_3": "Tayo atthavase paṭicca anuññātattāpi “tikabhojana”nti vadanti.",
  "tika-s0302t:742_0": "“Dummaṅkūnaṃ niggaho eva pesalānaṃ phāsuvihāro”ti idaṃ ekaṃ aṅgaṃ.",
  "tika-s0302t:742_1": "Tenevāha “dummaṅkūnaṃ niggahenevā”tiādi.",
  "tika-s0302t:742_2": "“Yathā devadatto…pe…",
  "tika-s0302t:742_3": "saṅghaṃ bhindeyyu”nti iminā kāraṇena tikabhojanaṃ paññattaṃ.",
  "tika-s0302t:743_0": "Atha kiñcarahīti atha kasmā tvaṃ asampannagaṇaṃ bandhitvā carasīti adhippāyo.",
  "tika-s0302t:743_1": "Asampannāya parisāya cārikācaraṇaṃ kulānuddayāya na hoti,",
  "tika-s0302t:743_2": "kulānaṃ ghātitattāti adhippāyena thero “sassaghātaṃ maññe carasī”tiādimavoca.",
  "tika-s0302t:744_0": "Sodhento tassā ativiya parisuddhabhāvadassanena.",
  "tika-s0302t:744_1": "Uddisituṃ na jānāmi tathā cittasseva anuppannapubbattā.",
  "tika-s0302t:744_2": "Kiñcanaṃ kilesavatthu.",
  "tika-s0302t:744_3": "Saṅgahetabbakhettavatthu palibodho,",
  "tika-s0302t:744_4": "ālayo apekkhā.",
  "tika-s0302t:744_5": "Okāsābhāvatoti bahukiccakaraṇīyatāya kusalakiriyāya okāsābhāvato.",
  "tika-s0302t:744_6": "Sannipātaṭṭhānatoti saṅketaṃ katvā viya kilesarajānaṃ tattha sannijjhapavattanato.",
  "tika-s0302t:745_0": "Sikkhattayabrahmacariyanti adhisīlasikkhādisikkhattayasaṅgahaṃ brahmaṃ seṭṭhaṃ cariyaṃ.",
  "tika-s0302t:745_1": "Khaṇḍādibhāvāpādanena akhaṇḍaṃ katvā.",
  "tika-s0302t:745_2": "Lakkhaṇavacanañhetaṃ.",
  "tika-s0302t:745_3": "Kiñci sikkhekadesaṃ asesetvā ekanteneva paripūretabbatāya ekantaparipuṇṇaṃ.",
  "tika-s0302t:745_4": "Cittuppādamattampi saṃkilesamalaṃ anuppādetvā accantameva visuddhaṃ katvā pariharitabbatāya ekantaparisuddhaṃ.",
  "tika-s0302t:745_5": "Tato eva saṅkhaṃ viya likhitanti saṅkhalikhitaṃ.",
  "tika-s0302t:745_6": "Tenāha “likhitasaṅkhasadisa”nti.",
  "tika-s0302t:745_7": "Dāṭhikāpi taggahaṇeneva gahetvā “massu”tveva vuttaṃ,",
  "tika-s0302t:745_8": "na ettha kevalaṃ massuyevāti attho.",
  "tika-s0302t:745_9": "Kasāyena rattāni kāsāyāni.",
  "tika-s0302t:746_0": "Vaṅgasāṭakoti vaṅgadese uppannasāṭako.",
  "tika-s0302t:746_1": "Esāti mahākassapatthero.",
  "tika-s0302t:746_2": "Abhinīhārato paṭṭhāya paṇidhānato pabhuti,",
  "tika-s0302t:746_3": "ayaṃ idāni vuccamānā.",
  "tika-s0302t:746_4": "Aggasāvakadvayaṃ upādāya tatiyattā “tatiyasāvaka”nti vuttaṃ.",
  "tika-s0302t:746_5": "Aṭṭhasaṭṭhibhikkhusatasahassanti bhikkhūnaṃ satasahassañceva saṭṭhisahassāni ca aṭṭha ca sahassāni.",
  "tika-s0302t:747_0": "Ayañca ayañca guṇoti sīlato paṭṭhāya yāva aggaphalā guṇoti kittento mahāsamuddaṃ pūrayamāno viya kathesi.",
  "tika-s0302t:748_0": "Kolāhalanti devatāhi nibbattito kolāhalo.",
  "tika-s0302t:749_0": "Khuddakādivasena pañcavaṇṇā.",
  "tika-s0302t:749_1": "Taraṇaṃ vā hotu maraṇaṃ vāti mahoghaṃ ogāhanto puriso viya maccherasamuddaṃ uttaranto pacchāpi…pe…",
  "tika-s0302t:749_2": "pādamūle ṭhapesi bhagavato dhammadesanāya maccherapahānassa kathitattā.",
  "tika-s0302t:750_0": "Satthu guṇā kathitā nāma hontīti vuttaṃ “satthu guṇe kathentassā”ti.",
  "tika-s0302t:750_1": "Tato paṭṭhāyāti tadā satthu sammukhā dhammassavanato paṭṭhāya.",
  "tika-s0302t:751_0": "Tathāgatamañcassāti tathāgatassa paribhogamañcassa.",
  "tika-s0302t:751_1": "Dānaṃ datvā brāhmaṇassa purohitaṭṭhāne ṭhapesi.",
  "tika-s0302t:751_2": "Tādisasseva seṭṭhino dhītā hutvā.",
  "tika-s0302t:752_0": "Adinnavipākassāti pubbe katūpacitassa sabbaso na dinnavipākassa.",
  "tika-s0302t:752_1": "Tassa kammassāti tassa paccekabuddhassa patte piṇḍapātaṃ chinditvā kalalapūraṇakammassa.",
  "tika-s0302t:752_2": "Tasmiṃyeva attabhāve sattasu ṭhānesu duggandhasarīratāya paṭinivattitā.",
  "tika-s0302t:752_3": "Iṭṭhakapantīti suvaṇṇiṭṭhakapanti.",
  "tika-s0302t:752_4": "Ghaṭaniṭṭhakāyāti tassa pantiyaṃ paṭhamaṃ ṭhapitaiṭṭhakāya saddhiṃ ghaṭetabbaiṭṭhakāya ūnā hoti.",
  "tika-s0302t:752_5": "Bhaddake kāleti īdisiyā iṭṭhakāya icchitakāleyeva āgatāsi.",
  "tika-s0302t:752_6": "Tena bandhanenāti tena silesasambandhena.",
  "tika-s0302t:753_0": "Olambakāti muttāmaṇimayā olambakā.",
  "tika-s0302t:753_1": "Puññanti natthi no puññaṃ taṃ,",
  "tika-s0302t:753_2": "yaṃ nimittaṃ yaṃ kāraṇā ito sukhumatarassa paṭilābho siyāti attho.",
  "tika-s0302t:753_3": "Puññaniyāmenāti puññānubhāvasiddhena niyāmena.",
  "tika-s0302t:753_4": "So ca assa bārāṇasirajjaṃ dātuṃ katokāso.",
  "tika-s0302t:754_0": "Phussarathanti maṅgalarathaṃ.",
  "tika-s0302t:754_1": "Uṇhīsaṃ vālabījanī khaggo maṇipādukā setacchattanti pañcavidhaṃ rājakakudhabhaṇḍaṃ.",
  "tika-s0302t:754_2": "Setacchattaṃ visuṃ gahitaṃ.",
  "tika-s0302t:754_3": "Dibbavatthaṃ sādiyituṃ puññānubhāvacodito “nanu tātā thūla”ntiādimāha.",
  "tika-s0302t:755_0": "Pañca caṅkamanasatānīti ettha iti-",
  "tika-s0302t:755_1": "saddena ādiatthena aggisālādīni pabbajitasāruppaṭṭhānāni saṅgaṇhāti.",
  "tika-s0302t:756_0": "Sādhukīḷitanti ariyānaṃ parinibbutaṭṭhāne kātabbasakkāraṃ vadati.",
  "tika-s0302t:757_0": "Nappamajji nirogā ayyāti pucchitākāradassanaṃ.",
  "tika-s0302t:757_1": "Parinibbutā devāti devī paṭivacanaṃ adāsi.",
  "tika-s0302t:757_2": "Paṭiyādetvāti niyyātetvā.",
  "tika-s0302t:757_3": "Samaṇakapabbajjanti samitapāpehi ariyehi anuṭṭhātabbapabbajjaṃ.",
  "tika-s0302t:757_4": "So hi rājā paccekabuddhānaṃ vesassa diṭṭhattā “idameva bhaddaka”nti tādisaṃyeva liṅgaṃ gaṇhi.",
  "tika-s0302t:758_0": "Tatthevāti brahmalokeyeva.",
  "tika-s0302t:758_1": "Vīsatime vasse sampatteti āharitvā sambandho.",
  "tika-s0302t:758_2": "Brahmalokato āgantvā nibbattattā brahmacariyādhikārassa cirakālaṃ saṅgahitattā “evarūpaṃ kathaṃ mā kathethā”tiādimāha.",
  "tika-s0302t:759_0": "Vīsati dharaṇāni “nikkha”nti vadanti. Alabhanto na vasāmīti saññāpessāmīti sambandho.",
  "tika-s0302t:760_0": "Itthākaroti itthiratanassa uppattiṭṭhānaṃ.",
  "tika-s0302t:760_1": "Ayyadhītāti amhākaṃ ayyassa dhītā,",
  "tika-s0302t:760_2": "bhaddakāpilānīti attho.",
  "tika-s0302t:760_3": "Pasādarūpena nibbisiṭṭhatāya “mahāgīva”nti paṭimāya sadisabhāvamāha.",
  "tika-s0302t:760_4": "Tenāha “ayyadhītāyā”tiādi.",
  "tika-s0302t:761_0": "Samānapaṇṇanti sadisapaṇṇaṃ,",
  "tika-s0302t:761_1": "kumārassa kumāriyā ca vuttantapaṇṇaṃ.",
  "tika-s0302t:761_2": "Ito ca etto cāti te purisā samāgamaṭṭhānato magadharaṭṭhe mahātitthagāmaṃ maddaraṭṭhe sāgalanagarañca",
  "tika-s0302t:761_3": "uddissa pakkamantā aññamaññaṃ vissajjentā nāma hontīti “ito ca etto ca pesesu”nti vuttā.",
  "tika-s0302t:762_0": "Pupphadāmanti hatthihatthappamāṇaṃ pupphadāmaṃ.",
  "tika-s0302t:762_1": "Tāni pupphadāmāni.",
  "tika-s0302t:762_2": "Teti ubho bhaddā ceva pippalikumāro ca.",
  "tika-s0302t:762_3": "Lokāmisenāti gehassitapemena,",
  "tika-s0302t:762_4": "kāmassādenāti attho.",
  "tika-s0302t:762_5": "Asaṃsaṭṭhāti na saṃsaṭṭhā.",
  "tika-s0302t:762_6": "Vicārayiṃsu ghaṭe jalantena viya padīpena ajjhāsayena samujjalantena vimokkhabījena samussāhitacittā.",
  "tika-s0302t:762_7": "Yantabaddhānīti sassasampādanatthaṃ tattha tattha iṭṭhakadvārakavāṭayojanavasena yantabaddhaudakanikkhamanatumbāni.",
  "tika-s0302t:762_8": "Kammantoti kasikammakaraṇaṭṭhānaṃ.",
  "tika-s0302t:762_9": "Dāsagāmāti dāsānaṃ vasanagāmā.",
  "tika-s0302t:763_0": "Osāpetvāti pakkhipitvā.",
  "tika-s0302t:763_1": "Ākappakuttavasenāti ākāravasena kiriyāvasena ca.",
  "tika-s0302t:763_2": "Ananucchavikanti pabbajitavesassa ananurūpaṃ.",
  "tika-s0302t:763_3": "Tassa matthaketi dvedhāpathassa dvidhābhūtaṭṭhāne.",
  "tika-s0302t:764_0": "Etesaṃ saṅgahaṃ kātuṃ vaṭṭatīti nisīdīti sambandho.",
  "tika-s0302t:764_1": "Sā pana satthu tattha nisajjā edisīti dassetuṃ “nisīdanto panā”tiādi vuttaṃ.",
  "tika-s0302t:764_2": "Tattha yā buddhānaṃ aparimitakālasaṅgahitā acinteyyāparimeyyapuññasambhārūpacayanibbattā nirūpitasabhāvabuddhaguṇavijjotitā",
  "tika-s0302t:764_3": "lakkhaṇānubyañjanasamujjalā byāmappabhāketumālālaṅkatā sabhāvasiddhatāya akittimā rūpakāyasirī,",
  "tika-s0302t:764_4": "taṃyeva mahākassapassa adiṭṭhapubbaṃ pasādasaṃvaḍḍhanatthaṃ aniggahetvā nisinno bhagavā “buddhavesaṃ gahetvā…pe…",
  "tika-s0302t:764_5": "nisīdī”ti vutto.",
  "tika-s0302t:764_6": "Asītihatthaṃ padesaṃ byāpetvā pavattiyā “asītihatthā”ti vuttā.",
  "tika-s0302t:764_7": "Satasākhoti bahusākho anekasākho.",
  "tika-s0302t:764_8": "Suvaṇṇavaṇṇo ahosi nirantaraṃ buddharasmīhi samantato samokiṇṇattā.",
  "tika-s0302t:764_9": "Evaṃ vuttappakārena veditabbā.",
  "tika-s0302t:765_0": "Rājagahaṃ nāḷandanti ca sāmiatthe upayogavacanaṃ antarāsaddayogatoti āha “rājagahassa nāḷandāya cā”ti.",
  "tika-s0302t:765_1": "Na hi me ito aññena satthārā bhavituṃ sakkā diṭṭhadhammikasamparāyikaparamatthehi sattānaṃ yathārahaṃ anusāsanasamatthassa aññassa sadevake abhāvato.",
  "tika-s0302t:765_2": "Na hi me ito aññena sugatena bhavituṃ sakkā sobhanagamanaguṇagaṇayuttassa aññassa abhāvato.",
  "tika-s0302t:765_3": "Na hi me ito aññena sammāsambuddhena bhavituṃ sakkā sammā sabbadhammānaṃ sayambhuñāṇena abhisambuddhassa abhāvato.",
  "tika-s0302t:765_4": "Imināti “satthā me,",
  "tika-s0302t:765_5": "bhante”ti iminā vacanena.",
  "tika-s0302t:766_0": "Ajānamānova sabbaññeyyanti adhippāyo.",
  "tika-s0302t:766_1": "Sabbacetasāti sabbaajjhattikaṅgaparipuṇṇacetasā.",
  "tika-s0302t:766_2": "Samannāgatanti sampannaṃ sammadeva anu anu āgataṃ upagataṃ.",
  "tika-s0302t:766_3": "Phaleyyāti vidāleyya.",
  "tika-s0302t:766_4": "Vilayanti vināsaṃ.",
  "tika-s0302t:767_0": "Evaṃ sikkhitabbanti idāni vuccamānākārena.",
  "tika-s0302t:767_1": "Hirottappassa bahalatā nāma vipulatāti āha “mahanta”nti.",
  "tika-s0302t:767_2": "Paṭhamataramevāti pageva upasaṅkamanato.",
  "tika-s0302t:767_3": "Tathā atimānapahīno assa,",
  "tika-s0302t:767_4": "hiriottappaṃ yathā saṇṭhāti.",
  "tika-s0302t:767_5": "Kusalasannissitanti anavajjadhammanissitaṃ.",
  "tika-s0302t:767_6": "Aṭṭhikanti tena dhammena aṭṭhikaṃ.",
  "tika-s0302t:767_7": "Ādito paṭṭhāya yāva pariyosānā savanacittaṃ “sabbaceto”ti adhippetanti āha “cittassa thokampi bahi gantuṃ adento”ti.",
  "tika-s0302t:767_8": "Tena samodhānaṃ dasseti.",
  "tika-s0302t:767_9": "Sabbena…pe…",
  "tika-s0302t:767_10": "samannāharitvā ārambhato pabhuti yāva desanā nipphannā,",
  "tika-s0302t:767_11": "tāva antarantarā pavattena sabbena samannāhāracittena dhammaṃyeva samannāharitvā.",
  "tika-s0302t:767_12": "Ṭhapitasototi dhamme nihitasoto.",
  "tika-s0302t:767_13": "Odahitvāti apihitaṃ katvā.",
  "tika-s0302t:767_14": "Paṭhamajjhānavasenāti idaṃ asubhesu tasseva ijjhato,",
  "tika-s0302t:767_15": "itaratthañca sukhasampayuttatā vuttā.",
  "tika-s0302t:768_0": "Saṃsārasāgare paribbhamantassa iṇaṭṭhāne tiṭṭhanti kilesā āsavasabhāvāpādanatoti āha “saraṇoti sakileso”ti.",
  "tika-s0302t:768_1": "Cattāro hi paribhogātiādīsu yaṃ vattabbaṃ,",
  "tika-s0302t:768_2": "taṃ visuddhimaggattaṃ saṃvaṇṇanāsu vuttanayeneva veditabbaṃ.",
  "tika-s0302t:768_3": "Ettha ca bhagavā paṭhamaṃ ovādaṃ therassa brāhmaṇajātikattā jātimānapahānatthamabhāsi,",
  "tika-s0302t:768_4": "dutiyaṃ bāhusaccaṃ nissāya uppajjanakaahaṃkārapahānatthaṃ,",
  "tika-s0302t:768_5": "tatiyaṃ upadhisampattiṃ nissāya uppajjanakaattasinehapahānatthaṃ.",
  "tika-s0302t:768_6": "Aṭṭhame divaseti bhagavatā samāgatadivasato aṭṭhame divase.",
  "tika-s0302t:769_0": "Maggato okkamanaṃ paṭhamataraṃ bhagavatā samāgatadivaseyeva ahosi.",
  "tika-s0302t:769_1": "Yadi arahattādhigamo pacchā,",
  "tika-s0302t:769_2": "atha kasmā pāḷiyaṃ pageva siddhaṃ viya vuttanti āha “desanāvārassā”tiādi.",
  "tika-s0302t:769_3": "“Sattāhameva khvāhaṃ,",
  "tika-s0302t:769_4": "āvuso saraṇo,",
  "tika-s0302t:769_5": "raṭṭhapiṇḍaṃ bhuñji”nti vatvā avasarappattaṃ arahattaṃ pavedento “aṭṭhamiyā aññā udapādī”ti āha.",
  "tika-s0302t:769_6": "Ayamettha desanāvārassa āgamo.",
  "tika-s0302t:769_7": "Tato paraṃ bhagavatā attano kataṃ anuggahaṃ cīvaraparivattanaṃ dassento “atha kho,",
  "tika-s0302t:769_8": "āvuso”tiādimāha.",
  "tika-s0302t:770_0": "Antantenāti catugguṇaṃ katvā paññattāya saṅghāṭiyā antantena.",
  "tika-s0302t:770_1": "Jātipaṃsukūlikena…pe…",
  "tika-s0302t:770_2": "bhavituṃ vaṭṭatīti etena pubbe jātiāraññakaggahaṇena ca terasa dhutaṅgā gahitā evāti daṭṭhabbaṃ.",
  "tika-s0302t:770_3": "Anucchavikaṃ kātunti anurūpaṃ paṭipattiṃ paṭipajjituṃ.",
  "tika-s0302t:770_4": "Thero pārupīti sambandho.",
  "tika-s0302t:771_0": "Bhagavato ovādaṃ bhagavato vā dhammakāyaṃ nissāya urassa vasena jātoti oraso.",
  "tika-s0302t:771_1": "Bhagavato vā dhammasarīrassa mukhato sattatiṃsabodhipakkhiyato jāto.",
  "tika-s0302t:771_2": "Teneva dhammajātadhammanimmitabhāvopi saṃvaṇṇitoti daṭṭhabbo.",
  "tika-s0302t:771_3": "Ovādadhammo eva satthārā dātabbato therena ādātabbato ovādadhammadāyādo,",
  "tika-s0302t:771_4": "ovādadhammadāyajjoti attho,",
  "tika-s0302t:771_5": "taṃ arahatīti.",
  "tika-s0302t:771_6": "Esa nayo sesapadesupi.",
  "tika-s0302t:772_0": "“Pabbajjā ca parisodhitā”ti vatvā tassā sammadeva sodhitabhāvaṃ byatirekamukhena dassetuṃ, “āvuso,",
  "tika-s0302t:772_1": "yassā”tiādi vuttaṃ.",
  "tika-s0302t:772_2": "Tattha evanti yathā ahaṃ labhiṃ,",
  "tika-s0302t:772_3": "evaṃ so satthu santikā labhatīti yojanā.",
  "tika-s0302t:772_4": "Sīhanādaṃ naditunti etthāpi sīhanādanadanā nāma desanāva,",
  "tika-s0302t:772_5": "thero satthārā attano katānuggahameva anantarasutte vuttanayena ulliṅgeti,",
  "tika-s0302t:772_6": "na aññathā.",
  "tika-s0302t:772_7": "Na hi mahāthero kevalaṃ attano guṇānubhāvaṃ vibhāveti.",
  "tika-s0302t:772_8": "Sesanti yaṃ idha asaṃvaṇṇitaṃ.",
  "tika-s0302t:772_9": "Purimanayenevāti anantarasutte vuttanayeneva.",
  "tika-s0302t:773_0": "Cīvarasuttavaṇṇanā niṭṭhitā.",
  "tika-s0302t:774_0": "12. Paraṃmaraṇasuttavaṇṇanā",
  "tika-s0302t:775_0": "155.",
  "tika-s0302t:775_1": "Yathā atītakappe atītāsu jātīsu kammakilesavasena āgato,",
  "tika-s0302t:775_2": "tathā etarahipi āgatoti tathāgato,",
  "tika-s0302t:775_3": "yathā yathā vā pana kammaṃ katūpacitaṃ,",
  "tika-s0302t:775_4": "tathā taṃ taṃ attabhāvaṃ āgato upagato upapannoti tathāgato,",
  "tika-s0302t:775_5": "sattoti āha “tathāgatoti satto”ti.",
  "tika-s0302t:775_6": "Etanti “evaṃ hoti bhavati tiṭṭhati sassatisama”nti evaṃ pavattaṃ diṭṭhigataṃ.",
  "tika-s0302t:775_7": "Atthasannissitaṃ na hotīti diṭṭhadhammikasamparāyikaparamatthato sukhanti pasatthasannissitaṃ na hoti.",
  "tika-s0302t:775_8": "Ādibrahmacariyakanti ettha maggabrahmacariyaṃ adhippetaṃ tassa padhānabhāvato.",
  "tika-s0302t:775_9": "Tassa pana etaṃ diṭṭhigataṃ ādipaṭipadāmattaṃ na hoti anupakārakattā vilomanato ca.",
  "tika-s0302t:775_10": "Tato eva itarabrahmacariyassapi anissayova.",
  "tika-s0302t:775_11": "Sesaṃ vuttanayena veditabbaṃ.",
  "tika-s0302t:776_0": "Paraṃmaraṇasuttavaṇṇanā niṭṭhitā.",
  "tika-s0302t:777_0": "13. Saddhammappatirūpakasuttavaṇṇanā",
  "tika-s0302t:778_0": "156.",
  "tika-s0302t:778_1": "Ājānāti heṭṭhimamaggehi ñātamariyādaṃ anatikkamitvāva jānāti paṭivijjhatīti aññā,",
  "tika-s0302t:778_2": "aggamaggapaññā.",
  "tika-s0302t:778_3": "Aññassa ayanti aññā,",
  "tika-s0302t:778_4": "arahattaphalaṃ.",
  "tika-s0302t:778_5": "Tenāha “arahatte”ti.",
  "tika-s0302t:779_0": "Obhāseti obhāsanimittaṃ.",
  "tika-s0302t:779_1": "“Cittaṃ vikampatī”ti padadvayaṃ ānetvā sambandho.",
  "tika-s0302t:779_2": "Obhāseti visayabhūte.",
  "tika-s0302t:779_3": "Upakkilesehi cittaṃ vikampatīti yojanā.",
  "tika-s0302t:779_4": "Tenāha “yehi cittaṃ pavedhatī”ti.",
  "tika-s0302t:779_5": "Sesesupi eseva nayo.",
  "tika-s0302t:780_0": "Upaṭṭhāneti satiyaṃ.",
  "tika-s0302t:780_1": "Upekkhāya cāti vipassanupekkhāya ca.",
  "tika-s0302t:780_2": "Ettha ca vipassanācittasamuṭṭhānasantānavinimuttaṃ pabhāsanaṃ rūpāyatanaṃ obhāso.",
  "tika-s0302t:780_3": "Ñāṇādayo vipassanācittasampayuttāva.",
  "tika-s0302t:780_4": "Sakasakakicce saviseso hutvā pavatto adhimokkho saddhādhimokkho.",
  "tika-s0302t:780_5": "Upaṭṭhānaṃ sati.",
  "tika-s0302t:780_6": "Upekkhāti āvajjanupekkhā.",
  "tika-s0302t:780_7": "Sā hi āvajjanacittasampayuttā cetanā.",
  "tika-s0302t:780_8": "Āvajjanaajjhupekkhanavasena pavattiyā idha “āvajjanupekkhā”ti vuccati.",
  "tika-s0302t:780_9": "Puna upekkhāyāti vipassanupekkhāva anena samajjhattatāya evaṃ vuttā.",
  "tika-s0302t:780_10": "Nikanti nāma vipassanāya nikāmanā apekkhā.",
  "tika-s0302t:780_11": "Sukhumatarakileso vā siyā duviññeyyo.",
  "tika-s0302t:781_0": "Imāni dasa ṭhānānīti imāni obhāsādīni upakkilesuppattiyā ṭhānāni upakkilesavatthūni.",
  "tika-s0302t:781_1": "Paññā yassa paricitāti yassa paññā paricitavatī yāthāvato jānāti.",
  "tika-s0302t:781_2": "“Imāni nissāya addhā maggappatto phalappatto aha”nti pavattaadhimāno dhammuddhaccaṃ dhammūpanissayo vikkhepo.",
  "tika-s0302t:781_3": "Tattha kusalo hi taṃ yāthāvato jānanto na ca tattha sammohaṃ gacchati.",
  "tika-s0302t:782_0": "Adhigamasaddhammappatirūpakaṃ nāma anadhigate adhigatamānibhāvāvahattā.",
  "tika-s0302t:782_1": "Yadaggena vipassanāñāṇassa upakkileso,",
  "tika-s0302t:782_2": "tadaggena paṭipattisaddhammappatirūpakotipi sakkā viññātuṃ.",
  "tika-s0302t:782_3": "Dhātukathāti mahādhātukathaṃ vadati.",
  "tika-s0302t:782_4": "Vedallapiṭakanti vetullapiṭakaṃ.",
  "tika-s0302t:782_5": "Taṃ nāgabhavanato ānītanti vadanti.",
  "tika-s0302t:782_6": "Vādabhāsitanti apare.",
  "tika-s0302t:782_7": "Abuddhavacanaṃ buddhavacanena virujjhanato.",
  "tika-s0302t:782_8": "Na hi sambuddho pubbāparaviruddhaṃ vadati.",
  "tika-s0302t:782_9": "Tattha sallaṃ upaṭṭhapenti kilesavinayaṃ na sandissati,",
  "tika-s0302t:782_10": "aññadatthu kilesuppattiyā paccayo hotīti.",
  "tika-s0302t:783_0": "Avikkayamānanti vikkayaṃ agacchantaṃ. Tanti suvaṇṇabhaṇḍaṃ.",
  "tika-s0302t:784_0": "Na sakkhiṃsu ñāṇassa avisadabhāvato. Esa nayo ito paresupi.",
  "tika-s0302t:785_0": "Idāni “bhikkhū paṭisambhidāppattā ahesu”ntiādinā vuttameva atthaṃ kāraṇato vibhāvetuṃ puna “paṭhamabodhiyaṃ hī”tiādi vuttaṃ.",
  "tika-s0302t:785_1": "Tattha paṭipattiṃ pūrayiṃsūti atīte kadā te paṭisambhidāvahaṃ paṭipattiṃ pūrayiṃsu?",
  "tika-s0302t:785_2": "Paṭhamabodhikālikā bhikkhū.",
  "tika-s0302t:785_3": "Na hi attasammāpaṇidhiyā pubbekatapuññatāya ca vinā tādisaṃ bhavati.",
  "tika-s0302t:785_4": "Esa nayo ito paresupi.",
  "tika-s0302t:785_5": "Tadā paṭipattisaddhammo antarahito nāma bhavissatīti etena ariyamaggena āsannā eva pubbabhāgapaṭipadā paṭipattisaddhammoti dasseti.",
  "tika-s0302t:786_0": "Dvīsūti suttābhidhammapiṭakesu antarahitesupi.",
  "tika-s0302t:786_1": "Anantarahitameva adhisīlasikkhāyaṃ ṭhitassa itarasikkhādvayasamuṭṭhāpitato.",
  "tika-s0302t:786_2": "Kiṃ kāraṇāti kena kāraṇena,",
  "tika-s0302t:786_3": "aññasmiṃ dhamme antarahite aññatarassa dhammassa anantaradhānaṃ vuccatīti adhippāyo.",
  "tika-s0302t:786_4": "Paṭipattiyā paccayo hoti anavasesato paṭipattikkamassa paridīpanato.",
  "tika-s0302t:786_5": "Paṭipatti adhigamassa paccayo visesalakkhaṇapaṭivedhabhāvato.",
  "tika-s0302t:786_6": "Pariyattiyeva pamāṇaṃ sāsanassa ṭhitiyāti adhippāyo.",
  "tika-s0302t:787_0": "Nanu ca sāsanaṃ osakkitaṃ pariyattiyā vattamānāyāti adhippāyo.",
  "tika-s0302t:787_1": "Anārādhakabhikkhūti sīlamattassapi na ārādhako dussīlo.",
  "tika-s0302t:787_2": "Imasminti imasmiṃ pātimokkhe.",
  "tika-s0302t:787_3": "Vattantāti “sīlaṃ akopetvā ṭhitā atthī”ti pucchi.",
  "tika-s0302t:788_0": "Etesūti evaṃ mahantesu sakalaṃ lokaṃ ajjhottharituṃ samatthesu catūsu mahābhūtesu.",
  "tika-s0302t:788_1": "Tasmāti yasmā aññena kenaci atimahantenapi saddhammo na antaradhāyati,",
  "tika-s0302t:788_2": "samayantarena pana vattabbameva natthi, tasmā.",
  "tika-s0302t:788_3": "Evamāhāti idāni vuccamānākāraṃ vadati.",
  "tika-s0302t:789_0": "Ādānaṃ ādi,",
  "tika-s0302t:789_1": "ādi eva ādikanti āha “ādikenāti ādānenā”ti.",
  "tika-s0302t:789_2": "Heṭṭhāgamanīyāti adhobhāgagamanīyā,",
  "tika-s0302t:789_3": "apāyadukkhassa saṃsāradukkhassa ca nibbattakāti attho.",
  "tika-s0302t:789_4": "Gāravarahitāti garukārarahitā.",
  "tika-s0302t:789_5": "Patissayanaṃ nīcabhāvena patibaddhavuttitā,",
  "tika-s0302t:789_6": "patisso patissayoti atthato ekaṃ,",
  "tika-s0302t:789_7": "so etesaṃ natthīti āha “appatissāti appatissayā anīcavuttikā”ti.",
  "tika-s0302t:789_8": "Sesaṃ suviññeyyameva.",
  "tika-s0302t:790_0": "Saddhammappatirūpakasuttavaṇṇanā niṭṭhitā.",
  "tika-s0302t:791_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:792_0": "Kassapasaṃyuttavaṇṇanāya līnatthappakāsanā samattā.",
  "tika-s0302t:795_0": "6. Lābhasakkārasaṃyuttaṃ",
  "tika-s0302t:796_0": "1. Paṭhamavaggo",
  "tika-s0302t:797_0": "1. Dāruṇasuttavaṇṇanā",
  "tika-s0302t:798_0": "157.",
  "tika-s0302t:798_1": "Thaddhoti kakkhaḷo aniṭṭhassa padānato.",
  "tika-s0302t:798_2": "Catupaccayalābhoti catunnaṃ paccayānaṃ paṭilābho.",
  "tika-s0302t:798_3": "Sakkāroti tehiyeva paccayehi susaṅkhatehi pūjanā,",
  "tika-s0302t:798_4": "so pana atthato sampattiyevāti āha “tesaṃyeva…pe… lābho”ti.",
  "tika-s0302t:798_5": "Vaṇṇaghosoti guṇakittanā.",
  "tika-s0302t:798_6": "Antarāyassa anativattanato antarāyiko anatthāvahattā.",
  "tika-s0302t:799_0": "Dāruṇasuttavaṇṇanā niṭṭhitā.",
  "tika-s0302t:800_0": "2. Baḷisasuttavaṇṇanā",
  "tika-s0302t:801_0": "158.",
  "tika-s0302t:801_1": "Baḷisena carati,",
  "tika-s0302t:801_2": "tena vā jīvatīti bāḷisiko.",
  "tika-s0302t:801_3": "Tenāha “baḷisaṃ gahetvā caramāno”ti.",
  "tika-s0302t:801_4": "Āmisagatanti āmisūpagataṃ āmisapatitaṃ.",
  "tika-s0302t:801_5": "Tenāha “āmisamakkhita”nti.",
  "tika-s0302t:801_6": "Bhinnādhikaraṇānampi bāhiratthasamāso hotevāti āha “āmise cakkhudassana”nti.",
  "tika-s0302t:801_7": "Ayo vuccati sukhaṃ,",
  "tika-s0302t:801_8": "tabbidhuratāya anayo,",
  "tika-s0302t:801_9": "dukkhanti āha “dukkhaṃ patto”ti.",
  "tika-s0302t:801_10": "Assāti etena.",
  "tika-s0302t:801_11": "Kattuatthe hi etaṃ sāmivacanaṃ.",
  "tika-s0302t:801_12": "Yathā kilesā vattanti,",
  "tika-s0302t:801_13": "evaṃ pavattamāno puggalo kilesavippayogo na hotīti vuttaṃ “yathā kilesamārassa kāmo,",
  "tika-s0302t:801_14": "evaṃ kattabbo”ti.",
  "tika-s0302t:802_0": "Baḷisasuttavaṇṇanā niṭṭhitā.",
  "tika-s0302t:803_0": "3-4. Kummasuttādivaṇṇanā",
  "tika-s0302t:804_0": "159- 160.",
  "tika-s0302t:804_1": "Aṭṭhikacchapā vuccanti yesaṃ kapālamatthake tikhiṇā aṭṭhikoṭi hoti,",
  "tika-s0302t:804_2": "tesaṃ samūho aṭṭhikacchapakulaṃ.",
  "tika-s0302t:804_3": "Macchakacchapādīnaṃ sarīre lambantī papatatīti papatā,",
  "tika-s0302t:804_4": "vuccamānākāro ayakaṇṭako.",
  "tika-s0302t:804_5": "Ayakosaketi ayomayakosake.",
  "tika-s0302t:804_6": "Kaṇṇikasallasaṇṭhānoti attanikāpanasallasaṇṭhāno.",
  "tika-s0302t:804_7": "Ayakaṇṭakoti ayomayavaṅkakaṇṭako.",
  "tika-s0302t:804_8": "Nikkhamati ettha athāvarato.",
  "tika-s0302t:804_9": "Pavesitamatto hi so.",
  "tika-s0302t:804_10": "Idāni tvaṃ “amhāka”nti na vattabbo.",
  "tika-s0302t:804_11": "Ito anantarasutteti catutthasuttamāha.",
  "tika-s0302t:805_0": "Kummasuttādivaṇṇanā niṭṭhitā.",
  "tika-s0302t:806_0": "5. Mīḷhakasuttavaṇṇanā",
  "tika-s0302t:807_0": "161. Mīḷhakāti evaṃ itthiliṅgavasena vuccamānā. Gūthapāṇakāti gūthabhakkhapāṇakā. Antoti kucchiyaṃ.",
  "tika-s0302t:808_0": "Mīḷhakasuttavaṇṇanā niṭṭhitā.",
  "tika-s0302t:809_0": "6. Asanisuttavaṇṇanā",
  "tika-s0302t:810_0": "162.",
  "tika-s0302t:810_1": "“Ime lābhasakkāraṃ anāharantā jighacchādidukkhaṃ pāpuṇantū”ti evaṃ na sattānaṃ dukkhakāmatāya evamāhāti ānetvā sambandho.",
  "tika-s0302t:810_2": "Anantadukkhaṃ anubhoti aparāparaṃ uppajjanakaakusalacittānaṃ bahubhāvato.",
  "tika-s0302t:811_0": "Asanisuttavaṇṇanā niṭṭhitā.",
  "tika-s0302t:812_0": "7. Diddhasuttavaṇṇanā",
  "tika-s0302t:813_0": "163. Acchavisayuttāti vā diddhe gatena gatadiddhena. Tenāha “visamakkhitenā”ti.",
  "tika-s0302t:814_0": "Diddhasuttavaṇṇanā niṭṭhitā.",
  "tika-s0302t:815_0": "8. Siṅgālasuttavaṇṇanā",
  "tika-s0302t:816_0": "164.",
  "tika-s0302t:816_1": "Jarasiṅgālotveva vuccati sarīrasobhāya abhāvato.",
  "tika-s0302t:816_2": "Sarīrassa uggatakaṇṭakattā ukkaṇṭakena nāma.",
  "tika-s0302t:816_3": "Phuṭatīti phalati bhijjati.",
  "tika-s0302t:817_0": "Siṅgālasuttavaṇṇanā niṭṭhitā.",
  "tika-s0302t:818_0": "9. Verambhasuttavaṇṇanā",
  "tika-s0302t:819_0": "165.",
  "tika-s0302t:819_1": "Kāyaṃ na rakkhati nāma chabbīsatiyā sāruppānaṃ pariccajanato.",
  "tika-s0302t:819_2": "Vācaṃ na rakkhati nāma rāgasāmantā ca kodhasāmantā ca yāva nicchāraṇato.",
  "tika-s0302t:820_0": "Verambhasuttavaṇṇanā niṭṭhitā.",
  "tika-s0302t:821_0": "10. Sagāthakasuttavaṇṇanā",
  "tika-s0302t:822_0": "166.",
  "tika-s0302t:822_1": "“Yassa sakkariyamānassā”ti ettha asakkārena cūbhayanti asakkārena ca ubhayañca,",
  "tika-s0302t:822_2": "kadāci sakkārena,",
  "tika-s0302t:822_3": "kadāci asakkārena kadāci ubhayenāti attho.",
  "tika-s0302t:822_4": "Tenāha “asakkārenā”tiādi.",
  "tika-s0302t:822_5": "Satatavihārānaṃ sampattiyā sātatikoti āha “arahatta…pe…",
  "tika-s0302t:822_6": "sukhumadiṭṭhī”tiādi.",
  "tika-s0302t:822_7": "Tathā hi sā “vajirūpamañāṇa”nti vuccati.",
  "tika-s0302t:822_8": "Āgatattāti phalasamāpattiṃ samāpajjituṃ tassā pubbaparikammaṃ upagatattā.",
  "tika-s0302t:823_0": "Sagāthakasuttavaṇṇanā niṭṭhitā.",
  "tika-s0302t:824_0": "Paṭhamavaggavaṇṇanā niṭṭhitā.",
  "tika-s0302t:825_0": "2. Dutiyavaggo",
  "tika-s0302t:826_0": "1-2. Suvaṇṇapātisuttādivaṇṇanā",
  "tika-s0302t:827_0": "167- 168.",
  "tika-s0302t:827_1": "Cāletuṃ na sakkoti sīlapabbatasannissitattā.",
  "tika-s0302t:827_2": "Aññaṃ vā kiccaṃ karoti pageva sīlassa chaḍḍitattā.",
  "tika-s0302t:827_3": "Tatiyādīsu apubbaṃ natthi.",
  "tika-s0302t:828_0": "Suvaṇṇapātisuttādivaṇṇanā niṭṭhitā.",
  "tika-s0302t:829_0": "Dutiyavaggavaṇṇanā niṭṭhitā.",
  "tika-s0302t:830_0": "3. Tatiyavaggo",
  "tika-s0302t:831_0": "1. Mātugāmasuttavaṇṇanā",
  "tika-s0302t:832_0": "170.",
  "tika-s0302t:832_1": "Yaṃ visabhāgavatthu purisassa cittaṃ pariyādāya ṭhātuṃ sakkotīti vuccati,",
  "tika-s0302t:832_2": "tato visesato lābhasakkārova sattānaṃ cittaṃ pariyādāya ṭhātuṃ sakkotīti dassento bhagavā “na tassa,",
  "tika-s0302t:832_3": "bhikkhave”tiādimavocāti dassento “na tassā”tiādimāha.",
  "tika-s0302t:833_0": "Mātugāmasuttavaṇṇanā niṭṭhitā.",
  "tika-s0302t:834_0": "2. Kalyāṇīsuttavaṇṇanā",
  "tika-s0302t:835_0": "171. Dutiyaṃ uttānameva, tasseva atthassa kevalaṃ janapadakalyāṇīvasena vuttaṃ.",
  "tika-s0302t:836_0": "Kalyāṇīsuttavaṇṇanā niṭṭhitā.",
  "tika-s0302t:837_0": "3-6. Ekaputtakasuttādivaṇṇanā",
  "tika-s0302t:838_0": "172-175. Saddhāti ariyamaggena āgatasaddhā adhippetāti āha “sotāpannā”ti.",
  "tika-s0302t:839_0": "Ekaputtakasuttādivaṇṇanā niṭṭhitā.",
  "tika-s0302t:840_0": "7. Tatiyasamaṇabrāhmaṇasuttavaṇṇanā",
  "tika-s0302t:841_0": "176.",
  "tika-s0302t:841_1": "Evamādīti ādi-",
  "tika-s0302t:841_2": "saddena bāhusaccasaṃvarasīlādīnaṃ saṅgaho daṭṭhabbo.",
  "tika-s0302t:841_3": "Lābhasakkārassa samudayaṃ uppattikāraṇaṃ samudayasaccavasena dukkhasaccassa uppattihetutāvasena.",
  "tika-s0302t:842_0": "Tatiyasamaṇabrāhmaṇasuttavaṇṇanā niṭṭhitā.",
  "tika-s0302t:843_0": "8. Chavisuttavaṇṇanā",
  "tika-s0302t:844_0": "177.",
  "tika-s0302t:844_1": "Lābhasakkārasiloko narakādīsu nibbattentoti idaṃ tannissayaṃ kilesagaṇaṃ sandhāyāha.",
  "tika-s0302t:844_2": "Nibbattentoti nibbattāpento.",
  "tika-s0302t:844_3": "Imaṃ manussaattabhāvaṃ nāseti manussattaṃ puna nibbattituṃ appadānavasena.",
  "tika-s0302t:844_4": "Tasmāti duggatinibbattāpanato idha maraṇadukkhāvahanato ca.",
  "tika-s0302t:845_0": "Chavisuttavaṇṇanā niṭṭhitā.",
  "tika-s0302t:846_0": "9. Rajjusuttavaṇṇanā",
  "tika-s0302t:847_0": "178. Kharā pharusā chaviādīni chindane samatthā.",
  "tika-s0302t:848_0": "Rajjusuttavaṇṇanā niṭṭhitā.",
  "tika-s0302t:849_0": "10. Bhikkhusuttavaṇṇanā",
  "tika-s0302t:850_0": "179. Taṃ sandhāyāti diṭṭhadhammasukhavihārassa okāsābhāvaṃ sandhāya.",
  "tika-s0302t:851_0": "Bhikkhusuttavaṇṇanā niṭṭhitā.",
  "tika-s0302t:852_0": "Tatiyavaggavaṇṇanā niṭṭhitā.",
  "tika-s0302t:853_0": "4. Catutthavaggo",
  "tika-s0302t:854_0": "1-4. Bhindisuttādivaṇṇanā",
  "tika-s0302t:855_0": "180- 183.",
  "tika-s0302t:855_1": "Devadatto sagge vā nibbatteyyātiādi parikappavacanaṃ.",
  "tika-s0302t:855_2": "Na hi paccekabodhiyaṃ niyatagatiko antarā maggaphalāni adhigantuṃ bhabboti.",
  "tika-s0302t:855_3": "Soti anavajjadhammo.",
  "tika-s0302t:855_4": "Assāti devadattassa.",
  "tika-s0302t:855_5": "Samucchedamagamā katūpacitassa mahato pāpadhammassa balena tasmiṃ attabhāve samucchedabhāvato,",
  "tika-s0302t:855_6": "na accantāya.",
  "tika-s0302t:855_7": "Akusalaṃ nāmetaṃ abalaṃ,",
  "tika-s0302t:855_8": "kusalaṃ viya na mahābalaṃ,",
  "tika-s0302t:855_9": "tasmā tasmiṃyeva attabhāve tādisānaṃ puggalānaṃ atekicchatā,",
  "tika-s0302t:855_10": "aññathā sammattaniyāmo viya micchattaniyāmo accantiko siyā.",
  "tika-s0302t:855_11": "Yadi evaṃ vaṭṭakhāṇukajotanā kathanti?",
  "tika-s0302t:855_12": "Āsevanāvasena,",
  "tika-s0302t:855_13": "tasmā yathā “sakiṃ nimuggo nimuggo eva bālo”ti vuttaṃ,",
  "tika-s0302t:855_14": "evaṃ vaṭṭakhāṇukajotanā.",
  "tika-s0302t:855_15": "Yādise hi paccaye paṭicca puggalo taṃ dassanaṃ gaṇhi,",
  "tika-s0302t:855_16": "tathā ca paṭipanno,",
  "tika-s0302t:855_17": "puna acintappativatte paccaye patitato sīsukkhipanamassa na hotīti na vattabbaṃ.",
  "tika-s0302t:856_0": "Bhindisuttādivaṇṇanā niṭṭhitā.",
  "tika-s0302t:857_0": "5. Acirapakkantasuttavaṇṇanā",
  "tika-s0302t:858_0": "184.",
  "tika-s0302t:858_1": "Kāle sampatteti gabbhassa paripākagatattā vijāyanakāle sampatte.",
  "tika-s0302t:858_2": "Potanti assatariyā puttaṃ.",
  "tika-s0302t:858_3": "Etanti “gabbho assatariṃ yathā”ti etaṃ vacanaṃ.",
  "tika-s0302t:859_0": "Acirapakkantasuttavaṇṇanā niṭṭhitā.",
  "tika-s0302t:860_0": "6. Pañcarathasatasuttavaṇṇanā",
  "tika-s0302t:861_0": "185.",
  "tika-s0302t:861_1": "Abhiharīyatīti abhihāro,",
  "tika-s0302t:861_2": "bhattaṃyeva abhihāro bhattābhihāroti āha “abhiharitabbaṃ bhatta”nti.",
  "tika-s0302t:861_3": "Macchapittanti vāḷamacchapittaṃ.",
  "tika-s0302t:861_4": "Pakkhipeyyunti uragādinā osiñceyyuṃ.",
  "tika-s0302t:862_0": "Pañcarathasatasuttavaṇṇanā niṭṭhitā.",
  "tika-s0302t:863_0": "7-13. Mātusuttādivaṇṇanā",
  "tika-s0302t:864_0": "186- 187.",
  "tika-s0302t:864_1": "Mātupi hetūti attano mātuyā uppannaanatthāvahassa pahānahetupi.",
  "tika-s0302t:864_2": "Ito paresūti “pitupi hetū”ti evamādīsu.",
  "tika-s0302t:865_0": "Mātusuttādivaṇṇanā niṭṭhitā.",
  "tika-s0302t:866_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:867_0": "Lābhasakkārasaṃyuttavaṇṇanāya līnatthappakāsanā samattā.",
  "tika-s0302t:870_0": "7. Rāhulasaṃyuttaṃ",
  "tika-s0302t:871_0": "1. Paṭhamavaggo",
  "tika-s0302t:872_0": "1-8. Cakkhusuttādivaṇṇanā",
  "tika-s0302t:873_0": "188- 195.",
  "tika-s0302t:873_1": "Ekavihārīti catūsupi iriyāpathesu ekākī hutvā viharanto.",
  "tika-s0302t:873_2": "Vivekaṭṭhoti vivittaṭṭho,",
  "tika-s0302t:873_3": "tenāha “nissaddo”ti.",
  "tika-s0302t:873_4": "Satiyā avippavasantoti satiyā avippavāsena ṭhito,",
  "tika-s0302t:873_5": "sabbadā avijahanavasena pavatto.",
  "tika-s0302t:873_6": "Ātāpīti vīriyasampannoti sabbaso kilesānaṃ ātāpanaparitāpanavasena pavattavīriyasamaṅgībhūto.",
  "tika-s0302t:873_7": "Pahitattoti tasmiṃ visesādhigame pesitacitto,",
  "tika-s0302t:873_8": "tattha ninno tappabbhāroti attho.",
  "tika-s0302t:873_9": "Hutvā abhāvākārenāti uppattito pubbe avijjamāno paccayasamavāyena hutvā uppajjitvā bhaṅguparamasaṅkhātena abhāvākārena.",
  "tika-s0302t:873_10": "Aniccanti niccadhuvatābhāvato.",
  "tika-s0302t:873_11": "Uppādavayavantatāyāti khaṇe khaṇe uppajjitvā nirujjhanato.",
  "tika-s0302t:873_12": "Tāvakālikatāyāti taṅkhaṇikatāya.",
  "tika-s0302t:873_13": "Vipariṇāmakoṭiyāti vipariṇāmavantatāya.",
  "tika-s0302t:873_14": "Cakkhuñhi upādāya vikārāpajjanena vipariṇamantaṃ vināsaṃ paṭipīḷaṃ pāpuṇāti.",
  "tika-s0302t:873_15": "Niccapaṭikkhepatoti niccatāya paṭikkhipitabbato lesamattassapi anupalabbhanato.",
  "tika-s0302t:873_16": "Dukkhamanaṭṭhenāti nirantaradukkhatāya dukkhena khamitabbato.",
  "tika-s0302t:873_17": "Dukkhavatthukaṭṭhenāti nānappakāradukkhādhiṭṭhānato.",
  "tika-s0302t:873_18": "Satatasampīḷanaṭṭhenāti abhiṇhatāpasabhāvato.",
  "tika-s0302t:873_19": "Sukhapaṭikkhepenāti sukhabhāvassa paṭikkhipitabbato.",
  "tika-s0302t:873_20": "Taṇhāgāho mamaṃkārabhāvato.",
  "tika-s0302t:873_21": "Mānagāho ahaṃkārabhāvato.",
  "tika-s0302t:873_22": "Diṭṭhigāho “attā me”ti vipallāsabhāvato.",
  "tika-s0302t:873_23": "Virāgavasenāti virāgaggahaṇena.",
  "tika-s0302t:873_24": "Tathā vimuttivasenāti vimuttiggahaṇena.",
  "tika-s0302t:874_0": "Pasādāva gahitā dvārabhāvappattassa adhippetattā. Sammasanacāracittaṃ dvārabhūtamanoti adhippāyo.",
  "tika-s0302t:875_0": "Chaṭṭhe ārammaṇe tebhūmakadhammā sammasanacārassa adhippetattā.",
  "tika-s0302t:875_1": "Yathā paṭhamasutte pañca pasādā gahitā,",
  "tika-s0302t:875_2": "na sasambhāracakkhuādayo,",
  "tika-s0302t:875_3": "evaṃ tatiyasutte na pasādavatthukacittameva gahitaṃ.",
  "tika-s0302t:875_4": "Na taṃsampayuttā dhammā.",
  "tika-s0302t:875_5": "Evañhi avadhāraṇaṃ sātthakaṃ hoti aññathā tena apanetabbassa abhāvato.",
  "tika-s0302t:875_6": "Sabbatthāti sabbesu catutthasuttādīsu.",
  "tika-s0302t:875_7": "Javanappattāti javanacittasaṃyuttā.",
  "tika-s0302t:876_0": "Cakkhusuttādivaṇṇanā niṭṭhitā.",
  "tika-s0302t:877_0": "9. Dhātusuttavaṇṇanā",
  "tika-s0302t:878_0": "196.",
  "tika-s0302t:878_1": "Ākāsadhātu rūpaparicchedatāya rūpapariyāpannanti adhippāyena “sesāhi rūpa”nti vuttaṃ.",
  "tika-s0302t:878_2": "Nāmarūpanti tebhūmakaṃ nāmaṃ rūpañca kathitaṃ.",
  "tika-s0302t:879_0": "Dhātusuttavaṇṇanā niṭṭhitā.",
  "tika-s0302t:880_0": "10. Khandhasuttavaṇṇanā",
  "tika-s0302t:881_0": "197.",
  "tika-s0302t:881_1": "Sabbasaṅgāhikaparicchedenāti dhammasaṅgaṇhanapariyāyena.",
  "tika-s0302t:881_2": "Idhāti imasmiṃ sutte.",
  "tika-s0302t:881_3": "Tebhūmakāti gahetabbā sammasanacārassa adhippetattā.",
  "tika-s0302t:882_0": "Khandhasuttavaṇṇanā niṭṭhitā.",
  "tika-s0302t:883_0": "Paṭhamavaggavaṇṇanā niṭṭhitā.",
  "tika-s0302t:884_0": "2. Dutiyavaggo",
  "tika-s0302t:885_0": "11. Anusayasuttavaṇṇanā",
  "tika-s0302t:886_0": "200.",
  "tika-s0302t:886_1": "Dutiyavagge attanoti āyasmā rāhulo attano saviññāṇakaṃ kāyaṃ dasseti.",
  "tika-s0302t:886_2": "Parassāti parassa aviññāṇakakāyaṃ dasseti.",
  "tika-s0302t:886_3": "Parasantāne vā arūpe dhamme aggahetvā rūpakāyameva gaṇhanto vadati.",
  "tika-s0302t:886_4": "Apare “asaññasattānaṃ attabhāvaṃ sandhāya tathā vutta”nti vadanti.",
  "tika-s0302t:886_5": "Purimenāti “imasmiṃ saviññāṇake kāye”ti iminā padena.",
  "tika-s0302t:886_6": "Pacchimenāti “bahiddhā”ti iminā padena.",
  "tika-s0302t:886_7": "Ete kilesāti ete diṭṭhitaṇhāmānasaññitā kilesā.",
  "tika-s0302t:886_8": "Etesu vatthūsūti ajjhattabahiddhāvatthūsu. Samma…pe…",
  "tika-s0302t:886_9": "passatīti pubbabhāge vipassanāñāṇena sammasanavasena,",
  "tika-s0302t:886_10": "maggakkhaṇe abhisamayavasena suṭṭhu attapaccakkhena ñāṇena passati.",
  "tika-s0302t:887_0": "Anusayasuttavaṇṇanā niṭṭhitā.",
  "tika-s0302t:888_0": "12. Apagatasuttavaṇṇanā",
  "tika-s0302t:889_0": "201. “Ahameta”nti ahaṃkārādīnaṃ anavasesappahānena accantameva apagataṃ.",
  "tika-s0302t:890_0": "Apagatasuttavaṇṇanā niṭṭhitā.",
  "tika-s0302t:891_0": "Dutiyavaggavaṇṇanā niṭṭhitā.",
  "tika-s0302t:892_0": "Dvīsūti paṭhamavaggādīsu.",
  "tika-s0302t:892_1": "Desanāya asekkhabhūmiyā desitattā asekkhabhūmi kathitā.",
  "tika-s0302t:892_2": "Paṭhamoti paṭhamavaggo “sādhu me, bhante,",
  "tika-s0302t:892_3": "bhagavā”tiādinā āyācantassa,",
  "tika-s0302t:892_4": "dutiyo anāyācantassa therassa ajjhāsayavasena kathito.",
  "tika-s0302t:892_5": "Vimuttiparipācanīyadhammā nāma vivaṭṭasannissitā saddhindriyādayo.",
  "tika-s0302t:892_6": "Tena pana vipassanāya kathitattā kathitā evāti.",
  "tika-s0302t:892_7": "Taṃtaṃdesanānusārena hi thero te dhamme paripākaṃ pāpesi.",
  "tika-s0302t:892_8": "Tathā hi bhagavā dutiyavaggaṃ anāyācitopi desesi.",
  "tika-s0302t:893_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:894_0": "Rāhulasaṃyuttavaṇṇanāya līnatthappakāsanā samattā.",
  "tika-s0302t:897_0": "8. Lakkhaṇasaṃyuttaṃ",
  "tika-s0302t:898_0": "1. Paṭhamavaggo",
  "tika-s0302t:899_0": "1. Aṭṭhisuttavaṇṇanā",
  "tika-s0302t:900_0": "202.",
  "tika-s0302t:900_1": "Āyasmā ca lakkhaṇotiādīsu “ko nāmāyasmā lakkhaṇo,",
  "tika-s0302t:900_2": "kasmā ca ‘lakkhaṇo’ti nāmaṃ ahosi,",
  "tika-s0302t:900_3": "ko cāyasmā moggallāno,",
  "tika-s0302t:900_4": "kasmā ca sitaṃ pātvākāsī”ti taṃ sabbaṃ pakāsetuṃ “yvāya”ntiādi āraddhaṃ.",
  "tika-s0302t:900_5": "Lakkhaṇasampannenāti purisalakkhaṇasampannena.",
  "tika-s0302t:901_0": "Īsaṃ hasitaṃ “sita”nti vuccatīti āha “mandahasita”nti.",
  "tika-s0302t:901_1": "Aṭṭhisaṅkhalikanti nayidaṃ aviññāṇakaṃ aṭṭhisaṅkhalikamattaṃ,",
  "tika-s0302t:901_2": "atha kho eko petoti āha “petaloke nibbatta”nti.",
  "tika-s0302t:901_3": "Ete attabhāvāti petattabhāvā.",
  "tika-s0302t:901_4": "Na āpāthaṃ āgacchantīti devattabhāvā viya na āpāthaṃ āgacchanti pakatiyā.",
  "tika-s0302t:901_5": "Tesaṃ pana ruciyā āpāthaṃ āgaccheyyuṃ manussānaṃ.",
  "tika-s0302t:901_6": "Dukkhābhibhūtānaṃ anāthabhāvadassanapadaṭṭhānā karuṇāti āha “kāruññe kattabbe”ti.",
  "tika-s0302t:901_7": "Attano ca sampattiṃ buddhañāṇassa ca sampattinti paccekaṃ sampattisaddo yojetabbo.",
  "tika-s0302t:901_8": "Tadubhayaṃ vibhāvetuṃ “taṃ hī”tiādi vuttaṃ.",
  "tika-s0302t:901_9": "Tattha attano sampattiṃ anussaritvā sitaṃ pātvākāsīti padaṃ ānetvā sambandhitabbaṃ.",
  "tika-s0302t:901_10": "Dhammadhātūti sabbaññutaññāṇaṃ sandhāya vadati.",
  "tika-s0302t:901_11": "Dhammadhātūti vā dhammānaṃ sabhāvo.",
  "tika-s0302t:902_0": "Itaroti lakkhaṇatthero.",
  "tika-s0302t:902_1": "Upapattīti jāti.",
  "tika-s0302t:902_2": "Upapattisīsena hi tathārūpaṃ attabhāvaṃ vadati.",
  "tika-s0302t:902_3": "Lohatuṇḍakehīti lohamayeheva tuṇḍakehi.",
  "tika-s0302t:902_4": "Carantīti ākāsena gacchanti.",
  "tika-s0302t:902_5": "Acchariyaṃ vatāti garahacchariyaṃ nāmetaṃ.",
  "tika-s0302t:902_6": "Cakkhubhūtāti sampattadibbacakkhukā,",
  "tika-s0302t:902_7": "lokassa cakkhubhūtāti evaṃ vā ettha attho daṭṭhabbo.",
  "tika-s0302t:903_0": "Yatrāti hetuatthe nipātoti āha “yatrāti kāraṇavacana”nti.",
  "tika-s0302t:903_1": "Aññatra hi “yatra hi nāmā”ti attho vuccati.",
  "tika-s0302t:903_2": "Appamāṇe sattanikāye te ca kho vibhāgena kāmabhavādibhede bhave,",
  "tika-s0302t:903_3": "nirayādibhedā gatiyo,",
  "tika-s0302t:903_4": "nānattakāyanānattasaññiādiviññāṇaṭṭhitiyo,",
  "tika-s0302t:903_5": "tathārūpe sattāvāse ca sabbaññutaññāṇañca me upanetuṃ paccakkhaṃ karontena.",
  "tika-s0302t:904_0": "Goghātakoti gunnaṃ abhiṇhaṃ hananako.",
  "tika-s0302t:904_1": "Tenāha “vadhitvā vadhitvā”ti.",
  "tika-s0302t:904_2": "Tassāti gunnaṃ vadhakakammassa.",
  "tika-s0302t:904_3": "Aparāpariyakammassāti aparāpariyavedanīyakammassa.",
  "tika-s0302t:904_4": "Balavatā goghātakakammena vipāke dīyamāne aladdhokāsaṃ aparāpariyavedanīyaṃ tasmiṃ vipakkavipāke idāni laddhokāsaṃ “avasesakamma”nti vuttaṃ.",
  "tika-s0302t:904_5": "Paṭisandhīti pāpakammajanitā paṭisandhi.",
  "tika-s0302t:904_6": "Kammasabhāgatāyāti kammasadisabhāvena.",
  "tika-s0302t:904_7": "Ārammaṇasabhāgatāyāti ārammaṇassa sabhāgabhāvena sadisabhāvena.",
  "tika-s0302t:904_8": "Yādise hi ārammaṇe pubbe taṃ kammaṃ tassa ca vipāko pavatto,",
  "tika-s0302t:904_9": "tādiseyeva ārammaṇe idaṃ kammaṃ imassa vipāko ca pavattoti katvā vuttaṃ “tasseva kammassa vipākāvasesenā”ti.",
  "tika-s0302t:904_10": "Bhavati hi taṃsadisepi tabbohāro yathā “so eva tittiro,",
  "tika-s0302t:904_11": "tāniyeva osadhānī”ti.",
  "tika-s0302t:904_12": "Nimittaṃ ahosīti pubbe katūpacitassa petūpapattinibbattanavasena katokāsassa tassa kammassa nimittabhūtaṃ",
  "tika-s0302t:904_13": "idāni tathā upaṭṭhahantaṃ tassa vipākassa nimittaṃ ārammaṇaṃ ahosi.",
  "tika-s0302t:904_14": "Soti goghātako.",
  "tika-s0302t:904_15": "Aṭṭhisaṅkhalikapeto jāto kammasarikkhakavipākatāvasena.",
  "tika-s0302t:905_0": "Aṭṭhisuttavaṇṇanā niṭṭhitā.",
  "tika-s0302t:906_0": "2. Pesisuttavaṇṇanā",
  "tika-s0302t:907_0": "203.",
  "tika-s0302t:907_1": "Gomaṃsapesiyo katvāti gāviṃ vadhitvā vadhitvā gomaṃsaṃ phāletvā pesiyo katvā.",
  "tika-s0302t:907_2": "Sukkhāpetvāti kālantaraṃ ṭhapanatthaṃ sukkhāpetvā.",
  "tika-s0302t:907_3": "Sukkhāpiyamānānaṃ maṃsapesīnañhi vallūrasamaññā.",
  "tika-s0302t:908_0": "Pesisuttavaṇṇanā niṭṭhitā.",
  "tika-s0302t:909_0": "3. Piṇḍasuttavaṇṇanā",
  "tika-s0302t:910_0": "204. Nippakkhacammeti vigatapakkhacamme.",
  "tika-s0302t:911_0": "4. Nicchavisuttavaṇṇanā",
  "tika-s0302t:912_0": "205. Urabbhe hanatīti orabbhiko. Eḷaketi aje.",
  "tika-s0302t:913_0": "5. Asilomasuttavaṇṇanā",
  "tika-s0302t:914_0": "206. Nivāpapuṭṭheti attanā dinnanivāpena posite. Asinā vadhitvā vadhitvā vikkiṇanto.",
  "tika-s0302t:915_0": "6. Sattisuttavaṇṇanā",
  "tika-s0302t:916_0": "207. Ekaṃ miganti ekaṃ dīpakamigaṃ.",
  "tika-s0302t:917_0": "7. Usulomasuttavaṇṇanā",
  "tika-s0302t:918_0": "208. Kāraṇāhīti yātanāhi. Ñatvāti kammaṭṭhānaṃ ñatvā.",
  "tika-s0302t:919_0": "8. Sūcilomasuttavaṇṇanā",
  "tika-s0302t:920_0": "209. Suṇoti pūretīti sūto, assadamakādiko.",
  "tika-s0302t:921_0": "9. Dutiyasūcilomasuttavaṇṇanā",
  "tika-s0302t:922_0": "210.",
  "tika-s0302t:922_1": "Pesuññūpasaṃhāravasena ito sutaṃ amutra,",
  "tika-s0302t:922_2": "amutra vā sutaṃ idha sūcetīti sūcako.",
  "tika-s0302t:922_3": "Anayabyasanaṃ pāpesi manusseti sambandho.",
  "tika-s0302t:923_0": "10. Kumbhaṇḍasuttavaṇṇanā",
  "tika-s0302t:924_0": "211.",
  "tika-s0302t:924_1": "Vinicchayāmaccoti raññā aḍḍakaraṇe ṭhapito vinicchayamahāmatto.",
  "tika-s0302t:924_2": "So hi gāmajanakāyaṃ kūṭeti vañcetīti gāmakūṭakoti vuccati.",
  "tika-s0302t:924_3": "Keci “tādiso eva gāmajeṭṭhako gāmakūṭako”ti vadanti.",
  "tika-s0302t:924_4": "Samena bhavitabbaṃ,",
  "tika-s0302t:924_5": "“dhammaṭṭho”ti vattabbato.",
  "tika-s0302t:924_6": "Rahassaṅge nisīdanavasena visamā nisajjāva ahosi.",
  "tika-s0302t:925_0": "Kumbhaṇḍasuttavaṇṇanā niṭṭhitā.",
  "tika-s0302t:926_0": "Paṭhamavaggavaṇṇanā niṭṭhitā.",
  "tika-s0302t:927_0": "2. Dutiyavaggo",
  "tika-s0302t:928_0": "1. Sasīsakasuttavaṇṇanā",
  "tika-s0302t:929_0": "212. Phusantoti theyyāya phusanto.",
  "tika-s0302t:930_0": "3. Nicchavitthisuttavaṇṇanā",
  "tika-s0302t:931_0": "214. Mātugāmo sassāmiko attano phasse anissaro. Vaṭṭitvāti bhassitvā aparaṃ gantvā.",
  "tika-s0302t:932_0": "4. Maṅgulitthisuttavaṇṇanā",
  "tika-s0302t:933_0": "215.",
  "tika-s0302t:933_1": "Maṅganavasena ulatīti maṅguli,",
  "tika-s0302t:933_2": "virūpabībhacchabhāvena pavattatīti attho.",
  "tika-s0302t:933_3": "Tenāha “virūpaṃ duddasikaṃ bībhaccha”nti.",
  "tika-s0302t:934_0": "5. Okilinīsuttavaṇṇanā",
  "tika-s0302t:935_0": "216.",
  "tika-s0302t:935_1": "Uddhaṃ uddhaṃ agginā pakkasarīratāya uppakkaṃ.",
  "tika-s0302t:935_2": "Heṭṭhato paggharaṇavasena kilinnasarīratāya okilinī.",
  "tika-s0302t:935_3": "Ito cito ca aṅgārasamparikiṇṇatāya okirinī.",
  "tika-s0302t:935_4": "Tenāha “sā kirā”tiādi.",
  "tika-s0302t:935_5": "Aṅgāracitaketi aṅgārasañcaye.",
  "tika-s0302t:935_6": "Sarīrato paggharanti asuciduggandhajegucchāni sedagatāni.",
  "tika-s0302t:935_7": "Tassa kira raññoti tassa kāliṅgassa rañño.",
  "tika-s0302t:935_8": "Nāṭakinīti nacce adhikatā itthī.",
  "tika-s0302t:935_9": "Sedanti sedanaṃ,",
  "tika-s0302t:935_10": "tāpananti attho.",
  "tika-s0302t:936_0": "Okilinīsuttavaṇṇanā niṭṭhitā.",
  "tika-s0302t:937_0": "6. Asīsakasuttavaṇṇanā",
  "tika-s0302t:938_0": "217. Asīsakaṃ kabandhaṃ hutvā nibbatti kammāyūhanakāle tathā nimittaggahaṇaparicayato.",
  "tika-s0302t:939_0": "7-11. Pāpabhikkhusuttādivaṇṇanā",
  "tika-s0302t:940_0": "218- 222.",
  "tika-s0302t:940_1": "Lāmakabhikkhūti hīnācāratāya lāmako,",
  "tika-s0302t:940_2": "bhikkhuvesatāya,",
  "tika-s0302t:940_3": "bhikkhāhārena jīvanato ca bhikkhu.",
  "tika-s0302t:940_4": "Cittakeḷinti cittaruciyaṃ taṃ taṃ kīḷanto.",
  "tika-s0302t:940_5": "Ayamevāti bhikkhuvatthusmiṃ vuttanayo eva.",
  "tika-s0302t:941_0": "Pāpabhikkhusuttādivaṇṇanā niṭṭhitā.",
  "tika-s0302t:942_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:943_0": "Lakkhaṇasaṃyuttavaṇṇanāya līnatthappakāsanā samattā.",
  "tika-s0302t:946_0": "9. Opammasaṃyuttaṃ",
  "tika-s0302t:947_0": "1. Kūṭasuttavaṇṇanā",
  "tika-s0302t:948_0": "223.",
  "tika-s0302t:948_1": "Kūṭaṃ gacchantīti kūṭacchiddassa anupavisanavasena kūṭaṃ gacchanti.",
  "tika-s0302t:948_2": "Yā ca gopānasiyo gopānasantaragatā,",
  "tika-s0302t:948_3": "tāpi kūṭaṃ āhacca ṭhānena kūṭaṅgamā.",
  "tika-s0302t:948_4": "Duvidhāpi kūṭe samosaraṇā.",
  "tika-s0302t:948_5": "Kūṭassa samugghātena vināsena bhijjanena.",
  "tika-s0302t:948_6": "Avijjāya samugghātenāti avijjāya accantameva appavattiyā.",
  "tika-s0302t:948_7": "Tena ca mokkhadhammādhigamena tadanurūpadhammādhigamo dassito.",
  "tika-s0302t:948_8": "Appamattāti pana iminā tassa upāyo dassito.",
  "tika-s0302t:949_0": "Kūṭasuttavaṇṇanā niṭṭhitā.",
  "tika-s0302t:950_0": "2. Nakhasikhasuttavaṇṇanā",
  "tika-s0302t:951_0": "224.",
  "tika-s0302t:951_1": "Evaṃ appakā yathā nakhasikhāya āropitapaṃsu,",
  "tika-s0302t:951_2": "sugatisaṃvattaniyassa kammassa appakattā evaṃ devesupīti hīnūdāharaṇavasena vuttaṃ.",
  "tika-s0302t:951_3": "Appatarā hi sattā ye devesu jāyanti,",
  "tika-s0302t:951_4": "tañca kho kāmadevesu.",
  "tika-s0302t:951_5": "Itaresu pana vattabbameva natthi.",
  "tika-s0302t:952_0": "Nakhasikhasuttavaṇṇanā niṭṭhitā.",
  "tika-s0302t:953_0": "3. Kulasuttavaṇṇanā",
  "tika-s0302t:954_0": "225.",
  "tika-s0302t:954_1": "Vidhaṃsayanti viheṭhayanti.",
  "tika-s0302t:954_2": "Vaḍḍhitāti bhāvanāpāripūrivasena paribrūhitā.",
  "tika-s0302t:954_3": "Punappunaṃ katāti bhāvanāya bahulīkaraṇena aparāparaṃ pavattitā yuttayānaṃ viya katāti yathā yuttaṃ ājaññarathaṃ",
  "tika-s0302t:954_4": "chekena sārathinā adhiṭṭhitaṃ yathāruci pavattati,",
  "tika-s0302t:954_5": "evaṃ yathāruci pavattiyā gamitā.",
  "tika-s0302t:954_6": "Patiṭṭhānaṭṭhenāti adhiṭṭhānaṭṭhena.",
  "tika-s0302t:954_7": "Vatthu viya katā sabbaso upakkilesavisodhanena suvisodhitamariyādaṃ viya katā.",
  "tika-s0302t:954_8": "Adhiṭṭhitāti paṭipakkhadūrībhāvato subhāvitabhāvena avikampaneyyatāya ṭhapitā.",
  "tika-s0302t:954_9": "Samantato citāti sabbabhāgena bhāvanūpacayaṃ gamitā.",
  "tika-s0302t:954_10": "Tenāha “suvaḍḍhitā”ti.",
  "tika-s0302t:954_11": "Suṭṭhu samāraddhāti mettābhāvanāya matthakappattiyā sammadeva sampāditā.",
  "tika-s0302t:955_0": "Kulasuttavaṇṇanā niṭṭhitā.",
  "tika-s0302t:956_0": "4. Okkhāsuttavaṇṇanā",
  "tika-s0302t:957_0": "226.",
  "tika-s0302t:957_1": "Mahāmukhaukkhalīnanti mahāmukhānaṃ mahantakoḷumbānaṃ sataṃ.",
  "tika-s0302t:957_2": "Paṇītabhojanabharitānanti sappimadhusakkarādīhi upanītapaṇītabhojanehi paripuṇṇānaṃ.",
  "tika-s0302t:957_3": "Tassāti pāṭhassa.",
  "tika-s0302t:957_4": "Goduhanamattanti godohanavelāmattaṃ.",
  "tika-s0302t:957_5": "Taṃ pana kittakaṃ adhippetanti āha “gāviyā”tiādi.",
  "tika-s0302t:957_6": "Sabbasattesu hitapharaṇanti anodhisomettābhāvanamāha –",
  "tika-s0302t:957_7": "mettacittaṃ appanāppattaṃ bhāvetuṃ sakkotīti adhippāyo.",
  "tika-s0302t:957_8": "Tampi tato yathāvuttadānato mahapphalataranti.",
  "tika-s0302t:958_0": "Okkhāsuttavaṇṇanā niṭṭhitā.",
  "tika-s0302t:959_0": "5. Sattisuttavaṇṇanā",
  "tika-s0302t:960_0": "227.",
  "tika-s0302t:960_1": "Agge paharitvāti tiṇhaphalasattiyā agge hatthena vā muṭṭhinā vā pahāraṃ datvā.",
  "tika-s0302t:960_2": "Kappāsavaṭṭiṃ viyāti pahatakappāsapiṇḍaṃ viya.",
  "tika-s0302t:960_3": "Niyyāsavaṭṭiṃ viyāti phalasaṇṭhānaṃ niyyāsapiṇḍaṃ viya.",
  "tika-s0302t:960_4": "Ekato katvāti kalikādibhāvena vīsatiṃsapiṇḍāni ekajjhaṃ katvā.",
  "tika-s0302t:960_5": "Alliyāpento piṇḍaṃ karonto.",
  "tika-s0302t:960_6": "Paṭileṇetīti paṭilīnayati nāmeti.",
  "tika-s0302t:960_7": "Alliyāpento te dvepi dhārā ekato samphusāpento.",
  "tika-s0302t:960_8": "Paṭikoṭṭetīti paṭipaharati.",
  "tika-s0302t:960_9": "Tattha khaṇḍaṃ viya niyyāso.",
  "tika-s0302t:960_10": "Kappāsavaṭṭanakaraṇīyanti vihatassa kappāsassa paṭisaṃharaṇavasena bandhanadaṇḍaṃ.",
  "tika-s0302t:960_11": "Pavattentoti kappāsassa saṃvellanavasena pavattento.",
  "tika-s0302t:961_0": "Sattisuttavaṇṇanā niṭṭhitā.",
  "tika-s0302t:962_0": "6. Dhanuggahasuttavaṇṇanā",
  "tika-s0302t:963_0": "228.",
  "tika-s0302t:963_1": "Daḷhadhanunoti thirataradhanuno.",
  "tika-s0302t:963_2": "Idāni tassa thiratarabhāvaṃ paricchedato dassetuṃ “daḷhadhanū”tiādi vuttaṃ.",
  "tika-s0302t:963_3": "Tattha dvisahassathāmanti palānaṃ dvisahassathāmaṃ.",
  "tika-s0302t:963_4": "Vuttamevatthaṃ pākaṭataraṃ katvā dassetuṃ “yassā”tiādimāha.",
  "tika-s0302t:963_5": "Tattha yassāti dhanuno.",
  "tika-s0302t:963_6": "Āropitassāti jiyaṃ āropitassa.",
  "tika-s0302t:963_7": "Jiyābaddhoti jiyāya baddho.",
  "tika-s0302t:963_8": "Pathavito muccati,",
  "tika-s0302t:963_9": "etaṃ “dvisahassathāma”nti veditabbaṃ.",
  "tika-s0302t:963_10": "Lohasīsādīnanti kāḷalohatambalohasīsādīnaṃ.",
  "tika-s0302t:963_11": "Bhāroti purisabhāro,",
  "tika-s0302t:963_12": "so pana majjhimapurisassa vasena edisaṃ tassa balaṃ daṭṭhabbaṃ.",
  "tika-s0302t:963_13": "Uggahitasippā dhanuvedasikkhāvasena.",
  "tika-s0302t:963_14": "Ciṇṇavasībhāvā lakkhesu avirajjhanasarakkhepavasena.",
  "tika-s0302t:963_15": "Kataṃ rājakulādīsu upagantvā asanaṃ sarakkhepo etehīti katūpasanāti āha “rājakulādīsu dassitasippā”ti.",
  "tika-s0302t:964_0": "“Bodhisatto cattāri kaṇḍāni āharī”ti vatvā tameva atthaṃ vitthārato dassento “tadā kirā”tiādimāha.",
  "tika-s0302t:964_1": "Tattha javissāmāti dhāvissāma.",
  "tika-s0302t:964_2": "Aggi uṭṭhahīti sīghapatanasantāpena ca sūriyarasmisantāpassa āsannabhāvena ca usumā uṭṭhahi.",
  "tika-s0302t:964_3": "Pakkhapañjarenāti pakkhajālantarena.",
  "tika-s0302t:965_0": "Nivattitvāti “nippayojanamidaṃ javana”nti nivattitvā.",
  "tika-s0302t:965_1": "Pattakaṭāhena otthaṭapatto viyāti pihitapatto viya ahosi,",
  "tika-s0302t:965_2": "vegasā patanena nagarassa upari ākāsassa nirikkhaṇaṃ ahosi.",
  "tika-s0302t:965_3": "Sañcāritattā anekahaṃsasahassasadiso paññāyi seyyathāpi bodhisattassa dhanuggahakāle sarakūṭādidassane.",
  "tika-s0302t:966_0": "Dukkaranti tassa adassanaṃ sandhāyāha,",
  "tika-s0302t:966_1": "na attano patanaṃ.",
  "tika-s0302t:966_2": "Sūriyamaṇḍalañhi atisīghena javena gacchantampi paññāsayojanāyāmavitthataṃ attano vipulatāya pabhassaratāya",
  "tika-s0302t:966_3": "ca sattānaṃ cakkhussa gocarabhāvaṃ gacchati,",
  "tika-s0302t:966_4": "javanahaṃso pana tādisena sūriyena saddhiṃ javena gacchanto na paññāyeyya.",
  "tika-s0302t:966_5": "Tasmā vuttaṃ “na sakkā tayā passitu”nti.",
  "tika-s0302t:966_6": "Cattāro akkhaṇavedhino.",
  "tika-s0302t:966_7": "Gantvā gahite sotuṃ ghaṇḍaṃ piḷandhāpetvā sayaṃ puratthābhimukho nisinno.",
  "tika-s0302t:966_8": "Puratthimadisābhimukhaṃ gatakaṇḍaṃ sandhāyāha “paṭhamakaṇḍeneva saddhiṃ uppatitvā”ti.",
  "tika-s0302t:966_9": "Te cattāri kaṇḍāni ekakkhaṇeyeva khipiṃsu.",
  "tika-s0302t:967_0": "Āyuṃ saṅkharoti etenāti āyusaṅkhāro.",
  "tika-s0302t:967_1": "Yathā hi kammajarūpānaṃ pavatti jīvitindriyapaṭibaddhā,",
  "tika-s0302t:967_2": "evaṃ attabhāvassa pavatti tappaṭibaddhāti.",
  "tika-s0302t:967_3": "Bahuvacananiddeso pana pāḷiyaṃ ekasmiṃ khaṇe anekasatasaṅkhassa jīvitindriyassa upalabbhanato.",
  "tika-s0302t:967_4": "Taṃ jīvitindriyaṃ.",
  "tika-s0302t:967_5": "Tato yathāvuttadevatānaṃ javato sīghataraṃ khīyati ittarakhaṇattā.",
  "tika-s0302t:967_6": "Vuttañhetaṃ –",
  "tika-s0302t:968_0": "“Jīvitaṃ attabhāvo ca, sukhadukkhā ca kevalā;",
  "tika-s0302t:969_0": "Ekacittasamāyuttā, lahuso vattate khaṇo”ti. ;",
  "tika-s0302t:970_0": "Bhedoti bhaṅgo. Na sakkā paññāpetuṃ tatopi ativiya ittarakhaṇattā.",
  "tika-s0302t:971_0": "Dhanuggahasuttavaṇṇanā niṭṭhitā.",
  "tika-s0302t:972_0": "7. Āṇisuttavaṇṇanā",
  "tika-s0302t:973_0": "229.",
  "tika-s0302t:973_1": "Aññe rājāno ca bhāgaṃ gaṇhantā ime viya dasabhāgaṃ gaṇhantīti tesamayaṃ anugati paññāyati.",
  "tika-s0302t:973_2": "Mahājanassa ānayanato ānakoti āha “evaṃladdhanāmo”ti.",
  "tika-s0302t:973_3": "Idāni taṃ ādito paṭṭhāya āgamanānukkamaṃ dassetuṃ “himavante kirā”tiādimāha.",
  "tika-s0302t:973_4": "Kareṇunti kareṇukaṃ,",
  "tika-s0302t:973_5": "hatthininti attho.",
  "tika-s0302t:973_6": "Sakkariṃsūti anatthapariharaṇavasena pasatthūpahāravasena ca pūjesuṃ.",
  "tika-s0302t:973_7": "Otarīti kuḷīradahaṃ pāvisi.",
  "tika-s0302t:973_8": "Paṭikkamitvā ṭhapanavasena apakkamitvā pati.",
  "tika-s0302t:974_0": "Suvaṇṇarajatādimayanti kismiñci chidde suvaṇṇamayaṃ,",
  "tika-s0302t:974_1": "kismiñci rajatamayaṃ,",
  "tika-s0302t:974_2": "kismiñci phalikamayaṃ āṇiṃ ghaṭayiṃsu bandhiṃsu.",
  "tika-s0302t:974_3": "Pubbe pharitvā tiṭṭhantassa dvādasa yojanāni pamāṇo etassāti dvādasayojanappamāṇo, saddo.",
  "tika-s0302t:974_4": "Athassa anekasatakāle gacchante antosālāyampi dukkhena suyyittha āṇisaṅghāṭamattattā.",
  "tika-s0302t:975_0": "Gambhīrāti agādhā dukkhogāḷhā.",
  "tika-s0302t:975_1": "Sallasuttañhi “animittamanaññāta”ntiādinā pāḷivasena gambhīraṃ,",
  "tika-s0302t:975_2": "na atthagambhīraṃ.",
  "tika-s0302t:975_3": "Tathā hi tattha tā tā gāthā duviññeyyarūpā tiṭṭhanti,",
  "tika-s0302t:975_4": "duviññeyyaṃ ñāṇena dukkhogāhanti katvā “gambhīra”nti vuccati.",
  "tika-s0302t:975_5": "Pubbāparampettha kāsañci gāthānaṃ duviññeyyatāya dukkhogāhameva,",
  "tika-s0302t:975_6": "tasmā taṃ pāḷivasena “gambhīra”nti vuttaṃ “pāḷivasena gambhīrā sallasuttasadisā”ti.",
  "tika-s0302t:975_7": "Iminā nayena “atthavasena gambhīrā”ti ettha attho veditabbo.",
  "tika-s0302t:975_8": "Mahāvedallasuttassa atthavasena gambhīratā pākaṭāyeva.",
  "tika-s0302t:975_9": "Lokaṃ uttaratīti lokuttaro,",
  "tika-s0302t:975_10": "navavidhaappamāṇadhammo,",
  "tika-s0302t:975_11": "so atthabhūto etesaṃ atthīti lokuttarā.",
  "tika-s0302t:975_12": "Tenāha “lokuttaraatthadīpakā”ti.",
  "tika-s0302t:975_13": "Sattasuññatadhammamattamevāti sattena attanā suññataṃ kevalaṃ dhammamattameva.",
  "tika-s0302t:975_14": "Uggahetabbaṃ pariyāpuṇitabbanti ca liṅgavacanavipallāsena vuttanti āha “uggahetabbe ca pariyāpuṇitabbe cā”ti.",
  "tika-s0302t:975_15": "Kavitāti kavino kammaṃ kavikatā.",
  "tika-s0302t:975_16": "Yassa pana yaṃ kammaṃ,",
  "tika-s0302t:975_17": "taṃ tena katanti vuccatīti āha “kavitāti kavīhi katā”ti.",
  "tika-s0302t:975_18": "Itaraṃ “kāveyyā”ti padaṃ,",
  "tika-s0302t:975_19": "kabbanti vuttaṃ hoti.",
  "tika-s0302t:975_20": "“Kabba”nti ca kavinā vuttanti attho.",
  "tika-s0302t:975_21": "Tenāha “tasseva vevacana”nti.",
  "tika-s0302t:975_22": "Cittakkharāti vicitrākāraakkharā.",
  "tika-s0302t:975_23": "Sāsanato bahibhūtāti na sāsanāvacarā.",
  "tika-s0302t:975_24": "Tesaṃ sāvakehīti “buddhānaṃ sāvakā”ti apaññātānaṃ yesaṃ kesañci sāvakehi.",
  "tika-s0302t:975_25": "Anuggayhamānāti na uggayhamānā savanadhāraṇaparicayaatthūpaparikkhādivasena anuggayhamānā.",
  "tika-s0302t:975_26": "Antaradhāyanti adassanaṃ gacchanti.",
  "tika-s0302t:976_0": "Āṇisuttavaṇṇanā niṭṭhitā.",
  "tika-s0302t:977_0": "8. Kaliṅgarasuttavaṇṇanā",
  "tika-s0302t:978_0": "230.",
  "tika-s0302t:978_1": "Kaliṅgaraṃ vuccati khuddakadārukhaṇḍaṃ,",
  "tika-s0302t:978_2": "taṃ upadhānaṃ etesanti kaliṅgarūpadhānā.",
  "tika-s0302t:978_3": "Licchavī pana khadiradaṇḍaṃ upadhānaṃ katvā tadā vihariṃsu.",
  "tika-s0302t:978_4": "Tasmā vuttaṃ “khadiraghaṭikāsū”tiādi.",
  "tika-s0302t:978_5": "Pakativijjusaññito natthi etesaṃ khaṇo vijjhaneti akkhaṇavedhino tato sīghataraṃ vijjhanato.",
  "tika-s0302t:978_6": "“Akkhaṇa”nti vijju vuccati ittarakhaṇattā.",
  "tika-s0302t:978_7": "Akkhaṇobhāsena lakkhaṇavedhakā akkhaṇavedhino.",
  "tika-s0302t:978_8": "Anekadhā bhinnassa vālassa vijjhanena vālavedhino.",
  "tika-s0302t:978_9": "Vālekadeso hi idha “vālo”ti gahito.",
  "tika-s0302t:979_0": "Bahudeva divasabhāgaṃ padhānānuyogato uppannadarathaparissamavinodanatthaṃ nhāyitvā.",
  "tika-s0302t:979_1": "Te sandhāyāti te tathārūpe padhānakammikabhikkhū sandhāya.",
  "tika-s0302t:979_2": "Idaṃ idāni vuccamānaṃ atthajātaṃ vuttaṃ porāṇaṭṭhakathāyaṃ.",
  "tika-s0302t:979_3": "Ayampi dīpoti tambapaṇṇidīpamāha.",
  "tika-s0302t:979_4": "Padhānānuyuñjanavelāya nivedanavasena tattha tattha ekajjhaṃ pahataghaṇḍinigghoseneva ekaghaṇḍinigghoso,",
  "tika-s0302t:979_5": "tattha tattha paṇṇasālādīsu vasantānaṃ bhikkhūnaṃ vasena ekapadhānabhūto.",
  "tika-s0302t:979_6": "Nānāmukhoti anurādhapurassa pacchimadisāyaṃ eko vihāro,",
  "tika-s0302t:979_7": "pilicchikoḷinagarassa puratthimadisāyaṃ.",
  "tika-s0302t:979_8": "Ubhayattha pavattaghaṇḍisaddā antarāpavattaghaṇḍisaddehi missetvā osaranti.",
  "tika-s0302t:979_9": "Kalyāṇiyaṃ pavattaghaṇḍisaddo tathā nāgadīpe.",
  "tika-s0302t:980_0": "Kaliṅgarasuttavaṇṇanā niṭṭhitā.",
  "tika-s0302t:981_0": "9. Nāgasuttavaṇṇanā",
  "tika-s0302t:982_0": "231.",
  "tika-s0302t:982_1": "Atikkantavelanti bhattānumodanaupanisinnakathāvelato atikkantavelaṃ.",
  "tika-s0302t:982_2": "Asambhinnenāti sarasampattito asambhinnena,",
  "tika-s0302t:982_3": "sarassa uccāraṇasampattiṃ aparihāpetvāti attho.",
  "tika-s0302t:982_4": "Aparisuddhāsayatāya neva guṇavaṇṇāya na ñāṇabalāya hoti.",
  "tika-s0302t:982_5": "Tanti taṃ tathā paccayānaṃ paribhuñjanaṃ,",
  "tika-s0302t:982_6": "taṃ tathā micchāpaṭipajjanaṃ.",
  "tika-s0302t:983_0": "Nāgasuttavaṇṇanā niṭṭhitā.",
  "tika-s0302t:984_0": "10. Biḷārasuttavaṇṇanā",
  "tika-s0302t:985_0": "232.",
  "tika-s0302t:985_1": "Gharānaṃ sandhīti gharena gharassa sambandhaṭṭhānaṃ.",
  "tika-s0302t:985_2": "Saha malena vattatīti samalaṃ.",
  "tika-s0302t:985_3": "Gehato gāmato ca nikkhamanacandanikaṭṭhānaṃ.",
  "tika-s0302t:985_4": "Saṅkāraṭṭhānanti saṅkārakūṭaṃ.",
  "tika-s0302t:985_5": "Keci “sandhisaṅkārakūṭaṭṭhāna”nti vadanti.",
  "tika-s0302t:985_6": "Vuṭṭhānanti āpannaāpattito,",
  "tika-s0302t:985_7": "na kilesato vuṭṭhānaṃ,",
  "tika-s0302t:985_8": "suddhante adhiṭṭhānaṃ.",
  "tika-s0302t:985_9": "Taṃ pana yathāāpannāya āpattiyā “desanā”tveva vuccatīti āha “desanā paññāyatī”ti.",
  "tika-s0302t:986_0": "Biḷārasuttavaṇṇanā niṭṭhitā.",
  "tika-s0302t:987_0": "11. Siṅgālasuttavaṇṇanā",
  "tika-s0302t:988_0": "233.",
  "tika-s0302t:988_1": "Ettakampīti iminā jarasiṅgālena laddhabbaṃ cittassādamattampi na labhissati sakalameva kappaṃ sabbaso",
  "tika-s0302t:988_2": "avīcijālāhi nirantaraṃ jhāyamānatāya niccadukkhāturabhāvato.",
  "tika-s0302t:989_0": "Siṅgālasuttavaṇṇanā niṭṭhitā.",
  "tika-s0302t:990_0": "12. Dutiyasiṅgālasuttavaṇṇanā",
  "tika-s0302t:991_0": "234.",
  "tika-s0302t:991_1": "Katajānananti katūpakārajānanaṃ.",
  "tika-s0302t:991_2": "Kataveditāti tasseva paresaṃ pākaṭakaraṇavasena jānanameva.",
  "tika-s0302t:991_3": "Ācāramevāti katāparādhameva.",
  "tika-s0302t:992_0": "Dutiyasiṅgālasuttavaṇṇanā niṭṭhitā.",
  "tika-s0302t:993_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:994_0": "Opammasaṃyuttavaṇṇanāya līnatthappakāsanā samattā.",
  "tika-s0302t:997_0": "10. Bhikkhusaṃyuttaṃ",
  "tika-s0302t:998_0": "1. Kolitasuttavaṇṇanā",
  "tika-s0302t:999_0": "235.",
  "tika-s0302t:999_1": "Sāvakānaṃ ālāpoti sāvakānaṃ sabrahmacāriṃ uddissa ālāpo.",
  "tika-s0302t:999_2": "Buddhehi sadisā mā homāti buddhāciṇṇaṃ samudācāraṃ akathentehi sāvakehi,",
  "tika-s0302t:999_3": "“āvuso bhikkhave”ti ālapitā bhikkhū,",
  "tika-s0302t:999_4": "“āvuso”ti paṭivacanaṃ denti, na,",
  "tika-s0302t:999_5": "“bhante”ti.",
  "tika-s0302t:999_6": "Dutiyajjhāne vitakkavicārā nirujjhanti tesaṃ nirodheneva tassa jhānassa uppādetabbato.",
  "tika-s0302t:999_7": "Yesaṃ nirodhāti yesaṃ vacīsaṅgārānaṃ vitakkavicārānaṃ nirujjhanena suvikkhambhitabhāvena saddāyatanaṃ",
  "tika-s0302t:999_8": "appavattiṃ gacchati kāraṇassa dūrato passambhitattā.",
  "tika-s0302t:999_9": "Ariyoti niddoso.",
  "tika-s0302t:999_10": "Parisuddho tuṇhībhāvo,",
  "tika-s0302t:999_11": "na titthiyānaṃ mūgabbataggahaṇaṃ viya aparisuddhoti adhippāyo.",
  "tika-s0302t:999_12": "Paṭhamajjhānādīnīti ādi-",
  "tika-s0302t:999_13": "saddena tatiyajjhānādīni saṅgaṇhāti.",
  "tika-s0302t:1000_0": "Ārammaṇabhūtena vitakkena saha gatā pavattāti vitakkasahagatāti āha “vitakkārammaṇā”ti.",
  "tika-s0302t:1000_1": "Vitakkārammaṇatā ca saññāmanasikārānaṃ sukhumaārammaṇaggahaṇavasena daṭṭhabbā.",
  "tika-s0302t:1000_2": "Tenāha “na santato upaṭṭhahiṃsū”ti.",
  "tika-s0302t:1000_3": "Na paguṇaṃ sammadeva vasībhāvassa anāpāditattā.",
  "tika-s0302t:1000_4": "Saññāmanasikārāpīti tatiyajjhānādhigamāya pavattiyamānā saññāmanasikārāpi hānabhāgiyāva ahesuṃ,",
  "tika-s0302t:1000_5": "na visesabhāgiyā.",
  "tika-s0302t:1000_6": "Sammā ṭhapehīti bahiddhā vikkhepaṃ pahāya sammā ajjhattameva cittaṃ ṭhapehi.",
  "tika-s0302t:1000_7": "Ekaggaṃ karohīti teneva vikkhepapaṭibāhanena avihatamānasatāya cittasamādhānavasena ekaggaṃ karohi.",
  "tika-s0302t:1000_8": "Āropehīti īsakampi bahumpi apatitaṃ katvā kammaṭṭhānārammaṇe āropehi.",
  "tika-s0302t:1000_9": "Dutiyaaggasāvakabhūmiyā pāripūriyā āyasmā mahābhiñño,",
  "tika-s0302t:1000_10": "na yathā tathāti āha “mahābhiññatanti chaḷabhiññata”nti.",
  "tika-s0302t:1000_11": "Iminā upāyenāti iminā “atha kho maṃ,",
  "tika-s0302t:1000_12": "āvuso”tiādinā vuttena upāyena.",
  "tika-s0302t:1000_13": "Vaḍḍhetvāti uttari uttari visesabhāgiyabhāvāpādanena samādhiṃ paññañca brūhetvā brūhetvā.",
  "tika-s0302t:1001_0": "Kolitasuttavaṇṇanā niṭṭhitā.",
  "tika-s0302t:1002_0": "2. Upatissasuttavaṇṇanā",
  "tika-s0302t:1003_0": "236.",
  "tika-s0302t:1003_1": "Atiuḷārampi sattaṃ vā saṅkhāraṃ vā sandhāya vuttaṃ sabbatthameva sabbaso chandarāgassa suppahīnattā.",
  "tika-s0302t:1003_2": "Jānanatthaṃ pucchati satthuguṇānaṃ ativiya uḷāratamabhāvato.",
  "tika-s0302t:1004_0": "Upatissasuttavaṇṇanā niṭṭhitā.",
  "tika-s0302t:1005_0": "3. Ghaṭasuttavaṇṇanā",
  "tika-s0302t:1006_0": "237.",
  "tika-s0302t:1006_1": "Pariveṇaggenāti pariveṇabhāgena.",
  "tika-s0302t:1006_2": "Keci “ekavihāreti ekacchanne ekasmiṃ āvāse”ti vadanti.",
  "tika-s0302t:1006_3": "Teti te dvepi therā.",
  "tika-s0302t:1006_4": "Pāṭiyekkesu ṭhānesūti visuṃ visuṃ ṭhānesu.",
  "tika-s0302t:1006_5": "Nisīdantīti divāvihāraṃ nisīdanti.",
  "tika-s0302t:1006_6": "Oḷāriko nāma jāto parittadhammārammaṇattā tassa.",
  "tika-s0302t:1006_7": "Teti thero bhagavā ca.",
  "tika-s0302t:1007_0": "Paripuṇṇavīriyoti catukiccasādhanavasena sampuṇṇavīriyo.",
  "tika-s0302t:1007_1": "Paggahitavīriyoti īsakampi saṅkocaṃ anāpajjitvā pavattitavīriyo.",
  "tika-s0302t:1007_2": "Upanikkhepanamattassevāti samīpe ṭhapanamattasseva.",
  "tika-s0302t:1008_0": "Catubhūmakadhammesu labbhamānattā paññāya “catubhūmakadhamme anupavisitvā ṭhitaṭṭhenā”ti vuttaṃ.",
  "tika-s0302t:1008_1": "Lakkhitabbaṭṭhena samādhi eva samādhilakkhaṇaṃ.",
  "tika-s0302t:1008_2": "Evaṃ vipassanālakkhaṇaṃ veditabbaṃ.",
  "tika-s0302t:1008_3": "Aññamaññassāti aññassa aññassa nānālakkhaṇāti veditabbaṃ.",
  "tika-s0302t:1008_4": "Aññassāti itarassa.",
  "tika-s0302t:1008_5": "Dhuranti vahitabbabhāraṃ.",
  "tika-s0302t:1008_6": "Dvīsupi etesūti samādhilakkhaṇavipassanālakkhaṇesu sammāsambuddho nipphattiṃ gato.",
  "tika-s0302t:1009_0": "Ghaṭasuttavaṇṇanā niṭṭhitā.",
  "tika-s0302t:1010_0": "4. Navasuttavaṇṇanā",
  "tika-s0302t:1011_0": "238.",
  "tika-s0302t:1011_1": "Abhicetasi nissitā ābhicetasikā.",
  "tika-s0302t:1011_2": "Paṭipakkhavidhamanena abhivisiṭṭhaṃ cittaṃ abhicittaṃ.",
  "tika-s0302t:1011_3": "Yasmā jhānānaṃ taṃsampayuttaṃ cittaṃ nissāya paccayo hotiyeva,",
  "tika-s0302t:1011_4": "tasmā “nissitāna”nti vuttaṃ.",
  "tika-s0302t:1011_5": "Nikāmalābhīti yathicchitalābhī.",
  "tika-s0302t:1011_6": "Yathāparicchedenāti yathākatena kālaparicchedena.",
  "tika-s0302t:1011_7": "Vipulalābhīti appamāṇalābhī.",
  "tika-s0302t:1011_8": "“Kasira”nti hi parittaṃ vuccati,",
  "tika-s0302t:1011_9": "tappaṭipakkhena akasiraṃ appamāṇaṃ.",
  "tika-s0302t:1011_10": "Tenāha “paguṇajjhānoti attho”ti.",
  "tika-s0302t:1011_11": "Sithilamārabbhāti sithilaṃ vīriyārambhaṃ katvāti atthoti āha “sithilaṃ vīriyaṃ pavattetvā”ti.",
  "tika-s0302t:1012_0": "Navasuttavaṇṇanā niṭṭhitā.",
  "tika-s0302t:1013_0": "5. Sujātasuttavaṇṇanā",
  "tika-s0302t:1014_0": "239.",
  "tika-s0302t:1014_1": "Aññāni rūpānīti paresaṃ rūpāni.",
  "tika-s0302t:1014_2": "Atikkantarūpoti attano rūpasampattiyā rūpasobhāya atikkamitvā ṭhitarūpo,",
  "tika-s0302t:1014_3": "sucirampi velaṃ olokentassa tuṭṭhiāvaho.",
  "tika-s0302t:1014_4": "Dassanassa cakkhussa hitoti dassanīyo.",
  "tika-s0302t:1014_5": "Pasādaṃ āvahatīti pāsādiko.",
  "tika-s0302t:1014_6": "Chavivaṇṇasundaratāyāti chavivaṇṇassa ceva sarīrasaṇṭhānassa ca sobhanabhāvena.",
  "tika-s0302t:1015_0": "Sujātasuttavaṇṇanā niṭṭhitā.",
  "tika-s0302t:1016_0": "6. Lakuṇḍakabhaddiyasuttavaṇṇanā",
  "tika-s0302t:1017_0": "240.",
  "tika-s0302t:1017_1": "Virūpasarīravaṇṇanti asundarachavivaṇṇañceva asundarasaṇṭhānañca.",
  "tika-s0302t:1017_2": "Pamāṇavasenāti sarīrappamāṇavasena.",
  "tika-s0302t:1017_3": "Icchiticchitanti attanā icchiticchitaṃ.",
  "tika-s0302t:1017_4": "Mahāsārajjanti mahanto maṅkubhāvo.",
  "tika-s0302t:1018_0": "Guṇe āvajjetvāti attanā jānanakaniyāmena satthuno kāyaguṇe ca cārittaguṇe ca āvajjetvā manasi katvā.",
  "tika-s0302t:1019_0": "Yojanāvaṭṭanti yojanaparikkhepaṃ.",
  "tika-s0302t:1020_0": "“Kāyasmī”ti gāthāsukhatthaṃ niranunāsikaṃ katvā niddesoti vuttaṃ “kāyasmi”nti.",
  "tika-s0302t:1020_1": "Akāraṇaṃ kāyappamāṇanti sarīrappamāṇaṃ nāma appamāṇaṃ,",
  "tika-s0302t:1020_2": "sīlādiguṇāva pamāṇanti adhippāyo.",
  "tika-s0302t:1021_0": "Lakuṇḍakabhaddiyasuttavaṇṇanā niṭṭhitā.",
  "tika-s0302t:1022_0": "7. Visākhasuttavaṇṇanā",
  "tika-s0302t:1023_0": "241.",
  "tika-s0302t:1023_1": "Purassa esāti porī,",
  "tika-s0302t:1023_2": "cāturiyayuttatā.",
  "tika-s0302t:1023_3": "Tenāha “puravāsīna”ntiādi.",
  "tika-s0302t:1023_4": "Sā pana dutavilambitakhalitavasena appasannalūkhatādidosarahitā hotīti āha “pura…pe…",
  "tika-s0302t:1023_5": "vācāyā”ti.",
  "tika-s0302t:1023_6": "Asandiddhāyāti muttavācāya.",
  "tika-s0302t:1023_7": "Tenāha “apalibuddhāyā”tiādi.",
  "tika-s0302t:1023_8": "Na elaṃ dosaṃ galetīti anelagalā,",
  "tika-s0302t:1023_9": "avirujjhanavācā.",
  "tika-s0302t:1023_10": "Tenāha “niddosāyā”ti.",
  "tika-s0302t:1023_11": "Catusaccassa pakāsakā,",
  "tika-s0302t:1023_12": "na kadāci saccavimuttāti āha “catusaccapariyāpannāyā”ti.",
  "tika-s0302t:1023_13": "Tā hi cattāri saccāni paricchijja āpādenti paṭipādenti pavattenti.",
  "tika-s0302t:1023_14": "Tenāha “cattāri saccāni amuñcitvā pavattāyā”ti.",
  "tika-s0302t:1023_15": "Dhajo nāma sabbadhammehi samussitaṭṭhena.",
  "tika-s0302t:1024_0": "Visākhasuttavaṇṇanā niṭṭhitā.",
  "tika-s0302t:1025_0": "8. Nandasuttavaṇṇṇanā",
  "tika-s0302t:1026_0": "242.",
  "tika-s0302t:1026_1": "Āraññikotiādīsu araññakathāsīsena senāsanapaṭisaṃyuttānaṃ dhutaṅgānaṃ,",
  "tika-s0302t:1026_2": "piṇḍapātakathāsīsena piṇḍapātapaṭisaṃyuttānaṃ,",
  "tika-s0302t:1026_3": "paṃsukūlikasīsena cīvarapaṭisaṃyuttānaṃ,",
  "tika-s0302t:1026_4": "taggahaṇeneva vīriyanissitadhutaṅgassa ca samādāya vattanaṃ dīpitanti veditabbaṃ.",
  "tika-s0302t:1026_5": "Āgatena bhagavatā aparabhāge kathitaṃ.",
  "tika-s0302t:1027_0": "Nandasuttavaṇṇanā niṭṭhitā.",
  "tika-s0302t:1028_0": "9. Tissasuttavaṇṇanā",
  "tika-s0302t:1029_0": "243.",
  "tika-s0302t:1029_1": "Bhaṇḍakanti pattacīvaraṃ.",
  "tika-s0302t:1029_2": "Nisīdiyeva vattassa asikkhitattā.",
  "tika-s0302t:1029_3": "Tujjanatthena vācā eva sattiyoti āha “vācāsattīhī”ti.",
  "tika-s0302t:1030_0": "Vācāya sannitodakenāti vacanasaṅkhātena samantato niccaṃ katvā upatudanato sannitudakena.",
  "tika-s0302t:1030_1": "Vibhattialopena so niddeso.",
  "tika-s0302t:1030_2": "Tenāha “vacanapatodenā”ti.",
  "tika-s0302t:1031_0": "Uccakule jāti etassāti jātimā,",
  "tika-s0302t:1031_1": "brahmajātiko isi.",
  "tika-s0302t:1031_2": "Mātaṅgoti caṇḍālo.",
  "tika-s0302t:1031_3": "Tatthāti kumbhakārasālāyaṃ.",
  "tika-s0302t:1031_4": "Okāsaṃ yāci kumbhakāraṃ.",
  "tika-s0302t:1031_5": "Mahantaṃ disvā āha –",
  "tika-s0302t:1031_6": "“paṭhamataraṃ paviṭṭho pabbajito”ti.",
  "tika-s0302t:1031_7": "Tatthevāti tassāyeva sālāya dvāraṃ nissāya dvārasamīpe.",
  "tika-s0302t:1031_8": "Meti mayā.",
  "tika-s0302t:1031_9": "Khama mayhanti mayhaṃ aparādhaṃ khamassu.",
  "tika-s0302t:1031_10": "Teti tayā.",
  "tika-s0302t:1031_11": "Puna teti tava.",
  "tika-s0302t:1031_12": "Gaṇhi uggantuṃ appadānavasena.",
  "tika-s0302t:1031_13": "Tenāha “nāssa uggantuṃ adāsī”ti.",
  "tika-s0302t:1031_14": "Pabujjhiṃsūti niddāya pabujjhiṃsu pakatiyā pabujjhanavelāya upagatattā.",
  "tika-s0302t:1032_0": "Chavoti nihīno. Anantamāyoti vividhamāyo māyāvī.",
  "tika-s0302t:1033_0": "Soti mattikāpiṇḍo.",
  "tika-s0302t:1033_1": "“Sattadhā bhijjī”ti etthāyamadhippāyo –",
  "tika-s0302t:1033_2": "yaṃ tena tāpasena pāramitāparibhāvanasamiddhāhi nānāvihārasamāpattiparipūritāhi sīladiṭṭhisampadādīhi",
  "tika-s0302t:1033_3": "susaṅkhatasantāne mahākaruṇādhivāse mahāsatte bodhisatte ariyūpavādakammaṃ abhisapasaṅkhātaṃ pharusavacanaṃ",
  "tika-s0302t:1033_4": "pavattitaṃ,",
  "tika-s0302t:1033_5": "taṃ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṃ hutvā sace so mahāsattaṃ na khamāpeti,",
  "tika-s0302t:1033_6": "taṃ kakkhaḷaṃ hutvā vipaccanasabhāvaṃ jātaṃ,",
  "tika-s0302t:1033_7": "khamāpite pana mahāsatte payogasampattipaṭibāhitattā avipākadhammataṃ āpajjati ahosikammabhāvato.",
  "tika-s0302t:1033_8": "Ayañhi ariyūpavādapāpassa diṭṭhadhammavedanīyassa ca dhammatā.",
  "tika-s0302t:1033_9": "Yaṃ taṃ bodhisattena sūriyuggamananivāraṇaṃ kataṃ,",
  "tika-s0302t:1033_10": "ayaṃ bodhisattena diṭṭho upāyo.",
  "tika-s0302t:1033_11": "Tena hi ubbāḷhā manussā bodhisattassa santike tāpasaṃ ānetvā khamāpesuṃ.",
  "tika-s0302t:1033_12": "Sopi ca mahāsattassa guṇe jānitvā tasmiṃ cittaṃ pasādesi.",
  "tika-s0302t:1033_13": "Yaṃ panassa matthake mattikāpiṇḍassa ṭhapanaṃ tassa sattadhā phālanaṃ kataṃ,",
  "tika-s0302t:1033_14": "taṃ manussānaṃ cittānurakkhaṇatthaṃ.",
  "tika-s0302t:1033_15": "Aññathā hi ime pabbajitā samānā cittassa vasaṃ vattanti,",
  "tika-s0302t:1033_16": "na pana cittamattano vase vattāpentīti mahāsattampi tena sadisaṃ katvā gaṇheyyuṃ,",
  "tika-s0302t:1033_17": "tadassa nesaṃ dīgharattaṃ ahitāya dukkhāyāti.",
  "tika-s0302t:1033_18": "Patirūpanti yuttaṃ.",
  "tika-s0302t:1034_0": "Tissasuttavaṇṇanā niṭṭhitā.",
  "tika-s0302t:1035_0": "10. Theranāmakasuttavaṇṇanā",
  "tika-s0302t:1036_0": "244.",
  "tika-s0302t:1036_1": "Atīte khandhapañcaketi atīte attabhāve.",
  "tika-s0302t:1036_2": "Chandarāgappahānenāti chandarāgassa accantameva jahanena.",
  "tika-s0302t:1036_3": "Pahīnaṃ nāma hoti anapekkhapariccāgato.",
  "tika-s0302t:1036_4": "Paṭinissaṭṭhaṃ nāma hoti sabbaso chaḍḍitattā.",
  "tika-s0302t:1036_5": "Tayo bhaveti iminā upādiṇṇakadhammānaṃyeva gahaṇaṃ.",
  "tika-s0302t:1036_6": "Sabbā khandhāyatanadhātuyo cāti iminā upādiṇṇānampi anupādiṇṇānampi dvidhā pavattalokiyadhammānaṃ gahaṇaṃ avisesetvā vuttattā.",
  "tika-s0302t:1036_7": "Viditaṃ pākaṭaṃ katvā ṭhitaṃ pariññābhisamayavasena.",
  "tika-s0302t:1036_8": "Tesvevāti tebhūmakadhammesu eva.",
  "tika-s0302t:1036_9": "Anupalittaṃ amathitaṃ asaṃkiliṭṭhaṃ taṇhādiṭṭhisaṃkilesābhāvato.",
  "tika-s0302t:1036_10": "Tadeva sabbanti heṭṭhā tīsupi padesu idha sabbaggahaṇena gahitaṃ tebhūmakavaṭṭaṃ.",
  "tika-s0302t:1036_11": "Jahitvāti pahānābhisamayavasena.",
  "tika-s0302t:1036_12": "Taṇhā khīyati etthāti taṇhakkhayasaṅkhāte nibbāne vimuttaṃ.",
  "tika-s0302t:1036_13": "Tamahanti taṃ uttamapuggalaṃ ekavihāriṃ brūmi taṇhādutiyassa abhāvato.",
  "tika-s0302t:1036_14": "Ettha ca pariññāpahānābhisamayakathanena itarampi abhisamayaṃ atthato kathitamevāti daṭṭhabbaṃ.",
  "tika-s0302t:1037_0": "Theranāmakasuttavaṇṇanā niṭṭhitā.",
  "tika-s0302t:1038_0": "11. Mahākappinasuttavaṇṇanā",
  "tika-s0302t:1039_0": "245.",
  "tika-s0302t:1039_1": "Mahākappinoti pūjāvacanametaṃ yathā “mahāmoggallāno”ti.",
  "tika-s0302t:1039_2": "Tathārūpanti “buddho dhammo”tiādikaṃ guṇavisesavantapaṭibaddhaṃ.",
  "tika-s0302t:1039_3": "Sāsananti desantarato āgatavacanaṃ.",
  "tika-s0302t:1039_4": "Jaṅghavāṇijāti jaṅghacārino vāṇijā.",
  "tika-s0302t:1039_5": "Kiñci sāsananti apubbapavattidīpakaṃ kiñci vacananti pucchi.",
  "tika-s0302t:1039_6": "Pīti uppajji yathā taṃ suciraṃ katābhinīhāratāya paripakkañāṇassa.",
  "tika-s0302t:1039_7": "Aparimāṇaṃ guṇassa aparimāṇato sabbaññuguṇaparidīpanato,",
  "tika-s0302t:1039_8": "sesaratanadvaye niyyānikabhāvadīpanato diṭṭhisīlasāmaññena saṃhatabhāvadīpanatoti vattabbaṃ.",
  "tika-s0302t:1039_9": "Yathānusiṭṭhaṃ paṭipajjamāne apāyadukkhato saṃsāradukkhato ca apatante dhāretīti dhammo.",
  "tika-s0302t:1039_10": "Suparisuddhadiṭṭhisīlasāmaññena saṃhatoti saṅghoti.",
  "tika-s0302t:1039_11": "Ratanattho pana tiṇṇampi sadiso evāti.",
  "tika-s0302t:1040_0": "Navasatasahassāni adāsi devī. Tumheti rājiniṃ gāravena bahuvacanena vadati. Rāgoti anugacchantarāgo.",
  "tika-s0302t:1041_0": "Janiteti kammakilesehi nibbattite.",
  "tika-s0302t:1041_1": "Kammakilesehi pajātattā pajāti pajāsaddo janitasaddena samānatthoti āha – “janite,",
  "tika-s0302t:1041_2": "pajāyāti attho”ti.",
  "tika-s0302t:1041_3": "Aṭṭhahi vijjāhīti ambaṭṭhasutte āgatanayena.",
  "tika-s0302t:1041_4": "Tattha hi vipassanāñāṇamanomayiddhīhi saha cha abhiññā “aṭṭha vijjā”ti āgatā.",
  "tika-s0302t:1041_5": "Tapati paṭipakkhavidhamanena vijjotati,",
  "tika-s0302t:1041_6": "taṃ sūriyassa virocananti āha –",
  "tika-s0302t:1041_7": "“tapatīti virocatī”ti.",
  "tika-s0302t:1041_8": "Jhānaṃ samāpajjitvā samāhitena cittena vipassanaṃ vaḍḍhetvā phalasamāpattiṃ samāpajjitvā nisinnoti āha –",
  "tika-s0302t:1041_9": "“duvidhena jhānena jhāyamāno”ti.",
  "tika-s0302t:1041_10": "Sabbamaṅgalagāthāti sabbamaṅgalāvirodhī gāthāti vadanti.",
  "tika-s0302t:1041_11": "Tathā hi vadanti –",
  "tika-s0302t:1042_0": "“Maṅgalaṃ bhagavā buddho, dhammo saṅgho ca maṅgalaṃ;",
  "tika-s0302t:1043_0": "Sabbesampi ca sattānaṃ, sa puññavitamaṅgala”nti.",
  "tika-s0302t:1044_0": "Pūjaṃ kāretvā ekaṃ agārikadhammakathikaṃ upāsakaṃ āha.",
  "tika-s0302t:1044_1": "Ettha ca “jhāyī tapatī”ti iminā ārammaṇūpanijjhānānaṃ gahitattā dhammaratanaṃ gahitameva.",
  "tika-s0302t:1044_2": "“Brāhmaṇo”ti iminā saṅgharatanaṃ gahitameva.",
  "tika-s0302t:1044_3": "Buddharatanaṃ pana sarūpeneva gahitanti.",
  "tika-s0302t:1045_0": "Mahākappinasuttavaṇṇanā niṭṭhitā.",
  "tika-s0302t:1046_0": "12. Sahāyakasuttavaṇṇanā",
  "tika-s0302t:1047_0": "246.",
  "tika-s0302t:1047_1": "Sammā saṃsandanavasena eti pavattatīti sameti,",
  "tika-s0302t:1047_2": "sammādiṭṭhiādi.",
  "tika-s0302t:1047_3": "Sammā cirarattaṃ cirakālaṃ sameti etesaṃ atthīti cirarattaṃsametikā.",
  "tika-s0302t:1047_4": "Tenāha “dīgharatta”ntiādi.",
  "tika-s0302t:1047_5": "Idāni imesanti etarahi etesaṃ.",
  "tika-s0302t:1047_6": "Ayaṃ sāsanadhammo ajjhāsayato payogato ca sammā saṃsandati sameti,",
  "tika-s0302t:1047_7": "tasmā majjhe bhinnaṃ viya samameva na visadisaṃ.",
  "tika-s0302t:1047_8": "Kiñca tato eva buddhena bhagavatā paveditadhammavinaye etesaṃ paṭipattisāsanadhammo sobhati virocatīti attho.",
  "tika-s0302t:1047_9": "Ariyappavediteti ariyena sammāsambuddhena sammadeva pakāsite ariyadhamme.",
  "tika-s0302t:1047_10": "Sammadeva samucchedapaṭippassaddhivinayānaṃ vasena suṭṭhu vinītā sabbakilesadarathapariḷāhānaṃ vūpasamena.",
  "tika-s0302t:1048_0": "Sahāyakasuttavaṇṇanā niṭṭhitā.",
  "tika-s0302t:1049_0": "Sāratthappakāsiniyā saṃyuttanikāya-aṭṭhakathāya",
  "tika-s0302t:1050_0": "Bhikkhusaṃyuttavaṇṇanāya līnatthappakāsanā samattā.",
  "tika-s0302t:1051_0": "Niṭṭhitā ca sāratthappakāsiniyā",
  "tika-s0302t:1052_0": "Saṃyuttanikāya-aṭṭhakathāya nidānavaggavaṇṇanā."
}