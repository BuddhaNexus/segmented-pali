{
  "atk-s0201a0:0_0": "Namo tassa bhagavato arahato sammāsambuddhassa",
  "atk-s0201a0:1_0": "Majjhimanikāye",
  "atk-s0201a0:2_0": "(Paṭhamo bhāgo)",
  "atk-s0201a0:3_0": "Ganthārambhakathā",
  "atk-s0201a0:4_0": "Karuṇāsītalahadayaṃ, paññāpajjotavihatamohatamaṃ;",
  "atk-s0201a0:5_0": "Sanarāmaralokagaruṃ, vande sugataṃ gativimuttaṃ.",
  "atk-s0201a0:6_0": "Buddhopi buddhabhāvaṃ, bhāvetvā ceva sacchikatvā ca;",
  "atk-s0201a0:7_0": "Yaṃ upagato gatamalaṃ, vande tamanuttaraṃ dhammaṃ.",
  "atk-s0201a0:8_0": "Sugatassa orasānaṃ, puttānaṃ mārasenamathanānaṃ;",
  "atk-s0201a0:9_0": "Aṭṭhannampi samūhaṃ, sirasā vande ariyasaṅghaṃ.",
  "atk-s0201a0:10_0": "Iti me pasannamatino, ratanattayavandanāmayaṃ puññaṃ;",
  "atk-s0201a0:11_0": "Yaṃ suvihatantarāyo, hutvā tassānubhāvena.",
  "atk-s0201a0:12_0": "Majjhimapamāṇasuttaṅkitassa idha majjhimāgamavarassa;",
  "atk-s0201a0:13_0": "Buddhānubuddhasaṃvaṇṇitassa paravādamathanassa.",
  "atk-s0201a0:14_0": "Atthappakāsanatthaṃ, aṭṭhakathā ādito vasisatehi;",
  "atk-s0201a0:15_0": "Pañcahi yā saṅgītā, anusaṅgītā ca pacchāpi.",
  "atk-s0201a0:16_0": "Sīhaḷadīpaṃ pana ābhatātha vasinā mahāmahindena;",
  "atk-s0201a0:17_0": "Ṭhapitā sīhaḷabhāsāya, dīpavāsīnamatthāya.",
  "atk-s0201a0:18_0": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0201a0:19_0": "Tantinayānucchavikaṃ, āropento vigatadosaṃ.",
  "atk-s0201a0:20_0": "Samayaṃ avilomento, therānaṃ theravaṃsadīpānaṃ;",
  "atk-s0201a0:21_0": "Sunipuṇavinicchayānaṃ, mahāvihāre nivāsīnaṃ.",
  "atk-s0201a0:22_0": "Hitvā punappunāgatamatthaṃ, atthaṃ pakāsayissāmi;",
  "atk-s0201a0:23_0": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0201a0:24_0": "Sīlakathā dhutadhammā, kammaṭṭhānāni ceva sabbāni;",
  "atk-s0201a0:25_0": "Cariyāvidhānasahito, jhānasamāpattivitthāro.",
  "atk-s0201a0:26_0": "Sabbā ca abhiññāyo, paññāsaṅkalananicchayo ceva;",
  "atk-s0201a0:27_0": "Khandhādhātāyatanindriyāni ariyāni ceva cattāri.",
  "atk-s0201a0:28_0": "Saccāni paccayākāradesanā suparisuddhanipuṇanayā;",
  "atk-s0201a0:29_0": "Avimuttatantimaggā, vipassanābhāvanā ceva.",
  "atk-s0201a0:30_0": "Iti pana sabbaṃ yasmā, visuddhimagge mayā suparisuddhaṃ;",
  "atk-s0201a0:31_0": "Vuttaṃ tasmā bhiyyo, na taṃ idha vicārayissāmi.",
  "atk-s0201a0:32_0": "“Majjhe visuddhimaggo, esa catunnampi āgamānañhi;",
  "atk-s0201a0:33_0": "Ṭhatvā pakāsayissati, tattha yathābhāsitamatthaṃ”.",
  "atk-s0201a0:34_0": "Icceva kato tasmā, tampi gahetvāna saddhimetāya;",
  "atk-s0201a0:35_0": "Aṭṭhakathāya vijānatha, majjhimasaṅgītiyā atthanti.",
  "atk-s0201a0:36_0": "Nidānakathā",
  "atk-s0201a0:37_0": "1.",
  "atk-s0201a0:37_1": "Tattha majjhimasaṅgīti nāma paṇṇāsato mūlapaṇṇāsā majjhimapaṇṇāsā uparipaṇṇāsāti paṇṇāsattayasaṅgahā.",
  "atk-s0201a0:37_2": "Vaggato ekekāya paṇṇāsāya pañca pañca vagge katvā pannarasavaggasamāyogā.",
  "atk-s0201a0:37_3": "Suttato diyaḍḍhasuttasataṃ dve ca suttantā.",
  "atk-s0201a0:37_4": "Padato tevīsuttarapañcasatādhikāni asītipadasahassāni.",
  "atk-s0201a0:37_5": "Tenāhu porāṇā –",
  "atk-s0201a0:38_0": "“Asītipadasahassāni, bhiyyo pañcasatāni ca;",
  "atk-s0201a0:39_0": "Puna tevīsati vuttā, padamevaṃ vavatthita”nti.",
  "atk-s0201a0:40_0": "Akkharato satta akkharasatasahassāni cattālīsañca sahassāni tepaññāsañca akkharāni.",
  "atk-s0201a0:40_1": "Bhāṇavārato asīti bhāṇavārā tevīsapadādhiko ca upaḍḍhabhāṇavāro.",
  "atk-s0201a0:40_2": "Anusandhito pucchānusandhi-",
  "atk-s0201a0:40_3": "ajjhāsayānusandhi-",
  "atk-s0201a0:40_4": "yathānusandhivasena saṅkhepato tividho anusandhi.",
  "atk-s0201a0:40_5": "Vitthārato panettha tīṇi anusandhisahassāni nava ca satāni honti.",
  "atk-s0201a0:40_6": "Tenāhu porāṇā –",
  "atk-s0201a0:41_0": "“Tīṇi sandhisahassāni, tathā navasatāni ca;",
  "atk-s0201a0:42_0": "Anusandhinayā ete, majjhimassa pakāsitā”ti.",
  "atk-s0201a0:43_0": "Tattha paṇṇāsāsu mūlapaṇṇāsā ādi,",
  "atk-s0201a0:43_1": "vaggesu mūlapariyāyavaggo,",
  "atk-s0201a0:43_2": "suttesu mūlapariyāyasuttaṃ.",
  "atk-s0201a0:43_3": "Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0201a0:43_4": "Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā.",
  "atk-s0201a0:43_5": "Tasmā sā tattha vitthāritanayeneva veditabbā.",
  "atk-s0201a0:44_0": "1. Mūlapariyāyasuttavaṇṇanā",
  "atk-s0201a0:45_0": "1.",
  "atk-s0201a0:45_1": "Yaṃ panetaṃ “evaṃ me suta”ntiādikaṃ nidānaṃ.",
  "atk-s0201a0:45_2": "Tattha evanti nipātapadaṃ.",
  "atk-s0201a0:45_3": "Metiādīni nāmapadāni.",
  "atk-s0201a0:45_4": "Ukkaṭṭhāyaṃ viharatīti ettha vīti upasaggapadaṃ,",
  "atk-s0201a0:45_5": "haratīti ākhyātapadanti iminā tāva nayena padavibhāgo veditabbo.",
  "atk-s0201a0:46_0": "Atthato pana evaṃ-",
  "atk-s0201a0:46_1": "saddo tāva upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.",
  "atk-s0201a0:46_2": "Tathāhesa –",
  "atk-s0201a0:46_3": "“evaṃ jātena maccena kattabbaṃ kusalaṃ bahu”nti evamādīsu upamāyaṃ āgato.",
  "atk-s0201a0:46_4": "“Evaṃ te abhikkamitabbaṃ,",
  "atk-s0201a0:46_5": "evaṃ te paṭikkamitabba”ntiādīsu upadese.",
  "atk-s0201a0:46_6": "“Evametaṃ bhagavā,",
  "atk-s0201a0:46_7": "evametaṃ sugatā”tiādīsu sampahaṃsane.",
  "atk-s0201a0:46_8": "“Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe.",
  "atk-s0201a0:46_9": "“Evaṃ bhanteti kho te bhikkhū bhagavato paccassosu”ntiādīsu vacanasampaṭiggahe.",
  "atk-s0201a0:46_10": "“Evaṃ byākho ahaṃ, bhante,",
  "atk-s0201a0:46_11": "bhagavatā dhammaṃ desitaṃ ājānāmī”tiādīsu ākāre.",
  "atk-s0201a0:46_12": "“Ehi tvaṃ, māṇavaka,",
  "atk-s0201a0:46_13": "yena samaṇo ānando tenupasaṅkama,",
  "atk-s0201a0:46_14": "upasaṅkamitvā mama vacanena samaṇaṃ, ānandaṃ,",
  "atk-s0201a0:46_15": "appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha –",
  "atk-s0201a0:46_16": "‘subho māṇavo todeyyaputto,",
  "atk-s0201a0:46_17": "bhavantaṃ ānandaṃ,",
  "atk-s0201a0:46_18": "appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti,",
  "atk-s0201a0:46_19": "evañca vadehi sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0201a0:46_20": "tenupasaṅkamatu anukampaṃ upādāyā”tiādīsu nidassane.",
  "atk-s0201a0:46_21": "“Taṃ kiṃ maññatha, kālāmā,",
  "atk-s0201a0:46_22": "ime dhammā kusalā vā akusalā vāti? Akusalā, bhante.",
  "atk-s0201a0:46_23": "Sāvajjā vā anavajjā vāti? Sāvajjā, bhante.",
  "atk-s0201a0:46_24": "Viññugarahitā vā viññuppasatthā vāti?",
  "atk-s0201a0:46_25": "Viññugarahitā, bhante.",
  "atk-s0201a0:46_26": "Samattā samādinnā ahitāya dukkhāya saṃvattanti no vā,",
  "atk-s0201a0:46_27": "kathaṃ vo ettha hotīti? Samattā, bhante,",
  "atk-s0201a0:46_28": "samādinnā ahitāya dukkhāya saṃvattanti,",
  "atk-s0201a0:46_29": "evaṃ no ettha hotī”tiādīsu avadhāraṇe.",
  "atk-s0201a0:46_30": "Svāyamidha ākāranidassanāvadhāraṇesu daṭṭhabbo.",
  "atk-s0201a0:47_0": "Tattha ākāraṭṭhena evaṃsaddena etamatthaṃ dīpeti –",
  "atk-s0201a0:47_1": "nānānayanipuṇaṃ anekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0201a0:47_2": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0201a0:47_3": "sabbathāmena pana sotukāmataṃ janetvāpi evaṃ me sutaṃ,",
  "atk-s0201a0:47_4": "mayāpi ekenākārena sutanti.",
  "atk-s0201a0:48_0": "Nidassanaṭṭhena “nāhaṃ sayambhū,",
  "atk-s0201a0:48_1": "na mayā idaṃ sacchikata”nti attānaṃ parimocento evaṃ me sutaṃ,",
  "atk-s0201a0:48_2": "mayāpi evaṃ sutanti idāni vattabbaṃ sakalaṃ suttaṃ nidasseti.",
  "atk-s0201a0:49_0": "Avadhāraṇaṭṭhena “etadaggaṃ,",
  "atk-s0201a0:49_1": "bhikkhave,",
  "atk-s0201a0:49_2": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0201a0:49_3": "gatimantānaṃ,",
  "atk-s0201a0:49_4": "satimantānaṃ,",
  "atk-s0201a0:49_5": "dhitimantānaṃ,",
  "atk-s0201a0:49_6": "upaṭṭhākānaṃ yadidaṃ ānando”ti evaṃ bhagavatā,",
  "atk-s0201a0:49_7": "“āyasmā ānando atthakusalo dhammakusalo byañjanakusalo niruttikusalo pubbāparakusalo”ti evaṃ dhammasenāpatinā",
  "atk-s0201a0:49_8": "ca pasatthabhāvānurūpaṃ attano dhāraṇabalaṃ dassento sattānaṃ sotukamyataṃ janeti “evaṃ me sutaṃ,",
  "atk-s0201a0:49_9": "tañca kho atthato vā byañjanato vā anūnamanadhikaṃ,",
  "atk-s0201a0:49_10": "evameva na aññathā daṭṭhabba”nti.",
  "atk-s0201a0:50_0": "Me-",
  "atk-s0201a0:50_1": "saddo tīsu atthesu dissati.",
  "atk-s0201a0:50_2": "Tathā hissa “gāthābhigītaṃ me abhojaneyya”ntiādīsu mayāti attho.",
  "atk-s0201a0:50_3": "“Sādhu me,",
  "atk-s0201a0:50_4": "bhante bhagavā,",
  "atk-s0201a0:50_5": "saṃkhittena dhammaṃ desetū”tiādīsu mayhanti attho.",
  "atk-s0201a0:50_6": "“Dhammadāyādā me,",
  "atk-s0201a0:50_7": "bhikkhave,",
  "atk-s0201a0:50_8": "bhavathā”tiādīsu mamāti attho.",
  "atk-s0201a0:50_9": "Idha pana “mayā suta”nti ca “mama suta”nti ca atthadvaye yujjati.",
  "atk-s0201a0:51_0": "Sutanti ayaṃ suta-",
  "atk-s0201a0:51_1": "saddo saupasaggo ca anupasaggo ca gamana- vissuta- kilinna-",
  "atk-s0201a0:51_2": "upacitānuyoga-",
  "atk-s0201a0:51_3": "sotaviññeyya-",
  "atk-s0201a0:51_4": "sotadvārānusāraviññātādianekatthappabhedo.",
  "atk-s0201a0:51_5": "Tathā hissa “senāya pasuto”tiādīsu gacchantoti attho.",
  "atk-s0201a0:51_6": "“Sutadhammassa passato”tiādīsu vissutadhammassāti attho,",
  "atk-s0201a0:51_7": "“avassutā avassutassāti”ādīsu kilinnā kilinnassāti attho.",
  "atk-s0201a0:51_8": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0201a0:51_9": "“Ye jhānapasutā dhīrā”tiādīsu jhānānuyuttāti attho.",
  "atk-s0201a0:51_10": "“Diṭṭhaṃ sutaṃ muta”ntiādīsu sotaviññeyyanti attho.",
  "atk-s0201a0:51_11": "“Sutadharo sutasannicayo”tiādīsu sotadvārānusāraviññātadharoti attho.",
  "atk-s0201a0:51_12": "Idha panassa sotadvārānusārena “upadhārita”nti vā “upadhāraṇa”nti vāti attho. Me-",
  "atk-s0201a0:51_13": "saddassa hi mayāti atthe sati “evaṃ mayā sutaṃ sotadvārānusārena upadhārita”nti yujjati.",
  "atk-s0201a0:51_14": "Mamāti atthe sati “evaṃ mama sutaṃ sotadvārānusārena upadhāraṇa”nti yujjati.",
  "atk-s0201a0:52_0": "Evametesu tīsu padesu evanti sotaviññāṇādiviññāṇakiccanidassanaṃ.",
  "atk-s0201a0:52_1": "Meti vuttaviññāṇasamaṅgipuggalanidassanaṃ.",
  "atk-s0201a0:52_2": "Sutanti assavanabhāvappaṭikkhepato anūnānadhikāviparītaggahaṇanidassanaṃ.",
  "atk-s0201a0:52_3": "Tathā evanti tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.",
  "atk-s0201a0:52_4": "Meti attappakāsanaṃ.",
  "atk-s0201a0:52_5": "Sutanti dhammappakāsanaṃ.",
  "atk-s0201a0:52_6": "Ayañhettha saṅkhepo “nānappakārena ārammaṇe pavattāya viññāṇavīthiyā mayā na aññaṃ kataṃ,",
  "atk-s0201a0:52_7": "idaṃ pana kataṃ,",
  "atk-s0201a0:52_8": "ayaṃ dhammo suto”ti.",
  "atk-s0201a0:53_0": "Tathā evanti niddisitabbappakāsanaṃ.",
  "atk-s0201a0:53_1": "Meti puggalappakāsanaṃ.",
  "atk-s0201a0:53_2": "Sutanti puggalakiccappakāsanaṃ.",
  "atk-s0201a0:53_3": "Idaṃ vuttaṃ hoti –",
  "atk-s0201a0:53_4": "yaṃ suttaṃ niddisissāmi,",
  "atk-s0201a0:53_5": "taṃ mayā evaṃ sutanti.",
  "atk-s0201a0:54_0": "Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0201a0:54_1": "tassa nānākāraniddeso.",
  "atk-s0201a0:54_2": "Evanti hi ayaṃ ākārapaññatti,",
  "atk-s0201a0:54_3": "meti kattuniddeso,",
  "atk-s0201a0:54_4": "sutanti visayaniddeso.",
  "atk-s0201a0:54_5": "Ettāvatā nānākārappavattena cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.",
  "atk-s0201a0:55_0": "Atha vā evanti puggalakiccaniddeso.",
  "atk-s0201a0:55_1": "Sutanti viññāṇakiccaniddeso.",
  "atk-s0201a0:55_2": "Meti ubhayakiccayuttapuggalaniddeso.",
  "atk-s0201a0:55_3": "Ayaṃ panettha saṅkhepo –",
  "atk-s0201a0:55_4": "mayā savanakiccaviññāṇasamaṅginā puggalena viññāṇavasena laddhasavanakiccavohārena sutanti.",
  "atk-s0201a0:56_0": "Tattha evanti ca meti ca saccikaṭṭhaparamatthavasena avijjamānapaññatti.",
  "atk-s0201a0:56_1": "Kiñhettha taṃ paramatthato atthi,",
  "atk-s0201a0:56_2": "yaṃ evanti vā meti vā niddesaṃ labhetha?",
  "atk-s0201a0:56_3": "Sutanti vijjamānapaññatti.",
  "atk-s0201a0:56_4": "Yañhi tamettha sotena upaladdhaṃ,",
  "atk-s0201a0:56_5": "taṃ paramatthato vijjamānanti.",
  "atk-s0201a0:57_0": "Tathā evanti ca meti ca taṃ taṃ upādāya vattabbato upādāpaññatti.",
  "atk-s0201a0:57_1": "Sutanti diṭṭhādīni upanidhāya vattabbato upanidhāpaññatti.",
  "atk-s0201a0:57_2": "Ettha ca evanti vacanena asammohaṃ dīpeti.",
  "atk-s0201a0:57_3": "Na hi sammūḷho nānappakārapaṭivedhasamattho hoti.",
  "atk-s0201a0:57_4": "Sutanti vacanena sutassa asammosaṃ dīpeti.",
  "atk-s0201a0:57_5": "Yassa hi sutaṃ sammuṭṭhaṃ hoti,",
  "atk-s0201a0:57_6": "na so kālantarena mayā sutanti paṭijānāti.",
  "atk-s0201a0:57_7": "Iccassa asammohena paññāsiddhi,",
  "atk-s0201a0:57_8": "asammosena pana satisiddhi.",
  "atk-s0201a0:57_9": "Tattha paññā pubbaṅgamāya satiyā byañjanāvadhāraṇasamatthatā,",
  "atk-s0201a0:57_10": "satipubbaṅgamāya paññāya atthapaṭivedhasamatthatā,",
  "atk-s0201a0:57_11": "tadubhayasamatthatāyogena atthabyañjanasampannassa dhammakosassa anupālanasamatthato dhammabhaṇḍāgārikattasiddhi.",
  "atk-s0201a0:58_0": "Aparo nayo –",
  "atk-s0201a0:58_1": "evanti vacanena yoniso manasikāraṃ dīpeti,",
  "atk-s0201a0:58_2": "ayoniso manasikaroto hi nānappakārapaṭivedhābhāvato.",
  "atk-s0201a0:58_3": "Sutanti vacanena avikkhepaṃ dīpeti,",
  "atk-s0201a0:58_4": "vikkhittacittassa savanābhāvato.",
  "atk-s0201a0:58_5": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0201a0:58_6": "puna bhaṇathā”ti bhaṇati.",
  "atk-s0201a0:58_7": "Yoniso manasikārena cettha attasammāpaṇidhiṃ pubbe ca katapuññataṃ sādheti,",
  "atk-s0201a0:58_8": "sammā apaṇihitattassa pubbe akatapuññassa vā tadabhāvato.",
  "atk-s0201a0:58_9": "Avikkhepena pana saddhammassavanaṃ sappurisūpanissayañca sādheti.",
  "atk-s0201a0:58_10": "Na hi vikkhittacitto sotuṃ sakkoti,",
  "atk-s0201a0:58_11": "na ca sappurise anupassayamānassa savanaṃ atthīti.",
  "atk-s0201a0:59_0": "Aparo nayo –",
  "atk-s0201a0:59_1": "yasmā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0201a0:59_2": "tassa nānākāraniddesoti vuttaṃ.",
  "atk-s0201a0:59_3": "So ca evaṃ bhaddako ākāro na sammā appaṇihitattano pubbe akatapuññassa vā hoti,",
  "atk-s0201a0:59_4": "tasmā evanti iminā bhaddakena ākārena pacchimacakkadvayasampattiṃ attano dīpeti,",
  "atk-s0201a0:59_5": "sutanti savanayogena purimacakkadvayasampattiṃ.",
  "atk-s0201a0:59_6": "Na hi appatirūpadese vasato sappurisūpanissayavirahitassa vā savanaṃ atthi.",
  "atk-s0201a0:59_7": "Iccassa pacchimacakkadvayasiddhiyā āsayasuddhi siddhā hoti.",
  "atk-s0201a0:59_8": "Purimacakkadvayasiddhiyā payogasuddhi.",
  "atk-s0201a0:59_9": "Tāya ca āsayasuddhiyā adhigamabyattisiddhi,",
  "atk-s0201a0:59_10": "payogasuddhiyā āgamabyattisiddhi.",
  "atk-s0201a0:59_11": "Iti payogāsayasuddhassa āgamādhigamasampannassa vacanaṃ aruṇuggaṃ viya sūriyassa udayato yonisomanasikāro",
  "atk-s0201a0:59_12": "viya ca kusalakammassa arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ",
  "atk-s0201a0:59_13": "me sutantiādimāha.",
  "atk-s0201a0:60_0": "Aparo nayo –",
  "atk-s0201a0:60_1": "evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ dīpeti.",
  "atk-s0201a0:60_2": "Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṃ.",
  "atk-s0201a0:60_3": "Evanti ca idaṃ yonisomanasikāradīpakaṃ vacanaṃ bhāsamāno –",
  "atk-s0201a0:60_4": "“ete mayā dhammā manasānupekkhitā diṭṭhiyā suppaṭividdhā”ti dīpeti.",
  "atk-s0201a0:60_5": "Sutanti idaṃ savanayogadīpakaṃ vacanaṃ bhāsamāno –",
  "atk-s0201a0:60_6": "“bahū mayā dhammā sutā dhātā vacasā paricitā”ti dīpeti.",
  "atk-s0201a0:60_7": "Tadubhayenapi atthabyañjanapāripūriṃ dīpento savane ādaraṃ janeti.",
  "atk-s0201a0:60_8": "Atthabyañjanaparipuṇṇañhi dhammaṃ ādarena assuṇanto mahatā hitā paribāhiro hotīti ādaraṃ janetvā sakkaccaṃ dhammo sotabboti.",
  "atk-s0201a0:61_0": "“Evaṃ me suta”nti iminā pana sakalena vacanena āyasmā ānando tathāgatappaveditaṃ dhammaṃ attano adahanto asappurisabhūmiṃ atikkamati,",
  "atk-s0201a0:61_1": "sāvakattaṃ paṭijānanto sappurisabhūmiṃ okkamati.",
  "atk-s0201a0:61_2": "Tathā asaddhammā cittaṃ vuṭṭhāpeti,",
  "atk-s0201a0:61_3": "saddhamme cittaṃ patiṭṭhāpeti.",
  "atk-s0201a0:61_4": "“Kevalaṃ sutamevetaṃ mayā tasseva pana bhagavato vacana”nti dīpento attānaṃ parimoceti,",
  "atk-s0201a0:61_5": "satthāraṃ apadisati,",
  "atk-s0201a0:61_6": "jinavacanaṃ appeti,",
  "atk-s0201a0:61_7": "dhammanettiṃ patiṭṭhāpeti.",
  "atk-s0201a0:62_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto “sammukhā paṭiggahitamidaṃ",
  "atk-s0201a0:62_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0201a0:62_2": "dhammissarassa dhammarājassa dhammādhipatino dhammadīpassa dhammasaraṇassa saddhammavaracakkavattino",
  "atk-s0201a0:62_3": "sammāsambuddhassa vacanaṃ,",
  "atk-s0201a0:62_4": "na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṃ imasmiṃ dhamme assaddhiyaṃ vināseti,",
  "atk-s0201a0:62_5": "saddhāsampadaṃ uppādetīti.",
  "atk-s0201a0:62_6": "Tenetaṃ vuccati –",
  "atk-s0201a0:63_0": "“Vināsayati assaddhaṃ, saddhaṃ vaḍḍheti sāsane;",
  "atk-s0201a0:64_0": "Evaṃ me sutamiccevaṃ, vadaṃ gotamasāvako”ti.",
  "atk-s0201a0:65_0": "Ekanti gaṇanaparicchedaniddeso.",
  "atk-s0201a0:65_1": "Samayanti paricchinnaniddeso.",
  "atk-s0201a0:65_2": "Ekaṃ samayanti aniyamitaparidīpanaṃ.",
  "atk-s0201a0:65_3": "Tattha samayasaddo –",
  "atk-s0201a0:66_0": "Samavāye khaṇe kāle, samūhe hetudiṭṭhisu;",
  "atk-s0201a0:67_0": "Paṭilābhe pahāne ca, paṭivedhe ca dissati.",
  "atk-s0201a0:68_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-s0201a0:68_1": "“Ekova kho,",
  "atk-s0201a0:68_2": "bhikkhave,",
  "atk-s0201a0:68_3": "khaṇo ca samayo ca brahmacariyavāsāyā”tiādīsu khaṇo.",
  "atk-s0201a0:68_4": "“Uṇhasamayo pariḷāhasamayo”tiādīsu kālo.",
  "atk-s0201a0:68_5": "“Mahāsamayo pavanasmi”ntiādīsu samūho.",
  "atk-s0201a0:68_6": "“Samayopi kho te, bhaddāli,",
  "atk-s0201a0:68_7": "appaṭividdho ahosi,",
  "atk-s0201a0:68_8": "bhagavā kho sāvatthiyaṃ viharati,",
  "atk-s0201a0:68_9": "bhagavāpi maṃ jānissati,",
  "atk-s0201a0:68_10": "‘bhaddāli,",
  "atk-s0201a0:68_11": "nāma bhikkhu satthusāsane sikkhāya na paripūrakārī’ti,",
  "atk-s0201a0:68_12": "ayampi kho te, bhaddāli,",
  "atk-s0201a0:68_13": "samayo appaṭividdho ahosī”tiādīsu hetu.",
  "atk-s0201a0:68_14": "“Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "atk-s0201a0:69_0": "“Diṭṭhe dhamme ca yo attho, yo cattho samparāyiko;",
  "atk-s0201a0:70_0": "Atthābhisamayā dhīro, paṇḍitoti pavuccatī”ti. –",
  "atk-s0201a0:71_0": "Ādīsu paṭilābho.",
  "atk-s0201a0:71_1": "“Sammā mānābhisamayā antamakāsi dukkhassā”tiādīsu pahānaṃ.",
  "atk-s0201a0:71_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0201a0:71_3": "Idha panassa kālo attho.",
  "atk-s0201a0:71_4": "Tena saṃvacchara- utu-",
  "atk-s0201a0:71_5": "māsaḍḍhamāsa- ratti- diva- pubbaṇha-",
  "atk-s0201a0:71_6": "majjhanhika- sāyanha-",
  "atk-s0201a0:71_7": "paṭhamamajjhimapacchimayāma-",
  "atk-s0201a0:71_8": "muhuttādīsu kālappabhedabhūtesu samayesu ekaṃ samayanti dīpeti.",
  "atk-s0201a0:72_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi saṃvacchare utumhi māse pakkhe rattibhāge divasabhāge vā vuttaṃ,",
  "atk-s0201a0:72_1": "sabbaṃ taṃ therassa suviditaṃ suvavatthāpitaṃ paññāya.",
  "atk-s0201a0:72_2": "Yasmā pana “evaṃ me sutaṃ asukasaṃvacchare asukautumhi asukamāse asukapakkhe asukarattibhāge asukadivasabhāge",
  "atk-s0201a0:72_3": "vā”ti evaṃ vutte na sakkā sukhena dhāretuṃ vā uddisituṃ vā uddisāpetuṃ vā,",
  "atk-s0201a0:72_4": "bahu ca vattabbaṃ hoti,",
  "atk-s0201a0:72_5": "tasmā ekeneva padena tamatthaṃ samodhānetvā “ekaṃ samaya”nti āha.",
  "atk-s0201a0:73_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo māravijayasamayo",
  "atk-s0201a0:73_1": "abhisambodhisamayo diṭṭhadhammasukhavihārasamayo desanāsamayo parinibbānasamayoti evamādayo bhagavato",
  "atk-s0201a0:73_2": "devamanussesu ativiya suppakāsā anekakālappabhedā eva samayā,",
  "atk-s0201a0:73_3": "tesu samayesu desanāsamayasaṅkhātaṃ ekaṃ samayanti dīpeti.",
  "atk-s0201a0:73_4": "Yo cāyaṃ ñāṇakaruṇākiccasamayesu aruṇākiccasamayo,",
  "atk-s0201a0:73_5": "attahitaparahitapaṭipattisamayesu parahitapaṭipattisamayo,",
  "atk-s0201a0:73_6": "sannipatitānaṃ karaṇīyadvayasamayesu dhammikathāsamayo,",
  "atk-s0201a0:73_7": "desanāpaṭipattisamayesu desanāsamayo,",
  "atk-s0201a0:73_8": "tesupi samayesu aññataraṃ sandhāya “ekaṃ samaya”nti āha.",
  "atk-s0201a0:74_0": "Kasmā panettha yathā abhidhamme “yasmiṃ samaye kāmāvacara”nti ca ito aññesu suttapadesu “yasmiṃ samaye,",
  "atk-s0201a0:74_1": "bhikkhave,",
  "atk-s0201a0:74_2": "bhikkhu vivicceva kāmehī”ti ca bhummavacanena niddeso kato,",
  "atk-s0201a0:74_3": "vinaye ca “tena samayena buddho bhagavā”ti karaṇavacanena,",
  "atk-s0201a0:74_4": "tathā akatvā “ekaṃ samaya”nti upayogavacananiddeso katoti.",
  "atk-s0201a0:74_5": "Tattha tathā idha ca aññathā atthasambhavato.",
  "atk-s0201a0:74_6": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho ca sambhavati.",
  "atk-s0201a0:74_7": "Adhikaraṇañhi kālattho ca samūhattho ca samayo,",
  "atk-s0201a0:74_8": "tattha vuttānaṃ phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati,",
  "atk-s0201a0:74_9": "tasmā tadatthajotanatthaṃ tattha bhummavacananiddeso kato.",
  "atk-s0201a0:75_0": "Vinaye ca hetuattho karaṇattho ca sambhavati.",
  "atk-s0201a0:75_1": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-s0201a0:75_2": "tena samayena hetubhūtena karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno bhagavā tattha tattha vihāsi,",
  "atk-s0201a0:75_3": "tasmā tadatthajotanatthaṃ tattha karaṇavacanena niddeso kato.",
  "atk-s0201a0:76_0": "Idha pana aññasmiñca evaṃjātike accantasaṃyogattho sambhavati.",
  "atk-s0201a0:76_1": "Yañhi samayaṃ bhagavā imaṃ aññaṃ vā suttantaṃ desesi,",
  "atk-s0201a0:76_2": "accantameva taṃ samayaṃ karuṇāvihārena vihāsi,",
  "atk-s0201a0:76_3": "tasmā tadatthajotanatthaṃ idha upayogavacananiddeso katoti.",
  "atk-s0201a0:77_0": "Tenetaṃ vuccati –",
  "atk-s0201a0:78_0": "“Taṃ taṃ atthamapekkhitvā, bhummena karaṇena ca;",
  "atk-s0201a0:79_0": "Aññatra samayo vutto, upayogena so idhā”ti.",
  "atk-s0201a0:80_0": "Porāṇā pana vaṇṇayanti –",
  "atk-s0201a0:80_1": "“tasmiṃ samaye”ti vā –",
  "atk-s0201a0:80_2": "“tena samayenā”ti vā –",
  "atk-s0201a0:80_3": "“ekaṃ samaya”nti vā abhilāpamattabhedo esa,",
  "atk-s0201a0:80_4": "sabbattha bhummameva atthoti.",
  "atk-s0201a0:80_5": "Tasmā “ekaṃ samaya”nti vuttepi “ekasmiṃ samaye”ti attho veditabbo.",
  "atk-s0201a0:81_0": "Bhagavāti garu.",
  "atk-s0201a0:81_1": "Garuñhi loke “bhagavā”ti vadanti.",
  "atk-s0201a0:81_2": "Ayañca sabbaguṇavisiṭṭhatāya sabbasattānaṃ garu,",
  "atk-s0201a0:81_3": "tasmā “bhagavā”ti veditabbo.",
  "atk-s0201a0:81_4": "Porāṇehipi vuttaṃ –",
  "atk-s0201a0:82_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0201a0:83_0": "Garugāravayutto so, bhagavā tena vuccatī”ti.",
  "atk-s0201a0:84_0": "Apica –",
  "atk-s0201a0:85_0": "“Bhāgyavā bhaggavā yutto, bhagehi ca vibhattavā;",
  "atk-s0201a0:86_0": "Bhattavā vantagamano, bhavesu bhagavā tato”ti. –",
  "atk-s0201a0:87_0": "Imissā gāthāya vasenassa padassa vitthārato attho veditabbo.",
  "atk-s0201a0:87_1": "So ca visuddhimagge buddhānussatiniddese vuttoyeva.",
  "atk-s0201a0:88_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ paccakkhaṃ karoti. Tena –",
  "atk-s0201a0:88_1": "“nayidaṃ atikkantasatthukaṃ pāvacanaṃ,",
  "atk-s0201a0:88_2": "ayaṃ vo satthā”ti satthu adassanena ukkaṇṭhitaṃ janaṃ samassāseti.",
  "atk-s0201a0:89_0": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti.",
  "atk-s0201a0:89_1": "Tena “evaṃvidhassa nāma ariyadhammassa desako dasabaladharo vajirasaṅghātasamānakāyo,",
  "atk-s0201a0:89_2": "sopi bhagavā parinibbuto,",
  "atk-s0201a0:89_3": "kena aññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0201a0:89_4": "saddhamme cassa ussāhaṃ janeti.",
  "atk-s0201a0:90_0": "Evanti ca bhaṇanto desanāsampattiṃ niddisati.",
  "atk-s0201a0:90_1": "Me sutanti sāvakasampattiṃ.",
  "atk-s0201a0:90_2": "Ekaṃ samayanti kālasampattiṃ.",
  "atk-s0201a0:90_3": "Bhagavāti desakasampattiṃ.",
  "atk-s0201a0:91_0": "Ukkaṭṭhāyaṃ viharatīti ettha ukkāti dīpikā,",
  "atk-s0201a0:91_1": "tañca nagaraṃ “maṅgaladivaso sukhaṇo sunakkhattaṃ mā atikkamī”ti rattimpi ukkāsu ṭhitāsu māpitattā ukkaṭṭhāti vuccati.",
  "atk-s0201a0:91_2": "Daṇḍadīpikāsu jāletvā dhārīyamānāsu māpitattāti vuttaṃ hoti,",
  "atk-s0201a0:91_3": "tassaṃ ukkaṭṭhāyaṃ.",
  "atk-s0201a0:91_4": "Samīpatthe cetaṃ bhummavacanaṃ.",
  "atk-s0201a0:91_5": "Viharatīti avisesena iriyāpathadibbabrahmaariyavihāresu aññataravihārasamaṅgiparidīpanametaṃ.",
  "atk-s0201a0:91_6": "Idha pana ṭhānagamananisinnasayanappabhedesu riyāpathesu aññatarairiyāpathasamāyogaparidīpanaṃ.",
  "atk-s0201a0:91_7": "Tena ṭhitopi gacchantopi nisinnopi sayānopi bhagavā viharaticceva veditabbo.",
  "atk-s0201a0:91_8": "So hi bhagavā ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "atk-s0201a0:91_9": "tasmā viharatīti vuccati.",
  "atk-s0201a0:92_0": "Subhagavaneti ettha subhagattā subhagaṃ,",
  "atk-s0201a0:92_1": "sundarasirikattā sundarakāmattā cāti vuttaṃ hoti.",
  "atk-s0201a0:92_2": "Tassa hi vanassa sirisampattiyā manussā annapānādīni ādāya divasaṃ tattheva chaṇasamajjaussave karontā bhogasukhaṃ anubhonti,",
  "atk-s0201a0:92_3": "sundarasundare cettha kāme patthenti “puttaṃ labhāma,",
  "atk-s0201a0:92_4": "dhītaraṃ labhāmā”ti,",
  "atk-s0201a0:92_5": "tesaṃ taṃ tatheva hoti,",
  "atk-s0201a0:92_6": "evaṃ taṃ sundarasirikattā sundarakāmattā ca subhagaṃ.",
  "atk-s0201a0:92_7": "Apica bahujanakantatāyapi subhagaṃ.",
  "atk-s0201a0:92_8": "Vanayatīti vanaṃ,",
  "atk-s0201a0:92_9": "attasampadāya sattānaṃ bhattiṃ kāreti,",
  "atk-s0201a0:92_10": "attani sinehaṃ uppādetīti attho.",
  "atk-s0201a0:92_11": "Vanute iti vā vanaṃ,",
  "atk-s0201a0:92_12": "nānāvidhakusuma-",
  "atk-s0201a0:92_13": "gandhasammodamattakokilādivihaṅgamābhirutehi mandamālutacalitarukkhasākhāviṭapapallavapalāsehi ca “etha",
  "atk-s0201a0:92_14": "maṃ paribhuñjathā”ti sabbapāṇino yācati viyāti attho.",
  "atk-s0201a0:92_15": "Subhagañca taṃ vanañcāti subhagavanaṃ.",
  "atk-s0201a0:92_16": "Tasmiṃ subhagavane.",
  "atk-s0201a0:92_17": "Vanañca nāma ropimaṃ,",
  "atk-s0201a0:92_18": "sayaṃjātanti duvidhaṃ.",
  "atk-s0201a0:92_19": "Tattha veḷuvanajetavanādīni ropimāni.",
  "atk-s0201a0:92_20": "Andhavanamahāvanaañjanavanādīni sayaṃ jātāni.",
  "atk-s0201a0:92_21": "Idampi sayaṃjātanti veditabbaṃ.",
  "atk-s0201a0:93_0": "Sālarājamūleti ettha sālarukkhopi sāloti vuccati.",
  "atk-s0201a0:93_1": "Yathāha “seyyathāpi,",
  "atk-s0201a0:93_2": "bhikkhave,",
  "atk-s0201a0:93_3": "gāmassa vā nigamassa vā avidūre mahantaṃ sālavanaṃ,",
  "atk-s0201a0:93_4": "tañcassa eḷaṇḍehi sañchanna”nti “antarena yamakasālāna”nti ca vanappatijeṭṭhakarukkhopi. Yathāha –",
  "atk-s0201a0:94_0": "“Taveva deva vijite, tavevuyyānabhūmiyā;",
  "atk-s0201a0:95_0": "Ujuvaṃsā mahāsālā, nīlobhāsā manoramā”ti. ;",
  "atk-s0201a0:96_0": "Yo koci rukkhopi.",
  "atk-s0201a0:96_1": "Yathāha “atha kho taṃ,",
  "atk-s0201a0:96_2": "bhikkhave,",
  "atk-s0201a0:96_3": "māluvabījaṃ aññatarasmiṃ sālamūle nipateyyā”ti.",
  "atk-s0201a0:96_4": "Idha pana vanappatijeṭṭhakarukkho adhippeto.",
  "atk-s0201a0:96_5": "Rājasaddo panassa tameva jeṭṭhakabhāvaṃ sādheti.",
  "atk-s0201a0:96_6": "Yathāha “suppatiṭṭhitassa kho brāhmaṇa dhammika nigrodharājassā”ti.",
  "atk-s0201a0:96_7": "Tattha dvedhā samāso,",
  "atk-s0201a0:96_8": "sālānaṃ rājātipi sālarājā,",
  "atk-s0201a0:96_9": "sālo ca so jeṭṭhakaṭṭhena rājā ca itipi sālarājā.",
  "atk-s0201a0:96_10": "Mūlanti samīpaṃ.",
  "atk-s0201a0:96_11": "Ayañhi mūlasaddo,",
  "atk-s0201a0:96_12": "“mūlāni uddhareyya,",
  "atk-s0201a0:96_13": "antamaso usiranāḷimattānipī”tiādīsu mūlamūle dissati.",
  "atk-s0201a0:96_14": "“Lobho akusalamūla”ntiādīsu asādhāraṇahetumhi.",
  "atk-s0201a0:96_15": "“Yāva majjhanhike kāle chāyā pharati,",
  "atk-s0201a0:96_16": "nivāte paṇṇāni patanti,",
  "atk-s0201a0:96_17": "ettāvatā rukkhamūla”ntiādīsu samīpe.",
  "atk-s0201a0:96_18": "Idha pana samīpe adhippeto,",
  "atk-s0201a0:96_19": "tasmā sālarājassa samīpeti evamettha attho daṭṭhabbo.",
  "atk-s0201a0:97_0": "Tattha siyā –",
  "atk-s0201a0:97_1": "yadi tāva bhagavā ukkaṭṭhāyaṃ viharati,",
  "atk-s0201a0:97_2": "“subhagavane sālarājamūle”ti na vattabbaṃ,",
  "atk-s0201a0:97_3": "atha tattha viharati,",
  "atk-s0201a0:97_4": "“ukkaṭṭhāya”nti na vattabbaṃ,",
  "atk-s0201a0:97_5": "na hi sakkā ubhayattha ekaṃ samayaṃ viharitunti.",
  "atk-s0201a0:97_6": "Na kho panetaṃ evaṃ daṭṭhabbaṃ.",
  "atk-s0201a0:98_0": "Nanu avocumha “samīpatthe cetaṃ bhummavacana”nti.",
  "atk-s0201a0:98_1": "Tasmā yathā gaṅgāyamunādīnaṃ samīpe goyūthāni carantāni “gaṅgāya caranti,",
  "atk-s0201a0:98_2": "yamunāya carantī”ti vuccanti,",
  "atk-s0201a0:98_3": "evamidhāpi yadidaṃ ukkaṭṭhāya samīpe subhagavanaṃ sālarājamūlaṃ,",
  "atk-s0201a0:98_4": "tattha viharanto vuccati “ukkaṭṭhāyaṃ viharati subhagavane sālarājamūle”ti.",
  "atk-s0201a0:98_5": "Gocaragāmanidassanatthañhissa ukkaṭṭhāvacanaṃ,",
  "atk-s0201a0:98_6": "pabbajitānurūpanivāsaṭṭhānanidassanatthaṃ sesavacanaṃ.",
  "atk-s0201a0:99_0": "Tattha ukkaṭṭhākittanena āyasmā ānando bhagavato gahaṭṭhānuggahakaraṇaṃ dasseti,",
  "atk-s0201a0:99_1": "subhagavanādikittanena pabbajitānuggahakaraṇaṃ.",
  "atk-s0201a0:99_2": "Tathā purimena paccayaggahaṇato attakilamathānuyogavivajjanaṃ,",
  "atk-s0201a0:99_3": "pacchimena vatthukāmappahānato kāmasukhallikānuyogavivajjanupāyadassanaṃ.",
  "atk-s0201a0:99_4": "Purimena ca dhammadesanābhiyogaṃ,",
  "atk-s0201a0:99_5": "pacchimena vivekādhimuttiṃ.",
  "atk-s0201a0:99_6": "Purimena karuṇāya upagamanaṃ,",
  "atk-s0201a0:99_7": "pacchimena paññāya apagamanaṃ.",
  "atk-s0201a0:99_8": "Purimena sattānaṃ hitasukhanipphādanādhimuttataṃ,",
  "atk-s0201a0:99_9": "pacchimena parahitasukhakaraṇe nirupalepanaṃ.",
  "atk-s0201a0:99_10": "Purimena dhammikasukhāpariccāganimittaṃ phāsuvihāraṃ,",
  "atk-s0201a0:99_11": "pacchimena uttarimanussadhammānuyoganimittaṃ.",
  "atk-s0201a0:99_12": "Purimena manussānaṃ upakārabahulataṃ,",
  "atk-s0201a0:99_13": "pacchimena devānaṃ.",
  "atk-s0201a0:99_14": "Purimena loke jātassa loke saṃvaḍḍhabhāvaṃ,",
  "atk-s0201a0:99_15": "pacchimena lokena anupalittataṃ.",
  "atk-s0201a0:99_16": "Purimena “ekapuggalo,",
  "atk-s0201a0:99_17": "bhikkhave,",
  "atk-s0201a0:99_18": "loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṃ.",
  "atk-s0201a0:99_19": "Katamo ekapuggalo,",
  "atk-s0201a0:99_20": "tathāgato arahaṃ sammāsambuddho”ti vacanato yadatthaṃ bhagavā uppanno,",
  "atk-s0201a0:99_21": "tadatthaparinipphādanaṃ,",
  "atk-s0201a0:99_22": "pacchimena yattha uppanno,",
  "atk-s0201a0:99_23": "tadanurūpavihāraṃ.",
  "atk-s0201a0:99_24": "Bhagavā hi paṭhamaṃ lumbinivane,",
  "atk-s0201a0:99_25": "dutiyaṃ bodhimaṇḍeti lokiyalokuttarāya uppattiyā vaneyeva uppanno,",
  "atk-s0201a0:99_26": "tenassa vaneyeva vihāraṃ dassetīti evamādinā nayenettha atthayojanā veditabbā.",
  "atk-s0201a0:100_0": "Tatrāti desakālaparidīpanaṃ.",
  "atk-s0201a0:100_1": "Tañhi yaṃ samayaṃ viharati,",
  "atk-s0201a0:100_2": "tatra samaye.",
  "atk-s0201a0:100_3": "Yasmiñca sālarājamūle viharati,",
  "atk-s0201a0:100_4": "tatra sālarājamūleti dīpeti.",
  "atk-s0201a0:100_5": "Bhāsitabbayutte vā desakāle dīpeti.",
  "atk-s0201a0:100_6": "Na hi bhagavā ayutte dese kāle vā dhammaṃ bhāsati.",
  "atk-s0201a0:100_7": "“Akālo kho tāva bāhiyā”ti ādicettha sādhakaṃ.",
  "atk-s0201a0:100_8": "Khoti padapūraṇamatte avadhāraṇe ādikālatthe vā nipāto.",
  "atk-s0201a0:100_9": "Bhagavāti lokagarudīpanaṃ.",
  "atk-s0201a0:100_10": "Bhikkhūti kathāsavanayuttapuggalavacanaṃ.",
  "atk-s0201a0:100_11": "Apicettha,",
  "atk-s0201a0:100_12": "“bhikkhakoti bhikkhu,",
  "atk-s0201a0:100_13": "bhikkhācariyaṃ ajjhupagatoti bhikkhū”tiādinā nayena vacanattho veditabbo.",
  "atk-s0201a0:100_14": "Āmantesīti ālapi abhāsi sambodhesīti ayamettha attho.",
  "atk-s0201a0:100_15": "Aññatra pana ñāpanepi hoti.",
  "atk-s0201a0:100_16": "Yathāha “āmantayāmi vo,",
  "atk-s0201a0:100_17": "bhikkhave,",
  "atk-s0201a0:100_18": "paṭivedayāmi vo,",
  "atk-s0201a0:100_19": "bhikkhave”ti.",
  "atk-s0201a0:100_20": "Pakkosanepi.",
  "atk-s0201a0:100_21": "Yathāha “ehi tvaṃ bhikkhu mama vacanena sāriputtaṃ āmantehī”ti.",
  "atk-s0201a0:101_0": "Bhikkhavoti āmantanākāradīpanaṃ.",
  "atk-s0201a0:101_1": "Tañca bhikkhanasīlatādiguṇayogasiddhattā vuttaṃ.",
  "atk-s0201a0:101_2": "Bhikkhanasīlatāguṇayuttopi hi bhikkhu bhikkhanadhammatāguṇayuttopi.",
  "atk-s0201a0:101_3": "Bhikkhane sādhukāritāguṇayuttopīti saddavidū maññanti.",
  "atk-s0201a0:101_4": "Tena ca nesaṃ bhikkhanasīlatādiguṇayogasiddhena vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.",
  "atk-s0201a0:101_5": "Bhikkhavoti iminā ca karuṇāvipphārasommahadayanayananipātapubbaṅgamena vacanena te attano mukhābhimukhe karoti.",
  "atk-s0201a0:101_6": "Teneva ca kathetukamyatādīpakena vacanena nesaṃ sotukamyataṃ janeti.",
  "atk-s0201a0:101_7": "Teneva ca sambodhanaṭṭhena sādhukaṃ savanamanasikārepi ne niyojeti.",
  "atk-s0201a0:101_8": "Sādhukasavanamanasikārāyattā hi sāsanasampatti.",
  "atk-s0201a0:102_0": "Aparesupi devamanussesu vijjamānesu kasmā bhikkhūyeva āmantesīti ce.",
  "atk-s0201a0:102_1": "Jeṭṭhaseṭṭhāsannasadāsannihitabhāvato.",
  "atk-s0201a0:102_2": "Sabbaparisasādhāraṇā hi bhagavato dhammadesanā.",
  "atk-s0201a0:102_3": "Parisāya ca jeṭṭhā bhikkhū,",
  "atk-s0201a0:102_4": "paṭhamuppannattā. Seṭṭhā,",
  "atk-s0201a0:102_5": "anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā ca. Āsannā,",
  "atk-s0201a0:102_6": "tattha nisinnesu satthusantikattā.",
  "atk-s0201a0:102_7": "Sadāsannihitā,",
  "atk-s0201a0:102_8": "satthusantikāvacarattāti.",
  "atk-s0201a0:102_9": "Apica te dhammadesanāya bhājanaṃ,",
  "atk-s0201a0:102_10": "yathānusiṭṭhaṃ paṭipattisabbhāvato.",
  "atk-s0201a0:102_11": "Visesato ca ekacce bhikkhūyeva sandhāya ayaṃ desanātipi te eva āmantesi.",
  "atk-s0201a0:103_0": "Tattha siyā –",
  "atk-s0201a0:103_1": "kimatthaṃ pana bhagavā dhammaṃ desento paṭhamaṃ bhikkhū āmantesi,",
  "atk-s0201a0:103_2": "na dhammameva desetīti.",
  "atk-s0201a0:103_3": "Satijananatthaṃ.",
  "atk-s0201a0:103_4": "Bhikkhū hi aññaṃ cintentāpi vikkhittacittāpi dhammaṃ paccavekkhantāpi kammaṭṭhānaṃ manasikarontāpi nisinnā honti,",
  "atk-s0201a0:103_5": "te anāmantetvā dhamme desiyamāne –",
  "atk-s0201a0:103_6": "“ayaṃ desanā kinnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā duggahitaṃ vā gaṇheyyuṃ,",
  "atk-s0201a0:103_7": "na vā gaṇheyyuṃ.",
  "atk-s0201a0:103_8": "Tena nesaṃ satijananatthaṃ bhagavā paṭhamaṃ āmantetvā pacchā dhammaṃ deseti.",
  "atk-s0201a0:104_0": "Bhadanteti gāravavacanametaṃ,",
  "atk-s0201a0:104_1": "satthuno paṭivacanadānaṃ vā,",
  "atk-s0201a0:104_2": "apicettha bhikkhavoti vadamāno bhagavā te bhikkhū ālapati.",
  "atk-s0201a0:104_3": "Bhadanteti vadamānā te bhagavantaṃ paccālapanti.",
  "atk-s0201a0:104_4": "Tathā bhikkhavoti bhagavā ābhāsati.",
  "atk-s0201a0:104_5": "Bhadanteti te paccābhāsanti.",
  "atk-s0201a0:104_6": "Bhikkhavoti paṭivacanaṃ dāpeti,",
  "atk-s0201a0:104_7": "bhadanteti paṭivacanaṃ denti.",
  "atk-s0201a0:104_8": "Te bhikkhūti ye bhagavā āmantesi.",
  "atk-s0201a0:104_9": "Bhagavato paccassosunti bhagavato āmantanaṃ paṭiassosuṃ,",
  "atk-s0201a0:104_10": "abhimukhā hutvā suṇiṃsu sampaṭicchiṃsu paṭiggahesunti attho.",
  "atk-s0201a0:104_11": "Bhagavā etadavocāti bhagavā etaṃ idāni vattabbaṃ sakalaṃ suttaṃ avoca.",
  "atk-s0201a0:105_0": "Ettāvatā ca yaṃ āyasmatā ānandena kamalakuvalayujjalavimalasādurasasalilāya pokkharaṇiyā sukhāvataraṇatthaṃ",
  "atk-s0201a0:105_1": "nimmalasilātalaracanavilāsasobhitaratanasopānaṃ vippakiṇṇamuttātalasadisavālikākiṇṇapaṇḍarabhūmibhāgaṃ",
  "atk-s0201a0:105_2": "titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya viya,",
  "atk-s0201a0:105_3": "vijambhitasamussayassa pāsādavarassa sukhārohaṇatthaṃ dantamaya-",
  "atk-s0201a0:105_4": "saṇhamuduphalaka-",
  "atk-s0201a0:105_5": "kañcanalatāvinaddha-",
  "atk-s0201a0:105_6": "maṇigaṇappabhāsamudayujjalasobhaṃ sopānaṃ viya,",
  "atk-s0201a0:105_7": "suvaṇṇavalayānūpurādisaṅghaṭṭanasaddasammissitakathitahasitamadhurassaragehajanavicaritassa uḷāraissariyavibhavasobhitassa",
  "atk-s0201a0:105_8": "mahāgharassa sukhappavesanatthaṃ suvaṇṇarajatamaṇimuttāpavāḷādijutivissaravijjotita-",
  "atk-s0201a0:105_9": "suppatiṭṭhitavisāladvārabāhaṃ mahādvāraṃ viya ca atthabyañjanasampannassa buddhānaṃ desanāñāṇagambhīrabhāvasaṃsūcakassa",
  "atk-s0201a0:105_10": "imassa suttassa sukhāvagāhaṇatthaṃ kāladesadesakavatthuparisāpadesapaṭimaṇḍitaṃ nidānaṃ bhāsitaṃ,",
  "atk-s0201a0:105_11": "tassa atthavaṇṇanā samattā.",
  "atk-s0201a0:106_0": "Suttanikkhepavaṇṇanā",
  "atk-s0201a0:107_0": "Idāni “sabbadhammamūlapariyāyaṃ vo”tiādinā nayena bhagavatā nikkhittassa suttassa vaṇṇanāya okāso anuppatto.",
  "atk-s0201a0:107_1": "Sā panesā suttavaṇṇanā yasmā suttanikkhepaṃ vicāretvā vuccamānā pākaṭā hoti,",
  "atk-s0201a0:107_2": "tasmā suttanikkhepaṃ tāva vicārayissāma.",
  "atk-s0201a0:107_3": "Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti.",
  "atk-s0201a0:108_0": "Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi.",
  "atk-s0201a0:108_1": "Seyyathidaṃ,",
  "atk-s0201a0:108_2": "ākaṅkheyyasuttaṃ,",
  "atk-s0201a0:108_3": "vatthasuttaṃ,",
  "atk-s0201a0:108_4": "mahāsatipaṭṭhānasuttaṃ,",
  "atk-s0201a0:108_5": "mahāsaḷāyatanavibhaṅgasuttaṃ,",
  "atk-s0201a0:108_6": "ariyavaṃsasuttaṃ,",
  "atk-s0201a0:108_7": "sammappadhānasuttantahārako,",
  "atk-s0201a0:108_8": "iddhipādaindriyabalabojjhaṅgamaggaṅgasuttantahārakoti evamādīni.",
  "atk-s0201a0:108_9": "Tesaṃ attajjhāsayo nikkhepo.",
  "atk-s0201a0:109_0": "Yāni pana “paripakkā kho rāhulassa vimuttiparipācanīyā dhammā,",
  "atk-s0201a0:109_1": "yaṃnūnāhaṃ rāhulaṃ uttari āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ abhinīhāraṃ",
  "atk-s0201a0:109_2": "bujjhanabhāvañca avekkhitvā parajjhāsayavasena kathitāni.",
  "atk-s0201a0:109_3": "Seyyathidaṃ,",
  "atk-s0201a0:109_4": "cūḷarāhulovādasuttaṃ,",
  "atk-s0201a0:109_5": "mahārāhulovādasuttaṃ,",
  "atk-s0201a0:109_6": "dhammacakkappavattanaṃ,",
  "atk-s0201a0:109_7": "dhātuvibhaṅgasuttanti evamādīni.",
  "atk-s0201a0:109_8": "Tesaṃ parajjhāsayo nikkhepo.",
  "atk-s0201a0:110_0": "Bhagavantaṃ pana upasaṅkamitvā catasso parisā cattāro vaṇṇā nāgā supaṇṇā gandhabbā asurā yakkhā mahārājāno",
  "atk-s0201a0:110_1": "tāvatiṃsādayo devā mahābrahmāti evamādayo “bojjhaṅgā bojjhaṅgā”ti, bhante, vuccanti.",
  "atk-s0201a0:110_2": "“Nīvaraṇā nīvaraṇā”ti, bhante, vuccanti.",
  "atk-s0201a0:110_3": "Ime nu kho, bhante,",
  "atk-s0201a0:110_4": "pañcupādānakkhandhā.",
  "atk-s0201a0:110_5": "“Kiṃ sūdha vittaṃ purisassa seṭṭha”ntiādinā nayena pañhaṃ pucchanti.",
  "atk-s0201a0:110_6": "Evaṃ puṭṭhena bhagavatā yāni kathitāni bojjhaṅgasaṃyuttādīni.",
  "atk-s0201a0:110_7": "Yāni vā panaññānipi devatāsaṃyutta-",
  "atk-s0201a0:110_8": "mārasaṃyutta-",
  "atk-s0201a0:110_9": "brahmasaṃyutta-",
  "atk-s0201a0:110_10": "sakkapañha-",
  "atk-s0201a0:110_11": "cūḷavedalla-",
  "atk-s0201a0:110_12": "mahāvedalla-",
  "atk-s0201a0:110_13": "sāmaññaphala- āḷavaka- sūciloma-",
  "atk-s0201a0:110_14": "kharalomasuttādīni,",
  "atk-s0201a0:110_15": "tesaṃ pucchāvasiko nikkhepo.",
  "atk-s0201a0:111_0": "Yāni panetāni uppannaṃ kāraṇaṃ paṭicca kathitāni.",
  "atk-s0201a0:111_1": "Seyyathidaṃ,",
  "atk-s0201a0:111_2": "dhammadāyādaṃ cūḷasīhanādaṃ candūpamaṃ puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ pāricchattakūpamanti evamādīni.",
  "atk-s0201a0:111_3": "Tesaṃ aṭṭhuppattiko nikkhepo.",
  "atk-s0201a0:112_0": "Evamimesu catūsu nikkhepesu imassa suttassa aṭṭhuppattiko nikkhepo.",
  "atk-s0201a0:112_1": "Aṭṭhuppattiyañhi idaṃ bhagavatā nikkhittaṃ.",
  "atk-s0201a0:112_2": "Katarāya aṭṭhuppattiyā?",
  "atk-s0201a0:112_3": "Pariyattiṃ nissāya uppanne māne.",
  "atk-s0201a0:112_4": "Pañcasatā kira brāhmaṇā tiṇṇaṃ vedānaṃ pāragū aparabhāge bhagavato dhammadesanaṃ sutvā kāmesu ādīnavaṃ",
  "atk-s0201a0:112_5": "nekkhamme ca ānisaṃsaṃ sampassamānā bhagavato santike pabbajitvā nacirasseva sabbaṃ buddhavacanaṃ uggaṇhitvā",
  "atk-s0201a0:112_6": "pariyattiṃ nissāya mānaṃ uppādesuṃ “yaṃ yaṃ bhagavā katheti,",
  "atk-s0201a0:112_7": "taṃ taṃ mayaṃ khippameva jānāma,",
  "atk-s0201a0:112_8": "bhagavā hi tīṇi liṅgāni cattāri padāni satta vibhattiyo muñcitvā na kiñci katheti,",
  "atk-s0201a0:112_9": "evaṃ kathite ca amhākaṃ gaṇṭhipadaṃ nāma natthī”ti.",
  "atk-s0201a0:112_10": "Te bhagavati agāravā hutvā tato paṭṭhāya bhagavato upaṭṭhānampi dhammassavanampi abhiṇhaṃ na gacchanti.",
  "atk-s0201a0:112_11": "Bhagavā tesaṃ taṃ cittacāraṃ ñatvā “abhabbā ime imaṃ mānakhilaṃ anupahacca maggaṃ vā phalaṃ vā sacchikātu”nti",
  "atk-s0201a0:112_12": "tesaṃ sutapariyattiṃ nissāya uppannaṃ mānaṃ aṭṭhuppattiṃ katvā desanākusalo bhagavā mānabhañjanatthaṃ",
  "atk-s0201a0:112_13": "sabbadhammamūlapariyāyanti desanaṃ ārabhi.",
  "atk-s0201a0:113_0": "Tattha sabbadhammamūlapariyāyanti sabbesaṃ dhammānaṃ mūlapariyāyaṃ.",
  "atk-s0201a0:113_1": "Sabbesanti anavasesānaṃ.",
  "atk-s0201a0:113_2": "Anavasesavācako hi ayaṃ sabba- saddo.",
  "atk-s0201a0:113_3": "So yena yena sambandhaṃ gacchati,",
  "atk-s0201a0:113_4": "tassa tassa anavasesataṃ dīpeti. Yathā,",
  "atk-s0201a0:113_5": "“sabbaṃ rūpaṃ aniccaṃ sabbā vedanā aniccā sabbasakkāyapariyāpannesu dhammesū”ti. Dhamma-",
  "atk-s0201a0:113_6": "saddo panāyaṃ pariyatti- sacca- samādhi- paññā- pakati-",
  "atk-s0201a0:113_7": "sabhāvasuññatā-",
  "atk-s0201a0:113_8": "puññāpatti-",
  "atk-s0201a0:113_9": "ñeyyādīsu dissati.",
  "atk-s0201a0:113_10": "“Idha bhikkhu dhammaṃ pariyāpuṇāti suttaṃ geyya”ntiādīsu hi dhammasaddo pariyattiyaṃ vattati.",
  "atk-s0201a0:113_11": "“Diṭṭhadhammo viditadhammo”tiādīsu saccesu.",
  "atk-s0201a0:113_12": "“Evaṃ dhammā te bhagavanto”tiādīsu samādhimhi.",
  "atk-s0201a0:114_0": "“Yassete caturo dhammā, vānarinda yathā tava;",
  "atk-s0201a0:115_0": "Saccaṃ dhammo dhiti cāgo, diṭṭhaṃ so ativattatī”ti. –",
  "atk-s0201a0:116_0": "Ādīsu paññāya.",
  "atk-s0201a0:117_0": "“Jātidhammā jarādhammā,",
  "atk-s0201a0:117_1": "atho maraṇadhammino”tiādīsu pakatiyaṃ.",
  "atk-s0201a0:117_2": "“Kusalā dhammā”tiādīsu sabhāve.",
  "atk-s0201a0:117_3": "“Tasmiṃ kho pana samaye dhammā hontī”tiādīsu suññatāyaṃ.",
  "atk-s0201a0:117_4": "“Dhammo suciṇṇo sukhamāvahātī”tiādīsu puññe.",
  "atk-s0201a0:117_5": "“Dve aniyatā dhammā”tiādīsu āpattiyaṃ.",
  "atk-s0201a0:117_6": "“Sabbe dhammā sabbākārena buddhassa bhagavato ñāṇamukhe āpāthaṃ āgacchantī”tiādīsu ñeyye.",
  "atk-s0201a0:117_7": "Idha panāyaṃ sabhāve vattati.",
  "atk-s0201a0:117_8": "Tatrāyaṃ vacanattho –",
  "atk-s0201a0:117_9": "attano lakkhaṇaṃ dhārentīti dhammā. Mūla-",
  "atk-s0201a0:117_10": "saddo vitthārito eva.",
  "atk-s0201a0:117_11": "Idha panāyaṃ asādhāraṇahetumhi daṭṭhabbo.",
  "atk-s0201a0:118_0": "Pariyāyasaddo “madhupiṇḍikapariyāyoti naṃ dhārehī”tiādīsu desanāyaṃ vattati.",
  "atk-s0201a0:118_1": "“Atthi khvesa brāhmaṇa, pariyāyo,",
  "atk-s0201a0:118_2": "yena maṃ pariyāyena sammā vadamāno vadeyya akiriyavādo samaṇo gotamo”tiādīsu kāraṇe.",
  "atk-s0201a0:118_3": "“Kassa nu kho, ānanda,",
  "atk-s0201a0:118_4": "ajja pariyāyo bhikkhuniyo ovaditu”ntiādīsu vāre.",
  "atk-s0201a0:118_5": "Idha pana kāraṇepi desanāyampi vattati.",
  "atk-s0201a0:118_6": "Tasmā “sabbadhammamūlapariyāya”nti ettha sabbesaṃ dhammānaṃ asādhāraṇahetusaññitaṃ kāraṇanti vā sabbesaṃ",
  "atk-s0201a0:118_7": "dhammānaṃ kāraṇadesananti vā evaṃ attho daṭṭhabbo.",
  "atk-s0201a0:118_8": "Neyyatthattā cassa suttassa,",
  "atk-s0201a0:118_9": "na catubhūmakāpi sabhāvadhammā sabbadhammāti veditabbā.",
  "atk-s0201a0:118_10": "Sakkāyapariyāpannā pana tebhūmakā dhammāva anavasesato veditabbā,",
  "atk-s0201a0:118_11": "ayamettha adhippāyoti.",
  "atk-s0201a0:119_0": "Voti ayaṃ vo-",
  "atk-s0201a0:119_1": "saddo paccattaupayogakaraṇasampadānasāmivacanapadapūraṇesu dissati.",
  "atk-s0201a0:119_2": "“Kacci pana vo,",
  "atk-s0201a0:119_3": "anuruddhā,",
  "atk-s0201a0:119_4": "samaggā sammodamānā”tiādīsu hi paccatte dissati.",
  "atk-s0201a0:119_5": "“Gacchatha,",
  "atk-s0201a0:119_6": "bhikkhave,",
  "atk-s0201a0:119_7": "paṇāmemi vo”tiādīsu upayoge.",
  "atk-s0201a0:119_8": "“Na vo mama santike vatthabba”ntiādīsu karaṇe.",
  "atk-s0201a0:119_9": "“Vanapatthapariyāyaṃ vo,",
  "atk-s0201a0:119_10": "bhikkhave,",
  "atk-s0201a0:119_11": "desessāmī”tiādīsu sampadāne.",
  "atk-s0201a0:119_12": "“Sabbesaṃ vo,",
  "atk-s0201a0:119_13": "sāriputta,",
  "atk-s0201a0:119_14": "subhāsita”ntiādīsu sāmivacane.",
  "atk-s0201a0:119_15": "“Ye hi vo ariyā parisuddhakāyakammantā”tiādīsu padapūraṇamatte.",
  "atk-s0201a0:119_16": "Idha panāyaṃ sampadāne daṭṭhabbo.",
  "atk-s0201a0:120_0": "Bhikkhaveti patissavena abhimukhībhūtānaṃ punālapanaṃ.",
  "atk-s0201a0:120_1": "Desessāmīti desanāpaṭijānanaṃ.",
  "atk-s0201a0:120_2": "Idaṃ vuttaṃ hoti,",
  "atk-s0201a0:120_3": "bhikkhave,",
  "atk-s0201a0:120_4": "sabbadhammānaṃ mūlakāraṇaṃ tumhākaṃ desessāmi,",
  "atk-s0201a0:120_5": "dutiyena nayena kāraṇadesanaṃ tumhākaṃ desessāmīti.",
  "atk-s0201a0:120_6": "Taṃ suṇāthāti tamatthaṃ taṃ kāraṇaṃ taṃ desanaṃ mayā vuccamānaṃ suṇātha.",
  "atk-s0201a0:120_7": "Sādhukaṃ manasi karothāti ettha pana sādhukaṃ sādhūti ekatthametaṃ.",
  "atk-s0201a0:120_8": "Ayañca sādhu saddo āyācanasampaṭicchanasampahaṃsanasundaradaḷhīkammādīsu dissati.",
  "atk-s0201a0:120_9": "“Sādhu me bhante bhagavā,",
  "atk-s0201a0:120_10": "saṃkhittena dhammaṃ desetū”tiādīsu hi āyācane dissati. “Sādhu,",
  "atk-s0201a0:120_11": "bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane. “Sādhu,",
  "atk-s0201a0:120_12": "sādhu sāriputtā”tiādīsu sampahaṃsane.",
  "atk-s0201a0:121_0": "“Sādhu dhammarucī rājā, sādhu paññāṇavā naro;",
  "atk-s0201a0:122_0": "Sādhu mittānamaddubbho, pāpassākaraṇaṃ sukha”nti.",
  "atk-s0201a0:123_0": "Ādīsu sundare. “Tena hi, brāhmaṇa,",
  "atk-s0201a0:123_1": "sādhukaṃ suṇāhī”tiādīsu sādhukasaddoyeva daḷhīkamme,",
  "atk-s0201a0:123_2": "āṇattiyantipi vuccati.",
  "atk-s0201a0:123_3": "Idhāpi ayaṃ ettheva daḷhīkamme ca āṇattiyañca attho veditabbo.",
  "atk-s0201a0:123_4": "Sundaratthepi vattati.",
  "atk-s0201a0:123_5": "Daḷhīkaraṇatthena hi daḷhamimaṃ dhammaṃ suṇātha suggahitaṃ gaṇhantā.",
  "atk-s0201a0:123_6": "Āṇattiatthena mama āṇattiyā suṇātha.",
  "atk-s0201a0:123_7": "Sundaratthena sundaramimaṃ bhaddakaṃ dhammaṃ suṇāthāti evaṃ dīpitaṃ hoti.",
  "atk-s0201a0:124_0": "Manasi karothāti āvajjetha,",
  "atk-s0201a0:124_1": "samannāharathāti attho,",
  "atk-s0201a0:124_2": "avikkhittacittā hutvā nisāmetha citte karothāti adhippāyo.",
  "atk-s0201a0:124_3": "Idānettha taṃ suṇāthāti sotindriyavikkhepavāraṇametaṃ.",
  "atk-s0201a0:124_4": "Sādhukaṃ manasi karothāti manasikāre daḷhīkammaniyojanena manindriyavikkhepavāraṇaṃ.",
  "atk-s0201a0:124_5": "Purimañcettha byañjanavipallāsaggāhavāraṇaṃ,",
  "atk-s0201a0:124_6": "pacchimaṃ atthavipallāsaggāhavāraṇaṃ.",
  "atk-s0201a0:124_7": "Purimena ca dhammassavane niyojeti,",
  "atk-s0201a0:124_8": "pacchimena sutānaṃ dhammānaṃ dhāraṇūpaparikkhādīsu.",
  "atk-s0201a0:124_9": "Purimena ca sabyañjano ayaṃ dhammo,",
  "atk-s0201a0:124_10": "tasmā savanīyoti dīpeti.",
  "atk-s0201a0:124_11": "Pacchimena sāttho,",
  "atk-s0201a0:124_12": "tasmā manasi kātabboti.",
  "atk-s0201a0:124_13": "Sādhukapadaṃ vā ubhayapadehi yojetvā yasmā ayaṃ dhammo dhammagambhīro desanāgambhīro ca,",
  "atk-s0201a0:124_14": "tasmā suṇātha sādhukaṃ,",
  "atk-s0201a0:124_15": "yasmā atthagambhīro paṭivedhagambhīro ca,",
  "atk-s0201a0:124_16": "tasmā sādhukaṃ manasi karothāti evaṃ yojanā veditabbā.",
  "atk-s0201a0:125_0": "Bhāsissāmīti desessāmi.",
  "atk-s0201a0:125_1": "“Taṃ suṇāthā”ti ettha paṭiññātaṃ desanaṃ na saṃkhittatova desessāmi,",
  "atk-s0201a0:125_2": "apica kho vitthāratopi naṃ bhāsissāmīti vuttaṃ hoti,",
  "atk-s0201a0:125_3": "saṅkhepavitthāravācakāni hi etāni padāni.",
  "atk-s0201a0:125_4": "Yathāha vaṅgīsatthero –",
  "atk-s0201a0:126_0": "“Saṃkhittenapi deseti, vitthārenapi bhāsati;",
  "atk-s0201a0:127_0": "Sāḷikāyiva nigghoso, paṭibhānaṃ udīrayī”ti. ;",
  "atk-s0201a0:128_0": "Evaṃ vutte ussāhajātā hutvā evaṃ bhanteti kho te bhikkhū bhagavato paccassosuṃ satthu vacanaṃ sampaṭicchiṃsu,",
  "atk-s0201a0:128_1": "paṭiggahesunti vuttaṃ hoti.",
  "atk-s0201a0:128_2": "Atha nesaṃ bhagavā etadavoca etaṃ idāni vattabbaṃ idha bhikkhavotiādikaṃ sakalaṃ suttaṃ avoca.",
  "atk-s0201a0:128_3": "Tattha idhāti desāpadese nipāto.",
  "atk-s0201a0:128_4": "Svāyaṃ katthaci lokaṃ upādāya vuccati. Yathāha –",
  "atk-s0201a0:128_5": "“idha tathāgato loke uppajjatī”ti.",
  "atk-s0201a0:128_6": "Katthaci sāsanaṃ. Yathāha – “idheva,",
  "atk-s0201a0:128_7": "bhikkhave, samaṇo,",
  "atk-s0201a0:128_8": "idha dutiyo samaṇo”ti.",
  "atk-s0201a0:128_9": "Katthaci okāsaṃ. Yathāha –",
  "atk-s0201a0:129_0": "“Idheva tiṭṭhamānassa, devabhūtassa me sato;",
  "atk-s0201a0:130_0": "Punarāyu ca me laddho, evaṃ jānāhi mārisā”ti. ;",
  "atk-s0201a0:131_0": "Katthaci padapūraṇamattameva.",
  "atk-s0201a0:131_1": "Yathāha “idhāhaṃ –",
  "atk-s0201a0:131_2": "bhikkhave,",
  "atk-s0201a0:131_3": "bhuttāvī assaṃ pavārito”ti.",
  "atk-s0201a0:131_4": "Idha pana lokaṃ upādāya vuttoti veditabbo.",
  "atk-s0201a0:132_0": "2.",
  "atk-s0201a0:132_1": "Bhikkhaveti yathāpaṭiññātaṃ desanaṃ desetuṃ puna bhikkhū ālapati.",
  "atk-s0201a0:132_2": "Ubhayenāpi,",
  "atk-s0201a0:132_3": "bhikkhave,",
  "atk-s0201a0:132_4": "imasmiṃ loketi vuttaṃ hoti.",
  "atk-s0201a0:132_5": "Assutavā puthujjanoti ettha pana āgamādhigamābhāvā ñeyyo assutavā iti.",
  "atk-s0201a0:132_6": "Yassa hi khandhadhātuāyatanasaccapaccayākārasatipaṭṭhānādīsu uggahaparipucchāvinicchayarahitattā maññanāpaṭisedhako neva āgamo,",
  "atk-s0201a0:132_7": "paṭipattiyā adhigantabbassa anadhigatattā neva adhigamo atthi.",
  "atk-s0201a0:132_8": "So āgamādhigamābhāvā ñeyyo assutavā iti. Svāyaṃ –",
  "atk-s0201a0:133_0": "Puthūnaṃ jananādīhi, kāraṇehi puthujjano;",
  "atk-s0201a0:134_0": "Puthujjanantogadhattā, puthuvāyaṃ jano iti.",
  "atk-s0201a0:135_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0201a0:135_1": "puthu kilese janentīti puthujjanā,",
  "atk-s0201a0:135_2": "puthu avihatasakkāyadiṭṭhikāti puthujjanā,",
  "atk-s0201a0:135_3": "puthu satthārānaṃ mukhamullokikāti puthujjanā,",
  "atk-s0201a0:135_4": "puthu sabbagatīhi avuṭṭhitāti puthujjanā,",
  "atk-s0201a0:135_5": "puthu nānābhisaṅkhāre abhisaṅkharontīti puthujjanā,",
  "atk-s0201a0:135_6": "puthu nānāoghehi vuyhantīti puthujjanā,",
  "atk-s0201a0:135_7": "puthu nānāsantāpehi santappantīti puthujjanā,",
  "atk-s0201a0:135_8": "puthu nānāpariḷāhehi paridayhantīti puthujjanā,",
  "atk-s0201a0:135_9": "puthu pañcasu kāmaguṇesu rattā giddhā gadhitā mucchitā ajjhosannā laggā lagitā palibuddhāti puthujjanā,",
  "atk-s0201a0:135_10": "puthu pañcahi nīvaraṇehi āvuṭā nivutā ovutā pihitā paṭicchannā paṭikujjitāti puthujjanāti.",
  "atk-s0201a0:135_11": "Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā.",
  "atk-s0201a0:135_12": "Puthu vā ayaṃ,",
  "atk-s0201a0:135_13": "visuṃyeva saṅkhaṃ gato,",
  "atk-s0201a0:135_14": "visaṃsaṭṭho sīlasutādiguṇayuttehi ariyehi janotipi puthujjano.",
  "atk-s0201a0:135_15": "Evametehi “assutavā puthujjano”ti dvīhipi padehi yete –",
  "atk-s0201a0:136_0": "Duve puthujjanā vuttā, buddhenādiccabandhunā;",
  "atk-s0201a0:137_0": "Andho puthujjano eko, kalyāṇeko puthujjanoti. –",
  "atk-s0201a0:138_0": "Dve puthujjanā vuttā.",
  "atk-s0201a0:138_1": "Tesu andhaputhujjano vutto hotīti veditabbo.",
  "atk-s0201a0:138_2": "Ariyānaṃ adassāvītiādīsu ariyāti ārakattā kilesehi,",
  "atk-s0201a0:138_3": "anaye nairiyanato,",
  "atk-s0201a0:138_4": "aye iriyanato,",
  "atk-s0201a0:138_5": "sadevakena ca lokena araṇīyato buddhā ca paccekabuddhā ca buddhasāvakā ca vuccanti,",
  "atk-s0201a0:138_6": "buddhā eva vā idha ariyā.",
  "atk-s0201a0:138_7": "Yathāha “sadevake,",
  "atk-s0201a0:138_8": "bhikkhave, loke…pe…",
  "atk-s0201a0:138_9": "tathāgato ariyoti vuccatī”ti.",
  "atk-s0201a0:138_10": "Sappurisāti ettha pana paccekabuddhā tathāgatasāvakā ca “sappurisā”ti veditabbā.",
  "atk-s0201a0:138_11": "Te hi lokuttaraguṇayogena sobhanā purisāti sappurisā.",
  "atk-s0201a0:138_12": "Sabbeva vā ete dvedhāpi vuttā.",
  "atk-s0201a0:138_13": "Buddhāpi hi ariyā ca sappurisā ca,",
  "atk-s0201a0:138_14": "paccekabuddhā buddhasāvakāpi. Yathāha –",
  "atk-s0201a0:139_0": "“Yo ve kataññū katavedi dhīro,",
  "atk-s0201a0:140_0": "Kalyāṇamitto daḷhabhatti ca hoti;",
  "atk-s0201a0:141_0": "Dukhitassa sakkacca karoti kiccaṃ,",
  "atk-s0201a0:142_0": "Tathāvidhaṃ sappurisaṃ vadantī”ti. ;",
  "atk-s0201a0:143_0": "Kalyāṇamitto daḷhabhatti ca hotīti ettāvatā hi buddhasāvako vutto,",
  "atk-s0201a0:143_1": "kataññutādīhi paccekabuddhā buddhāti.",
  "atk-s0201a0:143_2": "Idāni yo tesaṃ ariyānaṃ adassanasīlo,",
  "atk-s0201a0:143_3": "na ca dassane sādhukārī,",
  "atk-s0201a0:143_4": "so ariyānaṃ adassāvīti veditabbo.",
  "atk-s0201a0:143_5": "So ca cakkhunā adassāvī ñāṇena adassāvīti duvidho,",
  "atk-s0201a0:143_6": "tesu ñāṇena adassāvī idha adhippeto.",
  "atk-s0201a0:143_7": "Maṃsacakkhunā hi dibbacakkhunā vā ariyā diṭṭhāpi adiṭṭhāva honti.",
  "atk-s0201a0:143_8": "Tesaṃ cakkhūnaṃ vaṇṇamattaggahaṇato,",
  "atk-s0201a0:143_9": "na ariyabhāvagocarato.",
  "atk-s0201a0:143_10": "Soṇasiṅgālādayopi ca cakkhunā ariye passanti.",
  "atk-s0201a0:143_11": "Na ca te ariyānaṃ dassāvino.",
  "atk-s0201a0:144_0": "Tatridaṃ vatthu –",
  "atk-s0201a0:144_1": "cittalapabbatavāsino kira khīṇāsavattherassa upaṭṭhāko vuḍḍhapabbajito ekadivasaṃ therena saddhiṃ piṇḍāya",
  "atk-s0201a0:144_2": "caritvā therassa pattacīvaraṃ gahetvā piṭṭhito āgacchanto theraṃ pucchi “ariyā nāma, bhante,",
  "atk-s0201a0:144_3": "kīdisā”ti.",
  "atk-s0201a0:144_4": "Thero āha “idhekacco mahallako ariyānaṃ pattacīvaraṃ gahetvā vattapaṭipattiṃ katvā sahacarantopi neva ariye jānāti,",
  "atk-s0201a0:144_5": "evaṃ dujjānā, āvuso, ariyā”ti.",
  "atk-s0201a0:144_6": "Evaṃ vuttepi so neva aññāsi.",
  "atk-s0201a0:144_7": "Tasmā na cakkhunā dassanaṃ dassanaṃ,",
  "atk-s0201a0:144_8": "ñāṇena dassanameva dassanaṃ.",
  "atk-s0201a0:144_9": "Yathāha “kiṃ te, vakkali,",
  "atk-s0201a0:144_10": "iminā pūtikāyena diṭṭhena, yo kho, vakkali,",
  "atk-s0201a0:144_11": "dhammaṃ passati,",
  "atk-s0201a0:144_12": "so maṃ passatī”ti.",
  "atk-s0201a0:144_13": "Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ",
  "atk-s0201a0:144_14": "anadhigacchanto ariyakaradhammānaṃ ariyabhāvassa ca adiṭṭhattā “ariyānaṃ adassāvī”ti veditabbo.",
  "atk-s0201a0:145_0": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0201a0:146_0": "Duvidho vinayo nāma, ekamekettha pañcadhā;",
  "atk-s0201a0:147_0": "Abhāvato tassa ayaṃ, “avinīto”ti vuccati.",
  "atk-s0201a0:148_0": "Ayañhi saṃvaravinayo pahānavinayoti duvidho vinayo.",
  "atk-s0201a0:148_1": "Ettha ca duvidhepi vinaye ekameko vinayo pañcadhā bhijjati.",
  "atk-s0201a0:148_2": "Saṃvaravinayopi hi sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidho.",
  "atk-s0201a0:148_3": "Pahānavinayopi tadaṅgapahānaṃ vikkhambhanapahānaṃ samucchedapahānaṃ paṭippassaddhipahānaṃ nissaraṇapahānanti pañcavidho.",
  "atk-s0201a0:149_0": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro.",
  "atk-s0201a0:149_1": "“Rakkhati cakkhundriyaṃ cakkhundriye saṃvaraṃ āpajjatī”ti ayaṃ satisaṃvaro.",
  "atk-s0201a0:150_0": "“Yāni sotāni lokasmiṃ, (ajitāti bhagavā)",
  "atk-s0201a0:151_0": "Sati tesaṃ nivāraṇaṃ;",
  "atk-s0201a0:152_0": "Sotānaṃ saṃvaraṃ brūmi,",
  "atk-s0201a0:153_0": "Paññāyete pidhīyare”ti. ;",
  "atk-s0201a0:154_0": "Ayaṃ ñāṇasaṃvaro.",
  "atk-s0201a0:154_1": "“Khamo hoti sītassa uṇhassā”ti ayaṃ khantisaṃvaro.",
  "atk-s0201a0:154_2": "“Uppannaṃ kāmavitakkaṃ nādhivāsetī”ti ayaṃ vīriyasaṃvaro.",
  "atk-s0201a0:154_3": "Sabbopi cāyaṃ saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato “saṃvaro”,",
  "atk-s0201a0:154_4": "vinayanato “vinayo”ti vuccati.",
  "atk-s0201a0:154_5": "Evaṃ tāva saṃvaravinayo pañcadhā bhijjatīti veditabbo.",
  "atk-s0201a0:155_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,",
  "atk-s0201a0:155_1": "tena tena vipassanāñāṇena tassa tassa anatthassa pahānaṃ.",
  "atk-s0201a0:155_2": "Seyyathidaṃ,",
  "atk-s0201a0:155_3": "nāmarūpavavatthānena sakkāyadiṭṭhiyā,",
  "atk-s0201a0:155_4": "paccayapariggahena ahetuvisamahetudiṭṭhīnaṃ,",
  "atk-s0201a0:155_5": "tasseva aparabhāgena kaṅkhāvitaraṇena kathaṃkathībhāvassa,",
  "atk-s0201a0:155_6": "kalāpasammasanena “ahaṃ mamā”ti gāhassa,",
  "atk-s0201a0:155_7": "maggāmaggavavatthānena amagge maggasaññāya,",
  "atk-s0201a0:155_8": "udayadassanena ucchedadiṭṭhiyā,",
  "atk-s0201a0:155_9": "vayadassanena sassatadiṭṭhiyā,",
  "atk-s0201a0:155_10": "bhayadassanena sabhaye abhayasaññāya,",
  "atk-s0201a0:155_11": "ādīnavadassanena assādasaññāya,",
  "atk-s0201a0:155_12": "nibbidānupassanāya abhiratisaññāya,",
  "atk-s0201a0:155_13": "muccitukamyatāñāṇena amuccitukamyatāya,",
  "atk-s0201a0:155_14": "upekkhāñāṇena anupekkhāya,",
  "atk-s0201a0:155_15": "anulomena dhammaṭṭhitiyaṃ nibbāne ca paṭilomabhāvassa,",
  "atk-s0201a0:155_16": "gotrabhunā saṅkhāranimittaggāhassa pahānaṃ,",
  "atk-s0201a0:155_17": "etaṃ tadaṅgapahānaṃnāma.",
  "atk-s0201a0:156_0": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ,",
  "atk-s0201a0:156_1": "etaṃ vikkhambhanapahānaṃ nāma.",
  "atk-s0201a0:157_0": "Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne “diṭṭhigatānaṃ pahānāyā”tiādinā",
  "atk-s0201a0:157_1": "nayena vuttassa samudayapakkhikassa kilesagaṇassa accantaṃ appavattibhāvena pahānaṃ,",
  "atk-s0201a0:157_2": "idaṃ samucchedapahānaṃ nāma.",
  "atk-s0201a0:157_3": "Yaṃ pana phalakkhaṇe paṭippassaddhattaṃ kilesānaṃ,",
  "atk-s0201a0:157_4": "etaṃ paṭippassaddhipahānaṃ nāma.",
  "atk-s0201a0:157_5": "Yaṃ sabbasaṅkhatanissaṭattā pahīnasabbasaṅkhataṃ nibbānaṃ etaṃ nissaraṇapahānaṃ nāma.",
  "atk-s0201a0:157_6": "Sabbampi cetaṃ pahānaṃ yasmā cāgaṭṭhena pahānaṃ,",
  "atk-s0201a0:157_7": "vinayanaṭṭhena vinayo,",
  "atk-s0201a0:157_8": "tasmā “pahānavinayo”ti vuccati.",
  "atk-s0201a0:157_9": "Taṃtaṃpahānavato vā tassa tassa vinayassa sambhavatopetaṃ “pahānavinayo”ti vuccati.",
  "atk-s0201a0:157_10": "Evaṃ pahānavinayopi pañcadhā bhijjatīti veditabbo.",
  "atk-s0201a0:158_0": "Evamayaṃ saṅkhepato duvidho,",
  "atk-s0201a0:158_1": "bhedato ca dasavidho vinayo bhinnasaṃvarattā pahātabbassa ca appahīnattā yasmā etassa assutavato puthujjanassa natthi,",
  "atk-s0201a0:158_2": "tasmā abhāvato tassa ayaṃ avinītoti vuccatīti.",
  "atk-s0201a0:158_3": "Esa nayo sappurisānaṃ adassāvī sappurisadhammassa akovido sappurisadhamme avinītoti etthapi.",
  "atk-s0201a0:158_4": "Ninnānākaraṇañhi etaṃ atthato.",
  "atk-s0201a0:158_5": "Yathāha “yeva te ariyā,",
  "atk-s0201a0:158_6": "teva te sappurisā.",
  "atk-s0201a0:158_7": "Yeva te sappurisā,",
  "atk-s0201a0:158_8": "teva te ariyā.",
  "atk-s0201a0:158_9": "Yo eva so ariyānaṃ dhammo,",
  "atk-s0201a0:158_10": "so eva so sappurisānaṃ dhammo.",
  "atk-s0201a0:158_11": "Yo eva so sappurisānaṃ dhammo,",
  "atk-s0201a0:158_12": "so eva so ariyānaṃ dhammo.",
  "atk-s0201a0:158_13": "Yeva te ariyavinayā,",
  "atk-s0201a0:158_14": "teva te sappurisavinayā.",
  "atk-s0201a0:158_15": "Yeva te sappurisavinayā,",
  "atk-s0201a0:158_16": "teva te ariyavinayā.",
  "atk-s0201a0:158_17": "Ariyeti vā sappuriseti vā,",
  "atk-s0201a0:158_18": "ariyadhammeti vā sappurisadhammeti vā,",
  "atk-s0201a0:158_19": "ariyavinayeti vā sappurisavinayeti vā esese eke ekatthe same samabhāge tajjāte taññevā”ti.",
  "atk-s0201a0:159_0": "“Kasmā pana bhagavā sabbadhammamūlapariyāyaṃ vo,",
  "atk-s0201a0:159_1": "bhikkhave,",
  "atk-s0201a0:159_2": "desessāmī”ti vatvā taṃ adesetvāva “idha,",
  "atk-s0201a0:159_3": "bhikkhave,",
  "atk-s0201a0:159_4": "assutavā puthujjano ariyānaṃ adassāvī”ti evaṃ puthujjanaṃ niddisīti?",
  "atk-s0201a0:159_5": "Puggalādhiṭṭhānāya dhammadesanāya tamatthaṃ āvikātuṃ.",
  "atk-s0201a0:159_6": "Bhagavato hi dhammādhiṭṭhānā dhammadesanā,",
  "atk-s0201a0:159_7": "dhammādhiṭṭhānā puggaladesanā,",
  "atk-s0201a0:159_8": "puggalādhiṭṭhānā puggaladesanā,",
  "atk-s0201a0:159_9": "puggalādhiṭṭhānā dhammadesanāti dhammapuggalavaseneva tāva catubbidhā desanā.",
  "atk-s0201a0:160_0": "Tattha,",
  "atk-s0201a0:160_1": "“tisso imā,",
  "atk-s0201a0:160_2": "bhikkhave, vedanā.",
  "atk-s0201a0:160_3": "Katamā tisso?",
  "atk-s0201a0:160_4": "Sukhā vedanā dukkhā vedanā adukkhamasukhā vedanā. Imā kho,",
  "atk-s0201a0:160_5": "bhikkhave,",
  "atk-s0201a0:160_6": "tisso vedanā”ti evarūpī dhammādhiṭṭhānā dhammadesanā veditabbā.",
  "atk-s0201a0:160_7": "“Cha dhātuyo ayaṃ putiso cha phassāyatano aṭṭhārasa manopavicāro caturādhiṭṭhāno”ti evarūpī dhammādhiṭṭhānā puggaladesanā. “Tayome,",
  "atk-s0201a0:160_8": "bhikkhave,",
  "atk-s0201a0:160_9": "puggalā santo saṃvijjamānā lokasmiṃ.",
  "atk-s0201a0:160_10": "Katame tayo?",
  "atk-s0201a0:160_11": "Andho ekacakkhu dvicakkhu.",
  "atk-s0201a0:160_12": "Katamo ca,",
  "atk-s0201a0:160_13": "bhikkhave,",
  "atk-s0201a0:160_14": "puggalo andho”ti?",
  "atk-s0201a0:160_15": "evarūpī puggalādhiṭṭhānā puggaladesanā.",
  "atk-s0201a0:160_16": "“Katamañca,",
  "atk-s0201a0:160_17": "bhikkhave,",
  "atk-s0201a0:160_18": "duggatibhayaṃ? Idha,",
  "atk-s0201a0:160_19": "bhikkhave,",
  "atk-s0201a0:160_20": "ekacco iti paṭisañcikkhati,",
  "atk-s0201a0:160_21": "kāyaduccaritassa kho pāpako vipāko abhisamparāyaṃ…pe…",
  "atk-s0201a0:160_22": "suddhamattānaṃ pariharati.",
  "atk-s0201a0:160_23": "Idaṃ vuccati,",
  "atk-s0201a0:160_24": "bhikkhave,",
  "atk-s0201a0:160_25": "duggatibhaya”nti evarūpī puggalādhiṭṭhānā dhammadesanā.",
  "atk-s0201a0:161_0": "Svāyaṃ idha yasmā puthujjano apariññātavatthuko,",
  "atk-s0201a0:161_1": "apariññāmūlikā ca idhādhippetānaṃ sabbadhammānaṃ mūlabhūtā maññanā hoti,",
  "atk-s0201a0:161_2": "tasmā puthujjanaṃ dassetvā puggalādhiṭṭhānāya desanāya tamatthaṃ āvikātuṃ, “idha,",
  "atk-s0201a0:161_3": "bhikkhave,",
  "atk-s0201a0:161_4": "assutavā puthujjano ariyānaṃ adassāvī”ti evaṃ puthujjanaṃ niddisīti veditabbo.",
  "atk-s0201a0:162_0": "Suttanikkhepavaṇṇanā niṭṭhitā.",
  "atk-s0201a0:163_0": "Pathavīvāravaṇṇanā",
  "atk-s0201a0:164_0": "Evaṃ puthujjanaṃ niddisitvā idāni tassa pathavīādīsu vatthūsu sabbasakkāyadhammajanitaṃ maññanaṃ dassento,",
  "atk-s0201a0:164_1": "pathaviṃ pathavitotiādimāha.",
  "atk-s0201a0:164_2": "Tattha lakkhaṇapathavī sasambhārapathavī ārammaṇapathavī sammutipathavīti catubbidhā pathavī.",
  "atk-s0201a0:164_3": "Tāsu “katamā ca, āvuso,",
  "atk-s0201a0:164_4": "ajjhattikā pathavīdhātu?",
  "atk-s0201a0:164_5": "Yaṃ ajjhattaṃ paccattaṃ kakkhaḷaṃ kharigata”ntiādīsu vuttā lakkhaṇapathavī.",
  "atk-s0201a0:164_6": "“Pathaviṃ khaṇeyya vā khaṇāpeyya vā”tiādīsu vuttā sasambhārapathavī.",
  "atk-s0201a0:164_7": "Ye ca kesādayo vīsati koṭṭhāsā,",
  "atk-s0201a0:164_8": "ayolohādayo ca bāhirā.",
  "atk-s0201a0:164_9": "Sā hi vaṇṇādīhi sambhārehi saddhiṃ pathavīti sasambhārapathavī.",
  "atk-s0201a0:164_10": "“Pathavīkasiṇameko sañjānātī”tiādīsu āgatā pana ārammaṇapathavī,",
  "atk-s0201a0:164_11": "nimittapathavītipi vuccati.",
  "atk-s0201a0:164_12": "Pathavīkasiṇajjhānalābhī devaloke nibbatto āgamanavasena pathavīdevatāti nāmaṃ labhati.",
  "atk-s0201a0:164_13": "Ayaṃ sammutipathavīti veditabbā.",
  "atk-s0201a0:164_14": "Sā sabbāpi idha labbhati.",
  "atk-s0201a0:164_15": "Tāsu yaṃkañci pathaviṃ ayaṃ puthujjano pathavito sañjānāti,",
  "atk-s0201a0:164_16": "pathavīti sañjānāti,",
  "atk-s0201a0:164_17": "pathavībhāgena sañjānāti,",
  "atk-s0201a0:164_18": "lokavohāraṃ gahetvā saññāvipallāsena sañjānāti pathavīti.",
  "atk-s0201a0:164_19": "Evaṃ pathavībhāgaṃ amuñcantoyeva vā etaṃ “sattoti vā sattassā”ti vā ādinā nayena sañjānāti.",
  "atk-s0201a0:164_20": "Kasmā evaṃ sañjānātīti na vattabbaṃ.",
  "atk-s0201a0:164_21": "Ummattako viya hi puthujjano.",
  "atk-s0201a0:164_22": "So yaṃkiñci yena kenaci ākārena gaṇhāti.",
  "atk-s0201a0:164_23": "Ariyānaṃ adassāvitādibhedameva vā ettha kāraṇaṃ.",
  "atk-s0201a0:164_24": "Yaṃ vā parato “apariññātaṃ tassā”ti vadantena bhagavatāva vuttaṃ.",
  "atk-s0201a0:165_0": "Pathaviṃ pathavito saññatvāti so taṃ pathaviṃ evaṃ viparītasaññāya sañjānitvā,",
  "atk-s0201a0:165_1": "“saññānidānā hi papañcasaṅkhā”ti vacanato aparabhāge thāmapattehi taṇhāmānadiṭṭhipapañcehi idha maññanānāmena vuttehi maññati kappeti vikappeti,",
  "atk-s0201a0:165_2": "nānappakārato aññathā gaṇhāti.",
  "atk-s0201a0:165_3": "Tena vuttaṃ “pathaviṃ maññatī”ti.",
  "atk-s0201a0:165_4": "Evaṃ maññato cassa tā maññanā oḷārikanayena dassetuṃ “yā ayaṃ kesā lomā”tiādinā nayena vīsatibhedā ajjhattikā pathavī vuttā.",
  "atk-s0201a0:165_5": "Yā cāyaṃ vibhaṅge “tattha katamā bāhirā pathavīdhātu?",
  "atk-s0201a0:165_6": "Yaṃ bāhiraṃ kakkhaḷaṃ kharigataṃ kakkhaḷattaṃ kakkhaḷabhāvo bahiddhā anupādinnaṃ.",
  "atk-s0201a0:165_7": "Seyyathidaṃ,",
  "atk-s0201a0:165_8": "ayo lohaṃ tipu sīsaṃ sajjhaṃ muttā maṇi veḷuriyaṃ saṅkho silā pavāḷaṃ rajataṃ jātarūpaṃ lohitaṅko masāragallaṃ",
  "atk-s0201a0:165_9": "tiṇaṃ kaṭṭhaṃ sakkharā kaṭhalaṃ bhūmi pāsāṇo pabbato”ti evaṃ bāhirā pathavī vuttā.",
  "atk-s0201a0:165_10": "Yā ca ajjhattārammaṇattike nimittapathavī,",
  "atk-s0201a0:165_11": "taṃ gahetvā ayamatthayojanā vuccati.",
  "atk-s0201a0:166_0": "Pathaviṃ maññatīti tīhi maññanāhi ahaṃ pathavīti maññati,",
  "atk-s0201a0:166_1": "mama pathavīti maññati,",
  "atk-s0201a0:166_2": "paro pathavīti maññati,",
  "atk-s0201a0:166_3": "parassa pathavīti maññati,",
  "atk-s0201a0:166_4": "atha vā ajjhattikaṃ pathaviṃ taṇhāmaññanāya maññati,",
  "atk-s0201a0:166_5": "mānamaññanāya maññati,",
  "atk-s0201a0:166_6": "diṭṭhimaññanāya maññati. Kathaṃ?",
  "atk-s0201a0:166_7": "Ayañhi kesādīsu chandarāgaṃ janeti kese assādeti abhinandati abhivadati ajjhosāya tiṭṭhati. Lome, nakhe, dante, tacaṃ,",
  "atk-s0201a0:166_8": "aññataraṃ vā pana rajjanīyavatthuṃ.",
  "atk-s0201a0:166_9": "Evaṃ ajjhattikaṃ pathaviṃ taṇhāmaññanāya maññati.",
  "atk-s0201a0:166_10": "Iti me kesā siyuṃ anāgatamaddhānaṃ.",
  "atk-s0201a0:166_11": "Iti lomātiādinā vā pana nayena tattha nandiṃ samannāneti.",
  "atk-s0201a0:166_12": "“Imināhaṃ sīlena vā…pe…",
  "atk-s0201a0:166_13": "brahmacariyena vā evaṃ siniddhamudusukhumanīlakeso bhavissāmī”tiādinā vā pana nayena appaṭiladdhānaṃ paṭilābhāya cittaṃ paṇidahati.",
  "atk-s0201a0:166_14": "Evampi ajjhattikaṃ pathaviṃ taṇhāmaññanāya maññati.",
  "atk-s0201a0:167_0": "Tathā attano kesādīnaṃ sampattiṃ vā vipattiṃ vā nissāya mānaṃ janeti,",
  "atk-s0201a0:167_1": "“seyyohamasmīti vā sadisohamasmīti vā hīnohamasmīti vā”ti.",
  "atk-s0201a0:167_2": "Evaṃ ajjhattikaṃ pathaviṃ mānamaññanāya maññati.",
  "atk-s0201a0:167_3": "“Taṃ jīvaṃ taṃ sarīra”nti āgatanayena pana kesaṃ “jīvo”ti abhinivisati.",
  "atk-s0201a0:167_4": "Esa nayo lomādīsu.",
  "atk-s0201a0:167_5": "Evaṃ ajjhattikaṃ pathaviṃ diṭṭhimaññanāya maññati.",
  "atk-s0201a0:168_0": "Atha vā “yā ceva kho panāvuso,",
  "atk-s0201a0:168_1": "ajjhattikā pathavīdhātu,",
  "atk-s0201a0:168_2": "yā ca bāhirā pathavīdhātu,",
  "atk-s0201a0:168_3": "pathavīdhāturevesā,",
  "atk-s0201a0:168_4": "taṃ netaṃ mamā”ti imissā pavattiyā paccanīkanayena kesādibhedaṃ pathaviṃ etaṃ mama esohamasmi eso me attāti abhinivisati.",
  "atk-s0201a0:168_5": "Evampi ajjhattikaṃ pathaviṃ diṭṭhimaññanāya maññati.",
  "atk-s0201a0:168_6": "Evaṃ tāva ajjhattikaṃ pathaviṃ tīhi maññanāhi maññati.",
  "atk-s0201a0:169_0": "Yathā ca ajjhattikaṃ evaṃ bāhirampi. Kathaṃ?",
  "atk-s0201a0:169_1": "“Ayañhi ayalohādīsu chandarāgaṃ janeti.",
  "atk-s0201a0:169_2": "Ayalohādīni assādeti abhinandati abhivadati ajjhosāya tiṭṭhati.",
  "atk-s0201a0:169_3": "Mama ayo mama lohantiādinā nayena ayādīni mamāyati rakkhati gopayati,",
  "atk-s0201a0:169_4": "evaṃ bāhiraṃ pathaviṃ taṇhāmaññanāya maññati.",
  "atk-s0201a0:169_5": "Iti me ayalohādayo siyuṃ anāgatamaddhānanti vā panettha nandiṃ samannāneti,",
  "atk-s0201a0:169_6": "imināhaṃ sīlena vā vatena vā tapena vā brahmacariyena vā evaṃ sampannaayalohādiupakaraṇo bhavissāmī”ti appaṭiladdhassa paṭilābhāya cittaṃ paṇidahati.",
  "atk-s0201a0:169_7": "Evampi bāhiraṃ pathaviṃ taṇhāmaññanāya maññati.",
  "atk-s0201a0:170_0": "Tathā attano ayalohādīnaṃ sampattiṃ vā vipattiṃ vā nissāya mānaṃ janeti “imināhaṃ seyyosmīti vā,",
  "atk-s0201a0:170_1": "sadisosmīti vā hīnosmīti vā”ti evaṃ bāhiraṃ pathaviṃ mānamaññanāya maññati.",
  "atk-s0201a0:170_2": "Aye jīvasaññī hutvā pana ayaṃ “jīvo”ti abhinivisati.",
  "atk-s0201a0:170_3": "Esa nayo lohādīsu.",
  "atk-s0201a0:170_4": "Evaṃ bāhiraṃ pathaviṃ diṭṭhimaññanāya maññati.",
  "atk-s0201a0:171_0": "Atha vā “idhekacco pathavīkasiṇaṃ attato samanupassati.",
  "atk-s0201a0:171_1": "Yaṃ pathavīkasiṇaṃ, so ahaṃ. Yo ahaṃ,",
  "atk-s0201a0:171_2": "taṃ pathavīkasiṇanti pathavīkasiṇañca attañca advayaṃ samanupassatī”ti paṭisambhidāyaṃ vuttanayeneva nimittapathaviṃ “attā”ti abhinivisati.",
  "atk-s0201a0:171_3": "Evaṃ bāhiraṃ pathaviṃ diṭṭhimaññanāya maññati.",
  "atk-s0201a0:171_4": "Evampi bāhiraṃ pathaviṃ tīhi maññanāhi maññati.",
  "atk-s0201a0:171_5": "Evaṃ tāva “pathaviṃ maññatī”ti ettha tissopi maññanā veditabbā.",
  "atk-s0201a0:171_6": "Ito paraṃ saṅkhepeneva kathayissāma.",
  "atk-s0201a0:172_0": "Pathaviyā maññatīti ettha pathaviyāti bhummavacanametaṃ.",
  "atk-s0201a0:172_1": "Tasmā ahaṃ pathaviyāti maññati,",
  "atk-s0201a0:172_2": "mayhaṃ kiñcanaṃ palibodho pathaviyāti maññati,",
  "atk-s0201a0:172_3": "paro pathaviyāti maññati,",
  "atk-s0201a0:172_4": "parassa kiñcanaṃ palibodho pathaviyāti maññatīti ayamettha attho.",
  "atk-s0201a0:173_0": "Atha vā yvāyaṃ “kathaṃ rūpasmiṃ attānaṃ samanupassati?",
  "atk-s0201a0:173_1": "Idhekacco vedanaṃ… saññaṃ… saṅkhāre…",
  "atk-s0201a0:173_2": "viññāṇaṃ attato samanupassati,",
  "atk-s0201a0:173_3": "tassa evaṃ hoti,",
  "atk-s0201a0:173_4": "ayaṃ kho me attā,",
  "atk-s0201a0:173_5": "so kho pana me attā imasmiṃ rūpeti evaṃ rūpasmiṃ vā attānaṃ samanupassatī”ti etassa atthanayo vutto,",
  "atk-s0201a0:173_6": "eteneva nayena vedanādidhamme attato gahetvā tato ajjhattikabāhirāsu pathavīsu yaṃkiñci pathaviṃ tassokāsabhāvena",
  "atk-s0201a0:173_7": "parikappetvā so kho pana me ayaṃ attā imissā pathaviyāti maññanto pathaviyā maññati,",
  "atk-s0201a0:173_8": "ayamassa diṭṭhimaññanā.",
  "atk-s0201a0:173_9": "Tasmiṃyeva panassa attani sinehaṃ tabbatthukañca mānaṃ uppādayato taṇhāmānamaññanāpi veditabbā.",
  "atk-s0201a0:173_10": "Yadā pana teneva nayena so kho panassa attā pathaviyāti maññati,",
  "atk-s0201a0:173_11": "tadā diṭṭhimaññanā eva yujjati.",
  "atk-s0201a0:173_12": "Itarāyopi pana icchanti.",
  "atk-s0201a0:174_0": "Pathavito maññatīti ettha pana pathavitoti nissakkavacanaṃ.",
  "atk-s0201a0:174_1": "Tasmā saupakaraṇassa attano vā parassa vā yathāvuttappabhedato pathavito uppattiṃ vā niggamanaṃ vā pathavito",
  "atk-s0201a0:174_2": "vā añño attāti maññamāno pathavito maññatīti veditabbo,",
  "atk-s0201a0:174_3": "ayamassa diṭṭhimaññanā.",
  "atk-s0201a0:174_4": "Tasmiṃyeva panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi veditabbā.",
  "atk-s0201a0:174_5": "Apare āhu pathavīkasiṇaṃ parittaṃ bhāvetvā tato aññaṃ appamāṇaṃ attānaṃ gahetvā pathavito bahiddhāpi me attāti maññamāno pathavito maññatīti.",
  "atk-s0201a0:175_0": "Pathaviṃ meti maññatīti ettha pana kevalañhi mahāpathaviṃ taṇhāvasena mamāyatīti iminā nayena pavattā ekā taṇhāmaññanā eva labbhatīti veditabbā.",
  "atk-s0201a0:175_1": "Sā cāyaṃ mama kesā,",
  "atk-s0201a0:175_2": "mama lomā, mama ayo,",
  "atk-s0201a0:175_3": "mama lohanti evaṃ yathāvuttappabhedāya sabbāyapi ajjhattikabāhirāya pathaviyā yojetabbāti.",
  "atk-s0201a0:176_0": "Pathaviṃ abhinandatīti vuttappakārameva pathaviṃ taṇhādīhi abhinandati, assādeti,",
  "atk-s0201a0:176_1": "parāmasati cāti vuttaṃ hoti.",
  "atk-s0201a0:176_2": "“Pathaviṃ maññatī”ti eteneva etasmiṃ atthe siddhe kasmā etaṃ vuttanti ce.",
  "atk-s0201a0:176_3": "Avicāritametaṃ porāṇehi.",
  "atk-s0201a0:176_4": "Ayaṃ pana attano mati,",
  "atk-s0201a0:176_5": "desanāvilāsato vā ādīnavadassanato vā.",
  "atk-s0201a0:176_6": "Yassā hi dhammadhātuyā suppaṭividdhattā nānānayavicitradesanāvilāsasampanno,",
  "atk-s0201a0:176_7": "ayaṃ sā bhagavatā suppaṭividdhā.",
  "atk-s0201a0:176_8": "Tasmā pubbe maññanāvasena kilesuppattiṃ dassetvā idāni abhinandanāvasena dassento desanāvilāsato vā idamāha.",
  "atk-s0201a0:176_9": "Yo vā pathaviṃ maññati,",
  "atk-s0201a0:176_10": "pathaviyā maññati,",
  "atk-s0201a0:176_11": "pathavito maññati,",
  "atk-s0201a0:176_12": "pathaviṃ meti maññati,",
  "atk-s0201a0:176_13": "so yasmā na sakkoti pathavīnissitaṃ taṇhaṃ vā diṭṭhiṃ vā pahātuṃ,",
  "atk-s0201a0:176_14": "tasmā pathaviṃ abhinandatiyeva.",
  "atk-s0201a0:176_15": "Yo ca pathaviṃ abhinandati,",
  "atk-s0201a0:176_16": "dukkhaṃ so abhinandati,",
  "atk-s0201a0:176_17": "dukkhañca ādīnavoti ādīnavadassanatopi idamāha.",
  "atk-s0201a0:176_18": "Vuttañcetaṃ bhagavatā “yo,",
  "atk-s0201a0:176_19": "bhikkhave,",
  "atk-s0201a0:176_20": "pathavīdhātuṃ abhinandati,",
  "atk-s0201a0:176_21": "dukkhaṃ so abhinandati,",
  "atk-s0201a0:176_22": "yo dukkhaṃ abhinandati,",
  "atk-s0201a0:176_23": "aparimutto so dukkhasmāti vadāmī”ti.",
  "atk-s0201a0:177_0": "Evaṃ pathavīvatthukaṃ maññanaṃ abhinandanañca vatvā idāni yena kāraṇena so maññati,",
  "atk-s0201a0:177_1": "abhinandati ca,",
  "atk-s0201a0:177_2": "taṃ kāraṇaṃ āvikaronto āha taṃ kissa hetu,",
  "atk-s0201a0:177_3": "apariññātaṃ tassāti vadāmīti.",
  "atk-s0201a0:177_4": "Tassattho,",
  "atk-s0201a0:177_5": "so puthujjano taṃ pathaviṃ kissa hetu maññati,",
  "atk-s0201a0:177_6": "kena kāraṇena maññati,",
  "atk-s0201a0:177_7": "abhinandatīti ce.",
  "atk-s0201a0:177_8": "Apariññātaṃ tassāti vadāmīti,",
  "atk-s0201a0:177_9": "yasmā taṃ vatthu tassa apariññātaṃ,",
  "atk-s0201a0:177_10": "tasmāti vuttaṃ hoti.",
  "atk-s0201a0:177_11": "Yo hi pathaviṃ parijānāti,",
  "atk-s0201a0:177_12": "so tīhi pariññāhi parijānāti ñātapariññāya tīraṇapariññāya pahānapariññāyāti.",
  "atk-s0201a0:178_0": "Tattha katamā ñātapariññā.",
  "atk-s0201a0:178_1": "Pathavīdhātuṃ parijānāti,",
  "atk-s0201a0:178_2": "ayaṃ pathavīdhātu ajjhattikā,",
  "atk-s0201a0:178_3": "ayaṃ bāhirā,",
  "atk-s0201a0:178_4": "idamassā lakkhaṇaṃ,",
  "atk-s0201a0:178_5": "imāni rasapaccupaṭṭhānapadaṭṭhānānīti,",
  "atk-s0201a0:178_6": "ayaṃ ñātapariññā.",
  "atk-s0201a0:178_7": "Katamā tīraṇapariññā?",
  "atk-s0201a0:178_8": "Evaṃ ñātaṃ katvā pathavīdhātuṃ tīreti aniccato dukkhato rogatoti dvācattālīsāya ākārehi,",
  "atk-s0201a0:178_9": "ayaṃ tīraṇapariññā.",
  "atk-s0201a0:178_10": "Katamā pahānapariññā?",
  "atk-s0201a0:178_11": "Evaṃ tīrayitvā aggamaggena pathavīdhātuyā chandarāgaṃ pajahati,",
  "atk-s0201a0:178_12": "ayaṃ pahānapariññā.",
  "atk-s0201a0:179_0": "Nāmarūpavavatthānaṃ vā ñātapariññā.",
  "atk-s0201a0:179_1": "Kalāpasammasanādianulomapariyosānā tīraṇapariññā.",
  "atk-s0201a0:179_2": "Ariyamagge ñāṇaṃ pahānapariññāti.",
  "atk-s0201a0:179_3": "Yo pathaviṃ parijānāti,",
  "atk-s0201a0:179_4": "so imāhi tīhi pariññāhi parijānāti,",
  "atk-s0201a0:179_5": "assa ca puthujjanassa tā pariññāyo natthi,",
  "atk-s0201a0:179_6": "tasmā apariññātattā pathaviṃ maññati ca abhinandati cāti.",
  "atk-s0201a0:179_7": "Tenāha bhagavā – idha,",
  "atk-s0201a0:179_8": "bhikkhave,",
  "atk-s0201a0:179_9": "assutavā puthujjano…pe…",
  "atk-s0201a0:179_10": "pathaviṃ maññati,",
  "atk-s0201a0:179_11": "pathaviyā maññati,",
  "atk-s0201a0:179_12": "pathavito maññati,",
  "atk-s0201a0:179_13": "pathaviṃ meti maññati,",
  "atk-s0201a0:179_14": "pathaviṃ abhinandati.",
  "atk-s0201a0:179_15": "Taṃ kissa hetu?",
  "atk-s0201a0:179_16": "Apariññātaṃ tassāti vadāmī”ti.",
  "atk-s0201a0:180_0": "Pathavīvāravaṇṇanā niṭṭhitā.",
  "atk-s0201a0:181_0": "Āpovārādivaṇṇanā",
  "atk-s0201a0:182_0": "Āpaṃ āpatoti etthāpi lakkhaṇasasambhārārammaṇasammutivasena catubbidho āpo.",
  "atk-s0201a0:182_1": "Tesu “tattha,",
  "atk-s0201a0:182_2": "katamā ajjhattikā āpodhātu.",
  "atk-s0201a0:182_3": "Yaṃ ajjhattaṃ paccattaṃ āpo āpogataṃ,",
  "atk-s0201a0:182_4": "sineho sinehagataṃ bandhanattaṃ rūpassa ajjhattaṃ upādinna”ntiādīsu vutto lakkhaṇaāpo.",
  "atk-s0201a0:182_5": "“Āpokasiṇaṃ uggaṇhanto āpasmiṃ nimittaṃ gaṇhātī”tiādīsu vutto sasambhārāpo.",
  "atk-s0201a0:182_6": "Sesaṃ sabbaṃ pathaviyaṃ vuttasadisameva.",
  "atk-s0201a0:182_7": "Kevalaṃ yojanānaye pana “pittaṃ semha”ntiādinā nayena vuttā dvādasabhedā ajjhattikā āpodhātu, “tattha,",
  "atk-s0201a0:182_8": "katamā bāhirā āpodhātu?",
  "atk-s0201a0:182_9": "Yaṃ bāhiraṃ āpo āpogataṃ,",
  "atk-s0201a0:182_10": "sineho sinehagataṃ bandhanattaṃ rūpassa bahiddhā anupādinnaṃ.",
  "atk-s0201a0:182_11": "Seyyathidaṃ,",
  "atk-s0201a0:182_12": "mūlaraso khandharaso tacaraso pattaraso puppharaso phalaraso khīraṃ dadhi sappi navanītaṃ telaṃ madhu",
  "atk-s0201a0:182_13": "phāṇitaṃ bhummāni vā udakāni antalikkhāni vā”ti evaṃ vuttā ca bāhirā āpodhātu veditabbā,",
  "atk-s0201a0:182_14": "yo ca ajjhattārammaṇattike nimittaāpo.",
  "atk-s0201a0:183_0": "Tejaṃ tejatoti imasmiṃ tejovārepi vuttanayeneva vitthāro veditabbo.",
  "atk-s0201a0:183_1": "Yojanānaye panettha “yena ca santappati,",
  "atk-s0201a0:183_2": "yena ca jīrīyati,",
  "atk-s0201a0:183_3": "yena ca pariḍayhati,",
  "atk-s0201a0:183_4": "yena ca asitapītakhāyitasāyitaṃ sammā pariṇāmaṃ gacchatī”ti evaṃ vuttā catuppabhedā ajjhattikā tejodhātu.",
  "atk-s0201a0:183_5": "“Tattha katamā bāhirā tejodhātu?",
  "atk-s0201a0:183_6": "Yaṃ bāhiraṃ tejo tejogataṃ usmā usmāgataṃ usumaṃ usumagataṃ bahiddhā anupādinnaṃ.",
  "atk-s0201a0:183_7": "Seyyathidaṃ,",
  "atk-s0201a0:183_8": "kaṭṭhaggi palālaggi tiṇaggi gomayaggi thusaggi saṅkāraggi indaggi aggisantāpo sūriyasantāpo kaṭṭhasannicayasantāpo",
  "atk-s0201a0:183_9": "tiṇasannicayasantāpo dhaññasannicayasantāpo bhaṇḍasannicayasantāpo”ti evaṃ vuttā ca bāhirā tejodhātu",
  "atk-s0201a0:183_10": "veditabbā.",
  "atk-s0201a0:184_0": "Vāyaṃ vāyatoti imassa vāyavārassāpi yojanānaye pana “uddhaṅgamā vātā adhogamā vātā kucchisayā vātā koṭṭhāsayā",
  "atk-s0201a0:184_1": "vātā aṅgamaṅgānusārino vātā satthakavātā khurakavātā uppalakavātā assāso passāso”ti evaṃ vuttā ajjhattikā",
  "atk-s0201a0:184_2": "vāyodhātu.",
  "atk-s0201a0:184_3": "“Tattha katamā bāhirā vāyodhātu?",
  "atk-s0201a0:184_4": "Yaṃ bāhiraṃ vāyo vāyogataṃ thambhitattaṃ rūpassa bahiddhā anupādinnaṃ.",
  "atk-s0201a0:184_5": "Seyyathidaṃ,",
  "atk-s0201a0:184_6": "puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā",
  "atk-s0201a0:184_7": "vātā adhimattā vātā kāḷavātā verambhavātā pakkhavātā supaṇṇavātā tālavaṇṭavātā vidhūpanavātā”ti evaṃ",
  "atk-s0201a0:184_8": "vuttā ca bāhirā vāyodhātu veditabbā.",
  "atk-s0201a0:184_9": "Sesaṃ vuttanayamevāti.",
  "atk-s0201a0:184_10": "Ettāvatā ca yvāyaṃ –",
  "atk-s0201a0:185_0": "“Vuttamhi ekadhamme, ye dhammā ekalakkhaṇā tena;",
  "atk-s0201a0:186_0": "Vuttā bhavanti sabbe, iti vutto lakkhaṇo hāro”ti. –",
  "atk-s0201a0:187_0": "Evaṃ nettiyaṃ lakkhaṇo nāma hāro vutto,",
  "atk-s0201a0:187_1": "tassa vasena yasmā catūsu bhūtesu gahitesu upādārūpampi gahitameva bhavati,",
  "atk-s0201a0:187_2": "rūpalakkhaṇaṃ anatītattā.",
  "atk-s0201a0:187_3": "Yañca bhūtopādārūpaṃ so rūpakkhandho.",
  "atk-s0201a0:187_4": "Tasmā “assutavā puthujjano pathaviṃ āpaṃ tejaṃ vāyaṃ maññatī”ti vadantena atthato rūpaṃ attato samanupassatītipi vuttaṃ hoti.",
  "atk-s0201a0:187_5": "“Pathaviyā āpasmiṃ tejasmiṃ vāyasmiṃ maññatī”ti vadantena rūpasmiṃ vā attānaṃ samanupassatīti vuttampi hoti.",
  "atk-s0201a0:187_6": "“Pathavito āpato tejato vāyato maññatī”ti vadantena rūpato añño attāti siddhattā rūpavantaṃ vā attānaṃ attani vā rūpaṃ samanupassatītipi vuttaṃ hoti.",
  "atk-s0201a0:187_7": "Evametā catasso rūpavatthukā sakkāyadiṭṭhimaññanā veditabbā.",
  "atk-s0201a0:187_8": "Tattha ekā ucchedadiṭṭhi,",
  "atk-s0201a0:187_9": "tisso sassatadiṭṭhiyoti dveva diṭṭhiyo hontīti ayampi atthaviseso veditabbo.",
  "atk-s0201a0:188_0": "Āpovārādivaṇṇanā niṭṭhitā.",
  "atk-s0201a0:189_0": "Bhūtavārādivaṇṇanā",
  "atk-s0201a0:190_0": "3.",
  "atk-s0201a0:190_1": "Evaṃ rūpamukhena saṅkhāravatthukaṃ maññanaṃ vatvā idāni ye saṅkhāre upādāya sattā paññapīyanti,",
  "atk-s0201a0:190_2": "tesu saṅkhāresu sattesupi yasmā puthujjano maññanaṃ karoti,",
  "atk-s0201a0:190_3": "tasmā te satte niddisanto bhūte bhūtato sañjānātītiādimāha.",
  "atk-s0201a0:190_4": "Tatthāyaṃ bhūtasaddo pañcakkhandhaamanussadhātuvijjamānakhīṇāsavasattarukkhādīsu dissati.",
  "atk-s0201a0:190_5": "“Bhūtamidanti,",
  "atk-s0201a0:190_6": "bhikkhave,",
  "atk-s0201a0:190_7": "samanupassathā”tiādīsu hi ayaṃ pañcakkhandhesu dissati.",
  "atk-s0201a0:190_8": "“Yānīdha bhūtāni samāgatānī”ti ettha amanussesu.",
  "atk-s0201a0:190_9": "“Cattāro kho, bhikkhu,",
  "atk-s0201a0:190_10": "mahābhūtā hetū”ti ettha dhātūsu.",
  "atk-s0201a0:190_11": "“Bhūtasmiṃ pācittiya”ntiādīsu vijjamāne.",
  "atk-s0201a0:190_12": "“Yo ca kālaghaso bhūto”ti ettha khīṇāsave.",
  "atk-s0201a0:190_13": "“Sabbeva nikkhipissanti bhūtā loke samussaya”nti ettha sattesu.",
  "atk-s0201a0:190_14": "“Bhūtagāmapātabyatāyā”ti ettha rukkhādīsu.",
  "atk-s0201a0:190_15": "Idha panāyaṃ sattesu vattati,",
  "atk-s0201a0:190_16": "no ca kho avisesena.",
  "atk-s0201a0:190_17": "Cātumahārājikānaṃ hi heṭṭhā sattā idha bhūtāti adhippetā.",
  "atk-s0201a0:191_0": "Tattha bhūte bhūtato sañjānātītiādi vuttanayameva.",
  "atk-s0201a0:191_1": "Bhūte maññatītiādīsu pana tissopi maññanā yojetabbā. Kathaṃ?",
  "atk-s0201a0:191_2": "Ayañhi “so passati gahapatiṃ vā gahapatiputtaṃ vā pañcahi kāmaguṇehi samappitaṃ samaṅgibhūta”nti vuttanayena bhūte subhā sukhitāti gahetvā rajjati,",
  "atk-s0201a0:191_3": "disvāpi ne rajjati, sutvāpi,",
  "atk-s0201a0:191_4": "ghāyitvāpi,",
  "atk-s0201a0:191_5": "sāyitvāpi,",
  "atk-s0201a0:191_6": "phusitvāpi, ñatvāpi.",
  "atk-s0201a0:191_7": "Evaṃ bhūte taṇhāmaññanāya maññati.",
  "atk-s0201a0:191_8": "“Aho vatāhaṃ khattiyamahāsālānaṃ vā sahabyataṃ upapajjeyya”ntiādinā vā pana nayena appaṭiladdhassa paṭilābhāya cittaṃ paṇidahati,",
  "atk-s0201a0:191_9": "evampi bhūte taṇhāmaññanāya maññati.",
  "atk-s0201a0:191_10": "Attano pana bhūtānañca sampattivipattiṃ nissāya attānaṃ vā seyyaṃ dahati.",
  "atk-s0201a0:191_11": "Bhūtesu ca yaṃkiñci bhūtaṃ hīnaṃ attānaṃ vā hīnaṃ,",
  "atk-s0201a0:191_12": "yaṃkiñci bhūtaṃ seyyaṃ.",
  "atk-s0201a0:191_13": "Attānaṃ vā bhūtena,",
  "atk-s0201a0:191_14": "bhūtaṃ vā attanā sadisaṃ dahati.",
  "atk-s0201a0:191_15": "Yathāha “idhekacco jātiyā vā…pe…",
  "atk-s0201a0:191_16": "aññataraññatarena vatthunā pubbakālaṃ parehi sadisaṃ attānaṃ dahati.",
  "atk-s0201a0:191_17": "Aparakālaṃ attānaṃ seyyaṃ dahati.",
  "atk-s0201a0:191_18": "Pare hīne dahati,",
  "atk-s0201a0:191_19": "yo evarūpo māno …pe…",
  "atk-s0201a0:191_20": "ayaṃ vuccati mānātimāno”ti.",
  "atk-s0201a0:191_21": "Evaṃ bhūte mānamaññanāya maññati.",
  "atk-s0201a0:192_0": "Bhūte pana “niccā dhuvā sassatā avipariṇāmadhammā”ti vā “sabbe sattā sabbe pāṇā sabbe bhūtā sabbe jīvā",
  "atk-s0201a0:192_1": "avasā abalā avīriyā niyatisaṅgatibhāvapariṇatā chasvevābhijātīsu sukhadukkhaṃ paṭisaṃvedentī”ti vā maññamāno",
  "atk-s0201a0:192_2": "diṭṭhimaññanāya maññati.",
  "atk-s0201a0:192_3": "Evaṃ bhūte tīhi maññanāhi maññati.",
  "atk-s0201a0:193_0": "Kathaṃ bhūtesu maññati?",
  "atk-s0201a0:193_1": "Tesu tesu bhūtesu attano upapattiṃ vā sukhuppattiṃ vā ākaṅkhati.",
  "atk-s0201a0:193_2": "Evaṃ tāva taṇhāmaññanāya bhūtesu maññati.",
  "atk-s0201a0:193_3": "Bhūtesu vā upapattiṃ ākaṅkhamāno dānaṃ deti,",
  "atk-s0201a0:193_4": "sīlaṃ samādiyati,",
  "atk-s0201a0:193_5": "uposathakammaṃ karoti.",
  "atk-s0201a0:193_6": "Evampi bhūtesu taṇhāmaññanāya maññati.",
  "atk-s0201a0:193_7": "Bhūte pana samūhaggāhena gahetvā tattha ekacce bhūte seyyato dahati,",
  "atk-s0201a0:193_8": "ekacce sadisato vā hīnato vāti.",
  "atk-s0201a0:193_9": "Evaṃ bhūtesu mānamaññanāya maññati.",
  "atk-s0201a0:193_10": "Tathā ekacce bhūte niccā dhuvāti maññati.",
  "atk-s0201a0:193_11": "Ekacce aniccā adhuvāti,",
  "atk-s0201a0:193_12": "ahampi bhūtesu aññatarosmīti vā maññati.",
  "atk-s0201a0:193_13": "Evaṃ bhūtesu diṭṭhimaññanāya maññati.",
  "atk-s0201a0:194_0": "Bhūtato maññatīti ettha pana saupakaraṇassa attano vā parassa vā yato kutoci bhūtato uppattiṃ maññamāno bhūtato maññatīti veditabbo,",
  "atk-s0201a0:194_1": "ayamassa diṭṭhimaññanā.",
  "atk-s0201a0:194_2": "Tasmiṃyeva panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi veditabbā.",
  "atk-s0201a0:194_3": "Bhūte meti maññatīti ettha pana ekā taṇhāmaññanāva labbhati.",
  "atk-s0201a0:194_4": "Sā cāyaṃ “mama puttā,",
  "atk-s0201a0:194_5": "mama dhītā,",
  "atk-s0201a0:194_6": "mama ajeḷakā,",
  "atk-s0201a0:194_7": "kukkuṭasūkarā,",
  "atk-s0201a0:194_8": "hatthigavassavaḷavā”ti evamādinā nayena mamāyato pavattatīti veditabbā.",
  "atk-s0201a0:194_9": "Bhūte abhinandatīti etaṃ vuttanayameva.",
  "atk-s0201a0:194_10": "Apariññātaṃ tassāti ettha pana ye saṅkhāre upādāya bhūtānaṃ paññatti,",
  "atk-s0201a0:194_11": "tesaṃ apariññātattā bhūtā apariññātā hontīti veditabbā.",
  "atk-s0201a0:194_12": "Yojanā pana vuttanayeneva kātabbā.",
  "atk-s0201a0:195_0": "Evaṃ saṅkhepato saṅkhāravasena ca sattavasena ca maññanāvatthuṃ dassetvā idāni bhūmivisesādinā bhedena vitthāratopi taṃ dassento deve devatotiādimāha.",
  "atk-s0201a0:195_1": "Tattha dibbanti pañcahi kāmaguṇehi attano vā iddhiyāti devā,",
  "atk-s0201a0:195_2": "kīḷanti jotenti cāti attho.",
  "atk-s0201a0:195_3": "Te tividhā sammutidevā upapattidevā visuddhidevāti.",
  "atk-s0201a0:195_4": "Sammutidevā nāma rājāno deviyo rājakumārā.",
  "atk-s0201a0:195_5": "Upapattidevā nāma cātumahārājike deve upādāya tatuttaridevā.",
  "atk-s0201a0:195_6": "Visuddhidevā nāma arahanto khīṇāsavā.",
  "atk-s0201a0:195_7": "Idha pana upapattidevā daṭṭhabbā,",
  "atk-s0201a0:195_8": "no ca kho avisesena.",
  "atk-s0201a0:195_9": "Paranimmitavasavattidevaloke māraṃ saparisaṃ ṭhapetvā sesā cha kāmāvacarā idha devāti adhippetā.",
  "atk-s0201a0:195_10": "Tattha sabbā atthavaṇṇanā bhūtavāre vuttanayeneva veditabbā.",
  "atk-s0201a0:196_0": "Pajāpatinti ettha pana māro pajāpatīti veditabbo.",
  "atk-s0201a0:196_1": "Keci pana “tesaṃ tesaṃ devānaṃ adhipatīnaṃ mahārājādīnametaṃ adhivacana”nti vadanti.",
  "atk-s0201a0:196_2": "Taṃ devaggahaṇeneva tesaṃ gahitattā ayuttanti mahāaṭṭhakathāyaṃ paṭikkhittaṃ,",
  "atk-s0201a0:196_3": "māroyeva pana sattasaṅkhātāya pajāya adhipatibhāvena idha pajāpatīti adhippeto.",
  "atk-s0201a0:196_4": "So kuhiṃ vasati?",
  "atk-s0201a0:196_5": "Paranimmitavasavattidevaloke.",
  "atk-s0201a0:196_6": "Tatra hi vasavattirājā rajjaṃ kāreti.",
  "atk-s0201a0:196_7": "Māro ekasmiṃ padese attano parisāya issariyaṃ pavattento rajjapaccante dāmarikarājaputto viya vasatīti vadanti.",
  "atk-s0201a0:196_8": "Māraggahaṇeneva cettha māraparisāyapi gahaṇaṃ veditabbaṃ.",
  "atk-s0201a0:196_9": "Yojanānayo cettha pajāpatiṃ vaṇṇavantaṃ dīghāyukaṃ sukhabahulaṃ disvā vā sutvā vā rajjanto taṇhāmaññanāya maññati.",
  "atk-s0201a0:196_10": "“Aho vatāhaṃ pajāpatino sahabyataṃ upapajjeyya”ntiādinā vā pana nayena appaṭiladdhassa paṭilābhāya cittaṃ",
  "atk-s0201a0:196_11": "paṇidahantopi pajāpatiṃ taṇhāmaññanāya maññati.",
  "atk-s0201a0:196_12": "Pajāpatibhāvaṃ pana patto samāno ahamasmi pajānamissaro adhipatīti mānaṃ janento pajāpatiṃ mānamaññanāya maññati.",
  "atk-s0201a0:196_13": "“Pajāpati nicco dhuvo”ti vā “ucchijjissati vinassissatī”ti vā “avaso abalo avīriyo niyatisaṅgatibhāvapariṇato",
  "atk-s0201a0:196_14": "chasvevābhijātīsu sukhadukkhaṃ paṭisaṃvedetī”ti vā maññamāno pana pajāpatiṃ diṭṭhimaññanāya maññatīti",
  "atk-s0201a0:196_15": "veditabbo.",
  "atk-s0201a0:197_0": "Pajāpatisminti ettha pana ekā diṭṭhimaññanāva yujjati.",
  "atk-s0201a0:197_1": "Tassā evaṃ pavatti veditabbā.",
  "atk-s0201a0:197_2": "Idhekacco “pajāpatismiṃ ye ca dhammā saṃvijjanti,",
  "atk-s0201a0:197_3": "sabbe te niccā dhuvā sassatā avipariṇāmadhammā”ti maññati.",
  "atk-s0201a0:197_4": "Atha vā “pajāpatismiṃ natthi pāpaṃ,",
  "atk-s0201a0:197_5": "na tasmiṃ pāpakāni kammāni upalabbhantī”ti maññati.",
  "atk-s0201a0:198_0": "Pajāpatitoti ettha tissopi maññanā labbhanti. Kathaṃ?",
  "atk-s0201a0:198_1": "Idhekacco saupakaraṇassa attano vā parassa vā pajāpatito uppattiṃ vā niggamanaṃ vā maññati,",
  "atk-s0201a0:198_2": "ayamassa diṭṭhimaññanā.",
  "atk-s0201a0:198_3": "Tasmiṃyeva panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi veditabbā.",
  "atk-s0201a0:198_4": "Pajāpatiṃ meti ettha pana ekā taṇhāmaññanāva labbhati.",
  "atk-s0201a0:198_5": "Sā cāyaṃ “pajāpati mama satthā mama sāmī”tiādinā nayena mamāyato pavattatīti veditabbā.",
  "atk-s0201a0:198_6": "Sesaṃ vuttanayameva.",
  "atk-s0201a0:199_0": "Brahmaṃ brahmatoti ettha brūhito tehi tehi guṇavisesehīti brahmā.",
  "atk-s0201a0:199_1": "Apica brahmāti mahābrahmāpi vuccati,",
  "atk-s0201a0:199_2": "tathāgatopi brāhmaṇopi mātāpitaropi seṭṭhampi.",
  "atk-s0201a0:199_3": "“Sahasso brahmā dvisahasso brahmā”tiādīsu hi mahābrahmā brahmāti vuccati.",
  "atk-s0201a0:199_4": "“Brahmāti kho,",
  "atk-s0201a0:199_5": "bhikkhave,",
  "atk-s0201a0:199_6": "tathāgatassetaṃ adhivacana”nti ettha tathāgato.",
  "atk-s0201a0:200_0": "“Tamonudo buddho samantacakkhu,",
  "atk-s0201a0:201_0": "Lokantagū sabbabhavātivatto;",
  "atk-s0201a0:202_0": "Anāsavo sabbadukkhappahīno,",
  "atk-s0201a0:203_0": "Saccavhayo brahme upāsito me”ti. –",
  "atk-s0201a0:204_0": "Ettha brāhmaṇo.",
  "atk-s0201a0:205_0": "“Brahmāti mātāpitaro, pubbācariyāti vuccare”ti. –",
  "atk-s0201a0:206_0": "Ettha mātāpitaro.",
  "atk-s0201a0:206_1": "“Brahmacakkaṃ pavattetī”ti ettha seṭṭhaṃ.",
  "atk-s0201a0:206_2": "Idha pana paṭhamābhinibbatto kappāyuko brahmā adhippeto.",
  "atk-s0201a0:206_3": "Taggahaṇeneva ca brahmapurohitabrahmapārisajjāpi gahitāti veditabbā.",
  "atk-s0201a0:206_4": "Atthavaṇṇanā panettha pajāpativāre vuttanayeneva veditabbā.",
  "atk-s0201a0:207_0": "Ābhassaravāre daṇḍadīpikāya acci viya etesaṃ sarīrato ābhā chijjitvā chijjitvā patantī viya sarati visaratīti ābhassarā.",
  "atk-s0201a0:207_1": "Tesaṃ gahaṇena sabbāpi dutiyajjhānabhūmi gahitā,",
  "atk-s0201a0:207_2": "ekatalavāsino eva cete sabbepi parittābhā appamāṇābhā ābhassarāti veditabbā.",
  "atk-s0201a0:208_0": "Subhakiṇhavāre subhena okiṇṇā vikiṇṇā subhena sarīrappabhāvaṇṇena ekagghanā suvaṇṇamañjūsāya ṭhapitasampajjalitakañcanapiṇḍasassirikāti subhakiṇhā.",
  "atk-s0201a0:208_1": "Tesaṃ gahaṇena sabbāpi tatiyajjhānabhūmi gahitā.",
  "atk-s0201a0:208_2": "Ekatalavāsino eva cete sabbepi parittasubhā appamāṇasubhā subhakiṇhāti veditabbā.",
  "atk-s0201a0:209_0": "Vehapphalavāre,",
  "atk-s0201a0:209_1": "vipulā phalāti vehapphalā.",
  "atk-s0201a0:209_2": "Catutthajjhānabhūmi brahmāno vuccanti.",
  "atk-s0201a0:209_3": "Atthanayayojanā pana imesu tīsupi vāresu bhūtavāre vuttanayeneva veditabbā.",
  "atk-s0201a0:210_0": "Abhibhūvāre abhibhavīti abhibhū.",
  "atk-s0201a0:210_1": "Kiṃ abhibhavi?",
  "atk-s0201a0:210_2": "Cattāro khandhe arūpino.",
  "atk-s0201a0:210_3": "Asaññabhavassetaṃ adhivacanaṃ.",
  "atk-s0201a0:210_4": "Asaññasattā devā vehapphalehi saddhiṃ ekatalāyeva ekasmiṃ okāse yena iriyāpathena nibbattā,",
  "atk-s0201a0:210_5": "teneva yāvatāyukaṃ tiṭṭhanti cittakammarūpasadisā hutvā.",
  "atk-s0201a0:210_6": "Te idha sabbepi abhibhūvacanena gahitā.",
  "atk-s0201a0:210_7": "Keci abhibhū nāma sahasso brahmāti evamādinā nayena tattha tattha adhipatibrahmānaṃ vaṇṇayanti.",
  "atk-s0201a0:210_8": "Brahmaggahaṇeneva pana tassa gahitattā ayuttametanti veditabbaṃ.",
  "atk-s0201a0:210_9": "Yojanānayo cettha abhibhū vaṇṇavā dīghāyukoti sutvā tattha chandarāgaṃ uppādento abhibhuṃ taṇhāmaññanāya maññati.",
  "atk-s0201a0:210_10": "“Aho vatāhaṃ abhibhuno sahabyataṃ upapajjeyya”ntiādinā pana nayena appaṭiladdhassa paṭilābhāya cittaṃ paṇidahantopi abhibhuṃ taṇhāmaññanāya maññati.",
  "atk-s0201a0:210_11": "Attānaṃ hīnato abhibhuṃ seyyato dahanto pana abhibhuṃ mānamaññanāya maññati.",
  "atk-s0201a0:210_12": "“Abhibhū nicco dhuvo”tiādinā nayena parāmasanto abhibhuṃ diṭṭhimaññanāya maññatīti veditabbo.",
  "atk-s0201a0:210_13": "Sesaṃ pajāpativāre vuttanayameva.",
  "atk-s0201a0:211_0": "Bhūtavārādivaṇṇanā niṭṭhitā.",
  "atk-s0201a0:212_0": "Ākāsānañcāyatanavārādivaṇṇanā",
  "atk-s0201a0:213_0": "4.",
  "atk-s0201a0:213_1": "Evaṃ bhagavā paṭipāṭiyā devaloke dassentopi abhibhūvacanena asaññabhavaṃ dassetvā idāni yasmā ayaṃ vaṭṭakathā,",
  "atk-s0201a0:213_2": "suddhāvāsā ca vivaṭṭapakkhe ṭhitā,",
  "atk-s0201a0:213_3": "anāgāmikhīṇāsavā eva hi te devā.",
  "atk-s0201a0:213_4": "Yasmā vā katipayakappasahassāyukā te devā,",
  "atk-s0201a0:213_5": "buddhuppādakāleyeva honti.",
  "atk-s0201a0:213_6": "Buddhā pana asaṅkheyepi kappe na uppajjanti,",
  "atk-s0201a0:213_7": "tadā suññāpi sā bhūmi hoti.",
  "atk-s0201a0:213_8": "Rañño khandhāvāraṭṭhānaṃ viya hi buddhānaṃ suddhāvāsabhavo.",
  "atk-s0201a0:213_9": "Te teneva ca kāraṇena viññāṇaṭṭhitisattāvāsavasenapi na gahitā,",
  "atk-s0201a0:213_10": "sabbakālikā pana imā maññanā.",
  "atk-s0201a0:213_11": "Tasmā tāsaṃ sadāvijjamānabhūmiṃ dassento suddhāvāse atikkamitvā,",
  "atk-s0201a0:213_12": "ākāsānañcāyatanantiādimāha.",
  "atk-s0201a0:213_13": "Tattha ākāsānañcāyatananti tabbhūmikā cattāro kusalavipākakiriyā khandhā.",
  "atk-s0201a0:213_14": "Te ca tatrūpapannāyeva daṭṭhabbā bhavaparicchedakathā ayanti katvā.",
  "atk-s0201a0:213_15": "Esa nayo viññāṇañcāyatanādīsu.",
  "atk-s0201a0:213_16": "Atthayojanā pana catūsupi etesu vāresu abhibhūvāre vuttanayeneva veditabbā.",
  "atk-s0201a0:213_17": "Mānamaññanā cettha pajāpativāre vuttanayenāpi yujjati.",
  "atk-s0201a0:214_0": "Ākāsānañcāyatanavārādivaṇṇanā niṭṭhitā.",
  "atk-s0201a0:215_0": "Diṭṭhasutavārādivaṇṇanā",
  "atk-s0201a0:216_0": "5.",
  "atk-s0201a0:216_1": "Evaṃ bhūmivisesādinā bhedena vitthāratopi maññanāvatthuṃ dassetvā idāni sabbamaññanāvatthubhūtaṃ sakkāyapariyāpannaṃ",
  "atk-s0201a0:216_2": "tebhūmakadhammabhedaṃ diṭṭhādīhi catūhi saṅgaṇhitvā dassento,",
  "atk-s0201a0:216_3": "diṭṭhaṃ diṭṭhatotiādimāha.",
  "atk-s0201a0:217_0": "Tattha diṭṭhanti maṃsacakkhunāpi diṭṭhaṃ,",
  "atk-s0201a0:217_1": "dibbacakkhunāpi diṭṭhaṃ.",
  "atk-s0201a0:217_2": "Rūpāyatanassetaṃ adhivacanaṃ.",
  "atk-s0201a0:217_3": "Tattha diṭṭhaṃ maññatīti diṭṭhaṃ tīhi maññanāhi maññati. Kathaṃ?",
  "atk-s0201a0:217_4": "Rūpāyatanaṃ subhasaññāya sukhasaññāya ca passanto tattha chandarāgaṃ janeti,",
  "atk-s0201a0:217_5": "taṃ assādeti abhinandati.",
  "atk-s0201a0:217_6": "Vuttampi hetaṃ bhagavatā “itthirūpe,",
  "atk-s0201a0:217_7": "bhikkhave,",
  "atk-s0201a0:217_8": "sattā rattā giddhā gadhitā mucchitā ajjhosannā,",
  "atk-s0201a0:217_9": "te dīgharattaṃ socanti itthirūpavasānugā”ti.",
  "atk-s0201a0:217_10": "Evaṃ diṭṭhaṃ taṇhāmaññanāya maññati.",
  "atk-s0201a0:217_11": "“Iti me rūpaṃ siyā anāgatamaddhānanti vā panettha nandiṃ samannāneti,",
  "atk-s0201a0:217_12": "rūpasampadaṃ vā pana ākaṅkhamāno dānaṃ detī”ti vitthāro.",
  "atk-s0201a0:217_13": "Evampi diṭṭhaṃ taṇhāmaññanāya maññati.",
  "atk-s0201a0:217_14": "Attano pana parassa ca rūpasampattiṃ vipattiṃ nissāya mānaṃ janeti.",
  "atk-s0201a0:217_15": "“Imināhaṃ seyyosmī”ti vā “sadisosmī”ti vā “hīnosmī”ti vāti evaṃ diṭṭhaṃ mānamaññanāya maññati.",
  "atk-s0201a0:217_16": "Rūpāyatanaṃ pana niccaṃ dhuvaṃ sassatanti maññati,",
  "atk-s0201a0:217_17": "attānaṃ attaniyanti maññati,",
  "atk-s0201a0:217_18": "maṅgalaṃ amaṅgalanti maññati,",
  "atk-s0201a0:217_19": "evaṃ diṭṭhaṃ diṭṭhimaññanāya maññati.",
  "atk-s0201a0:217_20": "Evaṃ diṭṭhaṃ tīhi maññanāhi maññati.",
  "atk-s0201a0:217_21": "Kathaṃ diṭṭhasmiṃ maññati?",
  "atk-s0201a0:217_22": "Rūpasmiṃ attānaṃ samanupassananayena maññanto diṭṭhasmiṃ maññati.",
  "atk-s0201a0:217_23": "Yathā vā dhane dhaññe.",
  "atk-s0201a0:217_24": "Evaṃ rūpasmiṃ rāgādayoti maññantopi diṭṭhasmiṃ maññati.",
  "atk-s0201a0:217_25": "Ayamassa diṭṭhimaññanā.",
  "atk-s0201a0:217_26": "Tasmiññeva panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi veditabbā.",
  "atk-s0201a0:217_27": "Evaṃ diṭṭhasmiṃ maññati.",
  "atk-s0201a0:217_28": "Sesaṃ pathavīvāre vuttanayeneva veditabbaṃ.",
  "atk-s0201a0:218_0": "Sutanti maṃsasotenapi sutaṃ, dibbasotenapi sutaṃ, saddāyatanassetaṃ adhivacanaṃ.",
  "atk-s0201a0:219_0": "Mutanti mutvā munitvā ca gahitaṃ,",
  "atk-s0201a0:219_1": "āhacca upagantvāti attho,",
  "atk-s0201a0:219_2": "indriyānaṃ ārammaṇānañca aññamaññasaṃsilese viññātanti vuttaṃ hoti,",
  "atk-s0201a0:219_3": "gandharasaphoṭṭhabbāyatanānametaṃ adhivacanaṃ.",
  "atk-s0201a0:220_0": "Viññātanti manasā viññātaṃ,",
  "atk-s0201a0:220_1": "sesānaṃ sattannaṃ āyatanānametaṃ adhivacanaṃ dhammārammaṇassa vā.",
  "atk-s0201a0:220_2": "Idha pana sakkāyapariyāpannameva labbhati.",
  "atk-s0201a0:220_3": "Vitthāro panettha diṭṭhavāre vuttanayeneva veditabbo.",
  "atk-s0201a0:221_0": "Diṭṭhasuttavārādivaṇṇanā niṭṭhitā.",
  "atk-s0201a0:222_0": "Ekattavārādivaṇṇanā",
  "atk-s0201a0:223_0": "6.",
  "atk-s0201a0:223_1": "Evaṃ sabbaṃ sakkāyabhedaṃ diṭṭhādīhi catūhi dassetvā idāni tameva samāpannakavārena ca asamāpannakavārena",
  "atk-s0201a0:223_2": "ca dvidhā dassento ekattaṃ nānattantiādimāha.",
  "atk-s0201a0:224_0": "Ekattanti iminā hi samāpannakavāraṃ dasseti.",
  "atk-s0201a0:224_1": "Nānattanti iminā asamāpannakavāraṃ.",
  "atk-s0201a0:224_2": "Tesaṃ ayaṃ vacanattho ekabhāvo ekattaṃ.",
  "atk-s0201a0:224_3": "Nānābhāvo nānattanti.",
  "atk-s0201a0:224_4": "Yojanā panettha samāpannakavāraṃ catūhi khandhehi,",
  "atk-s0201a0:224_5": "asamāpannakavārañca pañcahi khandhehi bhinditvā “rūpaṃ attato samanupassatī”tiādinā sāsananayena pathavīvārādīsu",
  "atk-s0201a0:224_6": "vuttena ca aṭṭhakathānayena yathānurūpaṃ vīmaṃsitvā veditabbā.",
  "atk-s0201a0:224_7": "Keci pana ekattanti ekattanayaṃ vadanti nānattanti nānattanayaṃ.",
  "atk-s0201a0:224_8": "Apare “ekattasaññī attā hoti arogo paraṃ maraṇā,",
  "atk-s0201a0:224_9": "nānattasaññī attā hotī”ti evaṃ diṭṭhābhinivesaṃ.",
  "atk-s0201a0:224_10": "Taṃ sabbaṃ idha nādhippetattā ayuttameva hoti.",
  "atk-s0201a0:225_0": "Evaṃ sabbaṃ sakkāyaṃ dvidhā dassetvā idāni tameva ekadhā sampiṇḍetvā dassento sabbaṃ sabbatotiādimāha.",
  "atk-s0201a0:225_1": "Yojanānayo panettha sabbaṃ assādento sabbaṃ taṇhāmaññanāya maññati.",
  "atk-s0201a0:225_2": "“Mayā ete sattā nimmitā”tiādinā nayena attanā nimmitaṃ maññanto sabbaṃ mānamaññanāya maññati.",
  "atk-s0201a0:225_3": "“Sabbaṃ pubbekatakammahetu,",
  "atk-s0201a0:225_4": "sabbaṃ issaranimmānahetu,",
  "atk-s0201a0:225_5": "sabbaṃ ahetuapaccayā,",
  "atk-s0201a0:225_6": "sabbaṃ atthi,",
  "atk-s0201a0:225_7": "sabbaṃ natthī”tiādinā nayena maññanto sabbaṃ diṭṭhimaññanāya maññatīti veditabbo.",
  "atk-s0201a0:225_8": "Kathaṃ sabbasmiṃ maññati?",
  "atk-s0201a0:225_9": "Idhekacco evaṃdiṭṭhiko hoti “mahā me attā”ti.",
  "atk-s0201a0:225_10": "So sabbalokasannivāsaṃ tassokāsabhāvena parikappetvā so kho pana me ayaṃ attā sabbasminti maññati,",
  "atk-s0201a0:225_11": "ayamassa diṭṭhimaññanā.",
  "atk-s0201a0:225_12": "Tasmiṃyeva panassa attani sinehaṃ tabbatthukañca mānaṃ uppādayato taṇhāmānamaññanāpi veditabbā.",
  "atk-s0201a0:225_13": "Sesaṃ pathavīvāre vuttanayeneva veditabbaṃ.",
  "atk-s0201a0:226_0": "Evaṃ sabbaṃ sakkāyaṃ ekadhā dassetvā idāni aparenapi nayena taṃ ekadhā dassento nibbānaṃ nibbānatoti āha.",
  "atk-s0201a0:226_1": "Tattha nibbānanti “yato kho, bho,",
  "atk-s0201a0:226_2": "ayaṃ attā pañcahi kāmaguṇehi samappito samaṅgibhūto paricāreti.",
  "atk-s0201a0:226_3": "Ettāvatā kho, bho,",
  "atk-s0201a0:226_4": "ayaṃ attā paramadiṭṭhadhammanibbānaṃ patto hotī”tiādinā nayena pañcadhā āgataṃ paramadiṭṭhadhammanibbānaṃ veditabbaṃ.",
  "atk-s0201a0:226_5": "Tattha nibbānaṃ assādento taṇhāmaññanāya maññati.",
  "atk-s0201a0:226_6": "Tena nibbānena “ahamasmi nibbānaṃ patto”ti mānaṃ janento mānamaññanāya maññati.",
  "atk-s0201a0:226_7": "Anibbānaṃyeva samānaṃ taṃ nibbānato niccādito ca gaṇhanto diṭṭhimaññanāya maññatīti veditabbo.",
  "atk-s0201a0:227_0": "Nibbānato pana aññaṃ attānaṃ gahetvā so kho pana me ayaṃ attā imasmiṃ nibbāneti maññanto nibbānasmiṃ maññati,",
  "atk-s0201a0:227_1": "ayamassa diṭṭhimaññanā.",
  "atk-s0201a0:227_2": "Tasmiṃyeva panassa attani sinehaṃ tabbatthukañca mānaṃ uppādayato taṇhāmānamaññanāpi veditabbā.",
  "atk-s0201a0:227_3": "Esa nayo nibbānato maññanāyapi.",
  "atk-s0201a0:227_4": "Tatrapi hi nibbānato aññaṃ attānaṃ gahetvā “idaṃ nibbānaṃ,",
  "atk-s0201a0:227_5": "ayaṃ attā,",
  "atk-s0201a0:227_6": "so kho pana me ayaṃ attā ito nibbānato añño”ti maññanto nibbānato maññati,",
  "atk-s0201a0:227_7": "ayamassa diṭṭhimaññanā.",
  "atk-s0201a0:227_8": "Tasmiṃyeva panassa attani sinehaṃ tabbatthukañca mānaṃ uppādayato taṇhāmānamaññanāpi veditabbā.",
  "atk-s0201a0:227_9": "“Aho sukhaṃ mama nibbāna”nti maññanto pana nibbānaṃ meti maññatīti veditabbo.",
  "atk-s0201a0:227_10": "Sesaṃ vuttanayameva.",
  "atk-s0201a0:227_11": "Ayaṃ panettha anugīti –",
  "atk-s0201a0:228_0": "Yādiso esa sakkāyo, tathā naṃ avijānato;",
  "atk-s0201a0:229_0": "Puthujjanassa sakkāye, jāyanti sabbamaññanā.",
  "atk-s0201a0:230_0": "Jeguccho bhiduro cāyaṃ, dukkho apariṇāyako;",
  "atk-s0201a0:231_0": "Taṃ paccanīkato bālo, gaṇhaṃ gaṇhāti maññanaṃ.",
  "atk-s0201a0:232_0": "Subhato sukhato ceva, sakkāyaṃ anupassato;",
  "atk-s0201a0:233_0": "Salabhasseva aggimhi, hoti taṇhāya maññanā.",
  "atk-s0201a0:234_0": "Niccasaññaṃ adhiṭṭhāya, sampattiṃ tassa passato;",
  "atk-s0201a0:235_0": "Gūthādī viya gūthasmiṃ, hoti mānena maññanā.",
  "atk-s0201a0:236_0": "Attā attaniyo meti, passato naṃ abuddhino;",
  "atk-s0201a0:237_0": "Ādāse viya bondhissa, diṭṭhiyā hoti maññanā.",
  "atk-s0201a0:238_0": "Maññanāti ca nāmetaṃ, sukhumaṃ mārabandhanaṃ;",
  "atk-s0201a0:239_0": "Sithilaṃ duppamuñcañca, yena baddho puthujjano.",
  "atk-s0201a0:240_0": "Bahuṃ vipphandamānopi, sakkāyaṃ nātivattati;",
  "atk-s0201a0:241_0": "Samussitaṃ daḷhatthambhaṃ, sāva gaddulabandhano.",
  "atk-s0201a0:242_0": "Sa’so sakkāyamalīno, jātiyā ca jarāya ca;",
  "atk-s0201a0:243_0": "Rogādīhi ca dukkhehi, niccaṃ haññati bāḷhaso.",
  "atk-s0201a0:244_0": "Taṃ vo vadāmi bhaddante, sakkāyaṃ anupassatha;",
  "atk-s0201a0:245_0": "Asātato asubhato, bhedato ca anattato.",
  "atk-s0201a0:246_0": "Eso sabhāvo hetassa, passaṃ evamimaṃ budho;",
  "atk-s0201a0:247_0": "Pahāya maññanā sabbā, sabbadukkhā pamuccatīti.",
  "atk-s0201a0:248_0": "Ekattavārādivaṇṇanā niṭṭhitā.",
  "atk-s0201a0:249_0": "Puthujjanavasena catuvīsatipabbā paṭhamanayakathā niṭṭhitā.",
  "atk-s0201a0:250_0": "Sekkhavāradutiyanayavaṇṇanā",
  "atk-s0201a0:251_0": "7.",
  "atk-s0201a0:251_1": "Evaṃ bhagavā pathavīādīsu vatthūsu sabbasakkāyadhammamūlabhūtaṃ puthujjanassa pavattiṃ dassetvā idāni",
  "atk-s0201a0:251_2": "tesveva vatthūsu sekkhassa pavattiṃ dassento yopi so,",
  "atk-s0201a0:251_3": "bhikkhave,",
  "atk-s0201a0:251_4": "bhikkhu sekkhotiādimāha.",
  "atk-s0201a0:251_5": "Tattha yoti uddesavacanaṃ.",
  "atk-s0201a0:251_6": "Soti niddesavacanaṃ.",
  "atk-s0201a0:251_7": "Pikāro sampiṇḍanattho ayampi dhammo aniyatotiādīsu viya.",
  "atk-s0201a0:251_8": "Tena ca ārammaṇasabhāgena puggalaṃ sampiṇḍeti,",
  "atk-s0201a0:251_9": "no puggalasabhāgena,",
  "atk-s0201a0:251_10": "heṭṭhato hi puggalā diṭṭhivipannā,",
  "atk-s0201a0:251_11": "idha diṭṭhisampannā,",
  "atk-s0201a0:251_12": "na tesaṃ sabhāgatā atthi.",
  "atk-s0201a0:251_13": "Ārammaṇaṃ pana heṭṭhā puggalānampi tadeva,",
  "atk-s0201a0:251_14": "imesampi tadevāti.",
  "atk-s0201a0:251_15": "Tena vuttaṃ “ārammaṇasabhāgena puggalaṃ sampiṇḍeti no puggalasabhāgenā”ti.",
  "atk-s0201a0:251_16": "Yopi soti iminā pana sakalena vacanena idāni vattabbaṃ sekkhaṃ dassetīti veditabbo.",
  "atk-s0201a0:251_17": "Bhikkhave,",
  "atk-s0201a0:251_18": "bhikkhūti idaṃ vuttanayameva.",
  "atk-s0201a0:252_0": "Sekkhoti kenaṭṭhena sekkho?",
  "atk-s0201a0:252_1": "Sekkhadhammappaṭilābhato sekkho.",
  "atk-s0201a0:252_2": "Vuttañhetaṃ “kittāvatā nu kho, bhante,",
  "atk-s0201a0:252_3": "sekkho hotīti? Idha,",
  "atk-s0201a0:252_4": "bhikkhave,",
  "atk-s0201a0:252_5": "bhikkhu sekkhāya sammādiṭṭhiyā samannāgato hoti…pe…",
  "atk-s0201a0:252_6": "sekkhena sammāsamādhinā samannāgato hoti.",
  "atk-s0201a0:252_7": "Ettāvatā kho bhikkhu,",
  "atk-s0201a0:252_8": "sekkho hotī”ti.",
  "atk-s0201a0:252_9": "Apica sikkhatītipi sekkho.",
  "atk-s0201a0:252_10": "Vuttañhetaṃ “sikkhatīti kho bhikkhu tasmā sekkhoti vuccati.",
  "atk-s0201a0:252_11": "Kiñca sikkhati?",
  "atk-s0201a0:252_12": "Adhisīlampi sikkhati,",
  "atk-s0201a0:252_13": "adhicittampi sikkhati,",
  "atk-s0201a0:252_14": "adhipaññampi sikkhati,",
  "atk-s0201a0:252_15": "sikkhatīti kho bhikkhu tasmā sekkhoti vuccatī”ti.",
  "atk-s0201a0:253_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro bhojane mattaññū",
  "atk-s0201a0:253_1": "jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ bhāvanānuyogamanuyutto viharati –",
  "atk-s0201a0:253_2": "“ajja vā sve vā aññataraṃ sāmaññaphalaṃ adhigamissāmī”ti,",
  "atk-s0201a0:253_3": "sopi vuccati sikkhatīti sekkhoti.",
  "atk-s0201a0:253_4": "Imasmiṃ panatthe paṭivedhappattova sekkho adhippeto,",
  "atk-s0201a0:253_5": "no puthujjano.",
  "atk-s0201a0:254_0": "Appattaṃ mānasaṃ etenāti appattamānaso.",
  "atk-s0201a0:254_1": "Mānasanti rāgopi cittampi arahattampi.",
  "atk-s0201a0:254_2": "“Antalikkhacaro pāso,",
  "atk-s0201a0:254_3": "yvāyaṃ carati mānaso”ti ettha hi rāgo mānasaṃ.",
  "atk-s0201a0:254_4": "“Cittaṃ mano mānasa”nti ettha cittaṃ.",
  "atk-s0201a0:254_5": "“Appattamānaso sekkho,",
  "atk-s0201a0:254_6": "kālaṃ kayirā janesutā”ti ettha arahattaṃ.",
  "atk-s0201a0:254_7": "Idhāpi arahattameva adhippetaṃ.",
  "atk-s0201a0:254_8": "Tena appattārahattoti vuttaṃ hoti.",
  "atk-s0201a0:255_0": "Anuttaranti seṭṭhaṃ,",
  "atk-s0201a0:255_1": "asadisanti attho.",
  "atk-s0201a0:255_2": "Catūhi yogehi khemaṃ ananuyuttanti yogakkhemaṃ,",
  "atk-s0201a0:255_3": "arahattameva adhippetaṃ.",
  "atk-s0201a0:255_4": "Patthayamānoti dve patthanā taṇhāpatthanā ca,",
  "atk-s0201a0:255_5": "chandapatthanā ca.",
  "atk-s0201a0:255_6": "“Patthayamānassa hi pajappitāni,",
  "atk-s0201a0:255_7": "pavedhitaṃ vāpi pakappitesū”ti ettha taṇhāpatthanā.",
  "atk-s0201a0:256_0": "“Chinnaṃ pāpimato sotaṃ, viddhastaṃ vinaḷīkataṃ;",
  "atk-s0201a0:257_0": "Pāmojjabahulā hotha, khemaṃ pattattha bhikkhavo”ti. –",
  "atk-s0201a0:258_0": "Ettha kattukamyatā kusalacchandapatthanā.",
  "atk-s0201a0:258_1": "Ayameva idhādhippetā.",
  "atk-s0201a0:258_2": "Tena patthayamānoti taṃ yogakkhemaṃ pattukāmo adhigantukāmo tanninno tappoṇo tappabbhāroti veditabbo.",
  "atk-s0201a0:258_3": "Viharatīti aññaṃ iriyāpathadukkhaṃ aññena iriyāpathena vicchinditvā aparipatantaṃ kāyaṃ harati.",
  "atk-s0201a0:258_4": "Atha vā “sabbe saṅkhārā aniccāti adhimuccanto saddhāya viharatī”tiādināpi niddesanayenettha attho daṭṭhabbo.",
  "atk-s0201a0:258_5": "Pathaviṃ pathavito abhijānātīti pathaviṃ pathavībhāvena abhijānāti,",
  "atk-s0201a0:258_6": "na puthujjano viya sabbākāraviparītāya saññāya sañjānāti.",
  "atk-s0201a0:258_7": "Apica kho abhivisiṭṭhena ñāṇena jānāti,",
  "atk-s0201a0:258_8": "evaṃ pathavīti etaṃ pathavībhāvaṃ adhimuccanto eva naṃ aniccātipi dukkhātipi anattātipi evaṃ abhijānātīti vuttaṃ hoti.",
  "atk-s0201a0:258_9": "Evañca naṃ abhiññatvā pathaviṃ mā maññīti vuttaṃ hoti.",
  "atk-s0201a0:258_10": "Maññatīti maññi.",
  "atk-s0201a0:258_11": "Ayaṃ pana maññī ca na maññī ca na vattabboti.",
  "atk-s0201a0:258_12": "Etasmiñhi atthe idaṃ padaṃ nipātetvā vuttanti veditabbaṃ.",
  "atk-s0201a0:258_13": "Ko panettha adhippāyoti. Vuccate,",
  "atk-s0201a0:258_14": "puthujjano tāva sabbamaññanānaṃ appahīnattā maññatīti vutto.",
  "atk-s0201a0:258_15": "Khīṇāsavo pahīnattā na maññatīti.",
  "atk-s0201a0:258_16": "Sekkhassa pana diṭṭhimaññanā pahīnā,",
  "atk-s0201a0:258_17": "itarā pana tanubhāvaṃ gatā,",
  "atk-s0201a0:258_18": "tena so maññatītipi na vattabbo puthujjano viya,",
  "atk-s0201a0:258_19": "na maññatītipi na vattabbo khīṇāsavo viyāti.",
  "atk-s0201a0:259_0": "Pariññeyyaṃ tassāti tassa sekkhassa taṃ maññanāvatthu okkantaniyāmattā sambodhiparāyaṇattā ca tīhi pariññāhi pariññeyyaṃ,",
  "atk-s0201a0:259_1": "apariññeyyañca apariññātañca na hoti puthujjanassa viya,",
  "atk-s0201a0:259_2": "nopi pariññātaṃ khīṇāsavassa viya.",
  "atk-s0201a0:259_3": "Sesaṃ sabbattha vuttanayameva.",
  "atk-s0201a0:260_0": "Sekkhavasena dutiyanayakathā niṭṭhitā.",
  "atk-s0201a0:261_0": "Khīṇāsavavāratatiyādinayavaṇṇanā",
  "atk-s0201a0:262_0": "8.",
  "atk-s0201a0:262_1": "Evaṃ pathavīādīsu vatthūsu sekkhassa pavattiṃ dassetvā idāni khīṇāsavassa pavattiṃ dassento yopi so,",
  "atk-s0201a0:262_2": "bhikkhave,",
  "atk-s0201a0:262_3": "bhikkhu arahantiādimāha.",
  "atk-s0201a0:262_4": "Tattha yopīti pi-",
  "atk-s0201a0:262_5": "saddo sampiṇḍanattho.",
  "atk-s0201a0:262_6": "Tena idha ubhayasabhāgatāpi labbhatīti dasseti.",
  "atk-s0201a0:262_7": "Sekkho hi khīṇāsavena ariyapuggalattā sabhāgo,",
  "atk-s0201a0:262_8": "tena puggalasabhāgatā labbhati,",
  "atk-s0201a0:262_9": "ārammaṇasabhāgatā pana vuttanayā eva.",
  "atk-s0201a0:262_10": "Arahanti ārakakileso,",
  "atk-s0201a0:262_11": "dūrakileso pahīnakilesoti attho.",
  "atk-s0201a0:262_12": "Vuttañcetaṃ bhagavatā “kathañca,",
  "atk-s0201a0:262_13": "bhikkhave,",
  "atk-s0201a0:262_14": "bhikkhu arahaṃ hoti?",
  "atk-s0201a0:262_15": "Ārakāssa honti pāpakā akusalā dhammā saṃkilesikā ponobbhavikā sadarā dukkhavipākā āyatiṃ jātijarāmaraṇiyā. Evaṃ kho,",
  "atk-s0201a0:262_16": "bhikkhave,",
  "atk-s0201a0:262_17": "bhikkhu arahaṃ hotī”ti.",
  "atk-s0201a0:262_18": "khīṇāsavoti cattāro āsavā kāmāsavo…pe…",
  "atk-s0201a0:262_19": "avijjāsavo,",
  "atk-s0201a0:262_20": "ime cattāro āsavā arahato khīṇā pahīnā samucchinnā paṭippassaddhā,",
  "atk-s0201a0:262_21": "abhabbuppattikā ñāṇagginā daḍḍhā,",
  "atk-s0201a0:262_22": "tena vuccati khīṇāsavoti.",
  "atk-s0201a0:263_0": "Vusitavāti garusaṃvāsepi ariyamaggasaṃvāsepi dasasu ariyavāsesupi vasi parivasi vuttho parivuttho,",
  "atk-s0201a0:263_1": "so vutthavāso ciṇṇacaraṇoti vusitavā katakaraṇīyoti puthujjanakalyāṇakaṃ upādāya satta sekkhā catūhi maggehi karaṇīyaṃ karonti nāma,",
  "atk-s0201a0:263_2": "khīṇāsavassa sabbakaraṇīyāni katāni pariyositāni,",
  "atk-s0201a0:263_3": "natthi tassa uttari karaṇīyaṃ dukkhakkhayādhigamāyāti katakaraṇīyo.",
  "atk-s0201a0:263_4": "Vuttampi hetaṃ –",
  "atk-s0201a0:264_0": "“Tassa sammā vimuttassa, santacittassa bhikkhuno;",
  "atk-s0201a0:265_0": "Katassa paṭicayo natthi, karaṇīyaṃ na vijjatī”ti. ;",
  "atk-s0201a0:266_0": "Ohitabhāroti tayo bhārā khandhabhāro kilesabhāro abhisaṅkhārabhāroti,",
  "atk-s0201a0:266_1": "tassime tayo bhārā ohitā oropitā nikkhittā pātitā,",
  "atk-s0201a0:266_2": "tena vuccati ohitabhāroti.",
  "atk-s0201a0:266_3": "Anuppattasadatthoti anuppatto sadatthaṃ,",
  "atk-s0201a0:266_4": "sakatthanti vuttaṃ hoti.",
  "atk-s0201a0:266_5": "Kakārassāyaṃ dakāro kato,",
  "atk-s0201a0:266_6": "sadatthoti ca arahattaṃ veditabbaṃ.",
  "atk-s0201a0:266_7": "Tañhi attupanibandhanaṭṭhena attānaṃ avijahanaṭṭhena attano paramatthaṭṭhena ca attano attho sakatthoti vuccati.",
  "atk-s0201a0:267_0": "Parikkhīṇabhavasaṃyojanoti bhavasaṃyojanānīti dasa saṃyojanāni kāmarāgasaṃyojanaṃ paṭighamānadiṭṭhivicikicchāsīlabbataparāmāsabhavarāgaissāmacchariyasaṃyojanaṃ",
  "atk-s0201a0:267_1": "avijjāsaṃyojanaṃ.",
  "atk-s0201a0:267_2": "Imāni hi satte bhavesu saṃyojenti upanibandhanti,",
  "atk-s0201a0:267_3": "bhavaṃ vā bhavena saṃyojenti,",
  "atk-s0201a0:267_4": "tasmā “bhavasaṃyojanānī”ti vuccanti.",
  "atk-s0201a0:267_5": "Imāni bhavasaṃyojanāni arahato parikkhīṇāni pahīnāni ñāṇagginā daḍḍhāni,",
  "atk-s0201a0:267_6": "tena vuccati “parikkhīṇabhavasaṃyojano”ti.",
  "atk-s0201a0:267_7": "Sammadaññā vimuttoti ettha sammadaññāti sammā aññāya.",
  "atk-s0201a0:267_8": "Kiṃ vuttaṃ hoti –",
  "atk-s0201a0:267_9": "khandhānaṃ khandhaṭṭhaṃ,",
  "atk-s0201a0:267_10": "āyatanānaṃ āyatanaṭṭhaṃ,",
  "atk-s0201a0:267_11": "dhātūnaṃ dhātuṭṭhaṃ,",
  "atk-s0201a0:267_12": "dukkhassa pīḷanaṭṭhaṃ,",
  "atk-s0201a0:267_13": "samudayassa pabhavaṭṭhaṃ,",
  "atk-s0201a0:267_14": "nirodhassa santaṭṭhaṃ,",
  "atk-s0201a0:267_15": "maggassa dassanaṭṭhaṃ,",
  "atk-s0201a0:267_16": "sabbe saṅkhārā aniccāti evamādiṃ vā bhedaṃ sammā yathābhūtaṃ aññāya jānitvā tīrayitvā tulayitvā vibhāvetvā vibhūtaṃ katvāti.",
  "atk-s0201a0:268_0": "Vimuttoti dve vimuttiyo cittassa ca vimutti nibbānañca.",
  "atk-s0201a0:268_1": "Arahā sabbakilesehi vimuttacittattā cittavimuttiyāpi vimutto.",
  "atk-s0201a0:268_2": "Nibbānaṃ adhimuttattā nibbānepi vimutto.",
  "atk-s0201a0:268_3": "Tena vuccati “sammadaññā vimutto”ti.",
  "atk-s0201a0:268_4": "Pariññātaṃ tassāti tassa arahato taṃ maññanāvatthu tīhi pariññāhi pariññātaṃ.",
  "atk-s0201a0:268_5": "Tasmā so taṃ vatthuṃ na maññati,",
  "atk-s0201a0:268_6": "taṃ vā maññanaṃ na maññatīti vuttaṃ hoti,",
  "atk-s0201a0:268_7": "sesaṃ vuttanayameva.",
  "atk-s0201a0:269_0": "Nibbānavāre pana khayā rāgassātiādayo tayo vārā vuttā.",
  "atk-s0201a0:269_1": "Te pathavīvārādīsupi vitthāretabbā.",
  "atk-s0201a0:269_2": "Ayañca pariññātavāro nibbānavārepi vitthāretabbo.",
  "atk-s0201a0:269_3": "Vitthārentena ca pariññātaṃ tassāti sabbapadehi yojetvā puna khayā rāgassa vītarāgattāti yojetabbaṃ.",
  "atk-s0201a0:269_4": "Esa nayo itaresu.",
  "atk-s0201a0:269_5": "Desanā pana ekattha vuttaṃ sabbattha vuttameva hotīti saṃkhittā.",
  "atk-s0201a0:270_0": "Khayā rāgassa vītarāgattāti ettha ca yasmā bāhirako kāmesu vītarāgo,",
  "atk-s0201a0:270_1": "na khayā rāgassa vītarāgo.",
  "atk-s0201a0:270_2": "Arahā pana khayā yeva,",
  "atk-s0201a0:270_3": "tasmā vuttaṃ “khayā rāgassa vītarāgattā”ti.",
  "atk-s0201a0:270_4": "Esa nayo dosamohesupi.",
  "atk-s0201a0:270_5": "Yathā ca “pariññātaṃ tassāti vadāmī”ti vuttepi pariññātattā so taṃ vatthuṃ taṃ vā maññanaṃ na maññatīti attho hoti,",
  "atk-s0201a0:270_6": "evamidhāpi vītarāgattā so taṃ vatthuṃ taṃ vā maññanaṃ na maññatīti daṭṭhabbo.",
  "atk-s0201a0:271_0": "Ettha ca pariññātaṃ tassāti ayaṃ vāro maggabhāvanāpāripūridassanatthaṃ vutto.",
  "atk-s0201a0:271_1": "Itare pana phalasacchikiriyāpāripūridassanatthanti veditabbā.",
  "atk-s0201a0:271_2": "Dvīhi vā kāraṇehi arahā na maññati vatthussa ca pariññātattā akusalamūlānañca samucchinnattā.",
  "atk-s0201a0:271_3": "Tenassa pariññātavārena vatthuno vatthupariññaṃ dīpeti,",
  "atk-s0201a0:271_4": "itarehi akusalamūlasamucchedanti.",
  "atk-s0201a0:271_5": "Tattha pacchimesu tīsu vāresu ayaṃ viseso veditabbo,",
  "atk-s0201a0:271_6": "tīsu hi vāresu rāge ādīnavaṃ disvā dukkhānupassī viharanto appaṇihitavimokkhena vimutto khayā rāgassa vītarāgo hoti.",
  "atk-s0201a0:271_7": "Dose ādīnavaṃ disvā aniccānupassī viharanto animittavimokkhena vimutto khayā dosassa vītadoso hoti.",
  "atk-s0201a0:271_8": "Mohe ādīnavaṃ disvā anattānupassī viharanto suññatavimokkhena vimutto khayā mohassa vītamoho hotīti.",
  "atk-s0201a0:272_0": "Evaṃ sante na eko tīhi vimokkhehi vimuccatīti dve vārā na vattabbā siyunti ce, taṃ na. Kasmā?",
  "atk-s0201a0:272_1": "Aniyamitattā.",
  "atk-s0201a0:272_2": "Aniyamena hi vuttaṃ “yopi so,",
  "atk-s0201a0:272_3": "bhikkhave,",
  "atk-s0201a0:272_4": "bhikkhu araha”nti.",
  "atk-s0201a0:272_5": "Na pana vuttaṃ appaṇihitavimokkhena vā vimutto,",
  "atk-s0201a0:272_6": "itarena vāti,",
  "atk-s0201a0:272_7": "tasmā yaṃ arahato yujjati,",
  "atk-s0201a0:272_8": "taṃ sabbaṃ vattabbamevāti.",
  "atk-s0201a0:273_0": "Avisesena vā yo koci arahā samānepi rāgādikkhaye vipariṇāmadukkhassa pariññātattā khayā rāgassa vītarāgoti vuccati,",
  "atk-s0201a0:273_1": "dukkhadukkhassa pariññātattā khayā dosassa vītadosoti.",
  "atk-s0201a0:273_2": "Saṅkhāradukkhassa pariññātattā khayā mohassa vītamohoti.",
  "atk-s0201a0:273_3": "Iṭṭhārammaṇassa vā pariññātattā khayā rāgassa vītarāgo.",
  "atk-s0201a0:273_4": "Aniṭṭhārammaṇassa pariññātattā khayā dosassa vītadoso.",
  "atk-s0201a0:273_5": "Majjhattārammaṇassa pariññātattā khayā mohassa vītamoho.",
  "atk-s0201a0:273_6": "Sukhāya vā vedanāya rāgānusayassa samucchinnattā khayā rāgassa vītarāgo,",
  "atk-s0201a0:273_7": "itarāsu paṭighamohānusayānaṃ samucchinnattā vītadoso vītamoho cāti.",
  "atk-s0201a0:273_8": "Tasmā taṃ visesaṃ dassento āha “khayā rāgassa vītarāgattā…pe…",
  "atk-s0201a0:273_9": "vītamohattā”ti.",
  "atk-s0201a0:274_0": "Khīṇāsavavasena tatiyacatutthapañcamachaṭṭhanayakathā niṭṭhitā.",
  "atk-s0201a0:275_0": "Tathāgatavārasattamanayavaṇṇanā",
  "atk-s0201a0:276_0": "12.",
  "atk-s0201a0:276_1": "Evaṃ pathavīādīsu vatthūsu khīṇāsavassa pavattiṃ dassetvā idāni attano pavattiṃ dassento tathāgatopi,",
  "atk-s0201a0:276_2": "bhikkhavetiādimāha.",
  "atk-s0201a0:276_3": "Tattha tathāgatoti aṭṭhahi kāraṇehi bhagavā tathāgatoti vuccati –",
  "atk-s0201a0:276_4": "tathā āgatoti tathāgato,",
  "atk-s0201a0:276_5": "tathā gatoti tathāgato,",
  "atk-s0201a0:276_6": "tathalakkhaṇaṃ āgatoti tathāgato,",
  "atk-s0201a0:276_7": "tathadhamme yāthāvato abhisambuddhoti tathāgato,",
  "atk-s0201a0:276_8": "tathadassitāya tathāgato,",
  "atk-s0201a0:276_9": "tathāvāditāya tathāgato,",
  "atk-s0201a0:276_10": "tathākāritāya tathāgato,",
  "atk-s0201a0:276_11": "abhibhavanaṭṭhena tathāgatoti.",
  "atk-s0201a0:277_0": "Kathaṃ bhagavā tathā āgatoti tathāgato?",
  "atk-s0201a0:277_1": "Yathā sabbalokahitāya ussukkamāpannā purimakā sammāsambuddhā āgatā,",
  "atk-s0201a0:277_2": "yathā vipassī bhagavā āgato,",
  "atk-s0201a0:277_3": "yathā sikhī bhagavā,",
  "atk-s0201a0:277_4": "yathā vessabhū bhagavā,",
  "atk-s0201a0:277_5": "yathā kakusandho bhagavā,",
  "atk-s0201a0:277_6": "yathā koṇāgamano bhagavā,",
  "atk-s0201a0:277_7": "yathā kassapo bhagavā āgatoti.",
  "atk-s0201a0:277_8": "Kiṃ vuttaṃ hoti?",
  "atk-s0201a0:277_9": "Yena abhinīhārena ete bhagavanto āgatā,",
  "atk-s0201a0:277_10": "teneva amhākampi bhagavā āgato.",
  "atk-s0201a0:278_0": "Atha vā yathā vipassī bhagavā…pe…",
  "atk-s0201a0:278_1": "yathā kassapo bhagavā dānapāramiṃ pūretvā,",
  "atk-s0201a0:278_2": "sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā,",
  "atk-s0201a0:278_3": "imā dasa pāramiyo,",
  "atk-s0201a0:278_4": "dasa upapāramiyo,",
  "atk-s0201a0:278_5": "dasa paramatthapāramiyoti,",
  "atk-s0201a0:278_6": "samatiṃsa pāramiyo pūretvā,",
  "atk-s0201a0:278_7": "aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā pubbayogapubbacariyadhammakkhānañātatthacariyādayo pūretvā,",
  "atk-s0201a0:278_8": "buddhicariyāya koṭiṃ patvā āgato,",
  "atk-s0201a0:278_9": "tathā amhākampi bhagavā āgato.",
  "atk-s0201a0:279_0": "Yathā ca vipassī bhagavā…pe…",
  "atk-s0201a0:279_1": "yathā kassapo bhagavā cattāro satipaṭṭhāne sammappadhāne iddhipāde pañcindriyāni pañca balāni satta bojjhaṅge",
  "atk-s0201a0:279_2": "ariyaṃ aṭṭhaṅgikaṃ maggaṃ bhāvetvā brūhetvā āgato,",
  "atk-s0201a0:279_3": "tathā amhākaṃ bhagavāpi āgatoti tathāgato.",
  "atk-s0201a0:280_0": "Yatheva lokamhi vipassiādayo,",
  "atk-s0201a0:281_0": "Sabbaññubhāvaṃ munayo idhāgatā;",
  "atk-s0201a0:282_0": "Tathā ayaṃ sakyamunīpi āgato,",
  "atk-s0201a0:283_0": "Tathāgato vuccati tena cakkhumāti.",
  "atk-s0201a0:284_0": "Evaṃ tathā āgatoti tathāgato.",
  "atk-s0201a0:285_0": "Kathaṃ tathā gatoti tathāgato.",
  "atk-s0201a0:285_1": "Yathā sampatijāto vipassī bhagavā gato…pe…",
  "atk-s0201a0:285_2": "kassapo bhagavā gato.",
  "atk-s0201a0:285_3": "Kathañca so gatoti,",
  "atk-s0201a0:285_4": "so hi sampatijātova samehi pādehi pathaviyaṃ patiṭṭhāya uttarābhimukho sattapadavītihārena gato. Yathāha –",
  "atk-s0201a0:285_5": "sampatijāto, ānanda,",
  "atk-s0201a0:285_6": "bodhisatto samehi pādehi pathaviyaṃ patiṭṭhahitvā uttarābhimukho sattapadavītihārena gacchati setamhi chatte anudhārīyamāne,",
  "atk-s0201a0:285_7": "sabbā ca disā anuviloketi,",
  "atk-s0201a0:285_8": "āsabhiñca vācaṃ bhāsati “aggohamasmi lokassa,",
  "atk-s0201a0:285_9": "jeṭṭhohamasmi lokassa,",
  "atk-s0201a0:285_10": "seṭṭhohamasmi lokassa,",
  "atk-s0201a0:285_11": "ayamantimā jāti,",
  "atk-s0201a0:285_12": "natthi dāni punabbhavo”ti.",
  "atk-s0201a0:286_0": "Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.",
  "atk-s0201a0:286_1": "Yañhi so sampatijātova samehi pādehi patiṭṭhahi,",
  "atk-s0201a0:286_2": "idamassa caturiddhipādapaṭilābhassa pubbanimittaṃ.",
  "atk-s0201a0:286_3": "Uttarābhimukhabhāvo pana sabbalokuttarabhāvassa pubbanimittaṃ.",
  "atk-s0201a0:286_4": "Sattapadavītihāro sattabojjhaṅgaratanapaṭilābhassa.",
  "atk-s0201a0:286_5": "“Suvaṇṇadaṇḍā vītipatanti cāmarā”ti ettha vutto cāmarukkhepo sabbatitthiyanimmathanassa.",
  "atk-s0201a0:286_6": "Setacchattadhāraṇaṃ arahattavimuttivaravimalasetacchattapaṭilābhassa.",
  "atk-s0201a0:286_7": "Sabbadisānuvilokanaṃ sabbaññutānāvaraṇañāṇapaṭilābhassa.",
  "atk-s0201a0:286_8": "Āsabhīvācābhāsanaṃ appaṭivattiyavaradhammacakkappavattanassa pubbanimittaṃ.",
  "atk-s0201a0:286_9": "Tathā ayaṃ bhagavāpi gato.",
  "atk-s0201a0:286_10": "Tañcassa gamanaṃ tathaṃ ahosi avitathaṃ tesaññeva visesādhigamānaṃ pubbanimittabhāvena.",
  "atk-s0201a0:286_11": "Tenāhu porāṇā –",
  "atk-s0201a0:287_0": "“Muhuttajātova gavampatī yathā,",
  "atk-s0201a0:288_0": "Samehi pādehi phusī vasundharaṃ;",
  "atk-s0201a0:289_0": "So vikkamī satta padāni gotamo,",
  "atk-s0201a0:290_0": "Setañca chattaṃ anudhārayuṃ marū.",
  "atk-s0201a0:291_0": "Gantvāna so satta padāni gotamo,",
  "atk-s0201a0:292_0": "Disā vilokesi samā samantato;",
  "atk-s0201a0:293_0": "Aṭṭhaṅgupetaṃ giramabbhudīrayī,",
  "atk-s0201a0:294_0": "Sīho yathā pabbatamuddhaniṭṭhito”ti. –",
  "atk-s0201a0:295_0": "Evaṃ tathā gatoti tathāgato.",
  "atk-s0201a0:296_0": "Atha vā yathā vipassī bhagavā…pe…",
  "atk-s0201a0:296_1": "yathā kassapo bhagavā,",
  "atk-s0201a0:296_2": "ayampi bhagavā tatheva nekkhammena kāmacchandaṃ pahāya gato.",
  "atk-s0201a0:296_3": "Abyāpādena byāpādaṃ,",
  "atk-s0201a0:296_4": "ālokasaññāya thinamiddhaṃ,",
  "atk-s0201a0:296_5": "avikkhepena uddhaccakukkuccaṃ,",
  "atk-s0201a0:296_6": "dhammavavatthānena vicikicchaṃ pahāya,",
  "atk-s0201a0:296_7": "ñāṇena avijjaṃ padāletvā,",
  "atk-s0201a0:296_8": "pāmojjena aratiṃ vinodetvā,",
  "atk-s0201a0:296_9": "paṭhamajjhānena nīvaraṇakavāṭaṃ ugghāṭetvā,",
  "atk-s0201a0:296_10": "dutiyajjhānena vitakkavicāradhūmaṃ vūpasametvā,",
  "atk-s0201a0:296_11": "tatiyajjhānena pītiṃ virājetvā,",
  "atk-s0201a0:296_12": "catutthajjhānena sukhadukkhaṃ pahāya,",
  "atk-s0201a0:296_13": "ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,",
  "atk-s0201a0:296_14": "viññāṇañcāyatanasamāpattiyā ākāsānañcāyatanasaññaṃ,",
  "atk-s0201a0:296_15": "ākiñcaññāyatanasamāpattiyā viññāṇañcāyatanasaññaṃ,",
  "atk-s0201a0:296_16": "nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.",
  "atk-s0201a0:297_0": "Aniccānupassanāya niccasaññaṃ pahāya,",
  "atk-s0201a0:297_1": "dukkhānupassanāya sukhasaññaṃ,",
  "atk-s0201a0:297_2": "anattānupassanāya attasaññaṃ,",
  "atk-s0201a0:297_3": "nibbidānupassanāya nandiṃ,",
  "atk-s0201a0:297_4": "virāgānupassanāya rāgaṃ,",
  "atk-s0201a0:297_5": "nirodhānupassanāya samudayaṃ,",
  "atk-s0201a0:297_6": "paṭinissaggānupassanāya ādānaṃ,",
  "atk-s0201a0:297_7": "khayānupassanāya ghanasaññaṃ,",
  "atk-s0201a0:297_8": "vayānupassanāya āyūhanaṃ,",
  "atk-s0201a0:297_9": "vipariṇāmānupassanāya dhuvasaññaṃ,",
  "atk-s0201a0:297_10": "animittānupassanāya nimittaṃ,",
  "atk-s0201a0:297_11": "appaṇihitānupassanāya paṇidhiṃ,",
  "atk-s0201a0:297_12": "suññatānupassanāya abhinivesaṃ,",
  "atk-s0201a0:297_13": "adhipaññādhammavipassanāya sārādānābhinivesaṃ,",
  "atk-s0201a0:297_14": "yathābhūtañāṇadassanena sammohābhinivesaṃ,",
  "atk-s0201a0:297_15": "ādīnavānupassanāya ālayābhinivesaṃ,",
  "atk-s0201a0:297_16": "paṭisaṅkhānupassanāya appaṭisaṅkhaṃ,",
  "atk-s0201a0:297_17": "vivaṭṭānupassanāya saṃyogābhinivesaṃ,",
  "atk-s0201a0:297_18": "sotāpattimaggena diṭṭhekaṭṭhe kilese bhañjitvā,",
  "atk-s0201a0:297_19": "sakadāgāmimaggena oḷārike kilese pahāya,",
  "atk-s0201a0:297_20": "anāgāmimaggena aṇusahagate kilese samugghāṭetvā,",
  "atk-s0201a0:297_21": "arahattamaggena sabbakilese samucchinditvā gato.",
  "atk-s0201a0:297_22": "Evampi tathā gatoti tathāgato.",
  "atk-s0201a0:298_0": "Kathaṃ tathalakkhaṇaṃ āgatoti tathāgato.",
  "atk-s0201a0:298_1": "Pathavīdhātuyā kakkhaḷattalakkhaṇaṃ tathaṃ avitathaṃ.",
  "atk-s0201a0:298_2": "Āpodhātuyā paggharaṇalakkhaṇaṃ.",
  "atk-s0201a0:298_3": "Tejodhātuyā uṇhattalakkhaṇaṃ.",
  "atk-s0201a0:298_4": "Vāyodhātuyā vitthambhanalakkhaṇaṃ.",
  "atk-s0201a0:298_5": "Ākāsadhātuyā asamphuṭṭhalakkhaṇaṃ.",
  "atk-s0201a0:298_6": "Viññāṇadhātuyā vijānanalakkhaṇaṃ.",
  "atk-s0201a0:299_0": "Rūpassa ruppanalakkhaṇaṃ.",
  "atk-s0201a0:299_1": "Vedanāya vedayitalakkhaṇaṃ.",
  "atk-s0201a0:299_2": "Saññāya sañjānanalakkhaṇaṃ.",
  "atk-s0201a0:299_3": "Saṅkhārānaṃ abhisaṅkharaṇalakkhaṇaṃ.",
  "atk-s0201a0:299_4": "Viññāṇassa vijānanalakkhaṇaṃ.",
  "atk-s0201a0:300_0": "Vitakkassa abhiniropanalakkhaṇaṃ.",
  "atk-s0201a0:300_1": "Vicārassa anumajjanalakkhaṇaṃ.",
  "atk-s0201a0:300_2": "Pītiyā pharaṇalakkhaṇaṃ.",
  "atk-s0201a0:300_3": "Sukhassa sātalakkhaṇaṃ.",
  "atk-s0201a0:300_4": "Cittekaggatāya avikkhepalakkhaṇaṃ.",
  "atk-s0201a0:300_5": "Phassassa phusanalakkhaṇaṃ.",
  "atk-s0201a0:301_0": "Saddhindriyassa adhimokkhalakkhaṇaṃ.",
  "atk-s0201a0:301_1": "Vīriyindriyassa paggahaṇalakkhaṇaṃ.",
  "atk-s0201a0:301_2": "Satindriyassa upaṭṭhānalakkhaṇaṃ.",
  "atk-s0201a0:301_3": "Samādhindriyassa avikkhepalakkhaṇaṃ.",
  "atk-s0201a0:301_4": "Paññindriyassa pajānanalakkhaṇaṃ.",
  "atk-s0201a0:302_0": "Saddhābalassa assaddhiye akampiyalakkhaṇaṃ.",
  "atk-s0201a0:302_1": "Vīriyabalassa kosajje.",
  "atk-s0201a0:302_2": "Satibalassa muṭṭhasacce.",
  "atk-s0201a0:302_3": "Samādhibalassa uddhacce.",
  "atk-s0201a0:302_4": "Paññābalassa avijjāya akampiyalakkhaṇaṃ.",
  "atk-s0201a0:303_0": "Satisambojjhaṅgassa upaṭṭhānalakkhaṇaṃ.",
  "atk-s0201a0:303_1": "Dhammavicayasambojjhaṅgassa pavicayalakkhaṇaṃ.",
  "atk-s0201a0:303_2": "Vīriyasambojjhaṅgassa paggahaṇalakkhaṇaṃ.",
  "atk-s0201a0:303_3": "Pītisambojjhaṅgassa pharaṇalakkhaṇaṃ.",
  "atk-s0201a0:303_4": "Passaddhisambojjhaṅgassa upasamalakkhaṇaṃ.",
  "atk-s0201a0:303_5": "Samādhisambojjhaṅgassa avikkhepalakkhaṇaṃ.",
  "atk-s0201a0:303_6": "Upekkhāsambojjhaṅgassa paṭisaṅkhānalakkhaṇaṃ.",
  "atk-s0201a0:304_0": "Sammādiṭṭhiyā dassanalakkhaṇaṃ.",
  "atk-s0201a0:304_1": "Sammāsaṅkappassa abhiniropanalakkhaṇaṃ.",
  "atk-s0201a0:304_2": "Sammāvācāya pariggāhalakkhaṇaṃ.",
  "atk-s0201a0:304_3": "Sammākammantassa samuṭṭhānalakkhaṇaṃ.",
  "atk-s0201a0:304_4": "Sammāājīvassa vodānalakkhaṇaṃ.",
  "atk-s0201a0:304_5": "Sammāvāyāmassa paggahaṇalakkhaṇaṃ.",
  "atk-s0201a0:304_6": "Sammāsatiyā upaṭṭhānalakkhaṇaṃ.",
  "atk-s0201a0:304_7": "Sammāsamādhissa avikkhepalakkhaṇaṃ.",
  "atk-s0201a0:305_0": "Avijjāya aññāṇalakkhaṇaṃ.",
  "atk-s0201a0:305_1": "Saṅkhārānaṃ cetanālakkhaṇaṃ.",
  "atk-s0201a0:305_2": "Viññāṇassa vijānanalakkhaṇaṃ.",
  "atk-s0201a0:305_3": "Nāmassa namanalakkhaṇaṃ.",
  "atk-s0201a0:305_4": "Rūpassa ruppanalakkhaṇaṃ.",
  "atk-s0201a0:305_5": "Saḷāyatanassa āyatanalakkhaṇaṃ.",
  "atk-s0201a0:305_6": "Phassassa phusanalakkhaṇaṃ.",
  "atk-s0201a0:305_7": "Vedanāya vedayitalakkhaṇaṃ.",
  "atk-s0201a0:305_8": "Taṇhāya hetulakkhaṇaṃ.",
  "atk-s0201a0:305_9": "Upādānassa gahaṇalakkhaṇaṃ.",
  "atk-s0201a0:305_10": "Bhavassa āyūhanalakkhaṇaṃ.",
  "atk-s0201a0:305_11": "Jātiyā nibbattilakkhaṇaṃ.",
  "atk-s0201a0:305_12": "Jarāya jīraṇalakkhaṇaṃ.",
  "atk-s0201a0:305_13": "Maraṇassa cutilakkhaṇaṃ.",
  "atk-s0201a0:306_0": "Dhātūnaṃ suññatālakkhaṇaṃ.",
  "atk-s0201a0:306_1": "Āyatanānaṃ āyatanalakkhaṇaṃ.",
  "atk-s0201a0:306_2": "Satipaṭṭhānānaṃ upaṭṭhānalakkhaṇaṃ.",
  "atk-s0201a0:306_3": "Sammappadhānānaṃ padahanalakkhaṇaṃ.",
  "atk-s0201a0:306_4": "Iddhipādānaṃ ijjhanalakkhaṇaṃ.",
  "atk-s0201a0:306_5": "Indriyānaṃ adhipatilakkhaṇaṃ.",
  "atk-s0201a0:306_6": "Balānaṃ akampiyalakkhaṇaṃ.",
  "atk-s0201a0:306_7": "Bojjhaṅgānaṃ niyyānalakkhaṇaṃ.",
  "atk-s0201a0:306_8": "Maggassa hetulakkhaṇaṃ.",
  "atk-s0201a0:307_0": "Saccānaṃ tathalakkhaṇaṃ.",
  "atk-s0201a0:307_1": "Samathassa avikkhepalakkhaṇaṃ.",
  "atk-s0201a0:307_2": "Vipassanāya anupassanālakkhaṇaṃ.",
  "atk-s0201a0:307_3": "Samathavipassanānaṃ ekarasalakkhaṇaṃ.",
  "atk-s0201a0:307_4": "Yuganandhānaṃ anativattanalakkhaṇaṃ.",
  "atk-s0201a0:308_0": "Sīlavisuddhiyā saṃvaralakkhaṇaṃ.",
  "atk-s0201a0:308_1": "Cittavisuddhiyā avikkhepalakkhaṇaṃ.",
  "atk-s0201a0:308_2": "Diṭṭhivisuddhiyā dassanalakkhaṇaṃ.",
  "atk-s0201a0:309_0": "Khayeñāṇassa samucchedalakkhaṇaṃ.",
  "atk-s0201a0:309_1": "Anuppāde ñāṇassa passaddhilakkhaṇaṃ.",
  "atk-s0201a0:309_2": "Chandassa mūlalakkhaṇaṃ.",
  "atk-s0201a0:309_3": "Manasikārassa samuṭṭhānalakkhaṇaṃ.",
  "atk-s0201a0:309_4": "Phassassa samodhānalakkhaṇaṃ.",
  "atk-s0201a0:309_5": "Vedanāya samosaraṇalakkhaṇaṃ.",
  "atk-s0201a0:309_6": "Samādhissa pamukhalakkhaṇaṃ.",
  "atk-s0201a0:309_7": "Satiyā ādhipateyyalakkhaṇaṃ.",
  "atk-s0201a0:309_8": "Paññāya tatuttarilakkhaṇaṃ.",
  "atk-s0201a0:309_9": "Vimuttiyā sāralakkhaṇaṃ.",
  "atk-s0201a0:309_10": "Amatogadhassa nibbānassa pariyosānalakkhaṇaṃ tathaṃ avitathaṃ.",
  "atk-s0201a0:309_11": "Evaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato,",
  "atk-s0201a0:309_12": "evaṃ tathalakkhaṇaṃ āgatoti tathāgato.",
  "atk-s0201a0:310_0": "Kathaṃ tathadhamme yāthāvato abhisambuddhoti tathāgato?",
  "atk-s0201a0:310_1": "Tathadhammā nāma cattāri ariyasaccāni.",
  "atk-s0201a0:310_2": "Yathāha “cattārimāni,",
  "atk-s0201a0:310_3": "bhikkhave,",
  "atk-s0201a0:310_4": "tathāni avitathāni anaññathāni.",
  "atk-s0201a0:310_5": "Katamāni cattāri,",
  "atk-s0201a0:310_6": "idaṃ dukkhanti,",
  "atk-s0201a0:310_7": "bhikkhave,",
  "atk-s0201a0:310_8": "tathametaṃ avitathametaṃ anaññathameta”nti vitthāro.",
  "atk-s0201a0:310_9": "Tāni ca bhagavā abhisambuddho,",
  "atk-s0201a0:310_10": "tasmā tathānaṃ abhisambuddhattā tathāgatoti vuccati.",
  "atk-s0201a0:310_11": "Abhisambuddhattho hi ettha gatasaddo.",
  "atk-s0201a0:310_12": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0201a0:310_13": "saṅkhārānaṃ avijjāpaccayasambhūtasamudāgataṭṭho tatho avitatho anaññatho.",
  "atk-s0201a0:310_14": "Tathā avijjāya saṅkhārānaṃ paccayaṭṭho.",
  "atk-s0201a0:310_15": "Saṅkhārānaṃ viññāṇassa paccayaṭṭho…pe…",
  "atk-s0201a0:310_16": "jātiyā jarāmaraṇassa paccayaṭṭho tatho avitatho anaññatho.",
  "atk-s0201a0:310_17": "Taṃ sabbaṃ bhagavā abhisambuddho,",
  "atk-s0201a0:310_18": "tasmāpi tathānaṃ dhammānaṃ abhisambuddhattā tathāgatoti vuccati.",
  "atk-s0201a0:310_19": "Evaṃ tathadhamme yāthāvato abhisambuddhoti tathāgato.",
  "atk-s0201a0:311_0": "Kathaṃ tathadassitāya tathāgato?",
  "atk-s0201a0:311_1": "Bhagavā yaṃ sadevake loke…pe…",
  "atk-s0201a0:311_2": "sadevamanussāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma atthi.",
  "atk-s0201a0:311_3": "Taṃ sabbākārato jānāti, passati.",
  "atk-s0201a0:311_4": "Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ,",
  "atk-s0201a0:311_5": "yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”nti ādinā nayena",
  "atk-s0201a0:311_6": "anekehi nāmehi terasahi vārehi dvepaññāsāya nayehi vibhajjamānaṃ tathameva hoti,",
  "atk-s0201a0:311_7": "vitathaṃ natthi.",
  "atk-s0201a0:311_8": "Esa nayo sotadvārādīsupi āpāthamāgacchantesu saddādīsu.",
  "atk-s0201a0:311_9": "Vuttañcetaṃ bhagavatā “yaṃ,",
  "atk-s0201a0:311_10": "bhikkhave,",
  "atk-s0201a0:311_11": "sadevakassa lokassa…pe…",
  "atk-s0201a0:311_12": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0201a0:311_13": "tamahaṃ jānāmi,",
  "atk-s0201a0:311_14": "…tamahaṃ abhiññāsiṃ,",
  "atk-s0201a0:311_15": "taṃ tathāgatassa viditaṃ,",
  "atk-s0201a0:311_16": "taṃ tathāgato na upaṭṭhāsī”ti.",
  "atk-s0201a0:311_17": "Evaṃ tathadassitāya tathāgato.",
  "atk-s0201a0:311_18": "Tattha tathadassīatthe tathāgatoti padasambhavo veditabbo.",
  "atk-s0201a0:312_0": "Kathaṃ tathāvāditāya tathāgato?",
  "atk-s0201a0:312_1": "Yaṃ rattiṃ bhagavā bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho,",
  "atk-s0201a0:312_2": "yañca rattiṃ yamakasālānamantare anupādisesāya nibbānadhātuyā parinibbāyi,",
  "atk-s0201a0:312_3": "etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ,",
  "atk-s0201a0:312_4": "taṃ sabbaṃ atthato ca byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ,",
  "atk-s0201a0:312_5": "natthi tattha vālaggamattampi pakkhalitaṃ,",
  "atk-s0201a0:312_6": "sabbaṃ taṃ ekamuddikāya lañchitaṃ viya,",
  "atk-s0201a0:312_7": "ekanāḷiyā mitaṃ viya,",
  "atk-s0201a0:312_8": "ekatulāya tulitaṃ viya ca tathameva hoti avitathaṃ. Tenāha – “yañca, cunda,",
  "atk-s0201a0:312_9": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0201a0:312_10": "yañca rattiṃ anupādisesāya nibbānadhātuyā parinibbāyati,",
  "atk-s0201a0:312_11": "yaṃ etasmiṃ antare bhāsati lapati niddisati,",
  "atk-s0201a0:312_12": "sabbaṃ taṃ tatheva hoti no aññathā.",
  "atk-s0201a0:312_13": "Tasmā tathāgatoti vuccatī”ti.",
  "atk-s0201a0:312_14": "Gadaattho hi ettha gatasaddo.",
  "atk-s0201a0:312_15": "Evaṃ tathāvāditāya tathāgato.",
  "atk-s0201a0:312_16": "Apica āgadanaṃ āgado,",
  "atk-s0201a0:312_17": "vacananti attho.",
  "atk-s0201a0:312_18": "Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.",
  "atk-s0201a0:313_0": "Kathaṃ tathākāritāya tathāgato?",
  "atk-s0201a0:313_1": "Bhagavato hi vācāya kāyo anulometi,",
  "atk-s0201a0:313_2": "kāyassapi vācā.",
  "atk-s0201a0:313_3": "Tasmā yathāvādī tathākārī,",
  "atk-s0201a0:313_4": "yathākārī tathāvādī ca hoti.",
  "atk-s0201a0:313_5": "Evaṃbhūtassa cassa yathā vācā,",
  "atk-s0201a0:313_6": "kāyopi tathāgato pavattoti attho.",
  "atk-s0201a0:313_7": "Yathā ca kāyo,",
  "atk-s0201a0:313_8": "vācāpi tathā gatā pavattāti tathāgato.",
  "atk-s0201a0:313_9": "Tenāha “yathāvādī,",
  "atk-s0201a0:313_10": "bhikkhave,",
  "atk-s0201a0:313_11": "tathāgato tathākārī,",
  "atk-s0201a0:313_12": "yathākārī tathāvādī.",
  "atk-s0201a0:313_13": "Iti yathāvādī tathākārī,",
  "atk-s0201a0:313_14": "yathākārī tathāvādī,",
  "atk-s0201a0:313_15": "tasmā tathāgatoti vuccatī”ti.",
  "atk-s0201a0:313_16": "Evaṃ tathākāritāya tathāgato.",
  "atk-s0201a0:314_0": "Kathaṃ abhibhavanaṭṭhena tathāgato?",
  "atk-s0201a0:314_1": "Upari bhavaggaṃ heṭṭhā aviciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati,",
  "atk-s0201a0:314_2": "sīlenapi samādhināpi paññāyapi vimuttiyāpi vimuttiñāṇadassanenapi,",
  "atk-s0201a0:314_3": "na tassa tulā vā pamāṇaṃ vā atthi,",
  "atk-s0201a0:314_4": "atulo appameyyo anuttaro rājarājo devadevo sakkānaṃ atisakko brahmānaṃ atibrahmā.",
  "atk-s0201a0:314_5": "Tenāha “sadevake,",
  "atk-s0201a0:314_6": "bhikkhave, loke…pe…",
  "atk-s0201a0:314_7": "sadevamanussāya tathāgato abhibhū anabhibhūto aññadatthu daso vasavattī.",
  "atk-s0201a0:314_8": "Tasmā tathāgatoti vuccatī”ti.",
  "atk-s0201a0:315_0": "Tatrevaṃ padasiddhi veditabbā,",
  "atk-s0201a0:315_1": "agado viya agado.",
  "atk-s0201a0:315_2": "Ko panesa?",
  "atk-s0201a0:315_3": "Desanāvilāsamayo ceva puññussayo ca.",
  "atk-s0201a0:315_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati,",
  "atk-s0201a0:315_5": "iti sabbalokābhibhavane tatho aviparīto desanāvilāsamayo ceva puññassayo ca agado assāti dakārassa takāraṃ katvā tathāgatoti veditabbo.",
  "atk-s0201a0:315_6": "Evaṃ abhibhavanaṭṭhena tathāgato.",
  "atk-s0201a0:316_0": "Apica tathāya gatotipi tathāgato,",
  "atk-s0201a0:316_1": "tathaṃ gatotipi tathāgato.",
  "atk-s0201a0:316_2": "Gatoti avagato, atīto, patto,",
  "atk-s0201a0:316_3": "paṭipannoti attho.",
  "atk-s0201a0:316_4": "Tattha sakalaṃ lokaṃ tīraṇapariññāya tathāya gato avagatoti tathāgato.",
  "atk-s0201a0:316_5": "Lokasamudayaṃ pahānapariññāya tathāya gato atītoti tathāgato.",
  "atk-s0201a0:316_6": "Lokanirodhaṃ sacchikiriyāya tathāya gato pattoti tathāgato.",
  "atk-s0201a0:316_7": "Lokanirodhagāminiṃ paṭipadaṃ tathaṃ gato paṭipannoti tathāgato.",
  "atk-s0201a0:316_8": "Tena yaṃ vuttaṃ bhagavatā “loko,",
  "atk-s0201a0:316_9": "bhikkhave,",
  "atk-s0201a0:316_10": "tathāgatena abhisambuddho,",
  "atk-s0201a0:316_11": "lokasmā tathāgato visaṃyutto.",
  "atk-s0201a0:316_12": "Lokasamudayo,",
  "atk-s0201a0:316_13": "bhikkhave,",
  "atk-s0201a0:316_14": "tathāgatena abhisambuddho,",
  "atk-s0201a0:316_15": "lokasamudayo tathāgatassa pahīno.",
  "atk-s0201a0:316_16": "Lokanirodho,",
  "atk-s0201a0:316_17": "bhikkhave,",
  "atk-s0201a0:316_18": "tathāgatena abhisambuddho,",
  "atk-s0201a0:316_19": "lokanirodho tathāgatassa sacchikato.",
  "atk-s0201a0:316_20": "Lokanirodhagāminī paṭipadā,",
  "atk-s0201a0:316_21": "bhikkhave,",
  "atk-s0201a0:316_22": "tathāgatena abhisambuddhā,",
  "atk-s0201a0:316_23": "lokanirodhagāminī paṭipadā tathāgatassa bhāvitā. Yaṃ,",
  "atk-s0201a0:316_24": "bhikkhave,",
  "atk-s0201a0:316_25": "sadevakassa lokassa…pe…",
  "atk-s0201a0:316_26": "sabbaṃ taṃ tathāgatena abhisambuddhaṃ,",
  "atk-s0201a0:316_27": "tasmā tathāgatoti vuccatī”ti.",
  "atk-s0201a0:316_28": "Tassa evampi attho veditabbo.",
  "atk-s0201a0:316_29": "Idampi ca tathāgatassa tathāgatabhāvadīpane mukhamattameva.",
  "atk-s0201a0:316_30": "Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0201a0:317_0": "Arahaṃ sammāsambuddhoti padadvaye pana ārakattā arīnaṃ,",
  "atk-s0201a0:317_1": "arānañca hatattā,",
  "atk-s0201a0:317_2": "paccayādīnaṃ arahattā,",
  "atk-s0201a0:317_3": "pāpakaraṇe rahābhāvāti imehi tāva kāraṇehi arahanti veditabbo.",
  "atk-s0201a0:318_0": "Sammā sāmañca sabbadhammānaṃ buddhattā pana sammāsambuddhoti.",
  "atk-s0201a0:318_1": "Ayamettha saṅkhepo.",
  "atk-s0201a0:318_2": "Vitthārato panetaṃ padadvayaṃ visuddhimagge buddhānussativaṇṇanāyaṃ pakāsitaṃ.",
  "atk-s0201a0:319_0": "Pariññātantaṃ tathāgatassāti ettha pana taṃ maññanāvatthu pariññātaṃ tathāgatassātipi attho veditabbo.",
  "atk-s0201a0:319_1": "Pariññātantaṃ nāma pariññātapāraṃ pariññātāvasānaṃ anavasesato pariññātanti vuttaṃ hoti.",
  "atk-s0201a0:319_2": "Buddhānañhi sāvakehi saddhiṃ kiñcāpi tena tena maggena kilesappahāne viseso natthi,",
  "atk-s0201a0:319_3": "pariññāya pana atthi.",
  "atk-s0201a0:319_4": "Sāvakā hi catunnaṃ dhātūnaṃ ekadesameva sammasitvā nibbānaṃ pāpuṇanti.",
  "atk-s0201a0:319_5": "Buddhānaṃ pana aṇuppamāṇampi saṅkhāragataṃ ñāṇena adiṭṭhamatulitamatīritamasacchikataṃ natthi.",
  "atk-s0201a0:320_0": "Tathāgatavārasattamanayavaṇṇanā niṭṭhitā.",
  "atk-s0201a0:321_0": "Tathāgatavāraaṭṭhamanayavaṇṇanā",
  "atk-s0201a0:322_0": "13.",
  "atk-s0201a0:322_1": "Nandī dukkhassa mūlantiādīsu ca nandīti purimataṇhā.",
  "atk-s0201a0:322_2": "Dukkhanti pañcakkhandhā.",
  "atk-s0201a0:322_3": "Mūlantiādi.",
  "atk-s0201a0:322_4": "Iti viditvāti taṃ purimabhavanandiṃ “imassa dukkhassa mūla”nti evaṃ jānitvā.",
  "atk-s0201a0:322_5": "Bhavāti kammabhavato.",
  "atk-s0201a0:322_6": "Jātīti vipākakkhandhā.",
  "atk-s0201a0:322_7": "Te hi yasmā jāyanti,",
  "atk-s0201a0:322_8": "tasmā “jātī”ti vuttā.",
  "atk-s0201a0:322_9": "Jātisīsena vā ayaṃ desanā.",
  "atk-s0201a0:322_10": "Etampi “iti viditvā”ti iminā yojetabbaṃ.",
  "atk-s0201a0:322_11": "Ayañhi ettha attho “kammabhavato upapattibhavo hotīti evañca jānitvā”ti.",
  "atk-s0201a0:322_12": "Bhūtassāti sattassa.",
  "atk-s0201a0:322_13": "Jarāmaraṇanti jarā ca maraṇañca.",
  "atk-s0201a0:322_14": "Idaṃ vuttaṃ hoti –",
  "atk-s0201a0:322_15": "tena upapattibhavena bhūtassa sattassa khandhānaṃ jarāmaraṇaṃ hotīti evañca jānitvāti.",
  "atk-s0201a0:323_0": "Ettāvatā yaṃ bodhirukkhamūle aparājitapallaṅke nisinno sammasitvā sabbaññutaṃ patto,",
  "atk-s0201a0:323_1": "tassa paṭiccasamuppādassa paṭivedhā maññanānaṃ abhāvakāraṇaṃ dassento catusaṅkhepaṃ tisandhiṃ tiyaddhaṃ vīsatākāraṃ tameva paṭiccasamuppādaṃ dasseti.",
  "atk-s0201a0:324_0": "Kathaṃ pana ettāvatā esa sabbo dassito hotīti.",
  "atk-s0201a0:324_1": "Ettha hi nandīti ayaṃ eko saṅkhepo.",
  "atk-s0201a0:324_2": "Dukkhassāti vacanato dukkhaṃ dutiyo,",
  "atk-s0201a0:324_3": "bhavā jātīti vacanato bhavo tatiyo,",
  "atk-s0201a0:324_4": "jātijarāmaraṇaṃ catuttho.",
  "atk-s0201a0:324_5": "Evaṃ tāva cattāro saṅkhepā veditabbā,",
  "atk-s0201a0:324_6": "koṭṭhāsāti attho.",
  "atk-s0201a0:324_7": "Taṇhādukkhānaṃ pana antaraṃ eko sandhi,",
  "atk-s0201a0:324_8": "dukkhassa ca bhavassa ca antaraṃ dutiyo,",
  "atk-s0201a0:324_9": "bhavassa ca jātiyā ca antaraṃ tatiyo.",
  "atk-s0201a0:324_10": "Evaṃ catunnaṃ aṅgulīnaṃ antarasadisā catusaṅkhepantarā tayo sandhī veditabbā.",
  "atk-s0201a0:325_0": "Tattha nandīti atīto addhā,",
  "atk-s0201a0:325_1": "jātijarāmaraṇaṃ anāgato,",
  "atk-s0201a0:325_2": "dukkhañca bhavo ca paccuppannoti evaṃ tayo addhā veditabbā.",
  "atk-s0201a0:325_3": "Atīte pana pañcasu ākāresu nandīvacanena taṇhā ekā āgatā,",
  "atk-s0201a0:325_4": "tāya anāgatāpi avijjāsaṅkhāraupādānabhavā paccayalakkhaṇena gahitāva honti.",
  "atk-s0201a0:325_5": "Jātijarāmaraṇavacanena pana yesaṃ khandhānaṃ tajjātijarāmaraṇaṃ,",
  "atk-s0201a0:325_6": "te vuttā yevāti katvā āyatiṃ viññāṇanāmarūpasaḷāyatanaphassavedanā gahitāva honti.",
  "atk-s0201a0:326_0": "Evamete “purimakammabhavasmiṃ moho avijjā,",
  "atk-s0201a0:326_1": "āyūhanā saṅkhārā,",
  "atk-s0201a0:326_2": "nikanti taṇhā,",
  "atk-s0201a0:326_3": "upagamanaṃ upādānaṃ,",
  "atk-s0201a0:326_4": "cetanā bhavo iti ime pañca dhammā purimakammabhavasmiṃ idha paṭisandhiyā paccayā.",
  "atk-s0201a0:326_5": "Idha paṭisandhi viññāṇaṃ,",
  "atk-s0201a0:326_6": "okkanti nāmarūpaṃ,",
  "atk-s0201a0:326_7": "pasādo āyatanaṃ,",
  "atk-s0201a0:326_8": "phuṭṭho phasso,",
  "atk-s0201a0:326_9": "vedayitaṃ vedanā iti ime pañca dhammā idhūpapattibhavasmiṃ purekatassa kammassa paccayā.",
  "atk-s0201a0:326_10": "Idha paripakkattā āyatanānaṃ moho avijjā,",
  "atk-s0201a0:326_11": "āyūhanā saṅkhārā,",
  "atk-s0201a0:326_12": "nikanti taṇhā,",
  "atk-s0201a0:326_13": "upagamanamupādānaṃ,",
  "atk-s0201a0:326_14": "cetanā bhavo iti ime pañca dhammā idha kammabhavasmiṃ āyatiṃ paṭisandhiyā paccayā.",
  "atk-s0201a0:326_15": "Āyatiṃ paṭisandhi viññāṇaṃ,",
  "atk-s0201a0:326_16": "okkanti nāmarūpaṃ,",
  "atk-s0201a0:326_17": "pasādo āyatanaṃ,",
  "atk-s0201a0:326_18": "phuṭṭho phasso,",
  "atk-s0201a0:326_19": "vedayitaṃ vedanā iti ime pañca dhammā āyatiṃ upapattibhavasmiṃ idha katassa kammassa paccayā”ti evaṃ niddiṭṭhalakkhaṇā vīsati ākārā idha veditabbā.",
  "atk-s0201a0:326_20": "Evaṃ “nandī dukkhassa mūlanti iti viditvā bhavā jāti,",
  "atk-s0201a0:326_21": "bhūtassa jarāmaraṇa”nti ettāvatā esa sabbopi catusaṅkhepo tisandhi tiyaddho vīsatākāro paṭiccasamuppādo dassito hotīti veditabbo.",
  "atk-s0201a0:327_0": "Idāni tasmā tiha,",
  "atk-s0201a0:327_1": "bhikkhave…pe…",
  "atk-s0201a0:327_2": "abhisambuddhoti vadāmīti ettha apubbapadavaṇṇanaṃ katvā padayojanāya atthanigamanaṃ karissāma.",
  "atk-s0201a0:327_3": "Tasmā tihāti tasmā icceva vuttaṃ hoti.",
  "atk-s0201a0:327_4": "Tikārahakārā hi nipātā.",
  "atk-s0201a0:327_5": "Sabbasoti anavasesavacanametaṃ.",
  "atk-s0201a0:327_6": "Taṇhānanti nandīti evaṃ vuttānaṃ sabbataṇhānaṃ.",
  "atk-s0201a0:327_7": "Khayāti lokuttaramaggena accantakkhayā.",
  "atk-s0201a0:327_8": "Virāgādīni khayavevacanāneva.",
  "atk-s0201a0:327_9": "Yā hi taṇhā khīṇā,",
  "atk-s0201a0:327_10": "virattāpi tā bhavanti niruddhāpi cattāpi paṭinissaṭṭhāpi.",
  "atk-s0201a0:327_11": "Khayāti vā catumaggakiccasādhāraṇametaṃ.",
  "atk-s0201a0:327_12": "Tato paṭhamamaggena virāgā,",
  "atk-s0201a0:327_13": "dutiyena nirodhā,",
  "atk-s0201a0:327_14": "tatiyena cāgā,",
  "atk-s0201a0:327_15": "catutthena paṭinissaggāti yojetabbaṃ.",
  "atk-s0201a0:327_16": "Yāhi vā taṇhāhi pathaviṃ pathavito sañjāneyya,",
  "atk-s0201a0:327_17": "tāsaṃ khayā.",
  "atk-s0201a0:327_18": "Yāhi pathaviṃ maññeyya,",
  "atk-s0201a0:327_19": "tāsaṃ virāgā.",
  "atk-s0201a0:327_20": "Yāhi pathaviyā maññeyya,",
  "atk-s0201a0:327_21": "tāsaṃ nirodhā.",
  "atk-s0201a0:327_22": "Yāhi pathavito maññeyya,",
  "atk-s0201a0:327_23": "tāsaṃ cāgā.",
  "atk-s0201a0:327_24": "Yāhi pathaviṃ meti maññeyya,",
  "atk-s0201a0:327_25": "tāsaṃ paṭinissaggā.",
  "atk-s0201a0:327_26": "Yāhi vā pathaviṃ maññeyya,",
  "atk-s0201a0:327_27": "tāsaṃ khayā…pe…",
  "atk-s0201a0:327_28": "yāhi pathaviṃ abhinandeyya,",
  "atk-s0201a0:327_29": "tāsaṃ paṭinissaggāti evamettha yojanā kātabbā,",
  "atk-s0201a0:327_30": "na kiñci virujjhati.",
  "atk-s0201a0:328_0": "Anuttaranti uttaravirahitaṃ sabbaseṭṭhaṃ.",
  "atk-s0201a0:328_1": "Sammāsambodhinti sammā sāmañca bodhiṃ.",
  "atk-s0201a0:328_2": "Atha vā pasatthaṃ sundarañca bodhiṃ.",
  "atk-s0201a0:328_3": "Bodhīti rukkhopi maggopi sabbaññutañāṇampi nibbānampi.",
  "atk-s0201a0:328_4": "“Bodhirukkhamūle paṭhamābhisambuddho”ti ca “antarā ca bodhiṃ antarā ca gaya”nti ca āgataṭṭhānehi rukkho bodhīti vuccati.",
  "atk-s0201a0:328_5": "“Catūsu maggesu ñāṇa”nti āgataṭṭhāne maggo.",
  "atk-s0201a0:328_6": "“Pappoti bodhiṃ varabhūrimedhaso”ti āgataṭṭhāne sabbaññutañāṇaṃ.",
  "atk-s0201a0:328_7": "“Patvāna bodhiṃ amataṃ asaṅkhata”nti āgataṭṭhāne nibbānaṃ.",
  "atk-s0201a0:328_8": "Idha pana bhagavato arahattamaggañāṇaṃ adhippetaṃ.",
  "atk-s0201a0:328_9": "Apare sabbaññutañāṇantipi vadanti.",
  "atk-s0201a0:329_0": "Sāvakānaṃ arahattamaggo anuttarā bodhi hoti na hotīti. Na hoti. Kasmā?",
  "atk-s0201a0:329_1": "Asabbaguṇadāyakattā.",
  "atk-s0201a0:329_2": "Tesañhi kassaci arahattamaggo arahattaphalameva deti,",
  "atk-s0201a0:329_3": "kassaci tisso vijjā,",
  "atk-s0201a0:329_4": "kassaci cha abhiññā,",
  "atk-s0201a0:329_5": "kassaci catasso paṭisambhidā,",
  "atk-s0201a0:329_6": "kassaci sāvakapāramīñāṇaṃ.",
  "atk-s0201a0:329_7": "Paccekabuddhānampi paccekabodhiñāṇameva deti.",
  "atk-s0201a0:329_8": "Buddhānaṃ pana sabbaguṇasampattiṃ deti abhiseko viya rañño sabbalokissariyabhāvaṃ.",
  "atk-s0201a0:329_9": "Tasmā aññassa kassacipi anuttarā bodhi na hotīti.",
  "atk-s0201a0:330_0": "Abhisambuddhoti abhiññāsi paṭivijjhi,",
  "atk-s0201a0:330_1": "patto adhigatoti vuttaṃ hoti.",
  "atk-s0201a0:330_2": "Iti vadāmīti iti vadāmi ācikkhāmi desemi paññapemi,",
  "atk-s0201a0:330_3": "paṭṭhapemi vivarāmi vibhajāmi uttānīkaromīti.",
  "atk-s0201a0:330_4": "Tatrāyaṃ yojanā –",
  "atk-s0201a0:330_5": "tathāgatopi,",
  "atk-s0201a0:330_6": "bhikkhave…pe…",
  "atk-s0201a0:330_7": "pathaviṃ na maññati…pe…",
  "atk-s0201a0:330_8": "pathaviṃ nābhinandati.",
  "atk-s0201a0:330_9": "Taṃ kissa hetu,",
  "atk-s0201a0:330_10": "nandī dukkhassa mūlaṃ,",
  "atk-s0201a0:330_11": "bhavā jāti,",
  "atk-s0201a0:330_12": "bhūtassa jarāmaraṇanti iti viditvāti.",
  "atk-s0201a0:330_13": "Tattha iti viditvāti itikāro kāraṇattho.",
  "atk-s0201a0:330_14": "Tena imassa paṭiccasamuppādassa viditattā paṭividdhattāti vuttaṃ hoti.",
  "atk-s0201a0:330_15": "Kiñca bhiyyo –",
  "atk-s0201a0:330_16": "yasmā ca evamimaṃ paṭiccasamuppādaṃ viditvā tathāgatassa yā nandīti vuttataṇhā sabbappakārā,",
  "atk-s0201a0:330_17": "sā pahīnā,",
  "atk-s0201a0:330_18": "tāsañca tathāgato sabbaso taṇhānaṃ khayā…pe…",
  "atk-s0201a0:330_19": "anuttaraṃ sammāsambodhiṃ abhisambuddho.",
  "atk-s0201a0:330_20": "Tasmā pathaviṃ na maññati…pe…",
  "atk-s0201a0:330_21": "pathaviṃ nābhinandatīti vadāmīti evaṃ abhisambuddhattā na maññati nābhinandatīti vadāmīti vuttaṃ hoti.",
  "atk-s0201a0:331_0": "Atha vā yasmā “nandī dukkhassa mūla”ntiādinā nayena paṭiccasamuppādaṃ viditvā sabbaso taṇhā khayaṃ gatā,",
  "atk-s0201a0:331_1": "tasmā tiha,",
  "atk-s0201a0:331_2": "bhikkhave,",
  "atk-s0201a0:331_3": "tathāgato sabbaso taṇhānaṃ khayā…pe…",
  "atk-s0201a0:331_4": "abhisambuddhoti vadāmi.",
  "atk-s0201a0:331_5": "So evaṃ abhisambuddhattā pathaviṃ na maññati…pe…",
  "atk-s0201a0:331_6": "nābhinandatīti.",
  "atk-s0201a0:331_7": "Yattha yattha hi yasmāti avatvā tasmāti vuccati,",
  "atk-s0201a0:331_8": "tattha tattha yasmāti ānetvā yojetabbaṃ,",
  "atk-s0201a0:331_9": "ayaṃ sāsanayutti.",
  "atk-s0201a0:331_10": "Esa nayo sabbattha.",
  "atk-s0201a0:332_0": "Idamavoca bhagavāti idaṃ nidānāvasānato pabhuti yāva abhisambuddhoti vadāmīti sakalasuttantaṃ bhagavā",
  "atk-s0201a0:332_1": "paresaṃ paññāya alabbhaṇeyyapatiṭṭhaṃ paramagambhīraṃ sabbaññutañāṇaṃ dassento ekena puthujjanavārena",
  "atk-s0201a0:332_2": "ekena sekkhavārena catūhi khīṇāsavavārehi dvīhi tathāgatavārehīti aṭṭhahi mahāvārehi ekamekasmiñca vāre",
  "atk-s0201a0:332_3": "pathavīādīhi catuvīsatiyā antaravārehi paṭimaṇḍetvā dvebhāṇavāraparimāṇāya tantiyā avoca.",
  "atk-s0201a0:333_0": "Evaṃ vicitranayadesanāvilāsayuttaṃ panetaṃ suttaṃ karavikarudamañjunā kaṇṇasukhena paṇḍitajanahadayānaṃ",
  "atk-s0201a0:333_1": "amatābhisekasadisena brahmassarena bhāsamānassāpi.",
  "atk-s0201a0:333_2": "Na te bhikkhū bhagavato bhāsitaṃ abhinandunti te pañcasatā bhikkhū idaṃ bhagavato vacanaṃ nānumodiṃsu. Kasmā?",
  "atk-s0201a0:333_3": "Aññāṇakena.",
  "atk-s0201a0:333_4": "Te kira imassa suttassa atthaṃ na jāniṃsu,",
  "atk-s0201a0:333_5": "tasmā nābhinandiṃsu.",
  "atk-s0201a0:333_6": "Tesañhi tasmiṃ samaye evaṃ vicitranayadesanāvilāsayuttampi etaṃ suttaṃ ghanaputhulena dussapaṭṭena mukhe",
  "atk-s0201a0:333_7": "bandhaṃ katvā purato ṭhapitamanuññabhojanaṃ viya ahosi.",
  "atk-s0201a0:333_8": "Nanu ca bhagavā attanā desitaṃ dhammaṃ pare ñāpetuṃ kappasatasahassādhikāni cattāri asaṅkhyeyyāni pāramiyo pūretvā sabbaññutaṃ patto.",
  "atk-s0201a0:333_9": "So kasmā yathā te na jānanti,",
  "atk-s0201a0:333_10": "tathā desesīti.",
  "atk-s0201a0:333_11": "Vuttamidaṃ imassa suttassa nikkhepavicāraṇāyaṃ eva “mānabhañjanatthaṃ sabbadhammamūlapariyāyanti desanaṃ ārabhī”ti,",
  "atk-s0201a0:333_12": "tasmā na yidha puna vattabbamatthi,",
  "atk-s0201a0:333_13": "evaṃ mānabhañjanatthaṃ desitañca panetaṃ suttaṃ sutvā te bhikkhū taṃyeva kira pathaviṃ diṭṭhigatikopi sañjānāti,",
  "atk-s0201a0:333_14": "sekkhopi arahāpi tathāgatopi sañjānāti.",
  "atk-s0201a0:333_15": "Kinnāmidaṃ kathaṃ nāmidanti cintentā pubbe mayaṃ bhagavatā kathitaṃ yaṃkiñci khippameva jānāma,",
  "atk-s0201a0:333_16": "idāni panimassa mūlapariyāyassa antaṃ vā koṭiṃ vā na jānāma na passāma,",
  "atk-s0201a0:333_17": "aho buddhā nāma appameyyā atulāti uddhaṭadāṭhā viya sappā nimmadā hutvā buddhupaṭṭhānañca dhammassavanañca sakkaccaṃ āgamaṃsu.",
  "atk-s0201a0:334_0": "Tena kho pana samayena bhikkhū dhammasabhāyaṃ sannisinnā imaṃ kathaṃ samuṭṭhāpesuṃ “aho buddhānaṃ ānubhāvo,",
  "atk-s0201a0:334_1": "te nāma brāhmaṇapabbajitā tathā mānamadamattā bhagavatā mūlapariyāyadesanāya nihatamānā katā”ti,",
  "atk-s0201a0:334_2": "ayañcarahi tesaṃ bhikkhūnaṃ antarākathā vippakatā.",
  "atk-s0201a0:334_3": "Atha bhagavā gandhakuṭiyā nikkhamitvā taṅkhaṇānurūpena pāṭihāriyena dhammasabhāyaṃ paññattavarabuddhāsane nisīditvā te bhikkhū āha –",
  "atk-s0201a0:334_4": "“kāya nuttha,",
  "atk-s0201a0:334_5": "bhikkhave,",
  "atk-s0201a0:334_6": "etarahi kathāya sannisinnā”ti.",
  "atk-s0201a0:334_7": "Te tamatthaṃ bhagavato ārocesuṃ.",
  "atk-s0201a0:334_8": "Bhagavā etadavoca – “na,",
  "atk-s0201a0:334_9": "bhikkhave, idāneva,",
  "atk-s0201a0:334_10": "pubbepi ahaṃ ime evaṃ mānapaggahitasire vicarante nihatamāne akāsi”nti.",
  "atk-s0201a0:334_11": "Tato imissā aṭṭhuppattiyā idaṃ atītaṃ ānesi –",
  "atk-s0201a0:335_0": "Bhūtapubbaṃ,",
  "atk-s0201a0:335_1": "bhikkhave,",
  "atk-s0201a0:335_2": "aññataro disāpāmokkho brāhmaṇo bārāṇasiyaṃ paṭivasati tiṇṇaṃ vedānaṃ pāragū sanighaṇṭukeṭubhānaṃ sākkharappabhedānaṃ",
  "atk-s0201a0:335_3": "itihāsapañcamānaṃ padako veyyākaraṇo lokāyatamahāpurisalakkhaṇesu anavayo,",
  "atk-s0201a0:335_4": "so pañcamattāni māṇavakasatāni mante vāceti.",
  "atk-s0201a0:335_5": "Paṇḍitā māṇavakā bahuñca gaṇhanti lahuñca,",
  "atk-s0201a0:335_6": "suṭṭhu ca upadhārenti,",
  "atk-s0201a0:335_7": "gahitañca tesaṃ na vinassati.",
  "atk-s0201a0:335_8": "Sopi brāhmaṇo ācariyamuṭṭhiṃ akatvā ghaṭe udakaṃ āsiñcanto viya sabbampi sippaṃ uggaṇhāpetvā te māṇavake",
  "atk-s0201a0:335_9": "etadavoca “ettakamidaṃ sippaṃ diṭṭhadhammasamparāyahita”nti.",
  "atk-s0201a0:335_10": "Te māṇavakā –",
  "atk-s0201a0:335_11": "“yaṃ amhākaṃ ācariyo jānāti,",
  "atk-s0201a0:335_12": "mayampi taṃ jānāma,",
  "atk-s0201a0:335_13": "mayampi dāni ācariyā evā”ti mānaṃ uppādetvā tato pabhuti ācariye agāravā nikkhittavattā vihariṃsu.",
  "atk-s0201a0:335_14": "Ācariyo ñatvā “karissāmi nesaṃ mānaniggaha”nti cintesi.",
  "atk-s0201a0:335_15": "So ekadivasaṃ upaṭṭhānaṃ āgantvā vanditvā nisinne te māṇavake āha “tātā pañhaṃ pucchissāmi,",
  "atk-s0201a0:335_16": "kaccittha samatthā kathetu”nti.",
  "atk-s0201a0:335_17": "Te “pucchatha ācariya,",
  "atk-s0201a0:335_18": "pucchatha ācariyā”ti sahasāva āhaṃsu,",
  "atk-s0201a0:335_19": "yathā taṃ sutamadamattā.",
  "atk-s0201a0:335_20": "Ācariyo āha –",
  "atk-s0201a0:336_0": "“Kālo ghasati bhūtāni, sabbāneva sahattanā;",
  "atk-s0201a0:337_0": "Yo ca kālaghaso bhūto, sa bhūtapacaniṃ pacī”ti. –",
  "atk-s0201a0:338_0": "Vissajjetha tātā imaṃ pañhanti.",
  "atk-s0201a0:339_0": "Te cintetvā ajānamānā tuṇhī ahesuṃ.",
  "atk-s0201a0:339_1": "Ācariyo āha “alaṃ tātā gacchathajja,",
  "atk-s0201a0:339_2": "sve katheyyāthā”ti uyyojesi.",
  "atk-s0201a0:339_3": "Te dasapi vīsatipi sampiṇḍitā hutvā na tassa pañhassa ādiṃ,",
  "atk-s0201a0:339_4": "na antamaddasaṃsu.",
  "atk-s0201a0:339_5": "Āgantvā ācariyassa ārocesuṃ “na imassa pañhassa atthaṃ ājānāmā”ti.",
  "atk-s0201a0:339_6": "Ācariyo tesaṃ niggahatthāya imaṃ gāthamabhāsi –",
  "atk-s0201a0:340_0": "“Bahūni narasīsāni, lomasāni brahāni ca;",
  "atk-s0201a0:341_0": "Gīvāsu paṭimukkāni, kocidevettha kaṇṇavā”ti. –",
  "atk-s0201a0:342_0": "Gāthāyattho –",
  "atk-s0201a0:342_1": "bahūni narānaṃ sīsāni dissanti,",
  "atk-s0201a0:342_2": "sabbāni ca tāni lomasāni sabbāni ca mahantāni gīvāyameva ca ṭhapitāni,",
  "atk-s0201a0:342_3": "na tālaphalaṃ viya hatthena gahitāni,",
  "atk-s0201a0:342_4": "natthi tesaṃ imehi dhammehi nānākaraṇaṃ.",
  "atk-s0201a0:342_5": "Ettha pana kocideva kaṇṇavāti attānaṃ sandhāyāha.",
  "atk-s0201a0:342_6": "Kaṇṇavāti paññavā.",
  "atk-s0201a0:342_7": "Kaṇṇacchiddaṃ pana na kassaci natthi,",
  "atk-s0201a0:342_8": "taṃ sutvā te māṇavakā maṅkubhūtā pattakkhandhā adhomukhā aṅguliyā bhūmiṃ vilikhantā tuṇhī ahesuṃ.",
  "atk-s0201a0:343_0": "Atha nesaṃ ahirikabhāvaṃ passitvā ācariyo “uggaṇhatha tātā pañha”nti pañhaṃ vissajjesi.",
  "atk-s0201a0:343_1": "Kāloti purebhattakālopi pacchābhattakālopīti evamādi.",
  "atk-s0201a0:343_2": "Bhūtānīti sattādhivacanametaṃ.",
  "atk-s0201a0:343_3": "Kālo hi bhūtānaṃ na cammamaṃsādīni khādati,",
  "atk-s0201a0:343_4": "apica kho nesaṃ āyuvaṇṇabalāni khepento yobbaññaṃ maddanto ārogyaṃ vināsento ghasati khādatīti vuccati.",
  "atk-s0201a0:343_5": "Sabbāneva sahattanāti evaṃ ghasanto ca na kiñci vajjeti,",
  "atk-s0201a0:343_6": "sabbāneva ghasati.",
  "atk-s0201a0:343_7": "Na kevalañca bhūtāniyeva,",
  "atk-s0201a0:343_8": "apica kho sahattanā attānampi ghasati.",
  "atk-s0201a0:343_9": "Purebhattakālo hi pacchābhattakālaṃ na pāpuṇāti.",
  "atk-s0201a0:343_10": "Esa nayo pacchābhattakālādīsu.",
  "atk-s0201a0:343_11": "Yo ca kālaghaso bhūtoti khīṇāsavassetaṃ adhivacanaṃ.",
  "atk-s0201a0:343_12": "So hi āyatiṃ paṭisandhikālaṃ khepetvā khāditvā ṭhitattā “kālaghaso”ti vuccati.",
  "atk-s0201a0:343_13": "Sa bhūtapacaniṃ pacīti so yāyaṃ taṇhā apāyesu bhūte pacati,",
  "atk-s0201a0:343_14": "taṃ ñāṇagginā paci dayhi bhasmamakāsi,",
  "atk-s0201a0:343_15": "tena “bhūtapacaniṃ pacī”ti vuccati.",
  "atk-s0201a0:343_16": "“Pajani”ntipi pāṭho.",
  "atk-s0201a0:343_17": "Janikaṃ nibbattikanti attho.",
  "atk-s0201a0:344_0": "Atha te māṇavakā dīpasahassālokena viya rattiṃ samavisamaṃ ācariyassa vissajjanena pañhassa atthaṃ pākaṭaṃ",
  "atk-s0201a0:344_1": "disvā “idāni mayaṃ yāvajīvaṃ guruvāsaṃ vasissāma,",
  "atk-s0201a0:344_2": "mahantā ete ācariyā nāma,",
  "atk-s0201a0:344_3": "mayañhi bahussutamānaṃ uppādetvā catuppadikagāthāyapi atthaṃ na jānāmā”ti nihatamānā pubbasadisameva",
  "atk-s0201a0:344_4": "ācariyassa vattappaṭipattiṃ katvā saggaparāyaṇā ahesuṃ.",
  "atk-s0201a0:345_0": "Ahaṃ kho,",
  "atk-s0201a0:345_1": "bhikkhave,",
  "atk-s0201a0:345_2": "tena samayena tesaṃ ācariyo ahosiṃ,",
  "atk-s0201a0:345_3": "ime bhikkhū māṇavakā.",
  "atk-s0201a0:345_4": "Evaṃ pubbepāhaṃ ime evaṃ mānapaggahitasire vicarante nihatamāne akāsinti.",
  "atk-s0201a0:346_0": "Imañca jātakaṃ sutvā te bhikkhū pubbepi mayaṃ māneneva upahatāti bhiyyosomattāya nihatamānā hutvā attano upakārakakammaṭṭhānaparāyaṇā ahesuṃ.",
  "atk-s0201a0:347_0": "Tato bhagavā ekaṃ samayaṃ janapadacārikaṃ caranto vesāliṃ patvā gotamake cetiye viharanto imesaṃ pañcasatānaṃ",
  "atk-s0201a0:347_1": "bhikkhūnaṃ ñāṇaparipākaṃ viditvā imaṃ gotamakasuttaṃ kathesi –",
  "atk-s0201a0:348_0": "“Abhiññāyāhaṃ,",
  "atk-s0201a0:348_1": "bhikkhave,",
  "atk-s0201a0:348_2": "dhammaṃ desemi no anabhiññāya,",
  "atk-s0201a0:348_3": "sanidānāhaṃ…pe…",
  "atk-s0201a0:348_4": "sappāṭihāriyāhaṃ,",
  "atk-s0201a0:348_5": "bhikkhave,",
  "atk-s0201a0:348_6": "dhammaṃ desemi no appāṭihāriyaṃ.",
  "atk-s0201a0:348_7": "Tassa mayhaṃ,",
  "atk-s0201a0:348_8": "bhikkhave,",
  "atk-s0201a0:348_9": "abhiññāya dhammaṃ desayato…pe…",
  "atk-s0201a0:348_10": "no appāṭihāriyaṃ.",
  "atk-s0201a0:348_11": "Karaṇīyo ovādo,",
  "atk-s0201a0:348_12": "karaṇīyā anusāsanī.",
  "atk-s0201a0:348_13": "Alañca pana vo,",
  "atk-s0201a0:348_14": "bhikkhave,",
  "atk-s0201a0:348_15": "tuṭṭhiyā alaṃ attamanatāya alaṃ somanassāya.",
  "atk-s0201a0:348_16": "Sammāsambuddho bhagavā,",
  "atk-s0201a0:348_17": "svākkhāto dhammo,",
  "atk-s0201a0:348_18": "suppaṭipanno saṅghoti.",
  "atk-s0201a0:348_19": "Idamavoca bhagavā,",
  "atk-s0201a0:348_20": "imasmiñca pana veyyākaraṇasmiṃ bhaññamāne dasasahassilokadhātu akampitthā”ti.",
  "atk-s0201a0:349_0": "Idañca suttaṃ sutvā te pañcasatā bhikkhū tasmiṃyevāsane saha paṭisambhidāhi arahattaṃ pāpuṇiṃsu,",
  "atk-s0201a0:349_1": "evāyaṃ desanā etasmiṃ ṭhāne niṭṭhamagamāsīti.",
  "atk-s0201a0:350_0": "Tathāgatavāraaṭṭhamanayavaṇṇanā niṭṭhitā.",
  "atk-s0201a0:351_0": "Papañcasūdaniyā majjhimanikāyaṭṭhakathāya",
  "atk-s0201a0:352_0": "Mūlapariyāyasuttavaṇṇanā niṭṭhitā.",
  "atk-s0201a0:353_0": "2. Sabbāsavasuttavaṇṇanā",
  "atk-s0201a0:354_0": "14.",
  "atk-s0201a0:354_1": "Evaṃ me sutaṃ…pe…",
  "atk-s0201a0:354_2": "sāvatthiyanti sabbāsavasuttaṃ.",
  "atk-s0201a0:354_3": "Tatrāyaṃ apubbapadavaṇṇanā –",
  "atk-s0201a0:354_4": "sāvatthīti savatthassa isino nivāsaṭṭhānabhūtā nagarī,",
  "atk-s0201a0:354_5": "yathā kākandī mākandī kosambīti evaṃ tāva akkharacintakā.",
  "atk-s0201a0:354_6": "Aṭṭhakathācariyā pana bhaṇanti “yaṃkiñci manussānaṃ upabhogaparibhogaṃ sabbamettha atthīti sāvatthī.",
  "atk-s0201a0:354_7": "Satthasamāyoge ca kiṃ bhaṇḍamatthīti pucchite sabbamatthī”ti vacanamupādāya sāvatthī.",
  "atk-s0201a0:355_0": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0201a0:356_0": "Tasmā sabbamupādāya, sāvatthīti pavuccati.",
  "atk-s0201a0:357_0": "Kosalānaṃ puraṃ rammaṃ, dassaneyyaṃ manoramaṃ;",
  "atk-s0201a0:358_0": "Dasahi saddehi avivittaṃ, annapānasamāyutaṃ.",
  "atk-s0201a0:359_0": "Vuddhiṃ vepullataṃ pattaṃ, iddhaṃ phītaṃ manoramaṃ;",
  "atk-s0201a0:360_0": "Aḷakamandāva devānaṃ, sāvatthipuramuttama”nti.",
  "atk-s0201a0:361_0": "Tassaṃ sāvatthiyaṃ.",
  "atk-s0201a0:361_1": "Jetavaneti ettha attano paccatthikajanaṃ jinātīti jeto,",
  "atk-s0201a0:361_2": "raññā vā attano paccatthikajane jite jātoti jeto,",
  "atk-s0201a0:361_3": "maṅgalakamyatāya vā tassa evaṃnāmameva katanti jeto,",
  "atk-s0201a0:361_4": "jetassa vanaṃ jetavanaṃ.",
  "atk-s0201a0:361_5": "Tañhi jetena rājakumārena ropitaṃ saṃvaddhitaṃ paripālitaṃ,",
  "atk-s0201a0:361_6": "so ca tassa sāmī ahosi.",
  "atk-s0201a0:361_7": "Tasmā jetavananti vuccati,",
  "atk-s0201a0:361_8": "tasmiṃ jetavane.",
  "atk-s0201a0:361_9": "Anāthapiṇḍikassa ārāmeti ettha sudatto nāma so gahapati mātāpitūhi katanāmavasena.",
  "atk-s0201a0:361_10": "Sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi,",
  "atk-s0201a0:361_11": "tena anāthapiṇḍikoti saṅkhaṃ gato.",
  "atk-s0201a0:361_12": "Āramanti ettha pāṇino visesena vā pabbajitāti ārāmo,",
  "atk-s0201a0:361_13": "tassa pupphaphalādisobhāya nātidūranaccāsannatādipañcavidhasenāsanaṅgasampattiyā ca tato tato āgamma",
  "atk-s0201a0:361_14": "ramanti abhiramanti anukkaṇṭhitā hutvā nivasantīti attho.",
  "atk-s0201a0:361_15": "Vuttappakārāya vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "atk-s0201a0:361_16": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi koṭisantharena",
  "atk-s0201a0:361_17": "kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi hiraññakoṭīhi vihāramahaṃ niṭṭhāpetvā",
  "atk-s0201a0:361_18": "evaṃ catupaññāsahiraññakoṭipariccāgena buddhappamukhassa saṅghassa niyyādito.",
  "atk-s0201a0:361_19": "Tasmā “anāthapiṇḍikassa ārāmo”ti vuccati.",
  "atk-s0201a0:361_20": "Tasmiṃ anāthapiṇḍikassa ārāme.",
  "atk-s0201a0:362_0": "Ettha ca “jetavane”ti vacanaṃ purimasāmiparikittanaṃ.",
  "atk-s0201a0:362_1": "“Anāthapiṇḍikassa ārāme”ti pacchimasāmiparikittanaṃ.",
  "atk-s0201a0:362_2": "Kimetesaṃ parikittane payojananti.",
  "atk-s0201a0:362_3": "Puññakāmānaṃ diṭṭhānugatiāpajjanaṃ.",
  "atk-s0201a0:362_4": "Tatra hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa pariccāgo,",
  "atk-s0201a0:362_5": "catupaññāsa koṭiyo anāthapiṇḍikassa.",
  "atk-s0201a0:362_6": "Iti tesaṃ parikittanena evaṃ puññakāmā puññāni karontīti dassento āyasmā ānando aññepi puññakāme tesaṃ diṭṭhānugatiāpajjane niyojeti.",
  "atk-s0201a0:363_0": "Sabbāsavasaṃvarapariyāyaṃ vo,",
  "atk-s0201a0:363_1": "bhikkhaveti kasmā idaṃ suttamabhāsi?",
  "atk-s0201a0:363_2": "Tesaṃ bhikkhūnaṃ upakkilesavisodhanaṃ ādiṃ katvā āsavakkhayāya paṭipattidassanatthaṃ.",
  "atk-s0201a0:363_3": "Tattha sabbāsavasaṃvarapariyāyanti sabbesaṃ āsavānaṃ saṃvarakāraṇaṃ saṃvarabhūtaṃ kāraṇaṃ,",
  "atk-s0201a0:363_4": "yena kāraṇena te saṃvaritā pidahitā hutvā anuppādanirodhasaṅkhātaṃ khayaṃ gacchanti pahīyanti nappavattanti,",
  "atk-s0201a0:363_5": "taṃ kāraṇanti attho.",
  "atk-s0201a0:363_6": "Tattha āsavantīti āsavā,",
  "atk-s0201a0:363_7": "cakkhutopi…pe…",
  "atk-s0201a0:363_8": "manatopi sandanti pavattantīti vuttaṃ hoti.",
  "atk-s0201a0:363_9": "Dhammato yāva gotrabhuṃ okāsato yāva bhavaggaṃ savantīti vā āsavā,",
  "atk-s0201a0:363_10": "ete dhamme etañca okāsaṃ anto karitvā pavattantīti attho.",
  "atk-s0201a0:363_11": "Antokaraṇattho hi ayaṃ ākāro.",
  "atk-s0201a0:363_12": "Cirapārivāsiyaṭṭhena madirādayo āsavā,",
  "atk-s0201a0:363_13": "āsavā viyātipi āsavā.",
  "atk-s0201a0:363_14": "Lokasmiñhi cirapārivāsikā madirādayo āsavāti vuccanti.",
  "atk-s0201a0:363_15": "Yadi ca cirapārivāsiyaṭṭhena āsavā,",
  "atk-s0201a0:363_16": "eteyeva bhavitumarahanti.",
  "atk-s0201a0:363_17": "Vuttañhetaṃ “purimā,",
  "atk-s0201a0:363_18": "bhikkhave,",
  "atk-s0201a0:363_19": "koṭi na paññāyati avijjāya,",
  "atk-s0201a0:363_20": "ito pubbe avijjā nāhosī”tiādi.",
  "atk-s0201a0:363_21": "Āyataṃ vā saṃsāradukkhaṃ savanti pasavantītipi āsavā.",
  "atk-s0201a0:363_22": "Purimāni cettha nibbacanāni yattha kilesā āsavāti āgacchanti,",
  "atk-s0201a0:363_23": "tattha yujjanti,",
  "atk-s0201a0:363_24": "pacchimaṃ kammepi.",
  "atk-s0201a0:363_25": "Na kevalañca kammakilesāyeva āsavā,",
  "atk-s0201a0:363_26": "apica kho nānappakārakā uppaddavāpi.",
  "atk-s0201a0:363_27": "Suttesu hi “nāhaṃ, cunda,",
  "atk-s0201a0:363_28": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "atk-s0201a0:364_0": "“Yena devūpapatyassa, gandhabbo vā vihaṅgamo;",
  "atk-s0201a0:365_0": "Yakkhattaṃ yena gaccheyyaṃ, manussattañca abbaje;",
  "atk-s0201a0:366_0": "Te mayhaṃ āsavā khīṇā, viddhastā vinaḷīkatā”ti. ; –",
  "atk-s0201a0:367_0": "Ettha tebhūmakañca kammaṃ avasesā ca akusalā dhammā.",
  "atk-s0201a0:367_1": "“Diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti ettha parūpavādavippaṭisāravadhabandhādayo",
  "atk-s0201a0:367_2": "ceva apāyadukkhabhūtā ca nānappakārā upaddavā.",
  "atk-s0201a0:367_3": "Te panete āsavā yattha yathā āgatā,",
  "atk-s0201a0:367_4": "tattha tathā veditabbā.",
  "atk-s0201a0:368_0": "Ete hi vinaye tāva “diṭṭhadhammikānaṃ āsavānaṃ saṃvarāya,",
  "atk-s0201a0:368_1": "samparāyikānaṃ āsavānaṃ paṭighātāyā”ti dvedhā āgatā.",
  "atk-s0201a0:368_2": "Saḷāyatane “tayome āvuso āsavā,",
  "atk-s0201a0:368_3": "kāmāsavo bhavāsavo avijjāsavo”ti tidhā āgatā.",
  "atk-s0201a0:368_4": "Aññesu ca suttantesu abhidhamme ca teyeva diṭṭhāsavena saha catudhā āgatā.",
  "atk-s0201a0:368_5": "Nibbedhikapariyāye – “atthi,",
  "atk-s0201a0:368_6": "bhikkhave,",
  "atk-s0201a0:368_7": "āsavā nirayagāminiyā,",
  "atk-s0201a0:368_8": "atthi āsavā tiracchānayonigāminiyā,",
  "atk-s0201a0:368_9": "atthi āsavā pettivisayagāminiyā,",
  "atk-s0201a0:368_10": "atthi āsavā manussalokagāminiyā,",
  "atk-s0201a0:368_11": "atthi āsavā devalokagāminiyā”ti pañcadhā āgatā.",
  "atk-s0201a0:368_12": "Chakkanipāte – “atthi,",
  "atk-s0201a0:368_13": "bhikkhave,",
  "atk-s0201a0:368_14": "āsavā saṃvarā pahātabbā”tiādinā nayena chadhā āgatā.",
  "atk-s0201a0:368_15": "Imasmiṃ pana sutte teyeva dassanāpahātabbehi saddhiṃ sattadhā āgatāti.",
  "atk-s0201a0:368_16": "Ayaṃ tāva āsavapade vacanattho ceva pabhedo ca.",
  "atk-s0201a0:369_0": "Saṃvarapade pana saṃvarayatīti saṃvaro,",
  "atk-s0201a0:369_1": "pidahati nivāreti pavattituṃ na detīti attho.",
  "atk-s0201a0:369_2": "Tathā hi “anujānāmi,",
  "atk-s0201a0:369_3": "bhikkhave,",
  "atk-s0201a0:369_4": "divā paṭisallīyantena dvāraṃ saṃvaritvā paṭisallīyitu”nti,",
  "atk-s0201a0:369_5": "“sotānaṃ saṃvaraṃbraūmi,",
  "atk-s0201a0:369_6": "paññāyete pidhīyare”ti ca ādīsu pidhānaṭṭhena saṃvaramāha.",
  "atk-s0201a0:369_7": "Svāyaṃ saṃvaro pañcavidho hoti sīlasaṃvaro satiñāṇa khanti vīriyasaṃvaroti.",
  "atk-s0201a0:369_8": "Tattha “iminā pātimokkhasaṃvarena upeto”ti ayaṃ sīlasaṃvaro.",
  "atk-s0201a0:369_9": "Pātimokkhasīlañhi ettha saṃvaroti vuttaṃ.",
  "atk-s0201a0:369_10": "“Cakkhundriye saṃvaramāpajjatī”tiādīsu satisaṃvaro.",
  "atk-s0201a0:369_11": "Sati hettha saṃvaroti vuttā.",
  "atk-s0201a0:369_12": "“Sotānaṃ saṃvaraṃ brūmi,",
  "atk-s0201a0:369_13": "paññāyete pidhīyare”ti ayaṃ ñāṇasaṃvaro.",
  "atk-s0201a0:369_14": "Ñāṇañhettha pidhīyareti iminā pidhānaṭṭhena saṃvaroti vuttaṃ.",
  "atk-s0201a0:369_15": "“Khamo hoti sītassa…pe…,",
  "atk-s0201a0:369_16": "uppannaṃ kāmavitakkaṃ nādhivāsetī”tiādinā pana nayena idheva khantivīriyasaṃvarā āgatā.",
  "atk-s0201a0:369_17": "Tesañca “sabbāsavasaṃvarapariyāya”nti iminā uddesena saṅgahitattā saṃvarabhāvo veditabbo.",
  "atk-s0201a0:370_0": "Apica pañcavidhopi ayaṃ saṃvaro idha āgatoyeva,",
  "atk-s0201a0:370_1": "tattha khantivīriyasaṃvarā tāva vuttāyeva.",
  "atk-s0201a0:370_2": "“So tañca anāsanaṃ tañca agocara”nti ayaṃ panettha sīlasaṃvaro.",
  "atk-s0201a0:370_3": "“Paṭisaṅkhā yoniso cakkhundriyasaṃvarasaṃvuto”ti ayaṃ satisaṃvaro.",
  "atk-s0201a0:370_4": "Sabbattha paṭisaṅkhā ñāṇasaṃvaro.",
  "atk-s0201a0:370_5": "Aggahitaggahaṇena pana dassanaṃ paṭisevanā bhāvanā ca ñāṇasaṃvaro.",
  "atk-s0201a0:370_6": "Pariyāyanti etena dhammāti pariyāyo,",
  "atk-s0201a0:370_7": "uppattiṃ nirodhaṃ vā gacchantīti vuttaṃ hoti.",
  "atk-s0201a0:370_8": "Ettāvatā “sabbāsavasaṃvarapariyāya”nti ettha yaṃ vattabbaṃ,",
  "atk-s0201a0:370_9": "taṃ vuttaṃ hoti.",
  "atk-s0201a0:371_0": "15.",
  "atk-s0201a0:371_1": "Idāni jānato ahantiādīsu jānatoti jānantassa.",
  "atk-s0201a0:371_2": "Passatoti passantassa.",
  "atk-s0201a0:371_3": "Dvepi padāni ekatthāni,",
  "atk-s0201a0:371_4": "byañjanameva nānaṃ.",
  "atk-s0201a0:371_5": "Evaṃ santepi jānatoti ñāṇalakkhaṇaṃ upādāya puggalaṃ niddisati,",
  "atk-s0201a0:371_6": "jānanalakkhaṇañhi ñāṇaṃ.",
  "atk-s0201a0:371_7": "Passatoti ñāṇappabhāvaṃ upādāya,",
  "atk-s0201a0:371_8": "passanappabhāvañhi ñāṇaṃ.",
  "atk-s0201a0:371_9": "Ñāṇasamaṅgī puggalo cakkhumā viya cakkhunā rūpāni ñāṇena vivaṭe dhamme passati.",
  "atk-s0201a0:371_10": "Apica yonisomanasikāraṃ uppādetuṃ jānato,",
  "atk-s0201a0:371_11": "ayonisomanasikāro yathā na uppajjati,",
  "atk-s0201a0:371_12": "evaṃ passatoti ayamettha sāro.",
  "atk-s0201a0:371_13": "Keci panācariyā bahū papañce bhaṇanti,",
  "atk-s0201a0:371_14": "te imasmiṃ atthe na yujjanti.",
  "atk-s0201a0:372_0": "Āsavānaṃ khayanti āsavappahānaṃ āsavānaṃ accantakkhayasamuppādaṃ khīṇākāraṃ natthibhāvanti ayameva hi imasmiñca sutte,",
  "atk-s0201a0:372_1": "“āsavānaṃ khayā anāsavaṃ cetovimutti”ntiādīsu ca āsavakkhayattho.",
  "atk-s0201a0:372_2": "Aññattha pana maggaphalanibbānānipi āsavakkhayoti vuccanti.",
  "atk-s0201a0:372_3": "Tathā hi –",
  "atk-s0201a0:373_0": "“Sekhassa sikkhamānassa, ujumaggānusārino;",
  "atk-s0201a0:374_0": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0201a0:375_0": "Ādīsu maggo āsavakkhayoti vutto,",
  "atk-s0201a0:376_0": "“Āsavānaṃ khayā samaṇo hotī”tiādīsu phalaṃ.",
  "atk-s0201a0:377_0": "“Paravajjānupassissa, niccaṃ ujjhānasaññino;",
  "atk-s0201a0:378_0": "Āsavā tassa vaḍḍhanti, ārā so āsavakkhayā”ti. –",
  "atk-s0201a0:379_0": "Ādīsu nibbānaṃ “āsavakkhayo”ti vuttaṃ.",
  "atk-s0201a0:380_0": "No ajānato no apassatoti yo pana na jānāti na passati,",
  "atk-s0201a0:380_1": "tassa no vadāmīti attho.",
  "atk-s0201a0:380_2": "Etena ye ajānato apassatopi saṃvarādīhiyeva suddhiṃ vadanti,",
  "atk-s0201a0:380_3": "te paṭikkhittā honti.",
  "atk-s0201a0:380_4": "Purimena vā padadvayena upāyo vutto,",
  "atk-s0201a0:380_5": "iminā anupāyapaṭisedho.",
  "atk-s0201a0:380_6": "Saṅkhepena cettha ñāṇaṃ āsavasaṃvarapariyāyoti dassitaṃ hoti.",
  "atk-s0201a0:381_0": "Idāni yaṃ jānato āsavānaṃ khayo hoti,",
  "atk-s0201a0:381_1": "taṃ dassetukāmo kiñca,",
  "atk-s0201a0:381_2": "bhikkhave,",
  "atk-s0201a0:381_3": "jānatoti pucchaṃ ārabhi,",
  "atk-s0201a0:381_4": "tattha jānanā bahuvidhā.",
  "atk-s0201a0:381_5": "Dabbajātiko eva hi koci bhikkhu chattaṃ kātuṃ jānāti,",
  "atk-s0201a0:381_6": "koci cīvarādīnaṃ aññataraṃ,",
  "atk-s0201a0:381_7": "tassa īdisāni kammāni vattasīse ṭhatvā karontassa sā jānanā maggaphalānaṃ padaṭṭhānaṃ na hotīti na vattabbā.",
  "atk-s0201a0:381_8": "Yo pana sāsane pabbajitvā vejjakammādīni kātuṃ jānāti,",
  "atk-s0201a0:381_9": "tassevaṃ jānato āsavā vaḍḍhantiyeva,",
  "atk-s0201a0:381_10": "tasmā yaṃ jānato passato ca āsavānaṃ khayo hoti,",
  "atk-s0201a0:381_11": "tadeva dassento āha yoniso ca manasikāraṃ ayoniso ca manasikāranti.",
  "atk-s0201a0:382_0": "Tattha yoniso manasikāro nāma upāyamanasikāro pathamanasikāro,",
  "atk-s0201a0:382_1": "aniccādīsu aniccanti ādinā eva nayena saccānulomikena vā cittassa āvaṭṭanā anvāvaṭṭanā ābhogo samannāhāro manasikāro,",
  "atk-s0201a0:382_2": "ayaṃ vuccati yoniso manasikāroti.",
  "atk-s0201a0:383_0": "Ayoniso manasikāroti anupāyamanasikāro uppathamanasikāro.",
  "atk-s0201a0:383_1": "Anicce niccanti dukkhe sukhanti anattani attāti asubhe subhanti ayoniso manasikāro uppathamanasikāro.",
  "atk-s0201a0:383_2": "Saccappaṭikulena vā cittassa āvaṭṭanā anvāvaṭṭanā ābhogo samannāhāro manasikāro,",
  "atk-s0201a0:383_3": "ayaṃ vuccati ayoniso manasikāroti.",
  "atk-s0201a0:383_4": "Evaṃ yoniso manasikāraṃ uppādetuṃ jānato,",
  "atk-s0201a0:383_5": "ayoniso manasikāro ca yathā na uppajjati,",
  "atk-s0201a0:383_6": "evaṃ passato āsavānaṃ khayo hoti.",
  "atk-s0201a0:384_0": "Idāni imassevatthassa yuttiṃ dassento āha ayoniso,",
  "atk-s0201a0:384_1": "bhikkhave…pe…",
  "atk-s0201a0:384_2": "pahīyantīti.",
  "atk-s0201a0:384_3": "Tena kiṃ vuttaṃ hoti,",
  "atk-s0201a0:384_4": "yasmā ayoniso manasikaroto āsavā uppajjanti,",
  "atk-s0201a0:384_5": "yoniso manasikaroto pahīyanti,",
  "atk-s0201a0:384_6": "tasmā jānitabbaṃ yoniso manasikāraṃ uppādetuṃ jānato,",
  "atk-s0201a0:384_7": "ayoniso manasikāro ca yathā na uppajjati,",
  "atk-s0201a0:384_8": "evaṃ passato āsavānaṃ khayo hotīti,",
  "atk-s0201a0:384_9": "ayaṃ tāvettha saṅkhepavaṇṇanā.",
  "atk-s0201a0:385_0": "Ayaṃ pana vitthāro –",
  "atk-s0201a0:385_1": "tattha “yoniso ayoniso”ti imehi tāva dvīhi padehi ābaddhaṃ hoti upari sakalasuttaṃ.",
  "atk-s0201a0:385_2": "Vaṭṭavivaṭṭavasena hi upari sakalasuttaṃ vuttaṃ.",
  "atk-s0201a0:385_3": "Ayoniso manasikāramūlakañca vaṭṭaṃ,",
  "atk-s0201a0:385_4": "yoniso manasikāramūlakañca vivaṭṭaṃ. Kathaṃ?",
  "atk-s0201a0:385_5": "Ayoniso manasikāro hi vaḍḍhamāno dve dhamme paripūreti avijjañca bhavataṇhañca.",
  "atk-s0201a0:385_6": "Avijjāya ca sati “avijjāpaccayā saṅkhārā…pe…",
  "atk-s0201a0:385_7": "dukkhakkhandhassa samudayo hoti.",
  "atk-s0201a0:385_8": "Taṇhāya sati taṇhāpaccayā upādānaṃ…pe…",
  "atk-s0201a0:385_9": "samudayo hotī”ti.",
  "atk-s0201a0:385_10": "Evaṃ ayaṃ ayoniso manasikārabahulo puggalo vātavegābhighātena vippanaṭṭhanāvā viya gaṅgāvaṭṭe patitagokulaṃ",
  "atk-s0201a0:385_11": "viya cakkayante yuttabalibaddo viya ca punappunaṃ bhavayonigativiññāṇaṭṭhitisattāvāsesu āvaṭṭaparivaṭṭaṃ karoti,",
  "atk-s0201a0:385_12": "evaṃ tāva ayoniso manasikāramūlakaṃ vaṭṭaṃ.",
  "atk-s0201a0:386_0": "Yoniso manasikāro pana vaḍḍhamāno –",
  "atk-s0201a0:386_1": "“yoniso manasikārasampannassetaṃ,",
  "atk-s0201a0:386_2": "bhikkhave,",
  "atk-s0201a0:386_3": "bhikkhuno pāṭikaṅkhaṃ,",
  "atk-s0201a0:386_4": "ariyaṃ aṭṭhaṅgikaṃ maggaṃ bhāvessati,",
  "atk-s0201a0:386_5": "ariyaṃ aṭṭhaṅgikaṃ maggaṃ bahulīkarissatī”ti vacanato sammādiṭṭhipamukhaṃ aṭṭhaṅgikaṃ maggaṃ paripūreti.",
  "atk-s0201a0:386_6": "Yā ca sammādiṭṭhi,",
  "atk-s0201a0:386_7": "sā vijjāti tassa vijjuppādā avijjānirodho,",
  "atk-s0201a0:386_8": "“avijjānirodhā saṅkhāranirodho…pe…",
  "atk-s0201a0:386_9": "evaṃ etassa kevalassa dukkhakkhandhassa nirodho hotī”ti evaṃ yoniso manasikāramūlakaṃ vivaṭṭaṃ veditabbaṃ.",
  "atk-s0201a0:386_10": "Evaṃ imehi dvīhi padehi ābaddhaṃ hoti upari sakalasuttaṃ.",
  "atk-s0201a0:387_0": "Evaṃ ābaddhe cettha yasmā pubbe āsavappahānaṃ dassetvā pacchā uppatti vuccamānā na yujjati.",
  "atk-s0201a0:387_1": "Na hi pahīnā puna uppajjanti.",
  "atk-s0201a0:387_2": "Uppannānaṃ pana pahānaṃ yujjati,",
  "atk-s0201a0:387_3": "tasmā uddesapaṭilomatopi “ayoniso,",
  "atk-s0201a0:387_4": "bhikkhave,",
  "atk-s0201a0:387_5": "manasikaroto”tiādimāha.",
  "atk-s0201a0:388_0": "Tattha ayoniso manasikarototi vuttappakāraṃ ayoniso manasikāraṃ uppādayato.",
  "atk-s0201a0:388_1": "Anuppannā ceva āsavā uppajjantīti ettha ye pubbe appaṭiladdhapubbaṃ cīvarādiṃ vā paccayaṃ upaṭṭhākasaddhivihārikaantevāsikānaṃ",
  "atk-s0201a0:388_2": "vā aññataraṃ manuññaṃ vatthuṃ paṭilabhitvā,",
  "atk-s0201a0:388_3": "taṃ subhaṃ sukhanti ayoniso manasikaroto,",
  "atk-s0201a0:388_4": "aññataraññataraṃ vā pana ananubhūtapubbaṃ ārammaṇaṃ yathā vā tathā vā ayoniso manasikaroto āsavā uppajjanti,",
  "atk-s0201a0:388_5": "te anuppannā uppajjantīti veditabbā,",
  "atk-s0201a0:388_6": "aññathā hi anamatagge saṃsāre anuppannā nāma āsavā na santi.",
  "atk-s0201a0:388_7": "Anubhūtapubbepi ca vatthumhi ārammaṇe vā yassa pakatisuddhiyā vā uddesaparipucchāpariyattinavakammayonisomanasikārānaṃ",
  "atk-s0201a0:388_8": "vā aññataravasena pubbe anuppajjitvā pacchā tādisena paccayena sahasā uppajjanti,",
  "atk-s0201a0:388_9": "imepi anuppannā uppajjantīti veditabbā.",
  "atk-s0201a0:388_10": "Tesuyeva pana vatthārammaṇesu punappunaṃ uppajjamānā uppannā pavaḍḍhantīti vuccanti.",
  "atk-s0201a0:388_11": "Ito aññathā hi paṭhamuppannānaṃ vaḍḍhi nāma natthi.",
  "atk-s0201a0:389_0": "Yoniso ca kho,",
  "atk-s0201a0:389_1": "bhikkhaveti ettha pana yassa pakatisuddhiyā vā seyyathāpi āyasmato mahākassapassa bhaddāya ca kāpilāniyā,",
  "atk-s0201a0:389_2": "uddesaparipucchādīhi vā kāraṇehi āsavā nuppajjanti,",
  "atk-s0201a0:389_3": "so ca jānāti “na kho me āsavā maggena samugghātaṃ gatā,",
  "atk-s0201a0:389_4": "handa nesaṃ samugghātāya paṭipajjāmī”ti.",
  "atk-s0201a0:389_5": "Tato maggabhāvanāya sabbe samugghāteti.",
  "atk-s0201a0:389_6": "Tassa te āsavā anuppannā na uppajjantīti vuccanti.",
  "atk-s0201a0:389_7": "Yassa pana kārakasseva sato satisammosena sahasā āsavā uppajjanti,",
  "atk-s0201a0:389_8": "tato saṃvegamāpajjitvā yoniso padahanto te āsave samucchindati,",
  "atk-s0201a0:389_9": "tassa uppannā pahīyantīti vuccanti maṇḍalārāmavāsīmahātissabhūtattherassa viya.",
  "atk-s0201a0:389_10": "So kira tasmiṃyeva vihāre uddesaṃ gaṇhāti,",
  "atk-s0201a0:389_11": "athassa gāme piṇḍāya carato visabhāgārammaṇe kileso uppajji,",
  "atk-s0201a0:389_12": "so taṃ vipassanāya vikkhambhetvā vihāraṃ agamāsi.",
  "atk-s0201a0:389_13": "Tassa supinantepi taṃ ārammaṇaṃ na upaṭṭhāsi.",
  "atk-s0201a0:389_14": "So “ayaṃ kileso vaḍḍhitvā apāyasaṃvattaniko hotī”ti saṃvegaṃ janetvā ācariyaṃ āpucchitvā vihārā nikkhamma",
  "atk-s0201a0:389_15": "mahāsaṅgharakkhitattherassa santike rāgapaṭipakkhaṃ asubhakammaṭṭhānaṃ gahetvā gumbantaraṃ pavisitvā",
  "atk-s0201a0:389_16": "paṃsukūlacīvaraṃ santharitvā nisajja anāgāmimaggena pañcakāmaguṇikarāgaṃ chinditvā uṭṭhāya ācariyaṃ vanditvā",
  "atk-s0201a0:389_17": "punadivase uddesamaggaṃ pāpuṇi.",
  "atk-s0201a0:389_18": "Ye pana vattamānuppannā,",
  "atk-s0201a0:389_19": "tesaṃ paṭipattiyā pahānaṃ nāma natthi.",
  "atk-s0201a0:390_0": "16.",
  "atk-s0201a0:390_1": "Idāni “uppannā ca āsavā pahīyantī”ti idameva padaṃ gahetvā ye te āsavā pahīyanti,",
  "atk-s0201a0:390_2": "tesaṃ nānappakārato aññampi pahānakāraṇaṃ āvikātuṃ desanaṃ vitthārento atthi,",
  "atk-s0201a0:390_3": "bhikkhave,",
  "atk-s0201a0:390_4": "āsavā dassanā pahātabbātiādimāha yathā taṃ desanāpabhedakusalo dhammarājā.",
  "atk-s0201a0:390_5": "Tattha dassanā pahātabbāti dassanena pahātabbā.",
  "atk-s0201a0:390_6": "Esa nayo sabbattha.",
  "atk-s0201a0:391_0": "Dassanāpahātabbaāsavavaṇṇanā",
  "atk-s0201a0:392_0": "17.",
  "atk-s0201a0:392_1": "Idāni tāni padāni anupubbato byākātukāmo “katame ca,",
  "atk-s0201a0:392_2": "bhikkhave,",
  "atk-s0201a0:392_3": "āsavā dassanā pahātabbā”ti pucchaṃ katvā mūlapariyāyavaṇṇanāyaṃ vuttanayeneva “idha,",
  "atk-s0201a0:392_4": "bhikkhave,",
  "atk-s0201a0:392_5": "assutavā puthujjano”ti puggalādhiṭṭhānaṃ desanaṃ ārabhi.",
  "atk-s0201a0:392_6": "Tattha manasikaraṇīye dhamme nappajānātīti āvajjitabbe samannāharitabbe dhamme na pajānāti.",
  "atk-s0201a0:392_7": "Amanasikaraṇīyeti tabbiparīte.",
  "atk-s0201a0:392_8": "Esa nayo sesapadesupi.",
  "atk-s0201a0:392_9": "Yasmā pana ime dhammā manasikaraṇīyā,",
  "atk-s0201a0:392_10": "ime amanasikaraṇīyāti dhammato niyamo natthi,",
  "atk-s0201a0:392_11": "ākārato pana atthi.",
  "atk-s0201a0:392_12": "Yenā ākārena manasikariyamānā akusaluppattipadaṭṭhānā honti,",
  "atk-s0201a0:392_13": "tenākārena na manasikātabbā.",
  "atk-s0201a0:392_14": "Yena kusaluppattipadaṭṭhānā honti,",
  "atk-s0201a0:392_15": "tenākārena manasikātabbā.",
  "atk-s0201a0:392_16": "Tasmā “ya’ssa,",
  "atk-s0201a0:392_17": "bhikkhave,",
  "atk-s0201a0:392_18": "dhamme manasikaroto anuppanno vā kāmāsavo”tiādimāha.",
  "atk-s0201a0:393_0": "Tattha ya’ssāti ye assa assutavato puthujjanassa.",
  "atk-s0201a0:393_1": "Manasikarototi āvajjayato samannāharantassa.",
  "atk-s0201a0:393_2": "Anuppanno vā kāmāsavoti ettha samuccayattho vāsaddo,",
  "atk-s0201a0:393_3": "na vikappattho.",
  "atk-s0201a0:393_4": "Tasmā yathā “yāvatā,",
  "atk-s0201a0:393_5": "bhikkhave,",
  "atk-s0201a0:393_6": "sattā apadā vā dvipadā vā…pe…",
  "atk-s0201a0:393_7": "tathāgato tesaṃ aggamakkhāyatī”ti vutte apadā ca dvipadā cāti attho,",
  "atk-s0201a0:393_8": "yathā ca “bhūtānaṃ vā sattānaṃ ṭhitiyā sambhavesīnaṃ vā anuggahāyā”ti vutte bhūtānañca sambhavesīnañcāti attho,",
  "atk-s0201a0:393_9": "yathā ca “aggito vā udakato vā mithubhedato vā”ti vutte aggito ca udakato ca mithubhedato cāti attho,",
  "atk-s0201a0:393_10": "evamidhāpi anuppanno ca kāmāsavo uppajjati,",
  "atk-s0201a0:393_11": "uppanno ca kāmāsavo pavaḍḍhatīti attho daṭṭhabbo.",
  "atk-s0201a0:393_12": "Evaṃ sesesu.",
  "atk-s0201a0:394_0": "Ettha ca kāmāsavoti pañcakāmaguṇiko rāgo.",
  "atk-s0201a0:394_1": "Bhavāsavoti rupārūpabhave chandarāgo,",
  "atk-s0201a0:394_2": "jhānanikanti ca sassatucchedadiṭṭhisahagatā.",
  "atk-s0201a0:394_3": "Evaṃ diṭṭhāsavopi bhavāsave eva samodhānaṃ gacchati.",
  "atk-s0201a0:394_4": "Avijjāsavoti catūsu saccesu aññāṇaṃ.",
  "atk-s0201a0:394_5": "Tattha kāmaguṇe assādato manasikaroto anuppanno ca kāmāsavo uppajjati,",
  "atk-s0201a0:394_6": "uppanno ca pavaḍḍhati.",
  "atk-s0201a0:394_7": "Mahaggatadhamme assādato manasikaroto anuppanno ca bhavāsavo uppajjati,",
  "atk-s0201a0:394_8": "uppanno ca pavaḍḍhati.",
  "atk-s0201a0:394_9": "Tīsu bhūmīsu dhamme catuvipallāsapadaṭṭhānabhāvena manasikaroto anuppanno ca avijjāsavo uppajjati,",
  "atk-s0201a0:394_10": "uppanno ca pavaḍḍhatīti veditabbo.",
  "atk-s0201a0:394_11": "Vuttanayapaccanīkato sukkapakkho vitthāretabbo.",
  "atk-s0201a0:395_0": "Kasmā pana tayo eva āsavā idha vuttāti.",
  "atk-s0201a0:395_1": "Vimokkhapaṭipakkhato.",
  "atk-s0201a0:395_2": "Appaṇihitavimokkhapaṭipakkho hi kāmāsavo,.",
  "atk-s0201a0:395_3": "Animittasuññatavimokkhapaṭipakkhā itare.",
  "atk-s0201a0:395_4": "Tasmā ime tayo āsave uppādentā tiṇṇaṃ vimokkhānaṃ abhāgino honti,",
  "atk-s0201a0:395_5": "anuppādentā bhāginoti etamatthaṃ dassentena tayo eva vuttāti veditabbā.",
  "atk-s0201a0:395_6": "Diṭṭhāsavopi vā ettha vutto yevāti vaṇṇitametaṃ.",
  "atk-s0201a0:396_0": "Tassa amanasikaraṇīyānaṃ dhammānaṃ manasikārāti manasikārahetu,",
  "atk-s0201a0:396_1": "yasmā te dhamme manasi karoti,",
  "atk-s0201a0:396_2": "tasmāti vuttaṃ hoti.",
  "atk-s0201a0:396_3": "Esa nayo dutiyapadepi.",
  "atk-s0201a0:396_4": "“Anuppannā ceva āsavā uppajjanti,",
  "atk-s0201a0:396_5": "uppannā ca āsavā pavaḍḍhantī”ti heṭṭhā vuttaāsavānaṃyeva abhedato nigamanametaṃ.",
  "atk-s0201a0:397_0": "18.",
  "atk-s0201a0:397_1": "Ettāvatā yo ayaṃ puggalādhiṭṭhānāya desanāya dassanā pahātabbe āsave niddisituṃ assutavā puthujjano vutto,",
  "atk-s0201a0:397_2": "so yasmā “ayoniso,",
  "atk-s0201a0:397_3": "bhikkhave,",
  "atk-s0201a0:397_4": "manasikaroto anuppannā ceva āsavā uppajjantī”ti evaṃ sāmaññato vuttānaṃ ayoniso manasikārapaccayānaṃ kāmāsavādīnampi adhiṭṭhānaṃ,",
  "atk-s0201a0:397_5": "tasmā tepi āsave teneva puggalena dassetvā idāni dassanā pahātabbe āsave dassento so evaṃ ayoniso manasi karoti,",
  "atk-s0201a0:397_6": "ahosiṃ nu kho ahantiādimāha.",
  "atk-s0201a0:397_7": "Vicikicchāsīsena cettha diṭṭhāsavampi dassetuṃ imaṃ desanaṃ ārabhi.",
  "atk-s0201a0:398_0": "Tassattho,",
  "atk-s0201a0:398_1": "yassa te iminā vuttanayena āsavā uppajjanti,",
  "atk-s0201a0:398_2": "so puthujjano,",
  "atk-s0201a0:398_3": "yo cāyaṃ “assutavā”tiādinā nayena vutto,",
  "atk-s0201a0:398_4": "so puthujjano evaṃ ayoniso anupāyena uppathena manasi karoti. Kathaṃ?",
  "atk-s0201a0:398_5": "Ahosiṃ nu kho…pe…so kuhiṃ gāmī bhavissatīti.",
  "atk-s0201a0:398_6": "Kiṃ vuttaṃ hoti,",
  "atk-s0201a0:398_7": "so evaṃ ayoniso manasi karoti,",
  "atk-s0201a0:398_8": "yathāssa “ahaṃ ahosiṃ nu kho”tiādinā nayena vuttā soḷasavidhāpi vicikicchā uppajjatīti.",
  "atk-s0201a0:399_0": "Tattha ahosiṃ nu kho nanu khoti sassatākārañca adhiccasamuppattiākārañca nissāya atīte attano vijjamānataṃ avijjamānatañca kaṅkhati.",
  "atk-s0201a0:399_1": "Kiṃ kāraṇanti na vattabbaṃ.",
  "atk-s0201a0:399_2": "Ummattako viya hi bālaputhujjano yathā vā tathā vā pavattati.",
  "atk-s0201a0:399_3": "Apica ayoniso manasikāroyevettha kāraṇaṃ.",
  "atk-s0201a0:399_4": "Evaṃ ayoniso manasikārassa pana kiṃ kāraṇanti.",
  "atk-s0201a0:399_5": "Sveva puthujjanabhāvo ariyānaṃ adassanādīni vā.",
  "atk-s0201a0:399_6": "Nanu ca puthujjanopi yoniso manasi karotīti.",
  "atk-s0201a0:399_7": "Ko vā evamāha na manasi karotīti.",
  "atk-s0201a0:399_8": "Na pana tattha puthujjanabhāvo kāraṇaṃ,",
  "atk-s0201a0:399_9": "saddhammassavanakalyāṇamittādīni tattha kāraṇāni.",
  "atk-s0201a0:399_10": "Na hi macchamaṃsādīni attano attano pakatiyā sugandhāni,",
  "atk-s0201a0:399_11": "abhisaṅkhārapaccayā pana sugandhānipi honti.",
  "atk-s0201a0:400_0": "Kiṃ nu kho ahosinti jātiliṅgūpapattiyo nissāya khattiyo nu kho ahosiṃ,",
  "atk-s0201a0:400_1": "brāhmaṇavessasuddagahaṭṭhapabbajitadevamanussānaṃ aññataroti kaṅkhati.",
  "atk-s0201a0:401_0": "Kathaṃ nu khoti saṇṭhānākāraṃ nissāya dīgho nu kho ahosiṃ,",
  "atk-s0201a0:401_1": "rassaodātakaṇhappamāṇikaappamāṇikādīnaṃ aññataroti kaṅkhati.",
  "atk-s0201a0:401_2": "Keci pana issaranimmānādiṃ nissāya kena nu kho kāraṇena ahosinti hetuto kaṅkhatīti vadanti.",
  "atk-s0201a0:402_0": "Kiṃ hutvā kiṃ ahosinti jātiādīni nissāya khattiyo hutvā nu kho brāhmaṇo ahosiṃ…pe…",
  "atk-s0201a0:402_1": "devo hutvā manussoti attano paramparaṃ kaṅkhati.",
  "atk-s0201a0:402_2": "Sabbattheva pana addhānanti kālādhivacanametaṃ.",
  "atk-s0201a0:403_0": "Bhavissāmi nu kho nanu khoti sassatākārañca ucchedākārañca nissāya anāgate attano vijjamānataṃ avijjamānatañca kaṅkhati.",
  "atk-s0201a0:403_1": "Sesamettha vuttanayameva.",
  "atk-s0201a0:404_0": "Etarahi vā paccuppannamaddhānanti idāni vā paṭisandhiṃ ādiṃ katvā cutipariyantaṃ sabbampi vattamānakālaṃ gahetvā.",
  "atk-s0201a0:404_1": "Ajjhattaṃ kathaṃkathī hotīti attano khandhesu vicikiccho hoti.",
  "atk-s0201a0:404_2": "Ahaṃ nu khosmīti attano atthibhāvaṃ kaṅkhati.",
  "atk-s0201a0:404_3": "Yuttaṃ panetanti?",
  "atk-s0201a0:404_4": "Yuttaṃ ayuttanti kā ettha cintā.",
  "atk-s0201a0:404_5": "Apicettha idaṃ vatthumpi udāharanti.",
  "atk-s0201a0:404_6": "Cūḷamātāya kira putto muṇḍo,",
  "atk-s0201a0:404_7": "mahāmātāya putto amuṇḍo,",
  "atk-s0201a0:404_8": "taṃ puttaṃ muṇḍesuṃ.",
  "atk-s0201a0:404_9": "So uṭṭhāya ahaṃ nu kho cūḷamātāya puttoti cintesi.",
  "atk-s0201a0:404_10": "Evaṃ ahaṃ nu khosmīti kaṅkhā hoti.",
  "atk-s0201a0:405_0": "No nu khosmīti attano natthibhāvaṃ kaṅkhati.",
  "atk-s0201a0:405_1": "Tatrāpi idaṃ vatthu –",
  "atk-s0201a0:405_2": "eko kira macche gaṇhanto udake ciraṭṭhānena sītibhūtaṃ attano ūruṃ macchoti cintetvā pahari.",
  "atk-s0201a0:405_3": "Aparo susānapasse khettaṃ rakkhanto bhīto saṅkuṭito sayi.",
  "atk-s0201a0:405_4": "So paṭibujjhitvā attano jaṇṇukāni dve yakkhāti cintetvā pahari.",
  "atk-s0201a0:405_5": "Evaṃ no nu khosmīti kaṅkhati.",
  "atk-s0201a0:406_0": "Kiṃ nu khosmīti khattiyova samāno attano khattiyabhāvaṃ kaṅkhati.",
  "atk-s0201a0:406_1": "Esa nayo sesesu.",
  "atk-s0201a0:406_2": "Devo pana samāno devabhāvaṃ ajānanto nāma natthi.",
  "atk-s0201a0:406_3": "Sopi pana “ahaṃ rūpī nu kho arūpī nu kho”tiādinā nayena kaṅkhati.",
  "atk-s0201a0:406_4": "Khattiyādayo kasmā na jānantīti ce.",
  "atk-s0201a0:406_5": "Apaccakkhā tesaṃ tattha tattha kule uppatti.",
  "atk-s0201a0:406_6": "Gahaṭṭhāpi ca potthalikādayo pabbajitasaññino.",
  "atk-s0201a0:406_7": "Pabbajitāpi “kuppaṃ nu kho me kamma”ntiādinā nayena gahaṭṭhasaññino.",
  "atk-s0201a0:406_8": "Manussāpi ca rājāno viya attani devasaññino honti.",
  "atk-s0201a0:407_0": "Kathaṃ nu khosmīti vuttanayameva.",
  "atk-s0201a0:407_1": "Kevalañcettha abbhantare jīvo nāma atthīti gahetvā tassa saṇṭhānākāraṃ nissāya dīgho nu khosmi,",
  "atk-s0201a0:407_2": "rassacaturaṃsachaḷaṃsaaṭṭhaṃsasoḷasaṃsādīnaṃ aññatarappakāroti kaṅkhanto kathaṃ nu khosmīti kaṅkhatīti veditabbo.",
  "atk-s0201a0:407_3": "Sarīrasaṇṭhānaṃ pana paccuppannaṃ ajānanto nāma natthi.",
  "atk-s0201a0:408_0": "Kuto āgato, so kuhiṃ gāmī bhavissatīti attabhāvassa āgatigatiṭṭhānaṃ kaṅkhati.",
  "atk-s0201a0:409_0": "19.",
  "atk-s0201a0:409_1": "Evaṃ soḷasappabhedaṃ vicikicchaṃ dassetvā idāni yaṃ iminā vicikicchāsīsena diṭṭhāsavaṃ dassetuṃ ayaṃ desanā āraddhā.",
  "atk-s0201a0:409_2": "Taṃ dassento tassa evaṃ ayoniso manasikaroto channaṃ diṭṭhīnantiādimāha.",
  "atk-s0201a0:409_3": "Tattha tassa puggalassa yathā ayaṃ vicikicchā uppajjati,",
  "atk-s0201a0:409_4": "evaṃ ayoniso manasikaroto tasseva savicikicchassa ayoniso manasikārassa thāmagatattā channaṃ diṭṭhīnaṃ aññatarā diṭṭhi uppajjatīti vuttaṃ hoti.",
  "atk-s0201a0:409_5": "Tattha sabbapadesu vāsaddo vikappattho,",
  "atk-s0201a0:409_6": "evaṃ vā evaṃ vā diṭṭhi uppajjatīti vuttaṃ hoti.",
  "atk-s0201a0:409_7": "Atthi me attāti cettha sassatadiṭṭhi sabbakālesu attano atthitaṃ gaṇhāti.",
  "atk-s0201a0:409_8": "Saccato thetatoti bhūtato ca thirato ca,",
  "atk-s0201a0:409_9": "“idaṃ sacca”nti bhūtato suṭṭhu daḷhabhāvenāti vuttaṃ hoti.",
  "atk-s0201a0:409_10": "Natthi me attāti ayaṃ pana ucchedadiṭṭhi,",
  "atk-s0201a0:409_11": "sato sattassa tattha tattha vibhavaggahaṇato.",
  "atk-s0201a0:409_12": "Atha vā purimāpi tīsu kālesu atthīti gahaṇato sassatadiṭṭhi,",
  "atk-s0201a0:409_13": "paccuppannameva atthīti gaṇhanto ucchedadiṭṭhi.",
  "atk-s0201a0:409_14": "Pacchimāpi atītānāgatesu natthīti gahaṇato bhasmantāhutiyoti gahitadiṭṭhikānaṃ viya,",
  "atk-s0201a0:409_15": "ucchedadiṭṭhi.",
  "atk-s0201a0:409_16": "Atīte eva natthīti gaṇhanto adhiccasamuppattikasseva sassatadiṭṭhi.",
  "atk-s0201a0:410_0": "Attanāva attānaṃ sañjānāmīti saññākkhandhasīsena khandhe attāti gahetvā saññāya avasesakkhandhe sañjānato iminā attanā imaṃ attānaṃ sañjānāmīti hoti.",
  "atk-s0201a0:410_1": "Attanāva anattānanti saññākkhandhaṃyeva attāti gahetvā,",
  "atk-s0201a0:410_2": "itare cattāropi anattāti gahetvā saññāya tesaṃ jānato evaṃ hoti.",
  "atk-s0201a0:410_3": "Anattanāva attānanti saññākkhandhaṃ anattāti.",
  "atk-s0201a0:410_4": "Itare cattāro attāti gahetvā saññāya tesaṃ jānato evaṃ hoti,",
  "atk-s0201a0:410_5": "sabbāpi sassatucchedadiṭṭhiyova.",
  "atk-s0201a0:411_0": "Vado vedeyyotiādayo pana sassatadiṭṭhiyā eva abhinivesākārā.",
  "atk-s0201a0:411_1": "Tattha vadatīti vado,",
  "atk-s0201a0:411_2": "vacīkammassa kārakoti vuttaṃ hoti.",
  "atk-s0201a0:411_3": "Vedayatīti vedeyyo,",
  "atk-s0201a0:411_4": "jānāti anubhavati cāti vuttaṃ hoti.",
  "atk-s0201a0:411_5": "Kiṃ vedetīti,",
  "atk-s0201a0:411_6": "tatra tatra kalyāṇapāpakānaṃ kammānaṃ vipākaṃ paṭisaṃvedeti.",
  "atk-s0201a0:411_7": "Tatra tatrāti tesu tesu yonigatiṭṭhitinivāsanikāyesu ārammaṇesu vā.",
  "atk-s0201a0:411_8": "Niccoti uppādavayarahito.",
  "atk-s0201a0:411_9": "Dhuvoti thiro sārabhūto.",
  "atk-s0201a0:411_10": "Sassatoti sabbakāliko.",
  "atk-s0201a0:411_11": "Avipariṇāmadhammoti attano pakatibhāvaṃ avijahanadhammo,",
  "atk-s0201a0:411_12": "kakaṇṭako viya nānappakārataṃ nāpajjati.",
  "atk-s0201a0:411_13": "Sassatisamanti candasūriyasamuddamahāpathavīpabbatā lokavohārena sassatiyoti vuccanti.",
  "atk-s0201a0:411_14": "Sassatīhi samaṃ sassatisamaṃ.",
  "atk-s0201a0:411_15": "Yāva sassatiyo tiṭṭhanti,",
  "atk-s0201a0:411_16": "tāva tatheva ṭhassatīti gaṇhato evaṃdiṭṭhi hoti.",
  "atk-s0201a0:412_0": "Idaṃ vuccati,",
  "atk-s0201a0:412_1": "bhikkhave,",
  "atk-s0201a0:412_2": "diṭṭhigatantiādīsu.",
  "atk-s0201a0:412_3": "Idanti idāni vattabbassa paccakkhanidassanaṃ.",
  "atk-s0201a0:412_4": "Diṭṭhigatasambandhena ca idanti vuttaṃ,",
  "atk-s0201a0:412_5": "na diṭṭhisambandhena.",
  "atk-s0201a0:412_6": "Ettha ca diṭṭhiyeva diṭṭhigataṃ,",
  "atk-s0201a0:412_7": "gūthagataṃ viya.",
  "atk-s0201a0:412_8": "Diṭṭhīsu vā gatamidaṃ dassanaṃ dvāsaṭṭhidiṭṭhiantogadhattātipi diṭṭhigataṃ.",
  "atk-s0201a0:412_9": "Diṭṭhiyā vā gataṃ diṭṭhigataṃ.",
  "atk-s0201a0:412_10": "Idañhi atthi me attātiādi diṭṭhiyā gamanamattameva,",
  "atk-s0201a0:412_11": "natthettha attā vā nicco vā kocīti vuttaṃ hoti.",
  "atk-s0201a0:412_12": "Sā cāyaṃ diṭṭhi dunniggamanaṭṭhena gahanaṃ.",
  "atk-s0201a0:412_13": "Duratikkamaṭṭhena sappaṭibhayaṭṭhena ca kantāro,",
  "atk-s0201a0:412_14": "dubbhikkhakantāravāḷakantārādayo viya.",
  "atk-s0201a0:412_15": "Sammādiṭṭhiyā vinivijjhanaṭṭhena vilomanaṭṭhena vā visūkaṃ.",
  "atk-s0201a0:412_16": "Kadāci sassatassa,",
  "atk-s0201a0:412_17": "kadāci ucchedassa gahaṇato virūpaṃ phanditanti vipphanditaṃ.",
  "atk-s0201a0:412_18": "Bandhanaṭṭhena saṃyojanaṃ.",
  "atk-s0201a0:412_19": "Tenāha “diṭṭhigahanaṃ…pe…",
  "atk-s0201a0:412_20": "diṭṭhisaṃyojana”nti.",
  "atk-s0201a0:412_21": "Idānissa tameva bandhanatthaṃ dassento diṭṭhisaṃyojanasaṃyuttotiādimāha.",
  "atk-s0201a0:412_22": "Tassāyaṃ saṅkhepattho.",
  "atk-s0201a0:412_23": "Iminā diṭṭhisaṃyojanena saṃyutto puthujjano etehi jātiādīhi na parimuccatīti.",
  "atk-s0201a0:412_24": "Kiṃ vā bahunā,",
  "atk-s0201a0:412_25": "sakalavaṭṭadukkhatopi na muccatīti.",
  "atk-s0201a0:413_0": "20.",
  "atk-s0201a0:413_1": "Evaṃ chappabhedaṃ diṭṭhāsavaṃ dassetvā yasmā sīlabbataparāmāso kāmāsavādivacaneneva dassito hoti.",
  "atk-s0201a0:413_2": "Kāmasukhatthañhi bhavasukhabhavavisuddhiatthañca avijjāya abhibhūtā ito bahiddhā samaṇabrāhmaṇā sīlabbatāni parāmasanti,",
  "atk-s0201a0:413_3": "tasmā taṃ adassetvā diṭṭhiggahaṇena vā tassa gahitattāpi taṃ adassetvāva idāni yo puggalo dassanā pahātabbe āsave pajahati,",
  "atk-s0201a0:413_4": "taṃ dassetvā tesaṃ āsavānaṃ pahānaṃ dassetuṃ pubbe vā ayoniso manasikaroto puthujjanassa tesaṃ uppattiṃ",
  "atk-s0201a0:413_5": "dassetvā idāni tabbiparītassa pahānaṃ dassetuṃ sutavā ca kho,",
  "atk-s0201a0:413_6": "bhikkhavetiādimāha.",
  "atk-s0201a0:414_0": "Tassattho,",
  "atk-s0201a0:414_1": "yāva “so idaṃ dukkha”nti āgacchati,",
  "atk-s0201a0:414_2": "tāva heṭṭhā vuttanayena ca vuttapaccanīkato ca veditabbo.",
  "atk-s0201a0:414_3": "Paccanīkato ca sabbākārena ariyadhammassa akovidāvinītapaccanīkato ayaṃ “sutavā ariyasāvako ariyadhammassa kovido ariyadhamme suvinīto”ti veditabbo.",
  "atk-s0201a0:414_4": "Apica kho sikhāpattavipassanato pabhuti yāva gotrabhu,",
  "atk-s0201a0:414_5": "tāva tadanurūpena atthena ayaṃ ariyasāvakoti veditabbo.",
  "atk-s0201a0:415_0": "21.",
  "atk-s0201a0:415_1": "“So idaṃ dukkhanti yoniso manasi karotī”tiādīsu pana ayaṃ atthavibhāvanā,",
  "atk-s0201a0:415_2": "so catusaccakammaṭṭhāniko ariyasāvako taṇhāvajjā tebhūmakā khandhā dukkhaṃ,",
  "atk-s0201a0:415_3": "taṇhā dukkhasamudayo,",
  "atk-s0201a0:415_4": "ubhinnaṃ appavatti nirodho,",
  "atk-s0201a0:415_5": "nirodhasampāpako maggoti evaṃ pubbeva ācariyasantike uggahitacatusaccakammaṭṭhāno aparena samayena vipassanāmaggaṃ",
  "atk-s0201a0:415_6": "samāruḷho samāno te tebhūmake khandhe idaṃ dukkhanti yoniso manasi karoti,",
  "atk-s0201a0:415_7": "upāyena pathena samannāharati ceva vipassati ca.",
  "atk-s0201a0:415_8": "Ettha hi yāva sotāpattimaggo,",
  "atk-s0201a0:415_9": "tāva manasikārasīseneva vipassanā vuttā.",
  "atk-s0201a0:415_10": "Yā panāyaṃ tasseva dukkhassa samuṭṭhāpikā pabhāvikā taṇhā,",
  "atk-s0201a0:415_11": "ayaṃ samudayoti yoniso manasi karoti.",
  "atk-s0201a0:415_12": "Yasmā pana dukkhañca samudayo ca idaṃ ṭhānaṃ patvā nirujjhanti nappavattanti,",
  "atk-s0201a0:415_13": "tasmā yadidaṃ nibbānaṃ nāma,",
  "atk-s0201a0:415_14": "ayaṃ dukkhanirodhoti yoniso manasi karoti.",
  "atk-s0201a0:415_15": "Nirodhasampāpakaṃ aṭṭhaṅgikaṃ maggaṃ ayaṃ dukkhanirodhagāminī paṭipadāti yoniso manasi karoti,",
  "atk-s0201a0:415_16": "upāyena pathena samannāharati ceva vipassati ca.",
  "atk-s0201a0:416_0": "Tatrāyaṃ upāyo,",
  "atk-s0201a0:416_1": "abhiniveso nāma vaṭṭe hoti,",
  "atk-s0201a0:416_2": "vivaṭṭe natthi.",
  "atk-s0201a0:416_3": "Tasmā “ayaṃ atthi imasmiṃ kāye pathavīdhātu,",
  "atk-s0201a0:416_4": "āpodhātū”tiādinā nayena sakasantatiyaṃ cattāri bhūtāni tadanusārena upādārūpāni ca pariggahetvā ayaṃ rūpakkhandhoti vavatthapeti.",
  "atk-s0201a0:416_5": "Taṃ vavatthāpayato uppanne tadārammaṇe cittacetasike dhamme ime cattāro arūpakkhandhāti vavatthapeti.",
  "atk-s0201a0:416_6": "Tato ime pañcakkhandhā dukkhanti vavatthapeti.",
  "atk-s0201a0:416_7": "Te pana saṅkhepato nāmañca rūpañcāti dve bhāgāyeva honti.",
  "atk-s0201a0:416_8": "Idañca nāmarūpaṃ sahetu sappaccayaṃ uppajjati.",
  "atk-s0201a0:416_9": "Tassa ayaṃ hetu ayaṃ paccayoti avijjābhavataṇhākammāhārādike hetupaccaye vavatthapeti.",
  "atk-s0201a0:416_10": "Tato tesaṃ paccayānañca paccayuppannadhammānañca yāthāvasarasalakkhaṇaṃ vavatthapetvā ime dhammā ahutvā hontīti aniccalakkhaṇaṃ āropeti,",
  "atk-s0201a0:416_11": "udayabbayapīḷitattā dukkhāti dukkhalakkhaṇaṃ āropeti.",
  "atk-s0201a0:416_12": "Avasavattanato anattāti anattalakkhaṇaṃ āropeti.",
  "atk-s0201a0:416_13": "Evaṃ tīṇi lakkhaṇāni āropetvā paṭipāṭiyā vipassanaṃ pavattento sotāpattimaggaṃ pāpuṇāti.",
  "atk-s0201a0:417_0": "Tasmiṃ khaṇe cattāri saccāni ekapaṭivedheneva paṭivijjhati,",
  "atk-s0201a0:417_1": "ekābhisamayena abhisameti.",
  "atk-s0201a0:417_2": "Dukkhaṃ pariññāpaṭivedhena paṭivijjhati,",
  "atk-s0201a0:417_3": "samudayaṃ pahānapaṭivedhena,",
  "atk-s0201a0:417_4": "nirodhaṃ sacchikiriyāpaṭivedhena,",
  "atk-s0201a0:417_5": "maggaṃ bhāvanāpaṭivedhena.",
  "atk-s0201a0:417_6": "Dukkhañca pariññābhisamayena abhisameti…pe…",
  "atk-s0201a0:417_7": "maggaṃ bhāvanābhisamayena abhisameti,",
  "atk-s0201a0:417_8": "no ca kho aññamaññena ñāṇena.",
  "atk-s0201a0:417_9": "Ekañāṇeneva hi esa nirodhaṃ ārammaṇato,",
  "atk-s0201a0:417_10": "sesāni kiccato paṭivijjhati ceva abhisameti ca.",
  "atk-s0201a0:417_11": "Na hissa tasmiṃ samaye evaṃ hoti –",
  "atk-s0201a0:417_12": "“ahaṃ dukkhaṃ parijānāmī”ti vā…pe…",
  "atk-s0201a0:417_13": "“maggaṃ bhāvemī”ti vā.",
  "atk-s0201a0:417_14": "Apica khvassa ārammaṇaṃ katvā paṭivedhavasena nirodhaṃ sacchikaroto evaṃ taṃ ñāṇaṃ dukkhapariññākiccampi",
  "atk-s0201a0:417_15": "samudayapahānakiccampi maggabhāvanākiccampi karotiyeva.",
  "atk-s0201a0:417_16": "Tassevaṃ upāyena yoniso manasikaroto tīṇi saṃyojanāni pahīyanti,",
  "atk-s0201a0:417_17": "vīsativatthukā sakkāyadiṭṭhi,",
  "atk-s0201a0:417_18": "aṭṭhavatthukā vicikicchā,",
  "atk-s0201a0:417_19": "“sīlena suddhi vatena suddhī”ti sīlabbatānaṃ parāmasanato sīlabbataparāmāsoti.",
  "atk-s0201a0:417_20": "Tattha catūsu āsavesu sakkāyadiṭṭhisīlabbataparāmāsā diṭṭhāsavena saṅgahitattā āsavā ceva saṃyojanā ca.",
  "atk-s0201a0:417_21": "Vicikicchā saṃyojanameva, na āsavo.",
  "atk-s0201a0:417_22": "“Dassanā pahātabbā āsavā”ti ettha pariyāpannattā pana āsavāti.",
  "atk-s0201a0:418_0": "“Ime vuccanti…pe…",
  "atk-s0201a0:418_1": "pahātabbā”ti ime sakkāyadiṭṭhiādayo dassanā pahātabbā nāma āsavāti dassento āha.",
  "atk-s0201a0:418_2": "Atha vā yā ayaṃ channaṃ diṭṭhīnaṃ aññatarā diṭṭhi uppajjatīti evaṃ sarūpeneva sakkāyadiṭṭhi vibhattā.",
  "atk-s0201a0:418_3": "Taṃ sandhāyāha “ime vuccanti,",
  "atk-s0201a0:418_4": "bhikkhave”ti.",
  "atk-s0201a0:418_5": "Sā ca yasmā sahajātapahānekaṭṭhehi saddhiṃ pahīyati.",
  "atk-s0201a0:418_6": "Diṭṭhāsave hi pahīyamāne taṃsahajāto catūsu diṭṭhisampayuttacittesu kāmāsavopi avijjāsavopi pahīyati.",
  "atk-s0201a0:418_7": "Pahānekaṭṭho pana catūsu diṭṭhivippayuttesu nāgasupaṇṇādisamiddhipatthanāvasena uppajjamāno bhavāsavo.",
  "atk-s0201a0:418_8": "Teneva sampayutto avijjāsavopi,",
  "atk-s0201a0:418_9": "dvīsu domanassacittesu pāṇātipātādinibbattako avijjāsavopi,",
  "atk-s0201a0:418_10": "tathā vicikicchācittasampayutto avijjāsavopīti evaṃ sabbathāpi avasesā tayopi āsavā pahīyanti.",
  "atk-s0201a0:418_11": "Tasmā bahuvacananiddeso katoti evamettha attho veditabbo.",
  "atk-s0201a0:418_12": "Esa porāṇānaṃ adhippāyo.",
  "atk-s0201a0:419_0": "Dassanā pahātabbāti dassanaṃ nāma sotāpattimaggo,",
  "atk-s0201a0:419_1": "tena pahātabbāti attho.",
  "atk-s0201a0:419_2": "Kasmā sotāpattimaggo dassanaṃ?",
  "atk-s0201a0:419_3": "Paṭhamaṃ nibbānadassanato.",
  "atk-s0201a0:419_4": "Nanu gotrabhu paṭhamataraṃ passatīti?",
  "atk-s0201a0:419_5": "No na passati.",
  "atk-s0201a0:419_6": "Disvā kattabbakiccaṃ pana na karoti saṃyojanānaṃ appahānato.",
  "atk-s0201a0:419_7": "Tasmā passatīti na vattabbo.",
  "atk-s0201a0:419_8": "Yattha katthaci rājānaṃ disvāpi paṇṇākāraṃ datvā kiccanipphattiyā adiṭṭhattā “ajjāpi rājānaṃ na passāmī”ti vadanto gāmavāsī puriso cettha nidassanaṃ.",
  "atk-s0201a0:420_0": "Dassanāpahātabbaāsavavaṇṇanā niṭṭhitā.",
  "atk-s0201a0:421_0": "Saṃvarāpahātabbaāsavavaṇṇanā",
  "atk-s0201a0:422_0": "22.",
  "atk-s0201a0:422_1": "Evaṃ dassanena pahātabbe āsave dassetvā idāni tadanantaruddiṭṭhe saṃvarā pahātabbe dassetuṃ,",
  "atk-s0201a0:422_2": "katame ca,",
  "atk-s0201a0:422_3": "bhikkhave,",
  "atk-s0201a0:422_4": "āsavā saṃvarā pahātabbāti āha.",
  "atk-s0201a0:422_5": "Evaṃ sabbattha sambandho veditabbo.",
  "atk-s0201a0:422_6": "Ito parañhi atthamattameva vaṇṇayissāma.",
  "atk-s0201a0:423_0": "Nanu ca dassanena bhāvanāyāti imehi dvīhi appahātabbo āsavo nāma natthi,",
  "atk-s0201a0:423_1": "atha kasmā visuṃ saṃvarādīhi pahātabbe dassetīti.",
  "atk-s0201a0:423_2": "Saṃvarādīhi pubbabhāge vikkhambhitā āsavā catūhi maggehi samugghātaṃ gacchanti,",
  "atk-s0201a0:423_3": "tasmā tesaṃ maggānaṃ pubbabhāge imehi pañcahākārehi vikkhambhanappahānaṃ dassento evamāha.",
  "atk-s0201a0:423_4": "Tasmā yo cāyaṃ vutto paṭhamo dassanamaggoyeva,",
  "atk-s0201a0:423_5": "idāni bhāvanānāmena vuccissanti tayo maggā,",
  "atk-s0201a0:423_6": "tesaṃ sabbesampi ayaṃ pubbabhāgapaṭipadāti veditabbā.",
  "atk-s0201a0:424_0": "Tattha idhāti imasmiṃ sāsane.",
  "atk-s0201a0:424_1": "Paṭisaṅkhāti paṭisaṅkhāya.",
  "atk-s0201a0:424_2": "Tatthāyaṃ saṅkhāsaddo ñāṇakoṭṭhāsapaññattigaṇanāsu dissati.",
  "atk-s0201a0:424_3": "“Saṅkhāyekaṃ paṭisevatī”tiādīsu hi ñāṇe dissati.",
  "atk-s0201a0:424_4": "“Papañcasaññāsaṅkhā samudācarantī”tiādīsu koṭṭhāse.",
  "atk-s0201a0:424_5": "“Tesaṃ tesaṃ dhammānaṃ saṅkhā samaññā”tiādīsu paññattiyaṃ.",
  "atk-s0201a0:424_6": "“Na sukaraṃ saṅkhātu”ntiādīsu gaṇanāyaṃ.",
  "atk-s0201a0:424_7": "Idha pana ñāṇe daṭṭhabbo.",
  "atk-s0201a0:425_0": "Paṭisaṅkhā yonisoti hi upāyena pathena paṭisaṅkhāya ñatvā paccavekkhitvāti attho.",
  "atk-s0201a0:425_1": "Ettha ca asaṃvare ādīnavapaṭisaṅkhā yoniso paṭisaṅkhāti veditabbā.",
  "atk-s0201a0:425_2": "Sā cāyaṃ “varaṃ,",
  "atk-s0201a0:425_3": "bhikkhave,",
  "atk-s0201a0:425_4": "tattāya ayosalākāya ādittāya sampajjalitāya sajotibhūtāya cakkhundriyaṃ sampalimaṭṭhaṃ,",
  "atk-s0201a0:425_5": "na tveva cakkhuviññeyyesu rūpesu anubyañjanaso nimittaggāho”tiādinā ādittapariyāyanayena veditabbā.",
  "atk-s0201a0:425_6": "Cakkhundriyasaṃvarasaṃvuto viharatīti ettha cakkhumeva indriyaṃ cakkhundriyaṃ,",
  "atk-s0201a0:425_7": "saṃvaraṇato saṃvaro,",
  "atk-s0201a0:425_8": "pidahanato thakanatoti vuttaṃ hoti.",
  "atk-s0201a0:425_9": "Satiyā etaṃ adhivacanaṃ.",
  "atk-s0201a0:425_10": "Cakkhundriye saṃvaro cakkhundriyasaṃvaro.",
  "atk-s0201a0:425_11": "Titthakāko āvāṭakacchapo vanamahiṃsotiādayo viya.",
  "atk-s0201a0:426_0": "Tattha kiñcāpi cakkhundriye saṃvaro vā asaṃvaro vā natthi.",
  "atk-s0201a0:426_1": "Na hi cakkhupasādaṃ nissāya sati vā muṭṭhasaccaṃ vā uppajjati.",
  "atk-s0201a0:426_2": "Apica yadā rūpārammaṇaṃ cakkhussa āpāthaṃ āgacchati,",
  "atk-s0201a0:426_3": "tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā uppajjitvā nirujjhati,",
  "atk-s0201a0:426_4": "tato cakkhuviññāṇaṃ dassanakiccaṃ,",
  "atk-s0201a0:426_5": "tato vipākamanodhātu sampaṭicchanakiccaṃ,",
  "atk-s0201a0:426_6": "tato vipākāhetukamanoviññāṇadhātu santīraṇakiccaṃ,",
  "atk-s0201a0:426_7": "tato kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā nirujjhati.",
  "atk-s0201a0:426_8": "Tadanantaraṃ javanaṃ javati.",
  "atk-s0201a0:427_0": "Tatthapi neva bhavaṅgasamaye,",
  "atk-s0201a0:427_1": "na āvajjanādīnaṃ aññatarasamaye saṃvaro vā asaṃvaro vā atthi.",
  "atk-s0201a0:427_2": "Javanakkhaṇe pana sace dussīlyaṃ vā muṭṭhasaccaṃ vā aññāṇaṃ vā akkhanti vā kosajjaṃ vā uppajjati,",
  "atk-s0201a0:427_3": "ayaṃ asaṃvaro hoti.",
  "atk-s0201a0:427_4": "Evaṃ hontopi so cakkhundriye asaṃvaroti vuccati. Kasmā?",
  "atk-s0201a0:427_5": "Tasmiñhi sati dvārampi aguttaṃ hoti,",
  "atk-s0201a0:427_6": "bhavaṅgampi āvajjanādīni vīthicittānipi.",
  "atk-s0201a0:427_7": "Yathā kiṃ,",
  "atk-s0201a0:427_8": "yathā nagare catūsu dvāresu asaṃvutesu kiñcāpi anto gharakoṭṭhakagabbhādayo susaṃvutā,",
  "atk-s0201a0:427_9": "tathāpi antonagare sabbaṃ bhaṇḍaṃ arakkhitaṃ agopitameva hoti.",
  "atk-s0201a0:427_10": "Nagaradvārena hi pavisitvā corā yadicchanti,",
  "atk-s0201a0:427_11": "taṃ kareyyuṃ,",
  "atk-s0201a0:427_12": "evameva javane dussīlyādīsu uppannesu,",
  "atk-s0201a0:427_13": "tasmiṃ asaṃvare sati dvārampi aguttaṃ hoti,",
  "atk-s0201a0:427_14": "bhavaṅgampi āvajjanādīni vīthicittānipīti.",
  "atk-s0201a0:428_0": "Tasmiṃ pana sīlādīsu uppannesu dvārampi guttaṃ hoti,",
  "atk-s0201a0:428_1": "bhavaṅgampi āvajjanādīni vīthicittānipi.",
  "atk-s0201a0:428_2": "Yathā kiṃ?",
  "atk-s0201a0:428_3": "Yathā nagaradvāresu susaṃvutesu kiñcāpi anto gharādayo asaṃvutā,",
  "atk-s0201a0:428_4": "tathāpi antonagare sabbaṃ bhaṇḍaṃ surakkhitaṃ sugopitameva hoti.",
  "atk-s0201a0:428_5": "Nagaradvāresu hi pihitesu corānaṃ paveso natthi,",
  "atk-s0201a0:428_6": "evameva javane sīlādīsu uppannesu dvārampi suguttaṃ hoti,",
  "atk-s0201a0:428_7": "bhavaṅgampi āvajjanādīni vīthicittānipi.",
  "atk-s0201a0:428_8": "Tasmā javanakkhaṇe uppajjamānopi cakkhundriye saṃvaroti vutto.",
  "atk-s0201a0:428_9": "Idha cāyaṃ satisaṃvaro adhippetoti veditabbo.",
  "atk-s0201a0:428_10": "Cakkhundriyasaṃvarena saṃvuto cakkhundriyasaṃvarasaṃvuto,",
  "atk-s0201a0:428_11": "upetoti vuttaṃ hoti. Tathā hi,",
  "atk-s0201a0:428_12": "pātimokkhasaṃvarasaṃvutoti imassa vibhaṅge “iminā pātimokkhasaṃvarena upeto hoti…pe…",
  "atk-s0201a0:428_13": "samannāgato”ti vuttaṃ.",
  "atk-s0201a0:428_14": "Taṃ ekajjhaṃ katvā cakkhundriyasaṃvarena saṃvutoti evamattho veditabbo.",
  "atk-s0201a0:429_0": "Atha vā saṃvarīti saṃvuto,",
  "atk-s0201a0:429_1": "thakesi pidahīti vuttaṃ hoti.",
  "atk-s0201a0:429_2": "Cakkhundriye saṃvarasaṃvuto cakkhundriyasaṃvarasaṃvuto,",
  "atk-s0201a0:429_3": "cakkhundriyasaṃvarasaññitaṃ satikavāṭaṃ cakkhudvāre,",
  "atk-s0201a0:429_4": "gharadvāre kavāṭaṃ viya saṃvari thakesi pidahīti vuttaṃ hoti.",
  "atk-s0201a0:429_5": "Ayameva cettha attho sundarataro.",
  "atk-s0201a0:429_6": "Tathā hi “cakkhundriyasaṃvaraṃ asaṃvutassa viharato saṃvutassa viharato”ti etesu padesu ayameva attho dissati.",
  "atk-s0201a0:430_0": "Viharatīti evaṃ cakkhundriyasaṃvarasaṃvuto yena kenaci iriyāpathavihārena viharati.",
  "atk-s0201a0:430_1": "Yañhissātiādimhi yaṃ cakkhundriyasaṃvaraṃ assa bhikkhuno asaṃvutassa athaketvā apidahitvā viharantassāti evamattho veditabbo. Atha vā, ye-",
  "atk-s0201a0:430_2": "kārassa yanti ādeso.",
  "atk-s0201a0:430_3": "Hikāro ca padapūraṇo,",
  "atk-s0201a0:430_4": "ye assāti attho.",
  "atk-s0201a0:431_0": "Uppajjeyyunti nibbatteyyuṃ.",
  "atk-s0201a0:431_1": "Āsavā vighātapariḷāhāti cattāro āsavā ca aññe ca vighātakarā kilesapariḷāhā vipākapariḷāhā ca.",
  "atk-s0201a0:431_2": "Cakkhudvāre hi iṭṭhārammaṇaṃ āpāthagataṃ kāmassādavasena assādayato abhinandato kāmāsavo uppajjati,",
  "atk-s0201a0:431_3": "īdisaṃ aññasmimpi sugatibhave labhissāmīti bhavapatthanāya assādayato bhavāsavo uppajjati,",
  "atk-s0201a0:431_4": "sattoti vā sattassāti vā gaṇhantassa diṭṭhāsavo uppajjati,",
  "atk-s0201a0:431_5": "sabbeheva sahajātaṃ aññāṇaṃ avijjāsavoti cattāro āsavā uppajjanti.",
  "atk-s0201a0:431_6": "Tehi sampayuttā apare kilesā vighātapariḷāhā,",
  "atk-s0201a0:431_7": "āyatiṃ vā tesaṃ vipākā.",
  "atk-s0201a0:431_8": "Tepi hi asaṃvutasseva viharato uppajjeyyunti vuccanti.",
  "atk-s0201a0:432_0": "Evaṃsa teti evaṃ assa te.",
  "atk-s0201a0:432_1": "Evaṃ etena upāyena na honti,",
  "atk-s0201a0:432_2": "no aññathāti vuttaṃ hoti.",
  "atk-s0201a0:432_3": "Esa nayo paṭisaṅkhā yoniso sotindriyasaṃvarasaṃvutotiādīsu.",
  "atk-s0201a0:433_0": "Ime vuccanti,",
  "atk-s0201a0:433_1": "bhikkhave,",
  "atk-s0201a0:433_2": "āsavā saṃvarā pahātabbāti ime chasu dvāresu cattāro cattāro katvā catuvīsati āsavā saṃvarena pahātabbāti vuccanti.",
  "atk-s0201a0:433_3": "Sabbattheva cettha satisaṃvaro eva saṃvaroti veditabbo.",
  "atk-s0201a0:434_0": "Saṃvarāpahātabbaāsavavaṇṇanā niṭṭhitā.",
  "atk-s0201a0:435_0": "Paṭisevanāpahātabbaāsavavaṇṇanā",
  "atk-s0201a0:436_0": "23.",
  "atk-s0201a0:436_1": "Paṭisaṅkhā yoniso cīvarantiādīsu yaṃ vattabbaṃ,",
  "atk-s0201a0:436_2": "taṃ sabbaṃ visuddhimagge sīlakathāyaṃ vuttameva.",
  "atk-s0201a0:436_3": "Yañhissāti yaṃ cīvarapiṇḍapātādīsu vā aññataraṃ assa.",
  "atk-s0201a0:436_4": "Appaṭisevatoti evaṃ yoniso appaṭisevantassa.",
  "atk-s0201a0:436_5": "Sesaṃ vuttanayameva.",
  "atk-s0201a0:436_6": "Kevalaṃ panidha aladdhaṃ cīvarādiṃ patthayato laddhaṃ vā assādayato kāmāsavassa uppatti veditabbā.",
  "atk-s0201a0:436_7": "Īdisaṃ aññasmimpi sampattibhave sugatibhave labhissāmīti bhavapatthanāya assādayato bhavāsavassa,",
  "atk-s0201a0:436_8": "ahaṃ labhāmi na labhāmīti vā mayhaṃ vā idanti attasaññaṃ adhiṭṭhahato diṭṭhāsavassa uppatti veditabbā.",
  "atk-s0201a0:436_9": "Sabbeheva pana sahajāto avijjāsavoti evaṃ catunnaṃ āsavānaṃ uppatti vipākapariḷāhā ca navavedanuppādanatopi veditabbā.",
  "atk-s0201a0:437_0": "Ime vuccanti,",
  "atk-s0201a0:437_1": "bhikkhave,",
  "atk-s0201a0:437_2": "āsavā paṭisevanā pahātabbāti ime ekamekasmiṃ paccaye cattāro cattāro katvā soḷasa āsavā iminā ñāṇasaṃvarasaṅkhātena",
  "atk-s0201a0:437_3": "paccavekkhaṇapaṭisevanena pahātabbāti vuccanti.",
  "atk-s0201a0:438_0": "Paṭisevanāpahātabbaāsavavaṇṇanā niṭṭhitā.",
  "atk-s0201a0:439_0": "Adhivāsanāpahātabbaāsavavaṇṇanā",
  "atk-s0201a0:440_0": "24.",
  "atk-s0201a0:440_1": "Paṭisaṅkhā yoniso khamo hoti sītassāti upāyena pathena paccavekkhitvā khamo hoti sītassa sītaṃ khamati sahati,",
  "atk-s0201a0:440_2": "na avīrapuriso viya appamattakenapi sītena calati kampati kammaṭṭhānaṃ vijahati.",
  "atk-s0201a0:440_3": "Apica kho lomasanāgatthero viya anappakenāpi sītena phuṭṭho na calati na kampati,",
  "atk-s0201a0:440_4": "kammaṭṭhānameva manasi karoti.",
  "atk-s0201a0:440_5": "Thero kira cetiyapabbate piyaṅguguhāyaṃ padhānaghare viharanto antaraṭṭhake himapātasamaye lokantarikaniraye",
  "atk-s0201a0:440_6": "paccavekkhitvā kammaṭṭhānaṃ avijahantova abbhokāse vītināmesi.",
  "atk-s0201a0:440_7": "Evaṃ uṇhādīsupi atthayojanā veditabbā.",
  "atk-s0201a0:441_0": "Kevalañhi yo bhikkhu adhimattampi uṇhaṃ sahati sveva thero viya,",
  "atk-s0201a0:441_1": "ayaṃ “khamo uṇhassā”ti veditabbo.",
  "atk-s0201a0:441_2": "Thero kira gimhasamaye pacchābhattaṃ bahicaṅkame nisīdi.",
  "atk-s0201a0:441_3": "Kammaṭṭhānaṃ manasikaronto sedāpissa kacchehi muccanti.",
  "atk-s0201a0:441_4": "Atha naṃ antevāsiko āha “idha, bhante,",
  "atk-s0201a0:441_5": "nisīdatha,",
  "atk-s0201a0:441_6": "sītalo okāso”ti.",
  "atk-s0201a0:441_7": "Thero “uṇhabhayenevamhi āvuso idha nisinno”ti avīcimahānirayaṃ paccavekkhitvā nisīdiyeva.",
  "atk-s0201a0:441_8": "Uṇhanti cettha aggisantāpova veditabbo.",
  "atk-s0201a0:441_9": "Sūriyasantāpavasena panetaṃ vatthu vuttaṃ.",
  "atk-s0201a0:442_0": "Yo ca dve tayo vāre bhattaṃ vā pānīyaṃ vā alabhamānopi anamatagge saṃsāre attano pettivisayūpapattiṃ",
  "atk-s0201a0:442_1": "paccavekkhitvā avedhento kammaṭṭhānaṃ na vijahatiyeva.",
  "atk-s0201a0:442_2": "Adhimattehi ḍaṃsamakasavātātapasamphassehi phuṭṭho cāpi tiracchānūpapattiṃ paccavekkhitvā avedhento kammaṭṭhānaṃ na vijahatiyeva.",
  "atk-s0201a0:442_3": "Sarīsapasamphassena phuṭṭho cāpi anamatagge saṃsāre sīhabyagghādimukhesu anekavāraṃ parivattitapubbabhāvaṃ",
  "atk-s0201a0:442_4": "paccavekkhitvā avedhento kammaṭṭhānaṃ na vijahatiyeva padhāniyatthero viya.",
  "atk-s0201a0:442_5": "Ayaṃ “khamo jighacchāya…pe…",
  "atk-s0201a0:442_6": "sarīsapasamphassāna”nti veditabbo.",
  "atk-s0201a0:443_0": "Theraṃ kira khaṇḍacelavihāre kaṇikārapadhāniyaghare ariyavaṃsaṃ suṇantaṃ ghoraviso sappo ḍaṃsi.",
  "atk-s0201a0:443_1": "Thero jānitvāpi pasannacitto nisinno dhammaṃyeva suṇāti.",
  "atk-s0201a0:443_2": "Visavego thaddho ahosi.",
  "atk-s0201a0:443_3": "Thero upasampadamaṇḍalaṃ ādiṃ katvā sīlaṃ paccavekkhitvā parisuddhasīlohamasmīti pītiṃ uppādesi.",
  "atk-s0201a0:443_4": "Saha pītuppādā visaṃ nivattitvā pathaviṃ pāvisi.",
  "atk-s0201a0:443_5": "Thero tattheva cittekaggataṃ labhitvā vipassanaṃ vaḍḍhetvā arahattaṃ pāpuṇi.",
  "atk-s0201a0:444_0": "Yo pana akkosavasena durutte duruttattāyeva ca durāgate api antimavatthusaññite vacanapathe sutvā khantiguṇaṃyeva",
  "atk-s0201a0:444_1": "paccavekkhitvā na vedhati dīghabhāṇakaabhayatthero viya.",
  "atk-s0201a0:444_2": "Ayaṃ “khamo duruttānaṃ durāgatānaṃ vacanapathāna”nti veditabbo.",
  "atk-s0201a0:445_0": "Thero kira paccayasantosabhāvanārāmatāya mahāariyavaṃsappaṭipadaṃ kathesi,",
  "atk-s0201a0:445_1": "sabbo mahāgāmo āgacchati.",
  "atk-s0201a0:445_2": "Therassa mahāsakkāro uppajjati.",
  "atk-s0201a0:445_3": "Taṃ aññataro mahāthero adhivāsetuṃ asakkonto dīghabhāṇako ariyavaṃsaṃ kathemīti sabbarattiṃ kolāhalaṃ karosītiādīhi akkosi.",
  "atk-s0201a0:445_4": "Ubhopi ca attano attano vihāraṃ gacchantā gāvutamattaṃ ekapathena agamaṃsu.",
  "atk-s0201a0:445_5": "Sakalagāvutampi so taṃ akkosiyeva.",
  "atk-s0201a0:445_6": "Tato yattha dvinnaṃ vihārānaṃ maggo bhijjati,",
  "atk-s0201a0:445_7": "tattha ṭhatvā dīghabhāṇakatthero taṃ vanditvā “esa, bhante,",
  "atk-s0201a0:445_8": "tumhākaṃ maggo”ti āha.",
  "atk-s0201a0:445_9": "So asuṇanto viya agamāsi.",
  "atk-s0201a0:445_10": "Theropi vihāraṃ gantvā pāde pakkhāletvā nisīdi.",
  "atk-s0201a0:445_11": "Tamenaṃ antevāsiko “kiṃ, bhante,",
  "atk-s0201a0:445_12": "sakalagāvutaṃ paribhāsantaṃ na kiñci avocutthā”ti āha.",
  "atk-s0201a0:445_13": "Thero “khantiyeva, āvuso,",
  "atk-s0201a0:445_14": "mayhaṃ bhāro,",
  "atk-s0201a0:445_15": "na akkhanti.",
  "atk-s0201a0:445_16": "Ekapaduddhārepi kammaṭṭhānaviyogaṃ na passāmī”ti āha.",
  "atk-s0201a0:445_17": "Ettha ca vacanameva vacanapathoti veditabbo.",
  "atk-s0201a0:446_0": "Yo pana uppannā sārīrikā vedanā dukkhamanaṭṭhena dukkhā,",
  "atk-s0201a0:446_1": "bahalaṭṭhena tibbā,",
  "atk-s0201a0:446_2": "pharusaṭṭhena kharā,",
  "atk-s0201a0:446_3": "tikhiṇaṭṭhena kaṭukā,",
  "atk-s0201a0:446_4": "assādavirahato asātā,",
  "atk-s0201a0:446_5": "manaṃ avaḍḍhanato amanāpā,",
  "atk-s0201a0:446_6": "pāṇaharaṇasamatthatāya pāṇaharā adhivāsetiyeva,",
  "atk-s0201a0:446_7": "na vedhati.",
  "atk-s0201a0:446_8": "Evaṃ sabhāvo hoti cittalapabbate padhāniyatthero viya.",
  "atk-s0201a0:446_9": "Ayaṃ “uppannānaṃ…pe…",
  "atk-s0201a0:446_10": "adhivāsanajātiko”ti veditabbo.",
  "atk-s0201a0:447_0": "Therassa kira rattiṃ padhānena vītināmetvā ṭhitassa udaravāto uppajji.",
  "atk-s0201a0:447_1": "So taṃ adhivāsetuṃ asakkonto āvattati parivattati.",
  "atk-s0201a0:447_2": "Tamenaṃ caṅkamapasse ṭhito piṇḍapātiyatthero āha “āvuso,",
  "atk-s0201a0:447_3": "pabbajito nāma adhivāsanasīlo hotī”ti.",
  "atk-s0201a0:447_4": "So “sādhu,",
  "atk-s0201a0:447_5": "bhante”ti adhivāsetvā niccalo sayi.",
  "atk-s0201a0:447_6": "Vāto nābhito yāva hadayaṃ phāleti.",
  "atk-s0201a0:447_7": "Thero vedanaṃ vikkhambhetvā vipassanto muhuttena anāgāmī hutvā parinibbāyīti.",
  "atk-s0201a0:448_0": "Yañhissāti sītādīsu yaṃkiñci ekadhammampi assa.",
  "atk-s0201a0:448_1": "Anadhivāsayatoti anadhivāsentassa akkhamantassa.",
  "atk-s0201a0:448_2": "Sesaṃ vuttanayameva.",
  "atk-s0201a0:448_3": "Āsavuppatti panettha evaṃ veditabbā.",
  "atk-s0201a0:448_4": "Sītena phuṭṭhassa uṇhaṃ patthayantassa kāmāsavo uppajjati,",
  "atk-s0201a0:448_5": "evaṃ sabbattha.",
  "atk-s0201a0:448_6": "Natthi no sampattibhave sugatibhave sītaṃ vā uṇhaṃ vāti bhavaṃ patthayantassa bhavāsavo.",
  "atk-s0201a0:448_7": "Mayhaṃ sītaṃ uṇhanti gāho diṭṭhāsavo.",
  "atk-s0201a0:448_8": "Sabbeheva sampayutto avijjāsavoti.",
  "atk-s0201a0:449_0": "“Ime vuccanti…pe…",
  "atk-s0201a0:449_1": "adhivāsanā pahātabbā”ti ime sītādīsu ekamekassa vasena cattāro cattāro katvā aneke āsavā imāya khantisaṃvarasaṅkhātāya",
  "atk-s0201a0:449_2": "adhivāsanāya pahātabbāti vuccantīti attho.",
  "atk-s0201a0:449_3": "Ettha ca yasmā ayaṃ khanti sītādidhamme adhivāseti,",
  "atk-s0201a0:449_4": "attano upari āropetvā vāsetiyeva.",
  "atk-s0201a0:449_5": "Na asahamānā hutvā nirassati,",
  "atk-s0201a0:449_6": "tasmā “adhivāsanā”ti vuccatīti veditabbā.",
  "atk-s0201a0:450_0": "Adhivāsanāpahātabbaāsavavaṇṇanā niṭṭhitā.",
  "atk-s0201a0:451_0": "Parivajjanāpahātabbaāsavavaṇṇanā",
  "atk-s0201a0:452_0": "25.",
  "atk-s0201a0:452_1": "Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti caṇḍassa hatthissa āsanne na ṭhātabbaṃ.",
  "atk-s0201a0:452_2": "Tatonidānañhi maraṇampi siyā maraṇamattampi dukkhanti evaṃ upāyena pathena paccayena paccavekkhitvā caṇḍaṃ hatthiṃ parivajjeti paṭikkamati.",
  "atk-s0201a0:452_3": "Esa nayo sabbattha.",
  "atk-s0201a0:452_4": "Caṇḍanti ca duṭṭhaṃ,",
  "atk-s0201a0:452_5": "vāḷanti vuttaṃ hoti.",
  "atk-s0201a0:452_6": "Khāṇunti khadirakhāṇuādiṃ.",
  "atk-s0201a0:452_7": "Kaṇṭakaṭṭhānanti kaṇṭakānaṃ ṭhānaṃ,",
  "atk-s0201a0:452_8": "yattha kaṇṭakā vijjanti,",
  "atk-s0201a0:452_9": "taṃ okāsanti vuttaṃ hoti.",
  "atk-s0201a0:452_10": "Sobbhanti sabbato paricchinnataṭaṃ.",
  "atk-s0201a0:452_11": "Papātanti ekato chinnataṭaṃ.",
  "atk-s0201a0:452_12": "Candanikanti ucchiṭṭhodakagabbhamalādīnaṃ chaḍḍanaṭṭhānaṃ.",
  "atk-s0201a0:452_13": "Oḷigallanti tesaṃyeva sakaddamādīnaṃ sandanokāsaṃ.",
  "atk-s0201a0:452_14": "Taṃ jaṇṇumattampi asucibharitaṃ hoti,",
  "atk-s0201a0:452_15": "dvepi cetāni ṭhānāni amanussaduṭṭhāni honti.",
  "atk-s0201a0:452_16": "Tasmā tāni vajjetabbāni.",
  "atk-s0201a0:452_17": "Anāsaneti ettha pana ayuttaṃ āsanaṃ anāsanaṃ,",
  "atk-s0201a0:452_18": "taṃ atthato aniyatavatthukaṃ rahopaṭicchannāsananti veditabbaṃ.",
  "atk-s0201a0:452_19": "Agocareti etthapi ca ayutto gocaro agocaro,",
  "atk-s0201a0:452_20": "so vesiyādibhedato pañcavidho.",
  "atk-s0201a0:452_21": "Pāpake mitteti lāmake dussīle mittapatirūpake,",
  "atk-s0201a0:452_22": "amitte vā.",
  "atk-s0201a0:452_23": "Bhajantanti sevamānaṃ.",
  "atk-s0201a0:452_24": "Viññū sabrahmacārīti paṇḍitā buddhisampannā sabrahmacārayo,",
  "atk-s0201a0:452_25": "bhikkhūnametaṃ adhivacanaṃ.",
  "atk-s0201a0:452_26": "Te hi ekakammaṃ ekuddeso samasikkhatāti imaṃ brahmaṃ samānaṃ caranti,",
  "atk-s0201a0:452_27": "tasmā sabrahmacārīti vuccanti.",
  "atk-s0201a0:452_28": "Pāpakesu ṭhānesūti lāmakesu ṭhānesu.",
  "atk-s0201a0:452_29": "Okappeyyunti saddaheyyuṃ,",
  "atk-s0201a0:452_30": "adhimucceyyuṃ “addhā ayamāyasmā akāsi vā karissati vā”ti.",
  "atk-s0201a0:453_0": "Yañhissāti hatthiādīsu yaṃkiñci ekampi assa.",
  "atk-s0201a0:453_1": "Sesaṃ vuttanayameva.",
  "atk-s0201a0:453_2": "Āsavuppatti panettha evaṃ veditabbā.",
  "atk-s0201a0:453_3": "Hatthiādinidānena dukkhena phuṭṭhassa sukhaṃ patthayato kāmāsavo uppajjati.",
  "atk-s0201a0:453_4": "Natthi no sampattibhave sugatibhave īdisaṃ dukkhanti bhavaṃ patthentassa bhavāsavo.",
  "atk-s0201a0:453_5": "Maṃ hatthī maddati,",
  "atk-s0201a0:453_6": "maṃ assoti gāho diṭṭhāsavo.",
  "atk-s0201a0:453_7": "Sabbeheva sampayutto avijjāsavoti.",
  "atk-s0201a0:454_0": "Ime vuccanti…pe…",
  "atk-s0201a0:454_1": "parivajjanā pahātabbāti ime hatthiādīsu ekekassa vasena cattāro cattāro katvā aneke āsavā iminā sīlasaṃvarasaṅkhātena",
  "atk-s0201a0:454_2": "parivajjanena pahātabbāti vuccantīti veditabbā.",
  "atk-s0201a0:455_0": "Parivajjanāpahātabbaāsavavaṇṇanā niṭṭhitā.",
  "atk-s0201a0:456_0": "Vinodanāpahātabbaāsavavaṇṇanā",
  "atk-s0201a0:457_0": "26.",
  "atk-s0201a0:457_1": "Paṭisaṅkhā yoniso uppannaṃ kāmavitakkaṃ nādhivāsetīti “iti pāyaṃ vitakko akusalo,",
  "atk-s0201a0:457_2": "itipi sāvajjo,",
  "atk-s0201a0:457_3": "itipi dukkhavipāko,",
  "atk-s0201a0:457_4": "so ca kho attabyābādhāya saṃvattatī”tiādinā nayena yoniso kāmavitakke ādīnavaṃ paccavekkhitvā tasmiṃ",
  "atk-s0201a0:457_5": "tasmiṃ ārammaṇe uppannaṃ jātamabhinibbattaṃ kāmavitakkaṃ nādhivāseti,",
  "atk-s0201a0:457_6": "cittaṃ āropetvā na vāseti,",
  "atk-s0201a0:457_7": "abbhantare vā na vāsetītipi attho.",
  "atk-s0201a0:458_0": "Anadhivāsento kiṃ karotīti? Pajahati chaḍḍeti.",
  "atk-s0201a0:459_0": "Kiṃ kacavaraṃ viya piṭakenāti? Na hi, apica kho naṃ vinodeti tudati vijjhati nīharati.",
  "atk-s0201a0:460_0": "Kiṃ balibaddaṃ viya patodenāti? Na hi,",
  "atk-s0201a0:460_1": "atha kho naṃ byantīkaroti vigatantaṃ karoti.",
  "atk-s0201a0:460_2": "Yathāssa antopi nāvasissati antamaso bhaṅgamattampi,",
  "atk-s0201a0:460_3": "tathā naṃ karoti.",
  "atk-s0201a0:461_0": "Kathaṃ pana naṃ tathā karotīti?",
  "atk-s0201a0:461_1": "Anabhāvaṃ gametīti anu anu abhāvaṃ gameti,",
  "atk-s0201a0:461_2": "vikkhambhanappahānena yathā suvikkhambhito hoti,",
  "atk-s0201a0:461_3": "tathā karotīti vuttaṃ hoti.",
  "atk-s0201a0:461_4": "Esa nayo byāpādavihiṃsāvitakkesu.",
  "atk-s0201a0:462_0": "Ettha ca kāmavitakkoti “yo kāmapaṭisaṃyutto takko vitakko micchāsaṅkappo”ti vibhaṅge vutto.",
  "atk-s0201a0:462_1": "Esa nayo itaresu.",
  "atk-s0201a0:462_2": "Uppannuppanneti uppanne uppanne,",
  "atk-s0201a0:462_3": "uppannamatteyevāti vuttaṃ hoti.",
  "atk-s0201a0:462_4": "Sakiṃ vā uppanne vinodetvā dutiyavāre ajjhupekkhitā na hoti,",
  "atk-s0201a0:462_5": "satakkhattumpi uppanne uppanne vinodetiyeva.",
  "atk-s0201a0:462_6": "Pāpake akusaleti lāmakaṭṭhena pāpake,",
  "atk-s0201a0:462_7": "akosallatāya akusale.",
  "atk-s0201a0:462_8": "Dhammeti teyeva kāmavitakkādayo sabbepi vā nava mahāvitakke.",
  "atk-s0201a0:462_9": "Tattha tayo vuttā eva.",
  "atk-s0201a0:462_10": "Avasesā “ñātivitakko janapadavitakko amaravitakko parānuddayatāpaṭisaṃyutto vitakko lābhasakkārasilokapaṭisaṃyutto",
  "atk-s0201a0:462_11": "vitakko anavaññattipaṭisaṃyutto vitakko”ti ime cha.",
  "atk-s0201a0:463_0": "Yañhissāti etesu vitakkesu yaṃkiñci assa,",
  "atk-s0201a0:463_1": "sesaṃ vuttanayameva.",
  "atk-s0201a0:463_2": "Kāmavitakko panettha kāmāsavo eva.",
  "atk-s0201a0:463_3": "Tabbiseso bhavāsavo.",
  "atk-s0201a0:463_4": "Taṃsampayutto diṭṭhāsavo.",
  "atk-s0201a0:463_5": "Sabbavitakkesu avijjāsavoti evaṃ āsavuppattipi veditabbā.",
  "atk-s0201a0:464_0": "Ime vuccanti…pe…",
  "atk-s0201a0:464_1": "vinodanā pahātabbāti ime kāmavitakkādivasena vuttappakārā āsavā iminā tasmiṃ tasmiṃ vitakke ādīnavapaccavekkhaṇasahitena",
  "atk-s0201a0:464_2": "vīriyasaṃvarasaṅkhātena vinodanena pahātabbāti vuccantīti veditabbā.",
  "atk-s0201a0:465_0": "Vinodanāpahātabbaāsavavaṇṇanā niṭṭhitā.",
  "atk-s0201a0:466_0": "Bhāvanāpahātabbaāsavavaṇṇanā",
  "atk-s0201a0:467_0": "27.",
  "atk-s0201a0:467_1": "Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ,",
  "atk-s0201a0:467_2": "bhāvanāya ca ānisaṃsaṃ upāyena pathena paccavekkhitvā satisambojjhaṅgaṃ bhāveti,",
  "atk-s0201a0:467_3": "esa nayo sabbattha.",
  "atk-s0201a0:467_4": "Ettha ca kiñcāpi ime uparimaggattayasamayasambhūtā lokuttarabojjhaṅgā eva adhippetā,",
  "atk-s0201a0:467_5": "tathāpi ādikammikānaṃ bojjhaṅgesu asammohatthaṃ lokiyalokuttaramissakena nesaṃ nayena atthavaṇṇanaṃ karissāmi.",
  "atk-s0201a0:467_6": "Idha pana lokiyanayaṃ pahāya lokuttaranayo eva gahetabbo.",
  "atk-s0201a0:467_7": "Tattha satisambojjhaṅgantiādinā nayena vuttānaṃ sattannaṃ ādipadānaṃyeva tāva –",
  "atk-s0201a0:468_0": "Atthato lakkhaṇādīhi, kamato ca vinicchayo;",
  "atk-s0201a0:469_0": "Anūnādhikato ceva, viññātabbo vibhāvinā.",
  "atk-s0201a0:470_0": "Tattha satisambojjhaṅge tāva saraṇaṭṭhena sati.",
  "atk-s0201a0:470_1": "Sā panesā upaṭṭhānalakkhaṇā,",
  "atk-s0201a0:470_2": "apilāpanalakkhaṇā vā.",
  "atk-s0201a0:470_3": "Vuttampi hetaṃ “yathā, mahārāja,",
  "atk-s0201a0:470_4": "rañño bhaṇḍāgāriko rañño sāpateyyaṃ apilāpeti, ettakaṃ, mahārāja, hiraññaṃ,",
  "atk-s0201a0:470_5": "ettakaṃ suvaṇṇaṃ,",
  "atk-s0201a0:470_6": "ettakaṃ sāpateyyanti,",
  "atk-s0201a0:470_7": "evameva kho, mahārāja,",
  "atk-s0201a0:470_8": "sati uppajjamānā kusalākusalasāvajjānavajjahīnapaṇītakaṇhasukkasappaṭibhāge dhamme apilāpeti.",
  "atk-s0201a0:470_9": "Ime cattāro satipaṭṭhānā”ti vitthāro.",
  "atk-s0201a0:470_10": "Apilāpanarasā.",
  "atk-s0201a0:470_11": "Kiccavaseneva hissa etaṃ lakkhaṇaṃ therena vuttaṃ.",
  "atk-s0201a0:470_12": "Asammosarasā vā.",
  "atk-s0201a0:470_13": "Gocarābhimukhabhāvapaccupaṭṭhānā.",
  "atk-s0201a0:470_14": "Sati eva sambojjhaṅgo satisambojjhaṅgo.",
  "atk-s0201a0:470_15": "Tattha bodhiyā bodhissa vā aṅgoti bojjhaṅgo.",
  "atk-s0201a0:471_0": "Kiṃ vuttaṃ hoti?",
  "atk-s0201a0:471_1": "Yā hi ayaṃ dhammasāmaggī,",
  "atk-s0201a0:471_2": "yāya lokiyalokuttaramaggakkhaṇe uppajjamānāya līnuddhaccapatiṭṭhānāyūhana-",
  "atk-s0201a0:471_3": "kāmasukhattakilamathānuyoga-",
  "atk-s0201a0:471_4": "ucchedasassatābhinivesādīnaṃ anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0201a0:471_5": "dhammasāmaggiyā ariyasāvako bujjhatīti katvā “bodhī”ti vuccati.",
  "atk-s0201a0:471_6": "Bujjhatīti kilesasantānaniddāya uṭṭhahati,",
  "atk-s0201a0:471_7": "cattāri vā ariyasaccāni paṭivijjhati,",
  "atk-s0201a0:471_8": "nibbānameva vā sacchikarotīti vuttaṃ hoti.",
  "atk-s0201a0:471_9": "Yathāha “satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0201a0:471_10": "Tassā dhammasāmaggisaṅkhātāya bodhiyā aṅgotipi bojjhaṅgo,",
  "atk-s0201a0:471_11": "jhānaṅgamaggaṅgādayo viya.",
  "atk-s0201a0:472_0": "Yopesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti vuccati,",
  "atk-s0201a0:472_1": "tassa bodhissa aṅgotipi bojjhaṅgo,",
  "atk-s0201a0:472_2": "senaṅgarathaṅgādayo viya.",
  "atk-s0201a0:472_3": "Tenāhu aṭṭhakathācariyā “bujjhanakassa puggalassa aṅgāti vā bojjhaṅgā”ti.",
  "atk-s0201a0:472_4": "Apica “bojjhaṅgāti kenaṭṭhena bojjhaṅgā?",
  "atk-s0201a0:472_5": "Bodhāya saṃvattantīti bojjhaṅgā,",
  "atk-s0201a0:472_6": "bujjhantīti bojjhaṅgā,",
  "atk-s0201a0:472_7": "anubujjhantīti bojjhaṅgā,",
  "atk-s0201a0:472_8": "paṭibujjhantīti bojjhaṅgā,",
  "atk-s0201a0:472_9": "sambujjhantīti bojjhaṅgā”tiādinā paṭisambhidānayenāpi attho veditabbo.",
  "atk-s0201a0:472_10": "Pasattho sundaro vā bojjhaṅgoti sambojjhaṅgo.",
  "atk-s0201a0:472_11": "Evaṃ sati eva sambojjhaṅgo satisambojjhaṅgo.",
  "atk-s0201a0:472_12": "Taṃ satisambojjhaṅgaṃ.",
  "atk-s0201a0:472_13": "Evaṃ tāva ekassa ādipadassa atthato lakkhaṇādīhi ca vinicchayo viññātabbo.",
  "atk-s0201a0:473_0": "Dutiyādīsu pana catusaccadhamme vicinātīti dhammavicayo.",
  "atk-s0201a0:473_1": "So pana vicayalakkhaṇo,",
  "atk-s0201a0:473_2": "obhāsanaraso,",
  "atk-s0201a0:473_3": "asammohapaccupaṭṭhāno.",
  "atk-s0201a0:473_4": "Vīrabhāvato vidhinā īrayitabbato ca vīriyaṃ.",
  "atk-s0201a0:473_5": "Taṃ paggahalakkhaṇaṃ,",
  "atk-s0201a0:473_6": "upatthambhanarasaṃ,",
  "atk-s0201a0:473_7": "anosīdanapaccupaṭṭhānaṃ.",
  "atk-s0201a0:473_8": "Pīṇayatīti pīti.",
  "atk-s0201a0:473_9": "Sā pharaṇalakkhaṇā,",
  "atk-s0201a0:473_10": "tuṭṭhilakkhaṇā vā,",
  "atk-s0201a0:473_11": "kāyacittānaṃ pīṇanarasā,",
  "atk-s0201a0:473_12": "tesaṃyeva odagyapaccupaṭṭhānā.",
  "atk-s0201a0:473_13": "Kāyacittadarathapassambhanato passaddhi.",
  "atk-s0201a0:473_14": "Sā upasamalakkhaṇā,",
  "atk-s0201a0:473_15": "kāyacittadarathanimmaddanarasā,",
  "atk-s0201a0:473_16": "āyacittānaṃ aparipphandanabhūtasītibhāvapaccupaṭṭhānā.",
  "atk-s0201a0:473_17": "Samādhānato samādhi.",
  "atk-s0201a0:473_18": "So avikkhepalakkhaṇo,",
  "atk-s0201a0:473_19": "avisāralakkhaṇo vā,",
  "atk-s0201a0:473_20": "cittacetasikānaṃ sampiṇḍanaraso,",
  "atk-s0201a0:473_21": "cittaṭṭhitipaccupaṭṭhāno.",
  "atk-s0201a0:473_22": "Ajjhupekkhanato upekkhā.",
  "atk-s0201a0:473_23": "Sā paṭisaṅkhānalakkhaṇā,",
  "atk-s0201a0:473_24": "samavāhitalakkhaṇā vā,",
  "atk-s0201a0:473_25": "ūnādhikatānivāraṇarasā,",
  "atk-s0201a0:473_26": "pakkhapātupacchedarasā vā,",
  "atk-s0201a0:473_27": "majjhattabhāvapaccupaṭṭhānā.",
  "atk-s0201a0:473_28": "Sesaṃ vuttanayameva.",
  "atk-s0201a0:473_29": "Evaṃ sesapadānampi atthato lakkhaṇādīhi ca vinicchayo viññātabbo.",
  "atk-s0201a0:474_0": "Kamatoti ettha ca “satiñca khvāhaṃ,",
  "atk-s0201a0:474_1": "bhikkhave,",
  "atk-s0201a0:474_2": "sabbatthikaṃ vadāmī”ti vacanato sabbesaṃ sesabojjhaṅgānaṃ upakārakattā satisambojjhaṅgova paṭhamaṃ vutto.",
  "atk-s0201a0:474_3": "Tato paraṃ “so tathā sato viharanto taṃ dhammaṃ paññāya pavicinatī”tiādinā nayena sesabojjhaṅgānaṃ pubbāpariyavacane payojanaṃ sutteyeva vuttaṃ.",
  "atk-s0201a0:474_4": "Evamettha kamatopi vinicchayo viññātabbo.",
  "atk-s0201a0:475_0": "Anūnādhikatoti kasmā pana bhagavatā satteva bojjhaṅgā vuttā anūnā anadhikāti.",
  "atk-s0201a0:475_1": "Līnuddhaccapaṭipakkhato sabbatthikato ca.",
  "atk-s0201a0:475_2": "Ettha hi tayo bojjhaṅgā līnassa paṭipakkhā. Yathāha –",
  "atk-s0201a0:475_3": "“yasmiñca kho,",
  "atk-s0201a0:475_4": "bhikkhave,",
  "atk-s0201a0:475_5": "samaye līnaṃ cittaṃ hoti,",
  "atk-s0201a0:475_6": "kālo tasmiṃ samaye dhammavicayasambojjhaṅgassa bhāvanāya,",
  "atk-s0201a0:475_7": "kālo vīriyasambojjhaṅgassa bhāvanāya,",
  "atk-s0201a0:475_8": "kālo pītisambojjhaṅgassa bhāvanāyā”ti.",
  "atk-s0201a0:475_9": "Tayo uddhaccassa paṭipakkhā. Yathāha –",
  "atk-s0201a0:475_10": "“yasmiñca kho,",
  "atk-s0201a0:475_11": "bhikkhave,",
  "atk-s0201a0:475_12": "samaye uddhataṃ cittaṃ hoti,",
  "atk-s0201a0:475_13": "kālo tasmiṃ samaye passaddhisambojjhaṅgassa bhāvanāya,",
  "atk-s0201a0:475_14": "kālo samādhisambojjhaṅgassa bhāvanāya,",
  "atk-s0201a0:475_15": "kālo upekkhāsambojjhaṅgassa bhāvanāyā”ti.",
  "atk-s0201a0:475_16": "Eko panettha sabbatthiko. Yathāha –",
  "atk-s0201a0:475_17": "“satiñca khvāhaṃ,",
  "atk-s0201a0:475_18": "bhikkhave,",
  "atk-s0201a0:475_19": "sabbatthikaṃ vadāmī”ti.",
  "atk-s0201a0:475_20": "“Sabbatthaka”ntipi pāṭho,",
  "atk-s0201a0:475_21": "dvinnampi sabbattha icchitabbanti attho.",
  "atk-s0201a0:475_22": "Evaṃ līnuddhaccapaṭipakkhato sabbatthikato ca satteva bojjhaṅgā vuttā anūnā anadhikāti,",
  "atk-s0201a0:475_23": "evamettha anūnādhikatopi vinicchayo viññātabbo.",
  "atk-s0201a0:476_0": "Evaṃ tāva “satisambojjhaṅga”ntiādinā nayena vuttānaṃ sattannaṃ ādipadānaṃyeva atthavaṇṇanaṃ ñatvā idāni bhāveti vivekanissitantiādīsu evaṃ ñātabbā.",
  "atk-s0201a0:476_1": "Bhāvetīti vaḍḍheti,",
  "atk-s0201a0:476_2": "attano cittasantāne punappunaṃ janeti abhinibbattetīti attho.",
  "atk-s0201a0:476_3": "Vivekanissitanti viveke nissitaṃ.",
  "atk-s0201a0:476_4": "Vivekoti vivittatā.",
  "atk-s0201a0:476_5": "Svāyaṃ tadaṅgaviveko vikkhambhanasamucchedapaṭippassaddhi nissaraṇavivekoti pañcavidho.",
  "atk-s0201a0:476_6": "Tassa nānattaṃ “ariyadhamme avinīto”ti ettha vuttanayeneva veditabbaṃ.",
  "atk-s0201a0:476_7": "Ayameva hi tattha vinayoti vutto.",
  "atk-s0201a0:476_8": "Evaṃ etasmiṃ pañcavidhe viveke.",
  "atk-s0201a0:477_0": "Vivekanissitanti tadaṅgavivekanissitaṃ samucchedavivekanissitaṃ nissaraṇavivekanissitañca satisambojjhaṅgaṃ bhāvetīti ayamattho veditabbo.",
  "atk-s0201a0:477_1": "Tathā hi ayaṃ bojjhaṅgabhāvanānuyutto yogī vipassanākkhaṇe kiccato tadaṅgavivekanissitaṃ,",
  "atk-s0201a0:477_2": "ajjhāsayato nissaraṇavivekanissitaṃ,",
  "atk-s0201a0:477_3": "maggakāle pana kiccato samucchedavivekanissitaṃ,",
  "atk-s0201a0:477_4": "ārammaṇato nissaraṇavivekanissitaṃ satisambojjhaṅgaṃ bhāveti.",
  "atk-s0201a0:477_5": "Pañcavidhavivekanissitantipi eke,",
  "atk-s0201a0:477_6": "te hi na kevalaṃ balavavipassanāmaggaphalakkhaṇesu eva bojjhaṅge uddharanti,",
  "atk-s0201a0:477_7": "vipassanāpādakakasiṇajjhānaānāpānāsubhabrahmavihārajjhānesupi uddharanti.",
  "atk-s0201a0:477_8": "Na ca paṭisiddhā aṭṭhakathācariyehi.",
  "atk-s0201a0:477_9": "Tasmā tesaṃ matena etesaṃ jhānānaṃ pavattikkhaṇe kiccato eva vikkhambhanavivekanissitaṃ.",
  "atk-s0201a0:477_10": "Yathā ca “vipassanākkhaṇe ajjhāsayato nissaraṇavivekanissita”nti vuttaṃ,",
  "atk-s0201a0:477_11": "evaṃ paṭippassaddhivivekanissitampi bhāvetīti vattuṃ vaṭṭati.",
  "atk-s0201a0:477_12": "Esa nayo virāganissitādīsu.",
  "atk-s0201a0:477_13": "Vivekaṭṭhā eva hi virāgādayo.",
  "atk-s0201a0:478_0": "Kevalañhettha vossaggo duvidho pariccāgavossaggo ca pakkhandanavossaggo cāti.",
  "atk-s0201a0:478_1": "Tattha pariccāgavossaggoti vipassanākkhaṇe ca tadaṅgavasena,",
  "atk-s0201a0:478_2": "maggakkhaṇe ca samucchedavasena kilesappahānaṃ.",
  "atk-s0201a0:478_3": "Pakkhandanavossaggoti vipassanākkhaṇe tanninnabhāvena,",
  "atk-s0201a0:478_4": "maggakkhaṇe pana ārammaṇakaraṇena nibbānapakkhandanaṃ.",
  "atk-s0201a0:478_5": "Tadubhayampi imasmiṃ lokiyalokuttaramissake atthavaṇṇanānaye vaṭṭati.",
  "atk-s0201a0:478_6": "Tathā hi ayaṃ satisambojjhaṅgo yathāvuttena pakārena kilese pariccajati,",
  "atk-s0201a0:478_7": "nibbānañca pakkhandati.",
  "atk-s0201a0:478_8": "Vossaggapariṇāminti iminā pana sakalena vacanena vossaggattaṃ pariṇamantaṃ pariṇatañca paripaccantaṃ paripakkañcāti.",
  "atk-s0201a0:478_9": "Idaṃ vuttaṃ hoti “ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggattaṃ",
  "atk-s0201a0:478_10": "nibbānapakkhandanavossaggattañca paripaccati,",
  "atk-s0201a0:478_11": "yathā ca paripakko hoti,",
  "atk-s0201a0:478_12": "tathā naṃ bhāvetī”ti.",
  "atk-s0201a0:478_13": "Esa nayo sesabojjhaṅgesu.",
  "atk-s0201a0:479_0": "Idha pana nibbānaṃyeva sabbasaṅkhatehi vivittattā viveko,",
  "atk-s0201a0:479_1": "sabbesaṃ virāgabhāvato virāgo,",
  "atk-s0201a0:479_2": "nirodhabhāvato nirodhoti vuttaṃ.",
  "atk-s0201a0:479_3": "Maggo eva ca vossaggapariṇāmī,",
  "atk-s0201a0:479_4": "tasmā satisambojjhaṅgaṃ bhāveti vivekaṃ ārammaṇaṃ katvā pavattiyā vivekanissitaṃ.",
  "atk-s0201a0:479_5": "Tathā virāganissitaṃ nirodhanissitaṃ.",
  "atk-s0201a0:479_6": "Tañca kho ariyamaggakkhaṇuppattiyā kilesānaṃ samucchedato pariccāgabhāvena ca nibbānapakkhandanabhāvena",
  "atk-s0201a0:479_7": "ca pariṇataṃ paripakkanti ayameva attho daṭṭhabbo.",
  "atk-s0201a0:479_8": "Esa nayo sesabojjhaṅgesu.",
  "atk-s0201a0:480_0": "Yañhissāti etesu bojjhaṅgesu yaṃkiñci assa.",
  "atk-s0201a0:480_1": "Sesaṃ vuttanayameva.",
  "atk-s0201a0:480_2": "Āsavuppattiyaṃ panettha imesaṃ uparimaggattayasampayuttānaṃ bojjhaṅgānaṃ abhāvitattā ye uppajjeyyuṃ kāmāsavo bhavāsavo avijjāsavoti tayo āsavā,",
  "atk-s0201a0:480_3": "bhāvayato evaṃsa te āsavā na hontīti ayaṃ nayo veditabbo.",
  "atk-s0201a0:481_0": "Ime vuccanti…pe…",
  "atk-s0201a0:481_1": "bhāvanā pahātabbāti ime tayo āsavā imāya maggattayasampayuttāya bojjhaṅgabhāvanāya pahātabbāti vuccantīti veditabbā.",
  "atk-s0201a0:482_0": "28.",
  "atk-s0201a0:482_1": "Idāni imehi sattahākārehi pahīnāsavaṃ bhikkhuṃ thomento āsavappahāne cassa ānisaṃsaṃ dassento eteheva",
  "atk-s0201a0:482_2": "ca kāraṇehi āsavappahāne sattānaṃ ussukkaṃ janento yato kho,",
  "atk-s0201a0:482_3": "bhikkhave…pe…",
  "atk-s0201a0:482_4": "antamakāsi dukkhassāti āha.",
  "atk-s0201a0:482_5": "Tattha yato khoti sāmivacane tokāro,",
  "atk-s0201a0:482_6": "yassa khoti vuttaṃ hoti.",
  "atk-s0201a0:482_7": "Porāṇā pana yasmiṃ kāleti vaṇṇayanti.",
  "atk-s0201a0:482_8": "Ye āsavā dassanā pahātabbāti ye āsavā dassanena pahātabbā,",
  "atk-s0201a0:482_9": "te dassaneneva pahīnā honti,",
  "atk-s0201a0:482_10": "na appahīnesuyeva pahīnasaññī hoti.",
  "atk-s0201a0:482_11": "Evaṃ sabbattha vitthāro.",
  "atk-s0201a0:483_0": "Sabbāsavasaṃvarasaṃvutoti sabbehi āsavapidhānehi pihito,",
  "atk-s0201a0:483_1": "sabbesaṃ vā āsavānaṃ pidhānehi pihito.",
  "atk-s0201a0:483_2": "Acchecchi taṇhanti sabbampi taṇhaṃ chindi,",
  "atk-s0201a0:483_3": "saṃchindi samucchindi.",
  "atk-s0201a0:483_4": "Vivattayi saṃyojananti dasavidhampi saṃyojanaṃ parivattayi nimmalamakāsi.",
  "atk-s0201a0:483_5": "Sammāti hetunā kāraṇena.",
  "atk-s0201a0:483_6": "Mānābhisamayāti mānassa dassanābhisamayā pahānābhisamayā ca.",
  "atk-s0201a0:483_7": "Arahattamaggo hi kiccavasena mānaṃ passati,",
  "atk-s0201a0:483_8": "ayamassa dassanābhisamayo.",
  "atk-s0201a0:483_9": "Tena diṭṭho pana so tāvadeva pahīyati diṭṭhavisena diṭṭhasattānaṃ jīvitaṃ viya.",
  "atk-s0201a0:483_10": "Ayamassa pahānābhisamayo.",
  "atk-s0201a0:484_0": "Antamakāsi dukkhassāti evaṃ arahattamaggena sammā mānassa diṭṭhattā pahīnattā ca ye ime “kāyabandhanassa anto jīrati.",
  "atk-s0201a0:484_1": "Haritantaṃ vā”ti evaṃ vuttaantimamariyādanto ca,",
  "atk-s0201a0:484_2": "“antamidaṃ,",
  "atk-s0201a0:484_3": "bhikkhave,",
  "atk-s0201a0:484_4": "jīvikāna”nti evaṃ vuttalāmakanto ca,",
  "atk-s0201a0:484_5": "“sakkāyo eko anto”ti evaṃ vuttakoṭṭhāsanto ca,",
  "atk-s0201a0:484_6": "“esevanto dukkhassa sabbapaccayasaṅkhayā”ti evaṃ vuttakoṭanto cāti evaṃ cattāro antā,",
  "atk-s0201a0:484_7": "tesu sabbasseva vaṭṭadukkhassa antaṃ catutthakoṭisaṅkhātaṃ antimakoṭisaṅkhātaṃ antamakāsi paricchedaṃ parivaṭumaṃ akāsi.",
  "atk-s0201a0:484_8": "Antimasamussayamattāvasesaṃ dukkhaṃ akāsīti vuttaṃ hoti.",
  "atk-s0201a0:485_0": "Attamanā te bhikkhūti sakamanā tuṭṭhamanā,",
  "atk-s0201a0:485_1": "pītisomanassehi vā sampayuttamanā hutvā.",
  "atk-s0201a0:485_2": "Bhagavato bhāsitaṃ abhinandunti idaṃ dukkhassa antakiriyāpariyosānaṃ bhagavato bhāsitaṃ sukathitaṃ sulapitaṃ,",
  "atk-s0201a0:485_3": "evametaṃ bhagavā evametaṃ sugatāti matthakena sampaṭicchantā abbhanumodiṃsūti.",
  "atk-s0201a0:486_0": "Sesamettha yaṃ na vuttaṃ,",
  "atk-s0201a0:486_1": "taṃ pubbe vuttattā ca suviññeyyattā ca na vuttaṃ.",
  "atk-s0201a0:486_2": "Tasmā sabbaṃ vuttānusārena anupadaso paccavekkhitabbaṃ.",
  "atk-s0201a0:487_0": "Bhāvanāpahātabbaāsavavaṇṇanā niṭṭhitā.",
  "atk-s0201a0:488_0": "Papañcasūdaniyā majjhimanikāyaṭṭhakathāya",
  "atk-s0201a0:489_0": "Sabbāsavasuttavaṇṇanā niṭṭhitā.",
  "atk-s0201a0:490_0": "3. Dhammadāyādasuttavaṇṇanā",
  "atk-s0201a0:491_0": "29.",
  "atk-s0201a0:491_1": "Evaṃ me sutanti dhammadāyādasuttaṃ.",
  "atk-s0201a0:491_2": "Yasmā panassa aṭṭhuppattiko nikkhepo,",
  "atk-s0201a0:491_3": "tasmā taṃ dassetvā vassa apubbapadavaṇṇanaṃ karissāma.",
  "atk-s0201a0:491_4": "Katarāya ca panidaṃ aṭṭhuppattiyā nikkhittanti.",
  "atk-s0201a0:491_5": "Lābhasakkāre.",
  "atk-s0201a0:491_6": "Bhagavato kira mahālābhasakkāro uppajji.",
  "atk-s0201a0:491_7": "Yathā taṃ cattāro asaṅkhyeyye pūritadānapāramīsañcayassa.",
  "atk-s0201a0:491_8": "Sabbadisāsu yamakamahāmegho vuṭṭhahitvā mahoghaṃ viya sabbapāramiyo ekasmiṃ attabhāve vipākaṃ dassāmāti",
  "atk-s0201a0:491_9": "sampiṇḍitā viya lābhasakkāramahoghaṃ nibbattayiṃsu.",
  "atk-s0201a0:491_10": "Tato tato annapānayānavatthamālāgandhavilepanādihatthā khattiyabrāhmaṇādayo āgantvā –",
  "atk-s0201a0:491_11": "“kahaṃ buddho,",
  "atk-s0201a0:491_12": "kahaṃ bhagavā,",
  "atk-s0201a0:491_13": "kahaṃ devadevo,",
  "atk-s0201a0:491_14": "narāsabho,",
  "atk-s0201a0:491_15": "purisasīho”ti bhagavantaṃ pariyesanti.",
  "atk-s0201a0:491_16": "Sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuramāhaccatiṭṭhanti ceva anubandhanti ca.",
  "atk-s0201a0:491_17": "Andhakavindabrāhmaṇādayo viya.",
  "atk-s0201a0:491_18": "Sabbaṃ khandhake tesu tesu suttesu ca āgatanayeneva veditabbaṃ.",
  "atk-s0201a0:491_19": "Yathā ca bhagavato,",
  "atk-s0201a0:491_20": "evaṃ bhikkhusaṅghassāpi.",
  "atk-s0201a0:492_0": "Vuttampi cetaṃ –",
  "atk-s0201a0:492_1": "“tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ,",
  "atk-s0201a0:492_2": "bhikkhusaṅghopi kho sakkato hoti…pe…",
  "atk-s0201a0:492_3": "parikkhārāna”nti. Tathā –",
  "atk-s0201a0:492_4": "“yāvatā kho, cunda,",
  "atk-s0201a0:492_5": "etarahi saṅgho vā gaṇo vā loke uppanno, nāhaṃ, cunda,",
  "atk-s0201a0:492_6": "aññaṃ ekasaṅghampi samanupassāmi,",
  "atk-s0201a0:492_7": "evaṃ lābhaggayasaggapattaṃ,",
  "atk-s0201a0:492_8": "yathariva, cunda,",
  "atk-s0201a0:492_9": "bhikkhusaṅgho”ti.",
  "atk-s0201a0:493_0": "Svāyaṃ bhagavato ca bhikkhusaṅghassa ca uppanno lābhasakkāro ekato hutvā dvinnaṃ mahānadīnaṃ udakamiva appameyyo ahosi.",
  "atk-s0201a0:493_1": "Kamena bhikkhū paccayagarukā paccayabāhulikā ahesuṃ.",
  "atk-s0201a0:493_2": "Pacchābhattampi telamadhuphāṇitādīsu āhaṭesu gaṇḍiṃyeva paharitvā “amhākaṃ ācariyassa detha,",
  "atk-s0201a0:493_3": "upajjhāyassa dethā”ti uccāsaddamahāsaddaṃ karonti.",
  "atk-s0201a0:493_4": "Sā ca nesaṃ pavatti bhagavatopi pākaṭā ahosi.",
  "atk-s0201a0:493_5": "Tato bhagavā ananucchavikanti dhammasaṃvegaṃ uppādetvā cintesi –",
  "atk-s0201a0:494_0": "“Paccayā akappiyāti na sakkā sikkhāpadaṃ paññapetuṃ.",
  "atk-s0201a0:494_1": "Paccayapaṭibaddhā hi kulaputtānaṃ samaṇadhammavutti.",
  "atk-s0201a0:494_2": "Handāhaṃ dhammadāyādapaṭipadaṃ desemi.",
  "atk-s0201a0:494_3": "Sā sikkhākāmānaṃ kulaputtānaṃ sikkhāpadapaññatti viya bhavissati nagaradvāre ṭhapitasabbakāyikaādāso viya ca,",
  "atk-s0201a0:494_4": "yathā hi nagaradvāre ṭhapite sabbakāyike ādāse cattāro vaṇṇā attano chāyaṃ disvā vajjaṃ pahāya niddosā honti,",
  "atk-s0201a0:494_5": "evameva sikkhākāmā kulaputtā payogamaṇḍanena attānaṃ maṇḍetukāmā imaṃ sabbakāyikādāsūpamaṃ desanaṃ āvajjitvā",
  "atk-s0201a0:494_6": "āmisadāyādapaṭipadaṃ vajjetvā dhammadāyādapaṭipadaṃ pūrentā khippameva jātijarāmaraṇassa antaṃ karissantī”ti.",
  "atk-s0201a0:494_7": "Imissā aṭṭhuppattiyā idaṃ suttaṃ abhāsi.",
  "atk-s0201a0:495_0": "Tattha dhammadāyādā me,",
  "atk-s0201a0:495_1": "bhikkhave, bhavatha,",
  "atk-s0201a0:495_2": "mā āmisadāyādāti dhammassa me dāyādā,",
  "atk-s0201a0:495_3": "bhikkhave, bhavatha,",
  "atk-s0201a0:495_4": "mā āmisassa.",
  "atk-s0201a0:495_5": "Yo mayhaṃ dhammo,",
  "atk-s0201a0:495_6": "tassa paṭiggāhakā bhavatha,",
  "atk-s0201a0:495_7": "yañca kho mayhaṃ āmisaṃ,",
  "atk-s0201a0:495_8": "tassa mā paṭiggāhakā bhavathāti vuttaṃ hoti.",
  "atk-s0201a0:495_9": "Tattha dhammopi duvidho –",
  "atk-s0201a0:495_10": "nippariyāyadhammo,",
  "atk-s0201a0:495_11": "pariyāyadhammoti.",
  "atk-s0201a0:495_12": "Āmisampi duvidhaṃ –",
  "atk-s0201a0:495_13": "nippariyāyāmisaṃ,",
  "atk-s0201a0:495_14": "pariyāyāmisanti. Kathaṃ?",
  "atk-s0201a0:495_15": "Maggaphalanibbānabhedo hi navavidhopi lokuttaradhammo nippariyāyadhammo nibbattitadhammo,",
  "atk-s0201a0:495_16": "na yena kenaci pariyāyena kāraṇena vā lesena vā dhammo.",
  "atk-s0201a0:495_17": "Yaṃ panidaṃ vivaṭṭūpanissitaṃ kusalaṃ,",
  "atk-s0201a0:495_18": "seyyathidaṃ,",
  "atk-s0201a0:495_19": "idhekacco vivaṭṭaṃ patthento dānaṃ deti,",
  "atk-s0201a0:495_20": "sīlaṃ samādiyati,",
  "atk-s0201a0:495_21": "uposathakammaṃ karoti,",
  "atk-s0201a0:495_22": "gandhamālādīhi vatthupūjaṃ karoti,",
  "atk-s0201a0:495_23": "dhammaṃ suṇāti deseti jhānasamāpattiyo nibbatteti,",
  "atk-s0201a0:495_24": "evaṃ karonto anupubbena nippariyāyadhammaṃ amataṃ nibbānaṃ paṭilabhati,",
  "atk-s0201a0:495_25": "ayaṃ pariyāyadhammo.",
  "atk-s0201a0:495_26": "Tathā cīvarādayo cattāro paccayā nippariyāyāmisameva,",
  "atk-s0201a0:495_27": "na aññena pariyāyena kāraṇena vā lesena vā āmisaṃ.",
  "atk-s0201a0:495_28": "Yaṃ panidaṃ vaṭṭagāmikusalaṃ,",
  "atk-s0201a0:495_29": "seyyathidaṃ,",
  "atk-s0201a0:495_30": "idhekacco vaṭṭaṃ patthento sampattibhavaṃ icchamāno dānaṃ deti…pe…",
  "atk-s0201a0:495_31": "samāpattiyo nibbatteti,",
  "atk-s0201a0:495_32": "evaṃ karonto anupubbena devamanussasampattiṃ paṭilabhati,",
  "atk-s0201a0:495_33": "idaṃ pariyāyāmisaṃ nāma.",
  "atk-s0201a0:496_0": "Tattha nippariyāyadhammopi bhagavatoyeva santako.",
  "atk-s0201a0:496_1": "Bhagavatā hi kathitattā bhikkhū maggaphalanibbānāni adhigacchanti.",
  "atk-s0201a0:496_2": "Vuttampi cetaṃ “so hi brāhmaṇa bhagavā anuppannassa maggassa uppādetā,",
  "atk-s0201a0:496_3": "asañjātassa maggassa sañjanetā,",
  "atk-s0201a0:496_4": "anakkhātassa maggassa akkhātā,",
  "atk-s0201a0:496_5": "maggaññū maggavidū maggakovido.",
  "atk-s0201a0:496_6": "Maggānugā ca pana etarahi sāvakā viharanti pacchā samannāgatā”ti ca –",
  "atk-s0201a0:496_7": "“so hāvuso,",
  "atk-s0201a0:496_8": "bhagavā jānaṃ jānāti,",
  "atk-s0201a0:496_9": "passaṃ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato”ti ca.",
  "atk-s0201a0:496_10": "Pariyāyadhammopi bhagavatoyeva santako.",
  "atk-s0201a0:496_11": "Bhagavatā hi kathitattā evaṃ jānanti “vivaṭṭaṃ patthetvā dānaṃ dento…pe…",
  "atk-s0201a0:496_12": "samāpattiyo nibbattento anukkamena amataṃ nibbānaṃ paṭilabhatī”ti.",
  "atk-s0201a0:496_13": "Nippariyāyāmisampi ca bhagavatoyeva santakaṃ.",
  "atk-s0201a0:496_14": "Bhagavatā hi anuññātattāyeva bhikkhūhi jīvakavatthuṃ ādiṃ katvā paṇītacīvaraṃ laddhaṃ.",
  "atk-s0201a0:496_15": "Yathāha “anujānāmi,",
  "atk-s0201a0:496_16": "bhikkhave,",
  "atk-s0201a0:496_17": "gahapaticīvaraṃ.",
  "atk-s0201a0:496_18": "Yo icchati,",
  "atk-s0201a0:496_19": "paṃsukūliko hotu,",
  "atk-s0201a0:496_20": "yo icchati,",
  "atk-s0201a0:496_21": "gahapaticīvaraṃ sādiyatu.",
  "atk-s0201a0:496_22": "Itarītarenapāhaṃ,",
  "atk-s0201a0:496_23": "bhikkhave,",
  "atk-s0201a0:496_24": "santuṭṭhiṃyeva vaṇṇemī”ti.",
  "atk-s0201a0:497_0": "Pubbe ca bhikkhū paṇītapiṇḍapātaṃ nālatthuṃ.",
  "atk-s0201a0:497_1": "Sapadānapiṇḍiyālopabhojanā evāhesuṃ.",
  "atk-s0201a0:497_2": "Tehi rājagahe viharantena bhagavatā –",
  "atk-s0201a0:497_3": "“anujānāmi,",
  "atk-s0201a0:497_4": "bhikkhave,",
  "atk-s0201a0:497_5": "saṅghabhattaṃ uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadika”nti evaṃ anuññātattāyeva paṇītabhojanaṃ laddhaṃ.",
  "atk-s0201a0:497_6": "Tathā senāsanaṃ.",
  "atk-s0201a0:497_7": "Pubbe hi akatapabbhārarukkhamūlādisenāsanāyeva bhikkhū ahesuṃ.",
  "atk-s0201a0:497_8": "Te “anujānāmi,",
  "atk-s0201a0:497_9": "bhikkhave,",
  "atk-s0201a0:497_10": "pañca leṇānī”ti evaṃ bhagavatā anuññātattāyeva vihāro aḍḍhayogo pāsādo hammiyaṃ guhāti imāni senāsanāni labhiṃsu.",
  "atk-s0201a0:497_11": "Pubbe ca muttaharītakeneva bhesajjaṃ akaṃsu.",
  "atk-s0201a0:497_12": "Te bhagavatāyeva –",
  "atk-s0201a0:497_13": "“anujānāmi,",
  "atk-s0201a0:497_14": "bhikkhave,",
  "atk-s0201a0:497_15": "pañca bhesajjāni,",
  "atk-s0201a0:497_16": "seyyathidaṃ, sappi,",
  "atk-s0201a0:497_17": "navanītaṃ, telaṃ, madhu,",
  "atk-s0201a0:497_18": "phāṇita”nti evamādinā nayena anuññātattā nānābhesajjāni labhiṃsu.",
  "atk-s0201a0:498_0": "Pariyāyāmisampi bhagavatoyeva santakaṃ.",
  "atk-s0201a0:498_1": "Bhagavatā hi kathitattā yeva jānanti –",
  "atk-s0201a0:498_2": "“sampattibhavaṃ patthento dānaṃ datvā sīlaṃ…pe…",
  "atk-s0201a0:498_3": "samāpattiyo nibbattetvā anukkamena pariyāyāmisaṃ dibbasampattiṃ manussasampattiṃ paṭilabhatī”ti. Tadeva,",
  "atk-s0201a0:498_4": "yasmā nippariyāyadhammopi pariyāyadhammopi nippariyāyāmisampi pariyāyāmisampi bhagavatoyeva santakaṃ,",
  "atk-s0201a0:498_5": "tasmā tattha attano sāmibhāvaṃ dassento āha –",
  "atk-s0201a0:498_6": "“dhammadāyādā me,",
  "atk-s0201a0:498_7": "bhikkhave,",
  "atk-s0201a0:498_8": "bhavatha mā āmisadāyādā”ti.",
  "atk-s0201a0:499_0": "Yo mayhaṃ santako duvidhopi dhammo,",
  "atk-s0201a0:499_1": "tassa dāyādā bhavatha.",
  "atk-s0201a0:499_2": "Yañca kho etaṃ mayhameva santakaṃ āmisaṃ,",
  "atk-s0201a0:499_3": "tassa dāyādā mā bhavatha.",
  "atk-s0201a0:499_4": "Dhammakoṭṭhāsasseva sāmino bhavatha,",
  "atk-s0201a0:499_5": "mā āmisakoṭṭhāsassa.",
  "atk-s0201a0:499_6": "Yo hi jinasāsane pabbajitvā paccayaparamo viharati catūsu taṇhuppādesu sandissamāno nikkhittadhuro dhammānudhammappaṭipattiyaṃ,",
  "atk-s0201a0:499_7": "ayaṃ āmisadāyādo nāma.",
  "atk-s0201a0:499_8": "Tādisā mā bhavatha.",
  "atk-s0201a0:499_9": "Yo pana anuññātapaccayesu appicchatādīni nissāya paṭisaṅkhā sevamāno paṭipattiparamo viharati catūsu ariyavaṃsesu sandissamāno,",
  "atk-s0201a0:499_10": "ayaṃ dhammadāyādo nāma.",
  "atk-s0201a0:499_11": "Tādisā bhavathāti vuttaṃ hoti.",
  "atk-s0201a0:500_0": "Idāni yesaṃ tattha etadahosi,",
  "atk-s0201a0:500_1": "bhavissati vā anāgatamaddhānaṃ “kiṃ nu kho bhagavā sāvakānaṃ alābhatthiko evamāhā”ti,",
  "atk-s0201a0:500_2": "tesaṃ atipaṇītalābhatthiko ahaṃ evaṃ vadāmīti dassetumāha atthi me tumhesu…pe…",
  "atk-s0201a0:500_3": "no āmisadāyādāti.",
  "atk-s0201a0:501_0": "Tassāyamattho –",
  "atk-s0201a0:501_1": "atthi me tumhesu anukampā anuddayā hitesitā,",
  "atk-s0201a0:501_2": "kena nu kho kāraṇena kena upāyena sāvakā dhammadāyādā assu dhammakoṭṭhāsasāmino,",
  "atk-s0201a0:501_3": "no āmisadāyādāti.",
  "atk-s0201a0:501_4": "Ayaṃ pana adhippāyo,",
  "atk-s0201a0:501_5": "passati kira bhagavā āmisagarukānaṃ āmise upakkhalitānaṃ atītakāle tāva kapilassa bhikkhuno,",
  "atk-s0201a0:501_6": "“saṅghāṭipi ādittā hotī”tiādinā nayena āgatapāpabhikkhubhikkhunīsikkhamānādīnañca anekasatānaṃ apāyaparipūraṇattaṃ",
  "atk-s0201a0:501_7": "attano sāsane pabbajitānañca devadattādīnaṃ.",
  "atk-s0201a0:501_8": "Dhammagarukānaṃ pana sāriputtamoggallānamahākassapādīnaṃ abhiññāpaṭisambhidādiguṇappaṭilābhaṃ.",
  "atk-s0201a0:501_9": "Tasmā tesaṃ apāyā parimuttiṃ sabbaguṇasampattiñca icchanto āha –",
  "atk-s0201a0:501_10": "“atthi me tumhesu anukampā kinti me sāvakā dhammadāyādā bhaveyyuṃ,",
  "atk-s0201a0:501_11": "no āmisadāyādā”ti.",
  "atk-s0201a0:501_12": "Paccayagaruko ca catuparisantare kūṭakahāpaṇo viya nibbutaṅgāro viya ca nittejo nippabho hoti.",
  "atk-s0201a0:501_13": "Tato vivattitacitto dhammagaruko tejavā sīhova abhibhuyyacārī,",
  "atk-s0201a0:501_14": "tasmāpi evamāha –",
  "atk-s0201a0:501_15": "“atthi me…pe…",
  "atk-s0201a0:501_16": "no āmisadāyādā”ti.",
  "atk-s0201a0:502_0": "Evaṃ “dhammadāyādā me,",
  "atk-s0201a0:502_1": "bhikkhave, bhavatha,",
  "atk-s0201a0:502_2": "mā āmisadāyādā”ti idaṃ anukampāya paṇītataraṃ lābhaṃ icchantena vuttaṃ,",
  "atk-s0201a0:502_3": "no alābhatthikenāti sāvetvā idāni imassa ovādassa akaraṇe ādīnavaṃ dassento āha “tumhe ca me,",
  "atk-s0201a0:502_4": "bhikkhave…pe…",
  "atk-s0201a0:502_5": "no dhammadāyādā”ti.",
  "atk-s0201a0:502_6": "Tattha tumhepi tena ādiyā bhaveyyāthāti tumhepi tena āmisadāyādabhāvena no dhammadāyādabhāvena ādiyā bhaveyyātha.",
  "atk-s0201a0:502_7": "Apadisitabbā visuṃ kātabbā vavatthapetabbā,",
  "atk-s0201a0:502_8": "viññūhi gārayhā bhaveyyāthāti vuttaṃ hoti. Kinti?",
  "atk-s0201a0:502_9": "Āmisadāyādā satthusāvakā viharanti,",
  "atk-s0201a0:502_10": "no dhammadāyādāti.",
  "atk-s0201a0:503_0": "Ahampi tena ādiyo bhaveyyanti ahampi tena tumhākaṃ āmisadāyādabhāvena no dhammadāyādabhāvena gārayho bhaveyyaṃ. Kinti? Āmisa…pe… dāyādāti.",
  "atk-s0201a0:503_1": "Idaṃ bhagavā tesaṃ atīva mudukaraṇatthamāha.",
  "atk-s0201a0:503_2": "Ayañhi ettha adhippāyo – sace,",
  "atk-s0201a0:503_3": "bhikkhave,",
  "atk-s0201a0:503_4": "tumhe āmisalolā carissatha,",
  "atk-s0201a0:503_5": "tattha viññū maṃ garahissanti “kathañhi nāma sabbaññū samāno attano sāvake dhammadāyāde no āmisadāyāde kātuṃ na sakkotī”ti.",
  "atk-s0201a0:503_6": "Seyyathāpi nāma anākappasampanne bhikkhū disvā ācariyupajjhāye garahanti “kassime saddhivihārikā,",
  "atk-s0201a0:503_7": "kassantevāsikā”ti;",
  "atk-s0201a0:503_8": "seyyathā vā pana kulakumārake vā kulakumārikāyo vā dussīle pāpadhamme disvā mātāpitaro garahanti “kassime puttā,",
  "atk-s0201a0:503_9": "kassa dhītaro”ti;",
  "atk-s0201a0:503_10": "evameva maṃ viññū garahissanti “kathañhi nāma sabbaññū samāno attano sāvake dhammadāyāde no āmisadāyāde kātuṃ na sakkotī”ti.",
  "atk-s0201a0:504_0": "Evaṃ imassa ovādassa akaraṇe ādīnavaṃ dassetvā karaṇe ānisaṃsaṃ dassento tumhe ca metiādimāha.",
  "atk-s0201a0:504_1": "Tattha ahampi tena na ādiyo bhaveyyanti seyyathāpi nāma vattaparipūrake daharabhikkhū uddesaparipucchāsampanne",
  "atk-s0201a0:504_2": "vassasatikatthere viya ākappasampanne disvā,",
  "atk-s0201a0:504_3": "kassa saddhivihārikā,",
  "atk-s0201a0:504_4": "kassantevāsikāti,",
  "atk-s0201a0:504_5": "asukassāti,",
  "atk-s0201a0:504_6": "“patirūpaṃ therassa,",
  "atk-s0201a0:504_7": "paṭibalo vata ovadituṃ anusāsitu”nti ācariyupajjhāyā na ādiyā na gārayhā bhavanti,",
  "atk-s0201a0:504_8": "evameva ahampi tena tumhākaṃ dhammadāyādabhāvena no āmisadāyādabhāvena kassa sāvakā nālakapaṭipadaṃ tuvaṭṭakapaṭipadaṃ",
  "atk-s0201a0:504_9": "candūpamapaṭipadaṃ rathavinītapaṭipadaṃ mahāgosiṅgasālapaṭipadaṃ mahāsuññatapaṭipadaṃ paṭipannā catupaccayasantosabhāvanārāmaariyavaṃsesu",
  "atk-s0201a0:504_10": "sakkhibhūtā paccayagedhato vivattamānasā abbhā muttacandasamā viharantīti;",
  "atk-s0201a0:504_11": "“samaṇassa gotamassā”ti vutte “sabbaññū vata bhagavā,",
  "atk-s0201a0:504_12": "asakkhi vata sāvake āmisadāyādapaṭipadaṃ chaḍḍāpetvā dhammadāyādapaṭipattipūrake kātu”nti viññūnaṃ na ādiyo na gārayho bhaveyyanti.",
  "atk-s0201a0:504_13": "Evamimasmiṃ pade adhippāyaṃ ñatvā sesaṃ kaṇhapakkhe vuttanayapaccanīkena veditabbaṃ.",
  "atk-s0201a0:504_14": "Evaṃ imassa ovādassa karaṇe ānisaṃsaṃ dassetvā idāni taṃ ovādaṃ niyyātento āha –",
  "atk-s0201a0:504_15": "“tasmā tiha me,",
  "atk-s0201a0:504_16": "bhikkhave…pe…",
  "atk-s0201a0:504_17": "no āmisadāyādā”ti.",
  "atk-s0201a0:505_0": "30.",
  "atk-s0201a0:505_1": "Evamimaṃ ovādaṃ niyyātetvā idāni tassā dhammadāyādapaṭipattiyā paripūrakāriṃ thometuṃ idhāhaṃ,",
  "atk-s0201a0:505_2": "bhikkhavetiādimāha.",
  "atk-s0201a0:505_3": "Bhagavato hi thomanaṃ sutvāpi hontiyeva tadatthāya paṭipajjitāro.",
  "atk-s0201a0:506_0": "Tattha idhāti nipātapadametaṃ.",
  "atk-s0201a0:506_1": "Bhuttāvīti bhuttavā,",
  "atk-s0201a0:506_2": "katabhattakiccoti vuttaṃ hoti.",
  "atk-s0201a0:506_3": "Pavāritoti yāvadatthapavāraṇāya pavārito,",
  "atk-s0201a0:506_4": "yāvadatthaṃ bhuñjitvā paṭikkhittabhojano tittovāti vuttaṃ hoti.",
  "atk-s0201a0:506_5": "Catubbidhā hi pavāraṇā vassaṃvuṭṭhapavāraṇā paccayapavāraṇā anatirittapavāraṇā yāvadatthapavāraṇāti. Tattha,",
  "atk-s0201a0:506_6": "“anujānāmi bhikkhave,",
  "atk-s0201a0:506_7": "vassaṃvuṭṭhānaṃ bhikkhūnaṃ tīhi ṭhānehi pavāretu”nti ayaṃ vassaṃvuṭṭhapavāraṇā.",
  "atk-s0201a0:506_8": "“Icchāmahaṃ, bhante,",
  "atk-s0201a0:506_9": "saṅghaṃ catumāsaṃ bhesajjena pavāretu”nti ca “aññatra punapavāraṇāya aññatra niccapavāraṇāyā”ti ca ayaṃ paccayapavāraṇā.",
  "atk-s0201a0:506_10": "“Pavārito nāma asanaṃ paññāyati,",
  "atk-s0201a0:506_11": "bhojanaṃ paññāyati,",
  "atk-s0201a0:506_12": "hatthapāse ṭhito abhiharati,",
  "atk-s0201a0:506_13": "paṭikkhepo paññāyati,",
  "atk-s0201a0:506_14": "eso pavārito nāmā”ti ayaṃ anatirittapavāraṇā.",
  "atk-s0201a0:506_15": "“Paṇītena khādanīyena bhojanīyena sahatthā santappesi sampavāresī”ti ayaṃ yāvadatthapavāraṇā.",
  "atk-s0201a0:506_16": "Ayamidha adhippetā.",
  "atk-s0201a0:506_17": "Tena vuttaṃ “pavāritoti yāvadatthapavāraṇāya pavārito”ti.",
  "atk-s0201a0:507_0": "Paripuṇṇoti bhojanena paripuṇṇo.",
  "atk-s0201a0:507_1": "Pariyositoti pariyositabhojano,",
  "atk-s0201a0:507_2": "uttarapadalopo daṭṭhabbo.",
  "atk-s0201a0:507_3": "Yāvatakaṃ bhuñjitabbaṃ,",
  "atk-s0201a0:507_4": "tāvatakaṃ bhuttaṃ hoti,",
  "atk-s0201a0:507_5": "avasitā me bhojanakiriyāti attho.",
  "atk-s0201a0:507_6": "Suhitoti dhāto,",
  "atk-s0201a0:507_7": "jighacchādukkhābhāvena vā sukhitoti vuttaṃ hoti.",
  "atk-s0201a0:507_8": "Yāvadatthoti yāvatako me bhojanena attho,",
  "atk-s0201a0:507_9": "so sabbo pattoti.",
  "atk-s0201a0:507_10": "Ettha ca purimānaṃ tiṇṇaṃ pacchimāni sādhakāni.",
  "atk-s0201a0:507_11": "Yo hi pariyosito,",
  "atk-s0201a0:507_12": "so bhuttāvī hoti.",
  "atk-s0201a0:507_13": "Yo ca suhito,",
  "atk-s0201a0:507_14": "so yāvadatthapavāraṇāya pavārito.",
  "atk-s0201a0:507_15": "Yo yāvadattho,",
  "atk-s0201a0:507_16": "so paripuṇṇoti.",
  "atk-s0201a0:507_17": "Purimāni vā pacchimānaṃ.",
  "atk-s0201a0:507_18": "Yasmā hi bhuttāvī,",
  "atk-s0201a0:507_19": "tasmā pariyosito.",
  "atk-s0201a0:507_20": "Yasmā pavārito,",
  "atk-s0201a0:507_21": "tasmā suhito.",
  "atk-s0201a0:507_22": "Yasmā paripuṇṇo,",
  "atk-s0201a0:507_23": "tasmā yāvadatthoti.",
  "atk-s0201a0:507_24": "Sabbañcetaṃ parikappetvā vuttanti veditabbaṃ.",
  "atk-s0201a0:508_0": "Siyāti ekaṃse ca vikappane ca.",
  "atk-s0201a0:508_1": "“Pathavīdhātu siyā ajjhattikā,",
  "atk-s0201a0:508_2": "siyā bāhirā”ti ekaṃse.",
  "atk-s0201a0:508_3": "“Siyā aññatarassa bhikkhuno āpatti vītikkamo”ti vikappane.",
  "atk-s0201a0:508_4": "Idha ubhayampi vaṭṭati.",
  "atk-s0201a0:508_5": "Atirekova atirekadhammo.",
  "atk-s0201a0:508_6": "Tathā chaḍḍanīya dhammo.",
  "atk-s0201a0:508_7": "Adhiko ca chaḍḍetabbo ca,",
  "atk-s0201a0:508_8": "na aññaṃ kiñci kātabboti attho.",
  "atk-s0201a0:508_9": "Athāti tamhi kāle.",
  "atk-s0201a0:508_10": "Jighacchādubbalyaparetāti jighacchāya ca dubbalyena ca paretā phuṭṭhā anugatā ca aṭṭhapi dasapi divasāni.",
  "atk-s0201a0:508_11": "Tattha keci jighacchitāpi na dubbalā honti,",
  "atk-s0201a0:508_12": "sakkonti jighacchaṃ sahituṃ.",
  "atk-s0201a0:508_13": "Ime pana na tādisāti dassetuṃ ubhayamāha.",
  "atk-s0201a0:508_14": "Tyāhanti te ahaṃ.",
  "atk-s0201a0:508_15": "Sace ākaṅkhathāti yadi icchatha.",
  "atk-s0201a0:509_0": "Appahariteti apparuḷhaharite,",
  "atk-s0201a0:509_1": "yasmiṃ ṭhāne piṇḍapātajjhottharaṇena vinassanadhammāni tiṇāni natthi,",
  "atk-s0201a0:509_2": "tasminti attho.",
  "atk-s0201a0:509_3": "Tena nittiṇañca mahātiṇagahanaṃ ca,",
  "atk-s0201a0:509_4": "yattha sakaṭenapi chaḍḍite piṇḍapāte tiṇāni na vinassanti,",
  "atk-s0201a0:509_5": "tañca ṭhānaṃ pariggahitaṃ hoti.",
  "atk-s0201a0:509_6": "Bhūtagāmasikkhāpadassa hi avikopanatthametaṃ vuttaṃ.",
  "atk-s0201a0:510_0": "Appāṇaketi nippāṇake piṇḍapātajjhottharaṇena maritabbapāṇakarahite vā mahāudakakkhandhe.",
  "atk-s0201a0:510_1": "Parittodake eva hi bhattapakkhepena āḷulite sukhumapāṇakā maranti,",
  "atk-s0201a0:510_2": "na mahātaḷākādīsūti.",
  "atk-s0201a0:510_3": "Pāṇakānurakkhaṇatthañhi etaṃ vuttaṃ.",
  "atk-s0201a0:510_4": "Opilāpessāmīti nimujjāpessāmi.",
  "atk-s0201a0:511_0": "Tatrekassāti tesu dvīsu ekassa.",
  "atk-s0201a0:511_1": "Yo imaṃ dhammadesanaṃ suṭṭhu sutavā punappunaṃ āvajjeti ca,",
  "atk-s0201a0:511_2": "taṃ sandhāyāha vuttaṃ kho panetanti.",
  "atk-s0201a0:511_3": "Ayaṃ vutta-",
  "atk-s0201a0:511_4": "saddo kesohāraṇepi dissati “kāpaṭiko māṇavo daharo vuttasiro”tiādīsu.",
  "atk-s0201a0:511_5": "Ropitepi “yathā sāradikaṃ bījaṃ,",
  "atk-s0201a0:511_6": "khette vuttaṃ virūhatī”tiādīsu.",
  "atk-s0201a0:511_7": "Kathitepi “vuttamidaṃ bhagavatā,",
  "atk-s0201a0:511_8": "vuttamidaṃ arahatā”tiādīsu.",
  "atk-s0201a0:511_9": "Idha pana kathite daṭṭhabbo.",
  "atk-s0201a0:511_10": "Kathitaṃ kho panetanti ayañhissa attho.",
  "atk-s0201a0:511_11": "Āmisaññataranti catunnaṃ paccayāmisānaṃ aññataraṃ,",
  "atk-s0201a0:511_12": "ekanti attho.",
  "atk-s0201a0:511_13": "Yadidanti nipāto,",
  "atk-s0201a0:511_14": "sabbaliṅgavibhattivacanesu tādisova tattha tattha atthato pariṇāmetabbo.",
  "atk-s0201a0:511_15": "Idha panāssa yo esoti attho.",
  "atk-s0201a0:511_16": "Yo eso piṇḍapāto nāma.",
  "atk-s0201a0:511_17": "Idaṃ āmisaññataranti vuttaṃ hoti.",
  "atk-s0201a0:511_18": "Yaṃnūnāhanti sādhu vatāhaṃ.",
  "atk-s0201a0:511_19": "Evanti yathā idāni imaṃ khaṇaṃ vītināmemi,",
  "atk-s0201a0:511_20": "evameva rattindivaṃ.",
  "atk-s0201a0:511_21": "Vītināmeyyanti khepeyyaṃ ativattāpeyyaṃ.",
  "atk-s0201a0:512_0": "So taṃ piṇḍapātanti so taṃ sadevakena lokena sirasā sampaṭicchitabbarūpaṃ sugatātirittampi piṇḍapātaṃ",
  "atk-s0201a0:512_1": "abhuñjitvā dhammadāyādabhāvaṃ ākaṅkhamāno ādittasīsūpamaṃ paccavekkhitvā teneva jighacchādubbalyena evaṃ",
  "atk-s0201a0:512_2": "taṃ rattindivaṃ vītināmeyya.",
  "atk-s0201a0:513_0": "Atha dutiyassāti imasmiṃ pana vāre esa saṅkhepo,",
  "atk-s0201a0:513_1": "sace so bhikkhu,",
  "atk-s0201a0:513_2": "yaṃnūnāhaṃ…pe…",
  "atk-s0201a0:513_3": "vītināmeyyanti cintento evampi cinteyya,",
  "atk-s0201a0:513_4": "pabbajitena kho vāḷamigākule araññe bhesajjaṃ viya pañcakāmaguṇavāḷākule gāme piṇḍapātopi dukkhaṃ pariyesituṃ.",
  "atk-s0201a0:513_5": "Ayaṃ pana piṇḍapāto iti pariyesanādīnavavimutto ca sugatātiritto cāti ubhato sujātakhattiyakumāro viya hoti,",
  "atk-s0201a0:513_6": "yehi ca pañcahi kāraṇehi piṇḍapāto na paribhuñjitabbo hoti.",
  "atk-s0201a0:513_7": "Seyyathidaṃ,",
  "atk-s0201a0:513_8": "puggalaṃ garahitvā na paribhuñjitabbo hoti “alajjipuggalassa santako”ti.",
  "atk-s0201a0:513_9": "Aparisuddhauppattitāya na paribhuñjitabbo hoti “bhikkhuniparipācanaasantasambhāvanuppanno”ti.",
  "atk-s0201a0:513_10": "Sāmikānukampāya na paribhuñjitabbo hoti “piṇḍapātasāmiko bhikkhu jighacchito”ti.",
  "atk-s0201a0:513_11": "So dhāto tasseva antevāsikādīsu anukampāya na paribhuñjitabbo hoti “antevāsikā aññe vā tappaṭibaddhā jighacchitā”ti,",
  "atk-s0201a0:513_12": "tepi dhātā suhitā,",
  "atk-s0201a0:513_13": "apica kho assaddhatāya na paribhuñjitabbo hoti “piṇḍapātasāmiko bhikkhu assaddho”ti.",
  "atk-s0201a0:513_14": "Tehi ca kāraṇehi ayaṃ vimutto.",
  "atk-s0201a0:513_15": "Bhagavā hi lajjīnaṃ aggo,",
  "atk-s0201a0:513_16": "parisuddhuppattiko piṇḍapāto,",
  "atk-s0201a0:513_17": "bhagavā ca dhāto suhito,",
  "atk-s0201a0:513_18": "paccāsīsakopi añño puggalo natthi,",
  "atk-s0201a0:513_19": "ye loke saddhā,",
  "atk-s0201a0:513_20": "bhagavā tesaṃ aggoti evaṃ cintetvā ca so taṃ piṇḍapātaṃ bhuñjitvā…pe…",
  "atk-s0201a0:513_21": "vītināmeyya.",
  "atk-s0201a0:513_22": "Ettāvatā yopi abhuñjitvā samaṇadhammaṃ karoti,",
  "atk-s0201a0:513_23": "sopi bhuñjitabbakameva piṇḍapātaṃ na bhutto hoti.",
  "atk-s0201a0:513_24": "Yopi bhuñjitvā samaṇadhammaṃ karoti,",
  "atk-s0201a0:513_25": "sopi bhuñjitabbakameva bhutto hoti.",
  "atk-s0201a0:513_26": "Natthi piṇḍapāte viseso.",
  "atk-s0201a0:513_27": "Puggale pana atthi viseso.",
  "atk-s0201a0:513_28": "Tasmā taṃ dassento kiñcāpi sotiādimāha.",
  "atk-s0201a0:514_0": "Tattha kiñcāpīti anujānanappasaṃsanatthe nipāto.",
  "atk-s0201a0:514_1": "Kiṃ anujānāti?",
  "atk-s0201a0:514_2": "Tassa bhikkhuno taṃ anavajjaparibhogaṃ.",
  "atk-s0201a0:514_3": "Kiṃ pasaṃsati?",
  "atk-s0201a0:514_4": "Bhutvā samaṇadhammakaraṇaṃ.",
  "atk-s0201a0:514_5": "Idaṃ vuttaṃ hoti yadipi so bhikkhu evaṃ bhuñjitabbameva bhuñjitvā kātabbameva kareyya.",
  "atk-s0201a0:514_6": "Atha kho asuyeva me purimo bhikkhūti yo purimo bhikkhu tampi piṇḍapātaṃ paṭikkhipitvā samaṇadhammaṃ karoti,",
  "atk-s0201a0:514_7": "soyeva mama dvīsu sūresu sūrataro viya dvīsu paṇḍitesu paṇḍitataro viya ca pujjataro ca pāsaṃsataro ca,",
  "atk-s0201a0:514_8": "dutiyabhikkhuto atirekena pūjanīyo ca pasaṃsanīyo cāti vuttaṃ hoti.",
  "atk-s0201a0:515_0": "Idāni tamatthaṃ kāraṇena sādhento taṃ kissa hetūtiādimāha.",
  "atk-s0201a0:515_1": "Tassattho,",
  "atk-s0201a0:515_2": "tattha siyā tumhākaṃ,",
  "atk-s0201a0:515_3": "kasmā so bhikkhu bhagavato pujjataro ca pāsaṃsataro cāti?",
  "atk-s0201a0:515_4": "Tañhi tassāti yasmā taṃ piṇḍapātapaṭikkhipanaṃ tassa bhikkhuno dīgharattaṃ appicchatāya…pe…",
  "atk-s0201a0:515_5": "vīriyārambhāya saṃvattissati. Kathaṃ?",
  "atk-s0201a0:515_6": "Tassa hi sace aparena samayena paccayesu atricchatā vā pāpicchatā vā mahicchatā vā uppajjissati.",
  "atk-s0201a0:515_7": "Tato naṃ iminā piṇḍapātapaṭikkhepaṅkusena nivāressati “are tvaṃ sugatātirittampi piṇḍapātaṃ paṭikkhipitvā",
  "atk-s0201a0:515_8": "īdisaṃ icchaṃ uppādesī”ti evaṃ paccavekkhamāno.",
  "atk-s0201a0:515_9": "Esa nayo asantuṭṭhiyā asaṃlekhassa cuppannassa nivāraṇe.",
  "atk-s0201a0:515_10": "Evaṃ tāvassa appicchatāya santuṭṭhiyā saṃlekhāya saṃvattissati.",
  "atk-s0201a0:516_0": "Subharatāyāti ettha ayaṃ saṃvaṇṇanā –",
  "atk-s0201a0:516_1": "idhekacco attanopi upaṭṭhākānampi dubbharo hoti dupposo.",
  "atk-s0201a0:516_2": "Ekacco attanopi upaṭṭhākānampi subharo hoti suposo. Kathaṃ?",
  "atk-s0201a0:516_3": "Yo hi ambilādīni laddhā anambilādīni pariyesati,",
  "atk-s0201a0:516_4": "aññassa ghare laddhaṃ aññassa ghare chaḍḍento sabbaṃ gāmaṃ vicaritvā rittapattova vihāraṃ pavisitvā nipajjati,",
  "atk-s0201a0:516_5": "ayaṃ attano dubbharo.",
  "atk-s0201a0:516_6": "Yo pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva ca dasseti,",
  "atk-s0201a0:516_7": "tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnampi deti,",
  "atk-s0201a0:516_8": "ayaṃ upaṭṭhākānaṃ dubbharo.",
  "atk-s0201a0:516_9": "Etaṃ disvā manussā dūrato parivajjanti dubbharo bhikkhu na sakkā positunti.",
  "atk-s0201a0:516_10": "Yo pana yaṃkiñci lūkhaṃ vā paṇītaṃ vā laddhā tuṭṭhacittova bhuñjitvā vihāraṃ gantvā attano kammaṃ karoti,",
  "atk-s0201a0:516_11": "ayaṃ attano subharo.",
  "atk-s0201a0:516_12": "Yo ca paresampi appaṃ vā bahuṃ vā lūkhaṃ vā paṇītaṃ vā dānaṃ ahīḷetvā attamano vippasannamukho hutvā tesaṃ sammukhāva paribhuñjitvā yāti,",
  "atk-s0201a0:516_13": "ayaṃ upaṭṭhākānaṃ subharo.",
  "atk-s0201a0:516_14": "Etaṃ disvā manussā ativiya vissatthā honti –",
  "atk-s0201a0:516_15": "“amhākaṃ bhadanto subharo thokenapi tussati,",
  "atk-s0201a0:516_16": "mayameva naṃ posissāmā”ti paṭiññaṃ katvā posenti.",
  "atk-s0201a0:517_0": "Tattha sace aparena samayena assa attano vā upaṭṭhākānaṃ vā dubbharatānayena cittaṃ uppajjissati.",
  "atk-s0201a0:517_1": "Tato naṃ iminā piṇḍapātapaṭikkhepaṅkusena nivāressati –",
  "atk-s0201a0:517_2": "“are tvaṃ sugatātirittampi piṇḍapātaṃ paṭikkhipitvā īdisaṃ cittaṃ uppādesī”ti evaṃ paccavekkhamāno,",
  "atk-s0201a0:517_3": "evamassa subharatāya saṃvattissati.",
  "atk-s0201a0:517_4": "Sace panassa kosajjaṃ uppajjissati,",
  "atk-s0201a0:517_5": "tampi etenevaṅkusena nivāressati –",
  "atk-s0201a0:517_6": "“are tvaṃ nāma tadā sugatātirittampi piṇḍapātaṃ paṭikkhipitvā tathā jighacchādubbalyaparetopi samaṇadhammaṃ",
  "atk-s0201a0:517_7": "katvā ajja kosajjamanuyuñjasī”ti evaṃ paccavekkhamāno,",
  "atk-s0201a0:517_8": "evamassa vīriyārambhāya saṃvattissati.",
  "atk-s0201a0:517_9": "Evamassa idaṃ piṇḍapātapaṭikkhipanaṃ dīgharattaṃ appicchatāya…pe…",
  "atk-s0201a0:517_10": "vīriyārambhāya saṃvattissati.",
  "atk-s0201a0:517_11": "Evamassime pañca guṇā paripūrā dasa kathāvatthūni paripūressanti.",
  "atk-s0201a0:518_0": "Kathaṃ?",
  "atk-s0201a0:518_1": "Atra hi pāḷiyaṃyeva appicchatāsantuṭṭhitāvīriyārambhavasena tīṇi āgatāni,",
  "atk-s0201a0:518_2": "sesāni sallekhena saṅgahitāni.",
  "atk-s0201a0:518_3": "Idañhi sabbakathāvatthūnaṃ nāmameva,",
  "atk-s0201a0:518_4": "yadidaṃ sallekho. Yathāha –",
  "atk-s0201a0:518_5": "“yā ca kho ayaṃ, ānanda,",
  "atk-s0201a0:518_6": "kathā abhisallekhikā cetovinīvaraṇasappāyā ekantanibbidāya virāgāya nirodhāya upasamāya abhiññāya sambodhāya nibbānāya saṃvattati.",
  "atk-s0201a0:518_7": "Seyyathidaṃ,",
  "atk-s0201a0:518_8": "appicchakathā”ti vitthāro.",
  "atk-s0201a0:518_9": "Evaṃ ime pañca guṇā paripūrā dasa kathāvatthūni paripūressanti.",
  "atk-s0201a0:518_10": "Dasa kathāvatthūni paripūrāni tisso sikkhā paripūressanti.",
  "atk-s0201a0:519_0": "Kathaṃ?",
  "atk-s0201a0:519_1": "Etesu hi appicchakathā santosakathā asaṃsaggakathā sīlakathāti imā catasso kathā adhisīlasikkhāsaṅgahitāyeva.",
  "atk-s0201a0:519_2": "Pavivekakathā vīriyārambhakathā samādhikathāti imā tisso adhicittasikkhasaṅgahitā.",
  "atk-s0201a0:519_3": "Paññākathā vimuttikathā vimuttiñāṇadassanakathāti imā tisso adhipaññāsikkhāsaṅgahitāti.",
  "atk-s0201a0:519_4": "Evaṃ dasa kathāvatthūni paripūrāni tisso sikkhā paripūressanti.",
  "atk-s0201a0:519_5": "Tisso sikkhā paripūrā pañca asekkhadhammakkhandhe paripūressanti.",
  "atk-s0201a0:520_0": "Kathaṃ?",
  "atk-s0201a0:520_1": "Paripūrā hi adhisīlasikkhā asekkho sīlakkhandhoyeva hoti,",
  "atk-s0201a0:520_2": "adhicittasikkhā asekkho samādhikkhandho,",
  "atk-s0201a0:520_3": "adhipaññāsikkhā asekkhā paññā- vimutti-",
  "atk-s0201a0:520_4": "vimuttiñāṇadassanakkhandhā evāti evaṃ tisso sikkhā paripūrā pañca asekkhadhammakkhandhe paripūressanti.",
  "atk-s0201a0:520_5": "Pañca dhammakkhandhā paripūrā amataṃ nibbānaṃ paripūressanti.",
  "atk-s0201a0:520_6": "Seyyathāpi uparipabbate pāvussako mahāmegho abhivuṭṭho pabbatakandarasarasākhā paripūreti.",
  "atk-s0201a0:520_7": "Tā paripūrā kusobbhe,",
  "atk-s0201a0:520_8": "kusobbhā mahāsobbhe,",
  "atk-s0201a0:520_9": "mahāsobbhā kunnadiyo,",
  "atk-s0201a0:520_10": "kunnadiyo mahānadiyo,",
  "atk-s0201a0:520_11": "mahānadiyo mahāsamuddasāgaraṃ paripūrenti;",
  "atk-s0201a0:520_12": "evameva tassa bhikkhuno ime pañca guṇā paripūrā dasa kathāvatthuni ādiṃ katvā yāva amataṃ nibbānaṃ paripūressanti.",
  "atk-s0201a0:520_13": "Evamayaṃ bhikkhu dhammadāyādapaṭipadaṃ paṭipanno paramadhammadāyādaṃ labhatīti etamatthaṃ sampassamāno bhagavā “taṃ kissa hetu tañhi tassa,",
  "atk-s0201a0:520_14": "bhikkhave,",
  "atk-s0201a0:520_15": "bhikkhuno”tiādimāha.",
  "atk-s0201a0:521_0": "Evaṃ tassa bhikkhuno pujjatarapāsaṃsatarabhāvaṃ kāraṇena sādhetvā idāni te bhikkhū tathattāya sanniyojento tasmā tiha me bhikkhavetiādimāha.",
  "atk-s0201a0:521_1": "Kiṃ vuttaṃ hoti,",
  "atk-s0201a0:521_2": "yasmā yo taṃ piṇḍapātaṃ bhuñjitvā samaṇadhammaṃ kareyya,",
  "atk-s0201a0:521_3": "so imehi pañcahi mūlaguṇehi paribāhiro.",
  "atk-s0201a0:521_4": "Yo pana abhuñjitvā kareyya,",
  "atk-s0201a0:521_5": "so imesaṃ bhāgī hoti –",
  "atk-s0201a0:521_6": "“tasmā tiha me,",
  "atk-s0201a0:521_7": "bhikkhave…pe…",
  "atk-s0201a0:521_8": "no āmisadāyādā”ti.",
  "atk-s0201a0:522_0": "Idamavoca bhagavāti idaṃ nidānapariyosānato pabhuti yāva no āmisadāyādāti suttappadesaṃ bhagavā avoca.",
  "atk-s0201a0:522_1": "Idaṃ vatvāna sugatoti idañca suttappadesaṃ vatvāva sobhanāya paṭipadāya gatattā sugatoti saṅkhaṃ pattoyeva bhagavā.",
  "atk-s0201a0:522_2": "Uṭṭhāyāsanā vihāraṃ pāvisī paññattavarabuddhāsanato uṭṭhahitvā vihāraṃ attano mahāgandhakuṭiṃ pāvisi asambhinnāya eva parisāya.",
  "atk-s0201a0:522_3": "Kasmā dhammathomanatthaṃ.",
  "atk-s0201a0:523_0": "Buddhā kira apariniṭṭhitāya desanāya vihāraṃ pavisantā dvīhi kāraṇehi pavisanti puggalathomanatthaṃ vā dhammathomanatthaṃ vā.",
  "atk-s0201a0:523_1": "Puggalathomanatthaṃ pavisanto evaṃ cintesi –",
  "atk-s0201a0:523_2": "“imaṃ mayā saṃkhittena uddesaṃ uddiṭṭhaṃ,",
  "atk-s0201a0:523_3": "vitthārena avibhattaṃ,",
  "atk-s0201a0:523_4": "dhammapaṭiggāhakā bhikkhū uggahetvā ānandaṃ vā kaccānaṃ vā upasaṅkamitvā pucchissanti,",
  "atk-s0201a0:523_5": "te mayhaṃ ñāṇena saṃsandetvā kathessanti,",
  "atk-s0201a0:523_6": "tato dhammapaṭiggāhakā puna maṃ pucchissanti,",
  "atk-s0201a0:523_7": "tesaṃ ahaṃ sukathitaṃ,",
  "atk-s0201a0:523_8": "bhikkhave,",
  "atk-s0201a0:523_9": "ānandena sukathitaṃ kaccānena,",
  "atk-s0201a0:523_10": "maṃ cepi tumhe etamatthaṃ puccheyyātha,",
  "atk-s0201a0:523_11": "ahampi naṃ evameva byākareyyanti evaṃ te puggale thomessāmi,",
  "atk-s0201a0:523_12": "tato tesu gāravaṃ janetvā bhikkhū upasaṅkamissanti,",
  "atk-s0201a0:523_13": "tepi bhikkhū atthe ca dhamme ca niyojessanti,",
  "atk-s0201a0:523_14": "te tehi niyojitā tisso sikkhā paripūrentā dukkhassantaṃ karissantī”ti.",
  "atk-s0201a0:524_0": "Dhammathomanatthaṃ pavisanto evaṃ cintesi,",
  "atk-s0201a0:524_1": "yathā idheva cintesi –",
  "atk-s0201a0:524_2": "“mayi vihāraṃ paviṭṭhe tameva āmisadāyādaṃ garahanto dhammadāyādañca thomento imissaṃyeva parisati nisinno sāriputto dhammaṃ desessati,",
  "atk-s0201a0:524_3": "evaṃ dvinnampi amhākaṃ ekajjhāsayāya matiyā desitā ayaṃ desanā aggā ca garukā ca bhavissati pāsāṇacchattasadisā.",
  "atk-s0201a0:524_4": "Caturoghanittharaṇaṭṭhena titthe ṭhapitā nāvā viya maggagamanaṭṭhena catuyuttaājaññaratho viya ca bhavissati.",
  "atk-s0201a0:524_5": "Yathā ca ‘evaṃ karontassa ayaṃ daṇḍo’ti parisati āṇaṃ ṭhapetvā uṭṭhāyāsanā pāsādaṃ āruḷhe rājini tattheva",
  "atk-s0201a0:524_6": "nisinno senāpati taṃ raññā ṭhapitaṃ āṇaṃ pavatteti;",
  "atk-s0201a0:524_7": "evampi mayā ṭhapitaṃ desanaṃ imissaṃyeva parisati nisinno sāriputto thometvā desessati,",
  "atk-s0201a0:524_8": "evaṃ dvinnampi amhākaṃ matiyā desitā ayaṃ desanā balavatarā majjhanhikasūriyo viya pajjalissatī”ti.",
  "atk-s0201a0:524_9": "Evamidha dhammathomanatthaṃ uṭṭhāyāsanā vihāraṃ pāvisi.",
  "atk-s0201a0:525_0": "Īdisesu ca ṭhānesu bhagavā nisinnāsaneyeva antarahito cittagatiyā vihāraṃ pavisatīti veditabbo.",
  "atk-s0201a0:525_1": "Yadi hi kāyagatiyā gaccheyya,",
  "atk-s0201a0:525_2": "sabbā parisā bhagavantaṃ parivāretvā gaccheyya,",
  "atk-s0201a0:525_3": "sā ekavāraṃ bhinnā puna dussannipātā bhaveyyāti bhagavā cittagatiyā eva pāvisi.",
  "atk-s0201a0:526_0": "31.",
  "atk-s0201a0:526_1": "Evaṃ paviṭṭhe pana bhagavati bhagavato adhippāyānurūpaṃ taṃ dhammaṃ thometukāmo tatra kho āyasmā sāriputto…pe…etadavoca.",
  "atk-s0201a0:526_2": "Tattha āyasmāti piyavacanametaṃ.",
  "atk-s0201a0:526_3": "Sāriputtoti tassa therassa nāmaṃ,",
  "atk-s0201a0:526_4": "tañca kho mātito,",
  "atk-s0201a0:526_5": "na pitito.",
  "atk-s0201a0:526_6": "Rūpasāriyā hi brāhmaṇiyā so putto,",
  "atk-s0201a0:526_7": "tasmā sāriputtoti vuccati.",
  "atk-s0201a0:526_8": "Acirapakkantassāti pakkantassa sato nacirena. Āvuso,",
  "atk-s0201a0:526_9": "bhikkhaveti ettha pana buddhā bhagavanto sāvake ālapantā bhikkhaveti ālapanti.",
  "atk-s0201a0:526_10": "Sāvakā pana buddhehi sadisā mā homāti āvusoti paṭhamaṃ vatvā pacchā bhikkhaveti bhaṇanti.",
  "atk-s0201a0:526_11": "Buddhehi ca ālapito bhikkhusaṅgho bhadanteti paṭivacanaṃ deti,",
  "atk-s0201a0:526_12": "sāvakehi āvusoti.",
  "atk-s0201a0:527_0": "Kittāvatā nu kho,",
  "atk-s0201a0:527_1": "āvusoti ettha kittāvatāti paricchedavacanaṃ,",
  "atk-s0201a0:527_2": "kittakenāti vuttaṃ hoti.",
  "atk-s0201a0:527_3": "Nukāro pucchāyaṃ.",
  "atk-s0201a0:527_4": "Khokāro nipātamattaṃ.",
  "atk-s0201a0:527_5": "Satthu pavivittassa viharatoti,",
  "atk-s0201a0:527_6": "tīhi vivekehi kāyacittaupadhivivekehi satthuno viharantassa.",
  "atk-s0201a0:527_7": "Vivekaṃ nānusikkhantīti tiṇṇaṃ vivekānaṃ aññatarampi nānusikkhanti,",
  "atk-s0201a0:527_8": "āmisadāyādāva hontīti imamatthaṃ āyasmā sāriputto bhikkhū pucchi.",
  "atk-s0201a0:527_9": "Esa nayo sukkapakkhepi.",
  "atk-s0201a0:528_0": "Evaṃ vutte tamatthaṃ sotukāmā bhikkhū dūratopi khotiādimāhaṃsu.",
  "atk-s0201a0:528_1": "Tattha dūratopīti tiroraṭṭhatopi tirojanapadatopi anekayojanagaṇanatopīti vuttaṃ hoti.",
  "atk-s0201a0:528_2": "Santiketi samīpe.",
  "atk-s0201a0:528_3": "Aññātunti jānituṃ bujjhituṃ.",
  "atk-s0201a0:528_4": "Āyasmantaṃyeva sāriputtaṃ paṭibhātūti āyasmatoyeva sāriputtassa bhāgo hotu,",
  "atk-s0201a0:528_5": "āyasmā pana sāriputto attano bhāgaṃ katvā vibhajatūti vuttaṃ hoti.",
  "atk-s0201a0:528_6": "Āyasmato hi bhāgo yadidaṃ atthakkhānaṃ,",
  "atk-s0201a0:528_7": "amhākaṃ pana savanaṃ bhāgoti ayamettha adhippāyo,",
  "atk-s0201a0:528_8": "evaṃ saddalakkhaṇena sameti.",
  "atk-s0201a0:528_9": "Keci pana bhaṇanti “paṭibhātūti dissatū”ti.",
  "atk-s0201a0:528_10": "Apare “upaṭṭhātū”ti.",
  "atk-s0201a0:528_11": "Dhāressantīti uggahessanti pariyāpuṇissanti.",
  "atk-s0201a0:528_12": "Tato nesaṃ kathetukāmo thero tena hītiādimāha.",
  "atk-s0201a0:528_13": "Tattha tenāti kāraṇavacanaṃ.",
  "atk-s0201a0:528_14": "Hikāro nipāto.",
  "atk-s0201a0:528_15": "Yasmā sotukāmāttha,",
  "atk-s0201a0:528_16": "yasmā ca mayhaṃ bhāraṃ āropayittha,",
  "atk-s0201a0:528_17": "tasmā suṇāthāti vuttaṃ hoti.",
  "atk-s0201a0:528_18": "Tepi bhikkhū therassa vacanaṃ sampaṭicchiṃsu,",
  "atk-s0201a0:528_19": "tenāha “evamāvusoti…pe…paccassosu”nti.",
  "atk-s0201a0:529_0": "Atha nesaṃ,",
  "atk-s0201a0:529_1": "āmisadāyādaṃ garahantena bhagavatā “tumhepi tena ādiyā bhaveyyāthā”ti ekenevākārena vuttamatthaṃ tīhi ākārehi dassento āyasmā sāriputto etadavoca –",
  "atk-s0201a0:529_2": "“idhāvuso,",
  "atk-s0201a0:529_3": "satthu pavivittassa viharato…pe…",
  "atk-s0201a0:529_4": "ettāvatā kho, āvuso,",
  "atk-s0201a0:529_5": "satthu pavivittassa viharato sāvakā vivekaṃ nānusikkhantī”ti.",
  "atk-s0201a0:530_0": "Ettāvatā yañca bhagavā āmisadāyādapaṭipadaṃ garahanto “tumhepi tena ādiyā bhaveyyāthā”ti āha,",
  "atk-s0201a0:530_1": "yañca attanā pucchaṃ pucchi “kittāvatā nu kho…pe…",
  "atk-s0201a0:530_2": "nānusikkhantī”ti,",
  "atk-s0201a0:530_3": "tassa vitthārato attho suvibhatto hoti.",
  "atk-s0201a0:530_4": "So ca kho bhagavato ādiyabhāvaṃ anāmasitvāva.",
  "atk-s0201a0:530_5": "Bhagavatoyeva hi yuttaṃ sāvake anuggaṇhantassa “ahampi tena ādiyo bhavissāmī”ti vattuṃ,",
  "atk-s0201a0:530_6": "na sāvakānaṃ.",
  "atk-s0201a0:530_7": "Esa nayo sukkapakkhepi,",
  "atk-s0201a0:530_8": "ayaṃ tāvettha anusandhikkamayojanā.",
  "atk-s0201a0:531_0": "Ayaṃ panatthavaṇṇanā idhāti imasmiṃ sāsane,",
  "atk-s0201a0:531_1": "satthu pavivittassāti satthuno tīhi vivekehi accantapavivittassa.",
  "atk-s0201a0:531_2": "Vivekaṃ nānusikkhantīti kāyavivekaṃ nānusikkhanti,",
  "atk-s0201a0:531_3": "na paripūrentīti vuttaṃ hoti.",
  "atk-s0201a0:531_4": "Yadi pana tividhaṃ vivekaṃ sandhāya vadeyya,",
  "atk-s0201a0:531_5": "pucchāya aviseso siyā.",
  "atk-s0201a0:531_6": "Byākaraṇapakkho hi ayaṃ.",
  "atk-s0201a0:531_7": "Tasmā iminā padena kāyavivekaṃ,",
  "atk-s0201a0:531_8": "“yesañca dhammāna”ntiādinā cittavivekaṃ,",
  "atk-s0201a0:531_9": "“bāhulikā”tiādinā upadhivivekañca dassetīti evamettha saṅkhepato attho veditabbo.",
  "atk-s0201a0:532_0": "Yesañca dhammānanti lobhādayo sandhāyāha,",
  "atk-s0201a0:532_1": "ye parato “tatrāvuso lobho ca pāpako”tiādinā nayena vakkhati.",
  "atk-s0201a0:532_2": "Nappajahantīti na pariccajanti,",
  "atk-s0201a0:532_3": "cittavivekaṃ na paripūrentīti vuttaṃ hoti.",
  "atk-s0201a0:532_4": "Bāhulikāti cīvarādibāhullāya paṭipannā.",
  "atk-s0201a0:532_5": "Sāsanaṃ sithilaṃ gaṇhantīti sāthalikā.",
  "atk-s0201a0:532_6": "Okkamane pubbaṅgamāti ettha okkamanaṃ vuccanti avagamanaṭṭhena pañca nīvaraṇāni,",
  "atk-s0201a0:532_7": "tena pañcanīvaraṇapubbaṅgamāti vuttaṃ hoti.",
  "atk-s0201a0:532_8": "Paviveketi upadhiviveke nibbāne.",
  "atk-s0201a0:532_9": "Nikkhittadhurāti oropitadhurā,",
  "atk-s0201a0:532_10": "tadadhigamāya ārambhampi akurumānāti,",
  "atk-s0201a0:532_11": "ettāvatā upadhivivekaṃ na paripūrentīti vuttaṃ hoti.",
  "atk-s0201a0:533_0": "Ettāvatā aniyameneva vatvā idāni desanaṃ niyamento “tatrāvuso”tiādimāha. Kasmā?",
  "atk-s0201a0:533_1": "Sāvakā “tīhi ṭhānehī”ti evañhi aniyametvāva vuccamāne “kampi maññe bhaṇati,",
  "atk-s0201a0:533_2": "na amhe”ti udāsināpi honti.",
  "atk-s0201a0:533_3": "“Therā navā majjhimā”ti evaṃ pana niyametvā vuccamāne amhe bhaṇatīti ādaraṃ karonti.",
  "atk-s0201a0:533_4": "Yathā raññā “amaccehi nagaravīthiyo sodhetabbā”ti vuttepi “kena nu kho sodhetabbā”ti maññamānā na sodhenti,",
  "atk-s0201a0:533_5": "attano attano gharadvāraṃ sodhetabbanti pana bheriyā nikkhantāya sabbe muhuttena sodhenti ca alaṅkaronti ca,",
  "atk-s0201a0:533_6": "evaṃsampadamidaṃ veditabbaṃ.",
  "atk-s0201a0:534_0": "Tattha tatrāti tesu sāvakesu.",
  "atk-s0201a0:534_1": "Therāti dasavasse upādāya vuccanti.",
  "atk-s0201a0:534_2": "Tīhi ṭhānehīti tīhi kāraṇehi.",
  "atk-s0201a0:534_3": "Ayañhi ṭhānasaddo issariyaṭṭhitikhaṇakāraṇesu dissati.",
  "atk-s0201a0:534_4": "“Kiṃ panāyasmā devānamindo kammaṃ katvā imaṃ ṭhānaṃ patto”tiādīsu hi issariye dissati.",
  "atk-s0201a0:534_5": "“Ṭhānakusalo hoti akkhaṇavedhī”tiādīsu ṭhitiyaṃ.",
  "atk-s0201a0:534_6": "“Ṭhānasovetaṃ tathāgataṃ paṭibhātī”tiādīsu khaṇe.",
  "atk-s0201a0:534_7": "“Ṭhānañca ṭhānato aṭṭhānañca aṭṭhānato”tiādīsu kāraṇe.",
  "atk-s0201a0:534_8": "Idha pana kāraṇeyeva.",
  "atk-s0201a0:534_9": "Kāraṇañhi yasmā tattha phalaṃ tiṭṭhati tadāyattavuttibhāvena,",
  "atk-s0201a0:534_10": "tasmā ṭhānanti vuccati.",
  "atk-s0201a0:535_0": "Iminā paṭhamena ṭhānena therā bhikkhū gārayhāti ettha gārayhāti garahitabbā.",
  "atk-s0201a0:535_1": "Therā nāma samānā araññavanapatthāni pantāni senāsanāni na upenti,",
  "atk-s0201a0:535_2": "gāmantasenāsanaṃ na muñcanti,",
  "atk-s0201a0:535_3": "saṅgaṇikārāmataṃ vaḍḍhentā viharanti,",
  "atk-s0201a0:535_4": "kāyavivekampi na paripūrenti,",
  "atk-s0201a0:535_5": "navamajjhimakāle kīdisā ahesunti evaṃ ninditabbā honti,",
  "atk-s0201a0:535_6": "imaṃ nindaṃ āvuso labhantīti dasseti.",
  "atk-s0201a0:535_7": "Dutiyena ṭhānenāti etthāpi ime nāma āvuso therāpi samānā yesaṃ dhammānaṃ satthā pahānamāha,",
  "atk-s0201a0:535_8": "te lobhādidhamme na jahanti,",
  "atk-s0201a0:535_9": "accharāsaṅghātamattampi ekamantaṃ nisīditvā cittekaggataṃ na labhanti,",
  "atk-s0201a0:535_10": "navamajjhimakāle kīdisā ahesunti evaṃ ninditabbā honti,",
  "atk-s0201a0:535_11": "imaṃ nindaṃ āvuso labhantīti dassetīti evaṃ yojanā kātabbā.",
  "atk-s0201a0:535_12": "Tatiyena ṭhānenāti etthāpi ime nāmāvuso,",
  "atk-s0201a0:535_13": "therāpi samānā itarītarena na yāpenti,",
  "atk-s0201a0:535_14": "cīvarapattasenāsanapūtikāyamaṇḍanānuyogamanuyuttā viharanti upadhivivekaṃ apūrayamānā,",
  "atk-s0201a0:535_15": "navamajjhimakāle kīdisā ahesunti evaṃ ninditabbā honti,",
  "atk-s0201a0:535_16": "imaṃ nindaṃ, āvuso,",
  "atk-s0201a0:535_17": "labhantīti dassetīti evaṃ yojanā veditabbā.",
  "atk-s0201a0:535_18": "Esa nayo majjhimanavavāresu.",
  "atk-s0201a0:536_0": "Ayaṃ pana viseso.",
  "atk-s0201a0:536_1": "Majjhimāti pañcavasse upādāya yāva nava vassā vuccanti.",
  "atk-s0201a0:536_2": "Navāti ūnapañcavassā vuccanti.",
  "atk-s0201a0:536_3": "Yathā ca tattha navamajjhimakāle kīdisā ahesunti vuttaṃ,",
  "atk-s0201a0:536_4": "evamidha navakāle kīdisā ahesuṃ,",
  "atk-s0201a0:536_5": "therakāle kīdisā bhavissanti,",
  "atk-s0201a0:536_6": "majjhimatherakāle kīdisā bhavissantīti vatvā yojetabbaṃ.",
  "atk-s0201a0:537_0": "32.",
  "atk-s0201a0:537_1": "Imasmiñca kaṇhapakkhe vuttapaccanīkanayena sukkapakkhe attho veditabbo.",
  "atk-s0201a0:537_2": "Ayaṃ panettha saṅkhepo.",
  "atk-s0201a0:537_3": "Ime vata therāpi samānā yojanaparamparāya araññavanapatthāni pantāni senāsanāni sevanti,",
  "atk-s0201a0:537_4": "gāmantasenāsanaṃ upagantuṃ yuttakālepi na upagacchanti,",
  "atk-s0201a0:537_5": "evaṃ jiṇṇasarīrāpi āraddhavīriyā paccayadāyakānaṃ pasādaṃ janenti,",
  "atk-s0201a0:537_6": "navamajjhimakāle kīdisā ahesunti iminā paṭhamena ṭhānena therā pāsaṃsā bhavanti,",
  "atk-s0201a0:537_7": "pasaṃsaṃ labhanti.",
  "atk-s0201a0:537_8": "Lobhādayo pahāya cittavivekaṃ pūrenti,",
  "atk-s0201a0:537_9": "ayampi mahāthero saddhivihārikaantevāsikaparivārito hutvā nisīdituṃ yuttakālepi īdisepi vaye vattamāne bhattakiccaṃ katvā paviṭṭho sāyaṃ nikkhamati,",
  "atk-s0201a0:537_10": "sāyaṃ paviṭṭho pāto nikkhamati,",
  "atk-s0201a0:537_11": "kasiṇaparikammaṃ karoti,",
  "atk-s0201a0:537_12": "samāpattiyo nibbatteti,",
  "atk-s0201a0:537_13": "maggaphalāni adhigacchati,",
  "atk-s0201a0:537_14": "sabbathāpi cittavivekaṃ pūretīti iminā dutiyena ṭhānena therā bhikkhū pāsaṃsā bhavanti,",
  "atk-s0201a0:537_15": "pasaṃsaṃ labhanti.",
  "atk-s0201a0:537_16": "Yasmiṃ kāle therassa paṭṭadukūlakoseyyādīni sukhasamphassāni lahucīvarādīni yuttāni,",
  "atk-s0201a0:537_17": "tasmimpi nāma kāle ayaṃ mahāthero paṃsukūlāni dhāreti,",
  "atk-s0201a0:537_18": "asithilaṃ sāsanaṃ gahetvā vigatanīvaraṇo phalasamāpattiṃ appetvā upadhivivekaṃ paripūrayamāno viharati,",
  "atk-s0201a0:537_19": "navamajjhimakāle kīdiso ahosīti iminā tatiyena ṭhānena therā pāsaṃsā bhavanti,",
  "atk-s0201a0:537_20": "pasaṃsaṃ labhantīti.",
  "atk-s0201a0:537_21": "Esa nayo majjhimanavavāresu.",
  "atk-s0201a0:538_0": "33.",
  "atk-s0201a0:538_1": "Tatrāvusoti ko anusandhi,",
  "atk-s0201a0:538_2": "evaṃ navahākārehi āmisadāyādapaṭipadaṃ garahanto,",
  "atk-s0201a0:538_3": "navahi dhammadāyādapaṭipadaṃ thomento,",
  "atk-s0201a0:538_4": "aṭṭhārasahākārehi desanaṃ niṭṭhāpetvā,",
  "atk-s0201a0:538_5": "ye te “yesañca dhammānaṃ satthā pahānamāha,",
  "atk-s0201a0:538_6": "te ca dhamme na pajahantī”ti evaṃ pahātabbadhammā vuttā.",
  "atk-s0201a0:538_7": "Te sarūpato “ime te”ti dassetumidaṃ “tatrāvuso,",
  "atk-s0201a0:538_8": "lobho cā”tiādimāha,",
  "atk-s0201a0:538_9": "ayaṃ anusandhi.",
  "atk-s0201a0:539_0": "Apica heṭṭhā pariyāyeneva dhammo kathito.",
  "atk-s0201a0:539_1": "Āmisaṃ pana pariyāyenapi nippariyāyenapi kathitaṃ.",
  "atk-s0201a0:539_2": "Idāni nippariyāyadhammaṃ lokuttaramaggaṃ kathetumidamāha.",
  "atk-s0201a0:539_3": "Ayaṃ pettha anusandhi.",
  "atk-s0201a0:540_0": "Tattha tatrāti atītadesanānidassanaṃ,",
  "atk-s0201a0:540_1": "“satthu pavivittassa viharato sāvakā vivekaṃ nānusikkhantī”tiādinā nayena vuttadesanāyanti vuttaṃ hoti.",
  "atk-s0201a0:540_2": "Lobho ca pāpako,",
  "atk-s0201a0:540_3": "doso ca pāpakoti ime dve dhammā pāpakā lāmakā,",
  "atk-s0201a0:540_4": "ime pahātabbāti dasseti.",
  "atk-s0201a0:540_5": "Tattha lubbhanalakkhaṇo lobho.",
  "atk-s0201a0:540_6": "Dussanalakkhaṇo doso.",
  "atk-s0201a0:540_7": "Tesu lobho āmisadāyādassa paccayānaṃ lābhe hoti,",
  "atk-s0201a0:540_8": "doso alābhe.",
  "atk-s0201a0:540_9": "Lobhena aladdhaṃ pattheti,",
  "atk-s0201a0:540_10": "dosena alabhanto vighātavā hoti.",
  "atk-s0201a0:540_11": "Lobho ca deyyadhamme hoti,",
  "atk-s0201a0:540_12": "doso adāyake vā amanuññadāyake vā.",
  "atk-s0201a0:540_13": "Lobhena navataṇhāmūlake dhamme paripūreti,",
  "atk-s0201a0:540_14": "dosena pañca macchariyāni.",
  "atk-s0201a0:541_0": "Idāni tesaṃ pahānūpāyaṃ dassento lobhassa ca pahānāyātiādimāha.",
  "atk-s0201a0:541_1": "Tassattho,",
  "atk-s0201a0:541_2": "tassa pana pāpakassa lobhassa ca dosassa ca pahānāya.",
  "atk-s0201a0:541_3": "Atthi majjhimā paṭipadāti maggaṃ sandhāya idaṃ vuttaṃ.",
  "atk-s0201a0:541_4": "Maggo hi lobho eko anto,",
  "atk-s0201a0:541_5": "doso eko antoti ete dve ante na upeti,",
  "atk-s0201a0:541_6": "na upagacchati,",
  "atk-s0201a0:541_7": "vimutto etehi antehi,",
  "atk-s0201a0:541_8": "tasmā “majjhimā paṭipadā”ti vuccati.",
  "atk-s0201a0:541_9": "Etesaṃ majjhe bhavattā “majjhimā,",
  "atk-s0201a0:541_10": "paṭipajjitabbato ca paṭipadāti.",
  "atk-s0201a0:541_11": "Tathā kāmasukhallikānuyogo eko anto,",
  "atk-s0201a0:541_12": "attakilamathānuyogo eko anto,",
  "atk-s0201a0:541_13": "sassataṃ eko anto,",
  "atk-s0201a0:541_14": "ucchedo eko antoti purimanayeneva vitthāretabbaṃ.",
  "atk-s0201a0:542_0": "Cakkhukaraṇītiādīhi pana tameva paṭipadaṃ thometi.",
  "atk-s0201a0:542_1": "Sā hi saccānaṃ dassanāya saṃvattati dassanapariṇāyakaṭṭhenāti cakkhukaraṇī.",
  "atk-s0201a0:542_2": "Saccānaṃ ñāṇāya saṃvattati viditakaraṇaṭṭhenāti ñāṇakaraṇī.",
  "atk-s0201a0:542_3": "Rāgādīnañca vūpasamanato upasamāya saṃvattati.",
  "atk-s0201a0:542_4": "Catunnampi saccānaṃ abhiññeyyabhāvadassanato abhiññāya saṃvattati.",
  "atk-s0201a0:542_5": "Sambodhoti maggo,",
  "atk-s0201a0:542_6": "tassatthāya saṃvattanato sambodhāya saṃvattati.",
  "atk-s0201a0:542_7": "Maggoyeva hi maggatthāya saṃvattati maggena kātabbakiccakaraṇato.",
  "atk-s0201a0:542_8": "Nibbānaṃ nāma appaccayaṃ tassa pana sacchikiriyāya paccakkhakammāya saṃvattanato nibbānāya saṃvattatīti vuccati.",
  "atk-s0201a0:542_9": "Ayamettha sāro.",
  "atk-s0201a0:542_10": "Ito aññathā vaṇṇanā papañcā.",
  "atk-s0201a0:543_0": "Idāni taṃ majjhimaṃ paṭipadaṃ sarūpato dassetukāmo “katamā ca sā”ti pucchitvā “ayamevā”tiādinā nayena vissajjeti.",
  "atk-s0201a0:544_0": "Tattha ayamevāti avadhāraṇavacanaṃ,",
  "atk-s0201a0:544_1": "aññamaggappaṭisedhanatthaṃ,",
  "atk-s0201a0:544_2": "buddhapaccekabuddhabuddhasāvakānaṃ sādhāraṇabhāvadassanatthañca.",
  "atk-s0201a0:544_3": "Vuttañcetaṃ “eseva maggo natthañño dassanassa visuddhiyā”ti.",
  "atk-s0201a0:544_4": "Svāyaṃ kilesānaṃ ārakattāpi ariyo.",
  "atk-s0201a0:544_5": "Aripahānāya saṃvattatītipi ariyena desitotipi ariyabhāvappaṭilābhāya saṃvattatītipi ariyo.",
  "atk-s0201a0:544_6": "Aṭṭhahi aṅgehi upetattā aṭṭhaṅgiko,",
  "atk-s0201a0:544_7": "na ca aṅgavinimutto pañcaṅgikatūriyādīni viya.",
  "atk-s0201a0:544_8": "Kilese mārento gacchati,",
  "atk-s0201a0:544_9": "maggati vā nibbānaṃ,",
  "atk-s0201a0:544_10": "maggīyati vā nibbānatthikehi,",
  "atk-s0201a0:544_11": "gammati vā tehi paṭipajjīyatīti maggo.",
  "atk-s0201a0:544_12": "Seyyathidanti nipāto,",
  "atk-s0201a0:544_13": "tassa katamo so iti ceti attho,",
  "atk-s0201a0:544_14": "katamāni vā tāni aṭṭhaṅgānīti.",
  "atk-s0201a0:544_15": "Ekamekañhi aṅgaṃ maggoyeva.",
  "atk-s0201a0:544_16": "Yathāha “sammādiṭṭhi maggo ceva hetu cā”ti.",
  "atk-s0201a0:544_17": "Porāṇāpi bhaṇanti –",
  "atk-s0201a0:544_18": "“dassanamaggo sammādiṭṭhi,",
  "atk-s0201a0:544_19": "abhiniropanamaggo sammāsaṅkappo…pe…",
  "atk-s0201a0:544_20": "avikkhepamaggo sammāsamādhī”ti.",
  "atk-s0201a0:545_0": "Sammādiṭṭhādīsu cetesu sammā dassanalakkhaṇā sammādiṭṭhi.",
  "atk-s0201a0:545_1": "Sammā abhiniropanalakkhaṇo sammāsaṅkappo.",
  "atk-s0201a0:545_2": "Sammā pariggahalakkhaṇā sammāvācā.",
  "atk-s0201a0:545_3": "Sammā samuṭṭhānalakkhaṇo sammākammanto.",
  "atk-s0201a0:545_4": "Sammā vodānalakkhaṇo sammāājīvo.",
  "atk-s0201a0:545_5": "Sammā paggahalakkhaṇo sammāvāyāmo.",
  "atk-s0201a0:545_6": "Sammā upaṭṭhānalakkhaṇā sammāsati.",
  "atk-s0201a0:545_7": "Sammā samādhānalakkhaṇo sammāsamādhi.",
  "atk-s0201a0:545_8": "Nibbacanampi nesaṃ sammā passatīti sammādiṭṭhīti eteneva nayena veditabbaṃ.",
  "atk-s0201a0:546_0": "Tattha sammādiṭṭhi uppajjamānā micchādiṭṭhiṃ tappaccanīyakilese ca avijjañca pajahati,",
  "atk-s0201a0:546_1": "nibbānañca ārammaṇaṃ karoti,",
  "atk-s0201a0:546_2": "sampayuttadhamme ca passati,",
  "atk-s0201a0:546_3": "te ca kho asammohato,",
  "atk-s0201a0:546_4": "no ārammaṇato,",
  "atk-s0201a0:546_5": "tasmā “sammādiṭṭhī”ti vuccati.",
  "atk-s0201a0:547_0": "Sammāsaṅkappo micchāsaṅkappaṃ tappaccanīyakilese ca pajahati,",
  "atk-s0201a0:547_1": "nibbānañca ārammaṇaṃ karoti,",
  "atk-s0201a0:547_2": "sampayuttadhamme ca sammā abhiniropeti,",
  "atk-s0201a0:547_3": "tasmā “sammāsaṅkappo”ti vuccati.",
  "atk-s0201a0:548_0": "Sammāvācā micchāvācaṃ tappaccanīyakilese ca pajahati,",
  "atk-s0201a0:548_1": "nibbānañca ārammaṇaṃ karoti,",
  "atk-s0201a0:548_2": "sampayuttadhamme ca sammā pariggaṇhāti,",
  "atk-s0201a0:548_3": "tasmā “sammāvācā”ti vuccati.",
  "atk-s0201a0:549_0": "Sammākammanto micchākammantaṃ tappaccanīyakilese ca pajahati,",
  "atk-s0201a0:549_1": "nibbānañca ārammaṇaṃ karoti,",
  "atk-s0201a0:549_2": "sampayuttadhamme ca sammā samuṭṭhāpeti,",
  "atk-s0201a0:549_3": "tasmā “sammākammanto”ti vuccati.",
  "atk-s0201a0:550_0": "Sammāājīvo micchāājīvaṃ tappaccanīyakilese ca pajahati,",
  "atk-s0201a0:550_1": "nibbānañca ārammaṇaṃ karoti,",
  "atk-s0201a0:550_2": "sampayuttadhamme ca sammā vodāpeti,",
  "atk-s0201a0:550_3": "tasmā “sammāājīvo”ti vuccati.",
  "atk-s0201a0:551_0": "Sammāvāyāmo micchāvāyāmaṃ tappaccanīyakilese ca kosajjañca pajahati,",
  "atk-s0201a0:551_1": "nibbānañca ārammaṇaṃ karoti,",
  "atk-s0201a0:551_2": "sampayuttadhamme ca sammā paggaṇhāti,",
  "atk-s0201a0:551_3": "tasmā “sammāvāyāmo”ti vuccati.",
  "atk-s0201a0:552_0": "Sammāsati micchāsatiṃ tappaccanīyakilese ca pajahati,",
  "atk-s0201a0:552_1": "nibbānañca ārammaṇaṃ karoti,",
  "atk-s0201a0:552_2": "sampayuttadhamme ca sammā upaṭṭhāpeti,",
  "atk-s0201a0:552_3": "tasmā “sammāsatī”ti vuccati.",
  "atk-s0201a0:553_0": "Sammāsamādhi micchāsamādhiṃ tappaccanīyakilese ca uddhaccañca pajahati,",
  "atk-s0201a0:553_1": "nibbānañca ārammaṇaṃ karoti,",
  "atk-s0201a0:553_2": "sampayuttadhamme ca sammā samādhiyati,",
  "atk-s0201a0:553_3": "tasmā “sammāsamādhī”ti vuccati.",
  "atk-s0201a0:554_0": "Idāni ayaṃ kho sā,",
  "atk-s0201a0:554_1": "āvusoti tameva paṭipadaṃ nigamento āha.",
  "atk-s0201a0:554_2": "Tassattho,",
  "atk-s0201a0:554_3": "yvāyaṃ cattāropi lokuttaramagge ekato katvā kathito “aṭṭhaṅgiko maggo”,",
  "atk-s0201a0:554_4": "ayaṃ kho sā, āvuso…pe…",
  "atk-s0201a0:554_5": "nibbānāya saṃvattatīti.",
  "atk-s0201a0:555_0": "Evaṃ pahātabbadhammesu lobhadose tappahānupāyañca dassetvā idāni aññepi pahātabbadhamme tesaṃ pahānupāyañca dassento tatrāvuso,",
  "atk-s0201a0:555_1": "kodho cātiādimāha.",
  "atk-s0201a0:555_2": "Tattha kujjhanalakkhaṇo kodho,",
  "atk-s0201a0:555_3": "caṇḍikkalakkhaṇo vā,",
  "atk-s0201a0:555_4": "āghātakaraṇaraso,",
  "atk-s0201a0:555_5": "dussanapaccupaṭṭhāno.",
  "atk-s0201a0:555_6": "Upanandhanalakkhaṇo upanāho,",
  "atk-s0201a0:555_7": "vera appaṭinissajjanaraso,",
  "atk-s0201a0:555_8": "kodhānupabandhabhāvapaccupaṭṭhāno.",
  "atk-s0201a0:555_9": "Vuttañcetaṃ –",
  "atk-s0201a0:555_10": "“pubbakāle kodho,",
  "atk-s0201a0:555_11": "aparakāle upanāho”tiādi.",
  "atk-s0201a0:556_0": "Paraguṇamakkhanalakkhaṇo makkho,",
  "atk-s0201a0:556_1": "tesaṃ vināsanaraso,",
  "atk-s0201a0:556_2": "tadavacchādanapaccupaṭṭhāno.",
  "atk-s0201a0:556_3": "Yugaggāhalakkhaṇo paḷāso,",
  "atk-s0201a0:556_4": "paraguṇehi attano guṇānaṃ samīkaraṇaraso,",
  "atk-s0201a0:556_5": "paresaṃ guṇappamāṇena upaṭṭhānapaccupaṭṭhāno.",
  "atk-s0201a0:557_0": "Parasampattikhīyanalakkhaṇā issā,",
  "atk-s0201a0:557_1": "tassā akkhamanalakkhaṇā vā,",
  "atk-s0201a0:557_2": "tattha anabhiratirasā,",
  "atk-s0201a0:557_3": "tato vimukhabhāvapaccupaṭṭhānā.",
  "atk-s0201a0:557_4": "Attano sampattinigūhanalakkhaṇaṃ maccheraṃ,",
  "atk-s0201a0:557_5": "attano sampattiyā parehi sādhāraṇabhāvaasukhāyanarasaṃ,",
  "atk-s0201a0:557_6": "saṅkocanapaccupaṭṭhānaṃ.",
  "atk-s0201a0:558_0": "Katapāpapaṭicchādanalakkhaṇā māyā,",
  "atk-s0201a0:558_1": "tassa nigūhanarasā,",
  "atk-s0201a0:558_2": "tadāvaraṇapaccupaṭṭhānā.",
  "atk-s0201a0:558_3": "Attano avijjamānaguṇapakāsanalakkhaṇaṃ sāṭheyyaṃ,",
  "atk-s0201a0:558_4": "tesaṃ samudāharaṇarasaṃ,",
  "atk-s0201a0:558_5": "sarīrākārehipi tesaṃ vibhūtakaraṇapaccupaṭṭhānaṃ.",
  "atk-s0201a0:559_0": "Cittassa uddhumātabhāvalakkhaṇo thambho,",
  "atk-s0201a0:559_1": "appatissayavuttiraso,",
  "atk-s0201a0:559_2": "amaddavatāpaccupaṭṭhāno.",
  "atk-s0201a0:559_3": "Karaṇuttariyalakkhaṇo sārambho,",
  "atk-s0201a0:559_4": "vipaccanīkatāraso,",
  "atk-s0201a0:559_5": "agāravapaccupaṭṭhāno.",
  "atk-s0201a0:560_0": "Uṇṇatilakkhaṇo māno,",
  "atk-s0201a0:560_1": "ahaṃkāraraso,",
  "atk-s0201a0:560_2": "uddhumātabhāvapaccupaṭṭhāno.",
  "atk-s0201a0:560_3": "Abbhuṇṇatilakkhaṇo atimāno,",
  "atk-s0201a0:560_4": "ativiya ahaṅkāraraso.",
  "atk-s0201a0:560_5": "Accuddhumātabhāvapaccupaṭṭhāno.",
  "atk-s0201a0:561_0": "Mattabhāvalakkhaṇo mado,",
  "atk-s0201a0:561_1": "madaggāhaṇaraso,",
  "atk-s0201a0:561_2": "ummādapaccupaṭṭhāno.",
  "atk-s0201a0:561_3": "Pañcasu kāmaguṇesu cittavossaggalakkhaṇo pamādo,",
  "atk-s0201a0:561_4": "vossaggānuppadānaraso,",
  "atk-s0201a0:561_5": "sativippavāsapaccupaṭṭhānoti evaṃ imesaṃ dhammānaṃ lakkhaṇādīni veditabbāni.",
  "atk-s0201a0:561_6": "Ayamettha saṅkhepo,",
  "atk-s0201a0:561_7": "vitthāro pana “tattha katamo kodho”tiādinā vibhaṅge vuttanayeneva veditabbo.",
  "atk-s0201a0:562_0": "Visesato cettha āmisadāyādo attanā alabhanto aññassa lābhino kujjhati,",
  "atk-s0201a0:562_1": "tassa sakiṃ uppanno kodho kodhoyeva,",
  "atk-s0201a0:562_2": "tatuttari upanāho.",
  "atk-s0201a0:562_3": "So evaṃ kuddho upanayhanto ca santepi aññassa lābhino guṇe makkheti,",
  "atk-s0201a0:562_4": "ahampi tādisoti ca yugaggāhaṃ gaṇhāti,",
  "atk-s0201a0:562_5": "ayamassa makkho ca paḷāso ca,",
  "atk-s0201a0:562_6": "evaṃ makkhī paḷāsī tassa lābhasakkārādīsu kiṃ imassa imināti issati padussati,",
  "atk-s0201a0:562_7": "ayamassa issā.",
  "atk-s0201a0:562_8": "Sace panassa kāci sampatti hoti,",
  "atk-s0201a0:562_9": "tassā tena sādhāraṇabhāvaṃ na sahati,",
  "atk-s0201a0:562_10": "idamassa maccheraṃ.",
  "atk-s0201a0:562_11": "Lābhahetu kho pana attano santepi dose paṭicchādeti,",
  "atk-s0201a0:562_12": "ayamassa māyā.",
  "atk-s0201a0:562_13": "Asantepi guṇe pakāseti.",
  "atk-s0201a0:562_14": "Idamassa sāṭheyyaṃ.",
  "atk-s0201a0:562_15": "So evaṃ paṭipanno sace yathādhippāyaṃ lābhaṃ labhati,",
  "atk-s0201a0:562_16": "tena thaddho hoti amuducitto,",
  "atk-s0201a0:562_17": "nayidaṃ evaṃ kātabbanti ovadituṃ asakkuṇeyyo,",
  "atk-s0201a0:562_18": "ayamassa thambho.",
  "atk-s0201a0:562_19": "Sace pana naṃ koci kiñci vadati “nayidaṃ evaṃ kātabba”nti,",
  "atk-s0201a0:562_20": "tena sāraddhacitto hoti bhākuṭikamukho “ko me tva”nti pasayha bhāṇī,",
  "atk-s0201a0:562_21": "ayamassa sārambho.",
  "atk-s0201a0:562_22": "Tato thambhena “ahameva seyyo”ti attānaṃ maññanto mānī hoti.",
  "atk-s0201a0:562_23": "Sārambhena “ke ime”ti pare atimaññanto atimānī,",
  "atk-s0201a0:562_24": "ayamassa māno ca atimāno ca.",
  "atk-s0201a0:562_25": "So tehi mānātimānehi jātimadādianekarūpaṃ madaṃ janeti.",
  "atk-s0201a0:562_26": "Matto samāno kāmaguṇādibhedesu vatthūsu pamajjati,",
  "atk-s0201a0:562_27": "ayamassa mado ca pamādo cāti.",
  "atk-s0201a0:563_0": "Evaṃ āmisadāyādo aparimutto hoti imehi pāpakehi dhammehi aññehi ca evarūpehi.",
  "atk-s0201a0:563_1": "Evaṃ tāvettha pahātabbadhammā veditabbā.",
  "atk-s0201a0:563_2": "Pahānupāyo pāṭhato ca atthato ca sabbattha nibbisesoyeva.",
  "atk-s0201a0:564_0": "Ñāṇaparicayapāṭavatthaṃ panettha ayaṃ bhedo ca kamo ca bhāvanānayo ca veditabbo.",
  "atk-s0201a0:564_1": "Tattha bhedo tāva,",
  "atk-s0201a0:564_2": "ayañhi majjhimā paṭipadā kadāci ariyo aṭṭhaṅgiko maggo hoti,",
  "atk-s0201a0:564_3": "kadāci sattaṅgiko.",
  "atk-s0201a0:564_4": "Ayañhi lokuttarapaṭhamajjhānavasena uppajjamāno aṭṭhaṅgiko maggo hoti,",
  "atk-s0201a0:564_5": "avasesajjhānavasena sattaṅgiko.",
  "atk-s0201a0:564_6": "Ukkaṭṭhaniddesato panidha aṭṭhaṅgikoti vutto.",
  "atk-s0201a0:564_7": "Ito parañhi maggaṅgaṃ natthi.",
  "atk-s0201a0:564_8": "Evaṃ tāvettha bhedo veditabbo.",
  "atk-s0201a0:565_0": "Yasmā pana sabbakusalānaṃ sammādiṭṭhi seṭṭhā,",
  "atk-s0201a0:565_1": "yathāha “paññā hi seṭṭhā kusalā vadantī”ti.",
  "atk-s0201a0:565_2": "Kusalavāre ca pubbaṅgamā,",
  "atk-s0201a0:565_3": "yathāha “kathañca,",
  "atk-s0201a0:565_4": "bhikkhave,",
  "atk-s0201a0:565_5": "sammādiṭṭhi pubbaṅgamā hoti,",
  "atk-s0201a0:565_6": "sammādiṭṭhiṃ sammādiṭṭhīti pajānāti,",
  "atk-s0201a0:565_7": "micchādiṭṭhiṃ micchādiṭṭhīti pajānātī”ti vitthāro.",
  "atk-s0201a0:565_8": "Yathā cāha “vijjā ca kho,",
  "atk-s0201a0:565_9": "bhikkhave,",
  "atk-s0201a0:565_10": "pubbaṅgamā kusalānaṃ dhammānaṃ samāpattiyā”ti.",
  "atk-s0201a0:565_11": "Tappabhavābhinibbattāni sesaṅgāni,",
  "atk-s0201a0:565_12": "yathāha “sammādiṭṭhissa sammāsaṅkappo pahoti…pe…",
  "atk-s0201a0:565_13": "sammāsatissa sammāsamādhi pahotī”ti.",
  "atk-s0201a0:565_14": "Tasmā iminā kamena etāni aṅgāni vuttānīti evamettha kamo veditabbo.",
  "atk-s0201a0:566_0": "Bhāvanānayoti koci samathapubbaṅgamaṃ vipassanaṃ bhāveti,",
  "atk-s0201a0:566_1": "koci vipassanāpubbaṅgamaṃ samathaṃ. Kathaṃ?",
  "atk-s0201a0:566_2": "Idhekacco paṭhamaṃ upacārasamādhiṃ vā appanāsamādhiṃ vā uppādeti,",
  "atk-s0201a0:566_3": "ayaṃ samatho;",
  "atk-s0201a0:566_4": "so tañca taṃsampayutte ca dhamme aniccādīhi vipassati,",
  "atk-s0201a0:566_5": "ayaṃ vipassanā.",
  "atk-s0201a0:566_6": "Iti paṭhamaṃ samatho,",
  "atk-s0201a0:566_7": "pacchā vipassanā.",
  "atk-s0201a0:566_8": "Tena vuccati “samathapubbaṅgamaṃ vipassanaṃ bhāvetī”ti.",
  "atk-s0201a0:566_9": "Tassa samathapubbaṅgamaṃ vipassanaṃ bhāvayato maggo sañjāyati,",
  "atk-s0201a0:566_10": "so taṃ maggaṃ āsevati bhāveti bahulīkaroti,",
  "atk-s0201a0:566_11": "tassa taṃ maggaṃ āsevato bhāvayato bahulīkaroto saṃyojanāni pahīyanti,",
  "atk-s0201a0:566_12": "anusayā byantīhonti,",
  "atk-s0201a0:566_13": "evaṃ samathapubbaṅgamaṃ vipassanaṃ bhāveti.",
  "atk-s0201a0:567_0": "Idha panekacco vuttappakāraṃ samathaṃ anuppādetvāva pañcupādānakkhandhe aniccādīhi vipassati,",
  "atk-s0201a0:567_1": "ayaṃ vipassanā.",
  "atk-s0201a0:567_2": "Tassa vipassanāpāripūriyā tattha jātānaṃ dhammānaṃ vossaggārammaṇato uppajjati cittassa ekaggatā,",
  "atk-s0201a0:567_3": "ayaṃ samatho.",
  "atk-s0201a0:567_4": "Iti paṭhamaṃ vipassanā pacchā samatho.",
  "atk-s0201a0:567_5": "Tena vuccati “vipassanāpubbaṅgamaṃ samathaṃ bhāvetī”ti.",
  "atk-s0201a0:567_6": "Tassa vipassanāpubbaṅgamaṃ samathaṃ bhāvayato maggo sañjāyati,",
  "atk-s0201a0:567_7": "so taṃ maggaṃ āsevati…pe…",
  "atk-s0201a0:567_8": "bahulīkaroti,",
  "atk-s0201a0:567_9": "tassa taṃ maggaṃ āsevato…pe…",
  "atk-s0201a0:567_10": "anusayā byantīhonti,",
  "atk-s0201a0:567_11": "evaṃ vipassanāpubbaṅgamaṃ samathaṃ bhāveti.",
  "atk-s0201a0:568_0": "Samathapubbaṅgamaṃ pana vipassanaṃ bhāvayatopi vipassanāpubbaṅgamaṃ samathaṃ bhāvayatopi lokuttaramaggakkhaṇe samathavipassanā yuganaddhāva honti.",
  "atk-s0201a0:568_1": "Evamettha bhāvanānayo veditabboti.",
  "atk-s0201a0:569_0": "Papañcasūdaniyā majjhimanikāyaṭṭhakathāya",
  "atk-s0201a0:570_0": "Dhammadāyādasuttavaṇṇanā niṭṭhitā.",
  "atk-s0201a0:571_0": "4. Bhayabheravasuttavaṇṇanā",
  "atk-s0201a0:572_0": "34.",
  "atk-s0201a0:572_1": "Evaṃ me sutanti bhayabheravasuttaṃ.",
  "atk-s0201a0:572_2": "Tatrāyaṃ apubbapadavaṇṇanā –",
  "atk-s0201a0:572_3": "athāti avicchedanatthe nipāto.",
  "atk-s0201a0:572_4": "Khoti avadhāraṇatthe,",
  "atk-s0201a0:572_5": "bhagavato sāvatthiyaṃ vihāre avicchinneyevāti vuttaṃ hoti.",
  "atk-s0201a0:572_6": "Jāṇussoṇīti netaṃ tassa mātāpitūhi katanāmaṃ,",
  "atk-s0201a0:572_7": "apica kho ṭhānantarapaṭilābhaladdhaṃ.",
  "atk-s0201a0:572_8": "Jāṇussoṇiṭṭhānaṃ kira nāmetaṃ purohitaṭṭhānaṃ,",
  "atk-s0201a0:572_9": "taṃ tassa raññā dinnaṃ,",
  "atk-s0201a0:572_10": "tasmā “jānussoṇī”ti vuccati.",
  "atk-s0201a0:572_11": "Brahmaṃ aṇatīti brāhmaṇo,",
  "atk-s0201a0:572_12": "mante sajjhāyatīti attho.",
  "atk-s0201a0:572_13": "Idameva hi jātibrāhmaṇānaṃ niruttivacanaṃ.",
  "atk-s0201a0:572_14": "Ariyā pana bāhitapāpattā brāhmaṇāti vuccanti.",
  "atk-s0201a0:573_0": "Yena bhagavā tenupasaṅkamīti yenāti bhummatthe karaṇavacanaṃ,",
  "atk-s0201a0:573_1": "tasmā yattha bhagavā,",
  "atk-s0201a0:573_2": "tattha upasaṅkamīti evamettha attho daṭṭhabbo.",
  "atk-s0201a0:573_3": "Yena vā kāraṇena bhagavā devamanussehi upasaṅkamitabbo,",
  "atk-s0201a0:573_4": "tena kāraṇena upasaṅkamīti evamettha attho daṭṭhabbo.",
  "atk-s0201a0:573_5": "Kena ca kāraṇena bhagavā upasaṅkamitabbo?",
  "atk-s0201a0:573_6": "Nānappakāraguṇavisesādhigamādhippāyena,",
  "atk-s0201a0:573_7": "sāduphalūpabhogādhippāyena dijagaṇehi niccaphalitamahārukkho viya.",
  "atk-s0201a0:574_0": "Upasaṅkamīti ca gatoti vuttaṃ hoti.",
  "atk-s0201a0:574_1": "Upasaṅkamitvāti upasaṅkamanapariyosānadīpanaṃ.",
  "atk-s0201a0:574_2": "Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0201a0:574_3": "Bhagavatā saddhiṃ sammodīti yathā khamanīyādīni pucchanto bhagavā tena,",
  "atk-s0201a0:574_4": "evaṃ sopi bhagavatā saddhiṃ samappavattamodo ahosi,",
  "atk-s0201a0:574_5": "sītodakaṃ viya uṇhodakena sammoditaṃ ekībhāvaṃ agamāsi.",
  "atk-s0201a0:574_6": "Yāya ca “kacci te,",
  "atk-s0201a0:574_7": "bho gotama,",
  "atk-s0201a0:574_8": "khamanīyaṃ,",
  "atk-s0201a0:574_9": "kacci yāpanīyaṃ,",
  "atk-s0201a0:574_10": "kacci bhoto gotamassa gotamasāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya sammodi,",
  "atk-s0201a0:574_11": "taṃ pītipāmojjasaṅkhātasammodajananato sammodituṃ yuttabhāvato ca sammodanīyaṃ,",
  "atk-s0201a0:574_12": "atthabyañjanamadhuratāya sucirampi kālaṃ sāretuṃ nirantaraṃ pavattetuṃ araharūpato saritabbabhāvato ca sārāṇīyaṃ.",
  "atk-s0201a0:574_13": "Suyyamānasukhato ca sammodanīyaṃ,",
  "atk-s0201a0:574_14": "anussariyamānasukhato ca sāraṇīyaṃ.",
  "atk-s0201a0:574_15": "Tathā byañjanaparisuddhatāya sammodanīyaṃ,",
  "atk-s0201a0:574_16": "atthaparisuddhatāya sāraṇīyanti evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhāpetvā yenatthena āgato,",
  "atk-s0201a0:574_17": "taṃ pucchitukāmo ekamantaṃ nisīdi.",
  "atk-s0201a0:575_0": "Ekamantanti bhāvanapuṃsakaniddeso,",
  "atk-s0201a0:575_1": "“visamaṃ candimasūriyā parivattantī”tiādīsu viya.",
  "atk-s0201a0:575_2": "Tasmā yathā nisinno ekamantaṃ nisinno hoti,",
  "atk-s0201a0:575_3": "tathā nisīdīti evamettha attho daṭṭhabbo.",
  "atk-s0201a0:575_4": "Bhummatthe vā etaṃ upayogavacanaṃ.",
  "atk-s0201a0:575_5": "Nisīdīti upāvisi.",
  "atk-s0201a0:575_6": "Paṇḍitā hi purisā garuṭṭhāniyaṃ upasaṅkamitvā āsanakusalatāya ekamantaṃ nisīdanti,",
  "atk-s0201a0:575_7": "ayañca nesaṃ aññataro,",
  "atk-s0201a0:575_8": "tasmā ekamantaṃ nisīdi.",
  "atk-s0201a0:576_0": "Kathaṃ nisinno pana ekamantaṃ nisinno hotīti.",
  "atk-s0201a0:576_1": "Cha nisajjadose vajjetvā.",
  "atk-s0201a0:576_2": "Seyyathidaṃ,",
  "atk-s0201a0:576_3": "atidūraṃ accāsannaṃ uparivātaṃ unnatapadesaṃ atisammukhaṃ atipacchāti.",
  "atk-s0201a0:576_4": "Atidūre nisinno hi sace kathetukāmo hoti,",
  "atk-s0201a0:576_5": "uccāsaddena kathetabbaṃ hoti.",
  "atk-s0201a0:576_6": "Accāsanne nisinno saṅghaṭṭanaṃ karoti.",
  "atk-s0201a0:576_7": "Uparivāte nisinno sarīragandhena bādhati.",
  "atk-s0201a0:576_8": "Unnatappadese nisinno agāravaṃ pakāseti.",
  "atk-s0201a0:576_9": "Atisammukhā nisinno sace daṭṭhukāmo hoti,",
  "atk-s0201a0:576_10": "cakkhunā cakkhuṃ āhacca daṭṭhabbaṃ hoti.",
  "atk-s0201a0:576_11": "Atipacchā nisinno sace daṭṭhukāmo hoti,",
  "atk-s0201a0:576_12": "gīvaṃ pasāretvā daṭṭhabbaṃ hoti.",
  "atk-s0201a0:576_13": "Tasmā ayampi ete cha nisajjadose vajjetvā nisīdi,",
  "atk-s0201a0:576_14": "tena vuttaṃ “ekamantaṃ nisīdī”ti.",
  "atk-s0201a0:577_0": "Yemeti ye ime.",
  "atk-s0201a0:577_1": "Kulaputtāti duvidhā kulaputtā jātikulaputtā ācārakulaputtā.",
  "atk-s0201a0:577_2": "Tattha “tena kho pana samayena raṭṭhapālo nāma kulaputto tasmiṃyeva thullakoṭṭhike aggakulassa putto”ti evaṃ āgatā uccākulappasutā jātikulaputtā nāma.",
  "atk-s0201a0:577_3": "“Ye te kulaputtā saddhā agārasmā anagāriyaṃ pabbajitā”ti evaṃ āgatā pana yattha katthaci kule pasutāpi ācārasampannā ācārakulaputtā nāma.",
  "atk-s0201a0:577_4": "Idha pana dvīhipi kāraṇehi kulaputtāyeva.",
  "atk-s0201a0:578_0": "Saddhāti saddhāya.",
  "atk-s0201a0:578_1": "Agārasmāti agārato.",
  "atk-s0201a0:578_2": "Anagāriyanti pabbajjaṃ bhikkhubhāvañca.",
  "atk-s0201a0:578_3": "Pabbajjāpi hi natthettha agāriyanti anagāriyā,",
  "atk-s0201a0:578_4": "agārassa hitaṃ kasigorakkhādikammamettha natthīti attho.",
  "atk-s0201a0:578_5": "Bhikkhupi natthetassa agāranti anagāro,",
  "atk-s0201a0:578_6": "anagārassa bhāvo anagāriyaṃ.",
  "atk-s0201a0:578_7": "Pabbajitāti upagatā,",
  "atk-s0201a0:578_8": "evaṃ sabbathāpi anagāriyasaṅkhātaṃ pabbajjaṃ bhikkhubhāvaṃ vā upagatāti vuttaṃ hoti.",
  "atk-s0201a0:578_9": "Pubbaṅgamoti purato gāmī nāyako.",
  "atk-s0201a0:578_10": "Bahukāroti hitakiriyāya bahūpakāro.",
  "atk-s0201a0:578_11": "Bhavaṃ tesaṃ gotamo samādapetāti te kulaputte bhavaṃ gotamo adhisīlādīni gāhetā sikkhāpetā.",
  "atk-s0201a0:578_12": "Sā janatāti so janasamūho.",
  "atk-s0201a0:578_13": "Diṭṭhānugatiṃ āpajjatīti dassanānugatiṃ paṭipajjati,",
  "atk-s0201a0:578_14": "yandiṭṭhiko bhavaṃ gotamo yaṃkhantiko yaṃruciko,",
  "atk-s0201a0:578_15": "tepi tandiṭṭhikā honti taṃkhantikā taṃrucikāti attho.",
  "atk-s0201a0:579_0": "Kasmā panāyaṃ evamāhāti?",
  "atk-s0201a0:579_1": "Esa kira pubbe aneke kulaputte agāramajjhe vasante devaputte viya pañcahi kāmaguṇehi paricāriyamāne anto ca bahi ca susaṃvihitārakkhe disvā,",
  "atk-s0201a0:579_2": "te aparena samayena bhagavato madhurarasaṃ dhammadesanaṃ sutvā saddhāya gharā nikkhamma pabbajitvā ghāsacchādanaparamatāya",
  "atk-s0201a0:579_3": "santuṭṭhe āraññakesu senāsanesu kenaci arakkhiyamānepi anussaṅkitāparisaṅkite haṭṭhapahaṭṭhe udaggudagge addasa,",
  "atk-s0201a0:579_4": "disvā ca imesaṃ kulaputtānaṃ “ayaṃ phāsuvihāro kaṃ nissāya uppanno”ti cintento “samaṇaṃ gotama”nti bhagavati pasādaṃ alattha.",
  "atk-s0201a0:579_5": "So taṃ pasādaṃ nivedetuṃ bhagavato santikaṃ āgato,",
  "atk-s0201a0:579_6": "tasmā evamāha.",
  "atk-s0201a0:580_0": "Athassa bhagavā taṃ vacanaṃ sampaṭicchanto abbhanumodanto ca evametaṃ brāhmaṇātiādimāha.",
  "atk-s0201a0:580_1": "Vacanasampaṭicchanānumodanatthoyeva hi ettha ayaṃ evanti nipāto.",
  "atk-s0201a0:580_2": "Mamaṃ uddissāti maṃ uddissa.",
  "atk-s0201a0:580_3": "Saddhāti saddhāyeva.",
  "atk-s0201a0:580_4": "Na iṇaṭṭhā na bhayaṭṭātiādīni sandhāyāha.",
  "atk-s0201a0:580_5": "Īdisānaṃyeva hi bhagavā pubbaṅgamo,",
  "atk-s0201a0:580_6": "na itaresaṃ.",
  "atk-s0201a0:580_7": "Durabhisambhavāni hīti sambhavituṃ dukkhāni dussahāni,",
  "atk-s0201a0:580_8": "na sakkā appesakkhehi ajjhogāhitunti vuttaṃ hoti.",
  "atk-s0201a0:580_9": "Araññavanapatthānīti araññāni ca vanapatthāni ca.",
  "atk-s0201a0:580_10": "Tattha kiñcāpi abhidhamme nippariyāyena,",
  "atk-s0201a0:580_11": "“nikkhamitvā bahi indakhilā sabbametaṃ arañña”nti vuttaṃ,",
  "atk-s0201a0:580_12": "tathāpi yantaṃ “pañcadhanusatikaṃ pacchima”nti āraññikaṅganipphādakaṃ senāsanaṃ vuttaṃ,",
  "atk-s0201a0:580_13": "tadeva adhippetanti veditabbaṃ.",
  "atk-s0201a0:581_0": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-s0201a0:581_1": "yattha na kasīyati na vapīyati.",
  "atk-s0201a0:581_2": "Vuttampi cetaṃ “vanapatthanti dūrānametaṃ senāsanānaṃ adhivacanaṃ,",
  "atk-s0201a0:581_3": "vanapatthanti vanasaṇḍānametaṃ senāsanānaṃ,",
  "atk-s0201a0:581_4": "vanapatthanti bhiṃsanakānametaṃ,",
  "atk-s0201a0:581_5": "vanapatthanti salomahaṃsānametaṃ,",
  "atk-s0201a0:581_6": "vanapatthanti pariyantānametaṃ,",
  "atk-s0201a0:581_7": "vanapatthanti na manussūpacārānametaṃ senāsanānaṃ adhivacana”nti.",
  "atk-s0201a0:581_8": "Ettha ca pariyantānanti imamekaṃ pariyāyaṃ ṭhapetvā sesapariyāyehi vanapatthāni veditabbānī.",
  "atk-s0201a0:581_9": "Pantānīti pariyantāni atidūrāni.",
  "atk-s0201a0:581_10": "Dukkaraṃ pavivekanti kāyavivekaṃ dukkaraṃ.",
  "atk-s0201a0:581_11": "Durabhiramanti abhiramituṃ na sukhaṃ.",
  "atk-s0201a0:581_12": "Ekatteti ekībhāve.",
  "atk-s0201a0:581_13": "Kiṃ dasseti?",
  "atk-s0201a0:581_14": "Kāyaviveke katepi tattha cittaṃ abhiramāpetuṃ dukkaraṃ.",
  "atk-s0201a0:581_15": "Dvayaṃdvayārāmo hi ayaṃ lokoti.",
  "atk-s0201a0:581_16": "Haranti maññeti haranti viya ghasanti viya.",
  "atk-s0201a0:581_17": "Manoti manaṃ.",
  "atk-s0201a0:581_18": "Samādhiṃ alabhamānassāti upacārasamādhiṃ vā appanāsamādhiṃ vā alabhantassa.",
  "atk-s0201a0:581_19": "Kiṃ dasseti?",
  "atk-s0201a0:581_20": "Īdisassa bhikkhuno tiṇapaṇṇamigādisaddehi vividhehi ca bhiṃsanakehi vanāni cittaṃ vikkhipanti maññeti,",
  "atk-s0201a0:581_21": "sabbaṃ brāhmaṇo saddhāpabbajitānaṃ kulaputtānaṃ araññavāse vimhito āha.",
  "atk-s0201a0:582_0": "Kāyakammantavārakathā",
  "atk-s0201a0:583_0": "35.",
  "atk-s0201a0:583_1": "Athassa bhagavā purimanayeneva “evametaṃ brāhmaṇā”tiādīhi taṃ taṃ vacanaṃ sampaṭicchitvā abbhanumoditvā",
  "atk-s0201a0:583_2": "ca yasmā soḷasasu ṭhānesu ārammaṇapariggaharahitānaṃyeva tādisāni senāsanāni durabhisambhavāni,",
  "atk-s0201a0:583_3": "na tesu ārammaṇapariggāhayuttānaṃ,",
  "atk-s0201a0:583_4": "attanā ca bodhisatto samāno tādiso ahosi,",
  "atk-s0201a0:583_5": "tasmā attano tādisānaṃ senāsanānaṃ durabhisambhavataṃ dassetuṃ,",
  "atk-s0201a0:583_6": "mayhampi khotiādimāha.",
  "atk-s0201a0:584_0": "Tattha pubbeva sambodhāti sambodhato pubbeva,",
  "atk-s0201a0:584_1": "ariyamaggappattito aparabhāgeyevāti vuttaṃ hoti.",
  "atk-s0201a0:584_2": "Anabhisambuddhassāti appaṭividdhacatusaccassa.",
  "atk-s0201a0:584_3": "Bodhisattasseva satoti bujjhanakasattasseva sammāsambodhiṃ adhigantuṃ arahasattasseva sato,",
  "atk-s0201a0:584_4": "bodhiyā vā sattasseva laggasseva sato.",
  "atk-s0201a0:584_5": "Dīpaṅkarassa hi bhagavato pādamūle aṭṭhadhammasamodhānena abhinīhārasamiddhito pabhuti tathāgato bodhiyā",
  "atk-s0201a0:584_6": "satto laggo “pattabbā mayā esā”ti tadadhigamāya parakkamaṃ amuñcantoyeva āgato,",
  "atk-s0201a0:584_7": "tasmā bodhisattoti vuccati.",
  "atk-s0201a0:584_8": "Tassa mayhanti tassa evaṃ bodhisattasseva sato mayhaṃ.",
  "atk-s0201a0:584_9": "Ye kho keci samaṇā vā brāhmaṇā vāti ye keci pabbajjūpagatā vā bhovādino vā.",
  "atk-s0201a0:585_0": "Aparisuddhakāyakammantāti aparisuddhena pāṇātipātādinā kāyakammantena samannāgatā.",
  "atk-s0201a0:585_1": "Aparisuddhakāyakammantasandosahetūti aparisuddhassa kāyakammantasaṅkhātassa attano dosassa hetu,",
  "atk-s0201a0:585_2": "aparisuddhakāyakammantakāraṇāti vuttaṃ hoti.",
  "atk-s0201a0:585_3": "Haveti ekaṃsavacane nipāto.",
  "atk-s0201a0:585_4": "Akusalanti sāvajjaṃ akkhemañca.",
  "atk-s0201a0:585_5": "Bhayabheravanti bhayañca bheravañca.",
  "atk-s0201a0:585_6": "Cittutrāsassa ca bhayānakārammaṇassa cetaṃ adhivacanaṃ.",
  "atk-s0201a0:585_7": "Tatra bhayaṃ sāvajjaṭṭhena akusalaṃ,",
  "atk-s0201a0:585_8": "bheravaṃ akkhemaṭṭhenāti veditabbaṃ.",
  "atk-s0201a0:585_9": "Avhāyantīti pakkosanti. Kathaṃ?",
  "atk-s0201a0:585_10": "Te hi pāṇātipātādīni katvā “mayaṃ ayuttamakamhā,",
  "atk-s0201a0:585_11": "sace no te jāneyyuṃ,",
  "atk-s0201a0:585_12": "yesaṃ aparajjhimhā,",
  "atk-s0201a0:585_13": "idāni anubandhitvā anayabyasanaṃ āpādeyyu”nti araññaṃ pavisitvā gacchantare vā gumbantare vā nisīdanti.",
  "atk-s0201a0:585_14": "Te “appamattakampi tiṇasaddaṃ vā paṇṇasaddaṃ vā sutvā,",
  "atk-s0201a0:585_15": "idānimhā naṭṭhā”ti tasanti vittasanti,",
  "atk-s0201a0:585_16": "āgantvā parehi parivāritā viya baddhā vadhitā viya ca honti.",
  "atk-s0201a0:585_17": "Evaṃ taṃ bhayabheravaṃ attani samāropanaṭṭhena avhāyanti pakkosanti.",
  "atk-s0201a0:586_0": "Na kho panāhaṃ…pe…",
  "atk-s0201a0:586_1": "paṭisevāmīti ahaṃ kho pana aparisuddhakāyakammanto hutvā araññavanapatthāni pantāni senāsanāni na paṭisevāmi.",
  "atk-s0201a0:586_2": "Ye hi voti ettha voti nipātamattaṃ.",
  "atk-s0201a0:586_3": "Ariyā vuccanti buddhā ca buddhasāvakā ca.",
  "atk-s0201a0:586_4": "Parisuddhakāyakammantāti īdisā hutvā.",
  "atk-s0201a0:586_5": "Tesamahaṃ aññataroti tesaṃ ahampi eko aññataro.",
  "atk-s0201a0:586_6": "Bodhisatto hi gahaṭṭhopi pabbajitopi parisuddhakāyakammantova hoti.",
  "atk-s0201a0:586_7": "Bhiyyoti atirekatthe nipāto.",
  "atk-s0201a0:586_8": "Pallomanti pannalomataṃ,",
  "atk-s0201a0:586_9": "khemaṃ sotthibhāvanti attho.",
  "atk-s0201a0:586_10": "Āpādinti āpajjiṃ,",
  "atk-s0201a0:586_11": "atirekaṃ sotthibhāvaṃ atirekena vā sotthibhāvamāpajjinti vuttaṃ hoti.",
  "atk-s0201a0:586_12": "Araññe vihārāyāti araññe vihāratthāya.",
  "atk-s0201a0:587_0": "Kāyakammantavārakathā niṭṭhitā.",
  "atk-s0201a0:588_0": "Vacīkammantavārādivaṇṇanā",
  "atk-s0201a0:589_0": "36.",
  "atk-s0201a0:589_1": "Esa nayo sabbattha.",
  "atk-s0201a0:589_2": "Ayaṃ pana viseso,",
  "atk-s0201a0:589_3": "vacīkammantavāre tāva aparisuddhavacīkammantāti aparisuddhena musāvādādinā vacīkammantena samannāgatā.",
  "atk-s0201a0:589_4": "Te kathaṃ bhayabheravaṃ avhāyanti?",
  "atk-s0201a0:589_5": "Te musāvādena parassa atthaṃ bhañjitvā,",
  "atk-s0201a0:589_6": "pisuṇavācāya mittabhedaṃ katvā pharusavācāya paresaṃ parisamajjhe mammāni tuditvā niratthakavācāya parasattānaṃ",
  "atk-s0201a0:589_7": "kammante nāsetvā “mayaṃ ayuttamakamhā,",
  "atk-s0201a0:589_8": "sace no te jāneyyuṃ,",
  "atk-s0201a0:589_9": "yesaṃ aparajjhimhā,",
  "atk-s0201a0:589_10": "idāni anubandhitvā anayabyasanaṃ pāpeyyu”nti araññaṃ pavisitvā gacchantare vā gumbantare vā nisīdanti.",
  "atk-s0201a0:589_11": "Te “appamattakampi tiṇasaddaṃ vā paṇṇasaddaṃ vā sutvā idānimhā naṭṭhā”ti tasanti vittasanti āgantvā parehi",
  "atk-s0201a0:589_12": "parivāritā viya baddhā vadhitā viya ca honti.",
  "atk-s0201a0:589_13": "Evaṃ taṃ bhayabheravaṃ attani samāropanaṭṭhena avhāyanti,",
  "atk-s0201a0:589_14": "pakkosanti.",
  "atk-s0201a0:590_0": "Manokammantavāre aparisuddhamanokammantāti aparisuddhena abhijjhādinā manokammantena samannāgatā.",
  "atk-s0201a0:590_1": "Te kathaṃ bhayabheravaṃ avhāyanti?",
  "atk-s0201a0:590_2": "Te paresaṃ rakkhitagopitesu bhaṇḍesu abhijjhāvisamalobhaṃ uppādetvā parassa kujjhitvā parasatte micchādassanaṃ gāhāpetvā mayaṃ ayuttamakamhā…pe…",
  "atk-s0201a0:590_3": "attani samāropanaṭṭhena avhāyanti pakkosanti.",
  "atk-s0201a0:591_0": "Ājīvavāre aparisuddhājīvāti aparisuddhena vejjakammadūtakammavaḍḍhipayogādinā ekavīsatianesanabhedena ājīvena samannāgatā.",
  "atk-s0201a0:591_1": "Te kathaṃ bhayabheravaṃ avhāyanti?",
  "atk-s0201a0:591_2": "Te evaṃ jīvikaṃ kappetvā suṇanti –",
  "atk-s0201a0:591_3": "“sāsanasodhakā kira tepiṭakā bhikkhū sāsanaṃ sodhetuṃ nikkhantā,",
  "atk-s0201a0:591_4": "ajja vā sve vā idhāgamissantī”ti araññaṃ pavisitvā gacchantare vā…pe…",
  "atk-s0201a0:591_5": "tasanti vittasanti.",
  "atk-s0201a0:591_6": "Te hi āgantvā parivāretvā gahitā viya odātavatthanivāsitā viya ca hontīti.",
  "atk-s0201a0:591_7": "Sesaṃ tādisameva.",
  "atk-s0201a0:592_0": "37.",
  "atk-s0201a0:592_1": "Ito paraṃ abhijjhālūtiādīsu kiñcāpi abhijjhābyāpādā manokammantena saṅgahitā tathāpi nīvaraṇavasena puna vuttāti veditabbā.",
  "atk-s0201a0:592_2": "Tattha abhijjhālūti parabhaṇḍādiabhijjhāyanasīlā.",
  "atk-s0201a0:592_3": "Kāmesu tibbasārāgāti vatthukāmesu bahalakilesarāgā,",
  "atk-s0201a0:592_4": "te kathaṃ bhayabheravaṃ avhāyanti?",
  "atk-s0201a0:592_5": "Te avavatthitārammaṇā honti,",
  "atk-s0201a0:592_6": "tesaṃ avavatthitārammaṇānaṃ araññe viharantānaṃ divā diṭṭhaṃ rattiṃ bhayabheravaṃ hutvā upaṭṭhāti –",
  "atk-s0201a0:592_7": "“te ākulacittā appamattakenapi tasanti vittasanti,",
  "atk-s0201a0:592_8": "rajjuṃ vā lataṃ vā disvā sappasaññino honti,",
  "atk-s0201a0:592_9": "khāṇuṃ disvā yakkhasaññino,",
  "atk-s0201a0:592_10": "thalaṃ vā pabbataṃ vā disvā hatthisaññino sappādīhi anayabyasanaṃ āpāditā viya hontī”ti.",
  "atk-s0201a0:592_11": "Sesaṃ tādisameva.",
  "atk-s0201a0:593_0": "38.",
  "atk-s0201a0:593_1": "Byāpannacittāti pakatibhāvavijahanena vipannacittā.",
  "atk-s0201a0:593_2": "Kilesānugatañhi cittaṃ pakatibhāvaṃ vijahati,",
  "atk-s0201a0:593_3": "purāṇabhattabyañjanaṃ viya pūtikaṃ hoti.",
  "atk-s0201a0:593_4": "Paduṭṭhamanasaṅkappāti paduṭṭhacittasaṅkappā,",
  "atk-s0201a0:593_5": "abhadrakena paresaṃ anatthajanakena cittasaṅkappena samannāgatāti vuttaṃ hoti.",
  "atk-s0201a0:593_6": "Te kathaṃ bhayabheravaṃ avhāyanti?",
  "atk-s0201a0:593_7": "Bhayabheravāvhāyanaṃ ito pabhuti abhijjhāluvāre vuttanayeneva veditabbaṃ.",
  "atk-s0201a0:593_8": "Yattha pana viseso bhavissati,",
  "atk-s0201a0:593_9": "tattha vakkhāma.",
  "atk-s0201a0:593_10": "Na kho panāhaṃ byāpannacittoti ettha pana mettacitto ahaṃ hitacittoti dasseti,",
  "atk-s0201a0:593_11": "īdisā hi bodhisattā honti.",
  "atk-s0201a0:593_12": "Evaṃ sabbattha vuttadosapaṭipakkhavasena bodhisattassa guṇā vaṇṇetabbā.",
  "atk-s0201a0:594_0": "39.",
  "atk-s0201a0:594_1": "Thinamiddhapariyuṭṭhitāti cittagelaññabhūtena thinena sesanāmakāyagelaññabhūtena middhena ca pariyuṭṭhitā,",
  "atk-s0201a0:594_2": "abhibhūtā gahitāti vuttaṃ hoti.",
  "atk-s0201a0:594_3": "Te niddābahulā honti.",
  "atk-s0201a0:595_0": "40.",
  "atk-s0201a0:595_1": "Uddhatāti uddhaccapakatikā vipphandamānacittā,",
  "atk-s0201a0:595_2": "uddhaccena hi ekārammaṇe cittaṃ vipphandati dhajayaṭṭhiyaṃ vātena paṭākā viya.",
  "atk-s0201a0:595_3": "Avūpasantacittāti anibbutacittā,",
  "atk-s0201a0:595_4": "idha kukkuccaṃ gahetuṃ vaṭṭati.",
  "atk-s0201a0:596_0": "41.",
  "atk-s0201a0:596_1": "Kaṅkhī vicikicchīti ettha ekamevidaṃ pañcamaṃ nīvaraṇaṃ.",
  "atk-s0201a0:596_2": "Kiṃ nu kho idanti ārammaṇaṃ kaṅkhanato kaṅkhā,",
  "atk-s0201a0:596_3": "idamevidanti nicchetuṃ asamatthabhāvato vicikicchāti vuccati,",
  "atk-s0201a0:596_4": "tena samannāgatā samaṇabrāhmaṇā “kaṅkhī vicikicchī”ti vuttā.",
  "atk-s0201a0:597_0": "42.",
  "atk-s0201a0:597_1": "Attukkaṃsanakā paravambhīti ye attānaṃ ukkaṃsenti ukkhipanti,",
  "atk-s0201a0:597_2": "ucce ṭhāne ṭhapenti,",
  "atk-s0201a0:597_3": "parañca vambhenti garahanti nindanti,",
  "atk-s0201a0:597_4": "nīce ṭhāne ṭhapenti,",
  "atk-s0201a0:597_5": "tesametaṃ adhivacanaṃ.",
  "atk-s0201a0:597_6": "Te kathaṃ bhayabheravaṃ avhāyanti?",
  "atk-s0201a0:597_7": "Te parehi “asuko ca kira asuko ca attānaṃ ukkaṃsenti,",
  "atk-s0201a0:597_8": "amhe garahanti,",
  "atk-s0201a0:597_9": "dāse viya karonti,",
  "atk-s0201a0:597_10": "gaṇhatha ne”ti anubaddhā palāyitvā araññaṃ pavisitvā gacchantare vā gumbantare vāti kāyakammantasadisaṃ vitthāretabbaṃ.",
  "atk-s0201a0:598_0": "43.",
  "atk-s0201a0:598_1": "Chambhīti kāyathambhanalomahaṃsanakarena thambhena samannāgatā.",
  "atk-s0201a0:598_2": "Bhīrukajātikāti bhīrukapakatikā,",
  "atk-s0201a0:598_3": "gāmadārakā viya bhayabahulā asūrā kātarāti vuttaṃ hoti.",
  "atk-s0201a0:599_0": "44.",
  "atk-s0201a0:599_1": "Lābhasakkārasilokanti ettha labbhatīti lābho,",
  "atk-s0201a0:599_2": "catunnaṃ paccayānametaṃ adhivacanaṃ.",
  "atk-s0201a0:599_3": "Sakkāroti sundarakāro,",
  "atk-s0201a0:599_4": "paccayā eva hi paṇītapaṇītā sundarasundarā ca abhisaṅkharitvā katā sakkārāti vuccanti.",
  "atk-s0201a0:599_5": "Yā ca parehi attano gāravakiriyā pupphādīhi vā pūjā.",
  "atk-s0201a0:599_6": "Silokoti vaṇṇabhaṇanaṃ etaṃ,",
  "atk-s0201a0:599_7": "lābhañca sakkārañca silokañca lābhasakkārasilokaṃ.",
  "atk-s0201a0:599_8": "Nikāmayamānāti patthayamānā.",
  "atk-s0201a0:599_9": "Bhayabheravāvhāyanaṃ abhijjhāluvārasadisameva.",
  "atk-s0201a0:599_10": "Tadatthadīpakaṃ panettha piyagāmikavatthuṃ kathenti –",
  "atk-s0201a0:600_0": "Eko kira piyagāmiko nāma bhikkhu samādinnadhutaṅgānaṃ bhikkhūnaṃ lābhaṃ disvā “ahampi dhutaṅgaṃ samādiyitvā",
  "atk-s0201a0:600_1": "lābhaṃ uppādemī”ti cintetvā sosānikaṅgaṃ samādāya susāne vasati.",
  "atk-s0201a0:600_2": "Athekadivasaṃ eko kammamutto jaraggavo divā gocare caritvā rattiṃ tasmiṃ susāne pupphagumbe sīsaṃ katvā romanthayamāno aṭṭhāsi.",
  "atk-s0201a0:600_3": "Piyagāmiko rattiṃ caṅkamanā nikkhanto tassa hanusaddaṃ sutvā cintesi “addhā maṃ lābhagiddho esa susāne vasatīti ñatvā devarājā viheṭhetuṃ āgato”ti,",
  "atk-s0201a0:600_4": "so jaraggavassa purato añjaliṃ paggahetvā “sappurisa devarāja ajja me ekarattiṃ khama,",
  "atk-s0201a0:600_5": "sve paṭṭhāya na evaṃ karissāmī”ti namassamāno sabbarattiṃ yācanto aṭṭhāsi.",
  "atk-s0201a0:600_6": "Tato sūriye uṭṭhite taṃ disvā kattarayaṭṭhiyā paharitvā palāpesi “sabbarattiṃ maṃ bhiṃsāpesī”ti.",
  "atk-s0201a0:601_0": "45.",
  "atk-s0201a0:601_1": "Kusītāti kosajjānugatā.",
  "atk-s0201a0:601_2": "Hīnavīriyāti hīnā vīriyena virahitā viyuttā,",
  "atk-s0201a0:601_3": "nibbīriyāti vuttaṃ hoti.",
  "atk-s0201a0:601_4": "Tattha kusītā kāyikavīriyārambhavirahitā honti,",
  "atk-s0201a0:601_5": "hīnavīriyā cetasikavīriyārambhavirahitā.",
  "atk-s0201a0:601_6": "Te ārammaṇavavatthānamattampi kātuṃ na sakkonti.",
  "atk-s0201a0:601_7": "Tesaṃ avavatthitārammaṇānanti sabbaṃ pubbasadisameva.",
  "atk-s0201a0:602_0": "46.",
  "atk-s0201a0:602_1": "Muṭṭhassatīti naṭṭhassatī.",
  "atk-s0201a0:602_2": "Asampajānāti paññārahitā,",
  "atk-s0201a0:602_3": "imassa ca paṭipakkhe “upaṭṭhitassatīhamasmī”ti vacanato satibhājaniyamevetaṃ.",
  "atk-s0201a0:602_4": "Paññā panettha satidubbalyadīpanatthaṃ vuttā.",
  "atk-s0201a0:602_5": "Duvidhā hi sati paññāsampayuttā paññāvippayuttā ca.",
  "atk-s0201a0:602_6": "Tattha paññāsampayuttā balavatī,",
  "atk-s0201a0:602_7": "vippayuttā dubbalā,",
  "atk-s0201a0:602_8": "tasmā yadāpi tesaṃ sati hoti,",
  "atk-s0201a0:602_9": "tadāpi asampajānantā muṭṭhassatīyeva te,",
  "atk-s0201a0:602_10": "dubbalāya satiyā satikiccābhāvatoti etamatthaṃ dīpetuṃ “asampajānā”ti vuttaṃ.",
  "atk-s0201a0:602_11": "Te evaṃ muṭṭhassatī asampajānā ārammaṇavavatthānamattampi kātuṃ na sakkontīti sabbaṃ pubbasadisameva.",
  "atk-s0201a0:603_0": "47.",
  "atk-s0201a0:603_1": "Asamāhitāti upacārappanāsamādhivirahitā.",
  "atk-s0201a0:603_2": "Vibbhantacittāti ubbhantacittā.",
  "atk-s0201a0:603_3": "Samādhivirahena laddhokāsena uddhaccena tesaṃ samādhivirahānaṃ cittaṃ nānārammaṇesu paribbhamati,",
  "atk-s0201a0:603_4": "vanamakkaṭo viya vanasākhāsu uddhaccena ekārammaṇe vipphandati.",
  "atk-s0201a0:603_5": "Pubbe vuttanayenena te evaṃ asamāhitā vibbhantacittā ārammaṇavavatthānamattampi kātuṃ na sakkontīti sabbaṃ pubbasadisameva.",
  "atk-s0201a0:604_0": "48.",
  "atk-s0201a0:604_1": "Duppaññāti nippaññānametaṃ adhivacanaṃ.",
  "atk-s0201a0:604_2": "Paññā pana duṭṭhā nāma natthi.",
  "atk-s0201a0:604_3": "Eḷamūgāti elamukhā, kha-",
  "atk-s0201a0:604_4": "kārassa ga-",
  "atk-s0201a0:604_5": "kāro kato.",
  "atk-s0201a0:604_6": "Lālamukhāti vuttaṃ hoti.",
  "atk-s0201a0:604_7": "Duppaññānañhi kathentānaṃ lālā mukhato galati,",
  "atk-s0201a0:604_8": "lālā ca elāti vuccati.",
  "atk-s0201a0:604_9": "Yathāha “passelamūgaṃ uragaṃ dujjivha”nti.",
  "atk-s0201a0:604_10": "Tasmā te “eḷamūgā”ti vuccanti.",
  "atk-s0201a0:604_11": "“Elamukhā”tipi pāṭho.",
  "atk-s0201a0:604_12": "“Elamugā”ti keci paṭhanti,",
  "atk-s0201a0:604_13": "apare “elamukā”tipi,",
  "atk-s0201a0:604_14": "sabbattha “elamukhā”ti attho.",
  "atk-s0201a0:604_15": "Te kathaṃ bhayabheravaṃ avhāyanti?",
  "atk-s0201a0:604_16": "Te duppaññā eḷamūgā ārammaṇavavatthānamattampi kātuṃ na sakkonti.",
  "atk-s0201a0:604_17": "Tesaṃ avavatthitārammaṇānaṃ araññe viharantānaṃ divā diṭṭhaṃ rattiṃ bhayabheravaṃ hutvā upaṭṭhāti “te ākulacittā appamattakenapi tasanti vittasanti,",
  "atk-s0201a0:604_18": "rajjuṃ vā lataṃ vā disvā sappasaññino honti,",
  "atk-s0201a0:604_19": "khāṇuṃ disvā yakkhasaññino,",
  "atk-s0201a0:604_20": "thalaṃ vā pabbataṃ vā disvā hatthisaññino sappādīhi anayavyasanaṃ āpāditā viya hontī”ti.",
  "atk-s0201a0:604_21": "Evaṃ taṃ bhayabheravaṃ attani samāropanaṭṭhena avhāyanti pakkosanti.",
  "atk-s0201a0:604_22": "Paññāsampannohamasmīti ettha paññāsampannoti paññāya sampanno samannāgato,",
  "atk-s0201a0:604_23": "no ca kho vipassanāpaññāya,",
  "atk-s0201a0:604_24": "na maggapaññāya,",
  "atk-s0201a0:604_25": "apica kho pana imesu soḷasasu ṭhānesu ārammaṇavavatthānapaññāyāti attho.",
  "atk-s0201a0:604_26": "Sesaṃ sabbattha vuttanayamevāti.",
  "atk-s0201a0:605_0": "Vacīkammantavārādivaṇṇanā niṭṭhitā.",
  "atk-s0201a0:606_0": "Soḷasaṭṭhānārammaṇapariggaho niṭṭhito.",
  "atk-s0201a0:607_0": "Bhayabheravasenāsanādivaṇṇanā",
  "atk-s0201a0:608_0": "49.",
  "atk-s0201a0:608_1": "Tassa mayhanti ko anusandhi?",
  "atk-s0201a0:608_2": "Bodhisatto kira imāni soḷasārammaṇāni pariggaṇhanto ca bhayabheravaṃ adisvā bhayabheravaṃ nāma evarūpāsu rattīsu evarūpe senāsane ca paññāyati,",
  "atk-s0201a0:608_3": "handa naṃ tatthāpi gavesissāmīti bhayabheravagavesanamakāsi,",
  "atk-s0201a0:608_4": "etamatthaṃ bhagavā idāni brāhmaṇassa dassento tassa mayhantiādimāha.",
  "atk-s0201a0:609_0": "Tattha yā tāti ubhayametaṃ rattīnaṃyeva uddesaniddesavacanaṃ.",
  "atk-s0201a0:609_1": "Abhiññātāti ettha abhīti lakkhaṇatthe upasaggo.",
  "atk-s0201a0:609_2": "Tasmā abhiññātāti candapāripūriyā candaparikkhayenāti evamādīhi lakkhaṇehi ñātāti veditabbā.",
  "atk-s0201a0:609_3": "Abhilakkhitāti ettha upasaggamattameva,",
  "atk-s0201a0:609_4": "tasmā abhilakkhitāti lakkhaṇīyā icceva attho,",
  "atk-s0201a0:609_5": "uposathasamādānadhammassavanapūjāsakkārādikaraṇatthaṃ lakkhetabbā sallakkhetabbā upalakkhetabbāti vuttaṃ hoti.",
  "atk-s0201a0:610_0": "Cātuddasīti pakkhassa paṭhamadivasato pabhuti catuddasannaṃ pūraṇī ekā ratti.",
  "atk-s0201a0:610_1": "Evaṃ pañcadasī aṭṭhamī ca.",
  "atk-s0201a0:610_2": "Pakkhassāti sukkapakkhassa kaṇhapakkhassa ca.",
  "atk-s0201a0:610_3": "Etā tisso tisso katvā cha rattiyo,",
  "atk-s0201a0:610_4": "tasmā sabbattha pakkhavacanaṃ yojetabbaṃ “pakkhassa cātuddasī pakkhassa pañcadasī pakkhassa aṭṭhamī”ti.",
  "atk-s0201a0:610_5": "Atha pañcamī kasmā na gahitāti?",
  "atk-s0201a0:610_6": "Asabbakālikattā.",
  "atk-s0201a0:610_7": "Buddhe kira bhagavati anuppannepi uppajjitvā aparinibbutepi pañcamī anabhilakkhitāyeva,",
  "atk-s0201a0:610_8": "parinibbute pana dhammasaṅgāhakattherā cintesuṃ “dhammassavanaṃ cirena hotī”ti.",
  "atk-s0201a0:610_9": "Tato sammannitvā pañcamīti dhammassavanadivasaṃ ṭhapesuṃ,",
  "atk-s0201a0:610_10": "tato pabhuti sā abhilakkhitā jātā,",
  "atk-s0201a0:610_11": "evaṃ asabbakālikattā ettha na gahitāti.",
  "atk-s0201a0:611_0": "Tathārūpāsūti tathāvidhāsu.",
  "atk-s0201a0:611_1": "Ārāmacetiyānīti pupphārāmaphalārāmādayo ārāmā eva ārāmacetiyāni.",
  "atk-s0201a0:611_2": "Cittīkataṭṭhena hi cetiyānīti vuccanti,",
  "atk-s0201a0:611_3": "pūjanīyaṭṭhenāti vuttaṃ hoti.",
  "atk-s0201a0:611_4": "Vanacetiyānīti baliharaṇavanasaṇḍasubhagavanadevasālavanādīni vanāniyeva vanacetiyāni.",
  "atk-s0201a0:611_5": "Rukkhacetiyānīti gāmanigamādidvāresu pūjanīyarukkhāyeva rukkhacetiyāni.",
  "atk-s0201a0:611_6": "Lokiyā hi dibbādhivatthāti vā maññamānā tesuyeva vā dibbasaññino hutvā ārāmavanarukkhe cittīkaronti, pūjenti,",
  "atk-s0201a0:611_7": "tena te sabbepi cetiyānīti vuccanti.",
  "atk-s0201a0:611_8": "Bhiṃsanakānīti bhayajanakāni,",
  "atk-s0201a0:611_9": "passatopi suṇatopi bhayaṃ janenti.",
  "atk-s0201a0:611_10": "Salomahaṃsānīti saheva lomahaṃsena vattanti,",
  "atk-s0201a0:611_11": "pavisamānasseva lomahaṃsajananato.",
  "atk-s0201a0:611_12": "Appeva nāma passeyyanti api nāma taṃ bhayabheravaṃ passeyyameva.",
  "atk-s0201a0:611_13": "Aparena samayenāti,",
  "atk-s0201a0:611_14": "“etadahosi yaṃnūnāha”nti evaṃ cintitakālato paṭṭhāya aññena kālena.",
  "atk-s0201a0:612_0": "Tattha ca me brāhmaṇa viharatoti tathārūpesu senāsanesu yaṃ yaṃ manussānaṃ āyācanaupahārakaraṇārahaṃ",
  "atk-s0201a0:612_1": "yakkhaṭṭhānaṃ pupphadhūpamaṃsaruhiravasāmedapihakapapphāsasurāmerayādīhi okiṇṇakilinnadharaṇitalaṃ ekanipātaṃ",
  "atk-s0201a0:612_2": "viya yakkharakkhasapisācānaṃ,",
  "atk-s0201a0:612_3": "yaṃ divāpi passantānaṃ hadayaṃ maññe phalati,",
  "atk-s0201a0:612_4": "taṃ ṭhānaṃ sandhāyāha “tattha ca me, brāhmaṇa,",
  "atk-s0201a0:612_5": "viharato”ti.",
  "atk-s0201a0:612_6": "Mago vā āgacchatīti siṅgāni vā khurāni vā koṭṭento gokaṇṇakhaggadīpivarāhādibhedo mago vā āgacchati,",
  "atk-s0201a0:612_7": "sabbacatuppadānañhi idha magoti nāmaṃ.",
  "atk-s0201a0:612_8": "Katthaci pana kāḷasiṅgālopi vuccati. Yathāha –",
  "atk-s0201a0:613_0": "“Usabhasseva te khandho, sīhasseva vijambhitaṃ;",
  "atk-s0201a0:614_0": "Magarāja namo tyatthu, api kiñci labhāmase”ti. ;",
  "atk-s0201a0:615_0": "Moro vā kaṭṭhaṃ pātetīti moro vā sukkhakaṭṭhaṃ rukkhato cāletvā pāteti.",
  "atk-s0201a0:615_1": "Moraggahaṇena ca idha sabbapakkhiggahaṇaṃ adhippetaṃ,",
  "atk-s0201a0:615_2": "tena yo koci pakkhīti vuttaṃ hoti.",
  "atk-s0201a0:615_3": "Atha vā moro vāti vā saddena añño vā koci pakkhīti.",
  "atk-s0201a0:615_4": "Esa nayo purime magaggahaṇepi.",
  "atk-s0201a0:615_5": "Vāto vā paṇṇakasaṭaṃ eretīti vāto vā paṇṇakacavaraṃ ghaṭṭeti.",
  "atk-s0201a0:615_6": "Etaṃ nūna taṃ bhayabheravaṃ āgacchatīti yametaṃ āgacchati,",
  "atk-s0201a0:615_7": "taṃ bhayabheravaṃ nūnāti.",
  "atk-s0201a0:615_8": "Ito pabhuti ca ārammaṇameva bhayabheravanti veditabbaṃ.",
  "atk-s0201a0:615_9": "Parittassa ca adhimattassa ca bhayassa ārammaṇattā sukhārammaṇaṃ rūpaṃ sukhamiva.",
  "atk-s0201a0:615_10": "Kiṃ nu kho ahaṃ aññadatthu bhayapaṭikaṅkhī viharāmīti ahaṃ kho kiṃ kāraṇaṃ ekaṃseneva bhayaṃ ākaṅkhamāno icchamāno hutvā viharāmi.",
  "atk-s0201a0:616_0": "Yathābhūtaṃ yathābhūtassāti yena yena iriyāpathena bhūtassa bhavitassa sato vattamānassa samaṅgībhūtassa vā.",
  "atk-s0201a0:616_1": "Meti mama santike.",
  "atk-s0201a0:616_2": "Tathābhūtaṃ tathābhūto vāti tena teneva iriyāpathena bhūto bhavito santo vattamāno samaṅgībhūto vāti attho.",
  "atk-s0201a0:616_3": "So kho ahaṃ…pe…",
  "atk-s0201a0:616_4": "paṭivinemīti bodhisattassa kira caṅkamantassa tasmiṃ magasiṅgakhurasaddādibhede bhayabheravārammaṇe āgate neva mahāsatto tiṭṭhati,",
  "atk-s0201a0:616_5": "na nisīdati na sayati,",
  "atk-s0201a0:616_6": "atha kho caṅkamantova parivīmaṃsanto parivicinanto bhayabheravaṃ na passati,",
  "atk-s0201a0:616_7": "magasiṅgakhurasaddādimattameva cetaṃ hoti,",
  "atk-s0201a0:616_8": "so taṃ ñatvā idaṃ nāmetaṃ,",
  "atk-s0201a0:616_9": "na bhayabheravanti tato tiṭṭhati vā nisīdati vā sayati vā.",
  "atk-s0201a0:616_10": "Etamatthaṃ dassento “so kho aha”ntiādimāha.",
  "atk-s0201a0:616_11": "Esa nayo sabbapeyyālesu.",
  "atk-s0201a0:616_12": "Ito parañca iriyāpathapaṭipāṭiyā avatvā āsannapaṭipāṭiyā iriyāpathā vuttāti veditabbā,",
  "atk-s0201a0:616_13": "caṅkamantassa hi bhayabherave āgate na ṭhito na nisinno na nipanno ṭhitassāpi āgate na caṅkamīti evaṃ tassa āsannapaṭipāṭiyā vuttāti.",
  "atk-s0201a0:617_0": "Bhayabheravasenāsanādivaṇṇanā niṭṭhitā.",
  "atk-s0201a0:618_0": "Asammohavihāravaṇṇanā",
  "atk-s0201a0:619_0": "50.",
  "atk-s0201a0:619_1": "Evaṃ bhiṃsanakesupi ṭhānesu attano bhayabheravābhāvaṃ dassetvā idāni jhāyīnaṃ sammohaṭṭhānesu attano asammohavihāraṃ dassetuṃ santi kho pana,",
  "atk-s0201a0:619_2": "brāhmaṇātiādimāha.",
  "atk-s0201a0:620_0": "Tattha santīti atthi saṃvijjanti upalabbhanti.",
  "atk-s0201a0:620_1": "Rattiṃyeva samānanti rattiṃyeva santaṃ,",
  "atk-s0201a0:620_2": "divāti sañjānantīti “divaso aya”nti sañjānanti.",
  "atk-s0201a0:620_3": "Divāyeva samānanti divasaṃyeva santaṃ.",
  "atk-s0201a0:620_4": "Rattīti sañjānantīti “ratti aya”nti sañjānanti.",
  "atk-s0201a0:620_5": "Kasmā panete evaṃsaññino hontīti.",
  "atk-s0201a0:620_6": "Vuṭṭhānakosallābhāvato vā sakuṇarutato vā. Kathaṃ?",
  "atk-s0201a0:620_7": "Idhekacco odātakasiṇalābhī divā parikammaṃ katvā divā samāpanno divāyeva vuṭṭhahāmīti manasikāraṃ uppādeti,",
  "atk-s0201a0:620_8": "no ca kho addhānaparicchede kusalo hoti.",
  "atk-s0201a0:620_9": "So divasaṃ atikkamitvā rattibhāge vuṭṭhāti.",
  "atk-s0201a0:620_10": "Odātakasiṇapharaṇavasena cassa visadaṃ hoti vibhūtaṃ suvibhūtaṃ. So,",
  "atk-s0201a0:620_11": "divā vuṭṭhahāmīti uppāditamanasikāratāya odātakasiṇapharaṇavisadavibhūtatāya ca rattiṃyeva samānaṃ divāti sañjānāti.",
  "atk-s0201a0:620_12": "Idha panekacco nīlakasiṇalābhī rattiṃ parikammaṃ katvā rattiṃ samāpanno rattiṃyeva vuṭṭhahāmīti manasikāraṃ uppādeti,",
  "atk-s0201a0:620_13": "no ca kho addhānaparicchede kusalo hoti.",
  "atk-s0201a0:620_14": "So rattiṃ atikkamitvā divasabhāge vuṭṭhāti.",
  "atk-s0201a0:620_15": "Nīlakasiṇapharaṇavasena cassa avisadaṃ hoti avibhūtaṃ.",
  "atk-s0201a0:620_16": "So rattiṃ vuṭṭhahāmīti uppāditamanasikāratāya nīlakasiṇapharaṇāvisadāvibhūtatāya ca divāyeva samānaṃ rattīti sañjānāti.",
  "atk-s0201a0:620_17": "Evaṃ tāva vuṭṭhānakosallābhāvato evaṃsaññino honti.",
  "atk-s0201a0:621_0": "Sakuṇarutato pana idhekacco antosenāsane nisinno hoti.",
  "atk-s0201a0:621_1": "Atha divā ravanakasakuṇā kākādayo candālokena divāti maññamānā rattiṃ ravanti,",
  "atk-s0201a0:621_2": "aññehi vā kāraṇehi.",
  "atk-s0201a0:621_3": "So tesaṃ saddaṃ sutvā rattiṃyeva samānaṃ divāti sañjānāti.",
  "atk-s0201a0:621_4": "Idha panekacco pabbatantare gambhīrāya ghanavanappaṭicchannāya giriguhāya sattāhavaddalikāya vattamānāya antarahitasūriyāloke kāle nisinno hoti.",
  "atk-s0201a0:621_5": "Atha rattiṃ ravanakasakuṇā ulūkādayo majjhanhikasamayepi tattha tattha samandhakāre nilīnā rattisaññāya vā aññehi vā kāraṇehi ravanti.",
  "atk-s0201a0:621_6": "So tesaṃ saddaṃ sutvā divāyeva samānaṃ rattīti sañjānāti.",
  "atk-s0201a0:621_7": "Evaṃ sakuṇarutato evaṃsaññino hontīti.",
  "atk-s0201a0:621_8": "Idamahanti idaṃ ahaṃ evaṃ sañjānanaṃ.",
  "atk-s0201a0:621_9": "Sammohavihārasmiṃ vadāmīti sammohavihārapariyāpannaṃ antogadhaṃ,",
  "atk-s0201a0:621_10": "sammohavihārānaṃ aññataraṃ vadāmīti vuttaṃ hoti.",
  "atk-s0201a0:622_0": "Ahaṃ kho pana brāhmaṇa…pe…",
  "atk-s0201a0:622_1": "sañjānāmīti pākaṭo bodhisattassa rattindivaparicchedo sattāhavaddalepi candimasūriyesu adissamānesupi jānātiyeva “ettakaṃ purebhattakālo gato,",
  "atk-s0201a0:622_2": "ettakaṃ pacchābhattakālo,",
  "atk-s0201a0:622_3": "ettakaṃ paṭhamayāmo,",
  "atk-s0201a0:622_4": "ettakaṃ majjhimayāmo,",
  "atk-s0201a0:622_5": "ettakaṃ pacchimayāmo”ti,",
  "atk-s0201a0:622_6": "tasmā evamāha.",
  "atk-s0201a0:622_7": "Anacchariyañcetaṃ yaṃ pūritapāramī bodhisatto evaṃ jānāti.",
  "atk-s0201a0:622_8": "Padesañāṇe ṭhitānaṃ sāvakānampi hi rattindivaparicchedo pākaṭo hoti.",
  "atk-s0201a0:623_0": "Kalyāṇiyamahāvihāre kira godattatthero dvaṅgulakāle bhattaṃ gahetvā aṅgulakāle bhuñjati.",
  "atk-s0201a0:623_1": "Sūriye adissamānepi pātoyeva senāsanaṃ pavisitvā tāya velāya nikkhamati.",
  "atk-s0201a0:623_2": "Ekadivasaṃ ārāmikā “sve therassa nikkhamanakāle passāmā”ti bhattaṃ sampādetvā kālatthambhamūle nisīdiṃsu.",
  "atk-s0201a0:623_3": "Thero dvaṅgulakāleyeva nikkhamati.",
  "atk-s0201a0:623_4": "Tato pabhuti kira sūriye adissamānepi therassa nikkhamanasaññāya eva bheriṃ ākoṭenti.",
  "atk-s0201a0:624_0": "Ajagaravihārepi kāḷadevatthero antovasse yāmagaṇḍikaṃ paharati,",
  "atk-s0201a0:624_1": "āciṇṇametaṃ therassa.",
  "atk-s0201a0:624_2": "Na ca yāmayantanāḷikaṃ payojeti,",
  "atk-s0201a0:624_3": "aññe bhikkhū payojenti.",
  "atk-s0201a0:624_4": "Atha nikkhante paṭhame yāme there muggaraṃ gahetvā ṭhitamatteyeva ekaṃ dve vāre paharanteyeva vā yāmayantaṃ patati,",
  "atk-s0201a0:624_5": "evaṃ tīsu yāmesu samaṇadhammaṃ katvā thero pātoyeva gāmaṃ pavisitvā piṇḍapātaṃ ādāya vihāraṃ āgantvā",
  "atk-s0201a0:624_6": "bhojanavelāya pattaṃ gahetvā divā vihāraṭṭhānaṃ gantvā samaṇadhammaṃ karoti.",
  "atk-s0201a0:624_7": "Bhikkhū kālatthambhaṃ disvā therassa adisvā āgamanatthāya pesenti.",
  "atk-s0201a0:624_8": "So bhikkhu theraṃ divā vihāraṭṭhānā nikkhamantameva vā antarāmagge vā passati.",
  "atk-s0201a0:624_9": "Evaṃ padesañāṇe ṭhitānaṃ sāvakānampi rattindivaparicchedo pākaṭo hoti,",
  "atk-s0201a0:624_10": "kimaṅgaṃ pana bodhisattānanti.",
  "atk-s0201a0:625_0": "Yaṃ kho taṃ brāhmaṇa…pe…",
  "atk-s0201a0:625_1": "vadeyyāti ettha pana “yaṃ kho taṃ, brāhmaṇa,",
  "atk-s0201a0:625_2": "asammohadhammo satto loke uppanno…pe…",
  "atk-s0201a0:625_3": "sukhāya devamanussāna”nti vacanaṃ vadamāno koci sammā vadeyya,",
  "atk-s0201a0:625_4": "sammā vadamāno siyā,",
  "atk-s0201a0:625_5": "na vitathavādī assa.",
  "atk-s0201a0:625_6": "Mameva taṃ vacanaṃ vadamāno sammā vadeyya,",
  "atk-s0201a0:625_7": "sammā vadamāno siyā,",
  "atk-s0201a0:625_8": "na vitathavādī assāti evaṃ padasambandho veditabbo.",
  "atk-s0201a0:626_0": "Tattha asammohadhammoti asammohasabhāvo.",
  "atk-s0201a0:626_1": "Loketi manussaloke.",
  "atk-s0201a0:626_2": "Bahujanahitāyāti bahujanassa hitatthāya,",
  "atk-s0201a0:626_3": "paññāsampattiyā diṭṭhadhammikasamparāyikahitūpadesakoti.",
  "atk-s0201a0:626_4": "Bahujanasukhāyāti bahujanassa sukhatthāya,",
  "atk-s0201a0:626_5": "cāgasampattiyā upakaraṇasukhassa dāyakoti.",
  "atk-s0201a0:626_6": "Lokānukampāyāti lokassa anukampatthāya,",
  "atk-s0201a0:626_7": "mettākaruṇāsampattiyā mātāpitaro viya lokassa rakkhitā gopayitāti.",
  "atk-s0201a0:626_8": "Atthāya hitāya sukhāya devamanussānanti idha devamanussaggahaṇena ca bhabbapuggalaveneyyasatteyeva gahetvā",
  "atk-s0201a0:626_9": "tesaṃ nibbānamaggaphalādhigamāya attano uppattiṃ dassetīti veditabbo.",
  "atk-s0201a0:626_10": "Atthāyāti hi vutte paramatthatthāya nibbānāyāti vuttaṃ hoti.",
  "atk-s0201a0:626_11": "Hitāyāti vutte taṃ sampāpakamaggatthāyāti vuttaṃ hoti,",
  "atk-s0201a0:626_12": "nibbānasampāpakamaggato hi uttari hitaṃ nāma natthi.",
  "atk-s0201a0:626_13": "Sukhāyāti vutte phalasamāpattisukhatthāyāti vuttaṃ hoti,",
  "atk-s0201a0:626_14": "tato uttari sukhābhāvato.",
  "atk-s0201a0:626_15": "Vuttañcetaṃ “ayaṃ samādhi paccuppannasukho ceva āyatiñca sukhavipāko”ti.",
  "atk-s0201a0:627_0": "Asammohavihāravaṇṇanā niṭṭhitā.",
  "atk-s0201a0:628_0": "Pubbabhāgapaṭipadādivaṇṇanā",
  "atk-s0201a0:629_0": "51.",
  "atk-s0201a0:629_1": "Evaṃ bhagavā buddhaguṇapaṭilābhāvasānaṃ attano asammohavihāraṃ brāhmaṇassa dassetvā idāni yāya paṭipadāya taṃ koṭippattaṃ asammohavihāraṃ adhigato,",
  "atk-s0201a0:629_2": "taṃ pubbabhāgato pabhuti dassetuṃ āraddhaṃ kho pana me brāhmaṇātiādimāha.",
  "atk-s0201a0:630_0": "Keci panāhu “imaṃ asammohavihāraṃ sutvā brāhmaṇassa cittamevaṃ uppannaṃ ‘kāya nu kho paṭipadāya imaṃ patto’ti,",
  "atk-s0201a0:630_1": "tassa cittamaññāya imāyāhaṃ paṭipadāya imaṃ uttamaṃ asammohavihāraṃ pattoti dassento evamāhā”ti.",
  "atk-s0201a0:631_0": "Tattha āraddhaṃ kho pana me, brāhmaṇa,",
  "atk-s0201a0:631_1": "vīriyaṃ ahosīti, brāhmaṇa,",
  "atk-s0201a0:631_2": "na mayā ayaṃ uttamo asammohavihāro kusītena muṭṭhassatinā sāraddhakāyena vikkhittacittena vā adhigato,",
  "atk-s0201a0:631_3": "apica kho tadadhigamāya āraddhaṃ kho pana me vīriyaṃ ahosi,",
  "atk-s0201a0:631_4": "bodhimaṇḍe nisinnena mayā caturaṅgavīriyaṃ āraddhaṃ ahosi,",
  "atk-s0201a0:631_5": "paggahitaṃ asithilappavattitanti vuttaṃ hoti.",
  "atk-s0201a0:631_6": "Āraddhattāyeva ca metaṃ asallīnaṃ ahosi.",
  "atk-s0201a0:632_0": "Upaṭṭhitā sati asammuṭṭhāti na kevalañca vīriyameva,",
  "atk-s0201a0:632_1": "satipi me ārammaṇābhimukhībhāvena upaṭṭhitā ahosi.",
  "atk-s0201a0:632_2": "Upaṭṭhitattāyeva ca asammuṭṭhā.",
  "atk-s0201a0:632_3": "Passaddho kāyoti kāyacittappassaddhisambhavena kāyopi me passaddho ahosi.",
  "atk-s0201a0:632_4": "Tattha yasmā nāmakāye passaddhe rūpakāyopi passaddhoyeva hoti,",
  "atk-s0201a0:632_5": "tasmā nāmakāyo rūpakāyoti avisesetvāva passaddho kāyoti vuttaṃ.",
  "atk-s0201a0:632_6": "Asāraddhoti so ca kho passaddhattāyeva asāraddho,",
  "atk-s0201a0:632_7": "vigatadarathoti vuttaṃ hoti.",
  "atk-s0201a0:632_8": "Samāhitaṃ cittaṃ ekagganti cittampi me sammā āhitaṃ suṭṭhu ṭhapitaṃ appitaṃ viya ahosi.",
  "atk-s0201a0:632_9": "Samāhitattā eva ca ekaggaṃ acalaṃ nipphandananti,",
  "atk-s0201a0:632_10": "ettāvatā jhānassa pubbabhāgapaṭipadā kathitā hoti.",
  "atk-s0201a0:633_0": "Idāni imāya paṭipadāya adhigataṃ paṭhamajjhānaṃ ādiṃ katvā vijjāttayapariyosānaṃ visesaṃ dassento so kho ahantiādimāha.",
  "atk-s0201a0:633_1": "Tattha vivicceva kāmehi…pe…",
  "atk-s0201a0:633_2": "catutthajjhānaṃ upasampajja vihāsinti ettha tāva yaṃ vattabbaṃ siyā,",
  "atk-s0201a0:633_3": "taṃ sabbaṃ visuddhimagge pathavīkasiṇakathāyaṃ vuttaṃ.",
  "atk-s0201a0:633_4": "Kevalañhi tattha “upasampajja viharatī”ti āgataṃ,",
  "atk-s0201a0:633_5": "idha “vihāsi”nti,",
  "atk-s0201a0:633_6": "ayameva viseso.",
  "atk-s0201a0:633_7": "Kiṃ katvā pana bhagavā imāni jhānāni upasampajja vihāsīti,",
  "atk-s0201a0:633_8": "kammaṭṭhānaṃ bhāvetvā. Kataraṃ?",
  "atk-s0201a0:633_9": "Ānāpānassatikammaṭṭhānaṃ.",
  "atk-s0201a0:634_0": "Imāni ca pana cattāri jhānāni kesañci cittekaggatatthāni honti,",
  "atk-s0201a0:634_1": "kesañci vipassanāpādakāni,",
  "atk-s0201a0:634_2": "kesañci abhiññāpādakāni,",
  "atk-s0201a0:634_3": "kesañci nirodhapādakāni,",
  "atk-s0201a0:634_4": "kesañci bhavokkamanatthāni.",
  "atk-s0201a0:634_5": "Tattha khīṇāsavānaṃ cittekaggatatthāni honti.",
  "atk-s0201a0:634_6": "Te hi samāpajjitvā ekaggacittā sukhaṃ divasaṃ viharissāmāti iccevaṃ kasiṇaparikammaṃ katvā aṭṭha samāpattiyo nibbattenti.",
  "atk-s0201a0:634_7": "Sekkhaputhujjanānaṃ samāpattito vuṭṭhāya samāhitena cittena vipassissāmāti nibbattentānaṃ vipassanāpādakāni honti.",
  "atk-s0201a0:634_8": "Ye pana aṭṭha samāpattiyo nibbattetvā abhiññāpādakajjhānaṃ samāpajjitvā samāpattito vuṭṭhāya “ekopi hutvā",
  "atk-s0201a0:634_9": "bahudhā hotī”ti vuttanayā abhiññāyo patthentā nibbattenti,",
  "atk-s0201a0:634_10": "tesaṃ abhiññāpādakāni honti.",
  "atk-s0201a0:634_11": "Ye pana aṭṭha samāpattiyo nibbattetvā nirodhasamāpattiṃ samāpajjitvā sattāhaṃ acittā hutvā diṭṭheva dhamme",
  "atk-s0201a0:634_12": "nirodhaṃ nibbānaṃ patvā sukhaṃ viharissāmāti nibbattenti,",
  "atk-s0201a0:634_13": "tesaṃ nirodhapādakāni honti.",
  "atk-s0201a0:634_14": "Ye pana aṭṭha samāpattiyo nibbattetvā aparihīnajjhānā brahmaloke uppajjissāmāti nibbattenti,",
  "atk-s0201a0:634_15": "tesaṃ bhavokkamanatthāni honti.",
  "atk-s0201a0:635_0": "Bhagavatā panidaṃ catutthajjhānaṃ bodhirukkhamūle nibbattitaṃ,",
  "atk-s0201a0:635_1": "taṃ tassa vipassanāpādakañceva ahosi abhiññāpādakañca sabbakiccasādhakañca,",
  "atk-s0201a0:635_2": "sabbalokiyalokuttaraguṇadāyakanti veditabbaṃ.",
  "atk-s0201a0:636_0": "Pubbabhāgapaṭipadādivaṇṇanā niṭṭhitā.",
  "atk-s0201a0:637_0": "Pubbenivāsakathāvaṇṇanā",
  "atk-s0201a0:638_0": "52.",
  "atk-s0201a0:638_1": "Yesañca guṇānaṃ dāyakaṃ ahosi,",
  "atk-s0201a0:638_2": "tesaṃ ekadesaṃ dassento so evaṃ samāhite cittetiādimāha.",
  "atk-s0201a0:638_3": "Tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge vitthārito.",
  "atk-s0201a0:638_4": "Kevalañhi tattha “so evaṃ samāhite citte…pe…",
  "atk-s0201a0:638_5": "abhininnāmetī”ti vuttaṃ,",
  "atk-s0201a0:638_6": "idha “abhininnāmesi”nti.",
  "atk-s0201a0:638_7": "Ayaṃ kho me brāhmaṇāti ayañca appanāvāro tattha anāgatoti ayameva viseso.",
  "atk-s0201a0:638_8": "Tattha soti so ahaṃ.",
  "atk-s0201a0:638_9": "Abhininnāmesinti abhinīhariṃ.",
  "atk-s0201a0:638_10": "Abhininnāmesinti ca vacanato soti ettha so ahanti evamattho veditabbo.",
  "atk-s0201a0:639_0": "Yasmā cidaṃ bhagavato vasena pubbenivāsānussatiñāṇaṃ āgataṃ,",
  "atk-s0201a0:639_1": "tasmā “so tato cuto idhūpapanno”ti ettha evaṃ yojanā veditabbā.",
  "atk-s0201a0:639_2": "Ettha hi so tato cutoti paṭinivattantassa paccavekkhaṇaṃ.",
  "atk-s0201a0:639_3": "Tasmā idhūpapannoti imissā idhūpapattiyā anantaraṃ.",
  "atk-s0201a0:639_4": "Amutra udapādinti tusitabhavanaṃ sandhāyāhāti veditabbo.",
  "atk-s0201a0:639_5": "Tatrāpāsiṃ evaṃnāmoti tatrāpi tusitabhavane setaketu nāma devaputto ahosiṃ.",
  "atk-s0201a0:639_6": "Evaṃgottoti tāhi devatāhi saddhiṃ ekagotto.",
  "atk-s0201a0:639_7": "Evaṃvaṇṇoti suvaṇṇavaṇṇo.",
  "atk-s0201a0:639_8": "Evamāhāroti dibbasudhāhāro.",
  "atk-s0201a0:639_9": "Evaṃsukhadukkhappaṭisaṃvedīti evaṃ dibbasukhapaṭisaṃvedī.",
  "atk-s0201a0:639_10": "Dukkhaṃ pana saṅkhāradukkhamattameva.",
  "atk-s0201a0:639_11": "Evamāyupariyantoti evaṃ sattapaññāsavassakoṭisaṭṭhivassasatasahassāyupariyanto.",
  "atk-s0201a0:639_12": "So tato cutoti so ahaṃ tato tusitabhavanato cuto.",
  "atk-s0201a0:639_13": "Idhūpapannoti idha mahāmāyāya deviyā kucchimhi nibbatto.",
  "atk-s0201a0:640_0": "Ayaṃ kho me brāhmaṇātiādīsu meti mayā.",
  "atk-s0201a0:640_1": "Vijjāti viditakaraṇaṭṭhena vijjā.",
  "atk-s0201a0:640_2": "Kiṃ viditaṃ karoti?",
  "atk-s0201a0:640_3": "Pubbenivāsaṃ.",
  "atk-s0201a0:640_4": "Avijjāti tasseva pubbenivāsassa aviditakaraṇaṭṭhena tappaṭicchādako moho vuccati.",
  "atk-s0201a0:640_5": "Tamoti sveva moho paṭicchādakaṭṭhena “tamo”ti vuccati.",
  "atk-s0201a0:640_6": "Ālokoti sāyeva vijjā obhāsakaraṇaṭṭhena “āloko”ti vuccati.",
  "atk-s0201a0:640_7": "Ettha ca vijjā adhigatāti ayaṃ attho,",
  "atk-s0201a0:640_8": "sesaṃ pasaṃsāvacanaṃ.",
  "atk-s0201a0:640_9": "Yojanā panettha ayaṃ kho me vijjā adhigatā,",
  "atk-s0201a0:640_10": "tassa me adhigatavijjassa avijjā vihatā,",
  "atk-s0201a0:640_11": "vinaṭṭhāti attho. Kasmā?",
  "atk-s0201a0:640_12": "Yasmā vijjā uppannā.",
  "atk-s0201a0:640_13": "Esa nayo itarasmimpi padadvaye.",
  "atk-s0201a0:641_0": "Yathā tanti ettha yathāti opamme.",
  "atk-s0201a0:641_1": "Tanti nipāto.",
  "atk-s0201a0:641_2": "Satiyā avippavāsena appamattassa.",
  "atk-s0201a0:641_3": "Vīriyātāpena ātāpino.",
  "atk-s0201a0:641_4": "Kāye ca jīvite ca anapekkhatāya pahitattassa,",
  "atk-s0201a0:641_5": "pesitattassāti attho.",
  "atk-s0201a0:641_6": "Idaṃ vuttaṃ hoti “yathā appamattassa ātāpino pahitattassa viharato avijjā vihaññeyya,",
  "atk-s0201a0:641_7": "vijjā uppajjeyya.",
  "atk-s0201a0:641_8": "Tamo vihaññeyya,",
  "atk-s0201a0:641_9": "āloko uppajjeyya.",
  "atk-s0201a0:641_10": "Evameva mama avijjā vihatā,",
  "atk-s0201a0:641_11": "vijjā uppannā.",
  "atk-s0201a0:641_12": "Tamo vihato,",
  "atk-s0201a0:641_13": "āloko uppanno.",
  "atk-s0201a0:641_14": "Etassa me padhānānuyogassa anurūpameva phalaṃ laddha”nti.",
  "atk-s0201a0:642_0": "Pubbenivāsakathāvaṇṇanā niṭṭhitā.",
  "atk-s0201a0:643_0": "Dibbacakkhuñāṇakathāvaṇṇanā",
  "atk-s0201a0:644_0": "53.",
  "atk-s0201a0:644_1": "Cutūpapātakathāyaṃ yasmā idha bhagavato vasena pāḷi āgatā,",
  "atk-s0201a0:644_2": "tasmā “passāmi pajānāmī”ti vuttaṃ,",
  "atk-s0201a0:644_3": "ayaṃ viseso.",
  "atk-s0201a0:644_4": "Sesaṃ visuddhimagge vuttasadisameva.",
  "atk-s0201a0:645_0": "Ettha pana vijjāti dibbacakkhuñāṇavijjā.",
  "atk-s0201a0:645_1": "Avijjāti sattānaṃ cutipaṭisandhipaṭicchādikā avijjā.",
  "atk-s0201a0:645_2": "Sesaṃ vuttanayamevāti.",
  "atk-s0201a0:645_3": "Yasmā ca pūritapāramīnaṃ mahāsattānaṃ parikammakiccaṃ nāma natthi.",
  "atk-s0201a0:645_4": "Te hi citte abhininnāmitamatteyeva anekavihitaṃ pubbenivāsaṃ anussaranti,",
  "atk-s0201a0:645_5": "dibbena cakkhunā satte passanti.",
  "atk-s0201a0:645_6": "Tasmā yo tattha parikammaṃ ādiṃ katvā bhāvanānayo vutto,",
  "atk-s0201a0:645_7": "na tena idha atthoti.",
  "atk-s0201a0:646_0": "Dibbacakkhuñāṇakathāvaṇṇanā niṭṭhitā.",
  "atk-s0201a0:647_0": "Āsavakkhayañāṇakathāvaṇṇanā",
  "atk-s0201a0:648_0": "54.",
  "atk-s0201a0:648_1": "Tatiyavijjāya so evaṃ samāhite citteti vipassanāpādakaṃ catutthajjhānacittaṃ veditabbaṃ.",
  "atk-s0201a0:648_2": "Āsavānaṃ khayañāṇāyāti arahattamaggañāṇatthāya.",
  "atk-s0201a0:648_3": "Arahattamaggo hi āsavavināsanato āsavānaṃ khayoti vuccati,",
  "atk-s0201a0:648_4": "tatra cetaṃ ñāṇaṃ,",
  "atk-s0201a0:648_5": "tappariyāpannattāti.",
  "atk-s0201a0:648_6": "Cittaṃ abhininnāmesinti vipassanācittaṃ abhinīhariṃ.",
  "atk-s0201a0:648_7": "So idaṃ dukkhanti evamādīsu “ettakaṃ dukkhaṃ,",
  "atk-s0201a0:648_8": "na ito bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ abbhaññāsiṃ jāniṃ paṭivijjhiṃ.",
  "atk-s0201a0:648_9": "Tassa ca dukkhassa nibbattikaṃ taṇhaṃ ayaṃ dukkhasamudayoti.",
  "atk-s0201a0:648_10": "Tadubhayampi yaṃ ṭhānaṃ patvā nirujjhati,",
  "atk-s0201a0:648_11": "taṃ tesaṃ appavattiṃ nibbānaṃ ayaṃ dukkhanirodhoti.",
  "atk-s0201a0:648_12": "Tassa sampāpakaṃ ariyamaggaṃ ayaṃ dukkhanirodhagāminī paṭipadāti sarasalakkhaṇapaṭivedhena yathābhūtaṃ",
  "atk-s0201a0:648_13": "abbhaññāsiṃ jāniṃ paṭivijjhinti evamattho veditabbo.",
  "atk-s0201a0:649_0": "Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-s0201a0:649_1": "Tassa me evaṃ jānato evaṃ passatoti tassa mayhaṃ evaṃ jānantassa evaṃ passantassa.",
  "atk-s0201a0:649_2": "Saha vipassanāya koṭippattaṃ maggaṃ katheti.",
  "atk-s0201a0:649_3": "Kāmāsavāti kāmāsavato.",
  "atk-s0201a0:649_4": "Vimuccitthāti iminā phalakkhaṇaṃ dasseti,",
  "atk-s0201a0:649_5": "maggakkhaṇe hi cittaṃ vimuccati,",
  "atk-s0201a0:649_6": "phalakkhaṇe vimuttaṃ hoti.",
  "atk-s0201a0:649_7": "Vimuttasmiṃ vimuttamiti ñāṇanti iminā paccavekkhaṇañāṇaṃ dasseti.",
  "atk-s0201a0:649_8": "Khīṇā jātītiādīhi tassa bhūmiṃ,",
  "atk-s0201a0:649_9": "tena hi ñāṇena bhagavā paccavekkhanto “khīṇā jātī”tiādīni abbhaññāsi.",
  "atk-s0201a0:649_10": "Katamā pana bhagavato jāti khīṇā,",
  "atk-s0201a0:649_11": "kathañca naṃ abbhaññāsīti?",
  "atk-s0201a0:649_12": "Na tāvassa atītā jāti khīṇā,",
  "atk-s0201a0:649_13": "pubbeva khīṇattā,",
  "atk-s0201a0:649_14": "na anāgatā,",
  "atk-s0201a0:649_15": "anāgate vāyāmābhāvato,",
  "atk-s0201a0:649_16": "na paccuppannā,",
  "atk-s0201a0:649_17": "vijjamānattā.",
  "atk-s0201a0:649_18": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhabhedā jāti,",
  "atk-s0201a0:649_19": "sā maggassa bhāvitattā anuppādadhammataṃ āpajjanena khīṇā,",
  "atk-s0201a0:649_20": "taṃ so maggabhāvanāya pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃ hotī”ti jānanto abbhaññāsi.",
  "atk-s0201a0:650_0": "Vusitanti vutthaṃ parivutthaṃ,",
  "atk-s0201a0:650_1": "kataṃ caritaṃ niṭṭhitanti attho.",
  "atk-s0201a0:650_2": "Brahmacariyanti maggabrahmacariyaṃ,",
  "atk-s0201a0:650_3": "puthujjanakalyāṇakena hi saddhiṃ sattasekkhā brahmacariyavāsaṃ vasanti nāma,",
  "atk-s0201a0:650_4": "khīṇāsavo vutthavāso.",
  "atk-s0201a0:650_5": "Tasmā bhagavā attano brahmacariyavāsaṃ paccavekkhanto “vusitaṃ brahmacariya”nti abbhaññāsi.",
  "atk-s0201a0:650_6": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena soḷasavidhampi kiccaṃ niṭṭhāpitanti attho.",
  "atk-s0201a0:650_7": "Puthujjanakalyāṇakādayo hi taṃ kiccaṃ karonti,",
  "atk-s0201a0:650_8": "khīṇāsavo katakaraṇīyo.",
  "atk-s0201a0:650_9": "Tasmā bhagavā attano karaṇīyaṃ paccavekkhanto “kataṃ karaṇīya”nti abbhaññāsi.",
  "atk-s0201a0:651_0": "Nāparaṃ itthattāyāti idāni puna itthabhāvāya evaṃsoḷasakiccabhāvāya,",
  "atk-s0201a0:651_1": "kilesakkhayāya vā maggabhāvanākiccaṃ me natthīti abbhaññāsi.",
  "atk-s0201a0:651_2": "Atha vā itthattāyāti itthabhāvato imasmā evaṃpakārā idāni vattamānakkhandhasantānā aparaṃ khandhasantānaṃ mayhaṃ natthi.",
  "atk-s0201a0:651_3": "Ime pana pañcakkhandhā pariññātā tiṭṭhanti chinnamūlakā rukkhā viya.",
  "atk-s0201a0:651_4": "Te carimakaviññāṇanirodhena anupādāno viya jātavedo nibbāyissantīti abbhaññāsi.",
  "atk-s0201a0:652_0": "Idāni evaṃ paccavekkhaṇañāṇapariggahitaṃ āsavānaṃ khayañāṇādhigamaṃ brāhmaṇassa dassento,",
  "atk-s0201a0:652_1": "ayaṃ kho me brāhmaṇātiādimāha.",
  "atk-s0201a0:652_2": "Tattha vijjāti arahattamaggañāṇavijjā.",
  "atk-s0201a0:652_3": "Avijjāti catusaccapaṭicchādikā avijjā.",
  "atk-s0201a0:652_4": "Sesaṃ vuttanayameva.",
  "atk-s0201a0:652_5": "Ettāvatā ca pubbenivāsañāṇena atītaṃsañāṇaṃ,",
  "atk-s0201a0:652_6": "dibbacakkhunā paccuppannānāgataṃsañāṇaṃ,",
  "atk-s0201a0:652_7": "āsavakkhayena sakalalokiyalokuttaraguṇanti evaṃ tīhi vijjāhi sabbepi sabbaññuguṇe saṅgahetvā pakāsento attano asammohavihāraṃ brāhmaṇassa dassesi.",
  "atk-s0201a0:653_0": "Āsavakkhayañāṇakathāvaṇṇanā niṭṭhitā.",
  "atk-s0201a0:654_0": "Araññavāsakāraṇavaṇṇanā",
  "atk-s0201a0:655_0": "55.",
  "atk-s0201a0:655_1": "Evaṃ vutte kira brāhmaṇo cintesi –",
  "atk-s0201a0:655_2": "“samaṇo gotamo sabbaññutaṃ paṭijānāti,",
  "atk-s0201a0:655_3": "ajjāpi ca araññavāsaṃ na vijahati,",
  "atk-s0201a0:655_4": "atthi nu khvassa aññampi kiñci karaṇīya”nti.",
  "atk-s0201a0:655_5": "Athassa bhagavā ajjhāsayaṃ viditvā iminā ajjhāsayānusandhinā,",
  "atk-s0201a0:655_6": "siyā kho pana tetiādimāha.",
  "atk-s0201a0:655_7": "Tattha siyā kho pana te, brāhmaṇa,",
  "atk-s0201a0:655_8": "evamassāti, brāhmaṇa,",
  "atk-s0201a0:655_9": "kadāci tuyhaṃ evaṃ bhaveyya.",
  "atk-s0201a0:655_10": "Na kho panetaṃ brāhmaṇa evaṃ daṭṭhabbanti etaṃ kho pana, brāhmaṇa,",
  "atk-s0201a0:655_11": "tayā mayhaṃ pantasenāsanapaṭisevanaṃ avītarāgāditāyāti evaṃ na daṭṭhabbaṃ.",
  "atk-s0201a0:655_12": "Evaṃ pantasenāsanapaṭisevane akāraṇaṃ paṭikkhipitvā kāraṇaṃ dassento dve kho ahantiādimāha.",
  "atk-s0201a0:655_13": "Tattha atthoyeva atthavaso.",
  "atk-s0201a0:655_14": "Tasmā dve kho ahaṃ, brāhmaṇa,",
  "atk-s0201a0:655_15": "atthavaseti ahaṃ kho, brāhmaṇa,",
  "atk-s0201a0:655_16": "dve atthe dve kāraṇāni sampassamānoti vuttaṃ hoti.",
  "atk-s0201a0:655_17": "Attano ca diṭṭhadhammasukhavihāranti ettha diṭṭhadhammo nāma ayaṃ paccakkho attabhāvo.",
  "atk-s0201a0:655_18": "Sukhavihāro nāma catunnampi iriyāpathavihārānaṃ phāsutā,",
  "atk-s0201a0:655_19": "ekakassa hi araññe antamaso uccārapassāvakiccaṃ upādāya sabbeva iriyāpathā phāsukā honti,",
  "atk-s0201a0:655_20": "tasmā diṭṭhadhammassa sukhavihāranti ayamattho veditabbo.",
  "atk-s0201a0:655_21": "Pacchimañca janataṃ anukampamānoti kathaṃ araññavāsena pacchimā janatā anukampitā hoti?",
  "atk-s0201a0:655_22": "Saddhāpabbajitā hi kulaputtā bhagavato araññavāsaṃ disvā bhagavāpi nāma araññasenāsanāni na muñcati,",
  "atk-s0201a0:655_23": "yassa nevatthi pariññātabbaṃ na pahātabbaṃ na bhāvetabbaṃ na sacchikātabbaṃ,",
  "atk-s0201a0:655_24": "kimaṅgaṃ pana mayanti cintetvā tattha vasitabbameva maññissanti.",
  "atk-s0201a0:655_25": "Evaṃ khippameva dukkhassantakarā bhavissanti.",
  "atk-s0201a0:655_26": "Evaṃ pacchimā janatā anukampitā hoti.",
  "atk-s0201a0:655_27": "Etamatthaṃ dassento āha “pacchimañca janataṃ anukampamāno”ti.",
  "atk-s0201a0:656_0": "Araññavāsakāraṇavaṇṇanā niṭṭhitā.",
  "atk-s0201a0:657_0": "Desanānumodanāvaṇṇanā",
  "atk-s0201a0:658_0": "56.",
  "atk-s0201a0:658_1": "Taṃ sutvā attamano brāhmaṇo anukampitarūpātiādimāha.",
  "atk-s0201a0:658_2": "Tattha anukampitarūpāti anukampitajātikā anukampitasabhāvā.",
  "atk-s0201a0:658_3": "Janatāti janasamūho.",
  "atk-s0201a0:658_4": "Yathā taṃ arahatā sammāsambuddhenāti yathā arahaṃ sammāsambuddho anukampeyya,",
  "atk-s0201a0:658_5": "tatheva anukampitarūpāti.",
  "atk-s0201a0:659_0": "Evañca pana vatvā puna taṃ bhagavato dhammadesanaṃ abbhanumodamāno bhagavantaṃ etadavoca abhikkantaṃ,",
  "atk-s0201a0:659_1": "bho gotama,",
  "atk-s0201a0:659_2": "abhikkantaṃ,",
  "atk-s0201a0:659_3": "bho gotamāti.",
  "atk-s0201a0:659_4": "Tatthāyaṃ abhikkantasaddo khayasundarābhirūpaabbhanumodanesu dissati.",
  "atk-s0201a0:659_5": "“Abhikkantā, bhante, ratti,",
  "atk-s0201a0:659_6": "nikkhanto paṭhamo yāmo,",
  "atk-s0201a0:659_7": "ciranisinno bhikkhusaṅgho”tiādīsu hi khaye dissati.",
  "atk-s0201a0:659_8": "“Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-s0201a0:660_0": "“Ko me vandati pādāni, iddhiyā yasasā jalaṃ;",
  "atk-s0201a0:661_0": "Abhikkantena vaṇṇena, sabbā obhāsayaṃ disā”ti. –",
  "atk-s0201a0:662_0": "Ādīsu abhirūpe.",
  "atk-s0201a0:662_1": "“Abhikkantaṃ,",
  "atk-s0201a0:662_2": "bhante”tiādīsu abbhanumodane.",
  "atk-s0201a0:662_3": "Idhāpi abbhanumodaneyeva.",
  "atk-s0201a0:662_4": "Yasmā ca abbhanumodane,",
  "atk-s0201a0:662_5": "tasmā sādhu sādhu bho,",
  "atk-s0201a0:662_6": "gotamāti vuttaṃ hotīti veditabbaṃ.",
  "atk-s0201a0:663_0": "“Bhaye kodhe pasaṃsāyaṃ, turite kotūhalacchare;",
  "atk-s0201a0:664_0": "Hāse soke pasāde ca, kare āmeḍitaṃ budho”ti. –",
  "atk-s0201a0:665_0": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "atk-s0201a0:665_1": "Atha vā abhikkantanti abhikantaṃ.",
  "atk-s0201a0:665_2": "Atiiṭṭhaṃ atimanāpaṃ,",
  "atk-s0201a0:665_3": "atisundaranti vuttaṃ hoti.",
  "atk-s0201a0:666_0": "Tattha ekena abhikkantasaddena desanaṃ thometi,",
  "atk-s0201a0:666_1": "ekena attano pasādaṃ.",
  "atk-s0201a0:666_2": "Ayañhettha adhippāyo –",
  "atk-s0201a0:666_3": "abhikkantaṃ,",
  "atk-s0201a0:666_4": "bho gotama,",
  "atk-s0201a0:666_5": "yadidaṃ bhoto gotamassa dhammadesanā,",
  "atk-s0201a0:666_6": "abhikkantaṃ yadidaṃ bhoto gotamassa dhammadesanaṃ āgamma mama pasādoti.",
  "atk-s0201a0:666_7": "Bhagavatoyeva vā vacanaṃ dve dve atthe sandhāya thometi –",
  "atk-s0201a0:666_8": "bhoto gotamassa vacanaṃ abhikkantaṃ dosanāsanato,",
  "atk-s0201a0:666_9": "abhikkantaṃ guṇādhigamanato,",
  "atk-s0201a0:666_10": "tathā saddhājananato,",
  "atk-s0201a0:666_11": "paññājananato, sātthato,",
  "atk-s0201a0:666_12": "sabyañjanato,",
  "atk-s0201a0:666_13": "uttānapadato,",
  "atk-s0201a0:666_14": "gambhīratthato,",
  "atk-s0201a0:666_15": "kaṇṇasukhato,",
  "atk-s0201a0:666_16": "hadayaṅgamato,",
  "atk-s0201a0:666_17": "anattukkaṃsanato,",
  "atk-s0201a0:666_18": "aparavambhanato,",
  "atk-s0201a0:666_19": "karuṇāsītalato,",
  "atk-s0201a0:666_20": "paññāvadātato,",
  "atk-s0201a0:666_21": "āpātharamaṇīyato,",
  "atk-s0201a0:666_22": "vimaddakkhamato,",
  "atk-s0201a0:666_23": "suyyamānasukhato,",
  "atk-s0201a0:666_24": "vīmaṃsīyamānahitatoti evamādīhi yojetabbaṃ.",
  "atk-s0201a0:667_0": "Tato parampi catūhi upamāhi desanaṃyeva thometi.",
  "atk-s0201a0:667_1": "Tattha nikkujjitanti adhomukhaṭhapitaṃ,",
  "atk-s0201a0:667_2": "heṭṭhāmukhajātaṃ vā.",
  "atk-s0201a0:667_3": "Ukkujjeyyāti upari mukhaṃ kareyya.",
  "atk-s0201a0:667_4": "Paṭicchannanti tiṇapaṇṇādicchāditaṃ.",
  "atk-s0201a0:667_5": "Vivareyyāti ugghāṭeyya.",
  "atk-s0201a0:667_6": "Mūḷhassāti disāmūḷhassa.",
  "atk-s0201a0:667_7": "Maggaṃ ācikkheyyāti hatthe gahetvā “esa maggo”ti vadeyya.",
  "atk-s0201a0:667_8": "Andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅge tame,",
  "atk-s0201a0:667_9": "ayaṃ tāva anuttānapadattho.",
  "atk-s0201a0:668_0": "Ayaṃ pana adhippāyayojanā –",
  "atk-s0201a0:668_1": "yathā koci nikkujjitaṃ ukkujjeyya,",
  "atk-s0201a0:668_2": "evaṃ saddhammavimukhaṃ asaddhamme patitaṃ maṃ asaddhammā vuṭṭhāpentena,",
  "atk-s0201a0:668_3": "yathā paṭicchannaṃ vivareyya.",
  "atk-s0201a0:668_4": "Evaṃ kassapassa bhagavato sāsanantaradhānato pabhuti micchādiṭṭhigahanapaṭicchannaṃ sāsanaṃ vivarantena,",
  "atk-s0201a0:668_5": "yathā mūḷhassa maggaṃ ācikkheyya,",
  "atk-s0201a0:668_6": "evaṃ kummaggamicchāmaggappaṭipannassa me saggamokkhamaggaṃ ācikkhantena,",
  "atk-s0201a0:668_7": "yathā andhakāre telapajjotaṃ dhāreyya,",
  "atk-s0201a0:668_8": "evaṃ mohandhakāre nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena",
  "atk-s0201a0:668_9": "mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0201a0:669_0": "Desanānumodanāvaṇṇanā niṭṭhitā.",
  "atk-s0201a0:670_0": "Pasannākāravaṇṇanā",
  "atk-s0201a0:671_0": "Evaṃ desanaṃ thometvā imāya desanāya ratanattayapasannacitto pasannākāraṃ karonto esāhantiādimāha.",
  "atk-s0201a0:671_1": "Tattha esāhanti eso ahaṃ.",
  "atk-s0201a0:671_2": "Bhavantaṃ gotamaṃ saraṇaṃ gacchāmīti bhavaṃ me gotamo saraṇaṃ parāyaṇaṃ,",
  "atk-s0201a0:671_3": "aghassa tātā,",
  "atk-s0201a0:671_4": "hitassa ca vidhātāti iminā adhippāyena bhavantaṃ gotamaṃ gacchāmi, bhajāmi, sevāmi,",
  "atk-s0201a0:671_5": "payirupāsāmi,",
  "atk-s0201a0:671_6": "evaṃ vā jānāmi,",
  "atk-s0201a0:671_7": "bujjhāmīti.",
  "atk-s0201a0:671_8": "Yesañhi dhātūnaṃ gatiattho,",
  "atk-s0201a0:671_9": "buddhipi tesaṃ attho.",
  "atk-s0201a0:671_10": "Tasmā gacchāmīti imassa jānāmi,",
  "atk-s0201a0:671_11": "bujjhāmīti ayamattho vutto.",
  "atk-s0201a0:671_12": "Dhammañca bhikkhusaṅghañcāti ettha pana adhigatamagge sacchikatanirodhe yathānusiṭṭhaṃ paṭipajjamāne ca apāyesu apatamāne dhāretīti dhammo,",
  "atk-s0201a0:671_13": "so atthato ariyamaggo ceva nibbānañca.",
  "atk-s0201a0:671_14": "Vuttañhetaṃ – “yāvatā,",
  "atk-s0201a0:671_15": "bhikkhave,",
  "atk-s0201a0:671_16": "dhammā saṅkhatā,",
  "atk-s0201a0:671_17": "ariyo aṭṭhaṅgiko maggo tesaṃ aggamakkhāyatī”ti vitthāro.",
  "atk-s0201a0:671_18": "Na kevalañca ariyamaggo ceva nibbānañca,",
  "atk-s0201a0:671_19": "apica kho ariyaphalehi saddhiṃ pariyattidhammopi.",
  "atk-s0201a0:671_20": "Vuttañhetaṃ chattamāṇavakavimāne –",
  "atk-s0201a0:672_0": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0201a0:673_0": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0201a0:674_0": "Ettha rāgavirāgoti maggo kathito.",
  "atk-s0201a0:674_1": "Anejamasokanti phalaṃ.",
  "atk-s0201a0:674_2": "Dhammamasaṅkhatanti nibbānaṃ.",
  "atk-s0201a0:674_3": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.",
  "atk-s0201a0:674_4": "Diṭṭhisīlasaṅghātena saṃhatoti saṅgho,",
  "atk-s0201a0:674_5": "so atthato aṭṭha ariyapuggalasamūho.",
  "atk-s0201a0:674_6": "Vuttañhetaṃ tasmiṃyeva vimāne.",
  "atk-s0201a0:675_0": "“Yattha ca dinnamahapphalamāhu, catūsu sucīsu purisayugesu;",
  "atk-s0201a0:676_0": "Aṭṭha ca puggala dhammadasā te, saṅghamimaṃ saraṇatthamupehī”ti. ;",
  "atk-s0201a0:677_0": "Bhikkhūnaṃ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.",
  "atk-s0201a0:678_0": "Pasannākāravaṇṇanā niṭṭhitā.",
  "atk-s0201a0:679_0": "Saraṇagamanakathāvaṇṇanā",
  "atk-s0201a0:680_0": "Idāni tesu saraṇagamanesu kosallatthaṃ saraṇaṃ,",
  "atk-s0201a0:680_1": "saraṇagamanaṃ.",
  "atk-s0201a0:680_2": "Yo ca saraṇaṃ gacchati,",
  "atk-s0201a0:680_3": "saraṇagamanappabhedo,",
  "atk-s0201a0:680_4": "saraṇagamanassa phalaṃ,",
  "atk-s0201a0:680_5": "saṃkileso,",
  "atk-s0201a0:680_6": "bhedoti ayaṃ vidhi veditabbo.",
  "atk-s0201a0:680_7": "Seyyathidaṃ –",
  "atk-s0201a0:680_8": "padatthato tāva hiṃsatīti saraṇaṃ,",
  "atk-s0201a0:680_9": "saraṇagatānaṃ teneva saraṇagamanena bhayaṃ santāsaṃ dukkhaṃ duggatiparikilesaṃ hanati vināsetīti attho,",
  "atk-s0201a0:680_10": "ratanattayassevetaṃ adhivacanaṃ.",
  "atk-s0201a0:681_0": "Atha vā hite pavattanena ahitā ca nivattanena sattānaṃ bhayaṃ hiṃsati buddho.",
  "atk-s0201a0:681_1": "Bhavakantārā uttāraṇena assāsadānena ca dhammo.",
  "atk-s0201a0:681_2": "Appakānampi kārānaṃ vipulaphalapaṭilābhakaraṇena saṅgho.",
  "atk-s0201a0:681_3": "Tasmā imināpi pariyāyena ratanattayaṃ saraṇaṃ.",
  "atk-s0201a0:681_4": "Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.",
  "atk-s0201a0:681_5": "Taṃsamaṅgisatto saraṇaṃ gacchati,",
  "atk-s0201a0:681_6": "vuttappakārena cittuppādena etāni me tīṇi saraṇāni saraṇaṃ,",
  "atk-s0201a0:681_7": "etāni parāyaṇanti evaṃ upetīti attho.",
  "atk-s0201a0:681_8": "Evaṃ tāva saraṇaṃ saraṇagamanaṃ yo ca saraṇaṃ gacchatīti idaṃ tayaṃ veditabbaṃ.",
  "atk-s0201a0:682_0": "Saraṇagamanappabhede pana duvidhaṃ saraṇagamanaṃ lokuttaraṃ lokiyañca.",
  "atk-s0201a0:682_1": "Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ hutvā kiccato sakalepi ratanattaye ijjhati.",
  "atk-s0201a0:682_2": "Lokiyaṃ puthujjanānaṃ saraṇagamanupakkilesavikkhambhanena ārammaṇato buddhādiguṇārammaṇaṃ hutvā ijjhati,",
  "atk-s0201a0:682_3": "taṃ atthato buddhādīsu vatthūsu saddhāpaṭilābho,",
  "atk-s0201a0:682_4": "saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0201a0:683_0": "Tayidaṃ catudhā pavattati attasanniyyātanena tapparāyaṇatāya sissabhāvūpagamanena paṇipātenāti.",
  "atk-s0201a0:683_1": "Tattha attasanniyyātanaṃ nāma “ajja ādiṃ katvā ahaṃ attānaṃ buddhassa niyyātemi,",
  "atk-s0201a0:683_2": "dhammassa,",
  "atk-s0201a0:683_3": "saṅghassā”ti evaṃ buddhādīnaṃ attapariccajanaṃ.",
  "atk-s0201a0:683_4": "Tapparāyaṇatā nāma “ajja ādiṃ katvā ahaṃ buddhaparāyaṇo,",
  "atk-s0201a0:683_5": "dhammaparāyaṇo,",
  "atk-s0201a0:683_6": "saṅghaparāyaṇo iti maṃ dhārethā”ti evaṃ tapparāyaṇabhāvo.",
  "atk-s0201a0:683_7": "Sissabhāvūpagamanaṃ nāma “ajja ādiṃ katvā ahaṃ buddhassa antevāsiko,",
  "atk-s0201a0:683_8": "dhammassa,",
  "atk-s0201a0:683_9": "saṅghassāti maṃ dhārethā”ti evaṃ sissabhāvūpagamo.",
  "atk-s0201a0:683_10": "Paṇipāto nāma “ajja ādiṃ katvā ahaṃ abhivādanapaccuṭṭhānaañjalikammasāmīcikammaṃ buddhādīnaṃyeva tiṇṇaṃ vatthūnaṃ karomi,",
  "atk-s0201a0:683_11": "iti maṃ dhārethā”ti evaṃ buddhādīsu paramanipaccakāro.",
  "atk-s0201a0:683_12": "Imesañhi catunnaṃ ākārānaṃ aññatarampi karontena gahitaṃyeva hoti saraṇagamanaṃ.",
  "atk-s0201a0:684_0": "Apica bhagavato attānaṃ pariccajāmi,",
  "atk-s0201a0:684_1": "dhammassa,",
  "atk-s0201a0:684_2": "saṅghassa attānaṃ pariccajāmi.",
  "atk-s0201a0:684_3": "Jīvitaṃ pariccajāmi,",
  "atk-s0201a0:684_4": "pariccattoyeva me attā,",
  "atk-s0201a0:684_5": "pariccattaṃyeva me jīvitaṃ,",
  "atk-s0201a0:684_6": "jīvitapariyantikaṃ buddhaṃ saraṇaṃ gacchāmi,",
  "atk-s0201a0:684_7": "buddho me saraṇaṃ leṇaṃ tāṇanti evampi attasanniyyātanaṃ veditabbaṃ.",
  "atk-s0201a0:684_8": "“Satthārañca vatāhaṃ passeyyaṃ bhagavantameva passeyyaṃ,",
  "atk-s0201a0:684_9": "sugatañca vatāhaṃ passeyyaṃ bhagavantameva passeyyaṃ,",
  "atk-s0201a0:684_10": "sammāsambuddhañca vatāhaṃ passeyyaṃ bhagavantameva passeyya”nti evampi mahākassapassa saraṇagamanaṃ viya sissabhāvūpagamanaṃ daṭṭhabbaṃ.",
  "atk-s0201a0:685_0": "“So ahaṃ vicarissāmi, gāmā gāmaṃ purā puraṃ;",
  "atk-s0201a0:686_0": "Namassamāno sambuddhaṃ, dhammassa ca sudhammata”nti. –",
  "atk-s0201a0:687_0": "Evampi āḷavakādīnaṃ saraṇagamanaṃ viya tapparāyaṇatā veditabbā.",
  "atk-s0201a0:687_1": "“Atha kho brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena ca paricumbati,",
  "atk-s0201a0:687_2": "pāṇīhi ca parisambāhati,",
  "atk-s0201a0:687_3": "nāmañca sāveti brahmāyu ahaṃ,",
  "atk-s0201a0:687_4": "bho gotama, brāhmaṇo,",
  "atk-s0201a0:687_5": "brahmāyu ahaṃ,",
  "atk-s0201a0:687_6": "bho gotama,",
  "atk-s0201a0:687_7": "brāhmaṇo”ti evampi paṇipāto daṭṭhabbo.",
  "atk-s0201a0:688_0": "So panesa ñātibhayācariyadakkhiṇeyyavasena catubbidho hoti.",
  "atk-s0201a0:688_1": "Tattha dakkhiṇeyyapaṇipātena saraṇagamanaṃ hoti,",
  "atk-s0201a0:688_2": "na itarehi.",
  "atk-s0201a0:688_3": "Seṭṭhavaseneva hi saraṇaṃ gayhati,",
  "atk-s0201a0:688_4": "seṭṭhavasena bhijjati,",
  "atk-s0201a0:688_5": "tasmā yo sākiyo vā koliyo vā “buddho amhākaṃ ñātako”ti vandati,",
  "atk-s0201a0:688_6": "aggahitameva hoti saraṇaṃ.",
  "atk-s0201a0:688_7": "Yo vā “samaṇo gotamo rājapūjito mahānubhāvo,",
  "atk-s0201a0:688_8": "avandiyamāno anatthampi kareyyā”ti bhayena vandati,",
  "atk-s0201a0:688_9": "aggahitameva hoti saraṇaṃ.",
  "atk-s0201a0:688_10": "Yo vā bodhisattakāle bhagavato santike kiñci uggahitaṃ saramāno buddhakāle vā –",
  "atk-s0201a0:689_0": "“Ekena bhoge bhuñjeyya, dvīhi kammaṃ payojaye;",
  "atk-s0201a0:690_0": "Catutthañca nidhāpeyya, āpadāsu bhavissatī”ti. –",
  "atk-s0201a0:691_0": "Evarūpaṃ anusāsaniṃ uggahetvā “ācariyo me”ti vandati,",
  "atk-s0201a0:691_1": "aggahitameva hoti saraṇaṃ.",
  "atk-s0201a0:691_2": "Yo pana “ayaṃ loke aggadakkhiṇeyyo”ti vandati,",
  "atk-s0201a0:691_3": "teneva gahitaṃ hoti saraṇaṃ.",
  "atk-s0201a0:692_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ “ñātako me aya”nti vandato saraṇagamanaṃ na bhijjati,",
  "atk-s0201a0:692_1": "pageva apabbajitaṃ.",
  "atk-s0201a0:692_2": "Tathā rājānaṃ bhayavasena vandato,",
  "atk-s0201a0:692_3": "so hi raṭṭhapūjitattā avandiyamāno anatthampi kareyyāti.",
  "atk-s0201a0:692_4": "Tathā yaṃkiñci sippaṃ sikkhāpakaṃ titthiyaṃ “ācariyo me aya”nti vandatopi na bhijjatīti evaṃ saraṇagamanappabhedo veditabbo.",
  "atk-s0201a0:693_0": "Ettha ca lokuttarassa saraṇagamanassa cattāri sāmaññaphalāni vipākaphalaṃ,",
  "atk-s0201a0:693_1": "sabbadukkhakkhayo ānisaṃsaphalaṃ.",
  "atk-s0201a0:693_2": "Vuttañhetaṃ –",
  "atk-s0201a0:694_0": "“Yo ca buddhañca dhammañca, saṅghañca saraṇaṃ gato;",
  "atk-s0201a0:695_0": "Cattāri ariyasaccāni, sammappaññāya passati.",
  "atk-s0201a0:696_0": "Dukkhaṃ dukkhasamuppādaṃ, dukkhassa ca atikkamaṃ;",
  "atk-s0201a0:697_0": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "atk-s0201a0:698_0": "Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0201a0:699_0": "Etaṃ saraṇamāgamma, sabbadukkhā pamuccatī”ti. ;",
  "atk-s0201a0:700_0": "Apica niccato anupagamanādivasena petassa ānisaṃsaphalaṃ veditabbaṃ.",
  "atk-s0201a0:700_1": "Vuttañhetaṃ,",
  "atk-s0201a0:700_2": "“aṭṭhānametaṃ,",
  "atk-s0201a0:700_3": "bhikkhave,",
  "atk-s0201a0:700_4": "anavakāso,",
  "atk-s0201a0:700_5": "yaṃ diṭṭhisampanno puggalo kañci saṅkhāraṃ niccato upagaccheyya,",
  "atk-s0201a0:700_6": "sukhato upagaccheyya,",
  "atk-s0201a0:700_7": "kañci dhammaṃ attato upagaccheyya,",
  "atk-s0201a0:700_8": "mātaraṃ jīvitā voropeyya,",
  "atk-s0201a0:700_9": "pitaraṃ arahantaṃ jīvitā voropeyya,",
  "atk-s0201a0:700_10": "duṭṭhacitto tathāgatassa lohitaṃ uppādeyya,",
  "atk-s0201a0:700_11": "saṅghaṃ bhindeyya,",
  "atk-s0201a0:700_12": "aññaṃ satthāraṃ uddiseyya,",
  "atk-s0201a0:700_13": "netaṃ ṭhānaṃ vijjatī”ti.",
  "atk-s0201a0:701_0": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0201a0:702_0": "“Yekeci buddhaṃ saraṇaṃ gatāse,",
  "atk-s0201a0:703_0": "Na te gamissanti apāyabhūmiṃ;",
  "atk-s0201a0:704_0": "Pahāya mānusaṃ dehaṃ,",
  "atk-s0201a0:705_0": "Devakāyaṃ paripūressantī”ti. ;",
  "atk-s0201a0:706_0": "Aparampi vuttaṃ “atha kho sakko devānamindo asītiyā devatāsahassehi saddhiṃ yenāyasmā mahāmoggallāno,",
  "atk-s0201a0:706_1": "tenupasaṅkami…pe…",
  "atk-s0201a0:706_2": "ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca ‘sādhu kho devānaminda buddhaṃ saraṇagamanaṃ hoti,",
  "atk-s0201a0:706_3": "buddhaṃ saraṇagamanahetu kho devānaminda evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī’ti.",
  "atk-s0201a0:706_4": "Te aññe deve dasahi ṭhānehi adhigaṇhanti dibbena āyunā dibbena vaṇṇena sukhena yasena ādhipateyyena dibbehi",
  "atk-s0201a0:706_5": "rūpehi saddehi gandhehi rasehi phoṭṭhabbehī”ti.",
  "atk-s0201a0:706_6": "Esa nayo dhamme saṅghe ca.",
  "atk-s0201a0:706_7": "Apica velāmasuttādivasenāpi saraṇagamanassa phalaviseso veditabbo.",
  "atk-s0201a0:706_8": "Evaṃ saraṇagamanaphalaṃ veditabbaṃ.",
  "atk-s0201a0:707_0": "Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0201a0:707_1": "na mahājutikaṃ hoti,",
  "atk-s0201a0:707_2": "na mahāvipphāraṃ.",
  "atk-s0201a0:707_3": "Lokuttarassa natthi saṃkileso.",
  "atk-s0201a0:707_4": "Lokiyassa ca saraṇagamanassa duvidho bhedo sāvajjo anavajjo ca.",
  "atk-s0201a0:707_5": "Tattha sāvajjo aññasatthārādīsu attasanniyyātanādīhi hoti,",
  "atk-s0201a0:707_6": "so aniṭṭhaphalo.",
  "atk-s0201a0:707_7": "Anavajjo kālaṃ kiriyāya,",
  "atk-s0201a0:707_8": "so avipākattā aphalo.",
  "atk-s0201a0:707_9": "Lokuttarassa pana nevatthi bhedo.",
  "atk-s0201a0:707_10": "Bhavantarepi hi ariyasāvako aññasatthāraṃ na uddisatīti evaṃ saraṇagamanassa saṃkileso ca bhedo ca veditabboti.",
  "atk-s0201a0:707_11": "Upāsakaṃ maṃ bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretu,",
  "atk-s0201a0:707_12": "jānātūti attho.",
  "atk-s0201a0:708_0": "Saraṇagamanakathāvaṇṇanā niṭṭhitā.",
  "atk-s0201a0:709_0": "Upāsakavidhikathāvaṇṇanā",
  "atk-s0201a0:710_0": "Upāsakavidhikosallatthaṃ panettha ko upāsako,",
  "atk-s0201a0:710_1": "kasmā upāsakoti vuccati,",
  "atk-s0201a0:710_2": "kimassa sīlaṃ, ko ājīvo,",
  "atk-s0201a0:710_3": "kā vipatti,",
  "atk-s0201a0:710_4": "kā sampattīti idaṃ pakiṇṇakaṃ veditabbaṃ.",
  "atk-s0201a0:711_0": "Tattha ko upāsakoti yo koci tisaraṇagato gahaṭṭho.",
  "atk-s0201a0:711_1": "Vuttañhetaṃ –",
  "atk-s0201a0:711_2": "“yato kho mahānāma upāsako buddhaṃ saraṇaṃ gato hoti,",
  "atk-s0201a0:711_3": "dhammaṃ saraṇaṃ gato hoti,",
  "atk-s0201a0:711_4": "saṅghaṃ saraṇaṃ gato hoti.",
  "atk-s0201a0:711_5": "Ettāvatā kho mahānāma upāsako hotī”ti.",
  "atk-s0201a0:712_0": "Kasmā upāsakoti ratanattayassa upāsanato.",
  "atk-s0201a0:712_1": "So hi buddhaṃ upāsatīti upāsako. Dhammaṃ,",
  "atk-s0201a0:712_2": "saṅghaṃ upāsatīti upāsako.",
  "atk-s0201a0:713_0": "Kimassa sīlanti pañca veramaṇiyo.",
  "atk-s0201a0:713_1": "Yathāha “yato kho mahānāma upāsako pāṇātipātā paṭivirato hoti adinnādānā,",
  "atk-s0201a0:713_2": "kāmesu micchācārā, musāvādā,",
  "atk-s0201a0:713_3": "surāmerayamajjapamādaṭṭhānā paṭivirato hoti.",
  "atk-s0201a0:713_4": "Ettāvatā kho mahānāma upāsako sīlavā hotī”ti.",
  "atk-s0201a0:714_0": "Ko ājīvoti pañca micchāvaṇijjā pahāya dhammena samena jīvitakappanaṃ.",
  "atk-s0201a0:714_1": "Vuttañhetaṃ “pañcimā,",
  "atk-s0201a0:714_2": "bhikkhave,",
  "atk-s0201a0:714_3": "vaṇijjā upāsakena akaraṇīyā.",
  "atk-s0201a0:714_4": "Katamā pañca?",
  "atk-s0201a0:714_5": "Satthavaṇijjā,",
  "atk-s0201a0:714_6": "sattavaṇijjā,",
  "atk-s0201a0:714_7": "maṃsavaṇijjā,",
  "atk-s0201a0:714_8": "majjavaṇijjā,",
  "atk-s0201a0:714_9": "visavaṇijjā. Imā kho,",
  "atk-s0201a0:714_10": "bhikkhave,",
  "atk-s0201a0:714_11": "pañca vaṇijjā upāsakena akaraṇīyā”ti.",
  "atk-s0201a0:715_0": "Kā vipattīti yā tasseva sīlassa ca ājīvassa ca vipatti,",
  "atk-s0201a0:715_1": "ayamassa vipatti.",
  "atk-s0201a0:715_2": "Apica yāya esa caṇḍālo ceva hoti malañca patikuṭṭho ca.",
  "atk-s0201a0:715_3": "Sāpissa vipattīti veditabbā.",
  "atk-s0201a0:715_4": "Te ca atthato assaddhiyādayo pañca dhammā honti.",
  "atk-s0201a0:715_5": "Yathāha “pañcahi,",
  "atk-s0201a0:715_6": "bhikkhave,",
  "atk-s0201a0:715_7": "dhammehi samannāgato upāsako upāsakacaṇḍālo ca hoti upāsakamalañca upāsakapatikuṭṭho ca.",
  "atk-s0201a0:715_8": "Katamehi pañcahi?",
  "atk-s0201a0:715_9": "Assaddho hoti,",
  "atk-s0201a0:715_10": "dussīlo hoti,",
  "atk-s0201a0:715_11": "kotūhalamaṅgaliko hoti,",
  "atk-s0201a0:715_12": "maṅgalaṃ pacceti no kammaṃ,",
  "atk-s0201a0:715_13": "ito ca bahiddhā dakkhiṇeyyaṃ pariyesati tattha ca pubbakāraṃ karotī”ti.",
  "atk-s0201a0:716_0": "Kā sampattīti yā cassa sīlasampadā ca ājīvasampadā ca,",
  "atk-s0201a0:716_1": "sā sampatti.",
  "atk-s0201a0:716_2": "Ye cassa ratanabhāvādikarā saddhādayo pañca dhammā.",
  "atk-s0201a0:716_3": "Yathāha “pañcahi,",
  "atk-s0201a0:716_4": "bhikkhave,",
  "atk-s0201a0:716_5": "dhammehi samannāgato upāsako upāsakaratanañca hoti upāsakapadumañca upāsakapuṇḍarīkañca.",
  "atk-s0201a0:716_6": "Katamehi pañcahi?",
  "atk-s0201a0:716_7": "Saddho hoti,",
  "atk-s0201a0:716_8": "sīlavā hoti,",
  "atk-s0201a0:716_9": "na kotūhalamaṅgaliko hoti,",
  "atk-s0201a0:716_10": "kammaṃ pacceti no maṅgalaṃ,",
  "atk-s0201a0:716_11": "na ito bahiddhā dakkhiṇeyyaṃ gavesati,",
  "atk-s0201a0:716_12": "idha ca pubbakāraṃ karotī”ti.",
  "atk-s0201a0:717_0": "Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati.",
  "atk-s0201a0:717_1": "“Ajjatagge,",
  "atk-s0201a0:717_2": "samma dovārika,",
  "atk-s0201a0:717_3": "āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati.",
  "atk-s0201a0:717_4": "“Teneva aṅgulaggena taṃ aṅgulaggaṃ parāmaseyya,",
  "atk-s0201a0:717_5": "ucchaggaṃ veḷagga”ntiādīsu koṭiyaṃ.",
  "atk-s0201a0:717_6": "“Ambilaggaṃ vā madhuraggaṃ vā tittakaggaṃ vā,",
  "atk-s0201a0:717_7": "anujānāmi,",
  "atk-s0201a0:717_8": "bhikkhave,",
  "atk-s0201a0:717_9": "vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-s0201a0:717_10": "bhikkhave,",
  "atk-s0201a0:717_11": "sattā apadā vā…pe…",
  "atk-s0201a0:717_12": "tathāgato tesaṃ aggamakkhāyatī”tiādīsu seṭṭhe.",
  "atk-s0201a0:717_13": "Idha panāyaṃ ādimhi daṭṭhabbo.",
  "atk-s0201a0:717_14": "Tasmā ajjataggeti ajjataṃ ādiṃ katvā,",
  "atk-s0201a0:717_15": "evamettha attho veditabbo.",
  "atk-s0201a0:717_16": "Ajjatanti ajjabhāvaṃ.",
  "atk-s0201a0:717_17": "Ajjadaggeti vā pāṭho, da-",
  "atk-s0201a0:717_18": "kāro padasandhikaro,",
  "atk-s0201a0:717_19": "ajja aggaṃ katvāti attho.",
  "atk-s0201a0:718_0": "Pāṇupetanti pāṇehi upetaṃ,",
  "atk-s0201a0:718_1": "yāva me jīvitaṃ pavattati,",
  "atk-s0201a0:718_2": "tāva upetaṃ.",
  "atk-s0201a0:718_3": "Anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ gotamo dhāretu jānātu.",
  "atk-s0201a0:718_4": "Ahañhi sacepi me tikhiṇena asinā sīsaṃ chindeyya,",
  "atk-s0201a0:718_5": "neva buddhaṃ “na buddho”ti vā dhammaṃ “na dhammo”ti vā,",
  "atk-s0201a0:718_6": "saṅghaṃ “na saṅgho”ti vā vadeyyanti.",
  "atk-s0201a0:718_7": "Evaṃ attasanniyyātanena saraṇaṃ gantvā catūhi ca paccayehi pavāretvā uṭṭhāyāsanā bhagavantaṃ abhivādetvā tikkhattuṃ padakkhiṇaṃ katvā pakkāmīti.",
  "atk-s0201a0:719_0": "Upāsakavidhikathāvaṇṇanā niṭṭhitā.",
  "atk-s0201a0:720_0": "Papañcasūdaniyā majjhimanikāyaṭṭhakathāya",
  "atk-s0201a0:721_0": "Bhayabheravasuttavaṇṇanā niṭṭhitā.",
  "atk-s0201a0:722_0": "5. Anaṅgaṇasuttavaṇṇanā",
  "atk-s0201a0:723_0": "57.",
  "atk-s0201a0:723_1": "Evaṃ me sutaṃ…pe…",
  "atk-s0201a0:723_2": "āyasmā sāriputtoti anaṅgaṇasuttaṃ.",
  "atk-s0201a0:723_3": "Tatrāyaṃ anuttānapadavaṇṇanā –",
  "atk-s0201a0:723_4": "yathā cettha,",
  "atk-s0201a0:723_5": "evaṃ sabbasuttesu.",
  "atk-s0201a0:723_6": "Tasmā ito paraṃ ettakampi avatvā apubbapadavaṇṇanaṃyeva karissāma.",
  "atk-s0201a0:724_0": "Cattāroti gaṇanaparicchedo.",
  "atk-s0201a0:724_1": "Puggalāti sattā narā posā.",
  "atk-s0201a0:724_2": "Ettāvatā ca puggalavādī mahātheroti na gahetabbaṃ,",
  "atk-s0201a0:724_3": "ayañhi āyasmā buddhaputtānaṃ seṭṭho,",
  "atk-s0201a0:724_4": "so buddhassa bhagavato desanaṃ avilomentoyeva deseti.",
  "atk-s0201a0:725_0": "Sammutiparamatthadesanākathāvaṇṇanā",
  "atk-s0201a0:726_0": "Buddhassa bhagavato duvidhā desanā sammutidesanā,",
  "atk-s0201a0:726_1": "paramatthadesanā cāti.",
  "atk-s0201a0:726_2": "Tattha puggalo satto itthī puriso khattiyo brāhmaṇo devo māroti evarūpā sammutidesanā.",
  "atk-s0201a0:726_3": "Aniccaṃ dukkhaṃ anattā,",
  "atk-s0201a0:726_4": "khandhā dhātū āyatanāni satipaṭṭhānāti evarūpā paramatthadesanā.",
  "atk-s0201a0:727_0": "Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesaṃ adhigantuṃ samatthā,",
  "atk-s0201a0:727_1": "tesaṃ sammutidesanaṃ deseti.",
  "atk-s0201a0:727_2": "Ye pana paramatthavasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā,",
  "atk-s0201a0:727_3": "tesaṃ paramatthadesanaṃ deseti.",
  "atk-s0201a0:727_4": "Tatthāyaṃ upamā,",
  "atk-s0201a0:727_5": "yathā hi desabhāsākusalo tiṇṇaṃ vedānaṃ atthasaṃvaṇṇanako ācariyo ye damiḷabhāsāya vutte atthaṃ jānanti,",
  "atk-s0201a0:727_6": "tesaṃ damiḷabhāsāya ācikkhati.",
  "atk-s0201a0:727_7": "Ye andhakabhāsādīsu aññatarāya,",
  "atk-s0201a0:727_8": "tesaṃ tāya tāya bhāsāya.",
  "atk-s0201a0:727_9": "Evaṃ te māṇavakā chekaṃ byattaṃ ācariyamāgamma khippameva sippaṃ uggaṇhanti.",
  "atk-s0201a0:727_10": "Tattha ācariyo viya buddho bhagavā.",
  "atk-s0201a0:727_11": "Tayo vedā viya kathetabbabhāvena ṭhitāni tīṇi piṭakāni.",
  "atk-s0201a0:727_12": "Desabhāsākosallamiva sammutiparamatthakosallaṃ.",
  "atk-s0201a0:727_13": "Nānādesabhāsā māṇavakā viya sammutiparamatthadesanāpaṭivijjhanasamatthā veneyyasattā.",
  "atk-s0201a0:727_14": "Ācariyassa damiḷabhāsādiācikkhanaṃ viya bhagavato sammutiparamatthavasena desanā veditabbā.",
  "atk-s0201a0:727_15": "Āha cettha –",
  "atk-s0201a0:728_0": "“Duve saccāni akkhāsi, sambuddho vadataṃ varo;",
  "atk-s0201a0:729_0": "Sammutiṃ paramatthañca, tatiyaṃ nūpalabbhati.",
  "atk-s0201a0:730_0": "Saṅketavacanaṃ saccaṃ, lokasammutikāraṇā;",
  "atk-s0201a0:731_0": "Paramatthavacanaṃ saccaṃ, dhammānaṃ bhūtakāraṇā.",
  "atk-s0201a0:732_0": "Tasmā vohārakusalassa, lokanāthassa satthuno;",
  "atk-s0201a0:733_0": "Sammutiṃ voharantassa, musāvādo na jāyatī”ti.",
  "atk-s0201a0:734_0": "Apica aṭṭhahi kāraṇehi bhagavā puggalakathaṃ katheti –",
  "atk-s0201a0:734_1": "hirottappadīpanatthaṃ,",
  "atk-s0201a0:734_2": "kammassakatādīpanatthaṃ,",
  "atk-s0201a0:734_3": "paccattapurisakāradīpanatthaṃ,",
  "atk-s0201a0:734_4": "ānantariyadīpanatthaṃ,",
  "atk-s0201a0:734_5": "brahmavihāradīpanatthaṃ,",
  "atk-s0201a0:734_6": "pubbenivāsadīpanatthaṃ,",
  "atk-s0201a0:734_7": "dakkhiṇāvisuddhidīpanatthaṃ,",
  "atk-s0201a0:734_8": "lokasammutiyā appahānatthañcāti.",
  "atk-s0201a0:734_9": "“Khandhadhātuāyatanāni hirīyanti ottappantī”ti hi vutte mahājano na jānāti,",
  "atk-s0201a0:734_10": "sammohamāpajjati,",
  "atk-s0201a0:734_11": "paṭisattu hoti “kimidaṃ khandhadhātuāyatanāni hirīyanti ottappanti nāmā”ti.",
  "atk-s0201a0:734_12": "“Itthī hirīyati ottappati puriso khattiyo brāhmaṇo devo māro”ti vutte pana jānāti,",
  "atk-s0201a0:734_13": "na sammohamāpajjati,",
  "atk-s0201a0:734_14": "na paṭisattu hoti.",
  "atk-s0201a0:734_15": "Tasmā bhagavā hirottappadīpanatthaṃ puggalakathaṃ katheti.",
  "atk-s0201a0:735_0": "“Khandhā kammassakā dhātuyo āyatanānī”ti vuttepi eseva nayo.",
  "atk-s0201a0:735_1": "Tasmā bhagavā kammassakatādīpanatthaṃ puggalakathaṃ katheti.",
  "atk-s0201a0:736_0": "“Veḷuvanādayo mahāvihārā khandhehi kārāpitā dhātūhi āyatanehī”ti vuttepi eseva nayo.",
  "atk-s0201a0:736_1": "Tasmā bhagavā paccattapurisakāradīpanatthaṃ puggalakathaṃ katheti.",
  "atk-s0201a0:737_0": "“Khandhā mātaraṃ jīvitā voropenti pitaraṃ arahantaṃ ruhiruppādakammaṃ karonti,",
  "atk-s0201a0:737_1": "saṅghabhedakammaṃ karonti,",
  "atk-s0201a0:737_2": "dhātuyo āyatanānī”ti vuttepi eseva nayo.",
  "atk-s0201a0:737_3": "Tasmā bhagavā ānantariyadīpanatthaṃ puggalakathaṃ katheti.",
  "atk-s0201a0:737_4": "“Khandhā mettāyanti dhātuyo āyatanānī”ti vuttepi eseva nayo.",
  "atk-s0201a0:737_5": "Tasmā bhagavā brahmavihāradīpanatthaṃ puggalakathaṃ katheti.",
  "atk-s0201a0:738_0": "“Khandhā pubbenivāsamanussaranti dhātuyo āyatanānī”ti vuttepi eseva nayo.",
  "atk-s0201a0:738_1": "Tasmā bhagavā pubbenivāsadīpanatthaṃ puggalakathaṃ katheti.",
  "atk-s0201a0:738_2": "“Khandhā dānaṃ paṭiggaṇhanti dhātuyo āyatanānī”ti vuttepi mahājano na jānāti,",
  "atk-s0201a0:738_3": "sammohamāpajjati,",
  "atk-s0201a0:738_4": "paṭisattu hoti “kimidaṃ khandhadhātuāyatanāni paṭiggaṇhanti nāmā”ti.",
  "atk-s0201a0:738_5": "“Puggalā paṭiggaṇhanti sīlavanto kalyāṇadhammā”ti vutte pana jānāti,",
  "atk-s0201a0:738_6": "na sammohamāpajjati,",
  "atk-s0201a0:738_7": "na paṭisattu hoti.",
  "atk-s0201a0:738_8": "Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "atk-s0201a0:739_0": "Lokasammutiñca buddhā bhagavanto nappajahanti,",
  "atk-s0201a0:739_1": "lokasamaññāya lokaniruttiyaṃ lokābhilāpe ṭhitāyeva dhammaṃ desenti.",
  "atk-s0201a0:739_2": "Tasmā bhagavā lokasammutiyā appahānatthampi puggalakathaṃ katheti.",
  "atk-s0201a0:739_3": "Tasmā ayampi āyasmā lokavohārakusalatāya buddhassa bhagavato desanaṃ avilomento lokasammutiyaṃ ṭhatvāva cattārome, āvuso,",
  "atk-s0201a0:739_4": "puggalāti āha.",
  "atk-s0201a0:739_5": "Tasmā ettha paramatthavasena aggahetvā sammutivaseneva puggalo veditabbo.",
  "atk-s0201a0:740_0": "Santo saṃvijjamānāti lokasaṅketavasena atthi upalabbhamānā.",
  "atk-s0201a0:740_1": "Lokasminti sattaloke.",
  "atk-s0201a0:740_2": "Sāṅgaṇova samānotiādīsu pana aṅgaṇanti katthaci kilesā vuccanti.",
  "atk-s0201a0:740_3": "Yathāha “tattha katamāni tīṇi aṅgaṇāni?",
  "atk-s0201a0:740_4": "Rāgo aṅgaṇaṃ,",
  "atk-s0201a0:740_5": "doso aṅgaṇaṃ,",
  "atk-s0201a0:740_6": "moho aṅgaṇa”nti.",
  "atk-s0201a0:740_7": "Katthaci yaṃkiñci malaṃ vā paṅko vā,",
  "atk-s0201a0:740_8": "yathāha “tasseva rajassa vā aṅgaṇassa vā pahānāya vāyamatī”ti.",
  "atk-s0201a0:740_9": "Katthaci tathārūpo bhūmibhāgo,",
  "atk-s0201a0:740_10": "so bodhiyaṅgaṇaṃ cetiyaṅgaṇantiādīnaṃ vasena veditabbo.",
  "atk-s0201a0:740_11": "Idha pana nānappakārā tibbakilesā “aṅgaṇa”nti adhippetā.",
  "atk-s0201a0:740_12": "Tathā hi vakkhati “pāpakānaṃ kho etaṃ, āvuso,",
  "atk-s0201a0:740_13": "akusalānaṃ icchāvacarānaṃ adhivacanaṃ,",
  "atk-s0201a0:740_14": "yadidaṃ aṅgaṇa”nti.",
  "atk-s0201a0:740_15": "Saha aṅgaṇena sāṅgaṇo.",
  "atk-s0201a0:741_0": "Sāṅgaṇova samānoti sakilesoyeva santo.",
  "atk-s0201a0:741_1": "Atthi me ajjhattaṃ aṅgaṇanti yathābhūtaṃ nappajānātīti mayhaṃ attano cittasantāne kileso atthītipi na jānāti.",
  "atk-s0201a0:741_2": "“Ime kilesā nāma kakkhaḷā vāḷā jahitabbā na gahitabbā visaduṭṭhasallasadisā”ti evaṃ yāthāvasarasatopi na jānāti.",
  "atk-s0201a0:741_3": "Yo atthīti ca jānāti,",
  "atk-s0201a0:741_4": "evañca jānāti.",
  "atk-s0201a0:741_5": "So “atthi me ajjhattaṃ aṅgaṇanti yathābhūtaṃ pajānātī”ti vuccati.",
  "atk-s0201a0:741_6": "Yassa pana na ca maggena samūhatā kilesā,",
  "atk-s0201a0:741_7": "na ca uppajjanti yena vā tena vā vāritattā,",
  "atk-s0201a0:741_8": "ayamidha anaṅgaṇoti adhippeto.",
  "atk-s0201a0:741_9": "Natthi me ajjhattaṃ aṅgaṇanti yathābhūtaṃ nappajānātīti “mayhaṃ kilesā yena vā tena vā vāritattā natthi,",
  "atk-s0201a0:741_10": "na maggena samūhatattā”ti na jānāti,",
  "atk-s0201a0:741_11": "“te uppajjamānā mahāanatthaṃ karissanti kakkhaḷā vāḷā visaduṭṭhasallasadisā”ti evaṃ yāthāvasarasatopi na jānāti.",
  "atk-s0201a0:741_12": "Yo pana “iminā kāraṇena natthī”ti ca jānāti,",
  "atk-s0201a0:741_13": "evañca jānāti,",
  "atk-s0201a0:741_14": "so “natthi me ajjhattaṃ aṅgaṇanti yathābhūtaṃ pajānātī”ti vuccati.",
  "atk-s0201a0:741_15": "Tatrāti tesu catūsu puggalesu,",
  "atk-s0201a0:741_16": "tesu vā dvīsu sāṅgaṇesu,",
  "atk-s0201a0:741_17": "yvāyanti yo ayaṃ,",
  "atk-s0201a0:741_18": "yāyantipi pāṭho.",
  "atk-s0201a0:742_0": "58.",
  "atk-s0201a0:742_1": "Ko nu kho, āvuso,",
  "atk-s0201a0:742_2": "sāriputta,",
  "atk-s0201a0:742_3": "hetu ko paccayoti ubhayenāpi kāraṇameva pucchati.",
  "atk-s0201a0:742_4": "Yenimesanti yena hetunā yena paccayena imesaṃ dvinnaṃ eko seṭṭhapuriso eko hīnapurisoti akkhāyati,",
  "atk-s0201a0:742_5": "so ko hetu ko paccayoti evamettha sambandho veditabbo.",
  "atk-s0201a0:742_6": "Tattha kiñcāpi “nappajānāti pajānātī”ti evaṃ vuttaṃ,",
  "atk-s0201a0:742_7": "pajānanā nappajānanāti idameva ubhayaṃ hetu ceva paccayo ca.",
  "atk-s0201a0:743_0": "59.",
  "atk-s0201a0:743_1": "Thero pana attano vicitrapaṭibhānatāya taṃ pākaṭataraṃ katvā dassetuṃ puna tatrāvusotiādimāha.",
  "atk-s0201a0:743_2": "Tattha tassetaṃ pāṭikaṅkhanti tassa puggalassa etaṃ pāṭikaṅkhitabbaṃ.",
  "atk-s0201a0:743_3": "Idameva esa pāpuṇissati,",
  "atk-s0201a0:743_4": "na aññanti icchitabbaṃ,",
  "atk-s0201a0:743_5": "avassaṃ bhāvīti vuttaṃ hoti.",
  "atk-s0201a0:743_6": "“Na chandaṃ janessatī”tiādinā nayena vuttaṃ achandajananādiṃ sandhāyāha.",
  "atk-s0201a0:744_0": "Tattha ca na chandaṃ janessatīti appajānanto tassa aṅgaṇassa pahānatthaṃ kattukamyatāchandaṃ na janessati.",
  "atk-s0201a0:744_1": "Na vāyamissatīti tato balavataraṃ vāyāmaṃ na karissati,",
  "atk-s0201a0:744_2": "na vīriyaṃ ārabhissatīti thāmagatavīriyaṃ pana neva ārabhissati,",
  "atk-s0201a0:744_3": "na pavattessatīti vuttaṃ hoti.",
  "atk-s0201a0:744_4": "Sāṅgaṇoti imehi rāgādīhi aṅgaṇehi sāṅgaṇo.",
  "atk-s0201a0:744_5": "Saṃkiliṭṭhacittoti tehiyeva suṭṭhutaraṃ kiliṭṭhacitto malīnacitto vibādhitacitto upatāpitacitto ca hutvā.",
  "atk-s0201a0:744_6": "Kālaṃ karissatīti marissati.",
  "atk-s0201a0:745_0": "Seyyathāpīti yathā nāma.",
  "atk-s0201a0:745_1": "Kaṃsapātīti kaṃsalohabhājanaṃ.",
  "atk-s0201a0:745_2": "Ābhatāti ānītā.",
  "atk-s0201a0:745_3": "Āpaṇā vā kammārakulā vāti āpaṇato vā kaṃsapātikārakānaṃ kammārānaṃ gharato vā.",
  "atk-s0201a0:745_4": "Rajenāti āgantukarajena paṃsuādinā.",
  "atk-s0201a0:745_5": "Malenāti tattheva uṭṭhitena lohamalena.",
  "atk-s0201a0:745_6": "Pariyonaddhāti sañchannā.",
  "atk-s0201a0:745_7": "Na ceva paribhuñjeyyunti udakakhādanīyapakkhipanādīhi paribhogaṃ na kareyyuṃ.",
  "atk-s0201a0:745_8": "Na ca pariyodapeyyunti dhovanaghaṃsanādīhi na parisuddhaṃ kārāpeyyuṃ.",
  "atk-s0201a0:745_9": "Rajāpatheti rajapathe.",
  "atk-s0201a0:745_10": "Ayameva vā pāṭho,",
  "atk-s0201a0:745_11": "rajassa āgamanaṭṭhāne vā vuṭṭhānuṭṭhāne vā heṭṭhāmañce vā thusakoṭṭhake vā bhājanantare vā,",
  "atk-s0201a0:745_12": "yattha rajena okirīyatīti attho.",
  "atk-s0201a0:745_13": "Saṃkiliṭṭhatarā assa malaggahitāti ettha rajāpathe nikkhipanena saṃkiliṭṭhatarā,",
  "atk-s0201a0:745_14": "aparibhogāpariyodapanehi malaggahitatarāti vuttaṃ hoti,",
  "atk-s0201a0:745_15": "paṭipucchāvacanañcetaṃ.",
  "atk-s0201a0:745_16": "Tenassa evamattho veditabbo, āvuso,",
  "atk-s0201a0:745_17": "sā kaṃsapāti evaṃ karīyamānā aparena kālena saṃkiliṭṭhatarā ca malaggahitatarā ca mattikapātīti vā kaṃsapātīti vā itipi dujjānā bhaveyya nu kho noti,",
  "atk-s0201a0:745_18": "thero taṃ paṭijānanto āha “evamāvuso”ti.",
  "atk-s0201a0:745_19": "Puna dhammasenāpati opammaṃ sampaṭipādento,",
  "atk-s0201a0:745_20": "evameva khotiādimāha.",
  "atk-s0201a0:745_21": "Tatthevaṃ opammasaṃsandanā veditabbā –",
  "atk-s0201a0:745_22": "kiliṭṭhakaṃsapātisadiso sāṅgaṇo puggalo.",
  "atk-s0201a0:745_23": "Saṃkiliṭṭhakaṃsapātiyā naparibhuñjanamādiṃ katvā rajāpathanikkhepo viya tassa puggalassa pabbajjaṃ labhamānassa",
  "atk-s0201a0:745_24": "vejjakammādīsu pasutapuggalasantike pabbajjāpaṭilābho.",
  "atk-s0201a0:745_25": "Saṃkiliṭṭhakaṃsapātiyā puna saṃkiliṭṭhatarabhāvo viya tassa puggalassa anukkamena ācariyupajjhāyānaṃ anusikkhato vejjakammādikaraṇaṃ,",
  "atk-s0201a0:745_26": "ettha ṭhitassa sāṅgaṇakālakiriyā.",
  "atk-s0201a0:745_27": "Atha vā anukkamena dukkaṭadubbhāsitavītikkamanaṃ,",
  "atk-s0201a0:745_28": "ettha ṭhitassa sāṅgaṇakālakiriyā.",
  "atk-s0201a0:745_29": "Atha vā anukkamena pācittiyathullaccayavītikkamanaṃ,",
  "atk-s0201a0:745_30": "saṅghādisesavītikkamanaṃ,",
  "atk-s0201a0:745_31": "pārājikavītikkamanaṃ,",
  "atk-s0201a0:745_32": "mātughātādiānantariyakaraṇaṃ,",
  "atk-s0201a0:745_33": "ettha ṭhitassa sāṅgaṇakālakiriyāti.",
  "atk-s0201a0:746_0": "Saṃkiliṭṭhacitto kālaṃ karissatīti ettha ca akusalacittena kālaṃ karissatīti na evamattho daṭṭhabbo.",
  "atk-s0201a0:746_1": "Sabbasattā hi pakaticittena bhavaṅgacitteneva kālaṃ karonti.",
  "atk-s0201a0:746_2": "Ayaṃ pana avisodhetvā cittasantānaṃ kālaṃ karissatīti etamatthaṃ sandhāya evaṃ vuttoti veditabbo.",
  "atk-s0201a0:747_0": "Dutiyavāre pariyodapeyyunti dhovanaghaṃsanasaṇhachārikāparimajjanādīhi parisuddhaṃ ādāsamaṇḍalasadisaṃ kareyyuṃ.",
  "atk-s0201a0:747_1": "Na ca naṃ rajāpatheti pubbe vuttappakāre ṭhāne anikkhipitvā karaṇḍamañjūsādīsu vā ṭhapeyyuṃ,",
  "atk-s0201a0:747_2": "paliveṭhetvā vā nāgadante lageyyuṃ.",
  "atk-s0201a0:747_3": "Sesaṃ vuttanayānusāreneva gahetabbaṃ.",
  "atk-s0201a0:748_0": "Upamāsaṃsandanā cettha evaṃ veditabbā –",
  "atk-s0201a0:748_1": "kiliṭṭhakaṃsapātisadiso sāṅgaṇo bhabbapuggalo.",
  "atk-s0201a0:748_2": "Kiliṭṭhakaṃsapātiyā paribhuñjanamādiṃ katvā suddhaṭṭhāne ṭhapanaṃ viya tassa puggalassa pabbajjaṃ labhamānassa",
  "atk-s0201a0:748_3": "pesalabhikkhūnaṃ santike pabbajjāpaṭilābho.",
  "atk-s0201a0:748_4": "Ye ovadanti anusāsanti appamattakampi pamādaṃ disvā daṇḍakammaṃ katvā punappunaṃ sikkhāpenti,",
  "atk-s0201a0:748_5": "saṃkiliṭṭhakaṃsapātiyā aparakāle parisuddhapariyodātabhāvo viya tassa puggalassa ācariyupajjhāyānaṃ anusikkhato anukkamena sammāvattapaṭipatti,",
  "atk-s0201a0:748_6": "ettha ṭhitassa anaṅgaṇakālakiriyā.",
  "atk-s0201a0:748_7": "Atha vā anukkamena parisuddhe sīle patiṭṭhāya attano anurūpaṃ buddhavacanaṃ uggaṇhitvā dhutaṅgāni samādāya",
  "atk-s0201a0:748_8": "attano anukūlakammaṭṭhānaṃ gahetvā gāmantasenāsanavāsaṃ muñcitvā pantasenāsanavāso,",
  "atk-s0201a0:748_9": "ettha ṭhitassa anaṅgaṇakālakiriyā.",
  "atk-s0201a0:748_10": "Atha vā anukkamena kasiṇaparikammaṃ katvā aṭṭhasamāpattinibbattanena kilesavikkhambhanaṃ,",
  "atk-s0201a0:748_11": "vipassanāpādakajjhānā vuṭṭhāya vipassanāya kilesānaṃ tadaṅganivāraṇaṃ,",
  "atk-s0201a0:748_12": "sotāpattiphalādhigamo…pe…",
  "atk-s0201a0:748_13": "arahattasacchikiriyāti ettha ṭhitassa accantaṃ anaṅgaṇakālakiriyā eva.",
  "atk-s0201a0:749_0": "Tatiyavāre subhanimittanti rāgaṭṭhāniyaṃ iṭṭhārammaṇaṃ.",
  "atk-s0201a0:749_1": "Manasi karissatīti tasmiṃ vipannassati taṃ nimittaṃ āvajjissati.",
  "atk-s0201a0:749_2": "Tassa subhanimittassa manasikārāti tassa puggalassa subhanimittamanasikārakāraṇā.",
  "atk-s0201a0:749_3": "Anuddhaṃsessatīti hiṃsissati adhibhavissati.",
  "atk-s0201a0:749_4": "Rāgo hi uppajjanto kusalavāraṃ pacchinditvā sayameva akusalajavanaṃ hutvā tiṭṭhanto kusalacittaṃ anuddhaṃsetīti veditabbo.",
  "atk-s0201a0:749_5": "Sesaṃ vuttanayānusāreneva gahetabbaṃ.",
  "atk-s0201a0:750_0": "Opammasaṃsandanā panettha evaṃ veditabbā –",
  "atk-s0201a0:750_1": "parisuddhakaṃsapātisadiso pakatiyā appakileso anaṅgaṇapuggalo.",
  "atk-s0201a0:750_2": "Parisuddhakaṃsapātiyā naparibhuñjanaṃ ādiṃ katvā rajāpathe nikkhepo viya tassa puggalassa pabbajjaṃ labhamānassāti",
  "atk-s0201a0:750_3": "ito paraṃ sabbaṃ paṭhamavārasadisameva.",
  "atk-s0201a0:751_0": "Catutthavāre subhanimittaṃ na manasi karissatīti tasmiṃ sativirahābhāvato taṃ nimittaṃ nāvajjissati,",
  "atk-s0201a0:751_1": "sesaṃ dutiyavārānusārena veditabbaṃ.",
  "atk-s0201a0:751_2": "“Ayaṃ kho,",
  "atk-s0201a0:751_3": "āvuso”tiādi “ko nu kho,",
  "atk-s0201a0:751_4": "āvuso”tiādimhi vuttanayameva.",
  "atk-s0201a0:752_0": "60.",
  "atk-s0201a0:752_1": "Idāni taṃ aṅgaṇaṃ nānappakārato pākaṭaṃ kārāpetukāmenāyasmatā mahāmoggallānena “aṅgaṇaṃ aṅgaṇa”ntiādinā",
  "atk-s0201a0:752_2": "nayena puṭṭho taṃ byākaronto pāpakānaṃ kho etaṃ,",
  "atk-s0201a0:752_3": "āvusotiādimāha.",
  "atk-s0201a0:752_4": "Tattha icchāvacarānanti icchāya avacarānaṃ,",
  "atk-s0201a0:752_5": "icchāvasena otiṇṇānaṃ pavattānaṃ nānappakārānaṃ kopaappaccayānanti attho.",
  "atk-s0201a0:752_6": "Yaṃ idhekaccassāti yena idhekaccassa evaṃ icchā uppajjeyya,",
  "atk-s0201a0:752_7": "taṃ ṭhānaṃ taṃ kāraṇaṃ vijjati atthi,",
  "atk-s0201a0:752_8": "upalabbhatīti vuttaṃ hoti.",
  "atk-s0201a0:752_9": "Āpanno assanti āpanno bhaveyyaṃ.",
  "atk-s0201a0:752_10": "Na ca maṃ bhikkhū jāneyyunti bhikkhū ca maṃ na jāneyyuṃ.",
  "atk-s0201a0:752_11": "Kiṃ panettha ṭhānaṃ,",
  "atk-s0201a0:752_12": "lābhatthikatā.",
  "atk-s0201a0:752_13": "Lābhatthiko hi bhikkhu pakatiyāpi ca katapuñño manussehi sakkato garukato evaṃ cinteti “āpattiṃ āpannaṃ bhikkhuṃ therā ñatvā majjhimānaṃ ārocenti,",
  "atk-s0201a0:752_14": "te navakānaṃ,",
  "atk-s0201a0:752_15": "navakā vihāre vighāsādādīnaṃ,",
  "atk-s0201a0:752_16": "te ovādaṃ āgatānaṃ bhikkhunīnaṃ,",
  "atk-s0201a0:752_17": "evaṃ kamena catasso parisā jānanti.",
  "atk-s0201a0:752_18": "Evamassa lābhantarāyo hoti.",
  "atk-s0201a0:752_19": "Aho vatāhaṃ āpattiñca vata āpanno assaṃ,",
  "atk-s0201a0:752_20": "na ca maṃ bhikkhū jāneyyu”nti.",
  "atk-s0201a0:753_0": "Yaṃ taṃ bhikkhuṃ bhikkhū jāneyyunti yena kāraṇena taṃ bhikkhuṃ aññe bhikkhū jāneyyuṃ,",
  "atk-s0201a0:753_1": "taṃ kāraṇaṃ vijjati kho pana atthiyeva,",
  "atk-s0201a0:753_2": "no natthi.",
  "atk-s0201a0:753_3": "Therā hi ñatvā majjhimānaṃ ārocenti.",
  "atk-s0201a0:753_4": "Evaṃ so pubbe vuttanayena catūsu parisāsu pākaṭo hoti.",
  "atk-s0201a0:753_5": "Evaṃ pākaṭo ca ayasābhibhūto gāmasatampi pavisitvā ummārasatesu ṭhānesu uñchitvā yathādhotena pattena nikkhamati.",
  "atk-s0201a0:753_6": "Tato jānanti maṃ bhikkhū āpattiṃ āpannoti tehi camhi evaṃ nāsitoti cintetvā,",
  "atk-s0201a0:753_7": "iti so kupito hoti appatīto so iminā kāraṇena kupito ceva hoti kodhābhibhūto appatīto ca domanassābhibhūto.",
  "atk-s0201a0:754_0": "Yo ceva kho, āvuso,",
  "atk-s0201a0:754_1": "kopo yo ca appaccayo ubhayametaṃ aṅgaṇanti, āvuso,",
  "atk-s0201a0:754_2": "yo cāyaṃ saṅkhārakkhandhasaṅgahito kopo,",
  "atk-s0201a0:754_3": "yo ca vedanākkhandhasaṅgahito appaccayo,",
  "atk-s0201a0:754_4": "etaṃ ubhayaṃ aṅgaṇanti evamettha attho daṭṭhabbo.",
  "atk-s0201a0:754_5": "Idañca tādisānaṃ puggalānaṃ vasena vuttaṃ.",
  "atk-s0201a0:754_6": "Lobho pana imassa aṅgaṇassa pubbabhāgavasena,",
  "atk-s0201a0:754_7": "moho sampayogavasenāpi gahitoyeva hoti.",
  "atk-s0201a0:755_0": "Anuraho manti purimasadisameva bhikkhuṃ gahetvā vihārapaccante senāsanaṃ pavesetvā dvāraṃ thaketvā codente icchati.",
  "atk-s0201a0:755_1": "Ṭhānaṃ kho panetanti etaṃ kāraṇaṃ vijjati,",
  "atk-s0201a0:755_2": "yaṃ taṃ bhikkhuṃ catuparisamajjhe ānetvā byattā vinītā “tayā asukamhi nāma ṭhāne vejjakammaṃ kata”ntiādinā nayena codeyyuṃ.",
  "atk-s0201a0:755_3": "So catūsu parisāsu pākaṭo hoti.",
  "atk-s0201a0:755_4": "Evaṃ pākaṭo ca ayasābhibhūtoti sabbaṃ purimasadisameva.",
  "atk-s0201a0:756_0": "Sappaṭipuggaloti samāno puggalo.",
  "atk-s0201a0:756_1": "Samānoti sāpattiko.",
  "atk-s0201a0:756_2": "Paṭipuggaloti codako.",
  "atk-s0201a0:756_3": "Ayaṃ sāpattikeneva codanaṃ icchati,",
  "atk-s0201a0:756_4": "tvampi imañcimañca āpattiṃ āpanno,",
  "atk-s0201a0:756_5": "taṃ tāva paṭikarohi pacchā maṃ codessasīti vattuṃ sakkāti maññamāno.",
  "atk-s0201a0:756_6": "Apica jātiādīhipi samāno puggalo sappaṭipuggalo.",
  "atk-s0201a0:756_7": "Ayañhi attano jātiyā kulena bāhusaccena byattatāya dhutaṅgenāti evamādīhipi samāneneva codanaṃ icchati,",
  "atk-s0201a0:756_8": "tādisena vuttaṃ nātidukkhaṃ hotīti maññamāno.",
  "atk-s0201a0:756_9": "Appaṭipuggaloti ettha ayutto paṭipuggalo appaṭipuggalo.",
  "atk-s0201a0:756_10": "Imehi āpattādīhi asadisattā paṭisattu paṭisallo codako bhavituṃ ayuttoti vuttaṃ hoti.",
  "atk-s0201a0:756_11": "Iti so kupitoti iti so imāya appaṭipuggalacodanāya evaṃ kupito hoti.",
  "atk-s0201a0:757_0": "Catutthavāre aho vatāti “aho vata re amhākaṃ paṇḍitakā,",
  "atk-s0201a0:757_1": "aho vata re amhākaṃ bahussutakā tevijjakā”ti garahāyaṃ dissati.",
  "atk-s0201a0:757_2": "“Aho vata maṃ daharaṃyeva samānaṃ rajje abhisiñceyyu”nti patthanāyaṃ.",
  "atk-s0201a0:757_3": "Idha patthanāyameva.",
  "atk-s0201a0:757_4": "Paṭipucchitvā paṭipucchitvāti punappunaṃ pucchitvā.",
  "atk-s0201a0:757_5": "Ayaṃ bhikkhu lābhatthiko bhagavato attānaṃ paṭipucchitabbaṃ icchati,",
  "atk-s0201a0:757_6": "tañca kho anumatipucchāya,",
  "atk-s0201a0:757_7": "no maggaṃ vā phalaṃ vā vipassanaṃ vā antaraṃ katvā.",
  "atk-s0201a0:757_8": "Ayañhi passati bhagavantaṃ sāriputtādayo mahāthere “taṃ kiṃ maññasi,",
  "atk-s0201a0:757_9": "sāriputta,",
  "atk-s0201a0:757_10": "moggallāna, kassapa,",
  "atk-s0201a0:757_11": "rāhula cakkhuṃ niccaṃ vā aniccaṃ vā”ti evaṃ parisamajjhe paṭipucchitvā paṭipucchitvā dhammaṃ desentaṃ,",
  "atk-s0201a0:757_12": "manusse ca “tesa paṇḍitā therā satthu cittaṃ ārādhentī”ti vaṇṇaṃ bhaṇante,",
  "atk-s0201a0:757_13": "lābhasakkārañca upaharante.",
  "atk-s0201a0:757_14": "Tasmā taṃ lābhasakkāraṃ icchanto evaṃ cintetvā nikhaṇitvā ṭhapitakhāṇu viya bhagavato puratova hoti.",
  "atk-s0201a0:758_0": "Iti so kupitoti atha bhagavā taṃ amanasikaritvāva aññaṃ theraṃ paṭipucchitvā dhammaṃ deseti,",
  "atk-s0201a0:758_1": "tena so kupito hoti bhagavato ca therassa ca.",
  "atk-s0201a0:758_2": "Kathaṃ bhagavato kuppati?",
  "atk-s0201a0:758_3": "“Ahaṃ pabbajitakālato pabhuti gandhakuṭipariveṇato bahinikkhamanaṃ na jānāmi,",
  "atk-s0201a0:758_4": "sabbakālaṃ chāyāva na vijahāmi,",
  "atk-s0201a0:758_5": "maṃ nāma pucchitvā dhammadesanāmattampi natthi.",
  "atk-s0201a0:758_6": "Taṃmuhuttaṃ diṭṭhamattakameva theraṃ pucchitvā dhammaṃ desetī”ti evaṃ bhagavato kuppati.",
  "atk-s0201a0:758_7": "Kathaṃ therassa kuppati?",
  "atk-s0201a0:758_8": "“Ayaṃ mahallakatthero bhagavato purato khāṇu viya nisīdati,",
  "atk-s0201a0:758_9": "kadā nu kho imaṃ dhammakammikā abhabbaṭṭhānaṃ pāpetvā nīharissanti,",
  "atk-s0201a0:758_10": "ayañhi yadi imasmiṃ vihāre na bhaveyya,",
  "atk-s0201a0:758_11": "avassaṃ bhagavā mayā saddhiṃ sallapeyyā”ti evaṃ therassa kuppati.",
  "atk-s0201a0:759_0": "Purakkhatvā purakkhatvāti purato purato katvā,",
  "atk-s0201a0:759_1": "samparivāretvāti vuttaṃ hoti.",
  "atk-s0201a0:759_2": "Ayampi lābhatthikoyeva,",
  "atk-s0201a0:759_3": "ayañhi passati bahussute bhikkhū mahāparivārena gāmaṃ pavisante,",
  "atk-s0201a0:759_4": "cetiyaṃ vandante,",
  "atk-s0201a0:759_5": "tesañca taṃ sampattiṃ disvā upāsake pasanne pasannākāraṃ karonte.",
  "atk-s0201a0:759_6": "Tasmā evaṃ icchati.",
  "atk-s0201a0:759_7": "Kupitoti ayampi dvīsu ṭhānesu kuppati bhikkhūnaṃ therassa ca.",
  "atk-s0201a0:759_8": "Kathaṃ bhikkhūnaṃ?",
  "atk-s0201a0:759_9": "“Ime yadeva mayhaṃ uppajjati cīvaraṃ vā piṇḍapāto vā,",
  "atk-s0201a0:759_10": "taṃ gahetvā paribhuñjanti,",
  "atk-s0201a0:759_11": "mayhaṃ pana pattacīvaraṃ gahetvā piṭṭhito āgacchantopi natthī”ti evaṃ bhikkhūnaṃ kuppati.",
  "atk-s0201a0:759_12": "Kathaṃ therassa?",
  "atk-s0201a0:759_13": "“Eso mahallakatthero tesu tesu ṭhānesu sayameva paññāyati,",
  "atk-s0201a0:759_14": "kudāssu nāma naṃ dhammakammikā nikkaḍḍhissanti,",
  "atk-s0201a0:759_15": "imasmiṃ asati avassaṃ maṃyeva parivāressantī”ti.",
  "atk-s0201a0:760_0": "Bhattaggeti bhojanaṭṭhāne.",
  "atk-s0201a0:760_1": "Aggāsananti saṅghattherāsanaṃ.",
  "atk-s0201a0:760_2": "Aggodakanti dakkhiṇodakaṃ.",
  "atk-s0201a0:760_3": "Aggapiṇḍanti saṅghattherapiṇḍaṃ.",
  "atk-s0201a0:760_4": "Sabbattha vā agganti paṇītādhivacanametaṃ.",
  "atk-s0201a0:760_5": "Tattha ahameva labheyyanti icchā nātimahāsāvajjā.",
  "atk-s0201a0:760_6": "Na añño bhikkhu labheyyāti pana atimahāsāvajjā.",
  "atk-s0201a0:760_7": "Ayampi lābhatthiko pāsādiko hoti cīvaradhāraṇādīhi,",
  "atk-s0201a0:760_8": "kadāci pabbajati,",
  "atk-s0201a0:760_9": "kadāci vibbhamati.",
  "atk-s0201a0:760_10": "Tena so pubbe laddhapubbaṃ āsanādiṃ pacchā alabhanto evaṃ cintesi.",
  "atk-s0201a0:760_11": "Na so bhikkhu labheyyāti na so bhikkhu therānaṃ aggāsanādīsu tadanusārena majjhimānaṃ aññesañca navānaṃ",
  "atk-s0201a0:760_12": "kadāci yaṃ vā taṃ vā sabbanihīnaṃ āsanādiṃ labhati.",
  "atk-s0201a0:760_13": "Kupitoti ayampi dvīsu ṭhānesu kuppati manussānañca therānañca.",
  "atk-s0201a0:760_14": "Kathaṃ manussānaṃ?",
  "atk-s0201a0:760_15": "“Ime maṅgalādīsu maṃ nissāya bhikkhū labhanti, ete, ‘bhante,",
  "atk-s0201a0:760_16": "ettake bhikkhū gahetvā amhākaṃ anukampaṃ karothā’ti vadanti,",
  "atk-s0201a0:760_17": "idāni taṃmuhuttaṃ diṭṭhamattakaṃ mahallakattheraṃ gahetvā gatā,",
  "atk-s0201a0:760_18": "hotu idāni,",
  "atk-s0201a0:760_19": "nesaṃ kicce uppanne jānissāmī”ti evaṃ manussānaṃ kuppati.",
  "atk-s0201a0:760_20": "Kathaṃ therānaṃ?",
  "atk-s0201a0:760_21": "“Ime nāma yadi na bhaveyyuṃ,",
  "atk-s0201a0:760_22": "maṃyeva manussā nimanteyyu”nti evaṃ therānaṃ kuppati.",
  "atk-s0201a0:761_0": "Anumodeyyanti anumodanaṃ kareyyaṃ.",
  "atk-s0201a0:761_1": "Ayampi lābhatthiko yaṃ vā taṃ vā khaṇḍānumodanaṃ jānāti,",
  "atk-s0201a0:761_2": "“so anumodanaṭṭhāne bahū mātugāmā āgacchanti,",
  "atk-s0201a0:761_3": "tā maṃ sañjānitvā tato pabhuti thālakabhikkhaṃ dassantī”ti patthento evaṃ cintesi.",
  "atk-s0201a0:761_4": "Ṭhānanti bahussutānaṃ anumodanā bhāro,",
  "atk-s0201a0:761_5": "tena bahussuto anumodeyyāti vuttaṃ hoti.",
  "atk-s0201a0:761_6": "Kupitoti ayampi tīsu ṭhānesu kuppati manussānaṃ therassa dhammakathikassa ca.",
  "atk-s0201a0:761_7": "Kathaṃ manussānaṃ?",
  "atk-s0201a0:761_8": "“Ime pubbe maṃyeva upasaṅkamitvā yācanti ‘amhākaṃ nāgatthero amhākaṃ sumanatthero anumodatū’ti,",
  "atk-s0201a0:761_9": "ajja pana nāvocu”nti evaṃ manussānaṃ kuppati.",
  "atk-s0201a0:761_10": "Kathaṃ therassa?",
  "atk-s0201a0:761_11": "“Ayaṃ saṅghatthero ‘tumhākaṃ kulupakaṃ nāgattheraṃ sumanattheraṃ upasaṅkamatha,",
  "atk-s0201a0:761_12": "ayaṃ anumodissatī’ti na bhaṇatī”ti evaṃ therassa kuppati.",
  "atk-s0201a0:761_13": "Kathaṃ dhammakathikassa?",
  "atk-s0201a0:761_14": "“Therena vuttamatteyeva pahāraṃ laddhakukkuṭo viya turitaturitaṃ vassati,",
  "atk-s0201a0:761_15": "imaṃ nāma nikkaḍḍhantā natthi,",
  "atk-s0201a0:761_16": "imasmiñhi asati ahameva anumodeyya”nti evaṃ dhammakathikassa kuppati.",
  "atk-s0201a0:762_0": "Ārāmagatānanti vihāre sannipatitānaṃ.",
  "atk-s0201a0:762_1": "Ayampi lābhatthiko yaṃ vā taṃ vā khaṇḍadhammakathaṃ jānāti,",
  "atk-s0201a0:762_2": "so passati tādisesu ṭhānesu dviyojanatiyojanato sannipatitvā bhikkhū sabbarattikāni dhammassavanāni suṇante,",
  "atk-s0201a0:762_3": "tuṭṭhacitte ca dahare vā sāmaṇere vā sādhu sādhūti mahāsaddena sādhukāraṃ dente,",
  "atk-s0201a0:762_4": "tato dutiyadivase antogāmagate bhikkhū upāsakā pucchanti “ke, bhante,",
  "atk-s0201a0:762_5": "dhammaṃ kathesu”nti.",
  "atk-s0201a0:762_6": "Te bhaṇanti “asuko ca asuko cā”ti.",
  "atk-s0201a0:762_7": "Taṃ sutvā pasannā manussā dhammakathikānaṃ mahāsakkāraṃ karonti.",
  "atk-s0201a0:762_8": "So taṃ icchamāno evaṃ cintesi.",
  "atk-s0201a0:762_9": "Ṭhānanti bahussutānaṃ vinicchayakusalānaṃ dhammadesanā bhāro,",
  "atk-s0201a0:762_10": "tena bahussuto deseyyāti vuttaṃ hoti.",
  "atk-s0201a0:762_11": "Kupitoti catuppadikaṃ gāthampi vattuṃ okāsaṃ alabhamāno kupito hoti attano mandabhāvassa “ahañhi mando duppañño kuto labhissāmi desetu”nti.",
  "atk-s0201a0:763_0": "Bhikkhunīnanti ovādatthaṃ vā uddesatthaṃ vā paripucchatthaṃ vā pūjākaraṇatthaṃ vā ārāmaṃ āgantvā sannipatitabhikkhunīnaṃ.",
  "atk-s0201a0:763_1": "Ayampi lābhatthiko,",
  "atk-s0201a0:763_2": "tassevaṃ hoti imā mahākulā pabbajitā bhikkhuniyo,",
  "atk-s0201a0:763_3": "tāsu kulesu pavisetvā nisinnāsu manussā pucchissanti “kassa santike ovādaṃ vā uddesaṃ vā paripucchaṃ vā gaṇhathā”ti.",
  "atk-s0201a0:763_4": "Tato vakkhanti “asuko nāma ayyo bahussuto,",
  "atk-s0201a0:763_5": "tassa detha karothā”ti,",
  "atk-s0201a0:763_6": "tenassa evaṃ icchā uppajjati.",
  "atk-s0201a0:763_7": "Ṭhānanti ovādādayo nāma bahussutānaṃ bhāro,",
  "atk-s0201a0:763_8": "tena bahussuto deseyyāti vuttaṃ hoti.",
  "atk-s0201a0:763_9": "Kupitoti ayampi dvīsu ṭhānesu kuppati,",
  "atk-s0201a0:763_10": "tāsañca bhikkhunīnaṃ “imā pubbe maṃ nissāya uposathappavāraṇādīni labhanti,",
  "atk-s0201a0:763_11": "tā idāni taṃmuhuttaṃ diṭṭhamattakamahallakattherassa santikaṃ gatā”ti.",
  "atk-s0201a0:763_12": "Dhammakathikassa ca “esa imāsaṃ sahasā ovādaṃ adāsiyevā”ti.",
  "atk-s0201a0:764_0": "Upāsakānanti,",
  "atk-s0201a0:764_1": "ārāmagatānaṃ upāsakānaṃ.",
  "atk-s0201a0:764_2": "Nissaṭṭhakammantā nāma mahāupāsakā honti,",
  "atk-s0201a0:764_3": "te puttabhātukānaṃ kammaṃ niyyātetvā dhammaṃ suṇantā vicaranti,",
  "atk-s0201a0:764_4": "ayaṃ tesaṃ desetuṃ icchati,",
  "atk-s0201a0:764_5": "kiṃ kāraṇā?",
  "atk-s0201a0:764_6": "Ime pasīditvā upāsikānampi ārocessanti,",
  "atk-s0201a0:764_7": "tato saddhiṃ upāsikāhi mayhameva lābhasakkāraṃ upaharissantīti.",
  "atk-s0201a0:764_8": "Ṭhānaṃ bahussuteneva yojetabbaṃ.",
  "atk-s0201a0:764_9": "Kupitoti ayampi dvīsu ṭhānesu kuppati,",
  "atk-s0201a0:764_10": "upāsakānañca “ime aññattha suṇanti,",
  "atk-s0201a0:764_11": "amhākaṃ kulupakassa santike suṇāmāti nāgacchanti,",
  "atk-s0201a0:764_12": "hotu idāni,",
  "atk-s0201a0:764_13": "tesaṃ uppanne kicce jānissāmī”ti dhammakathikassa ca,",
  "atk-s0201a0:764_14": "“ayametesaṃ desetī”ti.",
  "atk-s0201a0:765_0": "Upāsikānanti ārāmagatānaṃ.",
  "atk-s0201a0:765_1": "Upāsikā nāma āsanapūjādikaraṇatthaṃ vā uposathadivase vā dhammassavanatthaṃ sannipatitā.",
  "atk-s0201a0:765_2": "Sesaṃ upāsakavāre vuttanayameva.",
  "atk-s0201a0:766_0": "Sakkareyyunti sakkaccañca kareyyuṃ,",
  "atk-s0201a0:766_1": "sundarañca kareyyuṃ.",
  "atk-s0201a0:766_2": "Iminā attani kāraṃ karīyamānaṃ sakkaccaṃ katañca sundarañca pattheti.",
  "atk-s0201a0:766_3": "Garuṃ kareyyunti bhāriyaṃ kareyyuṃ.",
  "atk-s0201a0:766_4": "Iminā bhikkhūhi attānaṃ garuṭṭhāne ṭhapīyamānaṃ pattheti.",
  "atk-s0201a0:766_5": "Māneyyunti piyāyeyyuṃ.",
  "atk-s0201a0:766_6": "Pūjeyyunti evaṃ sakkarontā garuṃ karontā mānentā paccayehi pūjeyyunti paccayapūjaṃ pattheti.",
  "atk-s0201a0:766_7": "Ṭhānanti “piyo garu bhāvaniyo”ti vuttappakāro bahussuto ca sīlavā ca etaṃ vidhiṃ arahati tena bhikkhū evarūpaṃ evaṃ kareyyunti vuttaṃ hoti.",
  "atk-s0201a0:766_8": "Kupitoti ayampi dvīsu ṭhānesu kuppati bhikkhūnañca “ime etaṃ sakkarontī”ti therassa ca “imasmiṃ asati maṃyeva sakkareyyu”nti.",
  "atk-s0201a0:766_9": "Esa nayo ito paresu tīsu vāresu.",
  "atk-s0201a0:767_0": "Paṇītānaṃ cīvarānanti paṭṭadukūlapaṭṭuṇṇakoseyyādīnaṃ mahagghasukhumasukhasamphassānaṃ cīvarānaṃ.",
  "atk-s0201a0:767_1": "Idhāpi ahameva lābhī assanti icchā nātimahāsāvajjā.",
  "atk-s0201a0:767_2": "Na añño bhikkhu lābhī assāti pana mahāsāvajjā.",
  "atk-s0201a0:768_0": "Paṇītānaṃ piṇḍapātānanti sappitelamadhusakkarādipūritānaṃ seṭṭhapiṇḍapātānaṃ.",
  "atk-s0201a0:768_1": "Paṇītānaṃ senāsanānanti anekasatasahassagghanakānaṃ mañcapīṭhādīnaṃ paṇītānaṃ.",
  "atk-s0201a0:768_2": "Gilānappaccayabhesajjaparikkhārānanti sappitelamadhuphāṇitādīnaṃ uttamabhesajjānaṃ.",
  "atk-s0201a0:768_3": "Sabbatthāpi ṭhānaṃ bahussutehi puññavantehi ca yojetabbaṃ.",
  "atk-s0201a0:768_4": "Kupitoti sabbatthāpi dvīsu ṭhānesu kuppati,",
  "atk-s0201a0:768_5": "manussānañca “imesaṃ nāma paricitabhāvopi natthi,",
  "atk-s0201a0:768_6": "dīgharattaṃ ekato vasantassa paṃsukūlatthāya vā piṇḍapātatthāya vā sappitelādikāraṇā vā gharapaṭipāṭiyā",
  "atk-s0201a0:768_7": "carantassāpi me ekadivasampi kiñci paṇītaṃ paccayaṃ na denti.",
  "atk-s0201a0:768_8": "Āgantukaṃ mahallakaṃ pana disvāva yaṃ icchati,",
  "atk-s0201a0:768_9": "taṃ dentī”ti,",
  "atk-s0201a0:768_10": "therassa ca “ayampi mahallako imesaṃ attānaṃ dassentoyeva carati,",
  "atk-s0201a0:768_11": "kudāssu nāma naṃ dhammakammikā nikkaḍḍheyyuṃ,",
  "atk-s0201a0:768_12": "evaṃ imasmiṃ asati ahameva lābhī assa”nti.",
  "atk-s0201a0:769_0": "Imesaṃ kho, etaṃ āvusoti imesaṃ heṭṭhā ekūnavīsativārehi vuttānaṃ icchāvacarānaṃ.",
  "atk-s0201a0:770_0": "61.",
  "atk-s0201a0:770_1": "Dissanti ceva sūyanti cāti na icchāvacarā cakkhunā dissanti,",
  "atk-s0201a0:770_2": "na sotena sūyanti,",
  "atk-s0201a0:770_3": "manoviññāṇavisayattā.",
  "atk-s0201a0:770_4": "Appahīnaicchāvacarassa pana puggalassa icchāvacaravasena pavattakāyakammaṃ disvā diṭṭhā viya vacīkammaṃ sutvā sutā viya ca honti,",
  "atk-s0201a0:770_5": "tena vuttaṃ “dissanti ceva sūyanti cā”ti.",
  "atk-s0201a0:770_6": "Paccakkhakāle dissanti,",
  "atk-s0201a0:770_7": "“asuko kira bhikkhu īdiso”ti tirokkhakāle sūyanti.",
  "atk-s0201a0:770_8": "Kiñcāpīti anuggahagarahavacanaṃ.",
  "atk-s0201a0:770_9": "Tena āraññikattaṃ anuggaṇhāti,",
  "atk-s0201a0:770_10": "icchāvacarānaṃ appahānaṃ garahati.",
  "atk-s0201a0:771_0": "Tatrāyaṃ yojanā,",
  "atk-s0201a0:771_1": "kiñcāpi so bhikkhu gāmantasenāsanaṃ paṭikkhipitvā āraññiko hoti,",
  "atk-s0201a0:771_2": "ante pantasenāsane vasati,",
  "atk-s0201a0:771_3": "ime cassa ettakā icchāvacarā appahīnā.",
  "atk-s0201a0:771_4": "Kiñcāpi so atirekalābhaṃ paṭikkhipitvā piṇḍapātiko hoti.",
  "atk-s0201a0:771_5": "Kiñcāpi so loluppacāraṃ vajjetvā sapadānacārī hoti.",
  "atk-s0201a0:771_6": "Kiñcāpi so gahapaticīvaraṃ paṭikkhipitvā paṃsukūliko hoti.",
  "atk-s0201a0:772_0": "Lūkhacīvaradharoti ettha pana lūkhanti satthalūkhaṃ suttalūkhaṃ rajanalūkhanti tīhi kāraṇehi lūkhaṃ veditabbaṃ.",
  "atk-s0201a0:772_1": "Tattha satthena khaṇḍākhaṇḍikaṃ chinnaṃ satthalūkhaṃ nāma,",
  "atk-s0201a0:772_2": "taṃ agghena parihāyati,",
  "atk-s0201a0:772_3": "thūladīghasuttakena sibbitaṃ suttalūkhaṃ nāma,",
  "atk-s0201a0:772_4": "taṃ phassena parihāyati kharasamphassaṃ hoti.",
  "atk-s0201a0:772_5": "Rajanena rattaṃ rajanalūkhaṃ nāma,",
  "atk-s0201a0:772_6": "taṃ vaṇṇena parihāyati dubbaṇṇaṃ hoti.",
  "atk-s0201a0:772_7": "Kiñcāpi so bhikkhu evaṃ satthalūkhasuttalūkharajanalūkhacīvaradharo hoti,",
  "atk-s0201a0:772_8": "ime cassa ettakā icchāvacarā appahīnā dissanti ceva sūyanti ca,",
  "atk-s0201a0:772_9": "atha kho naṃ viññū sabrahmacārī neva sakkaronti…pe…",
  "atk-s0201a0:772_10": "na pūjentīti.",
  "atk-s0201a0:772_11": "Taṃ kissa hetūti ettha tanti nipātamattaṃ,",
  "atk-s0201a0:772_12": "kissa hetūti kiṃ kāraṇā.",
  "atk-s0201a0:772_13": "Te hi tassa…pe…",
  "atk-s0201a0:772_14": "sūyanti ca yasmā tassa te pāpakā sūyanti cāti vuttaṃ hoti.",
  "atk-s0201a0:772_15": "Imesaṃ icchāvacarānaṃ appahīnattāti ayamettha adhippāyo.",
  "atk-s0201a0:773_0": "Idāni tamatthaṃ upamāya pākaṭaṃ karonto seyyathāpītiādimāha.",
  "atk-s0201a0:773_1": "Tattha kuṇapanti matakaḷevaraṃ.",
  "atk-s0201a0:773_2": "Ahissa kuṇapaṃ ahikuṇapaṃ.",
  "atk-s0201a0:773_3": "Evaṃ itarāni.",
  "atk-s0201a0:773_4": "Atipaṭikūlajigucchanīyabhāvato cettha imāneva tīṇi vuttānīti veditabbāni.",
  "atk-s0201a0:773_5": "Aññesañhi sasasūkarādīnaṃ kuṇapaṃ manussā kaṭukabhaṇḍādīhi abhisaṅkharitvā paribhuñjantipi.",
  "atk-s0201a0:773_6": "Imesaṃ pana kuṇapaṃ abhinavampi jigucchantiyeva,",
  "atk-s0201a0:773_7": "ko pana vādo kālātikkamena pūtibhūte.",
  "atk-s0201a0:773_8": "Racayitvāti vaḍḍhetvā,",
  "atk-s0201a0:773_9": "paripūretvāti attho,",
  "atk-s0201a0:773_10": "kuṇapaṃ gahetvā kaṃsapātiyaṃ pakkhipitvāti vuttaṃ hoti.",
  "atk-s0201a0:773_11": "Aññissāti aparāya.",
  "atk-s0201a0:773_12": "Paṭikujjitvāti pidahitvā.",
  "atk-s0201a0:773_13": "Antarāpaṇanti āpaṇānamantare mahājanasaṃkiṇṇaṃ racchāmukhaṃ.",
  "atk-s0201a0:773_14": "Paṭipajjeyyunti gaccheyyuṃ.",
  "atk-s0201a0:773_15": "Jaññajaññaṃ viyāti cokkhacokkhaṃ viya manāpamanāpaṃ viya.",
  "atk-s0201a0:773_16": "Apica vadhukāpaṇṇākāraṃ viyāti vuttaṃ hoti.",
  "atk-s0201a0:773_17": "Vadhukāti janetti vuccati,",
  "atk-s0201a0:773_18": "tassā nīyamānaṃ paṇṇākāraṃ jaññaṃ,",
  "atk-s0201a0:773_19": "ubhayatthāpi ādaravasena vā pasaṃsāvasena vā punaruttaṃ.",
  "atk-s0201a0:773_20": "“Jaññajaññaṃ byā”tipi pāṭho.",
  "atk-s0201a0:774_0": "Apāpuritvāti vivaritvā.",
  "atk-s0201a0:774_1": "Tassa saha dassanena amanāpatā ca saṇṭhaheyyāti tassa kuṇapassa dassanena saheva tassa janassa amanāpatā tiṭṭheyya.",
  "atk-s0201a0:774_2": "Amanāpatāti ca “amanāpamida”nti uppannacittacetasikānametaṃ adhivacanaṃ.",
  "atk-s0201a0:774_3": "Esa nayo paṭikulyajegucchatāsu.",
  "atk-s0201a0:774_4": "Jighacchitānampīti chātānampi.",
  "atk-s0201a0:774_5": "Na bhottukamyatā assāti bhuñjitukāmatā na bhaveyya.",
  "atk-s0201a0:774_6": "Pageva suhitānanti dhātānaṃ pana paṭhamatarameva bhuñjitukāmatā na bhaveyyāti vuttaṃ hoti.",
  "atk-s0201a0:775_0": "Tatrāyaṃ upamāsaṃsandanā –",
  "atk-s0201a0:775_1": "parisuddhakaṃsapātisadisaṃ imassa pabbajjāliṅgaṃ,",
  "atk-s0201a0:775_2": "kuṇaparacanaṃ viya icchāvacarānaṃ appahānaṃ,",
  "atk-s0201a0:775_3": "aparakaṃsapātiyā paṭikujjhanaṃ viya āraññikaṅgādīhi icchāvacarappaṭicchādanaṃ,",
  "atk-s0201a0:775_4": "kaṃsapātiṃ vivaritvā kuṇapadassanena janassa amanāpatā viya āraññikaṅgādīni anādiyitvā icchāvacaradassanena sabrahmacārīnaṃ asakkārakaraṇāditāti.",
  "atk-s0201a0:776_0": "62.",
  "atk-s0201a0:776_1": "Sukkapakkhe pana,",
  "atk-s0201a0:776_2": "kiñcāpīti anuggahapasaṃsāvacanaṃ,",
  "atk-s0201a0:776_3": "tena āraññikattaṃ anuggaṇhāti,",
  "atk-s0201a0:776_4": "icchāvacarappahānaṃ pasaṃsati.",
  "atk-s0201a0:776_5": "Nemantanikoti nimantanapaṭiggāhako.",
  "atk-s0201a0:776_6": "Vicitakāḷakanti vicinitvā apanītakāḷakaṃ.",
  "atk-s0201a0:776_7": "Anekasūpaṃ anekabyañjananti ettha sūpo nāma hatthahāriyo vuccati.",
  "atk-s0201a0:776_8": "Byañjananti uttaribhaṅgaṃ,",
  "atk-s0201a0:776_9": "tena macchamaṃsamuggasūpādīhi anekasūpaṃ,",
  "atk-s0201a0:776_10": "nānappakāramaṃsādibyañjanehi anekabyañjananti vuttaṃ hoti.",
  "atk-s0201a0:776_11": "Sesaṃ vuttanayeneva veditabbaṃ.",
  "atk-s0201a0:777_0": "Upamāsaṃsandane ca sālivarabhattaracanaṃ viya icchāvacarappahānaṃ,",
  "atk-s0201a0:777_1": "aparakaṃsapātiyā paṭikujjhanaṃ viya appicchatāsamuṭṭhānehi gāmantavihārādīhi icchāvacarappahānappaṭicchādakaṃ,",
  "atk-s0201a0:777_2": "kaṃsapātiṃ vivaritvā sālivarabhattadassanena janassa manāpatā viya gāmantavihārādīni anādiyitvā icchāvacarappahānadassanena",
  "atk-s0201a0:777_3": "sabrahmacārīnaṃ sakkārakaraṇāditā veditabbā.",
  "atk-s0201a0:778_0": "63.",
  "atk-s0201a0:778_1": "Upamā maṃ,",
  "atk-s0201a0:778_2": "āvuso sāriputta,",
  "atk-s0201a0:778_3": "paṭibhātīti mayhaṃ,",
  "atk-s0201a0:778_4": "āvuso sāriputta,",
  "atk-s0201a0:778_5": "upamā upaṭṭhāti.",
  "atk-s0201a0:778_6": "Ekaṃ upamaṃ vattukāmo ahanti adhippāyo.",
  "atk-s0201a0:778_7": "Paṭibhātu tanti tuyhaṃ paṭibhātu upaṭṭhātu,",
  "atk-s0201a0:778_8": "vada tvanti adhippāyo.",
  "atk-s0201a0:778_9": "Ekamidāhanti ettha idāti nipātamattaṃ,",
  "atk-s0201a0:778_10": "ekasmiṃ samaye ahanti vuttaṃ hoti,",
  "atk-s0201a0:778_11": "bhummatthe upayogavacanaṃ.",
  "atk-s0201a0:778_12": "Rājagahe viharāmi giribbajeti,",
  "atk-s0201a0:778_13": "rājagahanti tassa nagarassa nāmaṃ.",
  "atk-s0201a0:778_14": "Samantato pana giriparikkhepena vajo viya saṇṭhitattā giribbajanti vuccati.",
  "atk-s0201a0:778_15": "Tasmiṃ nagare viharāmi,",
  "atk-s0201a0:778_16": "taṃ nissāya ahaṃ viharāmīti vuttaṃ hoti.",
  "atk-s0201a0:778_17": "Atha khvāhanti atha kho ahaṃ.",
  "atk-s0201a0:778_18": "Ettha ca athāti aññādhikāravacanārambhe nipāto.",
  "atk-s0201a0:778_19": "Khoti padapūraṇamatte.",
  "atk-s0201a0:778_20": "Pubbaṇhasamayanti divasassa pubbabhāgasamayaṃ.",
  "atk-s0201a0:778_21": "Pubbaṇhasamayeti attho,",
  "atk-s0201a0:778_22": "pubbaṇhe vā samayaṃ pubbaṇhasamayaṃ,",
  "atk-s0201a0:778_23": "pubbaṇhe ekaṃ khaṇanti vuttaṃ hoti,",
  "atk-s0201a0:778_24": "evaṃ accantasaṃyoge upayogavacanaṃ labbhati.",
  "atk-s0201a0:778_25": "Nivāsetvāti paridahitvā,",
  "atk-s0201a0:778_26": "vihāranivāsanaparivattanavasenetaṃ veditabbaṃ.",
  "atk-s0201a0:778_27": "Gāmappavesanatthāya vā saṇṭhapetvā nivāsanavasena,",
  "atk-s0201a0:778_28": "na hi so tato pubbe anivattho ahosi.",
  "atk-s0201a0:779_0": "Pattacīvaramādāyāti pattaṃ hatthena cīvaraṃ kāyena ādiyitvā.",
  "atk-s0201a0:779_1": "Piṇḍāyāti piṇḍapātatthāya.",
  "atk-s0201a0:779_2": "Samītīti tassa nāmaṃ.",
  "atk-s0201a0:779_3": "Yānakāraputtoti rathakāraputto.",
  "atk-s0201a0:779_4": "Paṇḍuputtoti paṇḍussa putto.",
  "atk-s0201a0:779_5": "Ājīvakoti naggasamaṇako.",
  "atk-s0201a0:779_6": "Purāṇayānakāraputtoti porāṇayānakārakulassa putto.",
  "atk-s0201a0:779_7": "Paccupaṭṭhitoti upagantvā ṭhito.",
  "atk-s0201a0:779_8": "Vaṅkaṃ nāma ekato kuṭilaṃ.",
  "atk-s0201a0:779_9": "Jimhaṃ nāma sappagatamaggasadisaṃ.",
  "atk-s0201a0:779_10": "Dosanti phegguvisamagaṇṭhikādi.",
  "atk-s0201a0:779_11": "Yathā yathāti kālatthe nipāto,",
  "atk-s0201a0:779_12": "yadā yadā yasmiṃ tasmiṃ kāleti vuttaṃ hoti.",
  "atk-s0201a0:779_13": "Tathā tathāti ayampi kālatthoyeva,",
  "atk-s0201a0:779_14": "tasmiṃ tasmiṃ kāleti vuttaṃ hoti.",
  "atk-s0201a0:779_15": "So attano suttānulomena cintesi,",
  "atk-s0201a0:779_16": "itaro tena cintitakkhaṇe cintitaṭṭhānameva tacchati.",
  "atk-s0201a0:779_17": "Attamanoti sakamano tuṭṭhamano pītisomanassehi gahitamano.",
  "atk-s0201a0:779_18": "Attamanavācaṃ nicchāresīti attamanatāya vācaṃ,",
  "atk-s0201a0:779_19": "attamanabhāvassa vā yuttaṃ vācaṃ nicchāresi udīrayi,",
  "atk-s0201a0:779_20": "pabyāharīti vuttaṃ hoti.",
  "atk-s0201a0:779_21": "Hadayā hadayaṃ maññe aññāyāti cittena cittaṃ jānitvā viya.",
  "atk-s0201a0:780_0": "Assaddhāti buddhadhammasaṅghesu saddhāvirahitā.",
  "atk-s0201a0:780_1": "Jīvikatthāti iṇabhayādīhi pīḷitā bahi jīvituṃ asakkontā idha jīvikatthikā hutvā.",
  "atk-s0201a0:780_2": "Na saddhāti na saddhāya.",
  "atk-s0201a0:780_3": "Saṭhā māyāvinoti māyāsāṭheyyehi yuttā.",
  "atk-s0201a0:780_4": "Ketabinoti sikkhitakerāṭikā,",
  "atk-s0201a0:780_5": "nipphannathāmagatasāṭheyyāti vuttaṃ hoti.",
  "atk-s0201a0:780_6": "Sāṭheyyañhi abhūtaguṇadassanato abhūtabhaṇḍaguṇadassanasamaṃ katvā “kerāṭiya”nti vuccati.",
  "atk-s0201a0:780_7": "Unnaḷāti uggatanaḷā,",
  "atk-s0201a0:780_8": "uṭṭhitatucchamānāti vuttaṃ hoti.",
  "atk-s0201a0:780_9": "Capalāti pattacīvaramaṇḍanādinā cāpallena yuttā.",
  "atk-s0201a0:780_10": "Mukharāti mukhakharā,",
  "atk-s0201a0:780_11": "kharavacanāti vuttaṃ hoti,",
  "atk-s0201a0:780_12": "vikiṇṇavācāti asaṃyatavacanā,",
  "atk-s0201a0:780_13": "divasampi niratthakavacanappalāpino.",
  "atk-s0201a0:780_14": "Indriyesu aguttadvārāti chasu indriyesu asaṃvutakammadvārā.",
  "atk-s0201a0:780_15": "Bhojane amattaññunoti bhojane yā mattā jānitabbā pariyesanapaṭiggahaṇaparibhogesu yuttatā,",
  "atk-s0201a0:780_16": "tassā ajānanakā.",
  "atk-s0201a0:780_17": "Jāgariyaṃ ananuyuttāti jāgare ananuyuttā.",
  "atk-s0201a0:780_18": "Sāmaññe anapekkhavantoti samaṇadhamme nirapekkhā,",
  "atk-s0201a0:780_19": "dhammānudhammappaṭipattirahitāti attho.",
  "atk-s0201a0:780_20": "Sikkhāya na tibbagāravāti sikkhāpadesu bahulagāravā na honti,",
  "atk-s0201a0:780_21": "āpattivītikkamabahulā vā.",
  "atk-s0201a0:780_22": "Bāhulikātiādi dhammadāyāde vuttaṃ,",
  "atk-s0201a0:780_23": "kusītātiādi bhayabherave.",
  "atk-s0201a0:780_24": "Dhammapariyāyenāti dhammadesanāya.",
  "atk-s0201a0:781_0": "Saddhā agārasmāti pakatiyāpi saddhā,",
  "atk-s0201a0:781_1": "pabbajitāpi saddhāya agārasmā anagāriyaṃ pabbajitā.",
  "atk-s0201a0:781_2": "Pivanti maññe ghasanti maññeti pivanti viya ghasanti viya.",
  "atk-s0201a0:781_3": "Attamanavācaṃ nicchārentā vacasā pivanti viya,",
  "atk-s0201a0:781_4": "abbhanumodantā manasā ghasanti viya.",
  "atk-s0201a0:781_5": "Sādhu vatāti sundaraṃ vata.",
  "atk-s0201a0:781_6": "Sabrahmacārīti rassampi vaṭṭati dīghampi.",
  "atk-s0201a0:781_7": "Rasse sati sāriputtassa upari hoti,",
  "atk-s0201a0:781_8": "dīghe sati sabrahmacārīnaṃ.",
  "atk-s0201a0:781_9": "Yadā sāriputtassa upari hoti,",
  "atk-s0201a0:781_10": "tadā sabrahmacārī sāriputto amhe akusalā vuṭṭhāpetvāti attho.",
  "atk-s0201a0:781_11": "Yadā sabrahmacārīnaṃ,",
  "atk-s0201a0:781_12": "tadā sabrahmacārayo akusalā vuṭṭhāpetvāti attho.",
  "atk-s0201a0:781_13": "Daharoti taruṇo.",
  "atk-s0201a0:781_14": "Yuvāti yobbanabhāve ṭhito.",
  "atk-s0201a0:781_15": "Maṇḍanakajātikoti alaṅkārakasabhāvo.",
  "atk-s0201a0:781_16": "Tattha koci taruṇopi yuvā na hoti yathā atitaruṇo,",
  "atk-s0201a0:781_17": "koci yuvāpi maṇḍanakajātiko na hoti yathā upasantasabhāvo,",
  "atk-s0201a0:781_18": "ālasiyabyasanādīhi vā abhibhūto,",
  "atk-s0201a0:781_19": "idha pana daharo ceva yuvā ca maṇḍanakajātiko ca adhippeto,",
  "atk-s0201a0:781_20": "tasmā evamāha.",
  "atk-s0201a0:781_21": "Uppalādīni lokasammatattā vuttāni.",
  "atk-s0201a0:781_22": "Itiha teti evaṃ te.",
  "atk-s0201a0:781_23": "Ubho mahānāgāti dvepi mahānāgā,",
  "atk-s0201a0:781_24": "dvepi hi ete aggasāvakā “mahānāgā”ti vuccanti.",
  "atk-s0201a0:781_25": "Tatrāyaṃ vacanattho,",
  "atk-s0201a0:781_26": "chandādīhi na gacchantīti nāgā,",
  "atk-s0201a0:781_27": "tena tena maggena pahīne kilese na āgacchantīti nāgā,",
  "atk-s0201a0:781_28": "nānappakārakaṃ āguṃ na karontīti nāgā,",
  "atk-s0201a0:781_29": "ayamettha saṅkhepo.",
  "atk-s0201a0:781_30": "Vitthāro pana mahāniddese vuttanayeneva veditabbo. Apica –",
  "atk-s0201a0:782_0": "“Āguṃ na karoti kiñci loke,",
  "atk-s0201a0:783_0": "Sabbasaṃyoge visajja bandhanāni;",
  "atk-s0201a0:784_0": "Sabbattha na sajjatī vimutto,",
  "atk-s0201a0:785_0": "Nāgo tādi pavuccate tathattā”ti. ;",
  "atk-s0201a0:786_0": "Evamettha attho veditabbo.",
  "atk-s0201a0:786_1": "Mahantā nāgā mahānāgā,",
  "atk-s0201a0:786_2": "aññehi khīṇāsavanāgehi pujjatarā ca pāsaṃsatarā cāti attho.",
  "atk-s0201a0:786_3": "Aññamaññassāti añño aññassa.",
  "atk-s0201a0:786_4": "Samanumodiṃsūti samaṃ anumodiṃsu.",
  "atk-s0201a0:786_5": "Tattha imāya upamāya mahāmoggallāno anumodi,",
  "atk-s0201a0:786_6": "paṭibhātu taṃ āvusoti dhammasenāpati.",
  "atk-s0201a0:786_7": "Tena vuttaṃ “aññamaññassa subhāsitaṃ samanumodiṃsū”ti.",
  "atk-s0201a0:787_0": "Sammutiparamatthadesanākathāvaṇṇanā niṭṭhitā.",
  "atk-s0201a0:788_0": "Papañcasūdaniyā majjhimanikāyaṭṭhakathāya",
  "atk-s0201a0:789_0": "Anaṅgaṇasuttavaṇṇanā niṭṭhitā.",
  "atk-s0201a0:790_0": "6. Ākaṅkheyyasuttavaṇṇanā",
  "atk-s0201a0:791_0": "64.",
  "atk-s0201a0:791_1": "Evaṃ me sutanti ākaṅkheyyasuttaṃ.",
  "atk-s0201a0:791_2": "Tattha sampannasīlāti tividhaṃ sampannaṃ paripuṇṇasamaṅgimadhuravasena. Tattha –",
  "atk-s0201a0:792_0": "“Sampannaṃ sālikedāraṃ, suvā bhuñjanti kosiya;",
  "atk-s0201a0:793_0": "Paṭivedemi te brahme, na naṃ vāretumussahe”ti. ;",
  "atk-s0201a0:794_0": "Idaṃ paripuṇṇasampannaṃ nāma.",
  "atk-s0201a0:794_1": "“Iminā pātimokkhasaṃvarena upeto hoti samupeto upāgato samupāgato upapanno sampanno samannāgato”ti idaṃ samaṅgisampannaṃ nāma. “Imissā, bhante,",
  "atk-s0201a0:794_2": "mahāpathaviyā heṭṭhimatalaṃ sampannaṃ,",
  "atk-s0201a0:794_3": "seyyathāpi khuddamadhuṃ aneḷakaṃ,",
  "atk-s0201a0:794_4": "evamassāda”nti idaṃ madhurasampannaṃ nāma.",
  "atk-s0201a0:794_5": "Idha pana paripuṇṇasampannampi samaṅgisampannampi vaṭṭati.",
  "atk-s0201a0:794_6": "Tasmā sampannasīlāti paripuṇṇasīlā hutvātipi sīlasamaṅgino hutvātipi evamettha attho vedibbo.",
  "atk-s0201a0:794_7": "Sīlanti kenaṭṭhena sīlaṃ?",
  "atk-s0201a0:794_8": "Sīlanaṭṭhena sīlaṃ.",
  "atk-s0201a0:794_9": "Tassa vitthārakathā visuddhimagge vuttā.",
  "atk-s0201a0:795_0": "Tattha “paripuṇṇasīlā”ti iminā atthena khettadosavigamena khettapāripūrī viya sīladosavigamena sīlapāripūrī vuttā hoti.",
  "atk-s0201a0:795_1": "Yathā hi khettaṃ bījakhaṇḍaṃ vappakhaṇḍaṃ udakakhaṇḍaṃ ūsakhaṇḍanti catudosasamannāgataṃ aparipūraṃ hoti.",
  "atk-s0201a0:796_0": "Tattha bījakhaṇḍaṃ nāma yattha antarantarā bījāni khaṇḍāni vā pūtīni vā honti,",
  "atk-s0201a0:796_1": "tāni yattha vapanti,",
  "atk-s0201a0:796_2": "tattha sassaṃ na uṭṭheti,",
  "atk-s0201a0:796_3": "khettaṃ khaṇḍaṃ hoti.",
  "atk-s0201a0:796_4": "Vappakhaṇḍaṃ nāma yattha akusalo bījāni vapanto antarantarā nipāteti.",
  "atk-s0201a0:796_5": "Evañhi sabbattha sassaṃ na uṭṭheti,",
  "atk-s0201a0:796_6": "khettaṃ khaṇḍaṃ hoti.",
  "atk-s0201a0:796_7": "Udakakhaṇḍaṃ nāma yattha katthaci udakaṃ atibahu vā na vā hoti,",
  "atk-s0201a0:796_8": "tatrāpi hi sassāni na uṭṭhenti,",
  "atk-s0201a0:796_9": "khettaṃ khaṇḍaṃ hoti.",
  "atk-s0201a0:796_10": "Ūsakhaṇḍaṃ nāma yattha kassako kismiñci padese naṅgalena bhūmiṃ cattāro pañca vāre kasanto atigambhīraṃ karoti,",
  "atk-s0201a0:796_11": "tato ūsaṃ uppajjati,",
  "atk-s0201a0:796_12": "tatrāpi hi sassaṃ na uṭṭheti,",
  "atk-s0201a0:796_13": "khettaṃ khaṇḍaṃ hoti,",
  "atk-s0201a0:796_14": "tādisañca khettaṃ na mahapphalaṃ hoti na mahānisaṃsaṃ,",
  "atk-s0201a0:796_15": "tatrāpi hi bahumpi vapitvā appaṃ labhati.",
  "atk-s0201a0:796_16": "Imesaṃ pana catunnaṃ dosānaṃ vigamā khettaṃ paripuṇṇaṃ hoti.",
  "atk-s0201a0:796_17": "Tādisañca khettaṃ mahapphalaṃ hoti mahānisaṃsaṃ.",
  "atk-s0201a0:796_18": "Evameva khaṇḍaṃ chiddaṃ sabalaṃ kammāsanti catudosasamannāgataṃ sīlaṃ aparipūraṃ hoti.",
  "atk-s0201a0:796_19": "Tādisañca sīlaṃ na mahapphalaṃ hoti,",
  "atk-s0201a0:796_20": "na mahānisaṃsaṃ.",
  "atk-s0201a0:796_21": "Imesaṃ pana catunnaṃ dosānaṃ vigamā sīlakhettaṃ paripuṇṇaṃ hoti,",
  "atk-s0201a0:796_22": "tādisañca sīlaṃ mahapphalaṃ hoti mahānisaṃsaṃ.",
  "atk-s0201a0:797_0": "“Sīlasamaṅgino”ti iminā panatthena sīlena samaṅgibhūtā samodhānaṃ gatā samannāgatā hutvā viharathāti idameva vuttaṃ hoti.",
  "atk-s0201a0:797_1": "Tattha dvīhi kāraṇehi sampannasīlatā hoti sīlavipattiyā ca ādīnavadassanena sīlasampattiyā ca ānisaṃsadassanena.",
  "atk-s0201a0:797_2": "Tadubhayampi visuddhimagge vitthāritaṃ.",
  "atk-s0201a0:798_0": "Tattha “sampannasīlā”ti ettāvatā kira bhagavā catupārisuddhisīlaṃ uddisitvā “pātimokkhasaṃvarasaṃvutā”ti",
  "atk-s0201a0:798_1": "iminā tattha jeṭṭhakasīlaṃ vitthāretvā dassesīti dīpavihāravāsī sumanatthero āha.",
  "atk-s0201a0:798_2": "Antevāsiko panassa tepiṭakacūḷanāgatthero āha –",
  "atk-s0201a0:798_3": "ubhayatthāpi pātimokkhasaṃvaro bhagavatā vutto,",
  "atk-s0201a0:798_4": "pātimokkhasaṃvaroyeva hi sīlaṃ.",
  "atk-s0201a0:798_5": "Itarāni pana tīṇi sīlanti vuttaṭṭhānaṃ nāma atthīti ananujānanto vatvā āha –",
  "atk-s0201a0:798_6": "“indriyasaṃvaro nāma chadvārarakkhāmattakameva,",
  "atk-s0201a0:798_7": "ājīvapārisuddhi dhammena samena paccayuppattimattakaṃ,",
  "atk-s0201a0:798_8": "paccayanissitaṃ paṭiladdhapaccaye idamatthanti paccavekkhitvā paribhuñjanamattakaṃ.",
  "atk-s0201a0:798_9": "Nippariyāyena pātimokkhasaṃvarova sīlaṃ.",
  "atk-s0201a0:798_10": "Yassa so bhinno,",
  "atk-s0201a0:798_11": "ayaṃ chinnasīso viya puriso hatthapāde sesāni rakkhissatīti na vattabbo.",
  "atk-s0201a0:798_12": "Yassa pana so arogo,",
  "atk-s0201a0:798_13": "ayaṃ acchinnasīso viya puriso jīvitaṃ sesāni puna pākatikāni katvā rakkhituṃ sakkoti.",
  "atk-s0201a0:798_14": "Tasmā ‘sampannasīlā’ti iminā pātimokkhasaṃvaraṃ uddisitvā ‘sampannapātimokkhā’ti tasseva vevacanaṃ vatvā",
  "atk-s0201a0:798_15": "taṃ vitthāretvā dassento ‘pātimokkhasaṃvarasaṃvutā’tiādimāhā”ti.",
  "atk-s0201a0:799_0": "Tattha pātimokkhasaṃvarasaṃvutāti pātimokkhasaṃvarena samannāgatā.",
  "atk-s0201a0:799_1": "Ācāragocarasampannāti ācārena ca gocarena ca sampannā.",
  "atk-s0201a0:799_2": "Aṇumattesūti appamattakesu.",
  "atk-s0201a0:799_3": "Vajjesūti akusaladhammesu.",
  "atk-s0201a0:799_4": "Bhayadassāvīti bhayadassino.",
  "atk-s0201a0:799_5": "Samādāyāti sammā ādiyitvā.",
  "atk-s0201a0:799_6": "Sikkhatha sikkhāpadesūti sikkhāpadesu taṃ taṃ sikkhāpadaṃ samādiyitvā sikkhatha.",
  "atk-s0201a0:799_7": "Apica samādāya sikkhatha sikkhāpadesūti yaṃkiñci sikkhākoṭṭhāsesu sikkhitabbaṃ kāyikaṃ vācasikañca,",
  "atk-s0201a0:799_8": "taṃ sabbaṃ samādāya sikkhathāti ayamettha saṅkhepo,",
  "atk-s0201a0:799_9": "vitthārato pana sabbānetāni pātimokkhasaṃvarādīni padāni visuddhimagge vuttāni.",
  "atk-s0201a0:800_0": "65.",
  "atk-s0201a0:800_1": "Ākaṅkheyya ceti idaṃ kasmā āraddhaṃ?",
  "atk-s0201a0:800_2": "Sīlānisaṃsadassanatthaṃ.",
  "atk-s0201a0:800_3": "Sacepi acirapabbajitānaṃ vā duppaññānaṃ vā evamassa “bhagavā sīlaṃ pūrethāti vadati,",
  "atk-s0201a0:800_4": "ko nu kho sīlapūraṇe ānisaṃso,",
  "atk-s0201a0:800_5": "ko viseso,",
  "atk-s0201a0:800_6": "kā vaḍḍhī”ti?",
  "atk-s0201a0:800_7": "Tesaṃ sattarasa ānisaṃse dassetuṃ evamāha.",
  "atk-s0201a0:800_8": "Appeva nāma etaṃ sabrahmacārīnaṃ piyamanāpatādiāsavakkhayapariyosānaṃ ānisaṃsaṃ sutvāpi sīlaṃ paripūreyyunti.",
  "atk-s0201a0:800_9": "Visakaṇṭakavāṇijo viya.",
  "atk-s0201a0:800_10": "Visakaṇṭakavāṇijo nāma guḷavāṇijo vuccati.",
  "atk-s0201a0:801_0": "So kira guḷaphāṇitakhaṇḍasakkharādīni sakaṭenādāya paccantagāmaṃ gantvā “visakaṇṭakaṃ gaṇhatha,",
  "atk-s0201a0:801_1": "visakaṇṭakaṃ gaṇhathā”ti ugghosesi.",
  "atk-s0201a0:801_2": "Taṃ sutvā gāmikā “visaṃ nāma kakkhaḷaṃ,",
  "atk-s0201a0:801_3": "yo naṃ khādati,",
  "atk-s0201a0:801_4": "so marati,",
  "atk-s0201a0:801_5": "kaṇṭakampi vijjhitvā māreti,",
  "atk-s0201a0:801_6": "ubhopete kakkhaḷā,",
  "atk-s0201a0:801_7": "ko ettha ānisaṃso”ti gehadvārāni thakesuṃ,",
  "atk-s0201a0:801_8": "dārake ca palāpesuṃ.",
  "atk-s0201a0:801_9": "Taṃ disvā vāṇijo “avohārakusalā ime gāmikā,",
  "atk-s0201a0:801_10": "handa ne upāyena gaṇhāpemī”ti “atimadhuraṃ gaṇhatha,",
  "atk-s0201a0:801_11": "atisāduṃ gaṇhatha,",
  "atk-s0201a0:801_12": "guḷaṃ phāṇitaṃ sakkharaṃ samagghaṃ labbhati,",
  "atk-s0201a0:801_13": "kūṭamāsakakūṭakahāpaṇādīhipi labbhatī”ti ugghosesi.",
  "atk-s0201a0:801_14": "Taṃ sutvā gāmikā haṭṭhatuṭṭhā āgantvā bahumpi mūlaṃ datvā gahesuṃ.",
  "atk-s0201a0:801_15": "Tattha vāṇijassa “visakaṇṭakaṃ gaṇhathā”ti ugghosanaṃ viya bhagavato “sampannasīlā,",
  "atk-s0201a0:801_16": "bhikkhave,",
  "atk-s0201a0:801_17": "viharatha…pe…",
  "atk-s0201a0:801_18": "samādāya sikkhatha sikkhāpadesū”ti vacanaṃ.",
  "atk-s0201a0:801_19": "“Ubhopete kakkhaḷā,",
  "atk-s0201a0:801_20": "ko ettha ānisaṃso”ti gāmikānaṃ cintanaṃ viya bhagavā “sampannasīlā viharathā”ti āha,",
  "atk-s0201a0:801_21": "“sīlañca nāmetaṃ kakkhaḷaṃ pharusaṃ khiḍḍādipaccanīkaṃ,",
  "atk-s0201a0:801_22": "ko nu kho sampannasīlānaṃ ānisaṃso”ti bhikkhūnaṃ cintanaṃ.",
  "atk-s0201a0:801_23": "Atha tassa vāṇijassa “atimadhuraṃ gaṇhathā”tiādivacanaṃ viya bhagavato piyamanāpatādiāsavakkhayapariyosānaṃ",
  "atk-s0201a0:801_24": "sattarasaānisaṃsappakāsanatthaṃ “ākaṅkheyya ce”tiādivacanaṃ veditabbaṃ.",
  "atk-s0201a0:802_0": "Tattha ākaṅkheyya ceti yadi ākaṅkheyya yadi iccheyya.",
  "atk-s0201a0:802_1": "Piyo ca assanti piyacakkhūhi sampassitabbo,",
  "atk-s0201a0:802_2": "sinehuppattiyā padaṭṭhānabhūto bhaveyyanti vuttaṃ hoti.",
  "atk-s0201a0:802_3": "Manāpoti tesaṃ manavaḍḍhanako,",
  "atk-s0201a0:802_4": "tesaṃ vā manena pattabbo,",
  "atk-s0201a0:802_5": "mettacittena pharitabboti vuttaṃ hoti.",
  "atk-s0201a0:802_6": "Garūti tesaṃ garuṭṭhāniyo pāsāṇacchattasadiso.",
  "atk-s0201a0:802_7": "Bhāvanīyoti “addhā ayamāyasmā jānaṃ jānāti passaṃ passatī”ti evaṃ sambhāvanīyo.",
  "atk-s0201a0:802_8": "Sīlesvevassa paripūrakārīti catupārisuddhisīlesuyeva paripūrakārī assa,",
  "atk-s0201a0:802_9": "anūnena paripūritākārena samannāgato bhaveyyāti vuttaṃ hoti.",
  "atk-s0201a0:802_10": "Ajjhattaṃ cetosamathamanuyuttoti attano cittasamathe yutto,",
  "atk-s0201a0:802_11": "ettha hi ajjhattanti vā attanoti vā etaṃ ekatthaṃ,",
  "atk-s0201a0:802_12": "byañjanameva nānaṃ.",
  "atk-s0201a0:802_13": "Bhummatthe panetaṃ samathanti upayogavacanaṃ.",
  "atk-s0201a0:802_14": "Anūti iminā upasaggena yoge siddhaṃ.",
  "atk-s0201a0:802_15": "Anirākatajjhānoti bahi anīhaṭajjhāno,",
  "atk-s0201a0:802_16": "avināsitajjhāno vā,",
  "atk-s0201a0:802_17": "nīharaṇavināsatthañhi idaṃ nirākaraṇaṃ nāma.",
  "atk-s0201a0:802_18": "Thambhaṃ niraṃkatvā nivātavuttītiādīsu cassa payogo daṭṭhabbo.",
  "atk-s0201a0:803_0": "Vipassanāya samannāgatoti sattavidhāya anupassanāya yutto,",
  "atk-s0201a0:803_1": "sattavidhā anupassanā nāma aniccānupassanā dukkhānupassanā anattānupassanā nibbidānupassanā virāgānupassanā nirodhānupassanā paṭinissaggānupassanāti.",
  "atk-s0201a0:803_2": "Tā visuddhimagge vitthāritā.",
  "atk-s0201a0:803_3": "Brūhetā suññāgārānanti vaḍḍhetā suññāgārānaṃ,",
  "atk-s0201a0:803_4": "ettha ca samathavipassanāvasena kammaṭṭhānaṃ gahetvā rattindivaṃ suññāgāraṃ pavisitvā nisīdamāno bhikkhu “brūhetā suññāgārāna”nti veditabbo.",
  "atk-s0201a0:803_5": "Ekabhūmakādipāsāde kurumānopi pana neva suññāgārānaṃ brūhetāti daṭṭhabboti.",
  "atk-s0201a0:804_0": "Ettāvatā ca yathā taṇhāvicaritadesanā paṭhamaṃ taṇhāvasena āraddhāpi taṇhāpadaṭṭhānattā mānadiṭṭhīnaṃ",
  "atk-s0201a0:804_1": "mānadiṭṭhiyo osaritvā kamena papañcattayadesanā jātā,",
  "atk-s0201a0:804_2": "evamayaṃ desanā paṭhamaṃ adhisīlasikkhāvasena āraddhāpi sīlapadaṭṭhānattā samathavipassanānaṃ samathavipassanāyo",
  "atk-s0201a0:804_3": "osaritvā kamena sikkhattayadesanā jātāti veditabbā.",
  "atk-s0201a0:805_0": "Ettha hi “sīlesvevassa paripūrakārī”ti ettāvatā adhisīlasikkhā vuttā.",
  "atk-s0201a0:805_1": "“Ajjhattaṃ cetosamathamanuyutto anirākatajjhāno”ti ettāvatā adhicittasikkhā,",
  "atk-s0201a0:805_2": "“vipassanāya samannāgato”ti ettāvatā adhipaññāsikkhā,",
  "atk-s0201a0:805_3": "“brūhetā suññāgārāna”nti iminā pana samathavasena suññāgāravaḍḍhane adhicittasikkhā,",
  "atk-s0201a0:805_4": "vipassanāvasena adhipaññāsikkhāti evaṃ dvepi sikkhā saṅgahetvā vuttā.",
  "atk-s0201a0:805_5": "Ettha ca “ajjhattaṃ cetosamathamanuyutto anirākatajjhāno”ti imehi padehi sīlānurakkhikā eva cittekaggatā kathitā.",
  "atk-s0201a0:805_6": "“Vipassanāyā”ti iminā padena sīlānurakkhiko saṅkhārapariggaho.",
  "atk-s0201a0:806_0": "Kathaṃ cittekaggatā sīlamanurakkhati?",
  "atk-s0201a0:806_1": "Yassa hi cittekaggatā natthi,",
  "atk-s0201a0:806_2": "so byādhimhi uppanne vihaññati,",
  "atk-s0201a0:806_3": "so byādhivihato vikkhittacitto sīlaṃ vināsetvāpi byādhivūpasamaṃ kattā hoti.",
  "atk-s0201a0:806_4": "Yassa pana cittekaggatā atthi,",
  "atk-s0201a0:806_5": "so taṃ byādhidukkhaṃ vikkhambhetvā samāpattiṃ samāpajjati,",
  "atk-s0201a0:806_6": "samāpannakkhaṇe dukkhaṃ dūrāpakataṃ hoti,",
  "atk-s0201a0:806_7": "balavatarasukhamuppajjati.",
  "atk-s0201a0:806_8": "Evaṃ cittekaggatā sīlaṃ anurakkhati.",
  "atk-s0201a0:807_0": "Kathaṃ saṅkhārapariggaho sīlamanurakkhati?",
  "atk-s0201a0:807_1": "Yassa hi saṅkhārapariggaho natthi,",
  "atk-s0201a0:807_2": "tassa “mama rūpaṃ mama viññāṇa”nti attabhāve balavamamattaṃ hoti,",
  "atk-s0201a0:807_3": "so tathārūpesu dubbhikkhabyādhibhayādīsu sampattesu sīlaṃ vināsetvāpi attabhāvaṃ posetā hoti.",
  "atk-s0201a0:807_4": "Yassa pana saṅkhārapariggaho atthi,",
  "atk-s0201a0:807_5": "tassa attabhāve balavamamattaṃ vā sineho vā na hoti,",
  "atk-s0201a0:807_6": "so tathārūpesu dubbhikkhabyādhibhayādīsu sampattesu sacepissa antāni bahi nikkhamanti,",
  "atk-s0201a0:807_7": "sacepi ussussati visussati,",
  "atk-s0201a0:807_8": "khaṇḍākhaṇḍiko vā hoti satadhāpi sahassadhāpi,",
  "atk-s0201a0:807_9": "neva sīlaṃ vināsetvā attabhāvaṃ posetā hoti.",
  "atk-s0201a0:807_10": "Evaṃ saṅkhārapariggaho sīlamanurakkhati.",
  "atk-s0201a0:807_11": "“Brūhetā suññāgārāna”nti iminā pana tasseva ubhayassa brūhanā vaḍḍhanā sātaccakiriyā dassitā.",
  "atk-s0201a0:808_0": "Evaṃ bhagavā yasmā “sabrahmacārīnaṃ piyo cassaṃ manāpo ca garu ca bhāvanīyo cā”ti ime cattāro dhamme ākaṅkhantena natthaññaṃ kiñci kātabbaṃ,",
  "atk-s0201a0:808_1": "aññadatthu sīlādiguṇasamannāgatena bhavitabbaṃ,",
  "atk-s0201a0:808_2": "idiso hi sabrahmacārīnaṃ piyo hoti manāpo garu bhāvanīyo.",
  "atk-s0201a0:808_3": "Vuttampi hetaṃ –",
  "atk-s0201a0:809_0": "“Sīladassanasampannaṃ, dhammaṭṭhaṃ saccavādinaṃ;",
  "atk-s0201a0:810_0": "Attano kamma kubbānaṃ, taṃ jano kurute piya”nti. ;",
  "atk-s0201a0:811_0": "Tasmā “ākaṅkheyya ce,",
  "atk-s0201a0:811_1": "bhikkhave,",
  "atk-s0201a0:811_2": "bhikkhu sabrahmacārīnaṃ piyo cassaṃ manāpo ca garu ca bhāvanīyo cāti sīlesvevassa paripūrakārī…pe…",
  "atk-s0201a0:811_3": "suññāgārāna”nti vatvā idāni yasmā paccayalābhādiṃ patthayantenāpi idameva karaṇīyaṃ,",
  "atk-s0201a0:811_4": "na aññaṃ kiñci,",
  "atk-s0201a0:811_5": "tasmā “ākaṅkheyya ce,",
  "atk-s0201a0:811_6": "bhikkhave,",
  "atk-s0201a0:811_7": "bhikkhu lābhī assa”ntiādimāha.",
  "atk-s0201a0:811_8": "Na cettha bhagavā lābhanimittaṃ sīlādiparipūraṇaṃ kathetīti veditabbo.",
  "atk-s0201a0:811_9": "Bhagavā hi ghāsesanaṃ chinnakatho na vācaṃ payuttaṃ bhaṇeti,",
  "atk-s0201a0:811_10": "evaṃ sāvake ovadati,",
  "atk-s0201a0:811_11": "so kathaṃ lābhanimittaṃ sīlādiparipūraṇaṃ kathessati,",
  "atk-s0201a0:811_12": "puggalajjhāsayavasena panetaṃ vuttaṃ.",
  "atk-s0201a0:811_13": "Yesañhi evaṃ ajjhāsayo bhaveyya “sace mayaṃ catūhi paccayehi na kilameyyāma,",
  "atk-s0201a0:811_14": "sīlādiṃ pūretuṃ sakkuṇeyyāmā”ti,",
  "atk-s0201a0:811_15": "tesaṃ ajjhāsayavasena bhagavā evamāha.",
  "atk-s0201a0:811_16": "Apica rasānisaṃso esa sīlassa,",
  "atk-s0201a0:811_17": "yadidaṃ cattāro paccayā nāma.",
  "atk-s0201a0:811_18": "Tathā hi paṇḍitamanussā koṭṭhādīsu ṭhapitaṃ nīharitvā puttādīnampi adatvā attanāpi aparibhuñjitvā sīlavantānaṃ",
  "atk-s0201a0:811_19": "dentīti sīlassa sarasānisaṃsadassanatthaṃ petaṃ vuttaṃ.",
  "atk-s0201a0:812_0": "Tatiyavāre yesāhanti yesaṃ ahaṃ.",
  "atk-s0201a0:812_1": "Tesaṃ te kārāti tesaṃ devānaṃ vā manussānaṃ vā te mayi katā paccayadānakārā.",
  "atk-s0201a0:812_2": "Devāpi hi sīlādiguṇayuttānaṃ paccaye denti,",
  "atk-s0201a0:812_3": "na kevalaṃ manussāyeva,",
  "atk-s0201a0:812_4": "sakko viya āyasmato mahākassapassa.",
  "atk-s0201a0:812_5": "Mahapphalā mahānisaṃsāti ubhayametaṃ atthato ekaṃ,",
  "atk-s0201a0:812_6": "byañjanameva nānaṃ.",
  "atk-s0201a0:812_7": "Mahantaṃ vā lokiyasukhaṃ phalantīti mahapphalā.",
  "atk-s0201a0:812_8": "Mahato lokuttarasukhassa ca paccayā hontīti mahānisaṃsā.",
  "atk-s0201a0:812_9": "Sīlādiguṇayuttassa hi kaṭacchubhikkhāpi pañcaratanamattāya bhūmiyā paṇṇasālāpi katvā dinnā anekāni kappasahassāni duggativinipātato rakkhati,",
  "atk-s0201a0:812_10": "pariyosāne ca amatāya parinibbānadhātuyāpaccayo hoti.",
  "atk-s0201a0:812_11": "“Khīrodanaṃ ahamadāsi”ntiādīni cettha vatthūni,",
  "atk-s0201a0:812_12": "sakalameva vā petavatthu vimānavatthu ca sādhakaṃ.",
  "atk-s0201a0:812_13": "Tasmā paccayadāyakehi attani katānaṃ kārānaṃ mahapphalataṃ icchantenāpi sīlādiguṇayutteneva bhavitabbanti dasseti.",
  "atk-s0201a0:813_0": "Catutthavāre ñātīti sassusasurapakkhikā.",
  "atk-s0201a0:813_1": "Sālohitāti ekalohitasambaddhā pītipitāmahādayo.",
  "atk-s0201a0:813_2": "Petāti peccabhāvaṃ gatā.",
  "atk-s0201a0:813_3": "Kālaṅkatāti matā.",
  "atk-s0201a0:813_4": "Tesaṃ tanti tesaṃ taṃ mayi pasannacittataṃ vā pasannena cittena anussaraṇaṃ vā.",
  "atk-s0201a0:813_5": "Yassa hi bhikkhuno kālaṅkato pitā vā mātā vā “amhākaṃ ñātako thero sīlavā kalyāṇadhammo”ti pasannacitto hutvā taṃ bhikkhuṃ anussarati,",
  "atk-s0201a0:813_6": "tassa so cittappasādopi taṃ anussaraṇamattampi mahapphalaṃ mahānisaṃsameva hoti,",
  "atk-s0201a0:813_7": "anekāni kappasatasahassāni duggatito vāretuṃ ante ca amataṃ pāpetuṃ samatthameva hoti.",
  "atk-s0201a0:813_8": "Vuttañhetaṃ bhagavatā “ye te,",
  "atk-s0201a0:813_9": "bhikkhave,",
  "atk-s0201a0:813_10": "bhikkhū sīlasampannā samādhisampannā paññā, vimutti,",
  "atk-s0201a0:813_11": "vimuttiñāṇadassanasampannā,",
  "atk-s0201a0:813_12": "dassanaṃpāhaṃ,",
  "atk-s0201a0:813_13": "bhikkhave,",
  "atk-s0201a0:813_14": "tesaṃ bhikkhūnaṃ bahukāraṃ vadāmi. Savanaṃ,",
  "atk-s0201a0:813_15": "anussatiṃ,",
  "atk-s0201a0:813_16": "anupabbajjaṃ,",
  "atk-s0201a0:813_17": "upasaṅkamanaṃ,",
  "atk-s0201a0:813_18": "payirupāsanaṃpāhaṃ,",
  "atk-s0201a0:813_19": "bhikkhave,",
  "atk-s0201a0:813_20": "tesaṃ bhikkhūnaṃ bahukāraṃ vadāmī”ti.",
  "atk-s0201a0:813_21": "Tasmā ñātisālohitānaṃ attani cittappasādassa anussatiyā ca mahapphalataṃ icchantenāpi sīlādiguṇayutteneva,",
  "atk-s0201a0:813_22": "bhavitabbanti dasseti.",
  "atk-s0201a0:814_0": "66.",
  "atk-s0201a0:814_1": "Pañcamavāre aratiratisaho assanti aratiyā ratiyā ca saho abhibhavitā ajjhottharitā bhaveyyaṃ.",
  "atk-s0201a0:814_2": "Ettha ca aratīti adhikusalesu dhammesu pantasenāsanesu ca ukkaṇṭhā.",
  "atk-s0201a0:814_3": "Ratīti pañcakāmaguṇarati.",
  "atk-s0201a0:814_4": "Na ca maṃ arati saheyyāti mañca arati na abhibhaveyya na maddeyya na ajjhotthareyya.",
  "atk-s0201a0:814_5": "Uppannanti jātaṃ nibbattaṃ.",
  "atk-s0201a0:814_6": "Sīlādiguṇayutto hi aratiñca ratiñca sahati ajjhottharati madditvā tiṭṭhati.",
  "atk-s0201a0:814_7": "Tasmā īdisaṃ attānaṃ icchantenāpi sīlādiguṇayutteneva bhavitabbanti dasseti.",
  "atk-s0201a0:815_0": "Chaṭṭhavāre bhayaṃ cittutrāsopi ārammaṇampi.",
  "atk-s0201a0:815_1": "Bheravaṃ ārammaṇameva.",
  "atk-s0201a0:815_2": "Sesaṃ pañcamavāre vuttanayameva.",
  "atk-s0201a0:815_3": "Sīlādiguṇayutto hi bhayabheravaṃ sahati ajjhottharati madditvā tiṭṭhati ariyakoṭiyavāsīmahādattatthero viya.",
  "atk-s0201a0:816_0": "Thero kira maggaṃ paṭipanno aññataraṃ pāsādikaṃ araññaṃ disvā “idhevajja samaṇadhammaṃ katvā gamissāmī”ti",
  "atk-s0201a0:816_1": "maggā okkamma aññatarasmiṃ rukkhamūle saṅghāṭiṃ paññapetvā pallaṅkaṃ ābhujitvā nisīdi.",
  "atk-s0201a0:816_2": "Rukkhadevatāya dārakā therassa sīlatejena sakabhāvena saṇṭhātuṃ asakkontā vissaramakaṃsu.",
  "atk-s0201a0:816_3": "Devatāpi rukkhaṃ cālesi.",
  "atk-s0201a0:816_4": "Thero acalova nisīdi.",
  "atk-s0201a0:816_5": "Sā devatā dhūmāyi, pajjali,",
  "atk-s0201a0:816_6": "neva sakkhi theraṃ cāletuṃ,",
  "atk-s0201a0:816_7": "tato upāsakavaṇṇenāgantvā vanditvā aṭṭhāsi.",
  "atk-s0201a0:816_8": "“Ko eso”ti vuttā “ahaṃ, bhante,",
  "atk-s0201a0:816_9": "etasmiṃ rukkhe adhivatthā devatā”ti avoca.",
  "atk-s0201a0:816_10": "Tvaṃ ete vikāre akāsīti.",
  "atk-s0201a0:816_11": "Āma bhanteti.",
  "atk-s0201a0:816_12": "Kasmāti ca vuttā āha –",
  "atk-s0201a0:816_13": "“tumhākaṃ, bhante,",
  "atk-s0201a0:816_14": "sīlatejena dārakā sakabhāvena saṇṭhātuṃ asakkontā vissaramakaṃsu,",
  "atk-s0201a0:816_15": "sāhaṃ tumhe palāpetuṃ evamakāsi”nti.",
  "atk-s0201a0:816_16": "Thero āha –",
  "atk-s0201a0:816_17": "“atha kasmā idha, bhante,",
  "atk-s0201a0:816_18": "mā vasatha,",
  "atk-s0201a0:816_19": "mayhaṃ aphāsūti paṭikacceva nāvacāsi.",
  "atk-s0201a0:816_20": "Idāni pana mā kiñci avaca,",
  "atk-s0201a0:816_21": "ariyakoṭiyamahādatto amanussabhayena gatoti vacanato lajjāmi,",
  "atk-s0201a0:816_22": "tenāhaṃ idheva vasissaṃ,",
  "atk-s0201a0:816_23": "tvaṃ pana ajjekadivasaṃ yattha katthaci vasāhī”ti.",
  "atk-s0201a0:816_24": "Evaṃ sīlādiguṇayutto bhayabheravasaho hoti.",
  "atk-s0201a0:816_25": "Tasmā īdisamattānaṃ icchantenāpi sīlādiguṇayutteneva bhavitabbanti dasseti.",
  "atk-s0201a0:817_0": "Sattamavāre ābhicetasikānanti abhicetoti abhikkantaṃ visuddhacittaṃ vuccati,",
  "atk-s0201a0:817_1": "adhicittaṃ vā,",
  "atk-s0201a0:817_2": "abhicetasi jātāni ābhicetasikāni,",
  "atk-s0201a0:817_3": "abhiceto sannissitānīti vā ābhicetasikāni.",
  "atk-s0201a0:817_4": "Diṭṭhadhammasukhavihārānanti diṭṭhadhamme sukhavihārānaṃ.",
  "atk-s0201a0:817_5": "Diṭṭhadhammoti paccakkho attabhāvo vuccati,",
  "atk-s0201a0:817_6": "tattha sukhavihārabhūtānanti attho,",
  "atk-s0201a0:817_7": "rūpāvacarajjhānānametaṃ adhivacanaṃ.",
  "atk-s0201a0:817_8": "Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ nekkhammasukhaṃ vindanti,",
  "atk-s0201a0:817_9": "tasmā “diṭṭhadhammasukhavihārānī”ti vuccanti.",
  "atk-s0201a0:817_10": "Nikāmalābhīti nikāmena lābhī attano icchāvasena lābhī,",
  "atk-s0201a0:817_11": "icchiticchitakkhaṇe samāpajjituṃ samatthoti vuttaṃ hoti.",
  "atk-s0201a0:817_12": "Akicchalābhīti sukheneva paccanīkadhamme vikkhambhetvā samāpajjituṃ samatthoti vuttaṃ hoti.",
  "atk-s0201a0:817_13": "Akasiralābhīti akasirānaṃ vipulānaṃ lābhī,",
  "atk-s0201a0:817_14": "yathāparicchedeyeva vuṭṭhātuṃ samatthoti vuttaṃ hoti.",
  "atk-s0201a0:817_15": "Ekacco hi lābhīyeva hoti,",
  "atk-s0201a0:817_16": "na pana sakkoti icchiticchitakkhaṇe samāpajjituṃ.",
  "atk-s0201a0:817_17": "Ekacco sakkoti tathā samāpajjituṃ,",
  "atk-s0201a0:817_18": "pāribandhike pana kicchena vikkhambheti.",
  "atk-s0201a0:817_19": "Ekacco tathā samāpajjati,",
  "atk-s0201a0:817_20": "pāribandhike ca akiccheneva vikkhambheti,",
  "atk-s0201a0:817_21": "na sakkoti nāḷikāyantaṃ viya yathāparicchedeyeva ca vuṭṭhātuṃ.",
  "atk-s0201a0:817_22": "Yo pana imaṃ tividhampi sampadaṃ icchati,",
  "atk-s0201a0:817_23": "sopi sīlesvevassa paripūrakārīti.",
  "atk-s0201a0:818_0": "Evaṃ abhiññāpādake jhāne vutte kiñcāpi abhiññānaṃ vāro āgato,",
  "atk-s0201a0:818_1": "atha kho naṃ bhagavā aggahetvāva yasmā na kevalaṃ abhiññāpādakajjhānāni ca abhiññāyoyeva ca sīlānaṃ ānisaṃso,",
  "atk-s0201a0:818_2": "apica kho cattāri āruppajhānānipi tayo ca heṭṭhimā ariyamaggā,",
  "atk-s0201a0:818_3": "tasmā taṃ sabbaṃ pariyādiyitvā dassetuṃ ākaṅkheyya ce…pe…",
  "atk-s0201a0:818_4": "ye te santāti evamādimāha.",
  "atk-s0201a0:819_0": "Tattha santāti aṅgasantatāya ceva ārammaṇasantatāya ca.",
  "atk-s0201a0:819_1": "Vimokkhāti paccanīkadhammehi vimuttattā ārammaṇe ca adhimuttattā.",
  "atk-s0201a0:819_2": "Atikkamma rūpeti rūpāvacarajjhāne atikkamitvā,",
  "atk-s0201a0:819_3": "ye te vimokkhā atikkamma rūpe santāti padasambandho,",
  "atk-s0201a0:819_4": "itarathā hi atikkamma rūpe kiṃ karotīti na paññāyeyyuṃ.",
  "atk-s0201a0:819_5": "Āruppāti ārammaṇato ca vipākato ca rūpavirahitā.",
  "atk-s0201a0:819_6": "Kāyena phusitvāti nāmakāyena phusitvā pāpuṇitvā,",
  "atk-s0201a0:819_7": "adhigantvāti vuttaṃ hoti.",
  "atk-s0201a0:819_8": "Sesaṃ vuttānameva.",
  "atk-s0201a0:819_9": "Idaṃ vuttaṃ hoti “yopi bhikkhu ime vimokkhe phusitvā viharitukāmo,",
  "atk-s0201a0:819_10": "sopi sīlesvevassa paripūrakārī”ti.",
  "atk-s0201a0:820_0": "67.",
  "atk-s0201a0:820_1": "Navamavāre tiṇṇaṃ saṃyojanānanti sakkāyadiṭṭhivicikicchāsīlabbataparāmāsasaṅkhātānaṃ tiṇṇaṃ bandhanānaṃ.",
  "atk-s0201a0:820_2": "Tāni hi saṃyojenti khandhagatibhavādīhi khandhagatibhavādayo,",
  "atk-s0201a0:820_3": "kammaṃ vā phalena,",
  "atk-s0201a0:820_4": "tasmā saṃyojanānīti vuccanti,",
  "atk-s0201a0:820_5": "bandhanānīti attho.",
  "atk-s0201a0:820_6": "Parikkhayāti parikkhayena.",
  "atk-s0201a0:820_7": "Sotāpannoti sotaṃ āpanno.",
  "atk-s0201a0:820_8": "Sototi ca maggassetaṃ adhivacanaṃ.",
  "atk-s0201a0:820_9": "Sotāpannoti taṃsamaṅgipuggalassa.",
  "atk-s0201a0:820_10": "Yathāha “soto sototi hidaṃ,",
  "atk-s0201a0:820_11": "sāriputta, vuccati.",
  "atk-s0201a0:820_12": "Katamo nu kho,",
  "atk-s0201a0:820_13": "sāriputta, sototi?",
  "atk-s0201a0:820_14": "Ayameva hi, bhante,",
  "atk-s0201a0:820_15": "ariyo aṭṭhaṅgiko maggo.",
  "atk-s0201a0:820_16": "Seyyathidaṃ,",
  "atk-s0201a0:820_17": "sammādiṭṭhi…pe…",
  "atk-s0201a0:820_18": "sammāsamādhīti.",
  "atk-s0201a0:820_19": "Sotāpanno sotāpannoti hidaṃ,",
  "atk-s0201a0:820_20": "sāriputta, vuccati.",
  "atk-s0201a0:820_21": "Katamo nu kho,",
  "atk-s0201a0:820_22": "sāriputta,",
  "atk-s0201a0:820_23": "sotāpannoti? Yo hi, bhante,",
  "atk-s0201a0:820_24": "iminā aṭṭhaṅgikena maggena samannāgato,",
  "atk-s0201a0:820_25": "ayaṃ vuccati sotāpanno,",
  "atk-s0201a0:820_26": "yoyaṃ āyasmā evaṃnāmo evaṃgotto”ti.",
  "atk-s0201a0:820_27": "Idha pana maggena phalassa nāmaṃ dinnaṃ,",
  "atk-s0201a0:820_28": "tasmā phalaṭṭho “sotāpanno”ti veditabbo.",
  "atk-s0201a0:820_29": "Avinipātadhammoti vinipātetīti vinipāto,",
  "atk-s0201a0:820_30": "nāssa vinipāto dhammoti avinipātadhammo,",
  "atk-s0201a0:820_31": "na attānaṃ apāye vinipātasabhāvoti vuttaṃ hoti. Kasmā?",
  "atk-s0201a0:820_32": "Ye dhammā apāyagamaniyā,",
  "atk-s0201a0:820_33": "tesaṃ pahīnattā.",
  "atk-s0201a0:820_34": "Sambodhi paraṃ ayanaṃ gati assāti sambodhiparāyaṇo,",
  "atk-s0201a0:820_35": "uparimaggattayaṃ avassaṃ sampāpakoti attho. Kasmā?",
  "atk-s0201a0:820_36": "Paṭiladdhapaṭhamamaggattā.",
  "atk-s0201a0:820_37": "Sīlesvevāti īdiso hotukāmopi sīlesvevassa paripūraṇārīti.",
  "atk-s0201a0:821_0": "Dasamavāre paṭhamamaggena parikkhīṇānipi tīṇi saṃyojanāni sakadāgāmimaggassa vaṇṇabhaṇanatthaṃ vuttāni.",
  "atk-s0201a0:821_1": "Rāgadosamohānaṃ tanuttāti etesaṃ tanubhāvena,",
  "atk-s0201a0:821_2": "tanuttakaraṇenāti vuttaṃ hoti.",
  "atk-s0201a0:821_3": "Tattha dvīhi kāraṇehi tanuttaṃ veditabbaṃ adhiccuppattiyā ca pariyuṭṭhānamandatāya ca.",
  "atk-s0201a0:821_4": "Sakadāgāmissa hi vaṭṭānusārimahājanasseva kilesā abhiṇhaṃ na uppajjanti,",
  "atk-s0201a0:821_5": "kadāci karahaci uppajjanti viraḷākārā hutvā,",
  "atk-s0201a0:821_6": "viraḷavāpite khette aṅkurā viya.",
  "atk-s0201a0:821_7": "Uppajjamānāpi ca vaṭṭānusārimahājanasseva maddantā pharantā chādentā andhakāraṃ karontā na uppajjanti,",
  "atk-s0201a0:821_8": "mandamandā uppajjanti tanukākārā hutvā,",
  "atk-s0201a0:821_9": "abbhapaṭalamiva makkhikāpattamiva ca.",
  "atk-s0201a0:822_0": "Tattha keci therā bhaṇanti “sakadāgāmissa kilesā kiñcāpi cirena uppajjanti,",
  "atk-s0201a0:822_1": "bahalāva uppajjanti,",
  "atk-s0201a0:822_2": "tathā hissa puttā ca dhītaro ca dissantī”ti,",
  "atk-s0201a0:822_3": "etaṃ pana appamāṇaṃ.",
  "atk-s0201a0:822_4": "Puttadhītaro hi aṅgapaccaṅgaparāmasanamattenapi hontīti.",
  "atk-s0201a0:822_5": "Dvīhiyeva kāraṇehissa kilesānaṃ tanuttaṃ veditabbaṃ adhiccuppattiyā ca pariyuṭṭhānamandatāya cāti.",
  "atk-s0201a0:823_0": "Sakadāgāmīti sakiṃ āgamanadhammo.",
  "atk-s0201a0:823_1": "Sakideva imaṃ lokaṃ āgantvāti ekavāraṃyeva imaṃ manussalokaṃ paṭisandhivasena āgantvā.",
  "atk-s0201a0:823_2": "Yopi hi idha sakadāgāmimaggaṃ bhāvetvā idheva parinibbāti,",
  "atk-s0201a0:823_3": "sopi idha na gahito.",
  "atk-s0201a0:823_4": "Yopi idha maggaṃ bhāvetvā devesu upapajjitvā tattheva parinibbāti.",
  "atk-s0201a0:823_5": "Yopi devaloke maggaṃ bhāvetvā tattheva parinibbāti.",
  "atk-s0201a0:823_6": "Yopi devaloke maggaṃ bhāvetvā idheva manussaloke nibbattitvā parinibbāti.",
  "atk-s0201a0:823_7": "Yo pana idha maggaṃ bhāvetvā devaloke nibbatto,",
  "atk-s0201a0:823_8": "tattha yāvatāyukaṃ ṭhatvā puna idheva upapajjitvā parinibbāti,",
  "atk-s0201a0:823_9": "ayamidha gahitoti veditabbo.",
  "atk-s0201a0:823_10": "Dukkhassantaṃ kareyyanti vaṭṭadukkhassa paricchedaṃ kareyyaṃ.",
  "atk-s0201a0:823_11": "Sīlesvevāti īdiso hotukāmopi sīlesvevassa paripūrakārīti.",
  "atk-s0201a0:824_0": "Ekādasamavāre pañcannanti gaṇanaparicchedo.",
  "atk-s0201a0:824_1": "Orambhāgiyānanti oraṃ vuccati heṭṭhā,",
  "atk-s0201a0:824_2": "heṭṭhābhāgiyānanti attho,",
  "atk-s0201a0:824_3": "kāmāvacaraloke uppattipaccayānanti adhippāyo.",
  "atk-s0201a0:824_4": "Saṃyojanānanti bandhanānaṃ,",
  "atk-s0201a0:824_5": "tāni kāmarāgabyāpādasaṃyojanehi saddhiṃ pubbe vuttasaṃyojanāneva veditabbāni.",
  "atk-s0201a0:824_6": "Yassa hi etāni appahīnāni,",
  "atk-s0201a0:824_7": "so kiñcāpi bhavagge uppanno hoti,",
  "atk-s0201a0:824_8": "atha kho āyuparikkhayā kāmāvacare nibbattatiyeva,",
  "atk-s0201a0:824_9": "gilitabalisamacchūpamo svāyaṃ puggalo dīghasuttakena pāde baddhavihaṅgūpamo cāti veditabbo.",
  "atk-s0201a0:824_10": "Pubbe vuttānampi cettha vacanaṃ vaṇṇabhaṇanatthamevāti veditabbaṃ.",
  "atk-s0201a0:824_11": "Opapātikoti sesayonipaṭikkhepavacanametaṃ.",
  "atk-s0201a0:824_12": "Tatthaparinibbāyīti tattheva brahmaloke parinibbāyī.",
  "atk-s0201a0:824_13": "Anāvattidhammo tasmā lokāti tato brahmalokā paṭisandhivasena puna anāvattisabhāvo.",
  "atk-s0201a0:824_14": "Sīlesvevāti īdiso hotukāmopi sīlesvevassa paripūrakārīti.",
  "atk-s0201a0:825_0": "68.",
  "atk-s0201a0:825_1": "Evaṃ anāgāmimagge vutte kiñcāpi catutthamaggassa vāro āgato,",
  "atk-s0201a0:825_2": "atha kho naṃ bhagavā aggahetvāva yasmā na kevalā āsavakkhayābhiññā eva sīlānaṃ ānisaṃso,",
  "atk-s0201a0:825_3": "apica kho lokiyapañcābhiññāyopi,",
  "atk-s0201a0:825_4": "tasmā tāpi dassetuṃ,",
  "atk-s0201a0:825_5": "yasmā ca āsavakkhaye kathite desanā niṭṭhitā hoti,",
  "atk-s0201a0:825_6": "evañca sati imesaṃ guṇānaṃ akathitattā ayaṃ kathā muṇḍābhiññākathā nāma bhaveyya,",
  "atk-s0201a0:825_7": "tasmā ca abhiññāpāripūriṃ katvā dassetumpi,",
  "atk-s0201a0:825_8": "yasmā ca anāgāmimagge ṭhitassa sukhena iddhivikuppanā ijjhati,",
  "atk-s0201a0:825_9": "samādhiparibandhānaṃ kāmarāgabyāpādānaṃ samūhatattā,",
  "atk-s0201a0:825_10": "anāgāmī hi sīlesu ca samādhimhi ca paripūrakārī,",
  "atk-s0201a0:825_11": "tasmā yuttaṭṭhāneyeva lokiyābhiññāyo dassetumpi “ākaṅkheyya ce…pe…",
  "atk-s0201a0:825_12": "anekavihita”nti evamādimāhāti ayamanusandhi.",
  "atk-s0201a0:826_0": "Tattha “anekavihitaṃ iddhividha”ntiādinā nayena āgatānaṃ pañcannampi lokiyābhiññānaṃ pāḷivaṇṇanā saddhiṃ bhāvanānayena visuddhimagge vuttā.",
  "atk-s0201a0:827_0": "69.",
  "atk-s0201a0:827_1": "Chaṭṭhābhiññāya āsavānaṃ khayāti arahattamaggena sabbakilesānaṃ khayā.",
  "atk-s0201a0:827_2": "Anāsavanti āsavavirahitaṃ.",
  "atk-s0201a0:827_3": "Cetovimuttiṃ paññāvimuttinti ettha cetovacanena arahattaphalasampayuttova samādhi,",
  "atk-s0201a0:827_4": "paññāvacanena taṃsampayuttā paññāva vuttā.",
  "atk-s0201a0:827_5": "Tattha ca samādhi rāgato vimuttattā cetovimutti,",
  "atk-s0201a0:827_6": "paññā avijjāya vimuttattā paññāvimuttīti veditabbā.",
  "atk-s0201a0:827_7": "Vuttañcetaṃ bhagavatā “yo hissa,",
  "atk-s0201a0:827_8": "bhikkhave, samādhi,",
  "atk-s0201a0:827_9": "tadassa samādhindriyaṃ. Yā hissa,",
  "atk-s0201a0:827_10": "bhikkhave, paññā,",
  "atk-s0201a0:827_11": "tadassa paññindriyaṃ. Iti kho,",
  "atk-s0201a0:827_12": "bhikkhave,",
  "atk-s0201a0:827_13": "rāgavirāgā cetovimutti,",
  "atk-s0201a0:827_14": "avijjāvirāgā paññāvimuttī”ti,",
  "atk-s0201a0:827_15": "apicettha samathaphalaṃ cetovimutti,",
  "atk-s0201a0:827_16": "vipassanāphalaṃ paññāvimuttīti veditabbā.",
  "atk-s0201a0:828_0": "Diṭṭheva dhammeti imasmiṃyeva attabhāve.",
  "atk-s0201a0:828_1": "Sayaṃ abhiññā sacchikatvāti attanoyeva paññāya paccakkhaṃ katvā,",
  "atk-s0201a0:828_2": "aparapaccayena ñatvāti attho.",
  "atk-s0201a0:828_3": "Upasampajja vihareyyanti pāpuṇitvā sampādetvā vihareyyaṃ.",
  "atk-s0201a0:828_4": "Sīlesvevāti evaṃ sabbāsave niddhunitvā cetovimuttiṃ paññāvimuttiṃ adhigantukāmopi sīlesvevassa paripūrakārīti.",
  "atk-s0201a0:829_0": "Evaṃ bhagavā sīlānisaṃsakathaṃ yāva arahattā kathetvā idāni sabbampi taṃ sīlānisaṃsaṃ sampiṇḍetvā dassento nigamanaṃ āha “sampannasīlā,",
  "atk-s0201a0:829_1": "bhikkhave…pe…",
  "atk-s0201a0:829_2": "idametaṃ paṭicca vutta”nti.",
  "atk-s0201a0:829_3": "Tassāyaṃ saṅkhepattho,",
  "atk-s0201a0:829_4": "“sampannasīlā,",
  "atk-s0201a0:829_5": "bhikkhave,",
  "atk-s0201a0:829_6": "viharatha…pe…",
  "atk-s0201a0:829_7": "samādāya sikkhatha sikkhāpadesū”ti iti yaṃ taṃ mayā pubbe evaṃ vuttaṃ,",
  "atk-s0201a0:829_8": "idaṃ sabbampi sampannasīlo bhikkhu sabrahmacārīnaṃ piyo hoti manāpo,",
  "atk-s0201a0:829_9": "garu bhāvanīyo paccayānaṃ lābhī,",
  "atk-s0201a0:829_10": "paccayadāyakānaṃ mahapphalakaro,",
  "atk-s0201a0:829_11": "pubbañātīnaṃ anussaraṇacetanāya phalamahattakaro,",
  "atk-s0201a0:829_12": "aratiratisaho,",
  "atk-s0201a0:829_13": "bhayabheravasaho,",
  "atk-s0201a0:829_14": "rūpāvacarajjhānānaṃ arūpāvacarajjhānānañca lābhī,",
  "atk-s0201a0:829_15": "heṭṭhimāni tīṇi sāmaññaphalāni pañca lokiyābhiññā āsavakkhayañāṇanti ca ime ca guṇe sayaṃ abhiññā sacchikattā hoti,",
  "atk-s0201a0:829_16": "etaṃ paṭicca idaṃ sandhāya vuttanti.",
  "atk-s0201a0:829_17": "Idamavoca bhagavā,",
  "atk-s0201a0:829_18": "attamanā te bhikkhu bhagavato bhāsitaṃ abhinandunti.",
  "atk-s0201a0:830_0": "Papañcasūdaniyā majjhimanikāyaṭṭhakathāya",
  "atk-s0201a0:831_0": "Ākaṅkheyyasuttavaṇṇanā niṭṭhitā.",
  "atk-s0201a0:832_0": "7. Vatthasuttavaṇṇanā",
  "atk-s0201a0:833_0": "70.",
  "atk-s0201a0:833_1": "Evaṃ me sutanti vatthasuttaṃ.",
  "atk-s0201a0:833_2": "Tattha seyyathāpi,",
  "atk-s0201a0:833_3": "bhikkhave,",
  "atk-s0201a0:833_4": "vatthanti upamāvacanamevetaṃ.",
  "atk-s0201a0:833_5": "Upamaṃ karonto ca bhagavā katthaci paṭhamaṃyeva upamaṃ dassetvā pacchā atthaṃ dasseti,",
  "atk-s0201a0:833_6": "katthaci paṭhamamatthaṃ dassetvā pacchā upamaṃ,",
  "atk-s0201a0:833_7": "katthaci upamāya atthaṃ parivāretvā dasseti,",
  "atk-s0201a0:833_8": "katthaci atthena upamaṃ.",
  "atk-s0201a0:834_0": "Tathā hesa –",
  "atk-s0201a0:834_1": "“seyyathāpissu,",
  "atk-s0201a0:834_2": "bhikkhave,",
  "atk-s0201a0:834_3": "dve agārā sadvārā,",
  "atk-s0201a0:834_4": "tattha cakkhumā puriso majjhe ṭhito passeyyā”ti sakalampi devadūtasuttaṃ upamaṃ paṭhamaṃ dassetvā pacchā atthaṃ dassento āha.",
  "atk-s0201a0:834_5": "“Tirokuṭṭaṃ tiropākāraṃ tiropabbataṃ asajjamāno gacchati,",
  "atk-s0201a0:834_6": "seyyathāpi ākāse”tiādinā pana nayena sakalampi iddhividhamatthaṃ paṭhamaṃ dassetvā pacchā upamaṃ dassento āha.",
  "atk-s0201a0:834_7": "“Seyyathāpi brāhmaṇapuriso sāratthiko sāragavesī”tiādināva nayena sakalampi cūḷasāropamasuttaṃ upamāya atthaṃ parivāretvā dassento āha.",
  "atk-s0201a0:834_8": "“Idha pana,",
  "atk-s0201a0:834_9": "bhikkhave,",
  "atk-s0201a0:834_10": "ekacce kulaputtā dhammaṃ pariyāpuṇanti suttaṃ…pe…",
  "atk-s0201a0:834_11": "seyyathāpi,",
  "atk-s0201a0:834_12": "bhikkhave,",
  "atk-s0201a0:834_13": "puriso alagaddatthiko”tiādinā nayena sakalampi alagaddasuttaṃ mahāsāropamasuttanti evamādīni suttāni atthena upamaṃ parivāretvā dassento āha.",
  "atk-s0201a0:835_0": "Svāyaṃ idha paṭhamaṃ upamaṃ dassetvā pacchā atthaṃ dasseti.",
  "atk-s0201a0:835_1": "Kasmā panevaṃ bhagavā dassetīti?",
  "atk-s0201a0:835_2": "Puggalajjhāsayena vā desanāvilāsena vā.",
  "atk-s0201a0:835_3": "Ye hi puggalā paṭhamaṃ upamaṃ dassetvā vuccamānamatthaṃ sukhena paṭivijjhanti,",
  "atk-s0201a0:835_4": "tesaṃ paṭhamaṃ upamaṃ dasseti.",
  "atk-s0201a0:835_5": "Esa nayo sabbattha.",
  "atk-s0201a0:835_6": "Yassā ca dhammadhātuyā suppaṭividdhattā desanāvilāsaṃ patto hoti,",
  "atk-s0201a0:835_7": "tassā suppaṭividdhā.",
  "atk-s0201a0:835_8": "Tasmā esa desanāvilāsampatto dhammissaro dhammarājā,",
  "atk-s0201a0:835_9": "so yathā yathā icchati,",
  "atk-s0201a0:835_10": "tathā tathā dhammaṃ desetīti evaṃ iminā puggalajjhāsayena vā desanāvilāsena vā evaṃ dassetīti veditabbo.",
  "atk-s0201a0:836_0": "Tattha vatthanti pakatiparisuddhaṃ vatthaṃ.",
  "atk-s0201a0:836_1": "Saṃkiliṭṭhaṃ malaggahitanti āgantukena paṃsurajādinā saṃkilesena saṃkiliṭṭhaṃ,",
  "atk-s0201a0:836_2": "sedajallikādinā malena gahitattā malaggahitaṃ.",
  "atk-s0201a0:836_3": "Raṅgajāteti ettha raṅgameva raṅgajātaṃ.",
  "atk-s0201a0:836_4": "Upasaṃhareyyāti upanāmeyya.",
  "atk-s0201a0:836_5": "Yadi nīlakāyāti nīlakāya vā,",
  "atk-s0201a0:836_6": "nīlakatthāya vāti vuttaṃ hoti.",
  "atk-s0201a0:836_7": "Evaṃ sabbattha.",
  "atk-s0201a0:836_8": "Rajako hi nīlakatthāya upasaṃharanto kaṃsanīlapalāsanīlādike nīlaraṅge upasaṃharati.",
  "atk-s0201a0:836_9": "Pītakatthāya upasaṃharanto kaṇikārapupphasadise pītakaraṅge.",
  "atk-s0201a0:836_10": "Lohitakatthāya upasaṃharanto bandhujīvakapupphasadise lohitakaraṅge.",
  "atk-s0201a0:836_11": "Mañjiṭṭhakatthāya upasaṃharanto kaṇavīrapupphasadise mandarattaraṅge.",
  "atk-s0201a0:836_12": "Tena vuttaṃ “yadi nīlakāya…pe…",
  "atk-s0201a0:836_13": "yadi mañjiṭṭhakāyā”ti.",
  "atk-s0201a0:837_0": "Durattavaṇṇamevassāti duṭṭhu rañjitavaṇṇameva assa.",
  "atk-s0201a0:837_1": "Aparisuddhavaṇṇamevassāti nīlavaṇṇopissa parisuddho na bhaveyya,",
  "atk-s0201a0:837_2": "sesavaṇṇopi.",
  "atk-s0201a0:837_3": "Tādisañhi vatthaṃ nīlakumbhiyā pakkhittampi sunīlaṃ na hoti,",
  "atk-s0201a0:837_4": "sesakumbhīsu pakkhittampi pītakādivaṇṇaṃ na hoti,",
  "atk-s0201a0:837_5": "milātanīla kuraṇḍa- kaṇikāra-",
  "atk-s0201a0:837_6": "bandhujīvaka-",
  "atk-s0201a0:837_7": "kaṇavīrapupphavaṇṇameva hoti.",
  "atk-s0201a0:837_8": "Taṃ kissa hetūti taṃ vatthaṃ kissa hetu kiṃ kāraṇā īdisaṃ hoti,",
  "atk-s0201a0:837_9": "tasmiṃ vā vatthe raṅgajātaṃ kissa hetu īdisaṃ durattavaṇṇaṃ aparisuddhavaṇṇaṃ hotīti?",
  "atk-s0201a0:837_10": "Yasmā panassa vatthassa saṃkiliṭṭhabhāvoyevettha kāraṇaṃ,",
  "atk-s0201a0:837_11": "na aññaṃ kiñci,",
  "atk-s0201a0:837_12": "tasmā “aparisuddhattā,",
  "atk-s0201a0:837_13": "bhikkhave,",
  "atk-s0201a0:837_14": "vatthassā”ti āha.",
  "atk-s0201a0:838_0": "Evameva khoti upamāsampaṭipādanaṃ.",
  "atk-s0201a0:838_1": "Citte saṃkiliṭṭheti cittamhi saṃkiliṭṭhamhi.",
  "atk-s0201a0:838_2": "Kasmā pana bhagavā saṃkiliṭṭhavatthena opammaṃ akāsīti ce,",
  "atk-s0201a0:838_3": "vāyāmamahapphaladassanatthaṃ.",
  "atk-s0201a0:838_4": "Yathā hi āgantukehi malehi saṃkiliṭṭhaṃ vatthaṃ pakatiyā paṇḍarattā puna dhovīyamānaṃ paṇḍaraṃ hoti,",
  "atk-s0201a0:838_5": "na tattha jātikāḷake viya eḷakalome vāyāmo nipphalo hoti,",
  "atk-s0201a0:838_6": "evaṃ cittampi āgantukehi kilesehi saṃkiliṭṭhaṃ.",
  "atk-s0201a0:838_7": "Pakatiyā pana taṃ sakalepi paṭisandhibhavaṅgavāre paṇḍarameva. Yathāha –",
  "atk-s0201a0:838_8": "“pabhassaramidaṃ,",
  "atk-s0201a0:838_9": "bhikkhave, cittaṃ,",
  "atk-s0201a0:838_10": "tañca kho āgantukehi upakkilesehi upakkiliṭṭha”nti.",
  "atk-s0201a0:838_11": "Taṃ visodhīyamānaṃ sakkā pabhassarataraṃ kātuṃ,",
  "atk-s0201a0:838_12": "na tattha vāyāmo nipphaloti evaṃ vāyāmamahapphaladassanatthaṃ saṃkiliṭṭhavatthena opammaṃ akāsīti veditabbo.",
  "atk-s0201a0:839_0": "Duggati pāṭikaṅkhāti īdise citte duggati pāṭikaṅkhitabbā,",
  "atk-s0201a0:839_1": "duggatiṃ eva esa pāpuṇissati,",
  "atk-s0201a0:839_2": "nāññanti evaṃ duggati icchitabbā,",
  "atk-s0201a0:839_3": "avassaṃ bhāvīti vuttaṃ hoti.",
  "atk-s0201a0:839_4": "Sā cāyaṃ duggati nāma paṭipattiduggati,",
  "atk-s0201a0:839_5": "gatiduggatīti duvidhā hoti.",
  "atk-s0201a0:839_6": "Paṭipattiduggatipi agāriyapaṭipattiduggati,",
  "atk-s0201a0:839_7": "anagāriyapaṭipattiduggatīti duvidhā hoti.",
  "atk-s0201a0:840_0": "Agāriyo hi saṃkiliṭṭhacitto pāṇampi hanati,",
  "atk-s0201a0:840_1": "adinnampi ādiyati,",
  "atk-s0201a0:840_2": "sakalepi dasa akusalakammapathe pūreti,",
  "atk-s0201a0:840_3": "ayamassa agāriyapaṭipattiduggati.",
  "atk-s0201a0:840_4": "So tattha ṭhito kāyassa bhedā nirayampi gacchati,",
  "atk-s0201a0:840_5": "tiracchānayonimpi,",
  "atk-s0201a0:840_6": "pettivisayampi gacchati,",
  "atk-s0201a0:840_7": "ayamassa gatiduggati.",
  "atk-s0201a0:841_0": "Anagāriyopi imasmiṃ sāsane pabbajito saṃkiliṭṭhacitto dūteyyapahiṇagamanaṃ gacchati,",
  "atk-s0201a0:841_1": "vejjakammaṃ karoti,",
  "atk-s0201a0:841_2": "saṅghabhedāya cetiyabhedāya parakkamati,",
  "atk-s0201a0:841_3": "veḷudānādīhi jīvikaṃ kappeti,",
  "atk-s0201a0:841_4": "sakalampi anācāraṃ agocarañca paripūreti,",
  "atk-s0201a0:841_5": "ayamassa anagāriyapaṭipattiduggati.So tattha ṭhito kāyassa bhedā nirayampi gacchati,",
  "atk-s0201a0:841_6": "tiracchānayonimpi,",
  "atk-s0201a0:841_7": "pettivisayampi gacchati samaṇayakkho nāma hoti samaṇapeto,",
  "atk-s0201a0:841_8": "ādittehi saṅghāṭiādīhi sampajjalitakāyo aṭṭassaraṃ karonto vicarati,",
  "atk-s0201a0:841_9": "ayamassa gatiduggati.",
  "atk-s0201a0:842_0": "Seyyathāpīti sukkapakkhaṃ dassetumāraddho,",
  "atk-s0201a0:842_1": "tassattho kaṇhapakkhe vuttapaccanīkeneva veditabbo.",
  "atk-s0201a0:842_2": "Etthāpi ca sugati nāma paṭipattisugati gatisugatīti duvidhā hoti.",
  "atk-s0201a0:842_3": "Paṭipattisugatipi agāriyapaṭipattisugati anagāriyapaṭipattisugatīti duvidhā hoti.",
  "atk-s0201a0:842_4": "Agāriyo hi parisuddhacitto pāṇātipātāpi viramati,",
  "atk-s0201a0:842_5": "adinnādānāpi,",
  "atk-s0201a0:842_6": "sakalepi dasa kusalakammapathe paripūreti,",
  "atk-s0201a0:842_7": "ayamassa agāriyapaṭipattisugati.",
  "atk-s0201a0:842_8": "So tattha ṭhito kāyassa bhedā manussamahantatampi devamahantatampi upapajjati,",
  "atk-s0201a0:842_9": "ayamassa gatisugati.",
  "atk-s0201a0:843_0": "Anagāriyopi imasmiṃ sāsane pabbajitvā parisuddhacitto catupārisuddhisīlaṃ sodheti,",
  "atk-s0201a0:843_1": "terasa dhutaṅgāni samādiyati,",
  "atk-s0201a0:843_2": "aṭṭhatiṃsārammaṇesu attano anukūlakammaṭṭhānaṃ gahetvā pantasenāsane paṭisevamāno kasiṇaparikammaṃ katvā jhānasamāpattiyo nibbatteti,",
  "atk-s0201a0:843_3": "sotāpattimaggaṃ bhāveti…pe…",
  "atk-s0201a0:843_4": "anāgāmimaggaṃ bhāveti,",
  "atk-s0201a0:843_5": "ayamassa anagāriyapaṭipattisugati.",
  "atk-s0201a0:843_6": "So tattha ṭhito kāyassa bhedā manussaloke vā tīsu mahākulesu,",
  "atk-s0201a0:843_7": "chasu vā kāmāvacaradevesu,",
  "atk-s0201a0:843_8": "dasasu vā brahmabhavanesu,",
  "atk-s0201a0:843_9": "pañcasu vā suddhāvāsesu,",
  "atk-s0201a0:843_10": "catūsu vā āruppesu upapajjati,",
  "atk-s0201a0:843_11": "ayamassa gatisugatīti.",
  "atk-s0201a0:844_0": "71.",
  "atk-s0201a0:844_1": "Evaṃ saṃkiliṭṭhe citte duggati pāṭikaṅkhā,",
  "atk-s0201a0:844_2": "asaṃkiliṭṭhe ca sugatīti vatvā idāni yehi upakkilesehi cittaṃ saṃkiliṭṭhaṃ hoti,",
  "atk-s0201a0:844_3": "te dassento katame ca,",
  "atk-s0201a0:844_4": "bhikkhave,",
  "atk-s0201a0:844_5": "cittassa upakkilesā?",
  "atk-s0201a0:844_6": "Abhijjhā visamalobhotiādimāha.",
  "atk-s0201a0:845_0": "Tattha sakabhaṇḍe chandarāgo abhijjhā,",
  "atk-s0201a0:845_1": "parabhaṇḍe visamalobho.",
  "atk-s0201a0:845_2": "Atha vā sakabhaṇḍe vā parabhaṇḍe vā hotu,",
  "atk-s0201a0:845_3": "yuttapattaṭṭhāne chandarāgo abhijjhā,",
  "atk-s0201a0:845_4": "ayuttāpattaṭṭhāne visamalobho.",
  "atk-s0201a0:845_5": "Thero panāha “kissa vinibbhogaṃ karotha,",
  "atk-s0201a0:845_6": "yutte vā ayutte vā hotu,",
  "atk-s0201a0:845_7": "‘rāgo visamaṃ doso visamaṃ moho visama’nti vacanato na koci lobho avisamo nāma,",
  "atk-s0201a0:845_8": "tasmā lobhoyeva abhijjhāyanaṭṭhena abhijjhā,",
  "atk-s0201a0:845_9": "visamaṭṭhena visamaṃ,",
  "atk-s0201a0:845_10": "ekatthametaṃ byañjanameva nāna”nti.",
  "atk-s0201a0:845_11": "So panesa abhijjhāvisamalobho uppajjitvā cittaṃ dūseti,",
  "atk-s0201a0:845_12": "obhāsituṃ na deti.",
  "atk-s0201a0:845_13": "Tasmā “cittassa upakkileso”ti vuccati.",
  "atk-s0201a0:846_0": "Yathā cesa,",
  "atk-s0201a0:846_1": "evaṃ navavidhaāghātavatthusambhavo byāpādo.",
  "atk-s0201a0:846_2": "Dasavidhaāghātavatthusambhavo kodho.",
  "atk-s0201a0:846_3": "Punappunaṃ cittapariyonandhano upanāho.",
  "atk-s0201a0:846_4": "Agāriyassa vā anagāriyassa vā sukatakaraṇavināsano makkho.",
  "atk-s0201a0:846_5": "Agāriyopi hi kenaci anukampakena daliddo samāno ucce ṭhāne ṭhapito,",
  "atk-s0201a0:846_6": "aparena samayena “kiṃ tayā mayhaṃ kata”nti tassa sukatakaraṇaṃ vināseti.",
  "atk-s0201a0:846_7": "Anagāriyopi sāmaṇerakālato pabhuti ācariyena vā upajjhāyena vā catūhi paccayehi uddesaparipucchāhi ca",
  "atk-s0201a0:846_8": "anuggahetvā dhammakathānayapakaraṇakosallādīni sikkhāpito,",
  "atk-s0201a0:846_9": "aparena samayena rājarājamahāmattādīhi sakkato garukato ācariyupajjhāyesu acittīkato caramāno “ayaṃ amhehi daharakāle evaṃ anuggahito saṃvaḍḍhito ca,",
  "atk-s0201a0:846_10": "atha panidāni nissineho jāto”ti vuccamāno “kiṃ mayhaṃ tumhehi kata”nti tesaṃ sukatakaraṇaṃ vināseti,",
  "atk-s0201a0:846_11": "tassa so sukatakaraṇavināsano makkho uppajjitvā cittaṃ dūseti,",
  "atk-s0201a0:846_12": "obhāsituṃ na deti.",
  "atk-s0201a0:846_13": "Tasmā “cittassa upakkileso”ti vuccati.",
  "atk-s0201a0:847_0": "Yathā cāyaṃ,",
  "atk-s0201a0:847_1": "evaṃ bahussutepi puggale ajjhottharitvā “īdisassa ceva bahussutassa aniyatā gati,",
  "atk-s0201a0:847_2": "tava vā mama vā ko viseso”tiādinā nayena uppajjamāno yugaggāhagāhī paḷāso.",
  "atk-s0201a0:847_3": "Paresaṃ sakkārādīni khīyanā issā.",
  "atk-s0201a0:847_4": "Attano sampattiyā parehi sādhāraṇabhāvaṃ asahamānaṃ macchariyaṃ.",
  "atk-s0201a0:847_5": "Vañcanikacariyabhūtā māyā.",
  "atk-s0201a0:847_6": "Kerāṭikabhāvena uppajjamānaṃ sāṭheyyaṃ.",
  "atk-s0201a0:847_7": "Kerāṭiko hi āyatanamaccho viya hoti.",
  "atk-s0201a0:847_8": "Āyatanamaccho nāma kira macchānaṃ naṅguṭṭhaṃ dasseti sappānaṃ sīsaṃ,",
  "atk-s0201a0:847_9": "“tumhehi sadiso aha”nti jānāpetuṃ.",
  "atk-s0201a0:847_10": "Evameva kerāṭiko puggalo yaṃ yaṃ suttantikaṃ vā ābhidhammikaṃ vā upasaṅkamati,",
  "atk-s0201a0:847_11": "taṃ taṃ evaṃ vadati “ahaṃ tumhākaṃ baddhacaro,",
  "atk-s0201a0:847_12": "tumhe mayhaṃ anukampakā,",
  "atk-s0201a0:847_13": "nāhaṃ tumhe muñcāmī”ti “evamete ‘sagāravo ayaṃ amhesu sappatisso’ti maññissantī”ti.",
  "atk-s0201a0:847_14": "Tassetaṃ kerāṭikabhāvena uppajjamānaṃ sāṭheyyaṃ uppajjitvā cittaṃ dūseti,",
  "atk-s0201a0:847_15": "obhāsituṃ na deti.",
  "atk-s0201a0:847_16": "Tasmā “cittassa upakkileso”ti vuccati.",
  "atk-s0201a0:848_0": "Yathā cetaṃ,",
  "atk-s0201a0:848_1": "evaṃ vātabharitabhastasadisathaddhabhāvapaggahitasiraanivātavuttikārakaraṇo thambho.",
  "atk-s0201a0:848_2": "Taduttarikaraṇo sārambho.",
  "atk-s0201a0:848_3": "So duvidhena labbhati akusalavasena ceva kusalavasena ca.",
  "atk-s0201a0:848_4": "Tattha agāriyassa parena kataṃ alaṅkārādiṃ disvā taddiguṇakaraṇena uppajjamāno,",
  "atk-s0201a0:848_5": "anagāriyassa ca yattakaṃ yattakaṃ paro pariyāpuṇāti vā katheti vā,",
  "atk-s0201a0:848_6": "mānavasena taddiguṇataddiguṇakaraṇena uppajjamāno akusalo.",
  "atk-s0201a0:848_7": "Agāriyassa pana paraṃ ekaṃ salākabhattaṃ dentaṃ disvā attanā dve vā tīṇi vā dātukāmatāya uppajjamāno,",
  "atk-s0201a0:848_8": "anagāriyassa ca parena ekanikāye gahite mānaṃ anissāya kevalaṃ taṃ disvā attanā ālasiyaṃ abhibhuyya dve nikāye gahetukāmatāya uppajjamāno kusalo.",
  "atk-s0201a0:848_9": "Idha pana akusalo adhippeto.",
  "atk-s0201a0:848_10": "Ayañhi uppajjitvā cittaṃ dūseti,",
  "atk-s0201a0:848_11": "obhāsituṃ na deti.",
  "atk-s0201a0:848_12": "Tasmā “cittassa upakkileso”ti vuccati.",
  "atk-s0201a0:849_0": "Yathā cāyaṃ,",
  "atk-s0201a0:849_1": "evaṃ jātiādīni nissāya cittassa uṇṇativasena pavattamāno māno,",
  "atk-s0201a0:849_2": "accuṇṇativasena atimāno,",
  "atk-s0201a0:849_3": "madaggahaṇākāro mado,",
  "atk-s0201a0:849_4": "kāmaguṇesu cittavossaggavasena uppajjamāno pamādo uppajjitvā cittaṃ dūseti,",
  "atk-s0201a0:849_5": "obhāsituṃ na deti.",
  "atk-s0201a0:849_6": "Tasmā “cittassa upakkileso”ti vuccati.",
  "atk-s0201a0:850_0": "Kasmā pana bhagavā upakkilesaṃ dassento lobhamādiṃ katvā dassetīti?",
  "atk-s0201a0:850_1": "Tassa paṭhamuppattito.",
  "atk-s0201a0:850_2": "Sabbasattānañhi yattha katthaci upapannānaṃ antamaso suddhāvāsabhūmiyampi sabbapaṭhamaṃ bhavanikantivasena lobho uppajjati,",
  "atk-s0201a0:850_3": "tato attano attano anurūpapaccayaṃ paṭicca yathāsambhavaṃ itare,",
  "atk-s0201a0:850_4": "na ca ete soḷaseva cittassa upakkilesā,",
  "atk-s0201a0:850_5": "etena pana nayena sabbepi kilesā gahitāyeva hontīti veditabbā.",
  "atk-s0201a0:851_0": "72.",
  "atk-s0201a0:851_1": "Ettāvatā saṃkilesaṃ dassetvā idāni vodānaṃ dassento sa kho so,",
  "atk-s0201a0:851_2": "bhikkhavetiādimāha.",
  "atk-s0201a0:851_3": "Tattha iti viditvāti evaṃ jānitvā.",
  "atk-s0201a0:851_4": "Pajahatīti samucchedappahānavasena ariyamaggena pajahati.",
  "atk-s0201a0:851_5": "Tattha kilesapaṭipāṭiyā maggapaṭipāṭiyāti dvidhā pahānaṃ veditabbaṃ.",
  "atk-s0201a0:851_6": "Kilesapaṭipāṭiyā tāva abhijjhāvisamalobho thambho sārambho māno atimāno madoti ime cha kilesā arahattamaggena pahīyanti.",
  "atk-s0201a0:851_7": "Byāpādo kodho upanāho pamādoti ime cattāro kilesā anāgāmimaggena pahīyanti.",
  "atk-s0201a0:851_8": "Makkho paḷāso issā macchariyaṃ māyā sāṭheyyanti ime cha sotāpattimaggena pahīyantīti.",
  "atk-s0201a0:851_9": "Maggapaṭipāṭiyā pana,",
  "atk-s0201a0:851_10": "sotāpattimaggena makkho paḷāso issā macchariyaṃ māyā sāṭheyyanti ime cha pahīyanti.",
  "atk-s0201a0:851_11": "Anāgāmimaggena byāpādo kodho upanāho pamādoti ime cattāro.",
  "atk-s0201a0:851_12": "Arahattamaggena abhijjhāvisamalobho thambho sārambho māno atimāno madoti ime cha pahīyantīti.",
  "atk-s0201a0:852_0": "Imasmiṃ pana ṭhāne ime kilesā sotāpattimaggavajjhā vā hontu,",
  "atk-s0201a0:852_1": "sesamaggavajjhā vā,",
  "atk-s0201a0:852_2": "atha kho anāgāmimaggeneva pahānaṃ sandhāya “abhijjhāvisamalobhaṃ cittassa upakkilesaṃ pajahatī”tiādimāhāti veditabbā.",
  "atk-s0201a0:852_3": "Ayamettha paveṇimaggāgato sambhavo,",
  "atk-s0201a0:852_4": "so ca upari catutthamaggasseva niddiṭṭhattā yujjati,",
  "atk-s0201a0:852_5": "tatiyamaggena pahīnāvasesānañhi visamalobhādīnaṃ tena pahānaṃ hoti,",
  "atk-s0201a0:852_6": "sesānaṃ imināva.",
  "atk-s0201a0:852_7": "Yepi hi sotāpattimaggena pahīyanti,",
  "atk-s0201a0:852_8": "tepi taṃsamuṭṭhāpakacittānaṃ appahīnattā anāgāmimaggeneva suppahīnā hontīti.",
  "atk-s0201a0:852_9": "Keci pana paṭhamamaggena cettha pahānaṃ vaṇṇayanti,",
  "atk-s0201a0:852_10": "taṃ pubbāparena na sandhiyati.",
  "atk-s0201a0:852_11": "Keci vikkhambhanappahānampi,",
  "atk-s0201a0:852_12": "taṃ tesaṃ icchāmattameva.",
  "atk-s0201a0:853_0": "73. Yato kho,",
  "atk-s0201a0:853_1": "bhikkhaveti ettha yatoti yamhi kāle.",
  "atk-s0201a0:853_2": "Pahīno hotīti anāgāmimaggakkhaṇe pahānaṃ sandhāyevāha.",
  "atk-s0201a0:854_0": "74.",
  "atk-s0201a0:854_1": "So buddhe aveccappasādenāti etaṃ “yato kho,",
  "atk-s0201a0:854_2": "bhikkhave,",
  "atk-s0201a0:854_3": "abhijjhāvisamalobho pahīno hoti,",
  "atk-s0201a0:854_4": "so buddhe aveccappasādena samannāgato hotī”ti evaṃ ekamekena padena yojetabbaṃ.",
  "atk-s0201a0:854_5": "Imassa hi bhikkhuno anāgāmimaggena lokuttarappasādo āgato,",
  "atk-s0201a0:854_6": "athassa aparena samayena buddhaguṇe dhammaguṇe saṅghaguṇe ca anussarato lokiyo uppajjati,",
  "atk-s0201a0:854_7": "tamassa sabbampi lokiyalokuttaramissakaṃ pasādaṃ dassento bhagavā “buddhe aveccappasādenā”tiādimāha.",
  "atk-s0201a0:855_0": "Tattha aveccappasādenāti buddhadhammasaṅghaguṇānaṃ yāthāvato ñātattā acalena accutena pasādena.",
  "atk-s0201a0:855_1": "Idāni yathā tassa bhikkhuno anussarato so aveccappasādo uppanno,",
  "atk-s0201a0:855_2": "taṃ vidhiṃ dassento “itipi so bhagavā”tiādinā nayena tīṇi anussatiṭṭhānāni vitthāresi.",
  "atk-s0201a0:855_3": "Tesaṃ atthavaṇṇanā sabbākārena visuddhimagge anussatikathāyaṃ vuttā.",
  "atk-s0201a0:856_0": "75.",
  "atk-s0201a0:856_1": "Evamassa lokiyalokuttaramissakaṃ pasādaṃ dassetvā idāni kilesappahānaṃ aveccappasādasamannāgatañca paccavekkhato",
  "atk-s0201a0:856_2": "uppajjamānaṃ somanassādiānisaṃsaṃ dassento yathodhi kho panassātiādimāha.",
  "atk-s0201a0:856_3": "Anāgāmissa hi paccante vuṭṭhitaṃ corupaddavaṃ vūpasametvā taṃ paccavekkhato mahānagare vasantassa rañño",
  "atk-s0201a0:856_4": "viya ime cime ca mama kilesā pahīnāti attano kilesappahānaṃ paccavekkhato balavasomanassaṃ uppajjati.",
  "atk-s0201a0:856_5": "Taṃ dassento bhagavā “yathodhi kho panassā”tiādimāha.",
  "atk-s0201a0:857_0": "Tassattho –",
  "atk-s0201a0:857_1": "yvāyaṃ anāgāmī bhikkhu evaṃ “buddhe aveccappasādena samannāgato hoti…pe…",
  "atk-s0201a0:857_2": "dhamme…pe…",
  "atk-s0201a0:857_3": "saṅghe…pe…",
  "atk-s0201a0:857_4": "anuttaraṃ puññakkhettaṃ lokassā”ti,",
  "atk-s0201a0:857_5": "tassa yathodhi kho cattaṃ hoti paṭinissaṭṭhaṃ,",
  "atk-s0201a0:857_6": "sakasakaodhivasena cattameva hoti,",
  "atk-s0201a0:857_7": "taṃ taṃ kilesajātaṃ vantaṃ muttaṃ pahīnaṃ paṭinissaṭṭhaṃ.",
  "atk-s0201a0:857_8": "Sakasakaodhivasenāti dve odhī kilesodhi ca maggodhi ca.",
  "atk-s0201a0:857_9": "Tattha kilesodhivasenāpi ye kilesā yaṃ maggavajjhā,",
  "atk-s0201a0:857_10": "te aññamaggavajjhehi amissā hutvā sakeneva odhinā pahīnā.",
  "atk-s0201a0:857_11": "Maggodhivasenāpi ye kilesā yena maggena pahātabbā,",
  "atk-s0201a0:857_12": "tena teyeva pahīnā honti.",
  "atk-s0201a0:857_13": "Evaṃ sakasakaodhivasena taṃ taṃ kilesajātaṃ cattameva hoti paṭinissaṭṭhaṃ,",
  "atk-s0201a0:857_14": "taṃ paccavekkhitvā ca laddhasomanasso tatuttaripi so “buddhe aveccappasādena samannāgatomhī”ti labhati atthavedanti sambandho.",
  "atk-s0201a0:858_0": "Yatodhi khotipi pāṭho.",
  "atk-s0201a0:858_1": "Tassa vasena ayamattho,",
  "atk-s0201a0:858_2": "assa bhikkhuno yatodhi kho pana cattaṃ hoti paṭinissaṭṭhaṃ.",
  "atk-s0201a0:858_3": "Tattha yatoti kāraṇavacanaṃ,",
  "atk-s0201a0:858_4": "yasmāti vuttaṃ hoti.",
  "atk-s0201a0:858_5": "Odhīti heṭṭhā tayo maggā vuccanti. Kasmā?",
  "atk-s0201a0:858_6": "Te hi odhiṃ katvā koṭṭhāsaṃ katvā uparimaggena pahātabbakilese ṭhapetvā pajahanti,",
  "atk-s0201a0:858_7": "tasmā odhīti vuccanti.",
  "atk-s0201a0:858_8": "Arahattamaggo pana kiñci kilesaṃ anavasesetvā pajahati,",
  "atk-s0201a0:858_9": "tasmā anodhīti vuccati.",
  "atk-s0201a0:858_10": "Imassa ca bhikkhuno heṭṭhāmaggattayena cattaṃ.",
  "atk-s0201a0:858_11": "Tena vuttaṃ “yatodhi kho panassa cattaṃ hotī”ti.",
  "atk-s0201a0:858_12": "Tattha kho panāti nipātamattaṃ.",
  "atk-s0201a0:858_13": "Ayaṃ pana piṇḍattho.",
  "atk-s0201a0:858_14": "Yasmā assa odhi cattaṃ hoti paṭinissaṭṭhaṃ,",
  "atk-s0201a0:858_15": "tasmā taṃ paccavekkhitvā ca laddhasomanasso tatuttaripi so “buddhe aveccappasādena samannāgatomhī”ti labhati atthavedanti yathāpāḷi netabbaṃ.",
  "atk-s0201a0:859_0": "Tattha cattanti idaṃ sakabhāvapariccajanavasena vuttaṃ.",
  "atk-s0201a0:859_1": "Vantanti idaṃ pana anādiyanabhāvadassanavasena.",
  "atk-s0201a0:859_2": "Muttanti idaṃ santatito vinimocanavasena.",
  "atk-s0201a0:859_3": "Pahīnanti idaṃ muttassapi kvaci anavaṭṭhānadassanavasena.",
  "atk-s0201a0:859_4": "Paṭinissaṭṭhanti idaṃ pubbe ādinnapubbassa paṭinissaggadassanavasena paṭimukhaṃ vā nissaṭṭhabhāvadassanavasena",
  "atk-s0201a0:859_5": "bhāvanābalena abhibhuyya nissaṭṭhabhāvadassanavasenāti vuttaṃ hoti.",
  "atk-s0201a0:859_6": "Labhati atthavedaṃ labhati dhammavedanti ettha buddhādīsu aveccappasādoyeva araṇīyato attho,",
  "atk-s0201a0:859_7": "upagantabbatoti vuttaṃ hoti.",
  "atk-s0201a0:859_8": "Dhāraṇato dhammo,",
  "atk-s0201a0:859_9": "vinipatituṃ appadānatoti vuttaṃ hoti.",
  "atk-s0201a0:859_10": "Vedoti ganthopi ñāṇampi somanassampi.",
  "atk-s0201a0:859_11": "“Tiṇṇaṃ vedānaṃ pāragū”tiādīsu hi gantho “vedo”ti vuccati.",
  "atk-s0201a0:859_12": "“Yaṃ brāhmaṇaṃ vedagumābhijaññā,",
  "atk-s0201a0:859_13": "akiñcanaṃ kāmabhāve asatta”ntiādīsu ñāṇaṃ.",
  "atk-s0201a0:859_14": "“Ye vedajātā vicaranti loke”tiādīsu somanassaṃ.",
  "atk-s0201a0:859_15": "Idha pana somanassañca somanassasampayuttañāṇañca adhippetaṃ,",
  "atk-s0201a0:859_16": "tasmā “labhati atthavedaṃ labhati dhammavedanti aveccappasādārammaṇasomanassañca somanassamayañāṇañca labhatī”ti evamettha attho veditabbo.",
  "atk-s0201a0:860_0": "Atha vā atthavedanti aveccappasādaṃ paccavekkhato uppannaṃ vuttappakārameva vedaṃ.",
  "atk-s0201a0:860_1": "Dhammavedanti aveccappasādassa hetuṃ odhiso kilesappahānaṃ paccavekkhato uppannaṃ vuttappakārameva vedanti evampi ettha attho veditabbo.",
  "atk-s0201a0:860_2": "Vuttañhetaṃ “hetumhi ñāṇaṃ dhammapaṭisambhidā,",
  "atk-s0201a0:860_3": "hetuphale ñāṇaṃ atthapaṭisambhidā”ti.",
  "atk-s0201a0:860_4": "Dhammūpasaṃhitaṃ pāmojjanti tameva atthañca dhammañca atthadhammānisaṃsabhūtaṃ vedañca paccavekkhato uppannaṃ pāmojjaṃ.",
  "atk-s0201a0:860_5": "Tañhi anavajjalakkhaṇena paccavekkhaṇākārappavattena dhammena upasañhitanti vuccati.",
  "atk-s0201a0:860_6": "Pamuditassa pīti jāyatīti iminā pāmojjena pamuditassa nirāmisā pīti jāyati.",
  "atk-s0201a0:860_7": "Pītimanassāti tāya pītiyā pīṇitamanassa.",
  "atk-s0201a0:860_8": "Kāyo passambhatīti kāyopi passaddho hoti vūpasantadaratho.",
  "atk-s0201a0:860_9": "Passaddhakāyo sukhanti evaṃ vūpasantakāyadaratho cetasikaṃ sukhaṃ paṭisaṃvedeti.",
  "atk-s0201a0:860_10": "Cittaṃ samādhiyatīti cittaṃ sammā ādhiyati appitaṃ viya acalaṃ tiṭṭhati.",
  "atk-s0201a0:861_0": "76.",
  "atk-s0201a0:861_1": "Evamassa kilesappahānaṃ aveccappasādasamannāgataṃ paccavekkhato uppajjamānaṃ somanassādiānisaṃsaṃ dassetvā",
  "atk-s0201a0:861_2": "idāni “yathodhi kho pana me”ti vārena tassa paccavekkhaṇāya pavattākāraṃ pakāsetvā tasseva anāgāmimaggānubhāvasūcakaṃ",
  "atk-s0201a0:861_3": "phalaṃ dassento sa kho so,",
  "atk-s0201a0:861_4": "bhikkhavetiādimāha.",
  "atk-s0201a0:862_0": "Tattha evaṃsīloti tassa anāgāmimaggasampayuttaṃ sīlakkhandhaṃ dasseti.",
  "atk-s0201a0:862_1": "Evaṃdhammo evaṃpaññoti taṃsampayuttameva samādhikkhandhaṃ paññākkhandhañca dasseti.",
  "atk-s0201a0:862_2": "Sālīnanti lohitasāligandhasāliādīnaṃ anekarūpānaṃ.",
  "atk-s0201a0:862_3": "Piṇḍapātanti odanaṃ.",
  "atk-s0201a0:862_4": "Vicitakāḷakanti apanītakāḷakaṃ.",
  "atk-s0201a0:862_5": "Nevassa taṃ hoti antarāyāyāti tassa evaṃvidhassa bhikkhuno taṃ vuttappakārapiṇḍapātabhojanaṃ maggassa vā phalassa vā neva antarāyāya hoti,",
  "atk-s0201a0:862_6": "paṭiladdhaguṇassa hi taṃ kimantarāyaṃ karissati?",
  "atk-s0201a0:862_7": "Yopissa appaṭiladdho catutthamaggo ca phalaṃ ca tappaṭilābhāya vipassanaṃ ārabhatopi nevassa taṃ hoti antarāyāya,",
  "atk-s0201a0:862_8": "antarāyaṃ kātuṃ asamatthameva hoti. Kasmā?",
  "atk-s0201a0:862_9": "Vuttappakārasīladhammapaññāsaṅgahena maggena visuddhacittattā.",
  "atk-s0201a0:863_0": "Yasmā cettha etadeva kāraṇaṃ, tasmā tadanurūpaṃ upamaṃ dassento seyyathāpītiādimāha.",
  "atk-s0201a0:864_0": "Tattha acchanti vippasannaṃ.",
  "atk-s0201a0:864_1": "Parisuddhaṃ malavigamena.",
  "atk-s0201a0:864_2": "Pariyodātaṃ pabhassaratāya.",
  "atk-s0201a0:864_3": "Ukkāmukhanti suvaṇṇakārānaṃ mūsāmukhaṃ.",
  "atk-s0201a0:864_4": "Suvaṇṇakārānaṃ mūsā hi idha ukkā,",
  "atk-s0201a0:864_5": "aññattha pana dīpikādayopi vuccanti.",
  "atk-s0201a0:864_6": "“Ukkāsu dhārīyamānāsū”ti hi āgataṭṭhāne dīpikā “ukkā”ti vuccati.",
  "atk-s0201a0:864_7": "“Ukkaṃ bandheyya,",
  "atk-s0201a0:864_8": "ukkaṃ bandhitvā ukkāmukhaṃ ālimpeyyā”ti āgataṭṭhāne aṅgārakapallaṃ.",
  "atk-s0201a0:864_9": "“Kammārānaṃ yathā ukkā,",
  "atk-s0201a0:864_10": "anto jhāyati no bahī”ti āgataṭṭhāne kammāruddhanaṃ.",
  "atk-s0201a0:864_11": "“Evaṃvipāko ukkāpāto bhavissatī”ti āgataṭṭhāne vātavego “ukkā”ti vuccati.",
  "atk-s0201a0:864_12": "Imasmiṃ pana ṭhāne aññesu ca evarūpesu “saṇḍāsena jātarūpaṃ gahetvā ukkāmukhe pakkhipatī”ti āgataṭṭhānesu suvaṇṇakārānaṃ mūsā “ukkā”ti veditabbā.",
  "atk-s0201a0:865_0": "Tatrāyaṃ upamāsaṃsandanā –",
  "atk-s0201a0:865_1": "saṃkiliṭṭhavatthaṃ viya hi saṃkiliṭṭhajātarūpaṃ viya ca imassa bhikkhuno puthujjanakāle kāmarāgādimalānugataṃ cittaṃ daṭṭhabbaṃ.",
  "atk-s0201a0:865_2": "Acchodakaṃ viya ukkāmukhaṃ viya ca anāgāmimaggo.",
  "atk-s0201a0:865_3": "Taṃ udakaṃ ukkāmukhañca āgamma vatthasuvaṇṇānaṃ parisuddhatā viya tassa bhikkhuno vuttappakārasīladhammapaññāsaṅgahaṃ",
  "atk-s0201a0:865_4": "anāgāmimaggaṃ āgamma visuddhacittatāti.",
  "atk-s0201a0:866_0": "77.",
  "atk-s0201a0:866_1": "So mettāsahagatena cetasāti yathānusandhivasena desanā āgatā.",
  "atk-s0201a0:866_2": "Tayo hi anusandhī pucchānusandhi ajjhāsayānusandhi yathānusandhīti.",
  "atk-s0201a0:866_3": "Tattha “evaṃ vutte aññataro bhikkhu bhagavantaṃ etadavoca ‘siyā nu kho, bhante,",
  "atk-s0201a0:866_4": "bahiddhā asati paritassanā’ti?",
  "atk-s0201a0:866_5": "‘Siyā bhikkhū’ti bhagavā avocā”ti.",
  "atk-s0201a0:866_6": "Evaṃ pucchantānaṃ vissajjitasuttavasena pucchānusandhi veditabbo.",
  "atk-s0201a0:866_7": "“Siyā kho pana te brāhmaṇa evamassa,",
  "atk-s0201a0:866_8": "ajjāpi nūna samaṇo gotamo avītarāgo”ti evaṃ paresaṃ ajjhāsayaṃ viditvā vuttassa suttassa vasena ajjhāsayānusandhi veditabbo.",
  "atk-s0201a0:866_9": "Yena pana dhammena ādimhi desanā uṭṭhitā,",
  "atk-s0201a0:866_10": "tassa dhammassa anurūpadhammavasena vā paṭipakkhavasena vā yesu suttesu upari desanā āgacchati,",
  "atk-s0201a0:866_11": "tesaṃ vasena yathānusandhi veditabbo.",
  "atk-s0201a0:866_12": "Seyyathidaṃ,",
  "atk-s0201a0:866_13": "ākaṅkheyyasutte heṭṭhā sīlena desanā uṭṭhitā,",
  "atk-s0201a0:866_14": "upari cha abhiññā āgatā.",
  "atk-s0201a0:866_15": "Kakacūpame heṭṭhā akkhantiyā uṭṭhitā,",
  "atk-s0201a0:866_16": "upari kakacūpamovādo āgato.",
  "atk-s0201a0:866_17": "Alagadde heṭṭhā diṭṭhiparidīpanena uṭṭhitā,",
  "atk-s0201a0:866_18": "upari tiparivaṭṭasuññatāpakāsanā āgatā,",
  "atk-s0201a0:866_19": "cūḷaassapure heṭṭhā kilesaparidīpanena uṭṭhitā,",
  "atk-s0201a0:866_20": "upari brahmavihārā āgatā.",
  "atk-s0201a0:866_21": "Kosambiyasutte heṭṭhā bhaṇḍanena uṭṭhitā,",
  "atk-s0201a0:866_22": "upari sāraṇīyadhammā āgatā.",
  "atk-s0201a0:866_23": "Imasmimpi vatthasutte heṭṭhā kilesaparidīpanena uṭṭhitā,",
  "atk-s0201a0:866_24": "upari brahmavihārā āgatā.",
  "atk-s0201a0:866_25": "Tena vuttaṃ “yathānusandhivasena desanā āgatā”ti.",
  "atk-s0201a0:866_26": "Brahmavihāresu pana anupadavaṇṇanā ca bhāvanānayo ca sabbo sabbākārena visuddhimagge vutto.",
  "atk-s0201a0:867_0": "78.",
  "atk-s0201a0:867_1": "Evaṃ bhagavā abhijjhādīnaṃ upakkilesānaṃ paṭipakkhabhūtaṃ sabbaso ca kāmarāgabyāpādappahānena vihatapaccatthikattā",
  "atk-s0201a0:867_2": "laddhapadaṭṭhānaṃ tassa anāgāmino brahmavihārabhāvanaṃ dassetvā idānissa arahattāya vipassanaṃ dassetvā",
  "atk-s0201a0:867_3": "arahattappattiṃ dassetuṃ so atthi idantiādimāha.",
  "atk-s0201a0:868_0": "Tassattho –",
  "atk-s0201a0:868_1": "so anāgāmī evaṃ bhāvitabrahmavihāro etesaṃ brahmavihārānaṃ yato kutoci vuṭṭhāya te eva brahmavihāradhamme",
  "atk-s0201a0:868_2": "nāmavasena tesaṃ nissayaṃ hadayavatthuṃ vatthunissayāni bhūtānīti iminā nayena bhūtupādāyadhamme rūpavasena",
  "atk-s0201a0:868_3": "ca vavatthapetvā atthi idanti pajānāti,",
  "atk-s0201a0:868_4": "ettāvatānena dukkhasaccavavatthānaṃ kataṃ hoti.",
  "atk-s0201a0:868_5": "Tato tassa dukkhassa samudayaṃ paṭivijjhanto atthi hīnanti pajānāti,",
  "atk-s0201a0:868_6": "ettāvatānena samudayasaccavavatthānaṃ kataṃ hoti.",
  "atk-s0201a0:868_7": "Tato tassa pahānupāyaṃ vicinanto atthi paṇītanti pajānāti,",
  "atk-s0201a0:868_8": "ettāvatānena maggasaccavavatthānaṃ kataṃ hoti.",
  "atk-s0201a0:868_9": "Tato tena maggena adhigantabbaṭṭhānaṃ vicinanto atthi uttari imassa saññāgatassa nissaraṇanti pajānāti,",
  "atk-s0201a0:868_10": "imassa mayā adhigatassa brahmavihārasaññāgatassa uttari nissaraṇaṃ nibbānaṃ atthīti evaṃ pajānātīti adhippāyo,",
  "atk-s0201a0:868_11": "ettāvatānena nirodhasaccavavatthānaṃ kataṃ hoti.",
  "atk-s0201a0:868_12": "Tassa evaṃ jānato evaṃ passatoti tassa vipassanāpaññāya evaṃ catūhi ākārehi cattāri saccāni jānato,",
  "atk-s0201a0:868_13": "maggapaññāya evaṃ passato,",
  "atk-s0201a0:868_14": "bhayabherave vuttanayeneva kāmāsavāpi cittaṃ vimuccati…pe…",
  "atk-s0201a0:868_15": "itthattāyāti pajānātīti.",
  "atk-s0201a0:869_0": "Evaṃ yāva arahattā desanaṃ pāpetvā idāni yasmā tassaṃ parisati nhānasuddhiko brāhmaṇo nisinno,",
  "atk-s0201a0:869_1": "so evaṃ nhānasuddhiyā vaṇṇaṃ vuccamānaṃ sutvā pabbajitvā arahattaṃ pāpuṇissatīti bhagavatā vidito,",
  "atk-s0201a0:869_2": "tasmā tassa codanatthāya “ayaṃ vuccati,",
  "atk-s0201a0:869_3": "bhikkhave,",
  "atk-s0201a0:869_4": "bhikkhu sināto antarena sinānenā”ti imaṃ pāṭiyekkaṃ anusandhimāha.",
  "atk-s0201a0:869_5": "Tattha antarena sinānenāti abbhantarena kilesavuṭṭhānasinānena.",
  "atk-s0201a0:870_0": "79.",
  "atk-s0201a0:870_1": "Sundarikabhāradvājoti bhāradvājo nāma so brāhmaṇo attano gottavasena,",
  "atk-s0201a0:870_2": "sundarikāya pana nadiyā sinātassa pāpappahānaṃ hotīti ayamassa diṭṭhi,",
  "atk-s0201a0:870_3": "tasmā “sundarikabhāradvājo”ti vuccati.",
  "atk-s0201a0:870_4": "So taṃ bhagavato vacanaṃ sutvā cintesi “mayaṃ sinānasuddhiṃ vaṇṇema,",
  "atk-s0201a0:870_5": "samaṇopi gotamo tatheva vaṇṇeti,",
  "atk-s0201a0:870_6": "samānacchando dāni esa amhehī”ti.",
  "atk-s0201a0:870_7": "Atha bhagavantaṃ bāhukaṃ nadiṃ gantvā taṃ tattha pāpaṃ pavāhetvā āgataṃ viya maññamāno āha “gacchati pana bhavaṃ gotamo bāhukaṃ nadiṃ sināyitu”nti?",
  "atk-s0201a0:870_8": "Bhagavā tassa gacchāmīti vā na gacchāmīti vā avatvāyeva brāhmaṇassa diṭṭhisamugghātaṃ kattukāmo “kiṃ brāhmaṇa bāhukāya nadiyā,",
  "atk-s0201a0:870_9": "kiṃ bāhukā nadī karissatī”ti āha.",
  "atk-s0201a0:870_10": "Tassattho kiṃ payojanaṃ bāhukāya,",
  "atk-s0201a0:870_11": "kiṃ sā karissati?",
  "atk-s0201a0:870_12": "Asamatthā sā kassaci atthāya,",
  "atk-s0201a0:870_13": "kiṃ tattha gamissāmīti?",
  "atk-s0201a0:871_0": "Atha brāhmaṇo taṃ pasaṃsanto lokkhasammatātiādimāha.",
  "atk-s0201a0:871_1": "Tattha lokkhasammatāti lūkhabhāvasammatā,",
  "atk-s0201a0:871_2": "lūkhabhāvanti cokkhabhāvaṃ,",
  "atk-s0201a0:871_3": "visuddhibhāvaṃ detīti evaṃ sammatāti vuttaṃ hoti.",
  "atk-s0201a0:871_4": "Lokyasammatātipi pāṭho.",
  "atk-s0201a0:871_5": "Tassattho,",
  "atk-s0201a0:871_6": "seṭṭhaṃ lokaṃ gamayatīti evaṃ sammatāti.",
  "atk-s0201a0:871_7": "Puññasammatāti puññanti sammatā.",
  "atk-s0201a0:871_8": "Pavāhetīti gamayati visodheti.",
  "atk-s0201a0:871_9": "Gāthāhi ajjhabhāsīti gāthāhi abhāsi.",
  "atk-s0201a0:871_10": "Gāthā ca vuccamānā tadatthadīpanatthameva vā gāthārucikānaṃ vuccati,",
  "atk-s0201a0:871_11": "visesatthadīpanatthaṃ vā.",
  "atk-s0201a0:871_12": "Idha panetā ubhayatthadīpanatthaṃ vuttāti veditabbā.",
  "atk-s0201a0:872_0": "Bāhukanti idameva hi ettha vacanaṃ tadatthadīpakaṃ,",
  "atk-s0201a0:872_1": "sesāni visesatthadīpakāni.",
  "atk-s0201a0:872_2": "Yatheva hi bāhukaṃ,",
  "atk-s0201a0:872_3": "evaṃ adhikakkādīnipi loko gacchati nhānena pāpaṃ pavāhetuṃ.",
  "atk-s0201a0:872_4": "Tattha ye tesaṃ ṭhānānaṃ āsannā honti,",
  "atk-s0201a0:872_5": "te divasassa tikkhattuṃ nhāyanti. Ye dūrā,",
  "atk-s0201a0:872_6": "te yathākkamaṃ dvikkhattuṃ sakiṃ ekadivasantaraṃ,",
  "atk-s0201a0:872_7": "evaṃ yāva saṃvaccharantaraṃ nhāyanti.",
  "atk-s0201a0:872_8": "Ye pana sabbathāpi gantuṃ na sakkonti,",
  "atk-s0201a0:872_9": "te ghaṭehipi tato udakaṃ āharāpetvā nhāyanti.",
  "atk-s0201a0:872_10": "Sabbañcetaṃ niratthakaṃ,",
  "atk-s0201a0:872_11": "tasmā imaṃ visesatthaṃ dīpetuṃ adhikakkādīnipīti āha.",
  "atk-s0201a0:873_0": "Tattha adhikakkanti nhānasambhāravasena laddhavohāraṃ ekaṃ titthaṃ vuccati.",
  "atk-s0201a0:873_1": "Gayātipi maṇḍalavāpisaṇṭhānaṃ titthameva vuccati.",
  "atk-s0201a0:873_2": "Payāgāti etampi gaṅgāya ekaṃ titthameva mahāpanādassa rañño gaṅgāyaṃ nimuggapāsādassa sopānasammukhaṭṭhānaṃ,",
  "atk-s0201a0:873_3": "bāhukā sundarikā sarassatī bāhumatīti imā pana catasso nadiyo.",
  "atk-s0201a0:873_4": "Bāloti duppañño.",
  "atk-s0201a0:873_5": "Pakkhandoti pavisanto.",
  "atk-s0201a0:873_6": "Na sujjhatīti kilesasuddhiṃ na pāpuṇāti,",
  "atk-s0201a0:873_7": "kevalaṃ rajojallameva pavāheti.",
  "atk-s0201a0:874_0": "Kiṃ sundarikā karissatīti sundarikā kilesavisodhane kiṃ karissati?",
  "atk-s0201a0:874_1": "Na kiñci kātuṃ samatthāti adhippāyo.",
  "atk-s0201a0:874_2": "Esa nayo payāgabāhukāsu.",
  "atk-s0201a0:874_3": "Imehi ca tīhi padehi vuttehi itarānipi cattāri lakkhaṇāhāranayena vuttāneva honti,",
  "atk-s0201a0:874_4": "tasmā yatheva sundarikā payāgā bāhukā na kiñci karonti,",
  "atk-s0201a0:874_5": "tathā adhikakkādayopīti veditabbā.",
  "atk-s0201a0:875_0": "Verinti pāṇātipātādipañcaverasamannāgataṃ.",
  "atk-s0201a0:875_1": "Katakibbisanti kataluddakammaṃ.",
  "atk-s0201a0:875_2": "Na hi naṃ sodhayeti sundarikā vā payāgā vā bāhukā vā na sodhaye,",
  "atk-s0201a0:875_3": "na sodhetīti vuttaṃ hoti.",
  "atk-s0201a0:875_4": "Pāpakamminanti pāpakehi verakibbisakammehi yuttaṃ,",
  "atk-s0201a0:875_5": "lāmakakamme yuttaṃ vā verakibbisabhāvaṃ appattehi khuddakehipi pāpehi yuttanti vuttaṃ hoti.",
  "atk-s0201a0:876_0": "Suddhassāti nikkilesassa.",
  "atk-s0201a0:876_1": "Sadā phaggūti niccampi phaggunīnakkhattameva.",
  "atk-s0201a0:876_2": "Phaggunamāse kira “uttaraphaggunadivase yo nhāyati,",
  "atk-s0201a0:876_3": "so saṃvaccharaṃ katapāpaṃ sodhetī”ti evaṃ diṭṭhiko so brāhmaṇo,",
  "atk-s0201a0:876_4": "tenassa bhagavā taṃ diṭṭhiṃ paṭihananto āha “suddhassa ve sadā phaggū”ti.",
  "atk-s0201a0:876_5": "Nikkilesassa niccaṃ phaggunīnakkhattaṃ,",
  "atk-s0201a0:876_6": "itaro kiṃ sujjhatīti?",
  "atk-s0201a0:876_7": "Uposatho sadāti suddhassa ca cātuddasapannarasādīsu uposathaṅgāni asamādiyatopi niccameva uposatho.",
  "atk-s0201a0:876_8": "Suddhassa sucikammassāti nikkilesatāya suddhassa sucīhi ca kāyakammādīhi samannāgatassa.",
  "atk-s0201a0:876_9": "Sadā sampajjate vatanti īdisassa ca kusalūpasañhitaṃ vatasamādānampi niccaṃ sampannameva hotīti.",
  "atk-s0201a0:876_10": "Idheva sināhīti imasmiṃyeva mama sāsane sināhi.",
  "atk-s0201a0:876_11": "Kiṃ vuttaṃ hoti?",
  "atk-s0201a0:876_12": "“Sace ajjhattikakilesamalappavāhanaṃ icchasi,",
  "atk-s0201a0:876_13": "idheva mama sāsane aṭṭhaṅgikamaggasalilena sināhi,",
  "atk-s0201a0:876_14": "aññatra hi idaṃ natthī”ti.",
  "atk-s0201a0:877_0": "Idānissa sappāyadesanāvasena tīsupi dvāresu suddhiṃ dassento sabbabhūtesu karohi khematantiādimāha.",
  "atk-s0201a0:877_1": "Tattha khematanti abhayaṃ hitabhāvaṃ,",
  "atk-s0201a0:877_2": "mettanti vuttaṃ hoti.",
  "atk-s0201a0:877_3": "Etenassa manodvārasuddhi dassitā hoti.",
  "atk-s0201a0:878_0": "Sace musā na bhaṇasīti etenassa vacīdvārasuddhi.",
  "atk-s0201a0:878_1": "Sace pāṇaṃ na hiṃsasi sace adinnaṃ nādiyasīti etehi kāyadvārasuddhi.",
  "atk-s0201a0:878_2": "Saddahāno amaccharīti etehi pana naṃ evaṃ parisuddhadvāraṃ saddhāsampadāya cāgasampadāya ca niyojesi.",
  "atk-s0201a0:878_3": "Kiṃ kāhasi gayaṃ gantvā,",
  "atk-s0201a0:878_4": "udapānopi te gayāti ayaṃ pana upaḍḍhagāthā,",
  "atk-s0201a0:878_5": "sace sabbabhūtesu khemataṃ karissasi,",
  "atk-s0201a0:878_6": "musā na bhaṇissasi,",
  "atk-s0201a0:878_7": "pāṇaṃ na hanissasi,",
  "atk-s0201a0:878_8": "adinnaṃ nādiyissasi,",
  "atk-s0201a0:878_9": "saddhahāno amaccharī bhavissasi,",
  "atk-s0201a0:878_10": "kiṃ kāhasi gayaṃ gantvā udapānopi te gayā,",
  "atk-s0201a0:878_11": "gayāyapi hi te nhāyantassa udapānepi imāya eva paṭipattiyā kilesasuddhi,",
  "atk-s0201a0:878_12": "sarīramalasuddhi pana ubhayattha samāti evaṃ yojetabbaṃ.",
  "atk-s0201a0:878_13": "Yasmā ca loke gayā sammatatarā,",
  "atk-s0201a0:878_14": "tasmā tassa bhagavā “gacchati pana bhavaṃ gotamo bāhuka”nti puṭṭhopi “kiṃ kāhasi bāhukaṃ gantvā”ti avatvā “kiṃ kāhasi gayaṃ gantvā”ti āhāti veditabbo.",
  "atk-s0201a0:879_0": "80.",
  "atk-s0201a0:879_1": "Evaṃ vutteti evamādi bhayabherave vuttattā pākaṭameva.",
  "atk-s0201a0:879_2": "Eko vūpakaṭṭhotiādīsu pana eko kāyavivekena.",
  "atk-s0201a0:879_3": "Vūpakaṭṭho cittavivekena.",
  "atk-s0201a0:879_4": "Appamatto kammaṭṭhāne sati avijahanena.",
  "atk-s0201a0:879_5": "Ātāpī kāyikacetasikavīriyasaṅkhātena ātāpena.",
  "atk-s0201a0:879_6": "Pahitatto kāye ca jīvite ca anapekkhatāya.",
  "atk-s0201a0:879_7": "Viharanto aññatarairiyāpathavihārena.",
  "atk-s0201a0:879_8": "Nacirassevāti pabbajjaṃ upādāya vuccati.",
  "atk-s0201a0:879_9": "Kulaputtāti duvidhā kulaputtā jātikulaputtā ca ācārakulaputtā ca,",
  "atk-s0201a0:879_10": "ayaṃ pana ubhayathāpi kulaputto.",
  "atk-s0201a0:879_11": "Agārasmāti gharā.",
  "atk-s0201a0:879_12": "Agārassa hitaṃ agāriyaṃ,",
  "atk-s0201a0:879_13": "kasigorakkhādikuṭumbaposanakammaṃ vuccati,",
  "atk-s0201a0:879_14": "natthi ettha agāriyanti anagāriyaṃ,",
  "atk-s0201a0:879_15": "pabbajjāyetaṃ adhivacanaṃ.",
  "atk-s0201a0:879_16": "Pabbajantīti upagacchanti upasaṅkamanti.",
  "atk-s0201a0:879_17": "Tadanuttaranti taṃ anuttaraṃ.",
  "atk-s0201a0:879_18": "Brahmacariyapariyosānanti maggabrahmacariyassa pariyosānaṃ,",
  "atk-s0201a0:879_19": "arahattaphalanti vuttaṃ hoti.",
  "atk-s0201a0:879_20": "Tassa hi atthāya kulaputtā pabbajanti.",
  "atk-s0201a0:879_21": "Diṭṭheva dhammeti tasmiṃyeva attabhāve.",
  "atk-s0201a0:879_22": "Sayaṃ abhiññā sacchikatvāti attanāyeva paññāya paccakkhaṃ katvā,",
  "atk-s0201a0:879_23": "aparappaccayaṃ katvāti attho.",
  "atk-s0201a0:879_24": "Upasampajja vihāsīti pāpuṇitvā sampādetvā vihāsīti,",
  "atk-s0201a0:879_25": "evaṃ viharanto ca khīṇā jāti…pe…",
  "atk-s0201a0:879_26": "abbhaññāsi.",
  "atk-s0201a0:879_27": "Etenassa paccavekkhaṇabhūmiṃ dasseti.",
  "atk-s0201a0:880_0": "Katamā panassa jāti khīṇā?",
  "atk-s0201a0:880_1": "Kathañca naṃ abbhaññāsīti? Vuccate,",
  "atk-s0201a0:880_2": "kāmañcetaṃ bhayabheravepi vuttaṃ,",
  "atk-s0201a0:880_3": "tathāpi naṃ idha paṭhamapurisavasena yojanānayassa dassanatthaṃ puna saṅkhepato bhaṇāma.",
  "atk-s0201a0:880_4": "Na tāvassa atītā jāti khīṇā,",
  "atk-s0201a0:880_5": "pubbeva khīṇattā.",
  "atk-s0201a0:880_6": "Na anāgatā,",
  "atk-s0201a0:880_7": "tattha vāyāmābhāvato.",
  "atk-s0201a0:880_8": "Na paccuppannā,",
  "atk-s0201a0:880_9": "vijjamānattā.",
  "atk-s0201a0:880_10": "Maggassa pana abhāvitattā yā uppajjeyya ekacatupañcavokārabhavesu ekacatupañcakkhandhappabhedā jāti,",
  "atk-s0201a0:880_11": "sā maggassa bhāvitattā anuppādadhammataṃ āpajjanena khīṇā,",
  "atk-s0201a0:880_12": "taṃ so maggabhāvanāya pahīnakilese paccavekkhitvā kilesābhāve vijjamānampi kammaṃ āyatiṃ appaṭisandhikaṃ hotīti jānanto jānāti.",
  "atk-s0201a0:881_0": "Vusitanti vutthaṃ parivutthaṃ,",
  "atk-s0201a0:881_1": "kataṃ caritaṃ niṭṭhāpitanti attho.",
  "atk-s0201a0:881_2": "Brahmacariyanti maggabrahmacariyaṃ.",
  "atk-s0201a0:881_3": "Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena soḷasavidhampi kiccaṃ niṭṭhāpitanti attho.",
  "atk-s0201a0:881_4": "Nāparaṃ itthattāyāti idāni punaitthabhāvāya evaṃsoḷasakiccabhāvāya,",
  "atk-s0201a0:881_5": "kilesakkhayāya vā maggabhāvanā natthīti. Atha vā,",
  "atk-s0201a0:881_6": "itthattāyāti itthabhāvato imasmā evaṃpakārā idāni vattamānakkhandhasantānā aparaṃ khandhasantānaṃ natthi.",
  "atk-s0201a0:881_7": "Ime pana pañcakkhandhā pariññātā tiṭṭhanti,",
  "atk-s0201a0:881_8": "chinnamūlako rukkho viyāti abbhaññāsi.",
  "atk-s0201a0:881_9": "Aññataroti eko.",
  "atk-s0201a0:881_10": "Arahatanti arahantānaṃ,",
  "atk-s0201a0:881_11": "bhagavato sāvakānaṃ arahataṃ abbhantaro ahosīti.",
  "atk-s0201a0:882_0": "Papañcasūdaniyā majjhimanikāyaṭṭhakathāya",
  "atk-s0201a0:883_0": "Vatthasuttavaṇṇanā niṭṭhitā.",
  "atk-s0201a0:884_0": "8. Sallekhasuttavaṇṇanā",
  "atk-s0201a0:885_0": "81.",
  "atk-s0201a0:885_1": "Evaṃ me sutanti sallekhasuttaṃ.",
  "atk-s0201a0:885_2": "Tattha mahācundoti tassa therassa nāmaṃ.",
  "atk-s0201a0:885_3": "Sāyanhasamayanti sāyanhakāle.",
  "atk-s0201a0:885_4": "Paṭisallānā vuṭṭhitoti ettha paṭisallānanti tehi tehi sattasaṅkhārehi paṭinivattitvā sallānaṃ nilīyanaṃ,",
  "atk-s0201a0:885_5": "ekībhāvo pavivekoti vuttaṃ hoti.",
  "atk-s0201a0:885_6": "Yo tato vuṭṭhito,",
  "atk-s0201a0:885_7": "so paṭisallānā vuṭṭhito nāma hoti.",
  "atk-s0201a0:885_8": "Ayaṃ pana yasmā paṭisallānānaṃ uttamato phalasamāpattito vuṭṭhāsi,",
  "atk-s0201a0:885_9": "tasmā “paṭisallānā vuṭṭhito”ti vutto.",
  "atk-s0201a0:885_10": "Bhagavantaṃ abhivādetvāti samadasanakhujjalavibhūsitena sirasā bhagavantaṃ sakkaccaṃ vanditvā,",
  "atk-s0201a0:885_11": "abhivādāpetvā vā “sukhī bhava,",
  "atk-s0201a0:885_12": "cundā”ti evaṃ vacībhedaṃ kārāpetvā,",
  "atk-s0201a0:885_13": "bhagavā pana kira vandito samāno suvaṇṇadundubhisadisaṃ gīvaṃ paggayha kaṇṇasukhaṃ pemaniyaṃ amatābhisekasadisaṃ",
  "atk-s0201a0:885_14": "brahmaghosaṃ nicchārento “sukhī hohī”ti tassa tassa nāmaṃ gahetvā vadati,",
  "atk-s0201a0:885_15": "etaṃ āciṇṇaṃ tathāgatānaṃ.",
  "atk-s0201a0:885_16": "Tatridaṃ sādhakasuttaṃ, “sakko, bhante,",
  "atk-s0201a0:885_17": "devānamindo sāmacco saparijano bhagavato pāde sirasā vandatīti,",
  "atk-s0201a0:885_18": "sukhī hotu pañcasikha sakko devānamindo sāmacco saparijano,",
  "atk-s0201a0:885_19": "sukhakāmā hi devā manussā asurā nāgā gandhabbā,",
  "atk-s0201a0:885_20": "ye caññe santi puthukāyā”ti.",
  "atk-s0201a0:885_21": "Evañca pana tathāgatā evarūpe mahesakkhe yakkhe abhivadantīti.",
  "atk-s0201a0:886_0": "Yā imāti idāni vattabbābhimukhaṃ karonto viya āha.",
  "atk-s0201a0:886_1": "Anekavihitāti nānappakārā.",
  "atk-s0201a0:886_2": "Diṭṭhiyoti micchādiṭṭhiyo.",
  "atk-s0201a0:886_3": "Loke uppajjantīti sattesu pātubhavanti.",
  "atk-s0201a0:886_4": "Attavādappaṭisaṃyuttāti “rūpaṃ attato samanupassatī”tiādinayappavattena attavādena paṭisaṃyuttā,",
  "atk-s0201a0:886_5": "tā vīsati bhavanti.",
  "atk-s0201a0:886_6": "Lokavādappaṭisaṃyuttāti “sassato attā ca loko cā”tiādinayappavattena lokavādena paṭisaṃyuttā,",
  "atk-s0201a0:886_7": "tā aṭṭha honti sassato, asassato,",
  "atk-s0201a0:886_8": "sassato ca asassato ca,",
  "atk-s0201a0:886_9": "neva sassato nāsassato, antavā, anantavā,",
  "atk-s0201a0:886_10": "antavā ca anantavā ca,",
  "atk-s0201a0:886_11": "nevantavā nānantavā attā ca loko cāti evaṃ pavattattā.",
  "atk-s0201a0:887_0": "Ādimevātiādīsu ayamattho kiṃ nu kho bhante ādimeva manasikarontassa appatvāpi sotāpattimaggaṃ vipassanāmissakapaṭhamamanasikārameva",
  "atk-s0201a0:887_1": "manasikarontassa bhikkhuno evametāsaṃ ettakeneva upāyena etāsaṃ diṭṭhīnaṃ pahānañca paṭinissaggo ca hotīti.",
  "atk-s0201a0:887_2": "Idañca thero attanā anadhimānikopi samāno adhimānikānaṃ adhimānappahānatthaṃ adhimāniko viya hutvā pucchatīti veditabbo.",
  "atk-s0201a0:887_3": "Apare panāhu “therassa antevāsikā ādimanasikāreneva diṭṭhīnaṃ samucchedappahānaṃ hotīti evaṃsaññinopi,",
  "atk-s0201a0:887_4": "samāpattivihārā sallekhavihārāti evaṃsaññinopi atthi.",
  "atk-s0201a0:887_5": "So tesaṃ atthāya bhagavantaṃ pucchatī”ti.",
  "atk-s0201a0:888_0": "82.",
  "atk-s0201a0:888_1": "Athassa bhagavā tāsaṃ diṭṭhīnaṃ pahānūpāyaṃ dassento yā imātiādimāha.",
  "atk-s0201a0:888_2": "Tattha yattha cetā diṭṭhiyo uppajjantītiādi pañcakkhandhe sandhāya vuttaṃ.",
  "atk-s0201a0:888_3": "Etesu hi etā diṭṭhiyo uppajjanti.",
  "atk-s0201a0:888_4": "Yathāha “rūpe kho,",
  "atk-s0201a0:888_5": "bhikkhave,",
  "atk-s0201a0:888_6": "sati rūpaṃ abhinivissa evaṃ diṭṭhi uppajjati,",
  "atk-s0201a0:888_7": "so attā so loko so pecca bhavissāmi nicco dhuvo sassato avipariṇāmadhammo”ti vitthāro.",
  "atk-s0201a0:888_8": "Ārammaṇavasena pana ekavacanaṃ katvā yattha cāti āha,",
  "atk-s0201a0:888_9": "yasmiṃ ārammaṇe uppajjantīti vuttaṃ hoti.",
  "atk-s0201a0:888_10": "Ettha ca uppajjanti anusenti samudācarantīti imesaṃ evaṃ nānākaraṇaṃ veditabbaṃ.",
  "atk-s0201a0:888_11": "Jātivasena hi ajātā jāyamānā uppajjantīti vuccanti.",
  "atk-s0201a0:888_12": "Punappunaṃ āsevitā thāmagatā appaṭivinītā anusentīti.",
  "atk-s0201a0:888_13": "Kāyavacīdvāraṃ sampattā samudācarantīti,",
  "atk-s0201a0:888_14": "idametesaṃ nānākaraṇaṃ.",
  "atk-s0201a0:888_15": "Taṃ netaṃ mamātiādīsu taṃ pañcakkhandhappabhedaṃ ārammaṇametaṃ mayhaṃ na hoti,",
  "atk-s0201a0:888_16": "ahampi eso na asmi,",
  "atk-s0201a0:888_17": "eso me attāpi na hotīti evametaṃ yathābhūtaṃ sammappaññāya passatoti evaṃ tāva padattho veditabbo.",
  "atk-s0201a0:889_0": "Yasmā pana ettha etaṃ mamāti taṇhāgāho,",
  "atk-s0201a0:889_1": "tañca gaṇhanto aṭṭhasatataṇhāvicaritappabhedaṃ taṇhāpapañcaṃ gaṇhāti.",
  "atk-s0201a0:889_2": "Esohamasmīti mānagāho,",
  "atk-s0201a0:889_3": "tañca gaṇhanto navappabhedaṃ mānapapañcaṃ gaṇhāti.",
  "atk-s0201a0:889_4": "Eso me attāti diṭṭhigāho,",
  "atk-s0201a0:889_5": "tañca gaṇhanto dvāsaṭṭhidiṭṭhigatappabhedaṃ diṭṭhipapañcaṃ gaṇhāti.",
  "atk-s0201a0:889_6": "Tasmā netaṃ mamāti vadanto bhagavā yathāvuttappabhedaṃ taṇhāpapañcaṃ paṭikkhipati.",
  "atk-s0201a0:889_7": "Nesohamasmīti mānapapañcaṃ.",
  "atk-s0201a0:889_8": "Na meso attāti diṭṭhipapañcaṃ.",
  "atk-s0201a0:889_9": "Diṭṭhekaṭṭhāyeva cettha taṇhāmānā veditabbā.",
  "atk-s0201a0:889_10": "Evametanti evaṃ “netaṃ mamā”tiādinā ākārena etaṃ khandhapañcakaṃ.",
  "atk-s0201a0:889_11": "Yathābhūtanti yathā sabhāvaṃ,",
  "atk-s0201a0:889_12": "yathā atthīti vuttaṃ hoti.",
  "atk-s0201a0:889_13": "Khandhapañcakañhi eteneva ākārena atthi.",
  "atk-s0201a0:889_14": "Mamantiādinā pana gayhamānampi tenākārena nevatthīti adhippāyo.",
  "atk-s0201a0:889_15": "Sammappaññāya passatoti sotāpattimaggapaññāpariyosānāya vipassanāpaññāya suṭṭhu passantassa.",
  "atk-s0201a0:889_16": "Evametāsanti etena upāyena etāsaṃ.",
  "atk-s0201a0:889_17": "Pahānaṃ paṭinissaggoti ubhayampetaṃ samucchedappahānassevādhivacanaṃ.",
  "atk-s0201a0:890_0": "Evaṃ bhagavā ādimanasikāreneva diṭṭhīnaṃ pahānaṃ hoti nu kho noti āyasmatā mahācundena adhimānikānaṃ",
  "atk-s0201a0:890_1": "vasena pañhaṃ puṭṭho sotāpattimaggena diṭṭhippahānaṃ dassetvā idāni sayameva adhimānikānaṃ jhānaṃ vibhajanto",
  "atk-s0201a0:890_2": "ṭhānaṃ kho panetantiādimāha.",
  "atk-s0201a0:890_3": "Tattha adhimānikā nāma yesaṃ appatte pattasaññāya adhimāno uppajjati,",
  "atk-s0201a0:890_4": "svāyaṃ uppajjamāno neva lokavaṭṭānusārīnaṃ bālaputhujjanānaṃ uppajjati,",
  "atk-s0201a0:890_5": "na ariyasāvakānaṃ.",
  "atk-s0201a0:890_6": "Na hi sotāpannassa “sakadāgāmī aha”nti adhimāno uppajjati,",
  "atk-s0201a0:890_7": "na sakadāgāmissa “anāgāmī aha”nti,",
  "atk-s0201a0:890_8": "na anāgāmino “arahā aha”nti,",
  "atk-s0201a0:890_9": "kārakasseva pana samathavasena vā vipassanāvasena vā vikkhambhitakilesassa niccaṃ yuttapayuttassa āraddhavipassakassa uppajjati.",
  "atk-s0201a0:890_10": "Tassa hi samathavikkhambhitānaṃ vā vipassanāvikkhambhitānaṃ vā kilesānaṃ samudācāraṃ apassato “sotāpanno ahanti vā,",
  "atk-s0201a0:890_11": "sakadāgāmī, anāgāmī,",
  "atk-s0201a0:890_12": "arahā aha”nti vā adhimāno uppajjati,",
  "atk-s0201a0:890_13": "talaṅgaratissapabbatavāsidhammadinnattherena ovādiyamānattherānaṃ viya.",
  "atk-s0201a0:891_0": "Therassa kira acirūpasampannasseva ovāde ṭhatvā bahū bhikkhū visesaṃ adhigacchiṃsu.",
  "atk-s0201a0:891_1": "Taṃ pavattiṃ sutvā tissamahāvihāravāsī bhikkhusaṅgho “na aṭṭhānaniyojako theroti theraṃ ānethā”ti sambahule bhikkhū pāhesi.",
  "atk-s0201a0:891_2": "Te gantvā, “āvuso,",
  "atk-s0201a0:891_3": "dhammadinna bhikkhusaṅgho taṃ pakkosāpetī”ti āhaṃsu.",
  "atk-s0201a0:891_4": "So āha “kiṃ pana tumhe, bhante,",
  "atk-s0201a0:891_5": "attānaṃ gavesatha para”nti?",
  "atk-s0201a0:891_6": "Attānaṃ sappurisāti,",
  "atk-s0201a0:891_7": "so tesaṃ kammaṭṭhānamadāsi,",
  "atk-s0201a0:891_8": "sabbeva arahattaṃ pāpuṇiṃsu.",
  "atk-s0201a0:891_9": "Bhikkhusaṅgho puna aññe bhikkhū pāhesi,",
  "atk-s0201a0:891_10": "evaṃ yāvatatiyaṃ pahitā sabbepi tattheva arahattaṃ patvā vihariṃsu.",
  "atk-s0201a0:892_0": "Tato saṅgho gatagatā nāgacchantīti aññataraṃ vuḍḍhapabbajitaṃ pāhesi.",
  "atk-s0201a0:892_1": "So gantvā ca, “bhante,",
  "atk-s0201a0:892_2": "dhammadinna tikkhattuṃ tissamahāvihāravāsī bhikkhusaṅgho tuyhaṃ santike pesesi,",
  "atk-s0201a0:892_3": "tvaṃ nāma saṅghassa āṇaṃ garuṃ na karosi,",
  "atk-s0201a0:892_4": "nāgacchasī”ti āha.",
  "atk-s0201a0:892_5": "Thero kimetanti paṇṇasālaṃ appavisitvāva pattacīvaraṃ gāhāpetvā tāvadeva nikkhami,",
  "atk-s0201a0:892_6": "so antarāmagge haṅkanavihāraṃ pāvisi.",
  "atk-s0201a0:892_7": "Tattha ceko mahāthero saṭṭhivassātīto adhimānena arahattaṃ paṭijānāti.",
  "atk-s0201a0:892_8": "Thero taṃ upasaṅkamitvā vanditvā paṭisanthāraṃ katvā adhigamaṃ pucchi.",
  "atk-s0201a0:892_9": "Thero āha “āma dhammadinna,",
  "atk-s0201a0:892_10": "yaṃ pabbajitena kātabbaṃ,",
  "atk-s0201a0:892_11": "cirakataṃ taṃ mayā,",
  "atk-s0201a0:892_12": "atītasaṭṭhivassomhi etarahī”ti. Kiṃ, bhante,",
  "atk-s0201a0:892_13": "iddhimpi vaḷañjethāti.",
  "atk-s0201a0:892_14": "Āma dhammadinnāti.",
  "atk-s0201a0:892_15": "Sādhu vata, bhante,",
  "atk-s0201a0:892_16": "hatthiṃ tumhākaṃ paṭimukhaṃ āgacchantaṃ māpethāti.",
  "atk-s0201a0:892_17": "Sādhāvusoti thero sabbasetaṃ sattappatiṭṭhaṃ tidhāpabhinnaṃ naṅguṭṭhaṃ bījayamānaṃ soṇḍaṃ mukhe pakkhipitvā",
  "atk-s0201a0:892_18": "dvīhi dantehi vijjhitukāmaṃ viya paṭimukhaṃ āgacchantaṃ mahāhatthiṃ māpesi.",
  "atk-s0201a0:892_19": "So taṃ attanāyeva māpitaṃ hatthiṃ disvā bhīto palāyituṃ ārabhi.",
  "atk-s0201a0:892_20": "Tadāva attānaṃ “nāhaṃ arahā”ti ñatvā dhammadinnassa pādamūle ukkuṭikaṃ nisīditvā “patiṭṭhā me hohi,",
  "atk-s0201a0:892_21": "āvuso”ti āha.",
  "atk-s0201a0:892_22": "Dhammadinno “mā, bhante, soci,",
  "atk-s0201a0:892_23": "mā anattamano ahosi,",
  "atk-s0201a0:892_24": "kārakānaṃyeva adhimāno uppajjatī”ti theraṃ samassāsetvā kammaṭṭhānamadāsi.",
  "atk-s0201a0:892_25": "Thero tassovāde ṭhatvā arahattaṃ pāpuṇi.",
  "atk-s0201a0:893_0": "Cittalapabbatepi tādisova thero vasati.",
  "atk-s0201a0:893_1": "Dhammadinno tampi upasaṅkamitvā tatheva pucchi.",
  "atk-s0201a0:893_2": "Sopi tatheva byākāsi.",
  "atk-s0201a0:893_3": "Tato naṃ dhammadinno kiṃ, bhante,",
  "atk-s0201a0:893_4": "iddhimpi vaḷañjethāti āha.",
  "atk-s0201a0:893_5": "Āmāvusoti.",
  "atk-s0201a0:893_6": "Sādhu vata, bhante,",
  "atk-s0201a0:893_7": "ekaṃ pokkharaṇiṃ māpethāti.",
  "atk-s0201a0:893_8": "Thero māpesi. Ettha, bhante,",
  "atk-s0201a0:893_9": "padumagumbaṃ māpethāti.",
  "atk-s0201a0:893_10": "Tampi māpesi.",
  "atk-s0201a0:893_11": "Padumagumbe mahāpadumaṃ māpethāti.",
  "atk-s0201a0:893_12": "Tampi māpesi.",
  "atk-s0201a0:893_13": "Etasmiṃ padumagumbe ṭhatvā madhurassarena gāyantaṃ naccantañca ekaṃ itthiviggahaṃ māpethāti.",
  "atk-s0201a0:893_14": "Tampi māpesi. So etaṃ, bhante,",
  "atk-s0201a0:893_15": "punappunaṃ upanijjhāyathāti vatvā sayaṃ pāsādaṃ pāvisi.",
  "atk-s0201a0:893_16": "Therassa taṃ upanijjhāyato saṭṭhivassāni vikkhambhitakilesā caliṃsu,",
  "atk-s0201a0:893_17": "so tadā attānaṃ ñatvā purimatthero viya dhammadinnattherassa santike kammaṭṭhānaṃ gahetvā arahattaṃ pāpuṇi.",
  "atk-s0201a0:894_0": "Dhammadinnopi anupubbena tissamahāvihāraṃ agamāsi.",
  "atk-s0201a0:894_1": "Tasmiñca samaye therā cetiyaṅgaṇaṃ sammajjitvā buddhārammaṇaṃ pītiṃ uppādetvā nisinnā honti,",
  "atk-s0201a0:894_2": "etaṃ kira tesaṃ vattaṃ.",
  "atk-s0201a0:894_3": "Tena nesaṃ ekopi “idha pattacīvaraṃ ṭhapehī”ti dhammadinnaṃ vattā pucchitāpi nāhosi.",
  "atk-s0201a0:894_4": "Dhammadinno eso bhaveyyāti ñatvā pana pañhaṃ pucchiṃsu.",
  "atk-s0201a0:894_5": "So pucchitapañhe tiṇhena asinā kumudanāḷakalāpaṃ viya chinditvā pādaṅguliyā mahāpathaviṃ pahari.",
  "atk-s0201a0:894_6": "Bhante ayaṃ acetanā mahāpathavīpi dhammadinnassa guṇaṃ jānāti.",
  "atk-s0201a0:894_7": "Tumhe pana na jānitthāti ca vatvā imaṃ gāthamāha –",
  "atk-s0201a0:895_0": "“Acetanāyaṃ pathavī, vijānāti guṇāguṇaṃ;",
  "atk-s0201a0:896_0": "Sacetanātha kho bhante, na jānātha guṇāguṇa”nti.",
  "atk-s0201a0:897_0": "Tāvadeva ca ākāse abbhuggantvā talaṅgaratissapabbatameva agamāsi.",
  "atk-s0201a0:897_1": "Evaṃ kārakasseva adhimāno uppajjati.",
  "atk-s0201a0:897_2": "Tasmā bhagavā tādisānaṃ bhikkhūnaṃ vasena jhānaṃ vibhajanto ṭhānaṃ kho panetantiādimāha.",
  "atk-s0201a0:898_0": "Tassattho,",
  "atk-s0201a0:898_1": "atthetaṃ kāraṇaṃ,",
  "atk-s0201a0:898_2": "no natthi.",
  "atk-s0201a0:898_3": "Yena idhekacco bhikkhu bāhiraparibbājakehi sādhāraṇaṃ vivicceva kāmehi…pe…",
  "atk-s0201a0:898_4": "paṭhamaṃ jhānaṃ upasampajja vihareyya,",
  "atk-s0201a0:898_5": "yaṃ pana tassa evamassa sallekhena viharāmīti,",
  "atk-s0201a0:898_6": "yaṃ paṭipattividhānaṃ kilese saṃlikhati,",
  "atk-s0201a0:898_7": "tenāhaṃ viharāmīti,",
  "atk-s0201a0:898_8": "taṃ na yujjati,",
  "atk-s0201a0:898_9": "na hi adhimānikassa bhikkhuno jhānaṃ sallekho vā sallekhapaṭipadā vā hoti. Kasmā?",
  "atk-s0201a0:898_10": "Avipassanāpādakattā.",
  "atk-s0201a0:898_11": "Na hi so jhānaṃ samāpajjitvā tato vuṭṭhāya saṅkhāre sammasati,",
  "atk-s0201a0:898_12": "jhānaṃ panassa cittekaggamattaṃ karoti,",
  "atk-s0201a0:898_13": "diṭṭhadhammasukhavihāro hoti.",
  "atk-s0201a0:898_14": "Tasmā tamatthaṃ dassento bhagavā “na kho panete, cunda,",
  "atk-s0201a0:898_15": "ariyassa vinaye sallekhā vuccanti,",
  "atk-s0201a0:898_16": "diṭṭhadhammasukhavihārā ete ariyassa vinaye vuccantī”ti āha.",
  "atk-s0201a0:899_0": "Tattha eteti jhānadhammavasena bahuvacanaṃ veditabbaṃ,",
  "atk-s0201a0:899_1": "ete paṭhamajjhānadhammāti vuttaṃ hoti.",
  "atk-s0201a0:899_2": "Samāpattivasena vā,",
  "atk-s0201a0:899_3": "ekampi hi paṭhamajjhānaṃ punappunaṃ samāpattivasena pavattattā bahuttaṃ gacchati.",
  "atk-s0201a0:899_4": "Ārammaṇavasena vā,",
  "atk-s0201a0:899_5": "ekampi hi paṭhamajjhānaṃ pathavīkasiṇādīsu pavattivasena bahuttaṃ gacchatīti.",
  "atk-s0201a0:899_6": "Esa nayo dutiyatatiyacatutthajjhānesu.",
  "atk-s0201a0:899_7": "Āruppajhānesu pana ārammaṇabhedābhāvato purimakāraṇadvayavaseneva bahuvacanaṃ veditabbaṃ.",
  "atk-s0201a0:900_0": "Yasmā cetesaṃ aṅgānipi santāni ārammaṇānipi,",
  "atk-s0201a0:900_1": "nibbutāni ceva sukhumāni cāti vuttaṃ hoti,",
  "atk-s0201a0:900_2": "tasmā tāni santā ete vihārāti evaṃ vuttānīti veditabbāni.",
  "atk-s0201a0:900_3": "Ayaṃ tāva tesaṃ catunnampi sādhāraṇā vaṇṇanā.",
  "atk-s0201a0:900_4": "Visesavaṇṇanā pana “sabbaso rūpasaññāna”ntiādipadānusārato vattabbā siyā.",
  "atk-s0201a0:900_5": "Sā visuddhimagge sabbākārena vuttāyeva.",
  "atk-s0201a0:901_0": "83.",
  "atk-s0201a0:901_1": "Evaṃ yasmā adhimānikassa bhikkhuno jhānavihāro avipassanāpādakattā sallekhavihāro na hoti,",
  "atk-s0201a0:901_2": "na hi so jhānaṃ samāpajjitvā tato vuṭṭhāya saṅkhāre sammasati,",
  "atk-s0201a0:901_3": "cittekaggakaro diṭṭhadhamme sukhavihāro panassa hoti,",
  "atk-s0201a0:901_4": "tasmā tamatthaṃ dassento rūpajjhānāni ca arūpajjhānāni ca vibhajitvā idāni ca yattha sallekho kātabbo catucattālīsāya ākārehi,",
  "atk-s0201a0:901_5": "tañca vatthuṃ tañca sallekhaṃ dassento idha kho pana votiādimāha.",
  "atk-s0201a0:902_0": "Kasmā pana “aṭṭhahi samāpattīhi avihiṃsādayo sallekhā”ti vuttā?",
  "atk-s0201a0:902_1": "Lokuttarapādakattā.",
  "atk-s0201a0:902_2": "Bāhirakānañhi aṭṭha samāpattiyo vaṭṭapādakāyeva.",
  "atk-s0201a0:902_3": "Sāsane saraṇagamanampi lokuttarapādakaṃ,",
  "atk-s0201a0:902_4": "pageva avihiṃsādayo.",
  "atk-s0201a0:902_5": "Imināyeva ca suttena veditabbaṃ “yathā bāhirakassa aṭṭhasamāpattilābhino pañcābhiññassāpi dinnadānato",
  "atk-s0201a0:902_6": "sāsane tisaraṇagatassa dinnadānaṃ mahapphalataraṃ hotī”ti.",
  "atk-s0201a0:902_7": "Idañhi sandhāya dakkhiṇāvisuddhisutte “bāhirake kāmesu vītarāge dānaṃ datvā koṭisatasahassaguṇā pāṭikaṅkhitabbā.",
  "atk-s0201a0:902_8": "Sotāpattiphalasacchikiriyāya paṭipanne dānaṃ datvā asaṅkheyyā appameyyā dakkhiṇā pāṭikaṅkhitabbā,",
  "atk-s0201a0:902_9": "ko pana vādo sotāpanne”ti vuttaṃ.",
  "atk-s0201a0:902_10": "Saraṇagamanato paṭṭhāya hi tattha sotāpattiphalasacchikiriyāya paṭipanno adhippetoti,",
  "atk-s0201a0:902_11": "ayaṃ tāvettha pāḷiyojanā.",
  "atk-s0201a0:903_0": "Anupadavaṇṇanāyaṃ pana idhāti vihiṃsādivatthudīpanametaṃ.",
  "atk-s0201a0:903_1": "Kho panāti nipātamattaṃ.",
  "atk-s0201a0:903_2": "Voti karaṇatthe sāmivacanaṃ,",
  "atk-s0201a0:903_3": "ayaṃ pana saṅkhepattho,",
  "atk-s0201a0:903_4": "yadetaṃ “pare vihiṃsakā bhavissantī”tiādinā nayena vihiṃsādivatthuṃ vadāma. Idha, cunda,",
  "atk-s0201a0:903_5": "tumhehi sallekho kātabboti.",
  "atk-s0201a0:904_0": "Evaṃ saṅkhepato vatvā idāni vitthārento “pare vihiṃsakā bhavissanti,",
  "atk-s0201a0:904_1": "mayamettha avihiṃsakā bhavissāmāti sallekho karaṇīyo”tiādimāha.",
  "atk-s0201a0:905_0": "Tattha pareti ye keci imaṃ sallekhamananuyuttā.",
  "atk-s0201a0:905_1": "Vihiṃsakā bhavissantīti pāṇinā vā leḍḍunā vātiādīhi sattānaṃ vihesakā bhavissanti.",
  "atk-s0201a0:905_2": "Mayamettha avihiṃsakā bhavissāmāti mayaṃ pana yattheva vatthusmiṃ pare evaṃ vihiṃsakā bhavissanti,",
  "atk-s0201a0:905_3": "ettheva avihiṃsakā bhavissāma,",
  "atk-s0201a0:905_4": "avihiṃsaṃ uppādetvā viharissāma.",
  "atk-s0201a0:905_5": "Iti sallekho karaṇīyoti evaṃ tumhehi sallekho kātabbo.",
  "atk-s0201a0:905_6": "Sallekhoti ca idha avihiṃsāva veditabbā.",
  "atk-s0201a0:905_7": "Avihiṃsā hi vihiṃsaṃ sallekhati,",
  "atk-s0201a0:905_8": "taṃ chindati,",
  "atk-s0201a0:905_9": "tasmā sallekhoti vuccati.",
  "atk-s0201a0:905_10": "Esa nayo sabbattha.",
  "atk-s0201a0:905_11": "Ayaṃ pana viseso.",
  "atk-s0201a0:905_12": "Pare micchādiṭṭhīti ettha kammapathānaṃ antamicchādiṭṭhiñca micchattānaṃ ādimicchādiṭṭhiñca missetvā diṭṭhi vuttāti veditabbā.",
  "atk-s0201a0:905_13": "Tathā mayamettha sammādiṭṭhīti vuttaṭṭhāne sammādiṭṭhi.",
  "atk-s0201a0:905_14": "Ettha ca kammapathakathā vitthārato sammādiṭṭhisutte āvi bhavissati.",
  "atk-s0201a0:905_15": "Micchattesu micchādiṭṭhiādayo dvedhāvitakke.",
  "atk-s0201a0:906_0": "Ayaṃ panettha saṅkhepo,",
  "atk-s0201a0:906_1": "pāṇaṃ atipātentīti pāṇātipātī pāṇaghātakāti attho.",
  "atk-s0201a0:906_2": "Adinnaṃ ādiyantīti adinnādāyī,",
  "atk-s0201a0:906_3": "parassa hārinoti attho.",
  "atk-s0201a0:906_4": "Abrahmaṃ hīnaṃ lāmakadhammaṃ carantīti abrahmacārī,",
  "atk-s0201a0:906_5": "methunadhammappaṭisevakāti attho.",
  "atk-s0201a0:906_6": "Brahmaṃ seṭṭhaṃ paṭipadaṃ carantīti brahmacārī,",
  "atk-s0201a0:906_7": "methunā paṭiviratāti attho.",
  "atk-s0201a0:906_8": "Ettha ca brahmacariyaṃ sallekhoti veditabbaṃ.",
  "atk-s0201a0:906_9": "Brahmacariyañhi abrahmacariyaṃ sallekhati.",
  "atk-s0201a0:906_10": "Musā vadantīti musāvādī,",
  "atk-s0201a0:906_11": "paresaṃ atthabhañjanakaṃ tucchaṃ alikaṃ vācaṃ bhāsitāroti attho.",
  "atk-s0201a0:906_12": "Pisuṇā vācā etesanti pisuṇavācā.",
  "atk-s0201a0:906_13": "Paresaṃ mammacchedikā pharusā vācā etesanti pharusavācā.",
  "atk-s0201a0:906_14": "Samphaṃ niratthakavacanaṃ palapantīti samphappalāpī.",
  "atk-s0201a0:906_15": "Abhijjhāyantīti abhijjhālū,",
  "atk-s0201a0:906_16": "parabhaṇḍalubbhanasīlāti attho.",
  "atk-s0201a0:906_17": "Byāpannaṃ pūtibhūtaṃ cittametesanti byāpannacittā.",
  "atk-s0201a0:906_18": "Micchā pāpikā viññugarahitā etesaṃ diṭṭhīti micchādiṭṭhī,",
  "atk-s0201a0:906_19": "kammapathapariyāpannāya natthi dinnantiādivatthukāya,",
  "atk-s0201a0:906_20": "micchattapariyāpannāya aniyyānikadiṭṭhiyā ca samannāgatāti attho.",
  "atk-s0201a0:906_21": "Sammā sobhanā viññuppasatthā etesaṃ diṭṭhīti sammādiṭṭhī,",
  "atk-s0201a0:906_22": "kammapathapariyāpannāya atthi dinnantiādikāya kammassakatādiṭṭhiyā,",
  "atk-s0201a0:906_23": "sammattapariyāpannāya maggadiṭṭhiyā ca samannāgatāti attho.",
  "atk-s0201a0:907_0": "Micchāsaṅkappāti ayāthāvaaniyyānikaakusalasaṅkappā.",
  "atk-s0201a0:907_1": "Esa nayo micchāvācātiādīsu.",
  "atk-s0201a0:907_2": "Ayaṃ pana viseso,",
  "atk-s0201a0:907_3": "micchāsaṅkappādayo viya hi micchāsati nāma pāṭiekko koci dhammo natthi,",
  "atk-s0201a0:907_4": "atītaṃ pana cintayato pavattānaṃ catunnampi akusalakkhandhānametaṃ adhivacanaṃ.",
  "atk-s0201a0:907_5": "Yampi vuttaṃ bhagavatā – “atthesā,",
  "atk-s0201a0:907_6": "bhikkhave, anussati,",
  "atk-s0201a0:907_7": "nesā natthīti vadāmi,",
  "atk-s0201a0:907_8": "puttalābhaṃ vā,",
  "atk-s0201a0:907_9": "bhikkhave,",
  "atk-s0201a0:907_10": "anussarato,",
  "atk-s0201a0:907_11": "dhanalābhaṃ vā,",
  "atk-s0201a0:907_12": "bhikkhave,",
  "atk-s0201a0:907_13": "anussarato,",
  "atk-s0201a0:907_14": "yasalābhaṃ vā,",
  "atk-s0201a0:907_15": "bhikkhave,",
  "atk-s0201a0:907_16": "anussarato”ti,",
  "atk-s0201a0:907_17": "tampi taṃ taṃ cintentassa satipatirūpakena uppattiṃ sandhāya vuttanti veditabbaṃ.",
  "atk-s0201a0:907_18": "Micchāñāṇīti ettha ca micchāñāṇanti pāpakiriyāsu upāyacintāvasena pāpaṃ katvā “sukataṃ mayā”ti paccavekkhaṇākārena ca uppanno moho veditabbo,",
  "atk-s0201a0:907_19": "tena samannāgatā puggalā micchāñāṇī.",
  "atk-s0201a0:907_20": "Sammāñāṇīti ettha pana ekūnavīsatibhedaṃ paccavekkhaṇāñāṇaṃ “sammāñāṇa”nti vuccati,",
  "atk-s0201a0:907_21": "tena samannāgatā puggalā sammāñāṇī.",
  "atk-s0201a0:907_22": "Micchāvimuttīti avimuttāyeva samānā “vimuttā maya”nti evaṃsaññino,",
  "atk-s0201a0:907_23": "avimuttiyaṃ vā vimuttisaññino.",
  "atk-s0201a0:907_24": "Tatrāyaṃ vacanattho,",
  "atk-s0201a0:907_25": "micchā pāpikā viparītā vimutti etesaṃ atthīti micchāvimuttī.",
  "atk-s0201a0:907_26": "Micchāvimuttīti ca yathāvuttenākārena pavattānaṃ akusalakkhandhānametaṃ adhivacanaṃ.",
  "atk-s0201a0:907_27": "Phalasampayuttāni pana sammādiṭṭhiādīni aṭṭhaṅgāni ṭhapetvā sesadhammā sammāvimuttīti veditabbā.",
  "atk-s0201a0:907_28": "Sā ca micchāvimuttiṃ sallikhitvā ṭhitattā sallekhoti veditabbā.",
  "atk-s0201a0:907_29": "Tattha niyojento āha “mayamettha sammāvimuttī bhavissāmāti sallekho karaṇīyo”ti.",
  "atk-s0201a0:908_0": "Ito parāni tīṇi nīvaraṇavasena vuttāni.",
  "atk-s0201a0:908_1": "Abhijjhālū byāpannacittāti evaṃ kammapathesu vuttattā panettha paṭhamāni dve nīvaraṇāni na vuttānīti veditabbāni.",
  "atk-s0201a0:908_2": "Tattha thinamiddhena pariyuṭṭhitā abhibhūtāti thinamiddhapariyuṭṭhitā.",
  "atk-s0201a0:908_3": "Uddhaccena samannāgatāti uddhatā.",
  "atk-s0201a0:908_4": "Vicinantā kicchanti na sakkonti sanniṭṭhānaṃ kātunti vicikicchī.",
  "atk-s0201a0:908_5": "Kodhanātiādīni dasa cittassa upakkilesavasena vuttāni.",
  "atk-s0201a0:908_6": "Tattha kodhādīsu yaṃ vattabbaṃ siyā,",
  "atk-s0201a0:908_7": "taṃ sabbaṃ dhammadāyādavatthasuttesu vuttaṃ.",
  "atk-s0201a0:908_8": "Ayaṃ panettha vacanattho –",
  "atk-s0201a0:908_9": "kodhanāti kujjhanasīlā.",
  "atk-s0201a0:908_10": "Upanāhīti upanāhanasīlā,",
  "atk-s0201a0:908_11": "upanāho vā etesaṃ atthīti upanāhī.",
  "atk-s0201a0:908_12": "Tathā makkhī palāsī ca.",
  "atk-s0201a0:908_13": "Issantīti issukī.",
  "atk-s0201a0:908_14": "Maccharāyantīti maccharī,",
  "atk-s0201a0:908_15": "maccheraṃ vā etesaṃ atthīti maccharī.",
  "atk-s0201a0:908_16": "Saṭhayantīti saṭhā,",
  "atk-s0201a0:908_17": "na sammā bhāsantīti vuttaṃ hoti,",
  "atk-s0201a0:908_18": "kerāṭikayuttānametaṃ adhivacanaṃ.",
  "atk-s0201a0:908_19": "Māyā etesaṃ atthīti māyāvī.",
  "atk-s0201a0:908_20": "Thambhasamaṅgitāya thaddhā.",
  "atk-s0201a0:908_21": "Atimānayogena atimānī.",
  "atk-s0201a0:908_22": "Vuttapaccanīkanayena sukkapakkho veditabbo.",
  "atk-s0201a0:909_0": "Dubbacāti vattuṃ dukkhā kiñci vuccamānā na sahanti.",
  "atk-s0201a0:909_1": "Tabbiparītā suvacā.",
  "atk-s0201a0:909_2": "Devadattādisadisā pāpakā mittā etesanti pāpamittā.",
  "atk-s0201a0:909_3": "Buddhā vā sāriputtādisadisā vā kalyāṇā mittā etesanti kalyāṇamittā.",
  "atk-s0201a0:909_4": "Kāyaduccaritādīsu cittavossaggavasena pamattā.",
  "atk-s0201a0:909_5": "Viparītā appamattāti veditabbā.",
  "atk-s0201a0:909_6": "Imāni tīṇi pakiṇṇakavasena vuttāni.",
  "atk-s0201a0:909_7": "Assaddhātiādīni satta asaddhammavasena.",
  "atk-s0201a0:909_8": "Tattha tīsu vatthūsu saddhā etesaṃ natthīti assaddhā.",
  "atk-s0201a0:909_9": "Sukkapakkhe saddahantīti saddhā,",
  "atk-s0201a0:909_10": "saddhā vā etesaṃ atthītipi saddhā.",
  "atk-s0201a0:909_11": "Natthi etesaṃ hirīti ahirikā,",
  "atk-s0201a0:909_12": "akusalasamāpattiyā ajigucchamānānametaṃ adhivacanaṃ.",
  "atk-s0201a0:909_13": "Hirī etesaṃ mane,",
  "atk-s0201a0:909_14": "hiriyā vā yuttamanāti hirimanā.",
  "atk-s0201a0:909_15": "Na ottappantīti anottappī,",
  "atk-s0201a0:909_16": "akusalasamāpattiyā na bhāyantīti vuttaṃ hoti.",
  "atk-s0201a0:909_17": "Tabbiparītā ottappī.",
  "atk-s0201a0:909_18": "Appaṃ sutametesanti appassutā,",
  "atk-s0201a0:909_19": "appanti ca thokanti na gahetabbaṃ,",
  "atk-s0201a0:909_20": "natthīti gahetabbaṃ.",
  "atk-s0201a0:909_21": "“Appassutā”ti hi nissutā sutavirahitā vuccanti.",
  "atk-s0201a0:909_22": "Bahu sutametesanti bahussutā,",
  "atk-s0201a0:909_23": "tathāgatabhāsitaṃ ekampi gāthaṃ yāthāvato ñatvā anurūpapaṭipannānametaṃ adhivacanaṃ.",
  "atk-s0201a0:909_24": "Kucchitā sīdantīti kusītā,",
  "atk-s0201a0:909_25": "hīnavīriyānametaṃ adhivacanaṃ.",
  "atk-s0201a0:909_26": "Āraddhaṃ vīriyametesanti āraddhavīriyā,",
  "atk-s0201a0:909_27": "sammappadhānayuttānametaṃ adhivacanaṃ,",
  "atk-s0201a0:909_28": "muṭṭhā sati etesanti muṭṭhassatī,",
  "atk-s0201a0:909_29": "naṭṭhassatīti vuttaṃ hoti.",
  "atk-s0201a0:909_30": "Upaṭṭhitā sati etesanti upaṭṭhitassatī,",
  "atk-s0201a0:909_31": "niccaṃ ārammaṇābhimukhappavattasatīnametaṃ adhivacanaṃ.",
  "atk-s0201a0:909_32": "Duṭṭhā paññā etesanti duppaññā,",
  "atk-s0201a0:909_33": "naṭṭhapaññāti vuttaṃ hoti.",
  "atk-s0201a0:909_34": "Paññāya sampannāti paññāsampannā,",
  "atk-s0201a0:909_35": "paññāti ca idha vipassanāpaññā veditabbā.",
  "atk-s0201a0:909_36": "Vipassanāsambhāro hi paripūro imasmiṃ ṭhāne āgato,",
  "atk-s0201a0:909_37": "tasmā vipassanāpaññāva ayanti porāṇānaṃ āṇā.",
  "atk-s0201a0:910_0": "Idāni ekameva lokuttaraguṇānaṃ antarāyakaraṃ aniyyānikadiṭṭhiṃ tīhākārehi dassento sandiṭṭhiparāmāsītiādimāha.",
  "atk-s0201a0:910_1": "Tattha sandiṭṭhiṃ parāmasantīti sandiṭṭhiparāmāsī.",
  "atk-s0201a0:910_2": "Ādhānaṃ gaṇhantīti ādhānaggāhī,",
  "atk-s0201a0:910_3": "ādhānanti daḷhaṃ vuccati,",
  "atk-s0201a0:910_4": "daḷhaggāhīti attho.",
  "atk-s0201a0:910_5": "Yuttakāraṇaṃ disvāva laddhiṃ paṭinissajjantīti paṭinissaggī,",
  "atk-s0201a0:910_6": "dukkhena kicchena kasirena bahumpi kāraṇaṃ dassetvā na sakkā paṭinissaggaṃ kātunti duppaṭinissaggī,",
  "atk-s0201a0:910_7": "ye attano uppannaṃ diṭṭhiṃ idameva saccanti daḷhaṃ gaṇhitvā api buddhādīhi kāraṇaṃ dassetvā vuccamānā na paṭinissajjanti,",
  "atk-s0201a0:910_8": "tesametaṃ adhivacanaṃ.",
  "atk-s0201a0:910_9": "Tādisā hi puggalā yaṃ yadeva dhammaṃ vā adhammaṃ vā gaṇhanti,",
  "atk-s0201a0:910_10": "taṃ sabbaṃ “evaṃ amhākaṃ ācariyehi kathitaṃ,",
  "atk-s0201a0:910_11": "evaṃ amhehi suta”nti kummova aṅgāni sake kapāle antoyeva samodahanti,",
  "atk-s0201a0:910_12": "kumbhīlaggāhaṃ gaṇhanti na vissajjanti.",
  "atk-s0201a0:910_13": "Vuttavipariyāyena sukkapakkho veditabbo.",
  "atk-s0201a0:911_0": "84.",
  "atk-s0201a0:911_1": "Evaṃ catucattālīsāya ākārehi sallekhaṃ dassetvā idāni tasmiṃ sallekhe cittuppādassāpi bahūpakārataṃ dassetuṃ cittuppādampi kho ahantiādimāha.",
  "atk-s0201a0:912_0": "Tassattho, ahaṃ, cunda,",
  "atk-s0201a0:912_1": "kusalesu dhammesu cittuppādampi bahūpakāraṃ vadāmi,",
  "atk-s0201a0:912_2": "yā panetā kāyena ca vācāya ca anuvidhiyanā,",
  "atk-s0201a0:912_3": "yathā paṭhamaṃ cittaṃ uppannaṃ,",
  "atk-s0201a0:912_4": "tatheva tesaṃ dhammānaṃ kāyena karaṇaṃ,",
  "atk-s0201a0:912_5": "vācāya ca “karothā”ti āṇāpanaṃ vā,",
  "atk-s0201a0:912_6": "uggahaparipucchādīni vā,",
  "atk-s0201a0:912_7": "tattha vādoyeva ko,",
  "atk-s0201a0:912_8": "ekantabahūpakārāyeva hi tā anuvidhiyanāti dasseti.",
  "atk-s0201a0:912_9": "Kasmā panettha cittuppādopi bahūpakāroti?",
  "atk-s0201a0:912_10": "Ekantahitasukhāvahattā anuvidhiyanānaṃ hetuttā ca.",
  "atk-s0201a0:913_0": "“Dānaṃ dassāmī”ti hi cittuppādo sayampi ekantahitasukhāvaho anuvidhiyanānampi hetu,",
  "atk-s0201a0:913_1": "evañhi uppannacittattāyeva dutiyadivase mahāvīthiṃ pidahitvā mahāmaṇḍapaṃ katvā bhikkhusatassa vā bhikkhusahassassa vā dānaṃ deti,",
  "atk-s0201a0:913_2": "“bhikkhusaṅghaṃ nimantetha pūjetha parivisathā”ti parijane āṇāpeti.",
  "atk-s0201a0:913_3": "Evaṃ “saṅghassa cīvaraṃ senāsanaṃ bhesajjaṃ dassāmī”ti cittuppādo sayampi ekantahitasukhāvaho anuvidhiyanānampi hetu,",
  "atk-s0201a0:913_4": "evaṃ uppannacittattāyeva hi cīvarādīni abhisaṅkharoti deti dāpeti ca.",
  "atk-s0201a0:913_5": "Esa nayo saraṇagamanādīsu.",
  "atk-s0201a0:914_0": "“Saraṇaṃ gacchāmī”ti hi cittaṃ uppādetvāva pacchā kāyena vā vācāya vā saraṇaṃ gaṇhāti.",
  "atk-s0201a0:914_1": "Tathā “pañcaṅgaṃ aṭṭhaṅgaṃ dasaṅgaṃ vā sīlaṃ samādiyissāmī”ti cittaṃ uppādetvā kāyena vā vācāya vā samādiyati,",
  "atk-s0201a0:914_2": "“pabbajitvā catūsu sīlesu patiṭṭhahissāmī”ti ca cittaṃ uppādetvā kāyena vācāya ca pūretabbaṃ sīlaṃ pūreti.",
  "atk-s0201a0:914_3": "“Buddhavacanaṃ uggahessāmī”ti cittaṃ uppādetvāva ekaṃ vā nikāyaṃ dve vā tayo vā cattāro vā pañca vā nikāye vācāya uggaṇhāti.",
  "atk-s0201a0:914_4": "Evaṃ dhutaṅgasamādāna-",
  "atk-s0201a0:914_5": "kammaṭṭhānuggaha-",
  "atk-s0201a0:914_6": "kasiṇaparikamma-",
  "atk-s0201a0:914_7": "jhānasamāpattivipassanāmaggaphala-",
  "atk-s0201a0:914_8": "paccekabodhi-",
  "atk-s0201a0:914_9": "sammāsambodhivasena netabbaṃ.",
  "atk-s0201a0:915_0": "“Buddho bhavissāmī”ti hi cittuppādo sayampi ekantahitasukhāvaho anuvidhiyanānampi hetu,",
  "atk-s0201a0:915_1": "evañhi uppannacittattāyeva aparena samayena kappasatasahassādhikāni cattāri asaṅkheyyāni kāyena vācāya",
  "atk-s0201a0:915_2": "ca pāramiyo pūretvā sadevakaṃ lokaṃ tārento vicarati.",
  "atk-s0201a0:915_3": "Evaṃ sabbattha cittuppādopi bahūpakāro.",
  "atk-s0201a0:915_4": "Kāyavācāhi pana anuvidhiyanā atibahūpakārāyevāti veditabbā.",
  "atk-s0201a0:916_0": "Evaṃ kusalesu dhammesu cittuppādassāpi bahūpakārataṃ dassetvā idāni tattha niyojento “tasmā tiha cundā”tiādimāha.",
  "atk-s0201a0:916_1": "Taṃ atthato pākaṭameva.",
  "atk-s0201a0:917_0": "85.",
  "atk-s0201a0:917_1": "Evaṃ catucattālīsāya ākārehi dassite sallekhe cittuppādassāpi bahūpakārataṃ dassetvā idāni tasseva sallekhassa",
  "atk-s0201a0:917_2": "hitādhigamāya maggabhāvaṃ dassento seyyathāpītiādimāha.",
  "atk-s0201a0:918_0": "Tassattho,",
  "atk-s0201a0:918_1": "yathā nāma, cunda,",
  "atk-s0201a0:918_2": "khāṇukaṇṭakapāsāṇādīhi visamo maggo bhaveyya,",
  "atk-s0201a0:918_3": "tassa parikkamanāya parivajjanatthāya añño suparikammakato viya bhūmibhāgo samo maggo bhaveyya,",
  "atk-s0201a0:918_4": "yathā ca rukkhamūlapāsāṇapapātakumbhīlamakarādi paribyākulaṃ visamaṃ titthamassa,",
  "atk-s0201a0:918_5": "tassa parikkamanāya parivajjanatthāya aññaṃ avisamaṃ anupubbagambhīraṃ sopānaphalakasadisaṃ titthaṃ bhaveyya,",
  "atk-s0201a0:918_6": "yaṃ paṭipanno sukheneva taṃ nadiṃ vā taḷākaṃ vā ajjhogāhetvā nhāyeyya vā uttareyya vā,",
  "atk-s0201a0:918_7": "evameva kho, cunda,",
  "atk-s0201a0:918_8": "visamamaggavisamatitthasadisāya vihiṃsāya samannāgatassa vihiṃsakapuggalassa samamaggasamatitthasadisā avihiṃsā hoti parikkamanāya.",
  "atk-s0201a0:918_9": "Yatheva hi visamamaggatitthaparivajjanatthāya samo maggo ca titthañca paṭiyattaṃ,",
  "atk-s0201a0:918_10": "evaṃ vihiṃsāparivajjanatthāya avihiṃsā paṭiyattā,",
  "atk-s0201a0:918_11": "yaṃ paṭipanno sukheneva manussagatiṃ vā devagatiṃ vā ajjhogāhetvā sampattiṃ vā anubhaveyya uttareyya vā lokā.",
  "atk-s0201a0:918_12": "Eteneva upāyena sabbapadāni yojetabbāni.",
  "atk-s0201a0:919_0": "86.",
  "atk-s0201a0:919_1": "Evaṃ tasseva hitādhigamāya maggabhāvaṃ dassetvā idāni uparibhāgaṅgamanīyataṃ dassento,",
  "atk-s0201a0:919_2": "seyyathāpītiādimāha.",
  "atk-s0201a0:920_0": "Tassattho,",
  "atk-s0201a0:920_1": "yathā nāma, cunda,",
  "atk-s0201a0:920_2": "ye keci akusalā dhammā paṭisandhiyā janakā vā ajanakā vā,",
  "atk-s0201a0:920_3": "dinnāyapi paṭisandhiyā vipākajanakā vā ajanakā vā,",
  "atk-s0201a0:920_4": "sabbe te jātivasena adhobhāgaṅgamanīyāti evaṃnāmāva honti,",
  "atk-s0201a0:920_5": "vipākakāle aniṭṭhākantavipākattā.",
  "atk-s0201a0:920_6": "Yathā ca ye keci kusalā dhammā paṭisandhiyā janakā vā ajanakā vā dinnāyapi paṭisandhiyā vipākajanakā vā ajanakā vā,",
  "atk-s0201a0:920_7": "sabbe te jātivasena uparibhāgaṅgamanīyāti evaṃnāmāva honti,",
  "atk-s0201a0:920_8": "vipākakāle iṭṭhakantavipākattā,",
  "atk-s0201a0:920_9": "evameva kho, cunda,",
  "atk-s0201a0:920_10": "vihiṃsakassa…pe…",
  "atk-s0201a0:920_11": "uparibhāgāyāti.",
  "atk-s0201a0:920_12": "Tatrāyaṃ opammasaṃsandanā –",
  "atk-s0201a0:920_13": "yathā sabbe akusalā adhobhāgaṅgamanīyā,",
  "atk-s0201a0:920_14": "evaṃ vihiṃsakassa ekā vihiṃsāpi.",
  "atk-s0201a0:920_15": "Yathā ca sabbe kusalā uparibhāgaṅgamanīyā,",
  "atk-s0201a0:920_16": "evaṃ avihiṃsakassa ekā avihiṃsāpi.",
  "atk-s0201a0:920_17": "Eteneva upāyena akusalaṃ akusalena kusalañca kusalena upametabbaṃ,",
  "atk-s0201a0:920_18": "ayaṃ kirettha adhippāyoti.",
  "atk-s0201a0:921_0": "87.",
  "atk-s0201a0:921_1": "Evaṃ tasseva sallekhassa uparibhāgaṅgamanīyataṃ dassetvā idāni parinibbāpane samatthabhāvaṃ dassetuṃ so vata cundātiādimāha.",
  "atk-s0201a0:921_2": "Tattha soti vuttappakārapuggalaniddeso.",
  "atk-s0201a0:921_3": "Tassa yoti imaṃ uddesavacanaṃ āharitvā yo attanā palipapalipanno, so vata, cunda,",
  "atk-s0201a0:921_4": "paraṃ palipapalipannaṃ uddharissatīti evaṃ sabbapadesu sambandho veditabbo.",
  "atk-s0201a0:921_5": "Palipapalipannoti gambhīrakaddame nimuggo vuccati,",
  "atk-s0201a0:921_6": "no ca kho ariyassa vinaye.",
  "atk-s0201a0:921_7": "Ariyassa pana vinaye palipanti pañca kāmaguṇā vuccanti.",
  "atk-s0201a0:921_8": "Palipannoti tattha nimuggo bālaputhujjano,",
  "atk-s0201a0:921_9": "tasmā evamettha atthayojanā veditabbā. Yathā, cunda,",
  "atk-s0201a0:921_10": "koci puriso yāva nāsikaggā gambhīre kaddame nimuggo aparaṃ tattheva nimuggaṃ hatthe vā sīse vā gahetvā uddharissatīti netaṃ ṭhānaṃ vijjati,",
  "atk-s0201a0:921_11": "na hi taṃ kāraṇamatthi,",
  "atk-s0201a0:921_12": "yena so taṃ uddharitvā thale patiṭṭhapeyya,",
  "atk-s0201a0:921_13": "evameva yo attanā pañcakāmaguṇapalipe palipanno,",
  "atk-s0201a0:921_14": "so vata paraṃ tatheva palipapalipannaṃ uddharissatīti netaṃ ṭhānaṃ vijjati.",
  "atk-s0201a0:922_0": "Tattha siyā ayuttametaṃ,",
  "atk-s0201a0:922_1": "puthujjanānampi bhikkhubhikkhunīupāsakaupāsikānaṃ dhammadesanaṃ sutvā hontiyeva dhammaṃ abhisametāro,",
  "atk-s0201a0:922_2": "tasmā palipapalipanno uddharatīti,",
  "atk-s0201a0:922_3": "taṃ na tathā daṭṭhabbaṃ.",
  "atk-s0201a0:922_4": "Bhagavāyeva hi tattha uddharati,",
  "atk-s0201a0:922_5": "pasaṃsāmattameva pana dhammakathikā labhanti raññā pahitalekhavācako viya.",
  "atk-s0201a0:922_6": "Yathā hi rañño paccantajanapade pahitaṃ lekhaṃ tattha manussā lekhaṃ vācetuṃ ajānantā yo vācetuṃ jānāti,",
  "atk-s0201a0:922_7": "tena vācāpetvā tamatthaṃ sutvā “rañño āṇā”ti ādarena sampādenti,",
  "atk-s0201a0:922_8": "na ca nesaṃ hoti “lekhavācakassa ayaṃ āṇā”ti.",
  "atk-s0201a0:922_9": "Lekhavācako pana “vissaṭṭhāya vācāya vācesi anelagaḷāyā”ti pasaṃsāmattameva labhati,",
  "atk-s0201a0:922_10": "evameva kiñcāpi sāriputtapabhutayo dhammakathikā dhammaṃ desenti,",
  "atk-s0201a0:922_11": "atha kho likhitapaṇṇavācako viya te honti.",
  "atk-s0201a0:922_12": "Bhagavatoyeva pana sā dhammadesanā rañño āṇā viya.",
  "atk-s0201a0:922_13": "Ye ca taṃ sutvā dhammaṃ abhisamenti,",
  "atk-s0201a0:922_14": "te bhagavāyeva uddharatīti veditabbā.",
  "atk-s0201a0:922_15": "Dhammakathikā pana “vissaṭṭhāya vācāya dhammaṃ desenti anelagaḷāyā”ti pasaṃsāmattameva labhantīti.",
  "atk-s0201a0:922_16": "Tasmā yuttamevetanti.",
  "atk-s0201a0:922_17": "Vuttavipariyāyena sukkapakkho veditabbo.",
  "atk-s0201a0:923_0": "Adanto avinīto aparinibbutoti ettha pana anibbisatāya adanto.",
  "atk-s0201a0:923_1": "Asikkhitavinayatāya avinīto.",
  "atk-s0201a0:923_2": "Anibbutakilesatāya aparinibbutoti veditabbo.",
  "atk-s0201a0:923_3": "So tādiso paraṃ damessati,",
  "atk-s0201a0:923_4": "nibbisaṃ karissati,",
  "atk-s0201a0:923_5": "vinessati vā tisso sikkhā sikkhāpessati,",
  "atk-s0201a0:923_6": "parinibbāpessati vā tassa kilese nibbāpessatīti netaṃ ṭhānaṃ vijjati.",
  "atk-s0201a0:923_7": "Vuttavipariyāyena sukkapakkho veditabbo.",
  "atk-s0201a0:924_0": "Evameva kho, cunda,",
  "atk-s0201a0:924_1": "vihiṃsakassa…pe…",
  "atk-s0201a0:924_2": "parinibbānāyāti ettha pana evamattho veditabbo –",
  "atk-s0201a0:924_3": "yathā hi attanā apalipapalipanno paraṃ palipapalipannaṃ uddharissati,",
  "atk-s0201a0:924_4": "danto damessati,",
  "atk-s0201a0:924_5": "vinīto vinessati,",
  "atk-s0201a0:924_6": "parinibbuto parinibbāpessatīti ṭhānametaṃ vijjatīti.",
  "atk-s0201a0:924_7": "Kiṃ pana tanti?",
  "atk-s0201a0:924_8": "Apalipapalipannattaṃ,",
  "atk-s0201a0:924_9": "dantattaṃ vinītattaṃ parinibbutattañca,",
  "atk-s0201a0:924_10": "evameva kho, cunda,",
  "atk-s0201a0:924_11": "vihiṃsakassa purisapuggalassa avihiṃsā hoti parinibbānāya.",
  "atk-s0201a0:924_12": "Kiṃ vuttaṃ hoti?",
  "atk-s0201a0:924_13": "Yo attanā avihiṃsako,",
  "atk-s0201a0:924_14": "tassa yā avihiṃsā,",
  "atk-s0201a0:924_15": "ayaṃ yā esā vihiṃsakassa parassa vihiṃsā,",
  "atk-s0201a0:924_16": "tassā parinibbānāya hoti,",
  "atk-s0201a0:924_17": "attanā hi avihiṃsako parassa vihiṃsācetanaṃ nibbāpessatīti ṭhānametaṃ vijjati.",
  "atk-s0201a0:924_18": "Kiṃ pana tanti?",
  "atk-s0201a0:924_19": "Avihiṃsakattameva.",
  "atk-s0201a0:924_20": "Yañhi yena attanā adhigataṃ hoti,",
  "atk-s0201a0:924_21": "so paraṃ tadatthāya samādapetuṃ sakkotīti.",
  "atk-s0201a0:925_0": "Atha vā yathā attanā apalipanno danto vinīto parinibbuto paraṃ palipapalipannaṃ adantaṃ avinītaṃ aparinibbutañca",
  "atk-s0201a0:925_1": "uddharissati damessati vinessati parinibbāpessatīti ṭhānametaṃ vijjati,",
  "atk-s0201a0:925_2": "evameva vihiṃsakassa purisapuggalassa vihiṃsāpahānāya maggaṃ bhāvayato uppannā avihiṃsā hoti parinibbānāya.",
  "atk-s0201a0:925_3": "Parinibbuto viya hi aparinibbutaṃ avihiṃsācetanāva vihiṃsācetanaṃ parinibbāpetuṃ samatthā.",
  "atk-s0201a0:925_4": "Etamatthaṃ dassento “evameva kho,",
  "atk-s0201a0:925_5": "cundā”tiādimāhāti evamettha attho daṭṭhabbo.",
  "atk-s0201a0:925_6": "Yathā cettha,",
  "atk-s0201a0:925_7": "evaṃ sabbapadesu.",
  "atk-s0201a0:925_8": "Ativitthārabhayena pana anupadayojanā na katāti.",
  "atk-s0201a0:926_0": "88.",
  "atk-s0201a0:926_1": "Evaṃ tassa parinibbāpane samatthabhāvaṃ dassetvā idāni taṃ desanaṃ nigametvā dhammapaṭipattiyaṃ niyojetuṃ iti kho,",
  "atk-s0201a0:926_2": "cundātiādimāha.",
  "atk-s0201a0:926_3": "Tattha sallekhapariyāyoti sallekhakāraṇaṃ.",
  "atk-s0201a0:926_4": "Esa nayo sabbattha ettha avihiṃsādayo eva vihiṃsādīnaṃ sallekhanato sallekhakāraṇaṃ.",
  "atk-s0201a0:926_5": "Tesaṃ vasena cittassa uppādetabbato cittupādakāraṇaṃ,",
  "atk-s0201a0:926_6": "vihiṃsādi,",
  "atk-s0201a0:926_7": "parikkamanassa hetuto parikkamanakāraṇaṃ,",
  "atk-s0201a0:926_8": "uparibhāganipphādanato uparibhāgakāraṇaṃ,",
  "atk-s0201a0:926_9": "vihiṃsādīnaṃ parinibbāpanato parinibbānakāraṇanti veditabbā.",
  "atk-s0201a0:926_10": "Hitesināti hitaṃ esantena.",
  "atk-s0201a0:926_11": "Anukampakenāti anukampamānena.",
  "atk-s0201a0:926_12": "Anukampaṃ upādāyāti anukampaṃ cittena pariggahetvā,",
  "atk-s0201a0:926_13": "pariccātipi vuttaṃ hoti.",
  "atk-s0201a0:926_14": "Kataṃ vo taṃ mayāti taṃ mayā ime pañca pariyāye dassentena tumhākaṃ kataṃ.",
  "atk-s0201a0:926_15": "Ettakameva hi anukampakassa satthu kiccaṃ,",
  "atk-s0201a0:926_16": "yadidaṃ aviparītadhammadesanā.",
  "atk-s0201a0:926_17": "Ito paraṃ pana paṭipatti nāma sāvakānaṃ kiccaṃ.",
  "atk-s0201a0:926_18": "Tenāha etāni, cunda,",
  "atk-s0201a0:926_19": "rukkhamūlāni…pe…",
  "atk-s0201a0:926_20": "amhākaṃ anusāsanīti.",
  "atk-s0201a0:927_0": "Tattha ca rukkhamūlānīti iminā rukkhamūlasenāsanaṃ dasseti.",
  "atk-s0201a0:927_1": "Suññāgārānīti iminā janavivittaṭṭhānaṃ.",
  "atk-s0201a0:927_2": "Ubhayenāpi ca yogānurūpasenāsanamācikkhati,",
  "atk-s0201a0:927_3": "dāyajjaṃ niyyāteti.",
  "atk-s0201a0:927_4": "Jhāyathāti ārammaṇūpanijjhānena aṭṭhatiṃsārammaṇāni,",
  "atk-s0201a0:927_5": "lakkhaṇūpanijjhānena ca aniccādito khandhāyatanādīni upanijjhāyatha,",
  "atk-s0201a0:927_6": "samathañca vipassanañca vaḍḍhethāti vuttaṃ hoti.",
  "atk-s0201a0:927_7": "Mā pamādatthāti mā pamajjittha.",
  "atk-s0201a0:927_8": "Mā pacchā vippaṭisārino ahuvatthāti ye hi pubbe daharakāle,",
  "atk-s0201a0:927_9": "ārogyakāle,",
  "atk-s0201a0:927_10": "sattasappāyādisampattikāle,",
  "atk-s0201a0:927_11": "satthu sammukhībhāvakāle ca yonisomanasikāravirahitā rattindivaṃ maṅgulabhattā hutvā seyyasukhaṃ middhasukhamanubhontā pamajjanti,",
  "atk-s0201a0:927_12": "te pacchā jarākāle, rogakāle,",
  "atk-s0201a0:927_13": "maraṇakāle,",
  "atk-s0201a0:927_14": "vipattikāle,",
  "atk-s0201a0:927_15": "satthu parinibbutakāle ca taṃ pubbe pamādavihāraṃ anussarantā,",
  "atk-s0201a0:927_16": "sappaṭisandhikālakiriyañca bhāriyaṃ sampassamānā vippaṭisārino honti,",
  "atk-s0201a0:927_17": "tumhe pana tādisā mā ahuvatthāti etamatthaṃ dassento āha “mā pacchā vippaṭisārino ahuvatthā”ti.",
  "atk-s0201a0:927_18": "Ayaṃ vo amhākaṃ anusāsanīti ayaṃ amhākaṃ santikā “jhāyatha mā pamādatthā”ti tumhākaṃ anusāsanī,",
  "atk-s0201a0:927_19": "ovādoti vuttaṃ hoti.",
  "atk-s0201a0:928_0": "Papañcasūdaniyā majjhimanikāyaṭṭhakathāya",
  "atk-s0201a0:929_0": "Sallekhasuttavaṇṇanā niṭṭhitā.",
  "atk-s0201a0:930_0": "9. Sammādiṭṭhisuttavaṇṇanā",
  "atk-s0201a0:931_0": "89.",
  "atk-s0201a0:931_1": "Evaṃ me sutanti sammādiṭṭhisuttaṃ.",
  "atk-s0201a0:931_2": "Tattha “sammādiṭṭhi sammādiṭṭhīti, āvuso, vuccati,",
  "atk-s0201a0:931_3": "kittāvatā nu kho,",
  "atk-s0201a0:931_4": "āvuso”ti vā “katamaṃ panāvuso,",
  "atk-s0201a0:931_5": "akusala”nti vā evaṃ yattakā therena pucchā vuttā,",
  "atk-s0201a0:931_6": "sabbā kathetukamyatā pucchā eva.",
  "atk-s0201a0:932_0": "Tattha yasmā jānantāpi sammādiṭṭhīti vadanti ajānantāpi bāhirakāpi sāsanikāpi anussavādivasenāpi attapaccakkhenāpi,",
  "atk-s0201a0:932_1": "tasmā taṃ bahūnaṃ vacanaṃ upādāya dvikkhattuṃ āmasanto “sammādiṭṭhi sammādiṭṭhīti, āvuso,",
  "atk-s0201a0:932_2": "vuccatī”ti āha.",
  "atk-s0201a0:932_3": "Ayañhi ettha adhippāyo,",
  "atk-s0201a0:932_4": "aparehipi sammādiṭṭhīti vuccati,",
  "atk-s0201a0:932_5": "athāparehipi sammādiṭṭhīti vuccati,",
  "atk-s0201a0:932_6": "svāyaṃ evaṃ vuccamāno atthañca lakkhaṇañca upādāya kittāvatā nu kho, āvuso,",
  "atk-s0201a0:932_7": "ariyasāvako sammādiṭṭhi hotīti.",
  "atk-s0201a0:932_8": "Tattha sammādiṭṭhīti sobhanāya pasatthāya ca diṭṭhiyā samannāgato.",
  "atk-s0201a0:932_9": "Yadā pana dhammeyeva ayaṃ sammādiṭṭhisaddo vattati,",
  "atk-s0201a0:932_10": "tadāssa sobhanā pasatthā ca diṭṭhi sammādiṭṭhīti evamattho veditabbo.",
  "atk-s0201a0:933_0": "Sā cāyaṃ sammādiṭṭhi duvidhā hoti lokiyā lokuttarāti.",
  "atk-s0201a0:933_1": "Tattha kammassakatāñāṇaṃ saccānulomikañāṇañca lokiyā sammādiṭṭhi,",
  "atk-s0201a0:933_2": "saṅkhepato vā sabbāpi sāsavā paññā.",
  "atk-s0201a0:933_3": "Ariyamaggaphalasampayuttā paññā lokuttarā sammādiṭṭhi.",
  "atk-s0201a0:933_4": "Puggalo pana tividho hoti puthujjano sekkho asekkho ca.",
  "atk-s0201a0:933_5": "Tattha puthujjano duvidho hoti bāhirako sāsaniko ca.",
  "atk-s0201a0:933_6": "Tattha bāhirako kammavādī kammassakatādiṭṭhiyā sammādiṭṭhi hoti,",
  "atk-s0201a0:933_7": "no saccānulomikāya attadiṭṭhiparāmāsakattā.",
  "atk-s0201a0:933_8": "Sāsaniko dvīhipi.",
  "atk-s0201a0:933_9": "Sekkho niyatāya sammādiṭṭhiyā sammādiṭṭhi.",
  "atk-s0201a0:933_10": "Asekkho asekkhāya.",
  "atk-s0201a0:933_11": "Idha pana niyatāya niyyānikāya lokuttarakusalasammādiṭṭhiyā samannāgato “sammādiṭṭhī”ti adhippeto.",
  "atk-s0201a0:933_12": "Tenevāha “ujugatāssa diṭṭhi dhamme aveccappasādena samannāgato āgato imaṃ saddhamma”nti,",
  "atk-s0201a0:933_13": "lokuttarakusalasammādiṭṭhiyeva hi antadvayamanupagamma ujubhāvena gatattā,",
  "atk-s0201a0:933_14": "kāyavaṅkādīni ca sabbavaṅkāni samucchinditvā gatattā ujugatā hoti,",
  "atk-s0201a0:933_15": "tāyeva ca diṭṭhiyā samannāgato navappakārepi lokuttaradhamme aveccappasādena acalappasādena samannāgato hoti,",
  "atk-s0201a0:933_16": "sabbadiṭṭhigahanāni ca vinibbeṭhento sabbakilese pajahanto jātisaṃsārā nikkhamanto paṭipattiṃ pariniṭṭhapento",
  "atk-s0201a0:933_17": "ariyena maggena āgato imaṃ sambuddhappaveditaṃ amatogadhaṃ nibbānasaṅkhātaṃ saddhammanti vuccati.",
  "atk-s0201a0:934_0": "Yato khoti kālaparicchedavacanametaṃ,",
  "atk-s0201a0:934_1": "yasmiṃ kāleti vuttaṃ hoti.",
  "atk-s0201a0:934_2": "Akusalañca pajānātīti dasākusalakammapathasaṅkhātaṃ akusalañca pajānāti,",
  "atk-s0201a0:934_3": "nirodhārammaṇāya pajānanāya kiccavasena “idaṃ dukkha”nti paṭivijjhanto akusalaṃ pajānāti.",
  "atk-s0201a0:934_4": "Akusalamūlañca pajānātīti tassa mūlapaccayabhūtaṃ akusalamūlañca pajānāti,",
  "atk-s0201a0:934_5": "teneva pakārena “ayaṃ dukkhasamudayo”ti paṭivijjhanto.",
  "atk-s0201a0:934_6": "Esa nayo kusalañca kusalamūlañcāti etthāpi.",
  "atk-s0201a0:934_7": "Yathā cettha,",
  "atk-s0201a0:934_8": "evaṃ ito paresu sabbavāresu kiccavaseneva vatthupajānanā veditabbā.",
  "atk-s0201a0:934_9": "Ettāvatāpīti ettakena iminā akusalādippajānanenāpi.",
  "atk-s0201a0:934_10": "Sammādiṭṭhi hotīti vuttappakārāya lokuttarasammādiṭṭhiyā samannāgato hoti.",
  "atk-s0201a0:934_11": "Ujugatāssa…pe…",
  "atk-s0201a0:934_12": "imaṃ saddhammanti ettāvatā saṃkhittadesanā niṭṭhitā hoti.",
  "atk-s0201a0:934_13": "Desanāyeva cesā saṃkhittā,",
  "atk-s0201a0:934_14": "tesaṃ pana bhikkhūnaṃ vitthāravaseneva sammāmanasikārappaṭivedho veditabbo.",
  "atk-s0201a0:935_0": "Dutiyavāre pana desanāpi vitthārena manasikārappaṭivedhopi vitthāreneva vuttoti veditabbo.",
  "atk-s0201a0:935_1": "Tattha “saṃkhittadesanāya dve heṭṭhimamaggā,",
  "atk-s0201a0:935_2": "vitthāradesanāya dve uparimamaggā kathitā”ti bhikkhū āhaṃsu vitthāradesanāvasāne “sabbaso rāgānusayaṃ pahāyā”tiādivacanaṃ sampassamānā.",
  "atk-s0201a0:935_3": "Thero panāha “saṃkhittadesanāyapi cattāro maggā rāsito kathitā,",
  "atk-s0201a0:935_4": "vitthāradesanāyapī”ti.",
  "atk-s0201a0:935_5": "Yā cāyaṃ idha saṃkhittavitthāradesanāsu vicāraṇā āvikatā,",
  "atk-s0201a0:935_6": "sā sabbavāresu idha vuttanayeneva veditabbā.",
  "atk-s0201a0:935_7": "Apubbānuttānapadavaṇṇanāmattameva hi ito paraṃ karissāma.",
  "atk-s0201a0:936_0": "Akusalakammapathavaṇṇanā",
  "atk-s0201a0:937_0": "Tattha paṭhamavārassa tāva vitthāradesanāya “pāṇātipāto kho, āvuso,",
  "atk-s0201a0:937_1": "akusala”ntiādīsu akosallappavattiyā akusalaṃ veditabbaṃ,",
  "atk-s0201a0:937_2": "parato vattabbakusalappaṭipakkhato vā.",
  "atk-s0201a0:937_3": "Taṃ lakkhaṇato sāvajjadukkhavipākaṃ saṃkiliṭṭhaṃ vā.",
  "atk-s0201a0:937_4": "Ayaṃ tāvettha sādhāraṇapadavaṇṇanā.",
  "atk-s0201a0:938_0": "Asādhāraṇesu pana pāṇassa atipāto pāṇātipāto,",
  "atk-s0201a0:938_1": "pāṇavadho pāṇaghātoti vuttaṃ hoti.",
  "atk-s0201a0:938_2": "Pāṇoti cettha vohārato satto,",
  "atk-s0201a0:938_3": "paramatthato jīvitindriyaṃ.",
  "atk-s0201a0:938_4": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-s0201a0:938_5": "So guṇavirahitesu tiracchānagatādīsu pāṇesu khuddake pāṇe appasāvajjo,",
  "atk-s0201a0:938_6": "mahāsarīre mahāsāvajjo. Kasmā?",
  "atk-s0201a0:938_7": "Payogamahantatāya.",
  "atk-s0201a0:938_8": "Payogasamattepi vatthumahantatāya.",
  "atk-s0201a0:938_9": "Guṇavantesu manussādīsu appaguṇe pāṇe appasāvajjo,",
  "atk-s0201a0:938_10": "mahāguṇe mahāsāvajjo.",
  "atk-s0201a0:938_11": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-s0201a0:938_12": "tibbatāya mahāsāvajjoti veditabbo.",
  "atk-s0201a0:938_13": "Tassa pañca sambhārā honti pāṇo,",
  "atk-s0201a0:938_14": "pāṇasaññitā,",
  "atk-s0201a0:938_15": "vadhakacittaṃ, upakkamo,",
  "atk-s0201a0:938_16": "tena maraṇanti.",
  "atk-s0201a0:938_17": "Cha payogā sāhatthiko, āṇattiko,",
  "atk-s0201a0:938_18": "nissaggiyo, thāvaro,",
  "atk-s0201a0:938_19": "vijjāmayo,",
  "atk-s0201a0:938_20": "iddhimayoti.",
  "atk-s0201a0:938_21": "Imasmiṃ panettha vitthārīyamāne atipapañco hoti,",
  "atk-s0201a0:938_22": "tasmā naṃ na vitthārayāma,",
  "atk-s0201a0:938_23": "aññañca evarūpaṃ.",
  "atk-s0201a0:938_24": "Atthikehi pana samantapāsādikaṃ vinayaṭṭhakathaṃ oloketvā gahetabbo.",
  "atk-s0201a0:939_0": "Adinnassa ādānaṃ adinnādānaṃ,",
  "atk-s0201a0:939_1": "parassa haraṇaṃ theyyaṃ,",
  "atk-s0201a0:939_2": "corikāti vuttaṃ hoti.",
  "atk-s0201a0:939_3": "Tattha adinnanti parapariggahitaṃ,",
  "atk-s0201a0:939_4": "yattha paro yathākāmakāritaṃ āpajjanto adaṇḍāraho anupavajjo ca hoti.",
  "atk-s0201a0:939_5": "Tasmiṃ pana parapariggahite parapariggahitasaññino tadādāyakaupakkamasamuṭṭhāpikā theyyacetanā adinnādānaṃ.",
  "atk-s0201a0:939_6": "Taṃ hīne parasantake appasāvajjaṃ,",
  "atk-s0201a0:939_7": "paṇīte mahāsāvajjaṃ. Kasmā?",
  "atk-s0201a0:939_8": "Vatthupaṇītatāya.",
  "atk-s0201a0:939_9": "Vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-s0201a0:939_10": "Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0201a0:939_11": "Tassa pañca sambhārā honti parapariggahitaṃ,",
  "atk-s0201a0:939_12": "parapariggahitasaññitā,",
  "atk-s0201a0:939_13": "theyyacittaṃ, upakkamo,",
  "atk-s0201a0:939_14": "tena haraṇanti.",
  "atk-s0201a0:939_15": "Cha payogā sāhatthikādayova.",
  "atk-s0201a0:939_16": "Te ca kho yathānurūpaṃ theyyāvahāro,",
  "atk-s0201a0:939_17": "pasayhāvahāro,",
  "atk-s0201a0:939_18": "paṭicchannāvahāro,",
  "atk-s0201a0:939_19": "parikappāvahāro,",
  "atk-s0201a0:939_20": "kusāvahāroti imesaṃ avahārānaṃ vasena pavattāti ayamettha saṅkhepo.",
  "atk-s0201a0:939_21": "Vitthāro pana samantapāsādikāyaṃ vutto.",
  "atk-s0201a0:940_0": "Kāmesumicchācāroti ettha pana kāmesūti methunasamācāresu.",
  "atk-s0201a0:940_1": "Micchācāroti ekantanindito lāmakācāro.",
  "atk-s0201a0:940_2": "Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0201a0:941_0": "Tattha agamanīyaṭṭhānaṃ nāma purisānaṃ tāva māturakkhitā,",
  "atk-s0201a0:941_1": "piturakkhitā,",
  "atk-s0201a0:941_2": "mātāpiturakkhitā,",
  "atk-s0201a0:941_3": "bhāturakkhitā,",
  "atk-s0201a0:941_4": "bhaginirakkhitā,",
  "atk-s0201a0:941_5": "ñātirakkhitā,",
  "atk-s0201a0:941_6": "gottarakkhitā,",
  "atk-s0201a0:941_7": "dhammarakkhitā, sārakkhā,",
  "atk-s0201a0:941_8": "saparidaṇḍāti māturakkhitādayo dasa;",
  "atk-s0201a0:941_9": "dhanakkītā,",
  "atk-s0201a0:941_10": "chandavāsinī,",
  "atk-s0201a0:941_11": "bhogavāsinī,",
  "atk-s0201a0:941_12": "paṭavāsinī,",
  "atk-s0201a0:941_13": "odapattakinī,",
  "atk-s0201a0:941_14": "obhaṭacumbaṭā,",
  "atk-s0201a0:941_15": "dāsī ca bhariyā ca,",
  "atk-s0201a0:941_16": "kammakārī ca bhariyā ca,",
  "atk-s0201a0:941_17": "dhajāhatā,",
  "atk-s0201a0:941_18": "muhuttikāti etā ca dhanakkītādayo dasāti vīsati itthiyo.",
  "atk-s0201a0:941_19": "Itthīsu pana dvinnaṃ sārakkhāsaparidaṇḍānaṃ,",
  "atk-s0201a0:941_20": "dasannañca dhanakkītādīnanti dvādasannaṃ itthīnaṃ aññe purisā,",
  "atk-s0201a0:941_21": "idaṃ agamanīyaṭṭhānaṃ nāma.",
  "atk-s0201a0:941_22": "So panesa micchācāro sīlādiguṇarahite agamanīyaṭṭhāne appasāvajjo,",
  "atk-s0201a0:941_23": "sīlādiguṇasampanne mahāsāvajjo.",
  "atk-s0201a0:941_24": "Tassa cattāro sambhārā agamanīyavatthu,",
  "atk-s0201a0:941_25": "tasmiṃ sevanacittaṃ,",
  "atk-s0201a0:941_26": "sevanapayogo,",
  "atk-s0201a0:941_27": "maggenamaggappaṭipattiadhivāsananti.",
  "atk-s0201a0:941_28": "Eko payogo sāhatthiko eva.",
  "atk-s0201a0:942_0": "Musāti visaṃvādanapurekkhārassa atthabhañjako vacīpayogo kāyapayogo vā.",
  "atk-s0201a0:942_1": "Visaṃvādanādhippāyena panassa paravisaṃvādanakakāyavacīpayogasamuṭṭhāpikā cetanā musāvādo.",
  "atk-s0201a0:942_2": "Aparo nayo musāti abhūtaṃ atacchaṃ vatthu.",
  "atk-s0201a0:942_3": "Vādoti tassa bhūtato tacchato viññāpanaṃ.",
  "atk-s0201a0:942_4": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0201a0:942_5": "So yamatthaṃ bhañjati,",
  "atk-s0201a0:942_6": "tassa appatāya appasāvajjo,",
  "atk-s0201a0:942_7": "mahantatāya mahāsāvajjo.",
  "atk-s0201a0:942_8": "Apica gahaṭṭhānaṃ attano santakaṃ adātukāmatāya natthītiādinayappavatto appasāvajjo,",
  "atk-s0201a0:942_9": "sakkhinā hutvā atthabhañjanatthaṃ vutto mahāsāvajjo.",
  "atk-s0201a0:942_10": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadīmaññe sandatī”ti purāṇakathānayena pavatto appasāvajjo,",
  "atk-s0201a0:942_11": "adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0201a0:942_12": "Tassa cattāro sambhārā honti atathaṃ vatthu,",
  "atk-s0201a0:942_13": "visaṃvādanacittaṃ,",
  "atk-s0201a0:942_14": "tajjo vāyāmo,",
  "atk-s0201a0:942_15": "parassa tadatthavijānananti.",
  "atk-s0201a0:942_16": "Eko payogo sāhatthikova.",
  "atk-s0201a0:942_17": "So kāyena vā kāyappaṭibaddhena vā vācāya vā visaṃvādakakiriyākaraṇe daṭṭhabbo.",
  "atk-s0201a0:942_18": "Tāya ce kiriyāya paro tamatthaṃ jānāti,",
  "atk-s0201a0:942_19": "ayaṃ kiriyāsamuṭṭhāpikacetanākkhaṇeyeva musāvādakammunā bajjhati.",
  "atk-s0201a0:943_0": "Pisuṇā vācātiādīsu yāya vācāya yassa taṃ vācaṃ bhāsati,",
  "atk-s0201a0:943_1": "tassa hadaye attano piyabhāvaṃ parassa ca suññabhāvaṃ karoti,",
  "atk-s0201a0:943_2": "sā pisuṇā vācā.",
  "atk-s0201a0:943_3": "Yāya pana attānampi parampi pharusampi karoti,",
  "atk-s0201a0:943_4": "sā vācā sayampi pharusā neva kaṇṇasukhā na hadayasukhā vā,",
  "atk-s0201a0:943_5": "ayaṃ pharusā vācā.",
  "atk-s0201a0:943_6": "Yena samphaṃ palapati niratthakaṃ,",
  "atk-s0201a0:943_7": "so samphappalāpo.",
  "atk-s0201a0:943_8": "Tesaṃ mūlabhūtā cetanāpi pisuṇāvācādināmameva labhati,",
  "atk-s0201a0:943_9": "sā eva ca idha adhippetāti.",
  "atk-s0201a0:943_10": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇā vācā.",
  "atk-s0201a0:943_11": "Sā yassa bhedaṃ karoti,",
  "atk-s0201a0:943_12": "tassa appaguṇatāya appasāvajjā,",
  "atk-s0201a0:943_13": "mahāguṇatāya mahāsāvajjā.",
  "atk-s0201a0:943_14": "Tassā cattāro sambhārā bhinditabbo paro,",
  "atk-s0201a0:943_15": "“iti ime nānā bhavissanti vinā bhavissantī”ti bhedapurekkhāratā vā,",
  "atk-s0201a0:943_16": "“ahaṃ piyo bhavissāmi vissāsiko”ti piyakamyatā vā,",
  "atk-s0201a0:943_17": "tajjo vāyāmo,",
  "atk-s0201a0:943_18": "tassa tadatthavijānananti.",
  "atk-s0201a0:944_0": "Parassa mammacchedakakāyavacīpayogasamuṭṭhāpikā ekantapharusā cetanā pharusā vācā.",
  "atk-s0201a0:944_1": "Tassa āvibhāvatthamidaṃ vatthu –",
  "atk-s0201a0:944_2": "eko kira dārako mātuvacanaṃ anādiyitvā araññaṃ gacchati,",
  "atk-s0201a0:944_3": "taṃ mātā nivattetuṃ asakkontī “caṇḍā taṃ mahiṃsī anubandhatū”ti akkosi.",
  "atk-s0201a0:944_4": "Athassa tattheva araññe mahiṃsī uṭṭhāsi.",
  "atk-s0201a0:944_5": "Dārako “yaṃ mama mātā mukhena kathesi taṃ mā hotu,",
  "atk-s0201a0:944_6": "yaṃ cittena cintesi taṃ hotū”ti saccakiriyamakāsi.",
  "atk-s0201a0:944_7": "Mahiṃsī tattheva baddhā viya aṭṭhāsi.",
  "atk-s0201a0:944_8": "Evaṃ mammacchedakopi payogo cittasaṇhatāya pharusā vācā na hoti.",
  "atk-s0201a0:944_9": "Mātāpitaro hi kadāci puttake evampi vadanti “corā vo khaṇḍākhaṇḍikaṃ karontū”ti,",
  "atk-s0201a0:944_10": "uppalapattampi ca nesaṃ upari patantaṃ na icchanti.",
  "atk-s0201a0:944_11": "Ācariyupajjhāyā ca kadāci nissitake evaṃ vadanti “kiṃ ime ahirikā anottappino caranti niddhamatha ne”ti.",
  "atk-s0201a0:944_12": "Atha kho nesaṃ āgamādhigamasampattiṃ icchanti.",
  "atk-s0201a0:944_13": "Yathā ca cittasaṇhatāya pharusā vācā na hoti,",
  "atk-s0201a0:944_14": "evaṃ vacanasaṇhatāya apharusā vācāpi na hoti.",
  "atk-s0201a0:944_15": "Na hi mārāpetukāmassa “imaṃ sukhaṃ sayāpethā”ti vacanaṃ apharusā vācā hoti.",
  "atk-s0201a0:944_16": "Cittapharusatāya panesā pharusā vācāva.",
  "atk-s0201a0:944_17": "Sā yaṃ sandhāya pavattitā,",
  "atk-s0201a0:944_18": "tassa appaguṇatāya appasāvajjā,",
  "atk-s0201a0:944_19": "mahāguṇatāya mahāsāvajjā.",
  "atk-s0201a0:944_20": "Tassā tayo sambhārā akkositabbo paro,",
  "atk-s0201a0:944_21": "kupitacittaṃ,",
  "atk-s0201a0:944_22": "akkosanāti.",
  "atk-s0201a0:945_0": "Anatthaviññāpakakāyavacīpayogasamuṭṭhāpikā akusalacetanā samphappalāpo.",
  "atk-s0201a0:945_1": "So āsevanamandatāya appasāvajjo,",
  "atk-s0201a0:945_2": "āsevanamahantatāya mahāsāvajjo.",
  "atk-s0201a0:945_3": "Tassa dve sambhārā bhāratayuddhasītāharaṇādiniratthakakathāpurekkhāratā,",
  "atk-s0201a0:945_4": "tathārūpīkathākathananti.",
  "atk-s0201a0:946_0": "Abhijjhāyatīti abhijjhā,",
  "atk-s0201a0:946_1": "parabhaṇḍābhimukhī hutvā tanninnatāya pavattatīti attho.",
  "atk-s0201a0:946_2": "Sā “aho vata idaṃ mamassā”ti evaṃ parabhaṇḍābhijjhāyanalakkhaṇā.",
  "atk-s0201a0:946_3": "Adinnādānaṃ viya appasāvajjā ca mahāsāvajjā ca.",
  "atk-s0201a0:946_4": "Tassā dve sambhārā parabhaṇḍaṃ,",
  "atk-s0201a0:946_5": "attano pariṇāmanañca.",
  "atk-s0201a0:946_6": "Parabhaṇḍavatthuke hi lobhe uppannepi na tāva kammapathabhedo hoti,",
  "atk-s0201a0:946_7": "yāva “aho vatīdaṃ mamassā”ti attano na pariṇāmeti.",
  "atk-s0201a0:947_0": "Hitasukhaṃ byāpādayatīti byāpādo.",
  "atk-s0201a0:947_1": "So paravināsāya manopadosalakkhaṇo,",
  "atk-s0201a0:947_2": "pharusā vācā viya appasāvajjo mahāsāvajjo ca.",
  "atk-s0201a0:947_3": "Tassa dve sambhārā parasatto ca,",
  "atk-s0201a0:947_4": "tassa ca vināsacintā.",
  "atk-s0201a0:947_5": "Parasattavatthuke hi kodhe uppannepi na tāva kammapathabhedo hoti,",
  "atk-s0201a0:947_6": "yāva “aho vatāyaṃ ucchijjeyya vinasseyyā”ti tassa vināsaṃ na cinteti.",
  "atk-s0201a0:948_0": "Yathābhuccagahaṇābhāvena micchā passatīti micchādiṭṭhi.",
  "atk-s0201a0:948_1": "Sā “natthi dinna”ntiādinā nayena viparītadassanalakkhaṇā.",
  "atk-s0201a0:948_2": "Samphappalāpo viya appasāvajjā mahāsāvajjā ca.",
  "atk-s0201a0:948_3": "Apica aniyatā appasāvajjā,",
  "atk-s0201a0:948_4": "niyatā mahāsāvajjā.",
  "atk-s0201a0:948_5": "Tassā dve sambhārā vatthuno ca gahitākāraviparītatā,",
  "atk-s0201a0:948_6": "yathā ca taṃ gaṇhāti,",
  "atk-s0201a0:948_7": "tathābhāvena tassupaṭṭhānanti.",
  "atk-s0201a0:949_0": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0201a0:950_0": "Tattha dhammatoti etesu hi paṭipāṭiyā satta,",
  "atk-s0201a0:950_1": "cetanādhammāva honti,",
  "atk-s0201a0:950_2": "abhijjhādayo tayo cetanāsampayuttā.",
  "atk-s0201a0:951_0": "Koṭṭhāsatoti paṭipāṭiyā satta,",
  "atk-s0201a0:951_1": "micchādiṭṭhi cāti ime aṭṭha kammapathā eva honti,",
  "atk-s0201a0:951_2": "no mūlāni.",
  "atk-s0201a0:951_3": "Abhijjhābyāpādā kammapathā ceva mūlāni ca.",
  "atk-s0201a0:951_4": "Abhijjhā hi mūlaṃ patvā lobho akusalamūlaṃ hoti.",
  "atk-s0201a0:951_5": "Byāpādo doso akusalamūlaṃ.",
  "atk-s0201a0:952_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti.",
  "atk-s0201a0:952_1": "Adinnādānaṃ sattārammaṇaṃ vā saṅkhārārammaṇaṃ vā.",
  "atk-s0201a0:952_2": "Micchācāro phoṭṭhabbavasena saṅkhārārammaṇo.",
  "atk-s0201a0:952_3": "Sattārammaṇotipi eke.",
  "atk-s0201a0:952_4": "Musāvādo sattārammaṇo vā saṅkhārārammaṇo vā.",
  "atk-s0201a0:952_5": "Tathā pisuṇā vācā.",
  "atk-s0201a0:952_6": "Pharusā vācā sattārammaṇāva.",
  "atk-s0201a0:952_7": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā,",
  "atk-s0201a0:952_8": "tathā abhijjhā.",
  "atk-s0201a0:952_9": "Byāpādo sattārammaṇova.",
  "atk-s0201a0:952_10": "Micchādiṭṭhi tebhūmakadhammavasena saṅkhārārammaṇā.",
  "atk-s0201a0:953_0": "Vedanātoti pāṇātipāto dukkhavedano hoti.",
  "atk-s0201a0:953_1": "Kiñcāpi hi rājāno coraṃ disvā hasamānāpi “gacchatha naṃ ghātethā”ti vadanti,",
  "atk-s0201a0:953_2": "sanniṭṭhāpakacetanā pana nesaṃ dukkhasampayuttāva hoti.",
  "atk-s0201a0:953_3": "Adinnādānaṃ tivedanaṃ.",
  "atk-s0201a0:953_4": "Micchācāro sukhamajjhattavasena dvivedano,",
  "atk-s0201a0:953_5": "sanniṭṭhāpakacitte pana majjhattavedano na hoti.",
  "atk-s0201a0:953_6": "Musāvādo tivedano,",
  "atk-s0201a0:953_7": "tathā pisuṇā vācā.",
  "atk-s0201a0:953_8": "Pharusā vācā dukkhavedanāva.",
  "atk-s0201a0:953_9": "Samphappalāpo tivedano.",
  "atk-s0201a0:953_10": "Abhijjhā sukhamajjhattavasena dvivedanā,",
  "atk-s0201a0:953_11": "tathā micchādiṭṭhi.",
  "atk-s0201a0:953_12": "Byāpādo dukkhavedano.",
  "atk-s0201a0:954_0": "Mūlatoti pāṇātipāto dosamohavasena dvimūlako hoti.",
  "atk-s0201a0:954_1": "Adinnādānaṃ dosamohavasena vā lobhamohavasena vā.",
  "atk-s0201a0:954_2": "Micchācāro lobhamohavasena.",
  "atk-s0201a0:954_3": "Musāvādo dosamohavasena vā lobhamohavasena vā,",
  "atk-s0201a0:954_4": "tathā pisuṇā vācā samphappalāpo ca.",
  "atk-s0201a0:954_5": "Pharusā vācā dosamohavasena.",
  "atk-s0201a0:954_6": "Abhijjhā mohavasena ekamūlā,",
  "atk-s0201a0:954_7": "tathā byāpādo.",
  "atk-s0201a0:954_8": "Micchādiṭṭhi lobhamohavasena dvimūlāti.",
  "atk-s0201a0:955_0": "Lobho akusalamūlantiādīsu lubbhatīti lobho.",
  "atk-s0201a0:955_1": "Dussatīti doso.",
  "atk-s0201a0:955_2": "Muyhatīti moho.",
  "atk-s0201a0:955_3": "Tesu lobho sayañca akusalo sāvajjadukkhavipākaṭṭhena,",
  "atk-s0201a0:955_4": "imesañca pāṇātipātādīnaṃ akusalānaṃ kesañci sampayuttappabhāvakaṭṭhena kesañci upanissayapaccayaṭṭhena mūlanti akusalamūlaṃ.",
  "atk-s0201a0:955_5": "Vuttampi cetaṃ “ratto kho āvuso rāgena abhibhūto pariyādinnacitto pāṇampi hanatī”tiādi.",
  "atk-s0201a0:955_6": "Dosamohānaṃ akusalamūlabhāvepi eseva nayo.",
  "atk-s0201a0:956_0": "Akusalakammapathavaṇṇanā niṭṭhitā.",
  "atk-s0201a0:957_0": "Kusalakammapathavaṇṇanā",
  "atk-s0201a0:958_0": "Pāṇātipātā veramaṇī kusalantiādīsu pāṇātipātādayo vuttatthā eva.",
  "atk-s0201a0:958_1": "Veraṃ maṇatīti veramaṇī,",
  "atk-s0201a0:958_2": "veraṃ pajahatīti attho.",
  "atk-s0201a0:958_3": "Viramati vā etāya karaṇabhūtāya,",
  "atk-s0201a0:958_4": "vikārassa vekāraṃ katvāpi veramaṇī.",
  "atk-s0201a0:958_5": "Ayaṃ tāvettha byañjanato vaṇṇanā.",
  "atk-s0201a0:958_6": "Atthato pana veramaṇīti kusalacittasampayuttā virati.",
  "atk-s0201a0:958_7": "Yā “pāṇātipātā viramantassa,",
  "atk-s0201a0:958_8": "yā tasmiṃ samaye pāṇātipātā ārati viratī”ti evaṃ vuttā kusalacittasampayuttā virati,",
  "atk-s0201a0:958_9": "sā bhedato tividho hoti sampattavirati samādānavirati samucchedaviratīti.",
  "atk-s0201a0:958_10": "Tattha asamādinnasikkhāpadānaṃ attano jātivayabāhusaccādīni paccavekkhitvā “ayuttaṃ amhākaṃ evarūpaṃ",
  "atk-s0201a0:958_11": "kātu”nti sampattavatthuṃ avītikkamantānaṃ uppajjamānā virati sampattaviratīti veditabbā sīhaḷadīpe cakkanaupāsakassa viya.",
  "atk-s0201a0:959_0": "Tassa kira daharakāleyeva mātuyā rogo uppajji.",
  "atk-s0201a0:959_1": "Vejjena ca “allasasamaṃsaṃ laddhuṃ vaṭṭatī”ti vuttaṃ.",
  "atk-s0201a0:959_2": "Tato cakkanassa bhātā “gaccha tāta khettaṃ āhiṇḍāhī”ti cakkanaṃ pesesi.",
  "atk-s0201a0:959_3": "So tattha gato.",
  "atk-s0201a0:959_4": "Tasmiñca samaye eko saso taruṇasassaṃ khādituṃ āgato hoti,",
  "atk-s0201a0:959_5": "so taṃ disvā vegena dhāvento valliyā baddho “kiri kirī”ti saddamakāsi.",
  "atk-s0201a0:959_6": "Cakkano tena saddena gantvā taṃ gahetvā cintesi “mātu bhesajjaṃ karomī”ti.",
  "atk-s0201a0:959_7": "Puna cintesi “na metaṃ patirūpaṃ,",
  "atk-s0201a0:959_8": "yvāhaṃ mātu jīvitakāraṇā paraṃ jīvitā voropeyya”nti.",
  "atk-s0201a0:959_9": "Atha naṃ “gaccha araññe sasehi saddhiṃ tiṇodakaṃ paribhuñjā”ti muñci.",
  "atk-s0201a0:959_10": "Bhātarā ca “kiṃ tāta saso laddho”ti pucchito taṃ pavattiṃ ācikkhi.",
  "atk-s0201a0:959_11": "Tato naṃ bhātā paribhāsi.",
  "atk-s0201a0:959_12": "So mātusantikaṃ gantvā “yatohaṃ jāto,",
  "atk-s0201a0:959_13": "nābhijānāmi sañcicca pāṇaṃ jīvitā voropetā”ti saccaṃ vatvā adhiṭṭhāsi.",
  "atk-s0201a0:959_14": "Tāvadevassa mātā arogā ahosi.",
  "atk-s0201a0:960_0": "Samādinnasikkhāpadānaṃ pana sikkhāpadasamādāne ca tatuttari ca attano jīvitampi pariccajitvā vatthuṃ",
  "atk-s0201a0:960_1": "avītikkamantānaṃ uppajjamānā virati samādānaviratīti veditabbā uttaravaḍḍhamānapabbatavāsīupāsakassa viya.",
  "atk-s0201a0:961_0": "So kira ambariyavihāravāsīpiṅgalabuddharakkhitattherassa santike sikkhāpadāni gahetvā khettaṃ kassati.",
  "atk-s0201a0:961_1": "Athassa goṇo naṭṭho,",
  "atk-s0201a0:961_2": "so taṃ gavesanto uttaravaḍḍhamānapabbataṃ āruhi,",
  "atk-s0201a0:961_3": "tatra naṃ mahāsappo aggahesi.",
  "atk-s0201a0:961_4": "So cintesi “imāyassa tikhiṇavāsiyā sīsaṃ chindāmī”ti.",
  "atk-s0201a0:961_5": "Puna cintesi “na metaṃ patirūpaṃ,",
  "atk-s0201a0:961_6": "yvāhaṃ bhāvanīyassa garuno santike sikkhāpadaṃ gahetvā bhindeyya”nti.",
  "atk-s0201a0:961_7": "Evaṃ yāvatatiyaṃ cintetvā “jīvitaṃ pariccajāmi,",
  "atk-s0201a0:961_8": "na sikkhāpada”nti aṃse ṭhapitaṃ tikhiṇadaṇḍavāsiṃ araññe chaḍḍesi.",
  "atk-s0201a0:961_9": "Tāvadeva naṃ mahāvāḷo muñcitvā agamāsīti.",
  "atk-s0201a0:962_0": "Ariyamaggasampayuttā pana virati samucchedaviratīti veditabbā.",
  "atk-s0201a0:962_1": "Yassā uppattito pabhuti “pāṇaṃ ghātessāmī”ti ariyapuggalānaṃ cittampi na uppajjatīti.",
  "atk-s0201a0:962_2": "Sā panāyaṃ virati kosallappavattiyā kusalanti vuttā.",
  "atk-s0201a0:962_3": "Kucchitasayanato vā kusanti laddhavohāraṃ dussīlyaṃ lunātītipi kusalaṃ.",
  "atk-s0201a0:962_4": "Katamañcāvuso kusalanti imassa pana pañhassa ananurūpattā kusalāti na vuttā.",
  "atk-s0201a0:963_0": "Yathā ca akusalānaṃ,",
  "atk-s0201a0:963_1": "evaṃ imesampi kusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0201a0:964_0": "Tattha dhammatoti etesu hi paṭipāṭiyā satta cetanāpi vaṭṭanti,",
  "atk-s0201a0:964_1": "viratiyopi.",
  "atk-s0201a0:964_2": "Ante tayo cetanāsampayuttāva.",
  "atk-s0201a0:965_0": "Koṭṭhāsatoti paṭipāṭiyā satta kammapathā eva,",
  "atk-s0201a0:965_1": "no mūlāni.",
  "atk-s0201a0:965_2": "Ante tayo kammapathā ceva mūlāni ca.",
  "atk-s0201a0:965_3": "Anabhijjhā hi mūlaṃ patvā alobho kusalamūlaṃ hoti.",
  "atk-s0201a0:965_4": "Abyāpādo adoso kusalamūlaṃ.",
  "atk-s0201a0:965_5": "Sammādiṭṭhi amoho kusalamūlaṃ.",
  "atk-s0201a0:966_0": "Ārammaṇatoti pāṇātipātādīnaṃ ārammaṇāneva etesaṃ ārammaṇāni,",
  "atk-s0201a0:966_1": "vītikkamitabbatoyeva hi veramaṇī nāma hoti.",
  "atk-s0201a0:966_2": "Yathā pana nibbānārammaṇo ariyamaggo kilese pajahati,",
  "atk-s0201a0:966_3": "evaṃ jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-s0201a0:967_0": "Vedanātoti sabbe sukhavedanā vā honti,",
  "atk-s0201a0:967_1": "majjhattavedanā vā.",
  "atk-s0201a0:967_2": "Kusalaṃ patvā hi dukkhavedanā nāma natthi.",
  "atk-s0201a0:968_0": "Mūlatoti paṭipāṭiyā satta kammapathā ñāṇasampayuttacittena viramantassa alobhaadosaamohavasena timūlā honti.",
  "atk-s0201a0:968_1": "Ñāṇavippayuttacittena viramantassa dvimūlā.",
  "atk-s0201a0:968_2": "Anabhijjhā ñāṇasampayuttacittena viramantassa dvimūlā.",
  "atk-s0201a0:968_3": "Ñāṇavippayuttacittena ekamūlā.",
  "atk-s0201a0:968_4": "Alobho pana attanāva attano mūlaṃ na hoti,",
  "atk-s0201a0:968_5": "abyāpādepi eseva nayo.",
  "atk-s0201a0:968_6": "Sammādiṭṭhi alobhādosavasena dvimūlāvāti.",
  "atk-s0201a0:969_0": "Alobho kusalamūlantiādīsu na lobhoti alobho,",
  "atk-s0201a0:969_1": "lobhapaṭipakkhassa dhammassetaṃ adhivacanaṃ.",
  "atk-s0201a0:969_2": "Adosāmohesupi eseva nayo.",
  "atk-s0201a0:969_3": "Tesu alobho sayañca kusalaṃ,",
  "atk-s0201a0:969_4": "imesañca pāṇātipātā veramaṇīādīnaṃ kusalānaṃ kesañci sampayuttappabhāvakaṭṭhena kesañci upanissayapaccayaṭṭhena mūlanti kusalamūlaṃ.",
  "atk-s0201a0:969_5": "Adosāmohānampi kusalamūlabhāve eseva nayo.",
  "atk-s0201a0:970_0": "Idāni sabbampi taṃ saṅkhepena ca vitthārena ca desitamatthaṃ nigamento yato kho āvusotiādiappanāvāramāha.",
  "atk-s0201a0:970_1": "Tattha evaṃ akusalaṃ pajānātīti evaṃ yathāniddiṭṭhadasākusalakammapathavasena akusalaṃ pajānāti.",
  "atk-s0201a0:970_2": "Evaṃ akusalamūlantiādīsupi eseva nayo.",
  "atk-s0201a0:970_3": "Ettāvatā ekena nayena catusaccakammaṭṭhānikassa yāva arahattā niyyānaṃ kathitaṃ hoti. Kathaṃ?",
  "atk-s0201a0:970_4": "Ettha hi ṭhapetvā abhijjhaṃ dasa akusalakammapathā ca kusalakammapathā ca dukkhasaccaṃ.",
  "atk-s0201a0:970_5": "Abhijjhā ca lobho akusalamūlañcāti ime dve dhammā nippariyāyena samudayasaccaṃ.",
  "atk-s0201a0:970_6": "Pariyāyena pana sabbepi kammapathā dukkhasaccaṃ.",
  "atk-s0201a0:970_7": "Sabbāni kusalākusalamūlāni samudayasaccaṃ.",
  "atk-s0201a0:970_8": "Ubhinnaṃ appavatti nirodhasaccaṃ.",
  "atk-s0201a0:970_9": "Dukkhaṃ parijānanto samudayaṃ pajahamāno nirodhaṃ pajānanto ariyamaggo maggasaccanti iti dve saccāni sarūpena vuttāni,",
  "atk-s0201a0:970_10": "dve āvattahāravasena veditabbāni.",
  "atk-s0201a0:971_0": "So sabbaso rāgānusayaṃ pahāyāti so evaṃ akusalādīni pajānanto sabbākārena rāgānusayaṃ pajahitvā.",
  "atk-s0201a0:971_1": "Paṭighānusayaṃ paṭivinodetvāti paṭighānusayañca sabbākāreneva nīharitvāti vuttaṃ hoti.",
  "atk-s0201a0:971_2": "Ettāvatā anāgāmimaggo kathito.",
  "atk-s0201a0:971_3": "Asmīti diṭṭhimānānusayaṃ samūhanitvāti pañcasu khandhesu kañci dhammaṃ anavakārīkaritvā “asmī”ti iminā",
  "atk-s0201a0:971_4": "samūhaggahaṇākārena pavattaṃ diṭṭhimānānusayaṃ samugghāṭetvā.",
  "atk-s0201a0:972_0": "Tattha diṭṭhimānānusayanti diṭṭhisadisaṃ mānānusayanti vuttaṃ hoti.",
  "atk-s0201a0:972_1": "Ayañhi mānānusayo asmīti pavattattā diṭṭhisadiso hoti,",
  "atk-s0201a0:972_2": "tasmā evaṃ vutto.",
  "atk-s0201a0:972_3": "Imañca asmimānaṃ vitthārato viññātukāmena khandhiyavagge khemakasuttaṃ oloketabbanti.",
  "atk-s0201a0:973_0": "Avijjaṃ pahāyāti vaṭṭamūlaṃ avijjaṃ pajahitvā.",
  "atk-s0201a0:973_1": "Vijjaṃ uppādetvāti tassā avijjāya samugghāṭikaṃ arahattamaggavijjaṃ uppādetvā.",
  "atk-s0201a0:973_2": "Ettāvatā arahattamaggo kathito.",
  "atk-s0201a0:973_3": "Diṭṭheva dhamme dukkhassantakaro hotīti asmiṃyeva attabhāve vaṭṭadukkhassa paricchedakaro hoti.",
  "atk-s0201a0:973_4": "Ettāvatāpi kho,",
  "atk-s0201a0:973_5": "āvusoti desanaṃ niyyāteti,",
  "atk-s0201a0:973_6": "imāya kammapathadesanāya vuttamanasikārappaṭivedhavasenapīti vuttaṃ hoti.",
  "atk-s0201a0:973_7": "Sesaṃ vuttanayameva.",
  "atk-s0201a0:973_8": "Evaṃ anāgāmimaggaarahattamaggehi desanaṃ niṭṭhapesīti.",
  "atk-s0201a0:974_0": "Kusalakammapathavaṇṇanā niṭṭhitā.",
  "atk-s0201a0:975_0": "Āhāravāravaṇṇanā",
  "atk-s0201a0:976_0": "90.",
  "atk-s0201a0:976_1": "Sādhāvusoti kho…pe…",
  "atk-s0201a0:976_2": "āgato imaṃ saddhammanti evaṃ āyasmato sāriputtassa kusalākusalamukhena catusaccadesanaṃ sutvā taṃ āyasmato",
  "atk-s0201a0:976_3": "sāriputtassa bhāsitaṃ “sādhāvuso”ti iminā vacanena te bhikkhū abhinanditvā imasseva vacanassa samuṭṭhāpakena",
  "atk-s0201a0:976_4": "cittena anumoditvā vacasā sampaṭicchitvā cetasā sampiyāyitvāti vuttaṃ hoti.",
  "atk-s0201a0:976_5": "Idāni yasmā thero nānappakārena catusaccadesanaṃ desetuṃ paṭibalo,",
  "atk-s0201a0:976_6": "yathāha “sāriputto,",
  "atk-s0201a0:976_7": "bhikkhave,",
  "atk-s0201a0:976_8": "pahoti cattāri ariyasaccāni vitthārena ācikkhituṃ desetu”nti yasmā vā uttarimpi desetukāmova hutvā “ettāvatāpi kho”ti avaca,",
  "atk-s0201a0:976_9": "tasmā aparenapi nayena saccadesanaṃ sotukāmā te bhikkhū āyasmantaṃ sāriputtaṃ uttariṃ pañhaṃ apucchiṃsu.",
  "atk-s0201a0:976_10": "Tena sayameva pucchitvā vissajjitapañhato uttariṃ siyā kho panāvuso,",
  "atk-s0201a0:976_11": "aññopi pariyāyo bhaveyya aññampi kāraṇanti iminā nayena aññaṃ atirekaṃ pañhaṃ pucchiṃsu,",
  "atk-s0201a0:976_12": "purimapañhassa vā uparibhāge pucchiṃsūti vuttaṃ hoti.",
  "atk-s0201a0:976_13": "Atha nesaṃ byākaramāno thero siyā,",
  "atk-s0201a0:976_14": "āvusotiādimāha.",
  "atk-s0201a0:976_15": "Tatthāyaṃ anuttānapadavaṇṇanā,",
  "atk-s0201a0:976_16": "āhāranti paccayaṃ.",
  "atk-s0201a0:976_17": "Paccayo hi āharati attano phalaṃ,",
  "atk-s0201a0:976_18": "tasmā “āhāro”ti vuccati.",
  "atk-s0201a0:977_0": "Bhūtānaṃ vā sattānantiādīsu bhūtāti sañjātā, nibbattā.",
  "atk-s0201a0:977_1": "Sambhavesīnanti ye sambhavaṃ jātiṃ nibbattiṃ esanti gavesanti.",
  "atk-s0201a0:977_2": "Tattha catūsu yonīsu aṇḍajajalābujā sattā yāva aṇḍakosaṃ vatthikosañca na bhindanti,",
  "atk-s0201a0:977_3": "tāva sambhavesino nāma.",
  "atk-s0201a0:977_4": "Aṇḍakosaṃ vatthikosañca bhinditvā bahi nikkhantā bhūtā nāma.",
  "atk-s0201a0:977_5": "Saṃsedajā opapātikā ca paṭhamacittakkhaṇe sambhavesino nāma.",
  "atk-s0201a0:977_6": "Dutiyacittakkhaṇato pabhuti bhūtā nāma.",
  "atk-s0201a0:977_7": "Yena yena vā iriyāpathena jāyanti,",
  "atk-s0201a0:977_8": "yāva te tato aññaṃ na pāpuṇanti,",
  "atk-s0201a0:977_9": "tāva sambhavesino nāma.",
  "atk-s0201a0:977_10": "Tato paraṃ bhūtā nāma.",
  "atk-s0201a0:978_0": "Atha vā bhūtāti jātā abhinibbattā,",
  "atk-s0201a0:978_1": "ye bhūtāyeva na puna bhavissantīti saṅkhyaṃ gacchanti,",
  "atk-s0201a0:978_2": "tesaṃ khīṇāsavānametaṃ adhivacanaṃ.",
  "atk-s0201a0:978_3": "Sambhavamesantīti sambhavesino.",
  "atk-s0201a0:978_4": "Appahīnabhavasaṃyojanattā āyatimpi sambhavaṃ esantānaṃ sekkhaputhujjanānametaṃ adhivacanaṃ.",
  "atk-s0201a0:978_5": "Evaṃ sabbathāpi imehi dvīhi padehi sabbasatte pariyādiyati.",
  "atk-s0201a0:978_6": "Vāsaddo cettha sampiṇḍanattho,",
  "atk-s0201a0:978_7": "tasmā bhūtānañca sambhavesīnañcāti ayamattho veditabbo.",
  "atk-s0201a0:979_0": "Ṭhitiyāti ṭhitatthaṃ.",
  "atk-s0201a0:979_1": "Anuggahāyāti anuggahatthaṃ upakāratthaṃ.",
  "atk-s0201a0:979_2": "Vacanabhedo cesa,",
  "atk-s0201a0:979_3": "attho pana dvinnampi padānaṃ ekoyeva.",
  "atk-s0201a0:979_4": "Atha vā ṭhitiyāti tassa tassa sattassa uppannadhammānaṃ anuppabandhavasena avicchedāya.",
  "atk-s0201a0:979_5": "Anuggahāyāti anuppannānaṃ uppādāya.",
  "atk-s0201a0:979_6": "Ubhopi cetāni bhūtānaṃ ṭhitiyā ceva anuggahāya ca.",
  "atk-s0201a0:979_7": "Sambhavesīnaṃ vā ṭhitiyā ceva anuggahāya cāti evaṃ ubhayattha daṭṭhabbāni.",
  "atk-s0201a0:979_8": "Kabaḷīkāro āhāroti kabaḷaṃ katvā ajjhoharitabbato kabaḷīkāro āhāro,",
  "atk-s0201a0:979_9": "odanakummāsādivatthukāya ojāyetaṃ adhivacanaṃ.",
  "atk-s0201a0:979_10": "Oḷāriko vā sukhumo vāti vatthuoḷārikatāya oḷāriko,",
  "atk-s0201a0:979_11": "vatthusukhumatāya sukhumo.",
  "atk-s0201a0:979_12": "Sabhāvena pana sukhumarūpapariyāpannattā kabaḷīkāro āhāro sukhumova hoti.",
  "atk-s0201a0:979_13": "Sāpi cassa vatthuto oḷārikatā sukhumatā ca upādāyupādāya veditabbā.",
  "atk-s0201a0:980_0": "Kumbhīlānañhi āhāraṃ upādāya morānaṃ āhāro sukhumo.",
  "atk-s0201a0:980_1": "Kumbhīlā kira pāsāṇe gilanti.",
  "atk-s0201a0:980_2": "Te ca nesaṃ kucchippattāva vilīyanti.",
  "atk-s0201a0:980_3": "Morā sappavicchikādipāṇe khādanti.",
  "atk-s0201a0:980_4": "Morānaṃ pana āhāraṃ upādāya taracchānaṃ āhāro sukhumo.",
  "atk-s0201a0:980_5": "Te kira tivassachaḍḍitāni visāṇāni ceva aṭṭhīni ca khādanti.",
  "atk-s0201a0:980_6": "Tāni ca nesaṃ kheḷena temitamatteneva kandamūlaṃ viya mudukāni honti.",
  "atk-s0201a0:980_7": "Taracchānampi āhāraṃ upādāya hatthīnaṃ āhāro sukhumo.",
  "atk-s0201a0:980_8": "Tepi nānārukkhasākhāyo khādanti.",
  "atk-s0201a0:980_9": "Hatthīnaṃ āhārato gavayagokaṇṇamigādīnaṃ āhāro sukhumo.",
  "atk-s0201a0:980_10": "Te kira nissārāni nānārukkhapaṇṇādīni khādanti.",
  "atk-s0201a0:980_11": "Tesampi āhārato gunnaṃ āhāro sukhumo.",
  "atk-s0201a0:980_12": "Te allasukkhatiṇāni khādanti.",
  "atk-s0201a0:980_13": "Tesaṃ āhārato sasānaṃ āhāro sukhumo.",
  "atk-s0201a0:980_14": "Sasānaṃ āhārato sakuṇānaṃ āhāro sukhumo.",
  "atk-s0201a0:980_15": "Sakuṇānaṃ āhārato paccantavāsīnaṃ āhāro sukhumo.",
  "atk-s0201a0:980_16": "Paccantavāsīnaṃ āhārato gāmabhojakānaṃ āhāro sukhumo.",
  "atk-s0201a0:980_17": "Gāmabhojakānaṃ āhārato rājarājamahāmattānaṃ āhāro sukhumo.",
  "atk-s0201a0:980_18": "Tesampi āhārato cakkavattino āhāro sukhumo.",
  "atk-s0201a0:980_19": "Cakkavattino āhārato bhummadevānaṃ āhāro sukhumo.",
  "atk-s0201a0:980_20": "Bhummadevānaṃ āhārato cātumahārājikānaṃ āhāro sukhumo.",
  "atk-s0201a0:980_21": "Evaṃ yāva paranimmitavasavattīnaṃ āhāro vitthāretabbo,",
  "atk-s0201a0:980_22": "tesaṃ āhāro sukhumotveva niṭṭhaṃ patto.",
  "atk-s0201a0:981_0": "Ettha ca oḷārike vatthusmiṃ ojā parittā hoti dubbalā,",
  "atk-s0201a0:981_1": "sukhume balavatī.",
  "atk-s0201a0:981_2": "Tathā hi ekapattapūrampi yāguṃ pīvato muhutteneva jighacchito hoti,",
  "atk-s0201a0:981_3": "yaṃkañcideva khāditukāmo.",
  "atk-s0201a0:981_4": "Sappiṃ pana pasaṭamattaṃ pivitvā divasaṃ abhottukāmo hoti.",
  "atk-s0201a0:981_5": "Tattha vatthu parissamaṃ vinodeti,",
  "atk-s0201a0:981_6": "na pana sakkoti pāletuṃ.",
  "atk-s0201a0:981_7": "Ojā pāleti,",
  "atk-s0201a0:981_8": "na sakkoti parissamaṃ vinodetuṃ.",
  "atk-s0201a0:981_9": "Dve pana ekato hutvā parissamañceva vinodenti pālenti cāti.",
  "atk-s0201a0:982_0": "Phasso dutiyoti cakkhusamphassādi chabbidhopi phasso.",
  "atk-s0201a0:982_1": "Etesu catūsu āhāresu dutiyo āhāroti veditabbo.",
  "atk-s0201a0:982_2": "Desanānayo eva cesa.",
  "atk-s0201a0:982_3": "Tasmā iminā nāma kāraṇena dutiyo vā tatiyo vāti idamettha na gavesitabbaṃ.",
  "atk-s0201a0:982_4": "Manosañcetanāti cetanā eva vuccati.",
  "atk-s0201a0:982_5": "Viññāṇanti yaṃkiñci cittaṃ.",
  "atk-s0201a0:983_0": "Etthāha,",
  "atk-s0201a0:983_1": "yadi paccayaṭṭho āhāraṭṭho,",
  "atk-s0201a0:983_2": "atha kasmā aññesupi sattānaṃ paccayesu vijjamānesu imeyeva cattāro vuttāti? Vuccate,",
  "atk-s0201a0:983_3": "ajjhattikasantatiyā visesapaccayattā.",
  "atk-s0201a0:983_4": "Visesapaccayo hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro.",
  "atk-s0201a0:983_5": "Nāmakāye vedanāya phasso,",
  "atk-s0201a0:983_6": "viññāṇassa manosañcetanā,",
  "atk-s0201a0:983_7": "nāmarūpassa viññāṇaṃ. Yathāha –",
  "atk-s0201a0:984_0": "“Seyyathāpi,",
  "atk-s0201a0:984_1": "bhikkhave,",
  "atk-s0201a0:984_2": "ayaṃ kāyo āhāraṭṭhitiko,",
  "atk-s0201a0:984_3": "āhāraṃ paṭicca tiṭṭhati,",
  "atk-s0201a0:984_4": "anāhāro no tiṭṭhati.",
  "atk-s0201a0:984_5": "Tathā phassapaccayā vedanā,",
  "atk-s0201a0:984_6": "saṅkhārapaccayā viññāṇaṃ,",
  "atk-s0201a0:984_7": "viññāṇapaccayā nāmarūpa”nti.",
  "atk-s0201a0:985_0": "Ko panettha āhāro,",
  "atk-s0201a0:985_1": "kiṃ āharatīti?",
  "atk-s0201a0:985_2": "Kabaḷīkārāhāro ojaṭṭhamakarūpāni āharati.",
  "atk-s0201a0:985_3": "Phassāhāro tisso vedanā,",
  "atk-s0201a0:985_4": "manosañcetanāhāro tayo bhave,",
  "atk-s0201a0:985_5": "viññāṇāhāro paṭisandhināmarūpanti.",
  "atk-s0201a0:986_0": "Kathaṃ?",
  "atk-s0201a0:986_1": "Kabaḷīkārāhāro tāva mukhe ṭhapitamattoyeva aṭṭha rūpāni samuṭṭhāpeti.",
  "atk-s0201a0:986_2": "Dantavicuṇṇitaṃ pana ajjhohariyamānaṃ ekekaṃ sitthaṃ aṭṭhaṭṭha rūpāni samuṭṭhāpetiyeva.",
  "atk-s0201a0:986_3": "Evaṃ ojaṭṭhamakarūpāni āharati.",
  "atk-s0201a0:987_0": "Phassāhāro pana sukhavedaniyo phasso uppajjamāno sukhavedanaṃ āharati,",
  "atk-s0201a0:987_1": "tathā dukkhavedaniyo dukkhaṃ,",
  "atk-s0201a0:987_2": "adukkhamasukhavedaniyo adukkhamasukhanti evaṃ sabbathāpi phassāhāro tisso vedanā āharati.",
  "atk-s0201a0:988_0": "Manosañcetanāhāro kāmabhavūpagaṃ kammaṃ kāmabhavaṃ āharati,",
  "atk-s0201a0:988_1": "rūpārūpabhavūpagāni taṃ taṃ bhavaṃ.",
  "atk-s0201a0:988_2": "Evaṃ sabbathāpi manosañcetanāhāro tayo bhave āharati.",
  "atk-s0201a0:989_0": "Viññāṇāhāro pana ye ca paṭisandhikkhaṇe taṃsampayuttakā tayo khandhā,",
  "atk-s0201a0:989_1": "yāni ca tisantativasena tiṃsarūpāni uppajjanti,",
  "atk-s0201a0:989_2": "sahajātādipaccayanayena tāni āharatīti vuccati.",
  "atk-s0201a0:989_3": "Evaṃ viññāṇāhāro paṭisandhināmarūpaṃ āharatīti.",
  "atk-s0201a0:990_0": "Ettha ca manosañcetanāhāro tayo bhave āharatīti sāsavā kusalākusalacetanāva vuttā.",
  "atk-s0201a0:990_1": "Viññāṇaṃ paṭisandhināmarūpaṃ āharatīti paṭisandhiviññāṇameva vuttaṃ.",
  "atk-s0201a0:990_2": "Avisesena pana taṃsampayuttataṃsamuṭṭhānadhammānaṃ āharaṇato pete āhārāti veditabbā.",
  "atk-s0201a0:991_0": "Etesu catūsu āhāresu kabaḷīkārāhāro upatthambhento āhārakiccaṃ sādheti.",
  "atk-s0201a0:991_1": "Phasso phusantoyeva,",
  "atk-s0201a0:991_2": "manosañcetanā āyūhamānāva.",
  "atk-s0201a0:991_3": "Viññāṇaṃ vijānantameva.",
  "atk-s0201a0:992_0": "Kathaṃ?",
  "atk-s0201a0:992_1": "Kabaḷīkārāhāro hi upatthambhentoyeva kāyaṭṭhapanena sattānaṃ ṭhitiyā hoti.",
  "atk-s0201a0:992_2": "Kammajanitopi hi ayaṃ kāyo kabaḷīkārāhārena upatthambhito dasapi vassāni vassasatampi yāva āyuparimāṇaṃ tiṭṭhati.",
  "atk-s0201a0:992_3": "Yathā kiṃ?",
  "atk-s0201a0:992_4": "Yathā mātuyā janitopi dārako dhātiyā thaññādīni pāyetvā posiyamānova ciraṃ tiṭṭhati,",
  "atk-s0201a0:992_5": "yathā cupatthambhena upatthambhitagehaṃ.",
  "atk-s0201a0:992_6": "Vuttampi cetaṃ –",
  "atk-s0201a0:993_0": "“Yathā mahārāja gehe patante aññena dārunā upatthambhenti,",
  "atk-s0201a0:993_1": "aññena dārunā upatthambhitaṃ santaṃ evaṃ taṃ gehaṃ na patati,",
  "atk-s0201a0:993_2": "evameva kho mahārāja ayaṃ kāyo āhāraṭṭhitiko,",
  "atk-s0201a0:993_3": "āhāraṃ paṭicca tiṭṭhatī”ti.",
  "atk-s0201a0:994_0": "Evaṃ kabaḷīkāro āhāro upatthambhento āhārakiccaṃ sādheti.",
  "atk-s0201a0:994_1": "Evaṃ sādhentopi ca kabaḷīkāro āhāro dvinnaṃ rūpasantatīnaṃ paccayo hoti āhārasamuṭṭhānassa ca upādinnassa ca.",
  "atk-s0201a0:994_2": "Kammajānaṃ anupālako hutvā paccayo hoti.",
  "atk-s0201a0:994_3": "Āhārasamuṭṭhānānaṃ janako hutvā paccayo hoti.",
  "atk-s0201a0:995_0": "Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena sattānaṃ ṭhitiyā hoti.",
  "atk-s0201a0:995_1": "Manosañcetanā kusalākusalakammavasena āyūhamānāyeva bhavamūlanipphādanato sattānaṃ ṭhitiyā hoti.",
  "atk-s0201a0:995_2": "Viññāṇaṃ vijānantameva nāmarūpappavattanena sattānaṃ ṭhitiyā hoti.",
  "atk-s0201a0:996_0": "Evaṃ upatthambhanādivasena āhārakiccaṃ sādhayamānesu panetesu cattāri bhayāni daṭṭhabbāni.",
  "atk-s0201a0:996_1": "Seyyathidaṃ,",
  "atk-s0201a0:996_2": "kabaḷīkārāhāre nikantiyeva bhayaṃ,",
  "atk-s0201a0:996_3": "phasse upagamanameva,",
  "atk-s0201a0:996_4": "manosañcetanāya āyūhanameva,",
  "atk-s0201a0:996_5": "viññāṇe abhinipātoyeva bhayanti.",
  "atk-s0201a0:996_6": "Kiṃ kāraṇā?",
  "atk-s0201a0:996_7": "Kabaḷīkārāhāre hi nikantiṃ katvā sītādīnaṃ purekkhatā sattā āhāratthāya muddāgaṇanādikammāni karontā anappakaṃ dukkhaṃ nigacchanti.",
  "atk-s0201a0:996_8": "Ekacce ca imasmiṃ sāsane pabbajitvāpi vejjakammādikāya anesanāya āhāraṃ pariyesantā diṭṭhepi dhamme gārayhā honti.",
  "atk-s0201a0:996_9": "Samparāyepi tassa saṅghāṭipi ādittā sampajjalitātiādinā lakkhaṇasaṃyutte vuttanayena samaṇapetā honti.",
  "atk-s0201a0:996_10": "Imināva tāva kāraṇena kabaḷīkārāhāre nikantiyeva bhayanti veditabbā.",
  "atk-s0201a0:997_0": "Phassaṃ upagacchantāpi phassassādino paresaṃ rakkhitagopitesu dārādīsu bhaṇḍesu aparajjhanti.",
  "atk-s0201a0:997_1": "Te saha bhaṇḍena bhaṇḍasāmikā gahetvā khaṇḍākhaṇḍikaṃ vā chinditvā saṅkārakūṭesu chaḍḍenti.",
  "atk-s0201a0:997_2": "Rañño vā niyyātenti.",
  "atk-s0201a0:997_3": "Tato ne rājā vividhā kammakāraṇā kārāpeti.",
  "atk-s0201a0:997_4": "Kāyassa ca bhedā duggati nesaṃ pāṭikaṅkhā hoti.",
  "atk-s0201a0:997_5": "Iti phassassādamūlakaṃ diṭṭhadhammikampi samparāyikampi bhayaṃ sabbamāgatameva hoti.",
  "atk-s0201a0:997_6": "Iminā kāraṇena phassāhāre upagamanameva bhayanti veditabbaṃ.",
  "atk-s0201a0:998_0": "Kusalākusalakammāyūhaneneva pana tammūlakaṃ tīsu bhavesu bhayaṃ sabbamāgataṃyeva hoti.",
  "atk-s0201a0:998_1": "Iminā kāraṇena manosañcetanāhāre āyūhanameva bhayanti veditabbaṃ.",
  "atk-s0201a0:999_0": "Paṭisandhiviññāṇañca yasmiṃ yasmiṃ ṭhāne abhinipatati,",
  "atk-s0201a0:999_1": "tasmiṃ tasmiṃ ṭhāne paṭisandhināmarūpaṃ gahetvāva nibbattati,",
  "atk-s0201a0:999_2": "tasmiñca nibbatte sabbabhayāni nibbattāniyeva honti,",
  "atk-s0201a0:999_3": "tammūlakattāti,",
  "atk-s0201a0:999_4": "iminā kāraṇena viññāṇāhāre abhinipātoyeva bhayanti veditabbo.",
  "atk-s0201a0:1000_0": "Evaṃ sabhayesu pana imesu āhāresu sammāsambuddho kabaḷīkārāhāre nikantipariyādānatthaṃ “seyyathāpi,",
  "atk-s0201a0:1000_1": "bhikkhave,",
  "atk-s0201a0:1000_2": "dve jāyampatikā”tiādinā nayena puttamaṃsūpamaṃ desesi.",
  "atk-s0201a0:1000_3": "Phassāhāre nikantipariyādānatthaṃ “seyyathāpi,",
  "atk-s0201a0:1000_4": "bhikkhave,",
  "atk-s0201a0:1000_5": "gāvī niccammā”tiādinā nayena niccammagāvūpamaṃ desesi.",
  "atk-s0201a0:1000_6": "Manosañcetanāhāre nikantipariyādānatthaṃ “seyyathāpi,",
  "atk-s0201a0:1000_7": "bhikkhave,",
  "atk-s0201a0:1000_8": "aṅgārakāsū”tiādinā nayena aṅgārakāsūpamaṃ desesi.",
  "atk-s0201a0:1000_9": "Viññāṇāhāre nikantipariyādānatthaṃ “seyyathāpi,",
  "atk-s0201a0:1000_10": "bhikkhave,",
  "atk-s0201a0:1000_11": "coraṃ āgucāri”ntiādinā nayena sattisatāhatūpamaṃ desesi.",
  "atk-s0201a0:1001_0": "Tatrāyaṃ bhūtamatthaṃ katvā saṅkhepato atthayojanā,",
  "atk-s0201a0:1001_1": "dve kira jāyampatikā puttaṃ gahetvā parittena pātheyyena yojanasatikaṃ kantāramaggaṃ paṭipajjiṃsu.",
  "atk-s0201a0:1001_2": "Tesaṃ paññāsa yojanāni gantvā pātheyyaṃ niṭṭhāsi.",
  "atk-s0201a0:1001_3": "Te khuppipāsāturā viraḷacchāyāyaṃ nisīdiṃsu.",
  "atk-s0201a0:1001_4": "Tato puriso bhariyaṃ āha “bhadde ito samantā paññāsa yojanāni gāmo vā nigamo vā natthi,",
  "atk-s0201a0:1001_5": "tasmā yaṃ taṃ purisena kātabbaṃ bahumpi kasigorakkhādikammaṃ,",
  "atk-s0201a0:1001_6": "na dāni sakkā taṃ mayā kātuṃ,",
  "atk-s0201a0:1001_7": "ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ nittharāhī”ti.",
  "atk-s0201a0:1001_8": "Sāpi āha “sāmi mayā dāni yaṃ taṃ itthiyā kātabbaṃ bahumpi suttakantanādikammaṃ,",
  "atk-s0201a0:1001_9": "taṃ kātuṃ na sakkā,",
  "atk-s0201a0:1001_10": "ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ nittharāhī”ti.",
  "atk-s0201a0:1001_11": "Tato so taṃ āha “bhadde mātugāmamaraṇena dvinnaṃ maraṇaṃ paññāyati.",
  "atk-s0201a0:1001_12": "Na hi mando kumāro mātaraṃ vinā jīvituṃ sakkoti.",
  "atk-s0201a0:1001_13": "Yadi pana mayaṃ jīvāma,",
  "atk-s0201a0:1001_14": "puna dārakaṃ labheyyāma,",
  "atk-s0201a0:1001_15": "handa dāni puttakaṃ māretvā maṃsaṃ gahetvā kantāraṃ nittharāmā”ti.",
  "atk-s0201a0:1002_0": "Tato mātā puttamāha “tāta pitu santikaṃ gacchāhī”ti.",
  "atk-s0201a0:1002_1": "So agamāsi.",
  "atk-s0201a0:1002_2": "Athassa pitā “mayā puttakaṃ posessāmīti kasigorakkhādīhi anappakaṃ dukkhamanubhūtaṃ,",
  "atk-s0201a0:1002_3": "na sakkomi puttaṃ māretuṃ,",
  "atk-s0201a0:1002_4": "tvaṃyeva tava puttakaṃ mārehī”ti vatvā “tāta mātusantikameva gacchāhī”ti āha.",
  "atk-s0201a0:1002_5": "So agamāsi.",
  "atk-s0201a0:1002_6": "Athassa mātāpi “mayā puttaṃ patthentiyā govatakukkuravatadevatāyācanādīhipi tāva anappakaṃ dukkhaṃ anubhūtaṃ,",
  "atk-s0201a0:1002_7": "ko pana vādo kucchinā pariharantiyā?",
  "atk-s0201a0:1002_8": "Na sakkāhaṃ puttaṃ māretu”nti vatvā “tāta pitusantikaṃyeva gacchāhī”ti āha.",
  "atk-s0201a0:1002_9": "Evaṃ so dvinnaṃ antarā gacchantoyeva mato.",
  "atk-s0201a0:1002_10": "Te taṃ disvā paridevitvā pubbe vuttanayeneva maṃsāni gahetvā khādantā pakkamiṃsu.",
  "atk-s0201a0:1002_11": "Tesaṃ so puttamaṃsāhāro navahi kāraṇehi paṭikulattā neva davāya hoti,",
  "atk-s0201a0:1002_12": "na madāya na maṇḍanāya na vibhūsanāya,",
  "atk-s0201a0:1002_13": "kevalaṃ kantāranittharaṇatthāyeva hoti.",
  "atk-s0201a0:1003_0": "Katamehi navahi kāraṇehi paṭikūloti ce?",
  "atk-s0201a0:1003_1": "Sajātimaṃsatāya ñātimaṃsatāya puttamaṃsatāya piyaputtamaṃsatāya taruṇamaṃsatāya āmakamaṃsatāya agorasamaṃsatāya aloṇatāya adhūpitatāyāti.",
  "atk-s0201a0:1003_2": "Tasmā yo bhikkhu kabaḷīkārāhāraṃ evaṃ puttamaṃsasadisaṃ passati,",
  "atk-s0201a0:1003_3": "so tattha nikantiṃ pariyādiyati.",
  "atk-s0201a0:1003_4": "Ayaṃ tāva puttamaṃsūpamāyaṃ atthayojanā.",
  "atk-s0201a0:1004_0": "Niccammagāvūpamāyaṃ pana yathā sā gāvī gīvato yāva khurā,",
  "atk-s0201a0:1004_1": "tāva cammaṃ uddāletvā muttā yaṃ yadeva nissāya tiṭṭhati,",
  "atk-s0201a0:1004_2": "tattha pāṇakehi khajjamānā dukkhassevādhikaraṇaṃ hoti,",
  "atk-s0201a0:1004_3": "evaṃ phassopi yaṃ yadeva vatthuṃ ārammaṇaṃ vā nissāya tiṭṭhati,",
  "atk-s0201a0:1004_4": "taṃtaṃvatthārammaṇasambhavassa vedayitadukkhassa adhikaraṇameva hoti.",
  "atk-s0201a0:1004_5": "Tasmā yo bhikkhu phassāhāraṃ evaṃ niccammagāvisadisaṃ passati,",
  "atk-s0201a0:1004_6": "so tattha nikantiṃ pariyādiyati,",
  "atk-s0201a0:1004_7": "ayaṃ niccammagāvūpamāyaṃ atthayojanā.",
  "atk-s0201a0:1005_0": "Aṅgārakāsūpamāyaṃ pana yathā sā aṅgārakāsu,",
  "atk-s0201a0:1005_1": "evaṃ mahāpariḷāhaṭṭhena tayo bhavā.",
  "atk-s0201a0:1005_2": "Yathā nānābāhāsu gahetvā tattha upakaḍḍhakā dve purisā,",
  "atk-s0201a0:1005_3": "evaṃ bhavesu upakaḍḍhanaṭṭhena manosañcetanā.",
  "atk-s0201a0:1005_4": "Tasmā yo bhikkhu manosañcetanāhāraṃ evaṃ aṅgārakāsūpakaḍḍhakapurisasadisaṃ passati,",
  "atk-s0201a0:1005_5": "so tattha nikantiṃ pariyādiyati,",
  "atk-s0201a0:1005_6": "ayaṃ aṅgārakāsūpamāyaṃ atthayojanā.",
  "atk-s0201a0:1006_0": "Sattisatāhatūpamāyaṃ pana yena so puriso pubbaṇhasamaye sattisatena haññati,",
  "atk-s0201a0:1006_1": "tamassa sarīre vaṇamukhasataṃ katvā antarā aṭṭhatvā vinivijjhitvā aparabhāgeyeva patati,",
  "atk-s0201a0:1006_2": "evaṃ itarāni dve sattisatāni,",
  "atk-s0201a0:1006_3": "evamassa patitokāse apatitvā apatitvā gatāhi sattīhi sabbasarīraṃ chiddāvachiddameva hoti,",
  "atk-s0201a0:1006_4": "tassa ekavaṇamukhepi uppannassa dukkhassa pamāṇaṃ natthi,",
  "atk-s0201a0:1006_5": "ko pana vādo tīsu vaṇamukhasatesu?",
  "atk-s0201a0:1006_6": "Tattha sattinipātakālo viya paṭisandhiviññāṇanibbattakālo.",
  "atk-s0201a0:1006_7": "Vaṇamukhajananaṃ viya khandhajananaṃ.",
  "atk-s0201a0:1006_8": "Vaṇamukhesu dukkhavedanuppādo viya jātesu khandhesu vaṭṭamūlakanānāvidhadukkhuppādo.",
  "atk-s0201a0:1006_9": "Aparo nayo,",
  "atk-s0201a0:1006_10": "āgucārī puriso viya paṭisandhiviññāṇaṃ.",
  "atk-s0201a0:1006_11": "Tassa sattighātehi uppannavaṇamukhāni viya viññāṇapaccayā nāmarūpaṃ.",
  "atk-s0201a0:1006_12": "Vaṇamukhapaccayā tassa purisassa kakkhaḷadukkhuppādo viya nāmarūpapaccayā viññāṇassa dvattiṃsakammakāraṇaaṭṭhanavutirogādivasena",
  "atk-s0201a0:1006_13": "nānappakārakadukkhuppādo daṭṭhabbo.",
  "atk-s0201a0:1006_14": "Tasmā yo bhikkhu viññāṇāhāraṃ evaṃ sattisatāhatasadisaṃ passati.",
  "atk-s0201a0:1006_15": "So tattha nikantiṃ pariyādiyati,",
  "atk-s0201a0:1006_16": "ayaṃ sattisatāhatūpamāyaṃ atthayojanā.",
  "atk-s0201a0:1007_0": "So evaṃ imesu āhāresu nikantiṃ pariyādiyanto cattāropi āhāre parijānāti,",
  "atk-s0201a0:1007_1": "yesu pariññātesu sabbampi pariññātaṃ vatthu pariññātameva hoti.",
  "atk-s0201a0:1007_2": "Vuttañhetaṃ bhagavatā –",
  "atk-s0201a0:1008_0": "“Kabaḷīkāre,",
  "atk-s0201a0:1008_1": "bhikkhave,",
  "atk-s0201a0:1008_2": "āhāre pariññāte pañcakāmaguṇiko rāgo pariññāto hoti.",
  "atk-s0201a0:1008_3": "Pañcakāmaguṇike rāge pariññāte natthi taṃ saṃyojanaṃ,",
  "atk-s0201a0:1008_4": "yena saṃyojanena saṃyutto ariyasāvako puna imaṃ lokaṃ āgaccheyya. Phasse,",
  "atk-s0201a0:1008_5": "bhikkhave,",
  "atk-s0201a0:1008_6": "āhāre pariññāte tisso vedanā pariññātā honti.",
  "atk-s0201a0:1008_7": "Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi.",
  "atk-s0201a0:1008_8": "Manosañcetanāya,",
  "atk-s0201a0:1008_9": "bhikkhave,",
  "atk-s0201a0:1008_10": "āhāre pariññāte tisso taṇhā pariññātā honti.",
  "atk-s0201a0:1008_11": "Tīsu taṇhāsu pariññātāsu ariyasāvakassa natthi kiñci uttarikaraṇīyanti vadāmi. Viññāṇe,",
  "atk-s0201a0:1008_12": "bhikkhave,",
  "atk-s0201a0:1008_13": "āhāre pariññāte nāmarūpaṃ pariññātaṃ hoti.",
  "atk-s0201a0:1008_14": "Nāmarūpe pariññāte ariyasāvakassa natthi kiñci uttarikaraṇīyanti vadāmī”ti.",
  "atk-s0201a0:1009_0": "Taṇhāsamudayā āhārasamudayoti purimataṇhāsamudayā paṭisandhikānaṃ āhārānaṃ samudayo nibbatto hotīti attho. Kathaṃ?",
  "atk-s0201a0:1009_1": "Paṭisandhikkhaṇe hi tisantativasena uppannasamatiṃsarūpabbhantare jātā ojā atthi.",
  "atk-s0201a0:1009_2": "Ayaṃ taṇhāpaccayā nibbatto upādinnakakabaḷīkārāhāro.",
  "atk-s0201a0:1009_3": "Paṭisandhicittasampayuttā pana phassacetanā sayañca cittaṃ viññāṇanti ime taṇhāpaccayā nibbattā upādinnakaphassamanosañcetanā viññāṇāhārāti.",
  "atk-s0201a0:1009_4": "Evaṃ tāva purimataṇhāsamudayā paṭisandhikānaṃ āhārānaṃ samudayo veditabbo.",
  "atk-s0201a0:1009_5": "Yasmā panidha upādinnakāpi anupādinnakāpi āhārā missetvā kathitā,",
  "atk-s0201a0:1009_6": "tasmā anupādinnakānampi evaṃ taṇhāsamudayā āhārasamudayo veditabbo.",
  "atk-s0201a0:1009_7": "Aṭṭhalobhasahagatacittasamuṭṭhitesu hi rūpesu ojā atthi,",
  "atk-s0201a0:1009_8": "ayaṃ sahajātataṇhāpaccayā nibbatto anupādinnakakabaḷīkārāhāro.",
  "atk-s0201a0:1009_9": "Lobhasahagatacittasampayuttā pana phassacetanā sayañca cittaṃ viññāṇanti ime taṇhāpaccayā nibbattā anupādinnakaphassamanosañcetanā viññāṇāhārāti.",
  "atk-s0201a0:1010_0": "Taṇhānirodhā āhāranirodhoti imissā upādinnakānañca anupādinnakānañca āhārānaṃ paccayabhūtāya taṇhāya nirodhena āhāranirodho paññāyati.",
  "atk-s0201a0:1010_1": "Sesaṃ vuttanayameva.",
  "atk-s0201a0:1010_2": "Ayaṃ pana viseso,",
  "atk-s0201a0:1010_3": "idha cattāripi saccāni sarūpeneva vuttāni.",
  "atk-s0201a0:1010_4": "Yathā ca idha,",
  "atk-s0201a0:1010_5": "evaṃ ito uttarimpi sabbavāresūti.",
  "atk-s0201a0:1010_6": "Tasmā sabbattha asammuyhantena saccāni uddharitabbāni.",
  "atk-s0201a0:1010_7": "Sabbavāresu ca “ettāvatāpi kho āvuso”ti idaṃ desanāniyyātanaṃ tattha tattha desitadhammavasena yojetabbaṃ.",
  "atk-s0201a0:1010_8": "Tassa idha tāva ayaṃ yojanā ettāvatāpīti imāya āhāradesanāya vuttamanasikārappaṭivedhavasenāpīti vuttaṃ hoti.",
  "atk-s0201a0:1010_9": "Esa nayo sabbatthāpi.",
  "atk-s0201a0:1011_0": "Āhāravāravaṇṇanā niṭṭhitā.",
  "atk-s0201a0:1012_0": "Saccavāravaṇṇanā",
  "atk-s0201a0:1013_0": "91.",
  "atk-s0201a0:1013_1": "Idāni “sādhāvuso”ti purimanayeneva therassa bhāsitaṃ abhinanditvā anumoditvā te bhikkhū uttarimpi pañhaṃ pucchiṃsu.",
  "atk-s0201a0:1013_2": "Thero ca nesaṃ aññenapi pariyāyena byākāsi.",
  "atk-s0201a0:1013_3": "Esa nayo ito paresupi sabbavāresu.",
  "atk-s0201a0:1013_4": "Tasmā ito paraṃ evarūpāni vacanāni anāmasitvā yena yena pariyāyena byākaroti,",
  "atk-s0201a0:1013_5": "tassa tasseva atthaṃ vaṇṇayissāma.",
  "atk-s0201a0:1013_6": "Imassa pana vārassa saṅkhepadesanāyaṃ dukkhañca pajānātīti ettha dukkhanti dukkhasaccaṃ.",
  "atk-s0201a0:1013_7": "Vitthāradesanāyaṃ pana yaṃ vattabbaṃ siyā,",
  "atk-s0201a0:1013_8": "taṃ sabbaṃ visuddhimagge saccaniddese vuttamevāti.",
  "atk-s0201a0:1014_0": "Saccavāravaṇṇanā niṭṭhitā.",
  "atk-s0201a0:1015_0": "Jarāmaraṇavāravaṇṇanā",
  "atk-s0201a0:1016_0": "92.",
  "atk-s0201a0:1016_1": "Ito paraṃ paṭiccasamuppādavasena desanā hoti.",
  "atk-s0201a0:1016_2": "Tattha jarāmaraṇavāre tāva tesaṃ tesanti ayaṃ saṅkhepato anekesaṃ sattānaṃ sādhāraṇaniddesoti ñātabbo.",
  "atk-s0201a0:1016_3": "Yā devadattassa jarā,",
  "atk-s0201a0:1016_4": "yā somadattassa jarāti evañhi divasampi kathentassa neva sattā pariyādānaṃ gacchanti.",
  "atk-s0201a0:1016_5": "Imehi pana dvīhi padehi na koci satto apariyādinno hoti.",
  "atk-s0201a0:1016_6": "Tasmā vuttaṃ “ayaṃ saṅkhepato anekesaṃ sattānaṃ sādhāraṇaniddeso”ti.",
  "atk-s0201a0:1017_0": "Tamhi tamhīti ayaṃ gatijātivasena anekesaṃ nikāyānaṃ sādhāraṇaniddeso.",
  "atk-s0201a0:1017_1": "Sattanikāyeti sādhāraṇaniddesena niddiṭṭhassa sarūpanidassanaṃ.",
  "atk-s0201a0:1017_2": "Jarā jīraṇatātiādīsu pana jarāti sabhāvaniddeso.",
  "atk-s0201a0:1017_3": "Jīraṇatāti ākāraniddeso.",
  "atk-s0201a0:1017_4": "Khaṇḍiccantiādayo kālātikkame kiccaniddesā.",
  "atk-s0201a0:1017_5": "Pacchimā dve pakatiniddesā.",
  "atk-s0201a0:1017_6": "Ayañhi jarāti iminā padena sabhāvato dīpitā,",
  "atk-s0201a0:1017_7": "tenassāyaṃ sabhāvaniddeso.",
  "atk-s0201a0:1017_8": "Jīraṇatāti iminā ākārato.",
  "atk-s0201a0:1017_9": "Tenassāyaṃ ākāraniddeso.",
  "atk-s0201a0:1017_10": "Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-s0201a0:1017_11": "Pāliccanti iminā kesalomānaṃ palitabhāvakaraṇakiccato.",
  "atk-s0201a0:1017_12": "Valittacatāti iminā maṃsaṃ milāpetvā tace valittabhāvakaraṇakiccato dīpitā.",
  "atk-s0201a0:1017_13": "Tenassā ime khaṇḍiccantiādayo tayo kālātikkame kiccaniddesā.",
  "atk-s0201a0:1017_14": "Tehi imesaṃ vikārānaṃ dassanavasena pākaṭībhūtā pākaṭajarā dassitā.",
  "atk-s0201a0:1017_15": "Yatheva hi udakassa vā aggino vā vātassa vā tiṇarukkhādīnaṃ sambhaggapalibhaggatāya vā jhāmatāya vā gatamaggo pākaṭo hoti,",
  "atk-s0201a0:1017_16": "na ca so gatamaggo tāneva udakādīni,",
  "atk-s0201a0:1017_17": "evameva jarāya dantādīsu khaṇḍiccādivasena gatamaggo pākaṭo,",
  "atk-s0201a0:1017_18": "cakkhuṃ ummīletvāpi gayhati.",
  "atk-s0201a0:1017_19": "Na ca khaṇḍiccādīneva jarā,",
  "atk-s0201a0:1017_20": "na hi jarā cakkhuviññeyyā hoti.",
  "atk-s0201a0:1018_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattatāya āyukkhayacakkhādiindriyaparipākasaññitāya pakatiyā dīpitā.",
  "atk-s0201a0:1018_1": "Tenassime pacchimā dve pakatiniddesāti veditabbā.",
  "atk-s0201a0:1019_0": "Tattha yasmā jaraṃ pattassa āyu hāyati,",
  "atk-s0201a0:1019_1": "tasmā jarā “āyuno saṃhānī”ti phalūpacārena vuttā.",
  "atk-s0201a0:1019_2": "Yasmā ca daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni",
  "atk-s0201a0:1019_3": "jaraṃ pattassa paripakkāni āluḷitāni avisadāni oḷārikampi attano visayaṃ gahetuṃ asamatthāni honti,",
  "atk-s0201a0:1019_4": "tasmā “indriyānaṃ paripāko”tipi phalūpacāreneva vuttā.",
  "atk-s0201a0:1019_5": "Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-s0201a0:1020_0": "Tattha dantādīsu khaṇḍabhāvādidassanato rūpadhammesu jarā pākaṭajarā nāma.",
  "atk-s0201a0:1020_1": "Arūpadhammesu pana tādisassa vikārassa adassanato paṭicchannajarā nāma.",
  "atk-s0201a0:1020_2": "Tattha yvāyaṃ khaṇḍādibhāvo dissati,",
  "atk-s0201a0:1020_3": "so tādisānaṃ dantādīnaṃ suviññeyyattā vaṇṇoyeva,",
  "atk-s0201a0:1020_4": "taṃ cakkhunā disvā manodvārena cintetvā “ime dantā jarāya pahaṭā”ti jaraṃ jānāti udakaṭṭhāne baddhāni",
  "atk-s0201a0:1020_5": "gosīsādīni oloketvā heṭṭhā udakassa atthibhāvaṃ jānanaṃ viya.",
  "atk-s0201a0:1020_6": "Puna avīci savīcīti evampi duvidhā hoti.",
  "atk-s0201a0:1020_7": "Tattha maṇikanakarajatapavāḷasūriyādīnaṃ mandadasakādīsu pāṇīnaṃ viya pupphaphalapallavādīsu ca apāṇīnaṃ",
  "atk-s0201a0:1020_8": "viya antarantarā vaṇṇavisesādīnaṃ duviññeyyattā jarā avīcijarā nāma,",
  "atk-s0201a0:1020_9": "nirantarajarāti attho.",
  "atk-s0201a0:1020_10": "Tato aññesu pana yathāvuttesu antarantarā vaṇṇavisesādīnaṃ suviññeyyattā jarā savīcijarā nāmāti veditabbā.",
  "atk-s0201a0:1021_0": "Ito paraṃ,",
  "atk-s0201a0:1021_1": "tesaṃ tesantiādi vuttanayeneva veditabbaṃ.",
  "atk-s0201a0:1021_2": "Cuti cavanatātiādīsu pana cutīti cavanakavasena vuccati,",
  "atk-s0201a0:1021_3": "ekacatupañcakkhandhānaṃ sāmaññavacanametaṃ.",
  "atk-s0201a0:1021_4": "Cavanatāti bhāvavacanena lakkhaṇanidassanaṃ.",
  "atk-s0201a0:1021_5": "Bhedoti cutikkhandhānaṃ bhaṅguppattiparidīpanaṃ.",
  "atk-s0201a0:1021_6": "Antaradhānanti ghaṭasseva bhinnassa bhinnānaṃ cutikkhandhānaṃ yena kenaci pariyāyena ṭhānābhāvaparidīpanaṃ.",
  "atk-s0201a0:1021_7": "Maccu maraṇanti maccusaṅkhātaṃ maraṇaṃ.",
  "atk-s0201a0:1021_8": "Tena samucchedamaraṇādīni nisedheti.",
  "atk-s0201a0:1021_9": "Kālo nāma antako,",
  "atk-s0201a0:1021_10": "tassa kiriyāti kālakiriyā.",
  "atk-s0201a0:1021_11": "Etena lokasammutiyā maraṇaṃ dīpeti.",
  "atk-s0201a0:1022_0": "Idāni paramatthena dīpetuṃ,",
  "atk-s0201a0:1022_1": "khandhānaṃ bhedotiādimāha.",
  "atk-s0201a0:1022_2": "Paramatthena hi khandhāyeva bhijjanti,",
  "atk-s0201a0:1022_3": "na satto nāma koci marati.",
  "atk-s0201a0:1022_4": "Khandhesu pana bhijjamānesu satto marati,",
  "atk-s0201a0:1022_5": "bhinnesu matoti vohāro hoti.",
  "atk-s0201a0:1023_0": "Ettha ca catuvokāravasena khandhānaṃ bhedo,",
  "atk-s0201a0:1023_1": "ekavokāravasena kaḷevarassa nikkhepo.",
  "atk-s0201a0:1023_2": "Catuvokāravasena vā khandhānaṃ bhedo,",
  "atk-s0201a0:1023_3": "sesadvayavasena kaḷevarassa nikkhepo veditabbo. Kasmā?",
  "atk-s0201a0:1023_4": "Bhavadvayepi rūpakāyasaṅkhātassa kaḷevarassa sambhavato.",
  "atk-s0201a0:1023_5": "Atha vā yasmā ca cātumahārājikādīsu khandhā bhijjanteva,",
  "atk-s0201a0:1023_6": "na kiñci nikkhipanti,",
  "atk-s0201a0:1023_7": "tasmā tesaṃ vasena khandhānaṃ bhedo,",
  "atk-s0201a0:1023_8": "manussādīsu kaḷevarassa nikkhepo.",
  "atk-s0201a0:1023_9": "Ettha ca kaḷevarassa nikkhepakāraṇato maraṇaṃ kaḷevarassa nikkhepoti vuttanti evamattho daṭṭhabbo.",
  "atk-s0201a0:1024_0": "Iti ayañca jarā idañca maraṇaṃ.",
  "atk-s0201a0:1024_1": "Idaṃ vuccatāvusoti idaṃ ubhayampi ekato katvā jarāmaraṇanti kathīyati.",
  "atk-s0201a0:1024_2": "Sesaṃ vuttanayamevāti.",
  "atk-s0201a0:1025_0": "Jarāmaraṇavāravaṇṇanā niṭṭhitā.",
  "atk-s0201a0:1026_0": "Jātivāravaṇṇanā",
  "atk-s0201a0:1027_0": "93.",
  "atk-s0201a0:1027_1": "Jātivāre jāti sañjātītiādīsu jāyanaṭṭhena jāti,",
  "atk-s0201a0:1027_2": "sā aparipuṇṇāyatanavasena yuttā.",
  "atk-s0201a0:1027_3": "Sañjāyanaṭṭhena sañjāti,",
  "atk-s0201a0:1027_4": "sā paripuṇṇāyatanavasena yuttā.",
  "atk-s0201a0:1027_5": "Okkamanaṭṭhena okkanti,",
  "atk-s0201a0:1027_6": "sā aṇḍajajalābujavasena yuttā.",
  "atk-s0201a0:1027_7": "Te hi aṇḍakosañca vatthikosañca okkamantā pavisantā viya paṭisandhiṃ gaṇhanti.",
  "atk-s0201a0:1027_8": "Abhinibbattanaṭṭhena abhinibbatti,",
  "atk-s0201a0:1027_9": "sā saṃsedajaopapātikavasena yuttā,",
  "atk-s0201a0:1027_10": "te hi pākaṭāyeva hutvā nibbattanti.",
  "atk-s0201a0:1027_11": "Ayaṃ tāva vohāradesanā.",
  "atk-s0201a0:1028_0": "Idāni paramatthadesanā hoti.",
  "atk-s0201a0:1028_1": "Khandhāyeva hi paramatthato pātubhavanti, na satto.",
  "atk-s0201a0:1028_2": "Tattha ca khandhānanti ekavokārabhave ekassa catuvokārabhave catunnaṃ pañcavokārabhave pañcannampi gahaṇaṃ veditabbaṃ.",
  "atk-s0201a0:1028_3": "Pātubhāvoti uppatti.",
  "atk-s0201a0:1028_4": "Āyatanānanti ettha tatra tatra uppajjamānāyatanavaseneva saṅgaho veditabbo.",
  "atk-s0201a0:1028_5": "Paṭilābhoti santatiyaṃ pātubhāvoyeva.",
  "atk-s0201a0:1028_6": "Pātubhavantāneva hi tāni paṭiladdhāni nāma honti.",
  "atk-s0201a0:1028_7": "Ayaṃ vuccatāvuso jātīti iminā padena vohārato paramatthato ca desitāya jātiyā nigamanaṃ karotīti.",
  "atk-s0201a0:1028_8": "Bhavasamudayāti ettha pana jātiyā paccayabhūto kammabhavo veditabbo.",
  "atk-s0201a0:1028_9": "Sesaṃ vuttanayamevāti.",
  "atk-s0201a0:1029_0": "Jātivāravaṇṇanā niṭṭhitā.",
  "atk-s0201a0:1030_0": "Bhavavāravaṇṇanā",
  "atk-s0201a0:1031_0": "94.",
  "atk-s0201a0:1031_1": "Bhavavāre kāmabhavoti kammabhavo ca upapattibhavo ca.",
  "atk-s0201a0:1031_2": "Tattha kammabhavo nāma kāmabhavūpagaṃ kammameva.",
  "atk-s0201a0:1031_3": "Tañhi upapattibhavassa kāraṇattā “sukho buddhānamuppādo dukkho pāpassa uccayo”tiādīni viya phalavohārena bhavoti vuttaṃ.",
  "atk-s0201a0:1031_4": "Upapattibhavo nāma tena kammena nibbattaṃ upādinnakhandhapañcakaṃ.",
  "atk-s0201a0:1031_5": "Tañhi tattha bhavatīti katvā bhavoti vuttaṃ.",
  "atk-s0201a0:1031_6": "Evaṃ sabbathāpi idaṃ kammañca upapatti ca ubhayampetamidha “kāmabhavo”ti vuttaṃ.",
  "atk-s0201a0:1031_7": "Esa nayo rūpārūpabhavesu.",
  "atk-s0201a0:1031_8": "Upādānasamudayāti ettha pana upādānaṃ kusalakammabhavassa upanissayavaseneva paccayo hoti.",
  "atk-s0201a0:1031_9": "Akusalakammabhavassa upanissayavasenapi sahajātādivasenapi.",
  "atk-s0201a0:1031_10": "Upapattibhavassa pana sabbassāpi upanissayavaseneva.",
  "atk-s0201a0:1031_11": "Sesaṃ vuttanayamevāti.",
  "atk-s0201a0:1032_0": "Bhavavāravaṇṇanā niṭṭhitā.",
  "atk-s0201a0:1033_0": "Upādānavāravaṇṇanā",
  "atk-s0201a0:1034_0": "95.",
  "atk-s0201a0:1034_1": "Upādānavāre kāmupādānantiādīsu vatthukāmaṃ upādiyati etena,",
  "atk-s0201a0:1034_2": "sayaṃ vā taṃ upādiyatīti kāmupādānaṃ.",
  "atk-s0201a0:1034_3": "Kāmo ca so upādānañcāti vā kāmupādānaṃ.",
  "atk-s0201a0:1034_4": "Upādānanti daḷhaggahaṇaṃ vuccati.",
  "atk-s0201a0:1034_5": "Daḷhattho hi ettha upasaddo,",
  "atk-s0201a0:1034_6": "“upāyāsa upakaṭṭhā”tiādīsu viya pañcakāmaguṇikarāgassetaṃ adhivacanaṃ.",
  "atk-s0201a0:1034_7": "Ayamettha saṅkhepo.",
  "atk-s0201a0:1034_8": "Vitthārato panetaṃ “tattha katamaṃ kāmupādānaṃ,",
  "atk-s0201a0:1034_9": "yo kāmesu kāmacchando”ti vuttanayena veditabbaṃ.",
  "atk-s0201a0:1035_0": "Tathā diṭṭhi ca sā upādānañcāti diṭṭhupādānaṃ.",
  "atk-s0201a0:1035_1": "Atha vā diṭṭhiṃ upādiyati,",
  "atk-s0201a0:1035_2": "upādiyanti vā etena diṭṭhinti diṭṭhupādānaṃ.",
  "atk-s0201a0:1035_3": "Upādiyati hi purimadiṭṭhiṃ uttaradiṭṭhi.",
  "atk-s0201a0:1035_4": "Upādiyanti ca tāya diṭṭhiṃ.",
  "atk-s0201a0:1035_5": "Yathāha “sassato attā ca loko ca,",
  "atk-s0201a0:1035_6": "idameva saccaṃ moghamañña”ntiādi,",
  "atk-s0201a0:1035_7": "sīlabbatupādānaattavādupādānavajjassa sabbadiṭṭhigatassetaṃ adhivacanaṃ.",
  "atk-s0201a0:1035_8": "Ayamettha saṅkhepo.",
  "atk-s0201a0:1035_9": "Vitthārato panetaṃ “tattha katamaṃ diṭṭhupādānaṃ natthi dinna”nti vuttanayena veditabbaṃ.",
  "atk-s0201a0:1036_0": "Tathā sīlabbataṃ upādiyanti etena,",
  "atk-s0201a0:1036_1": "sayaṃ vā taṃ upādiyati,",
  "atk-s0201a0:1036_2": "sīlabbatañca taṃ upādānañcāti vā sīlabbatupādānaṃ.",
  "atk-s0201a0:1036_3": "Gosīlagovatādīni hi evaṃ suddhīti abhinivesato sayameva upādānāni ayamettha saṅkhepo.",
  "atk-s0201a0:1036_4": "Vitthārato panetaṃ “tattha katamaṃ sīlabbatupādānaṃ,",
  "atk-s0201a0:1036_5": "ito bahiddhā samaṇabrāhmaṇānaṃ sīlena suddhī”ti vuttanayena veditabbaṃ.",
  "atk-s0201a0:1037_0": "Idāni vadanti etenāti vādo.",
  "atk-s0201a0:1037_1": "Upādiyanti etenāti upādānaṃ.",
  "atk-s0201a0:1037_2": "Kiṃ vadanti,",
  "atk-s0201a0:1037_3": "upādiyanti vā? Attānaṃ.",
  "atk-s0201a0:1037_4": "Attano vādupādānaṃ attavādupādānaṃ.",
  "atk-s0201a0:1037_5": "Attavādamattameva vā attāti upādiyati etenāti attavādupādānaṃ,",
  "atk-s0201a0:1037_6": "vīsativatthukāya sakkāyadiṭṭhiyā etaṃ adhivacanaṃ.",
  "atk-s0201a0:1037_7": "Ayamettha saṅkhepo.",
  "atk-s0201a0:1037_8": "Vitthārato panetaṃ “tattha katamaṃ attavādupādānaṃ,",
  "atk-s0201a0:1037_9": "idha assutavā puthujjano ariyānaṃ adassāvī”ti vuttanayena veditabbaṃ.",
  "atk-s0201a0:1038_0": "Taṇhāsamudayāti ettha taṇhā kāmupādānassa upanissayavasena anantarasamanantaranatthivigatāsevanavasena vā paccayo.",
  "atk-s0201a0:1038_1": "Avasesānaṃ pana sahajātādivasenāpi.",
  "atk-s0201a0:1038_2": "Sesaṃ vuttanayamevāti.",
  "atk-s0201a0:1039_0": "Upādānavāravaṇṇanā niṭṭhitā.",
  "atk-s0201a0:1040_0": "Taṇhāvāravaṇṇanā",
  "atk-s0201a0:1041_0": "96.",
  "atk-s0201a0:1041_1": "Taṇhāvāre rūpataṇhā…pe…",
  "atk-s0201a0:1041_2": "dhammataṇhāti evaṃ cakkhudvārādīsu javanavīthiyaṃ pavattāya taṇhāya “seṭṭhiputto brāhmaṇaputto”ti evamādīsu",
  "atk-s0201a0:1041_3": "pitito nāmaṃ viya pitisadisārammaṇato nāmaṃ.",
  "atk-s0201a0:1041_4": "Ettha ca rūpārammaṇā taṇhā,",
  "atk-s0201a0:1041_5": "rūpe taṇhāti rūpataṇhā.",
  "atk-s0201a0:1041_6": "Sā kāmarāgabhāvena rūpaṃ assādentī pavattamānā kāmataṇhā.",
  "atk-s0201a0:1041_7": "Sassatadiṭṭhisahagatarāgabhāvena rūpaṃ niccaṃ dhuvaṃ sassatanti evaṃ assādentī pavattamānā bhavataṇhā.",
  "atk-s0201a0:1041_8": "Ucchedadiṭṭhisahagatarāgabhāvena rūpaṃ ucchijjati vinassati pecca na bhavissatīti evaṃ assādentī pavattamānā vibhavataṇhāti evaṃ tividhā hoti.",
  "atk-s0201a0:1041_9": "Yathā ca rūpataṇhā,",
  "atk-s0201a0:1041_10": "tathā saddataṇhādayopīti etāni aṭṭhārasa taṇhāvicaritāni honti.",
  "atk-s0201a0:1041_11": "Tāni ajjhattarūpādīsu aṭṭhārasa,",
  "atk-s0201a0:1041_12": "bahiddhārūpādīsu aṭṭhārasāti chattiṃsa.",
  "atk-s0201a0:1041_13": "Iti atītāni chattiṃsa,",
  "atk-s0201a0:1041_14": "anāgatāni chattiṃsa,",
  "atk-s0201a0:1041_15": "paccuppannāni chattiṃsāti aṭṭhasataṃ.",
  "atk-s0201a0:1041_16": "“Ajjhattikassupādāya ‘asmī’ti hoti,",
  "atk-s0201a0:1041_17": "‘itthasmī’ti hotī”ti vā evamādīnā ajjhattikarūpādinissitāni aṭṭhārasa,",
  "atk-s0201a0:1041_18": "“bāhirassupādāya ‘iminā asmī’ti hoti,",
  "atk-s0201a0:1041_19": "‘iminā itthasmī’ti hotī”ti vā evamādinā bāhirarūpādinissitāni aṭṭhārasāti chattiṃsa.",
  "atk-s0201a0:1041_20": "Iti atītāni chattiṃsa,",
  "atk-s0201a0:1041_21": "anāgatāni chattiṃsa,",
  "atk-s0201a0:1041_22": "paccuppannāni chattiṃsāti evampi aṭṭhasatataṇhāvicaritāni honti.",
  "atk-s0201a0:1041_23": "Puna saṅgahe karīyamāne rūpādīsu ārammaṇesu chaḷeva taṇhākāyā tissoyeva kāmataṇhādayo hontīti evaṃ –",
  "atk-s0201a0:1042_0": "Niddesatthena niddesa-vitthārā vitthārassa ca;",
  "atk-s0201a0:1043_0": "Puna saṅgahato taṇhā, viññātabbā vibhāvināti.",
  "atk-s0201a0:1044_0": "Vedanāsamudayāti ettha pana vedanāti vipākavedanā adhippetā.",
  "atk-s0201a0:1044_1": "Sā kathaṃ chasu dvāresu taṇhāya paccayo hotīti ce?",
  "atk-s0201a0:1044_2": "Assādanīyato.",
  "atk-s0201a0:1044_3": "Sukhāya hi vedanāya assādanena sattā vedanaṃ mamāyantā vedanāya taṇhaṃ uppādetvā vedanārāgarattā hutvā cakkhudvāre iṭṭhameva rūpaṃ patthenti,",
  "atk-s0201a0:1044_4": "laddhā ca naṃ assādenti,",
  "atk-s0201a0:1044_5": "ārammaṇadāyakānañca cittakārādīnaṃ sakkāraṃ karonti.",
  "atk-s0201a0:1044_6": "Tathā sotadvārādīsu iṭṭhe ca saddādayo patthenti,",
  "atk-s0201a0:1044_7": "laddhā ca ne assādenti,",
  "atk-s0201a0:1044_8": "ārammaṇadāyakānañca vīṇāvādaka-",
  "atk-s0201a0:1044_9": "gandhikasūda-",
  "atk-s0201a0:1044_10": "tantavāya-",
  "atk-s0201a0:1044_11": "nānāvidhasippasandassakādīnaṃ sakkāraṃ karonti.",
  "atk-s0201a0:1044_12": "Yathā kiṃ?",
  "atk-s0201a0:1044_13": "Yathā puttasinehena puttaṃ mamāyantā dhātiyā sakkāraṃ karonti,",
  "atk-s0201a0:1044_14": "sappāyasappikhīrādīniyeva naṃ pāyenti ceva bhojenti ca.",
  "atk-s0201a0:1044_15": "Sesaṃ vuttanayameva.",
  "atk-s0201a0:1045_0": "Taṇhāvāravaṇṇanā niṭṭhitā.",
  "atk-s0201a0:1046_0": "Vedanāvāravaṇṇanā",
  "atk-s0201a0:1047_0": "97.",
  "atk-s0201a0:1047_1": "Vedanāvāre vedanākāyāti vedanāsamūhā.",
  "atk-s0201a0:1047_2": "Cakkhusamphassajā vedanā…pe…",
  "atk-s0201a0:1047_3": "manosamphassajā vedanāti etaṃ “cakkhusamphassajā vedanā atthi kusalā,",
  "atk-s0201a0:1047_4": "atthi akusalā,",
  "atk-s0201a0:1047_5": "atthi abyākatā”ti evaṃ vibhaṅge āgatattā cakkhudvārādīsu pavattānaṃ kusalākusalābyākatavedanānaṃ “sāriputto,",
  "atk-s0201a0:1047_6": "mantāṇiputto”ti evamādīsu mātito nāmaṃ viya mātisadisavatthuto nāmaṃ.",
  "atk-s0201a0:1047_7": "Vacanattho panettha cakkhusamphassahetu jātā vedanā cakkhusamphassajā vedanāti.",
  "atk-s0201a0:1047_8": "Esa nayo sabbattha.",
  "atk-s0201a0:1047_9": "Ayaṃ tāvettha sabbasaṅgāhikakathā.",
  "atk-s0201a0:1047_10": "Vipākavasena pana cakkhudvāre dve cakkhuviññāṇāni,",
  "atk-s0201a0:1047_11": "dve manodhātuyo,",
  "atk-s0201a0:1047_12": "tisso manoviññāṇadhātuyoti etāhi sampayuttavasena vedanā veditabbā.",
  "atk-s0201a0:1047_13": "Esa nayo sotadvārādīsu.",
  "atk-s0201a0:1047_14": "Manodvāre manoviññāṇadhātusampayuttāva.",
  "atk-s0201a0:1048_0": "Phassasamudayāti ettha pana pañcadvāre pañcavatthukavedanānaṃ sahajātacakkhusamphassādisamudayā samudayo hoti.",
  "atk-s0201a0:1048_1": "Avasesānaṃ cakkhusamphassādayo upanissayādivasena paccayā.",
  "atk-s0201a0:1048_2": "Manodvāre tadārammaṇavedanānaṃ advārikānañca paṭisandhibhavaṅgacutivedanānaṃ sahajātamanosamphassasamudayā samudayo hotīti veditabbo.",
  "atk-s0201a0:1048_3": "Sesaṃ vuttanayameva.",
  "atk-s0201a0:1049_0": "Vedanāvāravaṇṇanā niṭṭhitā.",
  "atk-s0201a0:1050_0": "Phassavāravaṇṇanā",
  "atk-s0201a0:1051_0": "98.",
  "atk-s0201a0:1051_1": "Phassavāre cakkhusamphassoti cakkhumhi samphasso.",
  "atk-s0201a0:1051_2": "Esa nayo sabbattha.",
  "atk-s0201a0:1051_3": "Cakkhusamphasso…pe…",
  "atk-s0201a0:1051_4": "kāyasamphassoti ettāvatā ca kusalākusalavipākā pañcavatthukā dasa samphassā vuttā honti.",
  "atk-s0201a0:1051_5": "Manosamphassoti iminā sesā bāvīsati lokiyavipākamanasampayuttaphassā.",
  "atk-s0201a0:1051_6": "Saḷāyatanasamudayāti channaṃ cakkhādīnaṃ āyatanānaṃ samudayena imassa chabbidhassāpi samphassassa samudayo hotīti veditabbo.",
  "atk-s0201a0:1051_7": "Sesaṃ vuttanayamevāti.",
  "atk-s0201a0:1052_0": "Phassavāravaṇṇanā niṭṭhitā.",
  "atk-s0201a0:1053_0": "Saḷāyatanavāravaṇṇanā",
  "atk-s0201a0:1054_0": "99.",
  "atk-s0201a0:1054_1": "Saḷāyatanavāre cakkhāyatanantiādīsu yaṃ vattabbaṃ,",
  "atk-s0201a0:1054_2": "taṃ sabbaṃ visuddhimagge khandhaniddese ceva āyatananiddese ca vuttanayameva.",
  "atk-s0201a0:1054_3": "Nāmarūpasamudayāti ettha pana yaṃ nāmaṃ yañca rūpaṃ,",
  "atk-s0201a0:1054_4": "yañca nāmarūpaṃ yassa āyatanassa paccayo hoti,",
  "atk-s0201a0:1054_5": "tassa vasena visuddhimagge paṭiccasamuppādaniddese vuttanayena nāmarūpasamudayā saḷāyatanasamudayo veditabbo.",
  "atk-s0201a0:1054_6": "Sesaṃ vuttappakāramevāti.",
  "atk-s0201a0:1055_0": "Saḷāyatanavāravaṇṇanā niṭṭhitā.",
  "atk-s0201a0:1056_0": "Nāmarūpavāravaṇṇanā",
  "atk-s0201a0:1057_0": "100.",
  "atk-s0201a0:1057_1": "Nāmarūpavāre namanalakkhaṇaṃ nāmaṃ.",
  "atk-s0201a0:1057_2": "Ruppanalakkhaṇaṃ rūpaṃ.",
  "atk-s0201a0:1057_3": "Vitthāravāre panassa vedanāti vedanākkhandho.",
  "atk-s0201a0:1057_4": "Saññāti saññākkhandho.",
  "atk-s0201a0:1057_5": "Cetanā phasso manasikāroti saṅkhārakkhandho veditabbo.",
  "atk-s0201a0:1057_6": "Kāmañca aññepi saṅkhārakkhandhasaṅgahitā dhammā santi,",
  "atk-s0201a0:1057_7": "ime pana tayo sabbadubbalesupi cittesu santi.",
  "atk-s0201a0:1057_8": "Tasmā etesaṃyeva vasenettha saṅkhārakkhandhopi dassito.",
  "atk-s0201a0:1057_9": "Cattāri ca mahābhūtānīti ettha cattārīti gaṇanaparicchedo.",
  "atk-s0201a0:1057_10": "Mahābhūtānīti pathavīāpatejavāyānametaṃ adhivacanaṃ.",
  "atk-s0201a0:1057_11": "Yena pana kāraṇena tāni mahābhūtānīti vuccanti,",
  "atk-s0201a0:1057_12": "yo cettha añño vinicchayanayo,",
  "atk-s0201a0:1057_13": "so sabbo visuddhimagge rūpakkhandhaniddese vutto.",
  "atk-s0201a0:1058_0": "Catunnañca mahābhūtānaṃ upādāyāti ettha pana catunnanti upayogatthe sāmivacanaṃ,",
  "atk-s0201a0:1058_1": "cattāri ca mahābhūtānīti vuttaṃ hoti.",
  "atk-s0201a0:1058_2": "Upādāyāti upādiyitvā,",
  "atk-s0201a0:1058_3": "gahetvāti attho.",
  "atk-s0201a0:1058_4": "Nissāyātipi eke.",
  "atk-s0201a0:1058_5": "Vattamānanti ayañcettha pāṭhaseso.",
  "atk-s0201a0:1058_6": "Samūhatthe vā etaṃ sāmivacanaṃ.",
  "atk-s0201a0:1058_7": "Tena catunnañca mahābhūtānaṃ samūhaṃ upādāya pavattamānaṃ rūpanti ayamattho veditabbo.",
  "atk-s0201a0:1058_8": "Evaṃ sabbatthāpi yāni cattāri pathavīādīni mahābhūtāni,",
  "atk-s0201a0:1058_9": "yañca catunnaṃ mahābhūtānaṃ upādāya vattamānaṃ cakkhāyatanādibhedena abhidhammapāḷiyameva vuttaṃ tevīsatividhaṃ rūpaṃ,",
  "atk-s0201a0:1058_10": "taṃ sabbampi “rūpa”nti veditabbaṃ.",
  "atk-s0201a0:1058_11": "Viññāṇasamudayāti ettha pana yaṃ viññāṇaṃ yassa nāmassa yassa ca rūpassa yassa ca nāmarūpassa paccayo hoti,",
  "atk-s0201a0:1058_12": "tassa vasena visuddhimagge paṭiccasamuppādaniddese vuttanayeneva viññāṇasamudayā nāmarūpasamudayo veditabbo.",
  "atk-s0201a0:1058_13": "Sesaṃ vuttanayamevāti.",
  "atk-s0201a0:1059_0": "Nāmarūpavāravaṇṇanā niṭṭhitā.",
  "atk-s0201a0:1060_0": "Viññāṇavāravaṇṇanā",
  "atk-s0201a0:1061_0": "101.",
  "atk-s0201a0:1061_1": "Viññāṇavāre cakkhuviññāṇanti cakkhumhi viññāṇaṃ,",
  "atk-s0201a0:1061_2": "cakkhuto vā jātaṃ viññāṇanti cakkhuviññāṇaṃ.",
  "atk-s0201a0:1061_3": "Evaṃ sotaghānajivhākāyaviññāṇāni.",
  "atk-s0201a0:1061_4": "Itaraṃ pana manoyeva viññāṇanti manoviññāṇaṃ.",
  "atk-s0201a0:1061_5": "Dvipañcaviññāṇavajjassa tebhūmakavipākacittassetaṃ adhivacanaṃ.",
  "atk-s0201a0:1061_6": "Saṅkhārasamudayāti ettha pana yo saṅkhāro yassa viññāṇassa paccayo hoti,",
  "atk-s0201a0:1061_7": "tassa vasena saṅkhārasamudayā viññāṇasamudayo veditabbo.",
  "atk-s0201a0:1061_8": "Sesaṃ vuttanayamevāti.",
  "atk-s0201a0:1062_0": "Viññāṇavāravaṇṇanā niṭṭhitā.",
  "atk-s0201a0:1063_0": "Saṅkhāravāravaṇṇanā",
  "atk-s0201a0:1064_0": "102.",
  "atk-s0201a0:1064_1": "Saṅkhāravāre abhisaṅkharaṇalakkhaṇo saṅkhāro.",
  "atk-s0201a0:1064_2": "Vitthāravāre panassa kāyasaṅkhāroti kāyato pavattasaṅkhāro,",
  "atk-s0201a0:1064_3": "kāyadvāre copanavasena pavattānaṃ kāmāvacarakusalato aṭṭhannaṃ,",
  "atk-s0201a0:1064_4": "akusalato dvādasannanti vīsatiyā kāyasañcetanānametaṃ adhivacanaṃ.",
  "atk-s0201a0:1064_5": "Vacīsaṅkhāroti vacito pavattasaṅkhāro,",
  "atk-s0201a0:1064_6": "vacīdvāre vacanabhedavasena pavattānaṃ vīsatiyā eva vacīsañcetanānametaṃ adhivacanaṃ.",
  "atk-s0201a0:1064_7": "Cittasaṅkhāroti cittato pavattasaṅkhāro,",
  "atk-s0201a0:1064_8": "kāyavacīdvāre copanaṃ akatvā raho nisīditvā cintayantassa pavattānaṃ lokiyakusalākusalavasena ekūnatiṃsamanosañcetanānametaṃ adhivacanaṃ.",
  "atk-s0201a0:1064_9": "Avijjāsamudayāti ettha pana kusalānaṃ upanissayavasena akusalānaṃ sahajātādivasenāpi avijjāpaccayo hotīti veditabbā.",
  "atk-s0201a0:1064_10": "Sesaṃ vuttanayamevāti.",
  "atk-s0201a0:1065_0": "Saṅkhāravāravaṇṇanā niṭṭhitā.",
  "atk-s0201a0:1066_0": "Avijjāvāravaṇṇanā",
  "atk-s0201a0:1067_0": "103.",
  "atk-s0201a0:1067_1": "Avijjāvāre dukkhe aññāṇanti dukkhasacce aññāṇaṃ,",
  "atk-s0201a0:1067_2": "mohassetaṃ adhivacanaṃ.",
  "atk-s0201a0:1067_3": "Esa nayo samudaye aññāṇantiādīsu.",
  "atk-s0201a0:1067_4": "Tattha catūhi kāraṇehi dukkhe aññāṇaṃ veditabbaṃ antogadhato vatthuto ārammaṇato paṭicchādanato ca.",
  "atk-s0201a0:1067_5": "Tathā hi taṃ dukkhasaccapariyāpannattā dukkhe antogadhaṃ,",
  "atk-s0201a0:1067_6": "dukkhasaccañcassa nissayapaccayabhāvena vatthu,",
  "atk-s0201a0:1067_7": "ārammaṇapaccayabhāvena ārammaṇaṃ,",
  "atk-s0201a0:1067_8": "dukkhasaccañca etaṃ paṭicchādeti,",
  "atk-s0201a0:1067_9": "tassa yāthāvalakkhaṇappaṭivedhanivāraṇena,",
  "atk-s0201a0:1067_10": "ñāṇappavattiyā cettha appadānena.",
  "atk-s0201a0:1068_0": "Samudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato ca.",
  "atk-s0201a0:1068_1": "Nirodhe paṭipadāyañca aññāṇaṃ ekeneva kāraṇena veditabbaṃ paṭicchādanato.",
  "atk-s0201a0:1068_2": "Nirodhapaṭipadāya hi paṭicchādakameva aññāṇaṃ tesaṃ yāthāvalakkhaṇappaṭivedhanivāraṇena,",
  "atk-s0201a0:1068_3": "tesu ca ñāṇappavattiyā appadānena.",
  "atk-s0201a0:1068_4": "Na pana tattha antogadhaṃ,",
  "atk-s0201a0:1068_5": "tasmiṃ saccadvaye apariyāpannattā.",
  "atk-s0201a0:1068_6": "Na tassa taṃ saccadvayaṃ vatthu,",
  "atk-s0201a0:1068_7": "asahajātattā.",
  "atk-s0201a0:1068_8": "Nārammaṇaṃ,",
  "atk-s0201a0:1068_9": "tadārabbha appavattanato.",
  "atk-s0201a0:1068_10": "Pacchimañhi saccadvayaṃ gambhīrattā duddasaṃ,",
  "atk-s0201a0:1068_11": "na cettha andhabhūtaṃ aññāṇaṃ pavattati.",
  "atk-s0201a0:1068_12": "Purimaṃ pana vañcaniyaṭṭhena sabhāvalakkhaṇassa duddasattā gambhīraṃ,",
  "atk-s0201a0:1068_13": "tattha vipallāsaggāhavasena pavattati.",
  "atk-s0201a0:1069_0": "Apica dukkheti ettāvatā saṅgahato vatthuto ārammaṇato kiccato ca avijjā dīpitā.",
  "atk-s0201a0:1069_1": "Dukkhasamudayeti ettāvatā vatthuto ārammaṇato kiccato ca.",
  "atk-s0201a0:1069_2": "Dukkhanirodhe dukkhanirodhagāminiyā paṭipadāyāti ettāvatā kiccato.",
  "atk-s0201a0:1069_3": "Avisesato pana aññāṇanti etena sabhāvato niddiṭṭhāti ñātabbā.",
  "atk-s0201a0:1069_4": "Āsavasamudayāti ettha pana kāmāsavabhavāsavā sahajātādivasena avijjāya paccayā honti.",
  "atk-s0201a0:1069_5": "Avijjāsavo upanissayavaseneva.",
  "atk-s0201a0:1069_6": "Pubbuppannā cettha avijjā avijjāsavoti veditabbā.",
  "atk-s0201a0:1069_7": "Sā aparāparuppannāya avijjāya upanissayapaccayo hoti.",
  "atk-s0201a0:1069_8": "Sesaṃ vuttanayamevāti.",
  "atk-s0201a0:1070_0": "Avijjāvāravaṇṇanā niṭṭhitā.",
  "atk-s0201a0:1071_0": "Āsavavāravaṇṇanā",
  "atk-s0201a0:1072_0": "104.",
  "atk-s0201a0:1072_1": "Āsavavāre avijjāsamudayāti ettha avijjā kāmāsavabhavāsavānaṃ sahajātādivasena paccayo hoti.",
  "atk-s0201a0:1072_2": "Avijjāsavassa upanissayavaseneva.",
  "atk-s0201a0:1072_3": "Aparāparuppannā cettha avijjā avijjāsavoti veditabbā.",
  "atk-s0201a0:1072_4": "Pubbuppannā avijjāyevassa aparāparuppannassa avijjāsavassa upanissayapaccayo hoti.",
  "atk-s0201a0:1072_5": "Sesaṃ vuttanayamevāti.",
  "atk-s0201a0:1072_6": "Ayaṃ vāro yā esā paṭiccasamuppādapadesu jeṭṭhikā avijjā,",
  "atk-s0201a0:1072_7": "tassāpi paccayadassanavasena vutto.",
  "atk-s0201a0:1072_8": "Evaṃ vuttena vārena saṃsārassa anamataggatā sādhitā hoti. Kathaṃ?",
  "atk-s0201a0:1072_9": "Āsavasamudayena hi avijjāsamudayo.",
  "atk-s0201a0:1072_10": "Avijjāsamudayenāpi āsavasamudayo.",
  "atk-s0201a0:1072_11": "Evaṃ āsavā avijjāya avijjāpi āsavānaṃ paccayoti katvā pubbakoṭi na paññāyati avijjāya,",
  "atk-s0201a0:1072_12": "tassā apaññāyanato saṃsārassa anamataggatā siddhā hotīti.",
  "atk-s0201a0:1073_0": "Evaṃ sabbepime imasmiṃ sutte kammapathavāro āhāravāro dukkhavāro jarā- maraṇa- jāti- bhava- upādāna- taṇhā- vedanā- phassa-",
  "atk-s0201a0:1073_1": "saḷāyatana- nāmarūpa- viññāṇa- saṅkhāra- avijjā-",
  "atk-s0201a0:1073_2": "āsavavāroti soḷasavārā vuttā.",
  "atk-s0201a0:1074_0": "Tesu ekekassa vārassa saṅkhepavitthāravasena dvidhā vibhattā dvattiṃsaṭṭhānāni honti.",
  "atk-s0201a0:1074_1": "Iti imasmiṃ sutte imesu dvattiṃsaṭṭhānesu cattāri saccāni kathitāni.",
  "atk-s0201a0:1074_2": "Etesaṃyeva vitthāravasena vuttesu soḷasasu ṭhānesu arahattaṃ kathitaṃ.",
  "atk-s0201a0:1074_3": "Therassa pana matena dvattiṃsāyapi ṭhānesu cattāri saccāni cattāro ca maggā kathitāti.",
  "atk-s0201a0:1074_4": "Iti sakalepi pañcamahānikāyasaṅgahite buddhavacane natthi taṃ suttaṃ,",
  "atk-s0201a0:1074_5": "yattha dvattiṃsakkhattuṃ cattāri saccāni dvattiṃsakkhattuñca arahattaṃ pakāsitaṃ aññatra imamhā sammādiṭṭhisuttāti.",
  "atk-s0201a0:1075_0": "Idamavocāyasmā sāriputtoti idaṃ dvattiṃsāya catusaccapariyāyehi dvattiṃsāya arahattapariyāyehīti catusaṭṭhiyā",
  "atk-s0201a0:1075_1": "kāraṇehi alaṅkaritvā sammādiṭṭhisuttaṃ āyasmā sāriputto avoca,",
  "atk-s0201a0:1075_2": "attamanā te bhikkhū āyasmato sāriputtassa bhāsitaṃ abhinandunti.",
  "atk-s0201a0:1076_0": "Āsavavāravaṇṇanā niṭṭhitā.",
  "atk-s0201a0:1077_0": "Papañcasūdaniyā majjhimanikāyaṭṭhakathāya",
  "atk-s0201a0:1078_0": "Sammādiṭṭhisuttavaṇṇanā niṭṭhitā.",
  "atk-s0201a0:1079_0": "10. Satipaṭṭhānasuttavaṇṇanā",
  "atk-s0201a0:1080_0": "105.",
  "atk-s0201a0:1080_1": "Evaṃ me sutanti satipaṭṭhānasuttaṃ.",
  "atk-s0201a0:1080_2": "Tattha kurūsu viharatīti kurunāmakā jānapadino rājakumārā,",
  "atk-s0201a0:1080_3": "tesaṃ nivāso ekopi janapado ruḷhīsaddena kurūti vuccati,",
  "atk-s0201a0:1080_4": "tasmiṃ kurūsu janapade.",
  "atk-s0201a0:1080_5": "Aṭṭhakathācariyā panāhu –",
  "atk-s0201a0:1080_6": "mandhātukāle tīsu dīpesu manussā jambudīpo nāma buddhapaccekabuddhamahāsāvakacakkavattipabhutīnaṃ uttamapurisānaṃ",
  "atk-s0201a0:1080_7": "uppattibhūmi uttamadīpo atiramaṇīyoti sutvā raññā mandhātucakkavattinā cakkaratanaṃ purakkhatvā cattāro",
  "atk-s0201a0:1080_8": "dīpe anusaṃyāyantena saddhiṃ āgamaṃsu.",
  "atk-s0201a0:1080_9": "Tato rājā pariṇāyakaratanaṃ pucchi –",
  "atk-s0201a0:1081_0": "“Atthi nu kho manussalokato ramaṇīyataraṃ ṭhāna”nti?",
  "atk-s0201a0:1082_0": "“Kasmā deva evaṃ bhaṇasi?",
  "atk-s0201a0:1083_0": "“Kiṃ na passasi candimasūriyānaṃ ānubhāvaṃ?",
  "atk-s0201a0:1084_0": "“Nanu etesaṃ ṭhānaṃ ito ramaṇīyatara”nti?",
  "atk-s0201a0:1085_0": "Rājā cakkaratanaṃ purakkhatvā tattha agamāsi.",
  "atk-s0201a0:1085_1": "Cattāro mahārājāno “mandhātumahārājā āgato”ti sutvāva “mahiddhiko mahānubhāvo rājā na sakkā yuddhena paṭibāhitu”nti sakarajjaṃ niyyātesuṃ.",
  "atk-s0201a0:1085_2": "So taṃ gahetvā puna pucchi –",
  "atk-s0201a0:1085_3": "“atthi nu kho ito ramaṇīyataraṃ ṭhāna”nti.",
  "atk-s0201a0:1085_4": "Athassa tāvatiṃsabhavanaṃ kathayiṃsu –",
  "atk-s0201a0:1085_5": "“tāvatiṃsabhavanaṃ, deva,",
  "atk-s0201a0:1085_6": "ramaṇīyataraṃ,",
  "atk-s0201a0:1085_7": "tattha sakkassa devarañño ime cattāro mahārājāno paricārakā dovārikabhūmiyaṃ tiṭṭhanti.",
  "atk-s0201a0:1085_8": "Sakko devarājā mahiddhiko mahānubhāvo.",
  "atk-s0201a0:1085_9": "Tassimāni pana upabhogaṭṭhānāni,",
  "atk-s0201a0:1085_10": "yojanasahassubbedho vejayantapāsādo,",
  "atk-s0201a0:1085_11": "pañcayojanasatubbedhā sudhammā devasabhā,",
  "atk-s0201a0:1085_12": "diyaḍḍhayojanasatiko vejayantaratho,",
  "atk-s0201a0:1085_13": "tathā erāvaṇo hatthī,",
  "atk-s0201a0:1085_14": "dibbarukkhasahassapaṭimaṇḍitaṃ nandanavanaṃ cittalatāvanaṃ phārusakavanaṃ missakavanaṃ.",
  "atk-s0201a0:1085_15": "Yojanasatubbedho pāricchattako koviḷāro,",
  "atk-s0201a0:1085_16": "tassa heṭṭhā saṭṭhiyojanāyāmā paṇṇāsayojanavitthatā pañcadasayojanubbedhā jayasumanapupphavaṇṇā paṇḍukambalasilā,",
  "atk-s0201a0:1085_17": "yassā mudutāya sakkassa nisīdato upaḍḍhakāyo anupavisatī”ti.",
  "atk-s0201a0:1086_0": "Taṃ sutvā rājā tattha gantukāmo cakkaratanaṃ abbhukkiri.",
  "atk-s0201a0:1086_1": "Taṃ ākāse patiṭṭhāsi saddhiṃ caturaṅginiyā senāya.",
  "atk-s0201a0:1086_2": "Atha dvinnaṃ devalokānaṃ vemajjhato cakkaratanaṃ otaritvā pathaviyaṃ patiṭṭhāsi saddhiṃ pariṇāyakaratanappamukhāya caturaṅginiyā senāya.",
  "atk-s0201a0:1086_3": "Rājā ekakova tāvatiṃsabhavanaṃ agamāsi.",
  "atk-s0201a0:1086_4": "Sakko “mandhātā āgato”ti sutvāva tassa paccuggamanaṃ katvā –",
  "atk-s0201a0:1086_5": "“svāgataṃ te, mahārāja, sakaṃ te, mahārāja. Anusāsa,",
  "atk-s0201a0:1086_6": "mahārājā”ti vatvā saddhiṃ nāṭakehi rajjaṃ dvebhāge katvā ekaṃ bhāgamadāsi.",
  "atk-s0201a0:1086_7": "Rañño tāvatiṃsabhavane patiṭṭhitamattasseva manussabhāvo vigacchi,",
  "atk-s0201a0:1086_8": "devabhāvo pāturahosi.",
  "atk-s0201a0:1087_0": "Tassa kira sakkena saddhiṃ paṇḍukambalasilāyaṃ nisinnassa akkhinimisamattena nānattaṃ paññāyati.",
  "atk-s0201a0:1087_1": "Taṃ asallakkhentā devā sakkassa ca tassa ca nānatte muyhanti.",
  "atk-s0201a0:1087_2": "So tattha dibbasampattiṃ anubhavamāno yāva chattiṃsa sakkā uppajjitvā cutā,",
  "atk-s0201a0:1087_3": "tāva rajjaṃ kāretvā atittoyeva kāmehi tato cavitvā attano uyyāne patiṭṭhito vātātapena phuṭṭhagatto kālamakāsi.",
  "atk-s0201a0:1088_0": "Cakkaratane pana pathaviyaṃ patiṭṭhite pariṇāyakaratanaṃ suvaṇṇapaṭṭe mandhātuupāhanaṃ likhāpetvā idaṃ mandhāturajjanti rajjamanusāsi.",
  "atk-s0201a0:1088_1": "Tepi tīhi dīpehi āgatamanussā puna gantuṃ asakkontā pariṇāyakaratanaṃ upasaṅkamitvā “deva mayaṃ rañño ānubhāvena āgatā,",
  "atk-s0201a0:1088_2": "idāni gantuṃ na sakkoma,",
  "atk-s0201a0:1088_3": "vasanaṭṭhānaṃ no dehī”ti yāciṃsu.",
  "atk-s0201a0:1088_4": "So tesaṃ ekekaṃ janapadamadāsi.",
  "atk-s0201a0:1088_5": "Tattha pubbavidehato āgatamanussehi āvasitapadeso tāyeva purimasaññāya videharaṭṭhanti nāmaṃ labhi.",
  "atk-s0201a0:1088_6": "Aparagoyānato āgatamanussehi āvasitapadeso aparantajanapadoti nāmaṃ labhi.",
  "atk-s0201a0:1088_7": "Uttarakuruto āgatamanussehi āvasitapadeso kururaṭṭhanti nāmaṃ labhīti.",
  "atk-s0201a0:1088_8": "Bahuke pana gāmanigamādayo upādāya bahuvacanena voharīyati.",
  "atk-s0201a0:1088_9": "Tena vuttaṃ “kurūsu viharatī”ti.",
  "atk-s0201a0:1089_0": "Kammāsadhammaṃ nāma kurūnaṃ nigamoti.",
  "atk-s0201a0:1089_1": "Kammāsadhammanti ettha keci dha-",
  "atk-s0201a0:1089_2": "kārassa da-",
  "atk-s0201a0:1089_3": "kārena atthaṃ vaṇṇayanti.",
  "atk-s0201a0:1089_4": "Kammāso ettha damitoti kammāsadammo.",
  "atk-s0201a0:1089_5": "Kammāsoti kammāsapādo porisādo vuccati.",
  "atk-s0201a0:1089_6": "Tassa kira pāde khāṇukena viddhaṭṭhāne vaṇo ruhanto cittadārusadiso hutvā ruhi,",
  "atk-s0201a0:1089_7": "tasmā kammāsapādoti paññāyittha.",
  "atk-s0201a0:1089_8": "So ca tasmiṃ okāse damito porisādabhāvato paṭisedhito. Kena?",
  "atk-s0201a0:1089_9": "Mahāsattena.",
  "atk-s0201a0:1089_10": "Katarasmiṃ jātaketi?",
  "atk-s0201a0:1089_11": "Mahāsutasomajātaketi eke.",
  "atk-s0201a0:1089_12": "Ime pana therā jayaddisajātaketi vadanti.",
  "atk-s0201a0:1089_13": "Tadā hi mahāsattena kammāsapādo damito. Yathāha –",
  "atk-s0201a0:1090_0": "“Putto yadā homi jayaddisassa,",
  "atk-s0201a0:1091_0": "Pañcālaraṭṭhādhipatissa atrajo;",
  "atk-s0201a0:1092_0": "Cajitvāna pāṇaṃ pitaraṃ pamocayiṃ,",
  "atk-s0201a0:1093_0": "Kammāsapādampi cahaṃ pasādayi”nti.",
  "atk-s0201a0:1094_0": "Keci pana dha-",
  "atk-s0201a0:1094_1": "kāreneva atthaṃ vaṇṇayanti.",
  "atk-s0201a0:1094_2": "Kururaṭṭhavāsīnaṃ kira kuruvattadhammo tasmiṃ kammāso jāto,",
  "atk-s0201a0:1094_3": "tasmā taṃ ṭhānaṃ kammāso ettha dhammo jātoti kammāsadhammanti vuccati.",
  "atk-s0201a0:1094_4": "Tattha niviṭṭhanigamassāpi etadeva nāmaṃ.",
  "atk-s0201a0:1094_5": "Bhummavacanena kasmā na vuttanti?",
  "atk-s0201a0:1094_6": "Avasanokāsato.",
  "atk-s0201a0:1094_7": "Bhagavato kira tasmiṃ nigame vasanokāso koci vihāro nāhosi.",
  "atk-s0201a0:1094_8": "Nigamato pana apakkamma aññatarasmiṃ udakasampanne ramaṇīye bhūmibhāge mahāvanasaṇḍo ahosi.",
  "atk-s0201a0:1094_9": "Tattha bhagavā vihāsi.",
  "atk-s0201a0:1094_10": "Taṃ nigamaṃ gocaragāmaṃ katvā,",
  "atk-s0201a0:1094_11": "tasmā evamettha attho veditabbo “kurūsu viharati kammāsadhammaṃ nāma kurūnaṃ nigamo,",
  "atk-s0201a0:1094_12": "taṃ gocaragāmaṃ katvā”ti.",
  "atk-s0201a0:1095_0": "Uddesavārakathāvaṇṇanā",
  "atk-s0201a0:1096_0": "106.",
  "atk-s0201a0:1096_1": "Ekāyano ayaṃ,",
  "atk-s0201a0:1096_2": "bhikkhave, maggoti.",
  "atk-s0201a0:1096_3": "Kasmā bhagavā idaṃ suttamabhāsi?",
  "atk-s0201a0:1096_4": "Kururaṭṭhavāsīnaṃ gambhīradesanāpaṭiggahaṇasamatthatāya.",
  "atk-s0201a0:1096_5": "Kururaṭṭhavāsino kira bhikkhū bhikkhuniyo upāsakā upāsikāyo utupaccayādisampannattā tassa raṭṭhassa sappāyautupaccayasevanena",
  "atk-s0201a0:1096_6": "niccaṃ kallasarīrā kallacittā ca honti.",
  "atk-s0201a0:1096_7": "Te cittasarīrakallatāya anuggahitapaññābalā gambhīrakathaṃ pariggahetuṃ samatthā honti.",
  "atk-s0201a0:1096_8": "Tena tesaṃ bhagavā imaṃ gambhīradesanāpaṭiggahaṇasamatthataṃ sampassanto ekavīsatiyā ṭhānesu kammaṭṭhānaṃ",
  "atk-s0201a0:1096_9": "arahatte pakkhipitvā idaṃ gambhīratthaṃ satipaṭṭhānasuttaṃ abhāsi.",
  "atk-s0201a0:1096_10": "Yathā hi puriso suvaṇṇacaṅkoṭakaṃ labhitvā tattha nānāpupphāni pakkhipeyya,",
  "atk-s0201a0:1096_11": "suvaṇṇamañjūsaṃ vā pana labhitvā sattaratanāni pakkhipeyya,",
  "atk-s0201a0:1096_12": "evaṃ bhagavā kururaṭṭhavāsiparisaṃ labhitvā gambhīradesanaṃ desesi.",
  "atk-s0201a0:1096_13": "Tenevettha aññānipi gambhīratthāni dīghanikāye mahānidānaṃ mahāsatipaṭṭhānaṃ imasmiṃ majjhimanikāye sāropamaṃ",
  "atk-s0201a0:1096_14": "rukkhūpamaṃ raṭṭhapālaṃ māgaṇḍiyaṃ āneñjasappāyanti aññānipi suttāni desesi.",
  "atk-s0201a0:1097_0": "Apica tasmiṃ janapade catasso parisā pakatiyāva satipaṭṭhānabhāvanānuyogamanuyuttā viharanti,",
  "atk-s0201a0:1097_1": "antamaso dāsakammakaraparijanāpi satipaṭṭhānappaṭisaṃyuttameva kathaṃ kathenti.",
  "atk-s0201a0:1097_2": "Udakatitthasuttakantanaṭṭhānādīsupi niratthakakathā nāma na pavattati.",
  "atk-s0201a0:1097_3": "Sace kāci itthī “amma tvaṃ kataraṃ satipaṭṭhānabhāvanaṃ manasikarosī”ti pucchitā “na kiñcī”ti vadati.",
  "atk-s0201a0:1097_4": "Taṃ garahanti “dhiratthu tava jīvitaṃ,",
  "atk-s0201a0:1097_5": "jīvamānāpi tvaṃ matasadisā”ti.",
  "atk-s0201a0:1097_6": "Atha naṃ “mā dāni puna evamakāsī”ti ovaditvā aññataraṃ satipaṭṭhānaṃ uggaṇhāpenti.",
  "atk-s0201a0:1097_7": "Yā pana “ahaṃ asukaṃ satipaṭṭhānaṃ manasikaromī”ti vadati.",
  "atk-s0201a0:1097_8": "Tassā “sādhu sādhū”ti sādhukāraṃ datvā “tava jīvitaṃ sujīvitaṃ,",
  "atk-s0201a0:1097_9": "tvaṃ nāma manussattaṃ pattā,",
  "atk-s0201a0:1097_10": "tavatthāya sammāsambuddho uppanno”tiādīhi pasaṃsanti.",
  "atk-s0201a0:1097_11": "Na kevalañcettha manussajātiyāyeva satipaṭṭhānamanasikārayuttā,",
  "atk-s0201a0:1097_12": "te nissāya viharantā tiracchānagatāpi.",
  "atk-s0201a0:1097_13": "Tatridaṃ vatthu –",
  "atk-s0201a0:1097_14": "eko kira naṭako suvapotakaṃ gahetvā sikkhāpento vicarati.",
  "atk-s0201a0:1097_15": "So bhikkhunupassayaṃ upanissāya vasitvā gamanakāle suvapotakaṃ pamussitvā gato.",
  "atk-s0201a0:1097_16": "Taṃ sāmaṇeriyo gahetvā paṭijaggiṃsu.",
  "atk-s0201a0:1097_17": "Buddharakkhitotissa nāmaṃ akaṃsu.",
  "atk-s0201a0:1097_18": "Taṃ ekadivasaṃ purato nisinnaṃ disvā mahātherī āha –",
  "atk-s0201a0:1097_19": "“buddharakkhitā”ti?",
  "atk-s0201a0:1098_0": "Kiṃ ayyeti.",
  "atk-s0201a0:1099_0": "Atthi koci tava manasikāroti?",
  "atk-s0201a0:1100_0": "Natthi ayyeti.",
  "atk-s0201a0:1101_0": "Āvuso,",
  "atk-s0201a0:1101_1": "pabbajitānaṃ santike vasantena nāma vissaṭṭhaattabhāvena bhavituṃ na vaṭṭati,",
  "atk-s0201a0:1101_2": "kocideva manasikāro icchitabbo,",
  "atk-s0201a0:1101_3": "tvaṃ pana aññaṃ na sakkhissasi “aṭṭhi aṭṭhī”ti sajjhāyaṃ karohīti.",
  "atk-s0201a0:1101_4": "So theriyā ovāde ṭhatvā “aṭṭhi aṭṭhī”ti sajjhāyanto carati.",
  "atk-s0201a0:1102_0": "Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena aggahesi.",
  "atk-s0201a0:1102_1": "So “kiri kirī”ti saddamakāsi.",
  "atk-s0201a0:1102_2": "Sāmaṇeriyo sutvā “ayye buddharakkhito sakuṇena gahito,",
  "atk-s0201a0:1102_3": "mocema na”nti leḍḍuādīni gahetvā anubandhitvā mocesuṃ.",
  "atk-s0201a0:1102_4": "Taṃ ānetvā purato ṭhapitaṃ therī āha –",
  "atk-s0201a0:1103_0": "“Buddharakkhita, sakuṇena gahitakāle kiṃ cintesī”ti?",
  "atk-s0201a0:1104_0": "Na ayye aññaṃ cintesiṃ,",
  "atk-s0201a0:1104_1": "“aṭṭhipuñjova aṭṭhipuñjaṃ gahetvā gacchati,",
  "atk-s0201a0:1104_2": "katarasmimpi ṭhāne vippakirissatī”ti evaṃ ayye aṭṭhipuñjameva cintesinti.",
  "atk-s0201a0:1105_0": "Sādhu sādhu,",
  "atk-s0201a0:1105_1": "buddharakkhita,",
  "atk-s0201a0:1105_2": "anāgate bhavakkhayassa te paccayo bhavissatīti.",
  "atk-s0201a0:1105_3": "Evaṃ tattha tiracchānagatāpi satipaṭṭhānamanasikārayuttā,",
  "atk-s0201a0:1105_4": "tasmā nesaṃ bhagavā satipaṭṭhānabuddhimeva janento idaṃ suttaṃ abhāsi.",
  "atk-s0201a0:1106_0": "Tattha ekāyanoti ekamaggo. Maggassa hi –",
  "atk-s0201a0:1107_0": "“Maggo pantho patho pajjo, añjasaṃ vaṭumāyanaṃ;",
  "atk-s0201a0:1108_0": "Nāvā uttarasetū ca, kullo ca bhisisaṅkamo”ti. –",
  "atk-s0201a0:1109_0": "Bahūni nāmāni.",
  "atk-s0201a0:1109_1": "Svāyaṃ idha ayananāmena vutto.",
  "atk-s0201a0:1109_2": "Tasmā ekāyano ayaṃ,",
  "atk-s0201a0:1109_3": "bhikkhave,",
  "atk-s0201a0:1109_4": "maggoti ettha ekamaggo ayaṃ,",
  "atk-s0201a0:1109_5": "bhikkhave, maggo,",
  "atk-s0201a0:1109_6": "na dvedhāpathabhūtoti evamattho daṭṭhabbo.",
  "atk-s0201a0:1109_7": "Atha vā ekena ayitabboti ekāyano.",
  "atk-s0201a0:1109_8": "Ekenāti gaṇasaṅgaṇikaṃ pahāya vūpakaṭṭhena pavivittacittena.",
  "atk-s0201a0:1109_9": "Ayitabboti paṭipajjitabbo.",
  "atk-s0201a0:1109_10": "Ayanti vā etenāti ayano,",
  "atk-s0201a0:1109_11": "saṃsārato nibbānaṃ gacchantīti attho.",
  "atk-s0201a0:1109_12": "Ekassa ayano ekāyano,",
  "atk-s0201a0:1109_13": "ekassāti seṭṭhassa.",
  "atk-s0201a0:1109_14": "Sabbasattānaṃ seṭṭho ca bhagavā,",
  "atk-s0201a0:1109_15": "tasmā bhagavatoti vuttaṃ hoti.",
  "atk-s0201a0:1109_16": "Kiñcāpi hi tena aññepi ayanti,",
  "atk-s0201a0:1109_17": "evaṃ santepi bhagavatova so ayano tena uppāditattā.",
  "atk-s0201a0:1109_18": "Yathāha “so hi, brāhmaṇa,",
  "atk-s0201a0:1109_19": "bhagavā anuppannassa maggassa uppādetā”tiādi.",
  "atk-s0201a0:1109_20": "Ayatīti vā ayano,",
  "atk-s0201a0:1109_21": "gacchati pavattatīti attho.",
  "atk-s0201a0:1109_22": "Ekasmiṃ ayanoti ekāyano,",
  "atk-s0201a0:1109_23": "imasmiṃyeva dhammavinaye pavattati,",
  "atk-s0201a0:1109_24": "na aññatrāti vuttaṃ hoti.",
  "atk-s0201a0:1109_25": "Yathāha “imasmiṃ kho, subhadda,",
  "atk-s0201a0:1109_26": "dhammavinaye ariyo aṭṭhaṅgiko maggo upalabbhatī”ti.",
  "atk-s0201a0:1109_27": "Desanābhedoyeva heso,",
  "atk-s0201a0:1109_28": "attho paneko.",
  "atk-s0201a0:1109_29": "Apica ekaṃ ayatīti ekāyano.",
  "atk-s0201a0:1109_30": "Pubbabhāge nānāmukhabhāvanānayappavattopi aparabhāge ekaṃ nibbānameva gacchatīti vuttaṃ hoti.",
  "atk-s0201a0:1109_31": "Yathāha brahmā sahampati –",
  "atk-s0201a0:1110_0": "“Ekāyanaṃ jātikhayantadassī,",
  "atk-s0201a0:1111_0": "Maggaṃ pajānāti hitānukampī;",
  "atk-s0201a0:1112_0": "Etena maggena tariṃsu pubbe,",
  "atk-s0201a0:1113_0": "Tarissanti ye ca taranti ogha”nti. ;",
  "atk-s0201a0:1114_0": "Keci pana “na pāraṃ diguṇaṃ yantī”ti gāthānayena yasmā ekavāraṃ nibbānaṃ gacchati.",
  "atk-s0201a0:1114_1": "Tasmā “ekāyano”ti vadanti,",
  "atk-s0201a0:1114_2": "taṃ na yujjati.",
  "atk-s0201a0:1114_3": "Imassa hi atthassa sakiṃ ayanoti iminā byañjanena bhavitabbaṃ.",
  "atk-s0201a0:1114_4": "Yadi pana ekaṃ ayanamassa ekā gati pavattīti evamatthaṃ yojetvā vucceyya,",
  "atk-s0201a0:1114_5": "byañjanaṃ yujjeyya,",
  "atk-s0201a0:1114_6": "attho pana ubhayathāpi na yujjati. Kasmā?",
  "atk-s0201a0:1114_7": "Idha pubbabhāgamaggassa adhippetattā.",
  "atk-s0201a0:1114_8": "Kāyādicatuārammaṇappavatto hi pubbabhāgasatipaṭṭhānamaggo idha adhippeto,",
  "atk-s0201a0:1114_9": "na lokuttaro.",
  "atk-s0201a0:1114_10": "So ca anekavārampi ayati,",
  "atk-s0201a0:1114_11": "anekañcassa ayanaṃ hoti.",
  "atk-s0201a0:1115_0": "Pubbepi ca imasmiṃ pade mahātherānaṃ sākacchā ahosiyeva.",
  "atk-s0201a0:1115_1": "Tipiṭakacūḷanāgatthero “pubbabhāgasatipaṭṭhānamaggo”ti āha.",
  "atk-s0201a0:1115_2": "Ācariyo panassa tipiṭakacūḷasumatthero “missakamaggo”ti āha.",
  "atk-s0201a0:1115_3": "Pubbabhāgo bhanteti.",
  "atk-s0201a0:1115_4": "Missako āvusoti.",
  "atk-s0201a0:1115_5": "Ācariye punappunaṃ bhaṇante appaṭibāhitvā tuṇhī ahosi.",
  "atk-s0201a0:1115_6": "Pañhaṃ avinicchinitvāva uṭṭhahiṃsu.",
  "atk-s0201a0:1115_7": "Athācariyatthero nhānakoṭṭhakaṃ gacchanto “mayā missakamaggo kathito,",
  "atk-s0201a0:1115_8": "cūḷanāgo pubbabhāgoti ādāya voharati,",
  "atk-s0201a0:1115_9": "ko nu kho ettha nicchayo”ti suttantaṃ ādito paṭṭhāya parivattento “yo hi koci,",
  "atk-s0201a0:1115_10": "bhikkhave,",
  "atk-s0201a0:1115_11": "ime cattāro satipaṭṭhāne evaṃ bhāveyya satta vassānī”ti imasmiṃ ṭhāne sallakkhesi,",
  "atk-s0201a0:1115_12": "lokuttaramaggo uppajjitvā satta vassāni tiṭṭhamāno nāma natthi,",
  "atk-s0201a0:1115_13": "mayā vutto missakamaggo na labbhati,",
  "atk-s0201a0:1115_14": "cūḷanāgena diṭṭho pubbabhāgamaggova labbhatīti ñatvā aṭṭhamiyaṃ dhammassavane saṅghuṭṭhe agamāsi.",
  "atk-s0201a0:1116_0": "Porāṇakattherā kira piyadhammassavanā honti.",
  "atk-s0201a0:1116_1": "Saddaṃ sutvāva “ahaṃ paṭhamaṃ,",
  "atk-s0201a0:1116_2": "ahaṃ paṭhama”nti ekappahāreneva osaranti.",
  "atk-s0201a0:1116_3": "Tasmiñca divase cūḷanāgattherassa vāro.",
  "atk-s0201a0:1116_4": "Tena dhammāsane nisīditvā vījaniṃ gahetvā pubbagāthāsu vuttāsu therassa āsanapiṭṭhiyaṃ ṭhitassa etadahosi “raho nisīditvā na vakkhāmī”ti.",
  "atk-s0201a0:1116_5": "Porāṇakattherā hi anusūyakā honti,",
  "atk-s0201a0:1116_6": "na attano rucimeva ucchubhāraṃ viya evaṃ ukkhipitvā vicaranti,",
  "atk-s0201a0:1116_7": "kāraṇameva gaṇhanti,",
  "atk-s0201a0:1116_8": "akāraṇaṃ vissajjenti.",
  "atk-s0201a0:1116_9": "Tasmā thero “āvuso cūḷanāgā”ti āha.",
  "atk-s0201a0:1116_10": "So ācariyassa viya saddoti dhammaṃ ṭhapetvā “kiṃ bhante”ti āha.",
  "atk-s0201a0:1116_11": "Āvuso cūḷanāga mayā vutto missakamaggo na labbhati,",
  "atk-s0201a0:1116_12": "tayā vutto pubbabhāgasatipaṭṭhānamaggova labbhatīti.",
  "atk-s0201a0:1117_0": "Thero cintesi “amhākaṃ ācariyo sabbapariyattiko tepiṭako sutabuddho,",
  "atk-s0201a0:1117_1": "evarūpassapi nāma bhikkhuno ayaṃ pañho āluḷeti,",
  "atk-s0201a0:1117_2": "anāgate mama bhātikā imaṃ pañhaṃ āluḷessantīti suttaṃ gahetvā imaṃ pañhaṃ niccalaṃ karissāmī”ti paṭisambhidāmaggato",
  "atk-s0201a0:1117_3": "“ekāyanamaggo vuccati pubbabhāgasatipaṭṭhānamaggo –",
  "atk-s0201a0:1118_0": "“Maggānaṭṭhaṅgiko seṭṭho, saccānaṃ caturo padā;",
  "atk-s0201a0:1119_0": "Virāgo seṭṭho dhammānaṃ, dvipadānañca cakkhumā.",
  "atk-s0201a0:1120_0": "Eseva maggo natthañño, dassanassa visuddhiyā;",
  "atk-s0201a0:1121_0": "Etañhi tumhe paṭipajjatha, mārasenappamaddanaṃ;",
  "atk-s0201a0:1122_0": "Etañhi tumhe paṭipannā, dukkhassantaṃ karissathā”ti. –",
  "atk-s0201a0:1123_0": "Suttaṃ āharitvā ṭhapesi.",
  "atk-s0201a0:1124_0": "Maggoti kenaṭṭhena maggo?",
  "atk-s0201a0:1124_1": "Nibbānagamanaṭṭhena nibbānatthikehi magganiyaṭṭhena ca.",
  "atk-s0201a0:1124_2": "Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṃ sattānaṃ visuddhatthāya.",
  "atk-s0201a0:1124_3": "Tathā hi imināva maggena ito satasahassakappādhikānaṃ catunnaṃ asaṅkhyeyyānaṃ upari ekasmiññeva kappe",
  "atk-s0201a0:1124_4": "nibbatte taṇhaṅkaramedhaṅkarasaraṇaṅkaradīpaṅkaranāmake buddhe ādiṃ katvā sakyamunipariyosānā aneke sammāsambuddhā",
  "atk-s0201a0:1124_5": "anekasatā paccekabuddhā gaṇanapathaṃ vītivattā ariyasāvakā cāti ime sattā sabbe cittamalaṃ pavāhetvā",
  "atk-s0201a0:1124_6": "paramavisuddhiṃ pattā.",
  "atk-s0201a0:1124_7": "Rūpamalavasena pana saṃkilesavodānapaññattiyeva natthi.",
  "atk-s0201a0:1124_8": "Tathā hi –",
  "atk-s0201a0:1125_0": "Rūpena saṃkiliṭṭhena, saṃkilissanti māṇavā;",
  "atk-s0201a0:1126_0": "Rūpe suddhe visujjhanti, anakkhātaṃ mahesinā.",
  "atk-s0201a0:1127_0": "Cittena saṃkiliṭṭhena, saṃkilissanti māṇavā;",
  "atk-s0201a0:1128_0": "Citte suddhe visujjhanti, iti vuttaṃ mahesinā.",
  "atk-s0201a0:1129_0": "Yathāha “cittasaṃkilesā,",
  "atk-s0201a0:1129_1": "bhikkhave,",
  "atk-s0201a0:1129_2": "sattā saṃkilissanti,",
  "atk-s0201a0:1129_3": "cittavodānā visujjhantī”ti.",
  "atk-s0201a0:1129_4": "Tañca cittavodānaṃ iminā satipaṭṭhānamaggena hoti.",
  "atk-s0201a0:1129_5": "Tenāha “sattānaṃ visuddhiyā”ti.",
  "atk-s0201a0:1130_0": "Sokaparidevānaṃ samatikkamāyāti sokassa ca paridevassa ca samatikkamāya,",
  "atk-s0201a0:1130_1": "pahānāyāti attho.",
  "atk-s0201a0:1130_2": "Ayañhi maggo bhāvito santatimahāmattādīnaṃ viya sokasamatikkamāya,",
  "atk-s0201a0:1130_3": "paṭācārādīnaṃ viya ca paridevasamatikkamāya ca saṃvattati.",
  "atk-s0201a0:1130_4": "Tenāha “sokaparidevānaṃ samatikkamāyā”ti.",
  "atk-s0201a0:1130_5": "Kiñcāpi hi santatimahāmatto –",
  "atk-s0201a0:1131_0": "“Yaṃ pubbe taṃ visodhehi, pacchā te māhu kiñcanaṃ;",
  "atk-s0201a0:1132_0": "Majjhe ce no gahessasi, upasanto carissasī”ti. ;",
  "atk-s0201a0:1133_0": "Imaṃ gāthaṃ sutvā saha paṭisambhidāhi arahattaṃ patto.",
  "atk-s0201a0:1134_0": "Paṭācārā –",
  "atk-s0201a0:1135_0": "“Na santi puttā tāṇāya, na pitā nāpi bandhavā;",
  "atk-s0201a0:1136_0": "Antakenādhipannassa, natthi ñātīsu tāṇatā”ti. ;",
  "atk-s0201a0:1137_0": "Imaṃ gāthaṃ sutvā sotāpattiphale patiṭṭhitā.",
  "atk-s0201a0:1137_1": "Yasmā pana kāyavedanācittadhammesu kañci dhammaṃ anāmasitvā bhāvanā nāma natthi,",
  "atk-s0201a0:1137_2": "tasmā tepi imināva maggena sokaparideve samatikkantāti veditabbā.",
  "atk-s0201a0:1138_0": "Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti imesaṃ dvinnaṃ atthaṅgamāya,",
  "atk-s0201a0:1138_1": "nirodhāyāti attho.",
  "atk-s0201a0:1138_2": "Ayañhi maggo bhāvito tissattherādīnaṃ viya dukkhassa,",
  "atk-s0201a0:1138_3": "sakkādīnaṃ viya ca domanassassa atthaṅgamāya saṃvattati.",
  "atk-s0201a0:1139_0": "Tatrāyaṃ atthadīpanā –",
  "atk-s0201a0:1139_1": "sāvatthiyaṃ kira tisso nāma kuṭumbikaputto cattālīsa hiraññakoṭiyo pahāya pabbajitvā agāmake araññe viharati.",
  "atk-s0201a0:1139_2": "Tassa kaniṭṭhabhātubhariyā “gacchatha naṃ jīvitā voropethā”ti pañcasate core pesesi.",
  "atk-s0201a0:1139_3": "Te gantvā theraṃ parivāretvā nisīdiṃsu.",
  "atk-s0201a0:1139_4": "Thero āha “kasmā āgatattha upāsakā”ti?",
  "atk-s0201a0:1139_5": "Taṃ jīvitā voropessāmāti.",
  "atk-s0201a0:1139_6": "Pāṭibhogaṃ me upāsakā gahetvā ajjekarattiṃ jīvitaṃ dethāti. Ko te, samaṇa,",
  "atk-s0201a0:1139_7": "imasmiṃ ṭhāne pāṭibhogo bhavissatīti?",
  "atk-s0201a0:1139_8": "Thero mahantaṃ pāsāṇaṃ gahetvā dve ūruṭṭhīni bhinditvā “vaṭṭati upāsakā pāṭibhogo”ti āha.",
  "atk-s0201a0:1139_9": "Te apakkamitvā caṅkamanasīse aggiṃ katvā nipajjiṃsu.",
  "atk-s0201a0:1139_10": "Therassa vedanaṃ vikkhambhetvā sīlaṃ paccavekkhato parisuddhaṃ sīlaṃ nissāya pītipāmojjaṃ uppajji.",
  "atk-s0201a0:1139_11": "Tato anukkamena vipassanaṃ vaḍḍhento tiyāmarattiṃ samaṇadhammaṃ katvā aruṇuggamane arahattaṃ patto imaṃ udānaṃ udānesi –",
  "atk-s0201a0:1140_0": "“Ubho pādāni bhinditvā, saññapessāmi vo ahaṃ;",
  "atk-s0201a0:1141_0": "Aṭṭiyāmi harāyāmi, sarāgamaraṇaṃ ahaṃ.",
  "atk-s0201a0:1142_0": "Evāhaṃ cintayitvāna, yathābhūtaṃ vipassisaṃ;",
  "atk-s0201a0:1143_0": "Sampatte aruṇuggamhi, arahattamapāpuṇi”nti.",
  "atk-s0201a0:1144_0": "Aparepi tiṃsa bhikkhū bhagavato santike kammaṭṭhānaṃ gahetvā araññavihāre vassaṃ upagantvā “āvuso,",
  "atk-s0201a0:1144_1": "tiyāmarattiṃ samaṇadhammova kātabbo,",
  "atk-s0201a0:1144_2": "na aññamaññassa santikaṃ āgantabba”nti vatvā vihariṃsu.",
  "atk-s0201a0:1144_3": "Tesaṃ samaṇadhammaṃ katvā paccūsasamaye pacalāyantānaṃ eko byaggho āgantvā ekekaṃ bhikkhuṃ gahetvā gacchati.",
  "atk-s0201a0:1144_4": "Na koci “maṃ byaggho gaṇhī”ti vācampi nicchāresi.",
  "atk-s0201a0:1144_5": "Evaṃ pañcasu dasasu bhikkhūsu khāditesu uposathadivase “itare, āvuso,",
  "atk-s0201a0:1144_6": "kuhi”nti pucchitvā ñatvā ca “idāni gahitena,",
  "atk-s0201a0:1144_7": "gahitomhīti vattabba”nti vatvā vihariṃsu.",
  "atk-s0201a0:1145_0": "Atha aññataraṃ daharabhikkhuṃ purimanayeneva byaggho gaṇhi.",
  "atk-s0201a0:1145_1": "So “byaggho,",
  "atk-s0201a0:1145_2": "bhante”ti āha.",
  "atk-s0201a0:1145_3": "Bhikkhū kattaradaṇḍe ca ukkāyo ca gahetvā mocessāmāti anubandhiṃsu.",
  "atk-s0201a0:1145_4": "Byaggho bhikkhūnaṃ agatiṃ chinnataṭaṭṭhānaṃ āruyha taṃ bhikkhuṃ pādaṅguṭṭhakato paṭṭhāya khādituṃ ārabhi.",
  "atk-s0201a0:1145_5": "Itarepi “idāni,",
  "atk-s0201a0:1145_6": "sappurisa,",
  "atk-s0201a0:1145_7": "amhehi kattabbaṃ natthi,",
  "atk-s0201a0:1145_8": "bhikkhūnaṃ viseso nāma evarūpe ṭhāne paññāyatī”ti āhaṃsu.",
  "atk-s0201a0:1145_9": "So byagghamukhe nipannova taṃ vedanaṃ vikkhambhetvā vipassanaṃ vaḍḍhento yāva gopphakā khāditasamaye sotāpanno hutvā,",
  "atk-s0201a0:1145_10": "yāva jaṇṇukā khāditasamaye sakadāgāmī,",
  "atk-s0201a0:1145_11": "yāva nābhiyā khāditasamaye anāgāmī hutvā,",
  "atk-s0201a0:1145_12": "hadayarūpe akhāditeyeva saha paṭisambhidāhi arahattaṃ patvā imaṃ udānaṃ udānesi –",
  "atk-s0201a0:1146_0": "“Sīlavā vatasampanno, paññavā susamāhito;",
  "atk-s0201a0:1147_0": "Muhuttaṃ pamādamanvāya, byagghenoruddhamānaso.",
  "atk-s0201a0:1148_0": "Pañjarasmiṃ gahetvāna, silāya uparīkato;",
  "atk-s0201a0:1149_0": "Kāmaṃ khādatu maṃ byaggho, bhakkho kāyo amittānaṃ;",
  "atk-s0201a0:1150_0": "Paṭiladdhe kammaṭṭhāne, maraṇaṃ hehiti bhaddaka”nti.",
  "atk-s0201a0:1151_0": "Aparopi pītamallatthero nāma gihikāle tīsu rajjesu paṭākaṃ gahetvā tambapaṇṇidīpaṃ āgamma rājānaṃ disvā",
  "atk-s0201a0:1151_1": "raññā katānuggaho ekadivasaṃ kilañjakāpaṇasāladvārena gacchanto “rūpaṃ,",
  "atk-s0201a0:1151_2": "bhikkhave,",
  "atk-s0201a0:1151_3": "na tumhākaṃ,",
  "atk-s0201a0:1151_4": "taṃ pajahatha,",
  "atk-s0201a0:1151_5": "taṃ vo pahīnaṃ dīgharattaṃ hitāya sukhāya bhavissatī”ti natumhākavaggaṃ sutvā cintesi “neva kira rūpaṃ attano,",
  "atk-s0201a0:1151_6": "na vedanā”ti.",
  "atk-s0201a0:1151_7": "So taṃyeva aṅkusaṃ katvā nikkhamitvā mahāvihāraṃ gantvā pabbajjaṃ yācitvā pabbajito upasampanno dvemātikā",
  "atk-s0201a0:1151_8": "paguṇaṃ katvā tiṃsa bhikkhū gahetvā gabalavāliyaaṅgaṇaṃ gantvā samaṇadhammamakāsi.",
  "atk-s0201a0:1151_9": "Pādesu avahantesu jaṇṇukehi caṅkamati.",
  "atk-s0201a0:1151_10": "Tamenaṃ rattiṃ eko migaluddako migoti maññamāno sattiyā pahari.",
  "atk-s0201a0:1151_11": "Satti vinivijjhitvā gatā.",
  "atk-s0201a0:1151_12": "So taṃ sattiṃ harāpetvā pahāramukhāni tiṇavaṭṭiyā pūrāpetvā pāsāṇapiṭṭhiyaṃ attānaṃ nisīdāpetvā okāsaṃ",
  "atk-s0201a0:1151_13": "kāretvā vipassanaṃ vaḍḍhetvā saha paṭisambhidāhi arahattaṃ patvā ukkāsitasaddena āgatānaṃ bhikkhūnaṃ",
  "atk-s0201a0:1151_14": "byākaritvā imaṃ udānaṃ udānesi –",
  "atk-s0201a0:1152_0": "“Bhāsitaṃ buddhaseṭṭhassa, sabbalokaggavādino;",
  "atk-s0201a0:1153_0": "Na tumhākamidaṃ rūpaṃ, taṃ jaheyyātha bhikkhavo.",
  "atk-s0201a0:1154_0": "Aniccā vata saṅkhārā, uppādavayadhammino;",
  "atk-s0201a0:1155_0": "Uppajjitvā nirujjhanti, tesaṃ vūpasamo sukho”ti.",
  "atk-s0201a0:1156_0": "Atha naṃ bhikkhū āhaṃsu “sace, bhante,",
  "atk-s0201a0:1156_1": "sammāsambuddho arogo abhavissā,",
  "atk-s0201a0:1156_2": "addhā te muddhamatthake hatthaṃ pasāretvā sīsaṃ parāmaseyyā”ti.",
  "atk-s0201a0:1156_3": "Ettāvatā ayaṃ maggo tissattherādīnaṃ viya dukkhassa atthaṅgamāya saṃvattati.",
  "atk-s0201a0:1157_0": "Sakko pana devānamindo attano pañcavidhaṃ pubbanimittaṃ disvā maraṇabhayasantajjito domanassajāto bhagavantaṃ upasaṅkamitvā pañhaṃ pucchi.",
  "atk-s0201a0:1157_1": "So upekkhāpañhavissajjanāvasāne asītisahassāhi devatāhi saddhiṃ sotāpattiphale patiṭṭhāsi.",
  "atk-s0201a0:1157_2": "Sā cassa upapatti puna pākatikāva ahosi.",
  "atk-s0201a0:1158_0": "Subrahmāpi devaputto accharāsahassaparivāro saggasampattiṃ anubhoti,",
  "atk-s0201a0:1158_1": "tattha pañcasatā accharāyo rukkhato pupphāni ocinantiyo cavitvā niraye upapannā.",
  "atk-s0201a0:1158_2": "So “kiṃ imā cirāyantī”ti upadhārento tāsaṃ niraye nibbattabhāvaṃ disvā “kittakaṃ nu kho mama āyū”ti upaparikkhanto",
  "atk-s0201a0:1158_3": "attanopi āyuparikkhayaṃ viditvā tattheva niraye nibbattanabhāvaṃ disvā bhīto ativiya domanassajāto hutvā",
  "atk-s0201a0:1158_4": "“imaṃ me domanassaṃ satthā vinayissati na añño”ti avasesā pañcasatā accharāyo gahetvā bhagavantaṃ upasaṅkamitvā",
  "atk-s0201a0:1158_5": "pañhaṃ pucchi –",
  "atk-s0201a0:1159_0": "“Niccaṃ utrastamidaṃ cittaṃ, niccaṃ ubbiggidaṃ mano;",
  "atk-s0201a0:1160_0": "Anuppannesu kicchesu, atho uppatitesu ca;",
  "atk-s0201a0:1161_0": "Sace atthi anutrastaṃ, taṃ me akkhāhi pucchito”ti. ;",
  "atk-s0201a0:1162_0": "Tato naṃ bhagavā āha –",
  "atk-s0201a0:1163_0": "“Nāññatra bojjhā tapasā, nāññatrindriyasaṃvarā;",
  "atk-s0201a0:1164_0": "Nāññatra sabbanissaggā, sotthiṃ passāmi pāṇina”nti. ;",
  "atk-s0201a0:1165_0": "So desanāpariyosāne pañcahi accharāsatehi saddhiṃ sotāpattiphale patiṭṭhāya taṃ sampattiṃ thāvaraṃ katvā devalokameva agamāsīti.",
  "atk-s0201a0:1165_1": "Evamayaṃ maggo bhāvito sakkādīnaṃ viya domanassassa atthaṅgamāya saṃvattatīti veditabbo.",
  "atk-s0201a0:1166_0": "Ñāyassa adhigamāyāti ñāyo vuccati ariyo aṭṭhaṅgiko maggo,",
  "atk-s0201a0:1166_1": "tassa adhigamāya,",
  "atk-s0201a0:1166_2": "pattiyāti vuttaṃ hoti.",
  "atk-s0201a0:1166_3": "Ayañhi pubbabhāge lokiyo satipaṭṭhānamaggo bhāvito lokuttarassa maggassa adhigamāya saṃvattati.",
  "atk-s0201a0:1166_4": "Tenāha “ñāyassa adhigamāyā”ti.",
  "atk-s0201a0:1166_5": "Nibbānassa sacchikiriyāyāti taṇhāvānavirahitattā nibbānanti laddhanāmassa amatassa sacchikiriyāya,",
  "atk-s0201a0:1166_6": "attapaccakkhatāyāti vuttaṃ hoti.",
  "atk-s0201a0:1166_7": "Ayañhi maggo bhāvito anupubbena nibbānasacchikiriyaṃ sādheti.",
  "atk-s0201a0:1166_8": "Tenāha “nibbānassa sacchikiriyāyā”ti.",
  "atk-s0201a0:1167_0": "Tattha kiñcāpi “sattānaṃ visuddhiyā”ti vutte sokasamatikkamādīni atthato siddhāneva honti,",
  "atk-s0201a0:1167_1": "ṭhapetvā pana sāsanayuttikovide aññesaṃ na pākaṭāni,",
  "atk-s0201a0:1167_2": "na ca bhagavā paṭhamaṃ sāsanayuttikovidaṃ janaṃ katvā pacchā dhammaṃ deseti.",
  "atk-s0201a0:1167_3": "Tena teneva pana suttena taṃ taṃ atthaṃ ñāpeti.",
  "atk-s0201a0:1167_4": "Tasmā idha yaṃ yaṃ atthaṃ ekāyanamaggo sādheti,",
  "atk-s0201a0:1167_5": "taṃ taṃ pākaṭaṃ katvā dassento “sokaparidevānaṃ samatikkamāyā”tiādimāha.",
  "atk-s0201a0:1167_6": "Yasmā vā yā sattānaṃ visuddhi ekāyanamaggena saṃvattati,",
  "atk-s0201a0:1167_7": "sā sokaparidevānaṃ samatikkamena hoti,",
  "atk-s0201a0:1167_8": "sokaparidevānaṃ samatikkamo dukkhadomanassānaṃ atthaṅgamena,",
  "atk-s0201a0:1167_9": "dukkhadomanassānaṃ atthaṅgamo ñāyassādhigamena,",
  "atk-s0201a0:1167_10": "ñāyassādhigamo nibbānassa sacchikiriyāya.",
  "atk-s0201a0:1167_11": "Tasmā imampi kamaṃ dassento “sattānaṃ visuddhiyā”ti vatvā “sokaparidevānaṃ samatikkamāyā”tiādimāha.",
  "atk-s0201a0:1168_0": "Apica vaṇṇabhaṇanametaṃ ekāyanamaggassa.",
  "atk-s0201a0:1168_1": "Yatheva hi bhagavā “dhammaṃ vo,",
  "atk-s0201a0:1168_2": "bhikkhave,",
  "atk-s0201a0:1168_3": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāsessāmi,",
  "atk-s0201a0:1168_4": "yadidaṃ chachakkānī”ti chachakkadesanāya aṭṭhahi padehi vaṇṇaṃ abhāsi,",
  "atk-s0201a0:1168_5": "yathā ca ariyavaṃsadesanāya “cattārome,",
  "atk-s0201a0:1168_6": "bhikkhave,",
  "atk-s0201a0:1168_7": "ariyavaṃsā aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṃkīyanti,",
  "atk-s0201a0:1168_8": "na saṃkīyissanti,",
  "atk-s0201a0:1168_9": "appaṭikuṭṭhā samaṇehi brāhmaṇehi viññūhī”ti navahi padehi vaṇṇaṃ abhāsi,",
  "atk-s0201a0:1168_10": "evaṃ imassapi ekāyanamaggassa sattānaṃ visuddhiyātiādīhi sattahi padehi vaṇṇaṃ abhāsi.",
  "atk-s0201a0:1169_0": "Kasmā iti ce?",
  "atk-s0201a0:1169_1": "Tesaṃ bhikkhūnaṃ ussāhajananatthaṃ.",
  "atk-s0201a0:1169_2": "Vaṇṇabhāsanañhi sutvā te bhikkhū “ayaṃ kira maggo hadayasantāpabhūtaṃ sokaṃ,",
  "atk-s0201a0:1169_3": "vācāvippalāpabhūtaṃ paridevaṃ,",
  "atk-s0201a0:1169_4": "kāyikaasātabhūtaṃ dukkhaṃ,",
  "atk-s0201a0:1169_5": "cetasikaasātabhūtaṃ domanassanti cattāro upaddave hanati,",
  "atk-s0201a0:1169_6": "visuddhiṃ ñāyaṃ nibbānanti tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ vācetabbaṃ,",
  "atk-s0201a0:1169_7": "imañca maggaṃ bhāvetabbaṃ maññissanti.",
  "atk-s0201a0:1169_8": "Iti tesaṃ bhikkhūnaṃ ussāhajananatthaṃ vaṇṇaṃ abhāsi,",
  "atk-s0201a0:1169_9": "kambalavāṇijādayo kambalādīnaṃ vaṇṇaṃ viya.",
  "atk-s0201a0:1170_0": "Yathā hi satasahassagghanikapaṇḍukambalavāṇijena kambalaṃ gaṇhathāti ugghositepi asukakambaloti na tāva manussā jānanti.",
  "atk-s0201a0:1170_1": "Kesakambalavālakambalādayopi hi duggandhā kharasamphassā kambalātveva vuccanti.",
  "atk-s0201a0:1170_2": "Yadā pana tena gandhārako rattakambalo sukhumo ujjalo sukhasamphassoti ugghositaṃ hoti,",
  "atk-s0201a0:1170_3": "tadā ye pahonti,",
  "atk-s0201a0:1170_4": "te gaṇhanti.",
  "atk-s0201a0:1170_5": "Ye na pahonti,",
  "atk-s0201a0:1170_6": "tepi dassanakāmā honti,",
  "atk-s0201a0:1170_7": "evamevaṃ “ekāyano ayaṃ,",
  "atk-s0201a0:1170_8": "bhikkhave,",
  "atk-s0201a0:1170_9": "maggo”ti vuttepi asukamaggoti na tāva pākaṭo hoti.",
  "atk-s0201a0:1170_10": "Nānappakārakā hi aniyyānamaggāpi maggātveva vuccanti.",
  "atk-s0201a0:1170_11": "“Sattānaṃ visuddhiyā”tiādimhi pana vutte “ayaṃ kira maggo cattāro upaddave hanati,",
  "atk-s0201a0:1170_12": "tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ vācetabbaṃ,",
  "atk-s0201a0:1170_13": "imañca maggaṃ bhāvetabbaṃ maññissantīti vaṇṇaṃ bhāsanto “sattānaṃ visuddhiyā”tiādimāha.",
  "atk-s0201a0:1170_14": "Yathā ca satasahassagghanikapaṇḍukambalavāṇijopamā,",
  "atk-s0201a0:1170_15": "evaṃ rattajambunadasuvaṇṇaudakappasādakamaṇiratanasuvisuddhamuttāratanadhotapavāḷādivāṇijūpamādayopettha āharitabbā.",
  "atk-s0201a0:1171_0": "Yadidanti nipāto,",
  "atk-s0201a0:1171_1": "ye imeti ayamassa attho.",
  "atk-s0201a0:1171_2": "Cattāroti gaṇanaparicchedo,",
  "atk-s0201a0:1171_3": "tena na tato heṭṭhā na uddhanti satipaṭṭhānaparicchedaṃ dīpeti.",
  "atk-s0201a0:1171_4": "Satipaṭṭhānāti tayo satipaṭṭhānā satigocaropi,",
  "atk-s0201a0:1171_5": "tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0201a0:1171_6": "“Catunnaṃ,",
  "atk-s0201a0:1171_7": "bhikkhave,",
  "atk-s0201a0:1171_8": "satipaṭṭhānānaṃ samudayañca atthaṅgamañca desessāmi,",
  "atk-s0201a0:1171_9": "taṃ suṇātha…pe…. Ko ca,",
  "atk-s0201a0:1171_10": "bhikkhave,",
  "atk-s0201a0:1171_11": "kāyassa samudayo?",
  "atk-s0201a0:1171_12": "Āhārasamudayā kāyasamudayo”tiādīsu hi satigocaro satipaṭṭhānanti vuccati.",
  "atk-s0201a0:1171_13": "Tathā “kāyo paṭṭhānaṃ, no sati.",
  "atk-s0201a0:1171_14": "Sati paṭṭhānañceva sati cā”tiādīsupi.",
  "atk-s0201a0:1171_15": "Tassattho –",
  "atk-s0201a0:1171_16": "patiṭṭhāti asminti paṭṭhānaṃ.",
  "atk-s0201a0:1171_17": "Kā patiṭṭhāti? Sati.",
  "atk-s0201a0:1171_18": "Satiyā paṭṭhānaṃ satipaṭṭhānaṃ.",
  "atk-s0201a0:1171_19": "Padhānaṭṭhānanti vā paṭṭhānaṃ.",
  "atk-s0201a0:1171_20": "Satiyā paṭṭhānaṃ satipaṭṭhānaṃ,",
  "atk-s0201a0:1171_21": "hatthiṭṭhānaassaṭṭhānādīni viya.",
  "atk-s0201a0:1171_22": "“Tayo satipaṭṭhānā,",
  "atk-s0201a0:1171_23": "yadariyo sevati,",
  "atk-s0201a0:1171_24": "yadariyo sevamāno satthā gaṇamanusāsitumarahatī”ti etthāpi tidhā paṭipannesu sāvakesu satthuno paṭighānunayavītivattatā “satipaṭṭhāna”nti vuttā.",
  "atk-s0201a0:1171_25": "Tassattho –",
  "atk-s0201a0:1171_26": "paṭṭhapetabbato paṭṭhānaṃ,",
  "atk-s0201a0:1171_27": "pavattayitabbatoti attho.",
  "atk-s0201a0:1171_28": "Kena paṭṭhapetabbatoti? Satiyā.",
  "atk-s0201a0:1171_29": "Satiyā paṭṭhānaṃ satipaṭṭhānanti.",
  "atk-s0201a0:1171_30": "“Cattāro satipaṭṭhānā bhāvitā bahulīkatā satta bojjhaṅge paripūrentī”tiādīsu pana satiyeva “satipaṭṭhāna”nti vuccati.",
  "atk-s0201a0:1171_31": "Tassattho –",
  "atk-s0201a0:1171_32": "patiṭṭhātīti paṭṭhānaṃ,",
  "atk-s0201a0:1171_33": "upaṭṭhāti okkantitvā pakkhanditvā pavattatīti attho.",
  "atk-s0201a0:1171_34": "Satiyeva paṭṭhānaṃ satipaṭṭhānaṃ.",
  "atk-s0201a0:1171_35": "Atha vā saraṇaṭṭhena sati,",
  "atk-s0201a0:1171_36": "upaṭṭhānaṭṭhena paṭṭhānaṃ.",
  "atk-s0201a0:1171_37": "Iti sati ca sā paṭṭhānañcātipi satipaṭṭhānaṃ.",
  "atk-s0201a0:1171_38": "Idamidha adhippetaṃ.",
  "atk-s0201a0:1172_0": "Yadi evaṃ,",
  "atk-s0201a0:1172_1": "kasmā “satipaṭṭhānā”ti bahuvacanaṃ?",
  "atk-s0201a0:1172_2": "Satibahuttā.",
  "atk-s0201a0:1172_3": "Ārammaṇabhedena hi bahukā etā satiyo.",
  "atk-s0201a0:1172_4": "Atha maggoti kasmā ekavacanaṃ?",
  "atk-s0201a0:1172_5": "Maggaṭṭhena ekattā.",
  "atk-s0201a0:1172_6": "Catassopi hi etā satiyo maggaṭṭhena ekattaṃ gacchanti.",
  "atk-s0201a0:1172_7": "Vuttañhetaṃ “maggoti kenaṭṭhena maggo?",
  "atk-s0201a0:1172_8": "Nibbānagamanaṭṭhena,",
  "atk-s0201a0:1172_9": "nibbānatthikehi magganīyaṭṭhena cā”ti.",
  "atk-s0201a0:1172_10": "Catassopi cetā aparabhāge kāyādīsu ārammaṇesu kiccaṃ sādhayamānā nibbānaṃ gacchanti.",
  "atk-s0201a0:1172_11": "Ādito paṭṭhāya ca nibbānatthikehi maggīyanti,",
  "atk-s0201a0:1172_12": "tasmā catassopi eko maggoti vuccanti.",
  "atk-s0201a0:1172_13": "Evañca sati vacanānusandhinā sānusandhikāva desanā hoti,",
  "atk-s0201a0:1172_14": "“mārasenappamaddanaṃ vo,",
  "atk-s0201a0:1172_15": "bhikkhave,",
  "atk-s0201a0:1172_16": "maggaṃ desessāmi,",
  "atk-s0201a0:1172_17": "taṃ suṇātha…pe…",
  "atk-s0201a0:1172_18": "katamo ca,",
  "atk-s0201a0:1172_19": "bhikkhave,",
  "atk-s0201a0:1172_20": "mārasenappamaddano maggo?",
  "atk-s0201a0:1172_21": "Yadidaṃ sattabojjhaṅgā”tiādīsu viya hi yathā mārasenappamaddanoti ca sattabojjhaṅgāti ca atthato ekaṃ,",
  "atk-s0201a0:1172_22": "byañjanamevettha nānaṃ.",
  "atk-s0201a0:1172_23": "Evaṃ ekāyanamaggoti ca cattāro satipaṭṭhānāti ca atthato ekaṃ,",
  "atk-s0201a0:1172_24": "byañjanamevettha nānaṃ.",
  "atk-s0201a0:1172_25": "Tasmā maggaṭṭhena ekattā ekavacanaṃ,",
  "atk-s0201a0:1172_26": "ārammaṇabhedena satibahuttā bahuvacanaṃ veditabbaṃ.",
  "atk-s0201a0:1173_0": "Kasmā pana bhagavatā cattārova satipaṭṭhānā vuttā anūnā anadhikāti?",
  "atk-s0201a0:1173_1": "Veneyyahitattā.",
  "atk-s0201a0:1173_2": "Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā dvedhā pavattesu veneyyesu",
  "atk-s0201a0:1173_3": "mandassa taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "atk-s0201a0:1173_4": "tikkhassa sukhumaṃ vedanānupassanaṃ satipaṭṭhānaṃ.",
  "atk-s0201a0:1173_5": "Diṭṭhicaritassāpi mandassa nātippabhedagataṃ cittānupassanāsatipaṭṭhānaṃ visuddhimaggo,",
  "atk-s0201a0:1173_6": "tikkhassa atippabhedagataṃ dhammānupassanāsatipaṭṭhānaṃ.",
  "atk-s0201a0:1173_7": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ visuddhimaggo,",
  "atk-s0201a0:1173_8": "tikkhassa oḷārikārammaṇe asaṇṭhahanato dutiyaṃ.",
  "atk-s0201a0:1173_9": "Vipassanāyānikassapi mandassa nātippabhedagatārammaṇaṃ tatiyaṃ,",
  "atk-s0201a0:1173_10": "tikkhassa atippabhedagatārammaṇaṃ catutthaṃ.",
  "atk-s0201a0:1173_11": "Iti cattārova vuttā anūnā anadhikāti.",
  "atk-s0201a0:1174_0": "Subhasukhaniccaattabhāvavipallāsapahānatthaṃ vā.",
  "atk-s0201a0:1174_1": "Kāyo hi asubho,",
  "atk-s0201a0:1174_2": "tattha ca subhavipallāsavipallatthā sattā,",
  "atk-s0201a0:1174_3": "tesaṃ tattha asubhabhāvadassanena tassa vipallāsassa pahānatthaṃ paṭhamaṃ satipaṭṭhānaṃ vuttaṃ.",
  "atk-s0201a0:1174_4": "Sukhaṃ niccaṃ attāti gahitesupi ca vedanādīsu vedanā dukkhā,",
  "atk-s0201a0:1174_5": "cittaṃ aniccaṃ,",
  "atk-s0201a0:1174_6": "dhammā anattā,",
  "atk-s0201a0:1174_7": "tesu ca sukhaniccaattavipallāsavipallatthā sattā,",
  "atk-s0201a0:1174_8": "tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti evaṃ subhasukhaniccaattabhāvavipallāsapahānatthaṃ",
  "atk-s0201a0:1174_9": "vā cattārova vuttā anūnā anadhikāti veditabbā.",
  "atk-s0201a0:1175_0": "Na kevalañca vipallāsapahānatthameva,",
  "atk-s0201a0:1175_1": "atha kho caturoghayogāsavaganthaupādānaagatipahānatthampi catubbidhāhārapariññatthañca cattārova vuttāti veditabbā.",
  "atk-s0201a0:1175_2": "Ayaṃ tāva pakaraṇanayo.",
  "atk-s0201a0:1176_0": "Aṭṭhakathāyaṃ pana saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattāroti etadeva vuttaṃ.",
  "atk-s0201a0:1176_1": "Yathā hi catudvāre nagare pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti,",
  "atk-s0201a0:1176_2": "dakkhiṇato pacchimato uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva pavisanti,",
  "atk-s0201a0:1176_3": "evaṃsampadamidaṃ veditabbaṃ.",
  "atk-s0201a0:1176_4": "Nagaraṃ viya hi nibbānamahānagaraṃ.",
  "atk-s0201a0:1176_5": "Dvāraṃ viya aṭṭhaṅgiko lokuttaramaggo.",
  "atk-s0201a0:1176_6": "Pācīnadisādayo viya kāyādayo.",
  "atk-s0201a0:1177_0": "Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti,",
  "atk-s0201a0:1177_1": "evaṃ kāyānupassanāmukhena āgacchantā cuddasavidhena kāyānupassanaṃ bhāvetvā kāyānupassanābhāvanānubhāvanibbattena",
  "atk-s0201a0:1177_2": "ariyamaggena ekaṃ nibbānameva osaranti.",
  "atk-s0201a0:1178_0": "Yathā dakkhiṇato āgacchantā dakkhiṇadisāya uṭṭhānakaṃ bhaṇḍaṃ gahetvā dakkhiṇadvārena nagarameva pavisanti,",
  "atk-s0201a0:1178_1": "evaṃ vedanānupassanāmukhena āgacchantā navavidhena vedanānupassanaṃ bhāvetvā vedanānupassanābhāvanānubhāvanibbattena",
  "atk-s0201a0:1178_2": "ariyamaggena ekaṃ nibbānameva osaranti.",
  "atk-s0201a0:1179_0": "Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena nagarameva pavisanti,",
  "atk-s0201a0:1179_1": "evaṃ cittānupassanāmukhena āgacchantā soḷasavidhena cittānupassanaṃ bhāvetvā cittānupassanābhāvanānubhāvanibbattena",
  "atk-s0201a0:1179_2": "ariyamaggena ekaṃ nibbānameva osaranti.",
  "atk-s0201a0:1180_0": "Yathā uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva pavisanti,",
  "atk-s0201a0:1180_1": "evaṃ dhammānupassanāmukhena āgacchantā pañcavidhena dhammānupassanaṃ bhāvetvā dhammānupassanābhāvanānubhāvanibbattena",
  "atk-s0201a0:1180_2": "ariyamaggena ekaṃ nibbānameva osaranti.",
  "atk-s0201a0:1181_0": "Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattārova vuttāti veditabbā.",
  "atk-s0201a0:1182_0": "Katame cattāroti kathetukamyatā pucchā.",
  "atk-s0201a0:1182_1": "Idhāti imasmiṃ sāsane.",
  "atk-s0201a0:1182_2": "Bhikkhaveti dhammapaṭiggāhakapuggalālapanametaṃ.",
  "atk-s0201a0:1182_3": "Bhikkhūti paṭipattisampādakapuggalanidassanametaṃ.",
  "atk-s0201a0:1182_4": "Aññepi ca devamanussā paṭipattiṃ sampādentiyeva,",
  "atk-s0201a0:1182_5": "seṭṭhattā pana paṭipattiyā bhikkhubhāvadassanato ca,",
  "atk-s0201a0:1182_6": "“bhikkhū”ti āha.",
  "atk-s0201a0:1182_7": "Bhagavato hi anusāsaniṃ sampaṭicchantesu bhikkhu seṭṭho,",
  "atk-s0201a0:1182_8": "sabbappakārāya anusāsaniyā bhājanabhāvato,",
  "atk-s0201a0:1182_9": "tasmā seṭṭhattā “bhikkhū”ti āha.",
  "atk-s0201a0:1182_10": "Tasmiṃ gahite pana sesā gahitāva honti rājagamanādīsu rājaggahaṇena sesaparisā viya.",
  "atk-s0201a0:1182_11": "Yo ca imaṃ paṭipattiṃ paṭipajjati,",
  "atk-s0201a0:1182_12": "so bhikkhu nāma hotīti paṭipattiyā bhikkhubhāvadassanatopi “bhikkhū”ti āha.",
  "atk-s0201a0:1182_13": "Paṭipannako hi devo vā hotu manusso vā,",
  "atk-s0201a0:1182_14": "“bhikkhū”ti saṅkhaṃ gacchatiyeva. Yathāha –",
  "atk-s0201a0:1183_0": "“Alaṅkato cepi samaṃ careyya,",
  "atk-s0201a0:1184_0": "Santo danto niyato brahmacārī;",
  "atk-s0201a0:1185_0": "Sabbesu bhūtesu nidhāya daṇḍaṃ,",
  "atk-s0201a0:1186_0": "So brāhmaṇo so samaṇo sa bhikkhū”ti. ;",
  "atk-s0201a0:1187_0": "Kāyeti rūpakāye.",
  "atk-s0201a0:1187_1": "Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo viya kāyoti adhippeto.",
  "atk-s0201a0:1187_2": "Yathā ca samūhaṭṭhena,",
  "atk-s0201a0:1187_3": "evaṃ kucchitānaṃ āyaṭṭhena.",
  "atk-s0201a0:1187_4": "Kucchitānañhi paramajegucchānaṃ so āyotipi kāyo.",
  "atk-s0201a0:1187_5": "Āyoti uppattideso.",
  "atk-s0201a0:1187_6": "Tatrāyaṃ vacanattho,",
  "atk-s0201a0:1187_7": "āyanti tatoti āyo.",
  "atk-s0201a0:1187_8": "Ke āyanti?",
  "atk-s0201a0:1187_9": "Kucchitā kesādayo.",
  "atk-s0201a0:1187_10": "Iti kucchitānaṃ āyoti kāyo.",
  "atk-s0201a0:1187_11": "Kāyānupassīti kāyamanupassanasīlo,",
  "atk-s0201a0:1187_12": "kāyaṃ vā anupassamāno.",
  "atk-s0201a0:1188_0": "“Kāye”ti ca vatvāpi puna “kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.",
  "atk-s0201a0:1188_1": "Tena na kāye vedanānupassī vā,",
  "atk-s0201a0:1188_2": "cittadhammānupassī vā,",
  "atk-s0201a0:1188_3": "atha kho kāyānupassīyevāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "atk-s0201a0:1188_4": "Tathā na kāye aṅgapaccaṅgavimuttaekadhammānupassī,",
  "atk-s0201a0:1188_5": "nāpi kesalomādivinimuttaitthipurisānupassī.",
  "atk-s0201a0:1188_6": "Yopi cettha kesalomādiko bhūtupādāyasamūhasaṅkhāto kāyo,",
  "atk-s0201a0:1188_7": "tatthapi na bhūtupādāyavinimuttaekadhammānupassī,",
  "atk-s0201a0:1188_8": "atha kho rathasambhārānupassako viya aṅgapaccaṅgasamūhānupassī,",
  "atk-s0201a0:1188_9": "nagarāvayavānupassako viya kesalomādisamūhānupassī,",
  "atk-s0201a0:1188_10": "kadalikkhandhapattavaṭṭivinibbhujanako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-s0201a0:1188_11": "nānappakārato samūhavaseneva kāyasaṅkhātassa vatthuno dassanena ghanavinibbhogo dassito hoti.",
  "atk-s0201a0:1188_12": "Na hettha yathāvuttasamūhavinimutto kāyo vā itthī vā puriso vā añño vā koci dhammo dissati,",
  "atk-s0201a0:1188_13": "yathāvuttadhammasamūhamatteyeva pana tathā tathā sattā micchābhinivesaṃ karonti.",
  "atk-s0201a0:1188_14": "Tenāhu porāṇā –",
  "atk-s0201a0:1189_0": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0201a0:1190_0": "Apassaṃ bajjhate mūḷho, bajjhamāno na muccatī”ti. –",
  "atk-s0201a0:1191_0": "Ghanavinibbhogādidassanatthanti vuttaṃ.",
  "atk-s0201a0:1191_1": "Ādisaddena cettha ayampi attho veditabbo –",
  "atk-s0201a0:1191_2": "ayañhi ekasmiṃ kāye kāyānupassīyeva,",
  "atk-s0201a0:1191_3": "na aññadhammānupassī.",
  "atk-s0201a0:1191_4": "Kiṃ vuttaṃ hoti?",
  "atk-s0201a0:1191_5": "Yathā anudakabhūtāyapi marīciyā udakānupassino honti,",
  "atk-s0201a0:1191_6": "na evaṃ aniccadukkhānattaasubhabhūteyeva imasmiṃ kāye niccasukhaattasubhabhāvānupassī,",
  "atk-s0201a0:1191_7": "atha kho kāyānupassī aniccadukkhānattaasubhākārasamūhānupassīyevāti.",
  "atk-s0201a0:1191_8": "Atha vā yvāyaṃ parato “idha,",
  "atk-s0201a0:1191_9": "bhikkhave,",
  "atk-s0201a0:1191_10": "bhikkhu araññagato vā…pe…",
  "atk-s0201a0:1191_11": "so satova assasatī”tiādinā nayena assāsapassāsādicuṇṇikajātaaṭṭhikapariyosāno kāyo vutto,",
  "atk-s0201a0:1191_12": "yo ca “idhekacco pathavikāyaṃ aniccato anupassati āpokāyaṃ tejokāyaṃ vāyokāyaṃ kesakāyaṃ lomakāyaṃ chavikāyaṃ",
  "atk-s0201a0:1191_13": "cammakāyaṃ maṃsakāyaṃ ruhirakāyaṃ nahārukāyaṃ aṭṭhikāyaṃ aṭṭhimiñjakāya”nti paṭisambhidāyaṃ kāyo vutto,",
  "atk-s0201a0:1191_14": "tassa sabbassa imasmiṃyeva kāye anupassanato “kāye kāyānupassī”ti evampi attho daṭṭhabbo.",
  "atk-s0201a0:1192_0": "Atha vā kāye ahanti vā mamanti vā evaṃ gahetabbassa yassa kassaci ananupassanato tassa tasseva pana kesālomādikassa",
  "atk-s0201a0:1192_1": "nānādhammasamūhassa anupassanato kāye kesādidhammasamūhasaṅkhātakāyānupassīti evamattho daṭṭhabbo.",
  "atk-s0201a0:1192_2": "Apica “imasmiṃ kāye aniccato anupassati,",
  "atk-s0201a0:1192_3": "no niccato”tiādinā nayena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0201a0:1192_4": "kāyassānupassanatopi “kāye kāyānupassī”ti evampi attho daṭṭhabbo.",
  "atk-s0201a0:1193_0": "Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ sattannaṃ anupassanānaṃ vasena aniccato anupassati,",
  "atk-s0201a0:1193_1": "no niccato.",
  "atk-s0201a0:1193_2": "Dukkhato anupassati,",
  "atk-s0201a0:1193_3": "no sukhato.",
  "atk-s0201a0:1193_4": "Anattato anupassati,",
  "atk-s0201a0:1193_5": "no attato.",
  "atk-s0201a0:1193_6": "Nibbindati,",
  "atk-s0201a0:1193_7": "no nandati.",
  "atk-s0201a0:1193_8": "Virajjati,",
  "atk-s0201a0:1193_9": "no rajjati.",
  "atk-s0201a0:1193_10": "Nirodheti,",
  "atk-s0201a0:1193_11": "no samudeti.",
  "atk-s0201a0:1193_12": "Paṭinissajjati,",
  "atk-s0201a0:1193_13": "no ādiyati.",
  "atk-s0201a0:1193_14": "So taṃ aniccato anupassanto niccasaññaṃ pajahati,",
  "atk-s0201a0:1193_15": "dukkhato anupassanto sukhasaññaṃ pajahati,",
  "atk-s0201a0:1193_16": "anattato anupassanto attasaññaṃ pajahati,",
  "atk-s0201a0:1193_17": "nibbindanto nandiṃ pajahati,",
  "atk-s0201a0:1193_18": "virajjanto rāgaṃ pajahati,",
  "atk-s0201a0:1193_19": "nirodhento samudayaṃ pajahati,",
  "atk-s0201a0:1193_20": "paṭinissajjanto ādānaṃ pajahatīti veditabbo.",
  "atk-s0201a0:1194_0": "Viharatīti iriyati.",
  "atk-s0201a0:1194_1": "Ātāpīti tīsu bhavesu kilese ātāpetīti ātāpo,",
  "atk-s0201a0:1194_2": "vīriyassetaṃ nāmaṃ.",
  "atk-s0201a0:1194_3": "Ātāpo assa atthīti ātāpī.",
  "atk-s0201a0:1194_4": "Sampajānoti sampajaññasaṅkhātena ñāṇena samannāgato.",
  "atk-s0201a0:1194_5": "Satimāti kāyapariggāhikāya satiyā samannāgato.",
  "atk-s0201a0:1194_6": "Ayaṃ pana yasmā satiyā ārammaṇaṃ pariggahetvā paññāya anupassati,",
  "atk-s0201a0:1194_7": "na hi sativirahitassa anupassanā nāma atthi.",
  "atk-s0201a0:1194_8": "Tenevāha “satiñca khvāhaṃ,",
  "atk-s0201a0:1194_9": "bhikkhave,",
  "atk-s0201a0:1194_10": "sabbatthikaṃ vadāmī”ti.",
  "atk-s0201a0:1194_11": "Tasmā ettha “kāye kāyānupassī viharatī”ti ettāvatā kāyānupassanāsatipaṭṭhānakammaṭṭhānaṃ vuttaṃ hoti.",
  "atk-s0201a0:1194_12": "Atha vā yasmā anātāpino antosaṅkhepo antarāyakaro hoti,",
  "atk-s0201a0:1194_13": "asampajāno upāyapariggahe anupāyaparivajjane ca sammuyhati,",
  "atk-s0201a0:1194_14": "muṭṭhassati upāyāpariccāge anupāyāpariggahe ca asamattho hoti,",
  "atk-s0201a0:1194_15": "tenassa taṃ kammaṭṭhānaṃ na sampajjati,",
  "atk-s0201a0:1194_16": "tasmā yesaṃ dhammānaṃ ānubhāvena taṃ sampajjati.",
  "atk-s0201a0:1194_17": "Tesaṃ dassanatthaṃ “ātāpī sampajāno satimāti idaṃ vutta”nti veditabbaṃ.",
  "atk-s0201a0:1195_0": "Iti kāyānupassanāsatipaṭṭhānaṃ sampayogaṅgañcassa dassetvā idāni pahānaṅgaṃ dassetuṃ vineyya loke abhijjhādomanassanti vuttaṃ.",
  "atk-s0201a0:1195_1": "Tattha vineyyāti tadaṅgavinayena vā vikkhambhanavinayena vā vinayitvā.",
  "atk-s0201a0:1195_2": "Loketi tasmiṃyeva kāye.",
  "atk-s0201a0:1195_3": "Kāyo hi idha lujjanapalujjanaṭṭhena lokoti adhippeto.",
  "atk-s0201a0:1195_4": "Yasmā panassa na kāyamatteyeva abhijjhādomanassaṃ pahīyati,",
  "atk-s0201a0:1195_5": "vedanādīsupi pahīyatiyeva,",
  "atk-s0201a0:1195_6": "tasmā “pañcapi upādānakkhandhā loko”ti vibhaṅge vuttaṃ.",
  "atk-s0201a0:1195_7": "Lokasaṅkhātattā vā tesaṃ dhammānaṃ atthuddhāranayenetaṃ vuttaṃ.",
  "atk-s0201a0:1195_8": "Yaṃ panāha “tattha katamo loko?",
  "atk-s0201a0:1195_9": "Sveva kāyo loko”ti.",
  "atk-s0201a0:1195_10": "Ayamevettha attho,",
  "atk-s0201a0:1195_11": "tasmiṃ loke abhijjhādomanassaṃ vineyyāti evaṃ sambandho daṭṭhabbo.",
  "atk-s0201a0:1195_12": "Yasmā panettha abhijjhāgahaṇena kāmacchando,",
  "atk-s0201a0:1195_13": "domanassaggahaṇena byāpādo saṅgahaṃ gacchati,",
  "atk-s0201a0:1195_14": "tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ hotīti veditabbaṃ.",
  "atk-s0201a0:1196_0": "Visesena cettha abhijjhāvinayena kāyasampattimūlakassa anurodhassa,",
  "atk-s0201a0:1196_1": "domanassavinayena pana kāyavipattimūlakassa virodhassa,",
  "atk-s0201a0:1196_2": "abhijjhāvinayena ca kāye abhiratiyā,",
  "atk-s0201a0:1196_3": "domanassavinayena kāyabhāvanāya anabhiratiyā,",
  "atk-s0201a0:1196_4": "abhijjhāvinayena kāye abhūtānaṃ subhasukhabhāvādīnaṃ pakkhepassa,",
  "atk-s0201a0:1196_5": "domanassavinayena ca kāye bhūtānaṃ asubhāsukhabhāvādīnaṃ apanayanassa ca pahānaṃ vuttaṃ.",
  "atk-s0201a0:1196_6": "Tena yogāvacarassa yogānubhāvo yogasamatthatā ca dīpitā hoti.",
  "atk-s0201a0:1196_7": "Yogānubhāvo hi esa,",
  "atk-s0201a0:1196_8": "yadidaṃ anurodhavirodhavippamutto aratiratisaho abhūtapakkhepabhūtāpanayanavirahito ca hoti.",
  "atk-s0201a0:1196_9": "Anurodhavirodhavippamutto cesa aratiratisaho abhūtaṃ apakkhipanto bhūtañca anapanento yogasamattho hotīti.",
  "atk-s0201a0:1197_0": "Aparo nayo “kāye kāyānupassī”ti ettha anupassanāya kammaṭṭhānaṃ vuttaṃ.",
  "atk-s0201a0:1197_1": "“Viharatī”ti ettha vuttavihārena kammaṭṭhānikassa kāyapariharaṇaṃ.",
  "atk-s0201a0:1197_2": "“Ātāpī”tiādīsu ātāpena sammappadhānaṃ,",
  "atk-s0201a0:1197_3": "satisampajaññena sabbatthikakammaṭṭhānaṃ,",
  "atk-s0201a0:1197_4": "kammaṭṭhānapariharaṇūpāyo vā,",
  "atk-s0201a0:1197_5": "satiyā vā kāyānupassanāvasena paṭiladdhasamatho,",
  "atk-s0201a0:1197_6": "sampajaññena vipassanā,",
  "atk-s0201a0:1197_7": "abhijjhādomanassavinayena bhāvanāphalaṃ vuttanti veditabbaṃ.",
  "atk-s0201a0:1198_0": "Vibhaṅge pana “anupassī”ti tattha katamā anupassanā?",
  "atk-s0201a0:1198_1": "Yā paññā pajānanā…pe…",
  "atk-s0201a0:1198_2": "sammādiṭṭhi.",
  "atk-s0201a0:1198_3": "Ayaṃ vuccati anupassanā.",
  "atk-s0201a0:1198_4": "Imāya anupassanāya upeto hoti samupeto upāgato samupāgato upapanno sampanno samannāgato.",
  "atk-s0201a0:1198_5": "Tena vuccati anupassīti.",
  "atk-s0201a0:1199_0": "Viharatīti iriyati vattati pāleti yapeti yāpeti carati viharati. Tena vuccati viharatīti.",
  "atk-s0201a0:1200_0": "Ātāpīti tattha katamo ātāpo?",
  "atk-s0201a0:1200_1": "Yo cetasiko vīriyārambho…pe…",
  "atk-s0201a0:1200_2": "sammāvāyāmo.",
  "atk-s0201a0:1200_3": "Ayaṃ vuccati ātāpo.",
  "atk-s0201a0:1200_4": "Iminā ātāpena upeto hoti…pe…",
  "atk-s0201a0:1200_5": "samannāgato.",
  "atk-s0201a0:1200_6": "Tena vuccati ātāpīti.",
  "atk-s0201a0:1201_0": "Sampajānoti tattha katamaṃ sampajaññaṃ?",
  "atk-s0201a0:1201_1": "Yā paññā pajānanā…pe…",
  "atk-s0201a0:1201_2": "sammādiṭṭhi.",
  "atk-s0201a0:1201_3": "Idaṃ vuccati sampajaññaṃ.",
  "atk-s0201a0:1201_4": "Iminā sampajaññena upeto hoti…pe…",
  "atk-s0201a0:1201_5": "samannāgato.",
  "atk-s0201a0:1201_6": "Tena vuccati sampajānoti.",
  "atk-s0201a0:1202_0": "Satimāti tattha katamā sati?",
  "atk-s0201a0:1202_1": "Yā sati anussati…pe…",
  "atk-s0201a0:1202_2": "sammāsati.",
  "atk-s0201a0:1202_3": "Ayaṃ vuccati sati.",
  "atk-s0201a0:1202_4": "Imāya satiyā upeto hoti…pe…",
  "atk-s0201a0:1202_5": "samannāgato.",
  "atk-s0201a0:1202_6": "Tena vuccati satimāti.",
  "atk-s0201a0:1203_0": "Vineyya loke abhijjhādomanassanti tattha katamo loko?",
  "atk-s0201a0:1203_1": "Sveva kāyo loko,",
  "atk-s0201a0:1203_2": "pañcapi upādānakkhandhā loko.",
  "atk-s0201a0:1203_3": "Ayaṃ vuccati loko.",
  "atk-s0201a0:1203_4": "Tattha katamā abhijjhā?",
  "atk-s0201a0:1203_5": "Yo rāgo sārāgo anunayo anurodho nandī nandīrāgo cittassa sārāgo,",
  "atk-s0201a0:1203_6": "ayaṃ vuccati abhijjhā.",
  "atk-s0201a0:1203_7": "Tattha katamaṃ domanassaṃ?",
  "atk-s0201a0:1203_8": "Yaṃ cetasikaṃ asātaṃ,",
  "atk-s0201a0:1203_9": "cetasikaṃ dukkhaṃ,",
  "atk-s0201a0:1203_10": "cetosamphassajaṃ asātaṃ…pe…",
  "atk-s0201a0:1203_11": "dukkhā vedanā.",
  "atk-s0201a0:1203_12": "Idaṃ vuccati domanassaṃ.",
  "atk-s0201a0:1203_13": "Iti ayañca abhijjhā idañca domanassaṃ imamhi loke vinītā honti paṭivinītā santā vūpasantā samitā vūpasamitā",
  "atk-s0201a0:1203_14": "atthaṅgatā abbhatthaṅgatā appitā byappitā sositā visositā byantīkatā,",
  "atk-s0201a0:1203_15": "tena vuccati vineyya loke abhijjhādomanassanti evametesaṃ padānamattho vutto.",
  "atk-s0201a0:1203_16": "Tena saha ayaṃ aṭṭhakathānayo yathā saṃsandati,",
  "atk-s0201a0:1203_17": "evaṃ veditabbo.",
  "atk-s0201a0:1203_18": "Ayaṃ tāva kāyānupassanāsatipaṭṭhānuddesassa atthavaṇṇanā.",
  "atk-s0201a0:1204_0": "Vedanāsu… citte…",
  "atk-s0201a0:1204_1": "dhammesu dhammānupassī viharati…pe…",
  "atk-s0201a0:1204_2": "vineyya loke abhijjhādomanassanti ettha pana vedanānupassīti evamādīsu vedanādīnaṃ puna vacane payojanaṃ kāyānupassanāyaṃ vuttanayeneva veditabbaṃ.",
  "atk-s0201a0:1204_3": "Vedanāsu vedanānupassī,",
  "atk-s0201a0:1204_4": "citte cittānupassī,",
  "atk-s0201a0:1204_5": "dhammesu dhammānupassīti ettha pana vedanāti tisso vedanā,",
  "atk-s0201a0:1204_6": "tā ca lokiyā eva.",
  "atk-s0201a0:1204_7": "Cittampi lokiyaṃ,",
  "atk-s0201a0:1204_8": "tathā dhammā.",
  "atk-s0201a0:1204_9": "Tesaṃ vibhāgo niddesavāre pākaṭo bhavissati.",
  "atk-s0201a0:1204_10": "Kevalaṃ panidha yathā vedanā anupassitabbā,",
  "atk-s0201a0:1204_11": "tathā anupassanto vedanāsu vedanānupassīti veditabbo.",
  "atk-s0201a0:1204_12": "Esa nayo cittadhammesupi.",
  "atk-s0201a0:1204_13": "Kathañca vedanā anupassitabbāti?",
  "atk-s0201a0:1204_14": "Sukhā tāva vedanā dukkhato,",
  "atk-s0201a0:1204_15": "dukkhā sallato,",
  "atk-s0201a0:1204_16": "adukkhamasukhā aniccato. Yathāha –",
  "atk-s0201a0:1205_0": "“Yo sukhaṃ dukkhato adda, dukkhamaddakkhi sallato;",
  "atk-s0201a0:1206_0": "Adukkhamasukhaṃ santaṃ, adakkhi naṃ aniccato;",
  "atk-s0201a0:1207_0": "Sa ve sammaddaso bhikkhu, upasanto carissatī”ti. ;",
  "atk-s0201a0:1208_0": "Sabbā eva cetā dukkhātipi anupassitabbā.",
  "atk-s0201a0:1208_1": "Vuttañhetaṃ “yaṃkiñci vedayitaṃ,",
  "atk-s0201a0:1208_2": "sabbaṃ taṃ dukkhasminti vadāmī”ti.",
  "atk-s0201a0:1208_3": "Sukhadukkhatopi ca anupassitabbā.",
  "atk-s0201a0:1208_4": "Yathāha “sukhā vedanā ṭhitisukhā vipariṇāmadukkhā”ti sabbaṃ vitthāretabbaṃ.",
  "atk-s0201a0:1208_5": "Apica aniccādisattānupassanāvasenapi anupassitabbā.",
  "atk-s0201a0:1208_6": "Sesaṃ niddesavāreyeva pākaṭaṃ bhavissati.",
  "atk-s0201a0:1208_7": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ aniccādisattānupassanānaṃ",
  "atk-s0201a0:1208_8": "niddesavāre āgatasarāgādibhedānañca vasena anupassitabbaṃ.",
  "atk-s0201a0:1208_9": "Dhammā salakkhaṇasāmaññalakkhaṇānaṃ suññatadhammassa aniccādisattānupassanānaṃ niddesavāre āgatasantāsantādibhedānañca vasena anupassitabbā.",
  "atk-s0201a0:1208_10": "Sesaṃ vuttanayameva.",
  "atk-s0201a0:1208_11": "Kāmañcettha yassa kāyasaṅkhāte loke abhijjhādomanassaṃ pahīnaṃ,",
  "atk-s0201a0:1208_12": "tassa vedanādilokesupi taṃ pahīnameva.",
  "atk-s0201a0:1208_13": "Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṃ.",
  "atk-s0201a0:1208_14": "Yato vā ekattha pahīnaṃ sesesupi pahīnaṃ hoti.",
  "atk-s0201a0:1208_15": "Tenevassa tattha pahānadassanatthampi evaṃ vuttanti veditabbanti.",
  "atk-s0201a0:1209_0": "Uddesavārakathāvaṇṇanā niṭṭhitā.",
  "atk-s0201a0:1210_0": "Kāyānupassanāānāpānapabbavaṇṇanā",
  "atk-s0201a0:1211_0": "107.",
  "atk-s0201a0:1211_1": "Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni upakaraṇāni kattukāmo",
  "atk-s0201a0:1211_2": "ekaṃ mahāveṇuṃ labhitvā catudhā bhinditvā tato ekekaṃ veṇukhaṇḍaṃ gahetvā phāletvā taṃ taṃ upakaraṇaṃ kareyya,",
  "atk-s0201a0:1211_3": "evameva bhagavā satipaṭṭhānadesanāya sattānaṃ anekappakāravisesādhigamaṃ kattukāmo ekameva sammāsatiṃ “cattāro satipaṭṭhānā.",
  "atk-s0201a0:1211_4": "Katame cattāro? Idha,",
  "atk-s0201a0:1211_5": "bhikkhave,",
  "atk-s0201a0:1211_6": "bhikkhu kāye kāyānupassī viharatī”tiādinā nayena ārammaṇavasena catudhā bhinditvā tato ekekaṃ satipaṭṭhānaṃ",
  "atk-s0201a0:1211_7": "gahetvā vibhajanto “kathañca bhikkhave”tiādinā nayena niddesavāraṃ vattumāraddho.",
  "atk-s0201a0:1212_0": "Tattha kathañcātiādi vitthāretukamyatā pucchā.",
  "atk-s0201a0:1212_1": "Ayaṃ panettha saṅkhepattho –",
  "atk-s0201a0:1212_2": "bhikkhave,",
  "atk-s0201a0:1212_3": "kena ca pakārena bhikkhu kāye kāyānupassī viharatīti?",
  "atk-s0201a0:1212_4": "Esa nayo sabbapucchāvāresu. Idha,",
  "atk-s0201a0:1212_5": "bhikkhave,",
  "atk-s0201a0:1212_6": "bhikkhūti,",
  "atk-s0201a0:1212_7": "bhikkhave,",
  "atk-s0201a0:1212_8": "imasmiṃ sāsane bhikkhu.",
  "atk-s0201a0:1212_9": "Ayañhettha idha-",
  "atk-s0201a0:1212_10": "saddo sabbappakārakāyānupassanānibbattakassa puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-s0201a0:1212_11": "Vuttañhetaṃ “idheva,",
  "atk-s0201a0:1212_12": "bhikkhave,",
  "atk-s0201a0:1212_13": "samaṇo…pe…",
  "atk-s0201a0:1212_14": "suññā parappavādā samaṇebhi aññehī”ti.",
  "atk-s0201a0:1212_15": "Tena vuttaṃ “imasmiṃ sāsane bhikkhū”ti.",
  "atk-s0201a0:1213_0": "“Araññagato vā…pe…",
  "atk-s0201a0:1213_1": "suññāgāragato vā”ti idamassa satipaṭṭhānabhāvanānurūpasenāsanapariggahaparidīpanaṃ.",
  "atk-s0201a0:1213_2": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ kammaṭṭhānavīthiṃ otarituṃ na icchati,",
  "atk-s0201a0:1213_3": "kūṭagoṇayuttaratho viya uppathameva dhāvati,",
  "atk-s0201a0:1213_4": "tasmā seyyathāpi nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-s0201a0:1213_5": "apanetvā ekamante mahantaṃ thambhaṃ nikhaṇitvā tattha yottena bandheyya.",
  "atk-s0201a0:1213_6": "Athassa so vaccho ito cito ca vipphanditvā palāyituṃ asakkonto tameva thambhaṃ upanisīdeyya vā upanipajjeyya vā,",
  "atk-s0201a0:1213_7": "evameva imināpi bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ dametukāmena rūpādiārammaṇato",
  "atk-s0201a0:1213_8": "apanetvā araññaṃ vā rukkhamūlaṃ vā suññāgāraṃ vā pavesetvā tattha satipaṭṭhānārammaṇatthambhe satiyottena",
  "atk-s0201a0:1213_9": "bandhitabbaṃ.",
  "atk-s0201a0:1213_10": "Evamassa taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "atk-s0201a0:1213_11": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca.",
  "atk-s0201a0:1213_12": "Tenāhu porāṇā –",
  "atk-s0201a0:1214_0": "“Yathā thambhe nibandheyya, vacchaṃ damaṃ naro idha;",
  "atk-s0201a0:1215_0": "Bandheyyevaṃ sakaṃ cittaṃ, satiyārammaṇe daḷha”nti.",
  "atk-s0201a0:1216_0": "Evamassa taṃ senāsanaṃ bhāvanānurūpaṃ hoti.",
  "atk-s0201a0:1216_1": "Tena vuttaṃ “idamassa satipaṭṭhānabhāvanānurūpasenāsanapariggahaparidīpana”nti.",
  "atk-s0201a0:1217_0": "Apica yasmā idaṃ kāyānupassanāya muddhabhūtaṃ sabbabuddhapaccekabuddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ",
  "atk-s0201a0:1217_1": "ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā na sukaraṃ sampādetuṃ,",
  "atk-s0201a0:1217_2": "saddakaṇṭakattā jhānassa.",
  "atk-s0201a0:1217_3": "Agāmake pana araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ nibbattetvā",
  "atk-s0201a0:1217_4": "tadeva jhānaṃ pādakaṃ katvā saṅkhāre sammasitvā aggaphalaṃ arahattaṃ pāpuṇituṃ.",
  "atk-s0201a0:1217_5": "Tasmāssa anurūpasenāsanaṃ dassento bhagavā “araññagato vā”tiādimāha.",
  "atk-s0201a0:1218_0": "Vatthuvijjācariyo viya hi bhagavā.",
  "atk-s0201a0:1218_1": "So yathā vatthuvijjācariyo nagarabhūmiṃ passitvā suṭṭhu upaparikkhitvā “ettha nagaraṃ māpethā”ti upadisati,",
  "atk-s0201a0:1218_2": "sotthinā ca nagare niṭṭhite rājakulato mahāsakkāraṃ labhati,",
  "atk-s0201a0:1218_3": "evameva yogāvacarassa anurūpaṃ senāsanaṃ upaparikkhitvā “ettha kammaṭṭhānaṃ anuyuñjitabba”nti upadisati.",
  "atk-s0201a0:1218_4": "Tato tattha kammaṭṭhānaṃ anuyuñjantena yoginā anukkamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "atk-s0201a0:1219_0": "Ayaṃ pana bhikkhu dīpisadisoti vuccati.",
  "atk-s0201a0:1219_1": "Yathā hi mahādīpirājā araññe tiṇagahanaṃ vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo mige gaṇhāti,",
  "atk-s0201a0:1219_2": "evameva ayaṃ araññādīsu kammaṭṭhānaṃ anuyuñjanto bhikkhu yathākkamena cattāro magge ceva cattāri ariyaphalāni ca gaṇhāti.",
  "atk-s0201a0:1219_3": "Tenāhu porāṇā –",
  "atk-s0201a0:1220_0": "“Yathāpi dīpiko nāma, nilīyitvā gaṇhatī mige;",
  "atk-s0201a0:1221_0": "Tathevāyaṃ buddhaputto, yuttayogo vipassako;",
  "atk-s0201a0:1222_0": "Araññaṃ pavisitvāna, gaṇhāti phalamuttama”nti.",
  "atk-s0201a0:1223_0": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.",
  "atk-s0201a0:1223_1": "Ito paraṃ imasmiṃ tāva ānāpānapabbe yaṃ vattabbaṃ siyā,",
  "atk-s0201a0:1223_2": "taṃ visuddhimagge vuttameva.",
  "atk-s0201a0:1224_0": "Tassa pana imesaṃ “dīghaṃ vā assasanto dīghaṃ assasāmīti pajānāti…pe…",
  "atk-s0201a0:1224_1": "passambhayaṃ kāyasaṅkhāraṃ passasissāmīti sikkhatī”ti evaṃ vuttānaṃ assāsapassāsānaṃ vasena sikkhato assāsapassāsanimitte cattāri jhānāni uppajjanti.",
  "atk-s0201a0:1224_2": "So jhānā vuṭṭhahitvā assāsapassāse vā pariggaṇhāti jhānaṅgāni vā.",
  "atk-s0201a0:1224_3": "Tattha assāsapassāsakammiko “ime assāsapassāsā kiṃ nissitā,",
  "atk-s0201a0:1224_4": "vatthuṃ nissitā,",
  "atk-s0201a0:1224_5": "vatthu nāma karajakāyo,",
  "atk-s0201a0:1224_6": "karajakāyo nāma cattāri mahābhūtāni upādārūpañcā”ti evaṃ rūpaṃ pariggaṇhāti,",
  "atk-s0201a0:1224_7": "tato tadārammaṇe phassapañcamake nāmanti evaṃ nāmarūpaṃ pariggahetvā tassa paccayaṃ pariyesanto avijjādipaṭiccasamuppādaṃ",
  "atk-s0201a0:1224_8": "disvā “paccayapaccayuppannadhammamattamevetaṃ,",
  "atk-s0201a0:1224_9": "añño satto vā puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena arahattaṃ pāpuṇāti.",
  "atk-s0201a0:1224_10": "Idaṃ ekassa bhikkhuno yāva arahattā niyyānamukhaṃ.",
  "atk-s0201a0:1225_0": "Jhānakammikopi “imāni jhānaṅgāni kiṃ nissitāni,",
  "atk-s0201a0:1225_1": "vatthuṃ nissitāni.",
  "atk-s0201a0:1225_2": "Vatthu nāma karajakāyoti jhānaṅgāni nāmaṃ,",
  "atk-s0201a0:1225_3": "karajakāyo rūpa”nti nāmarūpaṃ vavatthapetvā tassa paccayaṃ pariyesanto avijjādipaccayākāraṃ disvā “paccayapaccayuppannadhammamattamevetaṃ,",
  "atk-s0201a0:1225_4": "añño satto vā puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena arahattaṃ pāpuṇāti,",
  "atk-s0201a0:1225_5": "idaṃ ekassa bhikkhuno yāva arahattā niyyānamukhaṃ.",
  "atk-s0201a0:1226_0": "Iti ajjhattaṃ vāti evaṃ attano vā assāsapassāsakāye kāyānupassī viharati.",
  "atk-s0201a0:1226_1": "Bahiddhā vāti parassa vā assāsapassāsakāye.",
  "atk-s0201a0:1226_2": "Ajjhattabahiddhā vāti kālena attano,",
  "atk-s0201a0:1226_3": "kālena parassa assāsapassāsakāye.",
  "atk-s0201a0:1226_4": "Etenassa paguṇakammaṭṭhānaṃ aṭṭhapetvā aparāparaṃ sañcaraṇakālo kathito.",
  "atk-s0201a0:1226_5": "Ekasmiṃ kāle panidaṃ ubhayaṃ na labbhati.",
  "atk-s0201a0:1227_0": "Samudayadhammānupassī vāti yathā nāma kammārabhastañca gaggaranāḷiñca tajjañca vāyāmaṃ paṭicca vāto aparāparaṃ sañcarati,",
  "atk-s0201a0:1227_1": "evaṃ bhikkhuno karajakāyañca nāsāpuṭañca cittañca paṭicca assāsapassāsakāyo aparāparaṃ sañcarati.",
  "atk-s0201a0:1227_2": "Kāyādayo dhammā samudayadhammā,",
  "atk-s0201a0:1227_3": "te passanto “samudayadhammānupassī vā kāyasmiṃ viharatī”ti vuccati.",
  "atk-s0201a0:1227_4": "Vayadhammānupassī vāti yathā bhastāya apanītāya gaggaranāḷiyā bhinnāya tajje ca vāyāme asati so vāto nappavattati,",
  "atk-s0201a0:1227_5": "evameva kāye bhinne nāsāpuṭe viddhaste citte ca niruddhe assāsapassāsakāyo nāma nappavattatīti kāyādinirodhā",
  "atk-s0201a0:1227_6": "assāsapassāsanirodhoti evaṃ passanto “vayadhammānupassī vā kāyasmiṃ viharatī”ti vuccati.",
  "atk-s0201a0:1227_7": "Samudayavayadhammānupassī vāti kālena samudayaṃ,",
  "atk-s0201a0:1227_8": "kālena vayaṃ anupassanto.",
  "atk-s0201a0:1227_9": "Atthi kāyoti vā panassāti kāyova atthi, na satto,",
  "atk-s0201a0:1227_10": "na puggalo, na itthī,",
  "atk-s0201a0:1227_11": "na puriso, na attā,",
  "atk-s0201a0:1227_12": "na attaniyaṃ, nāhaṃ, na mama, na koci,",
  "atk-s0201a0:1227_13": "na kassacīti evamassa sati paccupaṭṭhitā hoti.",
  "atk-s0201a0:1228_0": "Yāvadevāti payojanaparicchedavavatthāpanametaṃ.",
  "atk-s0201a0:1228_1": "Idaṃ vuttaṃ hoti –",
  "atk-s0201a0:1228_2": "yā sati paccupaṭṭhitā hoti,",
  "atk-s0201a0:1228_3": "sā na aññatthāya.",
  "atk-s0201a0:1228_4": "Atha kho yāvadeva ñāṇamattāya aparāparaṃ uttaruttari ñāṇapamāṇatthāya ceva satipamāṇatthāya ca,",
  "atk-s0201a0:1228_5": "satisampajaññānaṃ vuḍḍhatthāyāti attho.",
  "atk-s0201a0:1228_6": "Anissito ca viharatīti taṇhānissayadiṭṭhinissayānaṃ vasena anissito viharati.",
  "atk-s0201a0:1228_7": "Na ca kiñci loke upādiyatīti lokasmiṃ kiñci rūpaṃ vā…pe…",
  "atk-s0201a0:1228_8": "viññāṇaṃ vā “ayaṃ me attā vā attaniyaṃ vā”ti na gaṇhāti.",
  "atk-s0201a0:1228_9": "Evampīti upariatthaṃ upādāya sampiṇḍanattho pikāro.",
  "atk-s0201a0:1228_10": "Iminā pana padena bhagavā ānāpānapabbadesanaṃ niyyātetvā dasseti.",
  "atk-s0201a0:1229_0": "Tattha assāsapassāsapariggāhikā sati dukkhasaccaṃ,",
  "atk-s0201a0:1229_1": "tassā samuṭṭhāpikā purimataṇhā samudayasaccaṃ,",
  "atk-s0201a0:1229_2": "ubhinnaṃ appavatti nirodhasaccaṃ,",
  "atk-s0201a0:1229_3": "dukkhaparijānano samudayapajahano nirodhārammaṇo ariyamaggo maggasaccaṃ.",
  "atk-s0201a0:1229_4": "Evaṃ catusaccavasena ussakkitvā nibbutiṃ pāpuṇātīti idamekassa assāsapassāsavasena abhiniviṭṭhassa bhikkhuno yāva arahattā niyyānamukhanti.",
  "atk-s0201a0:1230_0": "Ānāpānapabbavaṇṇanā niṭṭhitā.",
  "atk-s0201a0:1231_0": "Iriyāpathapabbavaṇṇanā",
  "atk-s0201a0:1232_0": "108.",
  "atk-s0201a0:1232_1": "Evaṃ assāsapassāsavasena kāyānupassanaṃ vibhajitvā idāni iriyāpathavasena vibhajituṃ puna caparantiādimāha.",
  "atk-s0201a0:1232_2": "Tattha kāmaṃ soṇasiṅgālādayopi gacchantā “gacchāmā”ti jānanti.",
  "atk-s0201a0:1232_3": "Na panetaṃ evarūpaṃ jānanaṃ sandhāya vuttaṃ.",
  "atk-s0201a0:1232_4": "Evarūpañhi jānanaṃ sattūpaladdhiṃ na pajahati,",
  "atk-s0201a0:1232_5": "attasaññaṃ na ugghāṭeti,",
  "atk-s0201a0:1232_6": "kammaṭṭhānaṃ vā satipaṭṭhānabhāvanā vā na hoti.",
  "atk-s0201a0:1232_7": "Imassa pana bhikkhuno jānanaṃ sattūpaladdhiṃ pajahati,",
  "atk-s0201a0:1232_8": "attasaññaṃ ugghāṭeti,",
  "atk-s0201a0:1232_9": "kammaṭṭhānañceva satipaṭṭhānabhāvanā ca hoti.",
  "atk-s0201a0:1232_10": "Idañhi “ko gacchati,",
  "atk-s0201a0:1232_11": "kassa gamanaṃ,",
  "atk-s0201a0:1232_12": "kiṃ kāraṇā gacchatī”ti evaṃ sampajānanaṃ sandhāya vuttaṃ.",
  "atk-s0201a0:1232_13": "Ṭhānādīsupi eseva nayo.",
  "atk-s0201a0:1233_0": "Tattha ko gacchatīti na koci satto vā puggalo vā gacchati.",
  "atk-s0201a0:1233_1": "Kassa gamananti na kassaci sattassa vā puggalassa vā gamanaṃ.",
  "atk-s0201a0:1233_2": "Kiṃ kāraṇā gacchatīti cittakiriyavāyodhātuvipphārena gacchati.",
  "atk-s0201a0:1233_3": "Tasmā esa evaṃ pajānāti “gacchāmī”ti cittaṃ uppajjati,",
  "atk-s0201a0:1233_4": "taṃ vāyaṃ janeti,",
  "atk-s0201a0:1233_5": "vāyo viññattiṃ janeti,",
  "atk-s0201a0:1233_6": "cittakiriyavāyodhātuvipphārena sakalakāyassa purato abhinīhāro gamananti vuccati.",
  "atk-s0201a0:1233_7": "Ṭhānādīsupi eseva nayo.",
  "atk-s0201a0:1234_0": "Tatrāpi hi “tiṭṭhāmī”ti cittaṃ uppajjati,",
  "atk-s0201a0:1234_1": "taṃ vāyaṃ janeti,",
  "atk-s0201a0:1234_2": "vāyo viññattiṃ janeti,",
  "atk-s0201a0:1234_3": "cittakiriyavāyodhātuvipphārena sakalakāyassa koṭito paṭṭhāya ussitabhāvo ṭhānanti vuccati.",
  "atk-s0201a0:1234_4": "“Nisīdāmī”ti cittaṃ uppajjati,",
  "atk-s0201a0:1234_5": "taṃ vāyaṃ janeti,",
  "atk-s0201a0:1234_6": "vāyo viññattiṃ janeti,",
  "atk-s0201a0:1234_7": "cittakiriyavāyodhātuvipphārena heṭṭhimakāyassa samiñjanaṃ uparimakāyassa ussitabhāvo nisajjāti vuccati.",
  "atk-s0201a0:1234_8": "“Sayāmī”ti cittaṃ uppajjati,",
  "atk-s0201a0:1234_9": "taṃ vāyaṃ janeti,",
  "atk-s0201a0:1234_10": "vāyo viññattiṃ janeti,",
  "atk-s0201a0:1234_11": "cittakiriyavāyodhātuvipphārena sakalasarīrassa tiriyato pasāraṇaṃ sayananti vuccatīti.",
  "atk-s0201a0:1235_0": "Tassa evaṃ pajānato evaṃ hoti “satto gacchati satto tiṭṭhatī”ti vuccati.",
  "atk-s0201a0:1235_1": "Atthi pana koci satto gacchanto vā ṭhito vā natthi.",
  "atk-s0201a0:1235_2": "Yathā pana “sakaṭaṃ gacchati sakaṭaṃ tiṭṭhatī”ti vuccati,",
  "atk-s0201a0:1235_3": "na ca kiñci sakaṭaṃ nāma gacchantaṃ vā tiṭṭhantaṃ vā atthi.",
  "atk-s0201a0:1235_4": "Cattāro pana goṇe yojetvā chekamhi sārathimhi pājente “sakaṭaṃ gacchati sakaṭaṃ tiṭṭhatī”ti vohāramattameva hoti,",
  "atk-s0201a0:1235_5": "evameva ajānanaṭṭhena sakaṭaṃ viya kāyo.",
  "atk-s0201a0:1235_6": "Goṇā viya cittajavātā.",
  "atk-s0201a0:1235_7": "Sārathi viya cittaṃ.",
  "atk-s0201a0:1235_8": "Gacchāmi tiṭṭhāmīti citte uppanne vāyodhātu viññattiṃ janayamānā uppajjati,",
  "atk-s0201a0:1235_9": "cittakiriyavāyodhātuvipphārena gamanādīni pavattanti.",
  "atk-s0201a0:1235_10": "Tato “satto gacchati,",
  "atk-s0201a0:1235_11": "satto tiṭṭhati,",
  "atk-s0201a0:1235_12": "ahaṃ gacchāmi,",
  "atk-s0201a0:1235_13": "ahaṃ tiṭṭhāmī”ti vohāramattaṃ hotīti. Tenāha –",
  "atk-s0201a0:1236_0": "“Nāvā mālutavegena, jiyāvegena tejanaṃ;",
  "atk-s0201a0:1237_0": "Yathā yāti tathā kāyo, yāti vātāhato ayaṃ.",
  "atk-s0201a0:1238_0": "Yantaṃ suttavaseneva, cittasuttavasenidaṃ;",
  "atk-s0201a0:1239_0": "Payuttaṃ kāyayantampi, yāti ṭhāti nisīdati.",
  "atk-s0201a0:1240_0": "Ko nāma ettha so satto, yo vinā hetupaccaye;",
  "atk-s0201a0:1241_0": "Attano ānubhāvena, tiṭṭhe vā yadi vā vaje”ti.",
  "atk-s0201a0:1242_0": "Tasmā evaṃ hetupaccayavaseneva pavattāni gamanādīni sallakkhento esa gacchanto vā gacchāmīti pajānāti, ṭhito vā,",
  "atk-s0201a0:1242_1": "nisinno vā,",
  "atk-s0201a0:1242_2": "sayāno vā sayānomhīti pajānātīti veditabbo.",
  "atk-s0201a0:1243_0": "Yathā yathā vā panassa kāyo paṇihito hoti,",
  "atk-s0201a0:1243_1": "tathā tathā naṃ pajānātīti sabbasaṅgāhikavacanametaṃ.",
  "atk-s0201a0:1243_2": "Idaṃ vuttaṃ hoti –",
  "atk-s0201a0:1243_3": "yena yena vā ākārena tassa kāyo ṭhito hoti,",
  "atk-s0201a0:1243_4": "tena tena naṃ pajānāti.",
  "atk-s0201a0:1243_5": "Gamanākārena ṭhitaṃ gacchatīti pajānāti.",
  "atk-s0201a0:1243_6": "Ṭhānanisajjāsayanākārena ṭhitaṃ sayānoti pajānātīti.",
  "atk-s0201a0:1244_0": "Iti ajjhattaṃ vāti evaṃ attano vā catuiriyāpathapariggaṇhanena kāye kāyānupassī viharati.",
  "atk-s0201a0:1244_1": "Bahiddhā vāti parassa vā catuiriyāpathapariggaṇhanena.",
  "atk-s0201a0:1244_2": "Ajjhattabahiddhā vāti kālena attano,",
  "atk-s0201a0:1244_3": "kālena parassa catuiriyāpathapariggaṇhanena kāye kāyānupassī viharati.",
  "atk-s0201a0:1244_4": "Samudayadhammānupassī vātiādīsu pana “avijjāsamudayā rūpasamudayo”tiādinā nayena pañcahākārehi rūpakkhandhassa samudayo ca vayo ca nīharitabbo.",
  "atk-s0201a0:1244_5": "Tañhi sandhāya idha “samudayadhammānupassī vā”tiādi vuttaṃ.",
  "atk-s0201a0:1244_6": "Atthi kāyoti vā panassātiādi vuttasadisameva.",
  "atk-s0201a0:1245_0": "Idha pana catuiriyāpathapariggāhikā sati dukkhasaccaṃ,",
  "atk-s0201a0:1245_1": "tassā samuṭṭhāpikā purimataṇhā samudayasaccaṃ,",
  "atk-s0201a0:1245_2": "ubhinnaṃ appavatti nirodhasaccaṃ,",
  "atk-s0201a0:1245_3": "dukkhaparijānano samudayapajahano nirodhārammaṇo ariyamaggo maggasaccaṃ.",
  "atk-s0201a0:1245_4": "Evaṃ catusaccavasena ussakkitvā nibbutiṃ pāpuṇātīti idamekassa catūiriyāpathapariggāhakassa bhikkhuno yāva arahattā niyyānamukhanti.",
  "atk-s0201a0:1246_0": "Iriyāpathapabbavaṇṇanā niṭṭhitā.",
  "atk-s0201a0:1247_0": "Catusampajaññapabbavaṇṇanā",
  "atk-s0201a0:1248_0": "109.",
  "atk-s0201a0:1248_1": "Evaṃ iriyāpathavasena kāyānupassanaṃ vibhajitvā idāni catusampajaññavasena vibhajituṃ puna caparantiādimāha.",
  "atk-s0201a0:1248_2": "Tattha abhikkante paṭikkanteti ettha tāva abhikkantaṃ vuccati gamanaṃ.",
  "atk-s0201a0:1248_3": "Paṭikkantaṃ nivattanaṃ.",
  "atk-s0201a0:1248_4": "Tadubhayampi catūsu iriyāpathesu labbhati.",
  "atk-s0201a0:1248_5": "Gamane tāva purato kāyaṃ abhiharanto abhikkamati nāma.",
  "atk-s0201a0:1248_6": "Paṭinivattento paṭikkamati nāma.",
  "atk-s0201a0:1248_7": "Ṭhānepi ṭhitakova kāyaṃ purato onāmento abhikkamati nāma.",
  "atk-s0201a0:1248_8": "Pacchato apanāmento paṭikkamati nāma.",
  "atk-s0201a0:1248_9": "Nisajjāyapi nisinnakova āsanassa purimaaṅgābhimukho saṃsaranto abhikkamati nāma.",
  "atk-s0201a0:1248_10": "Pacchimaaṅgappadesaṃ pacchā saṃsaranto paṭikkamati nāma.",
  "atk-s0201a0:1248_11": "Nipajjāyapi eseva nayo.",
  "atk-s0201a0:1249_0": "Sampajānakārī hotīti sampajaññena sabbakiccakārī,",
  "atk-s0201a0:1249_1": "sampajaññameva vā kārī.",
  "atk-s0201a0:1249_2": "So hi abhikkantādīsu sampajaññaṃ karoteva,",
  "atk-s0201a0:1249_3": "na katthaci sampajaññavirahito hoti.",
  "atk-s0201a0:1249_4": "Tattha sātthakasampajaññaṃ sappāyasampajaññaṃ gocarasampajaññaṃ asammohasampajaññanti catubbidhaṃ sampajaññaṃ.",
  "atk-s0201a0:1249_5": "Tattha abhikkamanacitte uppanne cittavaseneva agantvā “kiṃ nu me ettha gatena attho atthi natthī”ti atthānatthaṃ",
  "atk-s0201a0:1249_6": "pariggaṇhitvā atthapariggahaṇaṃ sātthakasampajaññaṃ.",
  "atk-s0201a0:1249_7": "Tattha ca atthoti cetiyadassanabodhidassanasaṅghadassanatheradassanaasubhadassanādivasena dhammato vaḍḍhi.",
  "atk-s0201a0:1249_8": "Cetiyaṃ vā bodhiṃ vā disvāpi hi buddhārammaṇaṃ saṅghadassanena saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.",
  "atk-s0201a0:1249_9": "There disvā tesaṃ ovāde patiṭṭhāya asubhaṃ disvā tattha paṭhamajjhānaṃ uppādetvā tadeva khayavayato sammasanto arahattaṃ pāpuṇāti.",
  "atk-s0201a0:1249_10": "Tasmā etesaṃ dassanaṃ sātthakaṃ.",
  "atk-s0201a0:1249_11": "Keci pana “āmisatopi vaḍḍhi atthoyeva,",
  "atk-s0201a0:1249_12": "taṃ nissāya brahmacariyānuggahāya paṭipannattā”ti vadanti.",
  "atk-s0201a0:1250_0": "Tasmiṃ pana gamane sappāyāsappāyaṃ pariggaṇhitvā sappāyapariggahaṇaṃ sappāyasampajaññaṃ.",
  "atk-s0201a0:1250_1": "Seyyathidaṃ,",
  "atk-s0201a0:1250_2": "cetiyadassanaṃ tāva sātthakaṃ.",
  "atk-s0201a0:1250_3": "Sace pana cetiyassa mahāpūjāya dasadvādasayojanantare parisā sannipatanti.",
  "atk-s0201a0:1250_4": "Attano vibhavānurūpaṃ itthiyopi purisāpi alaṅkatappaṭiyattā cittakammarūpakāni viya sañcaranti.",
  "atk-s0201a0:1250_5": "Tatra cassa iṭṭhe ārammaṇe lobho,",
  "atk-s0201a0:1250_6": "aniṭṭhe paṭigho,",
  "atk-s0201a0:1250_7": "asamapekkhane moho uppajjati,",
  "atk-s0201a0:1250_8": "kāyasaṃsaggāpattiṃ vā āpajjati,",
  "atk-s0201a0:1250_9": "jīvitabrahmacariyānaṃ vā antarāyo hoti,",
  "atk-s0201a0:1250_10": "evaṃ taṃ ṭhānaṃ asappāyaṃ hoti.",
  "atk-s0201a0:1250_11": "Vuttappakāraantarāyābhāve sappāyaṃ.",
  "atk-s0201a0:1250_12": "Bodhidassanepi eseva nayo.",
  "atk-s0201a0:1250_13": "Saṅghadassanampi sātthaṃ.",
  "atk-s0201a0:1250_14": "Sace pana antogāme mahāmaṇḍapaṃ kāretvā sabbarattiṃ dhammassavanaṃ kārentesu manussesu vuttappakāreneva janasannipāto ceva antarāyo ca hoti,",
  "atk-s0201a0:1250_15": "evaṃ taṃ ṭhānaṃ asappāyaṃ.",
  "atk-s0201a0:1250_16": "Antarāyābhāve sappāyaṃ.",
  "atk-s0201a0:1250_17": "Mahāparisaparivārānaṃ therānaṃ dassanepi eseva nayo.",
  "atk-s0201a0:1251_0": "Asubhadassanampi sātthaṃ.",
  "atk-s0201a0:1251_1": "Tadatthadīpanatthañca idaṃ vatthu –",
  "atk-s0201a0:1251_2": "eko kira daharabhikkhu sāmaṇeraṃ gahetvā dantakaṭṭhatthāya gato.",
  "atk-s0201a0:1251_3": "Sāmaṇero maggā okkamitvā purato gacchanto asubhaṃ disvā paṭhamajjhānaṃ nibbattetvā tadeva pādakaṃ katvā",
  "atk-s0201a0:1251_4": "saṅkhāre sammasanto tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi.",
  "atk-s0201a0:1251_5": "Daharo taṃ apassanto “sāmaṇerā”ti pakkosi.",
  "atk-s0201a0:1251_6": "So “mayā pabbajitadivasato paṭṭhāya bhikkhunā saddhiṃ dve kathā nāma na kathitapubbā.",
  "atk-s0201a0:1251_7": "Aññasmimpi divase uparivisesaṃ nibbattessāmī”ti cintetvā “kiṃ,",
  "atk-s0201a0:1251_8": "bhante”ti paṭivacanaṃ adāsi.",
  "atk-s0201a0:1251_9": "Ehīti ca vutte ekavacaneneva āgantvā “bhante,",
  "atk-s0201a0:1251_10": "iminā tāva maggena gantvā mayā ṭhitokāse muhuttaṃ puratthābhimukho ṭhatvā olokethā”ti āha.",
  "atk-s0201a0:1251_11": "So tathā katvā tena pattavisesameva pāpuṇi.",
  "atk-s0201a0:1251_12": "Evaṃ ekaṃ asubhaṃ dvinnaṃ janānaṃ atthāya jāyati.",
  "atk-s0201a0:1251_13": "Evaṃ sātthampi panetaṃ purisassa mātugāmāsubhaṃ asappāyaṃ.",
  "atk-s0201a0:1251_14": "Mātugāmassa ca purisāsubhaṃ sabhāgameva sappāyanti evaṃ sappāyapariggahaṇaṃ sappāyasampajaññaṃ nāma.",
  "atk-s0201a0:1252_0": "Evaṃ pariggahitasātthasappāyassa pana aṭṭhatiṃsāya kammaṭṭhānesu attano cittarucitakammaṭṭhānasaṅkhātaṃ",
  "atk-s0201a0:1252_1": "gocaraṃ uggahetvā bhikkhācāragocare taṃ gahetvā gamanaṃ gocarasampajaññaṃ nāma.",
  "atk-s0201a0:1252_2": "Tassāvibhāvatthaṃ idaṃ catukkaṃ veditabbaṃ.",
  "atk-s0201a0:1252_3": "Idhekacco bhikkhu harati na paccāharati,",
  "atk-s0201a0:1252_4": "ekacco na harati paccāharati,",
  "atk-s0201a0:1252_5": "ekacco neva harati na paccāharati,",
  "atk-s0201a0:1252_6": "ekacco harati ca paccāharati ca.",
  "atk-s0201a0:1253_0": "Tattha yo bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetvā tathā rattiyā",
  "atk-s0201a0:1253_1": "paṭhamaṃ yāmaṃ majjhime yāme seyyaṃ kappetvā pacchimayāmepi nisajjācaṅkamehi vītināmetvā pageva cetiyaṅgaṇabodhiyaṅgaṇavattaṃ",
  "atk-s0201a0:1253_2": "katvā bodhirukkhe udakaṃ abhisiñcitvā pānīyaṃ paribhojanīyaṃ paccupaṭṭhapetvā ācariyupajjhāyavattādīni",
  "atk-s0201a0:1253_3": "sabbāni khandhakavattāni samādāya vattati.",
  "atk-s0201a0:1253_4": "So sarīraparikammaṃ katvā senāsanaṃ pavisitvā dve tayo pallaṅke usumaṃ gāhāpento kammaṭṭhānaṃ anuyuñjitvā",
  "atk-s0201a0:1253_5": "bhikkhācāravelāya uṭṭhahitvā kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ",
  "atk-s0201a0:1253_6": "manasikarontova cetiyaṅgaṇaṃ gantvā sace buddhānussatikammaṭṭhānaṃ hoti,",
  "atk-s0201a0:1253_7": "taṃ avissajjetvāva cetiyaṅgaṇaṃ pavisati.",
  "atk-s0201a0:1253_8": "Aññaṃ ce kammaṭṭhānaṃ hoti,",
  "atk-s0201a0:1253_9": "sopānapādamūle ṭhatvā hatthena gahitabhaṇḍaṃ viya taṃ ṭhapetvā buddhārammaṇaṃ pītiṃ gahetvā cetiyaṅgaṇaṃ āruyha mahantaṃ cetiyaṃ ce,",
  "atk-s0201a0:1253_10": "tikkhattuṃ padakkhiṇaṃ katvā catūsu ṭhānesu vanditabbaṃ.",
  "atk-s0201a0:1253_11": "Khuddakaṃ cetiyaṃ ce,",
  "atk-s0201a0:1253_12": "tatheva padakkhiṇaṃ katvā aṭṭhasu ṭhānesu vanditabbaṃ.",
  "atk-s0201a0:1253_13": "Cetiyaṃ vanditvā bodhiyaṅgaṇaṃ pattenāpi buddhassa bhagavato sammukhā viya nipaccakāraṃ dassetvā bodhi vanditabbo.",
  "atk-s0201a0:1253_14": "So evaṃ cetiyañca bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto viya",
  "atk-s0201a0:1253_15": "nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā gāmaṃ piṇḍāya pavisati.",
  "atk-s0201a0:1254_0": "Atha naṃ manussā disvā “ayyo no āgato”ti paccuggantvā pattaṃ gahetvā āsanasālāyaṃ vā gehe vā nisīdāpetvā yāguṃ datvā yāva bhattaṃ na niṭṭhāti,",
  "atk-s0201a0:1254_1": "tāva pāde dhovitvā telena makkhetvā purato nisīditvā pañhaṃ vā pucchanti,",
  "atk-s0201a0:1254_2": "dhammaṃ vā sotukāmā honti.",
  "atk-s0201a0:1254_3": "Sacepi na kathāpenti,",
  "atk-s0201a0:1254_4": "janasaṅgahatthaṃ dhammakathā nāma kātabbāyevāti aṭṭhakathācariyā vadanti.",
  "atk-s0201a0:1254_5": "Dhammakathā hi kammaṭṭhānavinimuttā nāma natthi.",
  "atk-s0201a0:1254_6": "Tasmā kammaṭṭhānasīseneva dhammaṃ kathetvā kammaṭṭhānasīseneva āhāraṃ paribhuñjitvā anumodanaṃ katvā",
  "atk-s0201a0:1254_7": "nivattiyamānehipi manussehi anugatova gāmato nikkhamitvā tattheva nivattetvā maggaṃ paṭipajjati.",
  "atk-s0201a0:1254_8": "Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā paccuggantvā pattacīvaramassa gaṇhanti.",
  "atk-s0201a0:1255_0": "Porāṇā bhikkhū kira “na amhākaṃ upajjhāyo ācariyo”ti mukhaṃ ulloketvā vattaṃ karonti.",
  "atk-s0201a0:1255_1": "Sampattaparicchedeneva karonti.",
  "atk-s0201a0:1255_2": "Te taṃ pucchanti “bhante,",
  "atk-s0201a0:1255_3": "ete manussā tumhākaṃ kiṃ honti mātupakkhato sambandhā pitipakkhato”ti.",
  "atk-s0201a0:1255_4": "Kiṃ disvā pucchathāti.",
  "atk-s0201a0:1255_5": "Tumhesu etesaṃ pemaṃ bahumānanti. Āvuso,",
  "atk-s0201a0:1255_6": "yaṃ mātāpitūhipi dukkaraṃ,",
  "atk-s0201a0:1255_7": "taṃ ete amhākaṃ karonti,",
  "atk-s0201a0:1255_8": "pattacīvarampi no etesaṃ santakameva,",
  "atk-s0201a0:1255_9": "etesaṃ ānubhāvena neva bhaye bhayaṃ,",
  "atk-s0201a0:1255_10": "na chātake chātakaṃ jānāma,",
  "atk-s0201a0:1255_11": "edisā nāma amhākaṃ upakārino natthīti tesaṃ guṇe kathento gacchati,",
  "atk-s0201a0:1255_12": "ayaṃ vuccati harati na paccāharatīti.",
  "atk-s0201a0:1256_0": "Yassa pana pageva vuttappakāraṃ vattapaṭipattiṃ karontassa kammajatejo pajjalati,",
  "atk-s0201a0:1256_1": "anupādinnakaṃ muñcitvā upādinnakaṃ gaṇhāti,",
  "atk-s0201a0:1256_2": "sarīrato sedā muccanti,",
  "atk-s0201a0:1256_3": "kammaṭṭhānavīthiṃ nārohati,",
  "atk-s0201a0:1256_4": "so pageva pattacīvaramādāya vegasāva cetiyaṃ vanditvā gorūpānaṃ nikkhamanavelāyameva gāmaṃ yāgubhikkhāya",
  "atk-s0201a0:1256_5": "pavisitvā yāguṃ labhitvā āsanasālaṃ gantvā pivati.",
  "atk-s0201a0:1256_6": "Athassa dvattikkhattuṃ ajjhoharaṇamatteneva kammajatejo upādinnakaṃ muñcitvā anupādinnakaṃ gaṇhāti.",
  "atk-s0201a0:1256_7": "Ghaṭasatena nhāto viya tejodhātupariḷāhanibbāpanaṃ patvā kammaṭṭhānasīsena yāguṃ paribhuñjitvā pattañca",
  "atk-s0201a0:1256_8": "mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya caritvā kammaṭṭhānasīsena",
  "atk-s0201a0:1256_9": "āhāraṃ paribhuñjitvā tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ gahetvāva āgacchati,",
  "atk-s0201a0:1256_10": "ayaṃ vuccati na harati paccāharatīti.",
  "atk-s0201a0:1256_11": "Edisā ca bhikkhū yāguṃ pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ vītivattā,",
  "atk-s0201a0:1256_12": "sīhaḷadīpeyeva tesu tesu gāmesu āsanasālāyaṃ na taṃ āsanaṃ atthi,",
  "atk-s0201a0:1256_13": "yattha yāguṃ pivitvā arahattappattabhikkhū natthīti.",
  "atk-s0201a0:1257_0": "Yo pana pamādavihārī hoti nikkhittadhuro,",
  "atk-s0201a0:1257_1": "sabbavattāni bhinditvā pañcavidhacetokhilavinibandhacitto viharanto “kammaṭṭhānaṃ nāma atthī”tipi saññaṃ",
  "atk-s0201a0:1257_2": "akatvā gāmaṃ piṇḍāya pavisitvā ananulomikena gihisaṃsaggena saṃsaṭṭho caritvā ca bhuñjitvā ca tuccho",
  "atk-s0201a0:1257_3": "nikkhamati,",
  "atk-s0201a0:1257_4": "ayaṃ vuccati neva harati na paccāharatīti.",
  "atk-s0201a0:1258_0": "Yo panāyaṃ harati ca paccāharati cāti vutto,",
  "atk-s0201a0:1258_1": "so gatapaccāgatikavattavasena veditabbo.",
  "atk-s0201a0:1258_2": "Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi satampi ekato vasantā katikavattaṃ katvā viharanti, āvuso,",
  "atk-s0201a0:1258_3": "tumhe na iṇaṭṭhā na bhayaṭṭā na jīvikāpakatā pabbajitā,",
  "atk-s0201a0:1258_4": "dukkhā muccitukāmā panettha pabbajitā,",
  "atk-s0201a0:1258_5": "tasmā gamane uppannakilesaṃ gamaneyeva niggaṇhatha, ṭhāne,",
  "atk-s0201a0:1258_6": "nisajjāyaṃ,",
  "atk-s0201a0:1258_7": "sayane uppannakilesaṃ sayaneyeva niggaṇhathāti.",
  "atk-s0201a0:1258_8": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu pāsāṇā honti.",
  "atk-s0201a0:1258_9": "Tāya saññāya kammaṭṭhānaṃ manasikarontāva gacchanti.",
  "atk-s0201a0:1258_10": "Sace kassaci gamane kileso uppajjati,",
  "atk-s0201a0:1258_11": "tattheva naṃ niggaṇhāti.",
  "atk-s0201a0:1258_12": "Tathā asakkonto tiṭṭhati.",
  "atk-s0201a0:1258_13": "Athassa pacchato āgacchantopi tiṭṭhati.",
  "atk-s0201a0:1258_14": "So “ayaṃ bhikkhu tuyhaṃ uppannavitakkaṃ jānāti,",
  "atk-s0201a0:1258_15": "ananucchavikaṃ te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati.",
  "atk-s0201a0:1258_16": "Tathā asakkonto nisīdati.",
  "atk-s0201a0:1258_17": "Athassa pacchato āgacchantopi nisīdatīti soyeva nayo.",
  "atk-s0201a0:1258_18": "Ariyabhūmiṃ okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati.",
  "atk-s0201a0:1258_19": "Na kammaṭṭhānavippayuttena cittena pādaṃ uddharati.",
  "atk-s0201a0:1258_20": "Uddharati ce,",
  "atk-s0201a0:1258_21": "paṭinivattetvā purimapadesaṃ yeva eti āḷindakavāsī mahāphussadevatthero viya.",
  "atk-s0201a0:1259_0": "So kira ekūnavīsativassāni gatapaccāgatikavattaṃ pūrento eva vihāsi.",
  "atk-s0201a0:1259_1": "Manussāpi sudaṃ antarāmagge kasantā ca vapantā ca maddantā ca kammāni ca karontā theraṃ tathāgacchantaṃ",
  "atk-s0201a0:1259_2": "disvā “ayaṃ thero punappunaṃ nivattitvā gacchati.",
  "atk-s0201a0:1259_3": "Kiṃ nu kho maggamūḷho udāhu kiñci pamuṭṭho”ti samullapanti.",
  "atk-s0201a0:1259_4": "So taṃ anādiyitvā kammaṭṭhānayuttacitteneva samaṇadhammaṃ karonto vīsativassabbhantare arahattaṃ pāpuṇi.",
  "atk-s0201a0:1259_5": "Arahattappattadivaseyevassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi.",
  "atk-s0201a0:1259_6": "Cattāropi mahārājāno sakko ca devānamindo brahmā ca sahampati upaṭṭhānaṃ agamaṃsu.",
  "atk-s0201a0:1259_7": "Tañca obhāsaṃ disvā vanavāsīmahātissatthero taṃ dutiyadivase pucchi “rattibhāge āyasmato santike obhāso ahosi,",
  "atk-s0201a0:1259_8": "kiṃ so obhāso”ti.",
  "atk-s0201a0:1259_9": "Thero vikkhepaṃ karonto “obhāso nāma dīpobhāsopi hoti maṇiobhāsopī”ti evamādimāha.",
  "atk-s0201a0:1259_10": "Tato paṭicchādetha tumheti nibaddho āmāti paṭijānitvā ārocesi kālavallimaṇḍapavāsī mahānāgatthero viya ca.",
  "atk-s0201a0:1260_0": "Sopi kira gatapaccāgatikavattaṃ pūrento paṭhamaṃ tāva bhagavato mahāpadhānaṃ pūjessāmīti satta vassāni ṭhānacaṅkamanameva adhiṭṭhāsi.",
  "atk-s0201a0:1260_1": "Puna soḷasa vassāni gatapaccāgatikavattaṃ pūretvā arahattaṃ pāpuṇi.",
  "atk-s0201a0:1260_2": "So kammaṭṭhānayutteneva cittena pādaṃ uddharanto viyuttena uddhate paṭinivattanto gāmassa samīpaṃ gantvā",
  "atk-s0201a0:1260_3": "“gāvī nu pabbajito nū”ti āsaṅkanīyapadese ṭhatvā cīvaraṃ pārupitvā kacchakantarato udakena pattaṃ dhovitvā",
  "atk-s0201a0:1260_4": "udakagaṇḍūsaṃ karoti.",
  "atk-s0201a0:1260_5": "Kiṃ kāraṇā?",
  "atk-s0201a0:1260_6": "Mā me bhikkhaṃ dātuṃ vandituṃ vā āgate manusse dīghāyukā hothāti vacanamattenāpi kammaṭṭhānavikkhepo ahosīti. Ajja, bhante,",
  "atk-s0201a0:1260_7": "katimīti divasaṃ vā bhikkhugaṇanaṃ vā pañhe vā pucchito pana udakaṃ gilitvā ārocesi.",
  "atk-s0201a0:1260_8": "Sace divasādipucchakā na honti,",
  "atk-s0201a0:1260_9": "nikkhamanavelāya gāmadvāre niṭṭhubhitvāva yāti kalambatitthavihāre vassūpagatapaññāsabhikkhū viya.",
  "atk-s0201a0:1261_0": "Te kira āsāḷhīpuṇṇamāyaṃ katikavattaṃ akaṃsu “arahattaṃ appatvā aññamaññaṃ na ālapissāmā”ti.",
  "atk-s0201a0:1261_1": "Gāmañca piṇḍāya pavisantā udakagaṇḍūsaṃ katvā pavisiṃsu.",
  "atk-s0201a0:1261_2": "Divasādīsu pucchitesu vuttanayeneva paṭipajjiṃsu.",
  "atk-s0201a0:1261_3": "Tattha manussā niṭṭhubhanaṃ disvā jāniṃsu,",
  "atk-s0201a0:1261_4": "“ajjeko āgato,",
  "atk-s0201a0:1261_5": "ajja dve”ti.",
  "atk-s0201a0:1261_6": "Evañca cintesuṃ “kiṃ nu kho ete amhehiyeva saddhiṃ na sallapanti,",
  "atk-s0201a0:1261_7": "udāhu aññamaññampi,",
  "atk-s0201a0:1261_8": "yadi aññamaññaṃ na sallapanti,",
  "atk-s0201a0:1261_9": "addhā vivādajātā bhavissanti,",
  "atk-s0201a0:1261_10": "etha ne aññamaññaṃ khamāpessāmā”ti sabbe vihāraṃ gantvā paññāsāya bhikkhusu dvepi bhikkhū ekokāse nāddasaṃsu.",
  "atk-s0201a0:1261_11": "Tato yo tesu cakkhumā puriso,",
  "atk-s0201a0:1261_12": "so āha “na bho kalahakārakānaṃ okāso īdiso hoti,",
  "atk-s0201a0:1261_13": "susammaṭṭhaṃ cetiyaṅgaṇaṃ bodhiyaṅgaṇaṃ,",
  "atk-s0201a0:1261_14": "sunikkhittā sammajjaniyo,",
  "atk-s0201a0:1261_15": "sūpaṭṭhapitaṃ pānīyaṃ paribhojanīya”nti.",
  "atk-s0201a0:1261_16": "Te tatova nivattā,",
  "atk-s0201a0:1261_17": "tepi bhikkhū antotemāseyeva arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0201a0:1262_0": "Evaṃ kālavallimaṇḍapavāsī mahānāgatthero viya kalambatitthavihāre vassūpagatabhikkhū viya ca kammaṭṭhānayutteneva",
  "atk-s0201a0:1262_1": "cittena pādaṃ uddharanto gāmasamīpaṃ patvā udakagaṇḍūsaṃ katvā vīthiyo sallakkhetvā yattha surāsoṇḍadhuttādayo",
  "atk-s0201a0:1262_2": "kalahakārakā caṇḍahatthiassādayo vā natthi,",
  "atk-s0201a0:1262_3": "taṃ vīthiṃ paṭipajjati.",
  "atk-s0201a0:1262_4": "Tattha ca piṇḍāya caramāno na turitaturito viya javena gacchati.",
  "atk-s0201a0:1262_5": "Na hi javena piṇḍapātiyadhutaṅgaṃ nāma kiñci atthi.",
  "atk-s0201a0:1262_6": "Visamabhūmibhāgappattaṃ pana udakasakaṭaṃ viya niccalo hutvā gacchati.",
  "atk-s0201a0:1262_7": "Anugharaṃ paviṭṭho ca taṃ dātukāmaṃ vā adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ",
  "atk-s0201a0:1262_8": "gahetvā antogāme vā bahigāme vā vihārameva vā āgantvā yathāphāsuke patirūpe okāse nisīditvā kammaṭṭhānaṃ",
  "atk-s0201a0:1262_9": "manasikaronto āhāre paṭikūlasaññaṃ upaṭṭhāpetvā akkhabbhañjanavaṇalepanaputtamaṃsūpamāvasena naṃ paccavekkhanto",
  "atk-s0201a0:1262_10": "aṭṭhaṅgasamannāgataṃ āhāraṃ āhāreti,",
  "atk-s0201a0:1262_11": "neva davāya na madāya na maṇḍanāya na vibhūsanāya.",
  "atk-s0201a0:1262_12": "Bhuttāvī ca udakakiccaṃ katvā muhuttaṃ bhattakilamathaṃ paṭippassambhetvā yathā purebhattaṃ,",
  "atk-s0201a0:1262_13": "evaṃ pacchābhattaṃ.",
  "atk-s0201a0:1262_14": "Yathā purimayāmaṃ,",
  "atk-s0201a0:1262_15": "evaṃ pacchimayāmañca kammaṭṭhānameva manasi karoti,",
  "atk-s0201a0:1262_16": "ayaṃ vuccati harati ca paccāharati cāti.",
  "atk-s0201a0:1263_0": "Idaṃ pana haraṇapaccāharaṇasaṅkhātaṃ gatapaccāgatikavattaṃ pūrento yadi upanissayasampanno hoti.",
  "atk-s0201a0:1263_1": "Paṭhamavaye eva arahattaṃ pāpuṇāti.",
  "atk-s0201a0:1263_2": "No ce paṭhamavaye pāpuṇāti,",
  "atk-s0201a0:1263_3": "atha majjhimavaye.",
  "atk-s0201a0:1263_4": "No ce majjhimavaye pāpuṇāti,",
  "atk-s0201a0:1263_5": "atha pacchimavaye.",
  "atk-s0201a0:1263_6": "No ce pacchimavaye pāpuṇāti,",
  "atk-s0201a0:1263_7": "atha maraṇasamaye.",
  "atk-s0201a0:1263_8": "No ce maraṇasamaye pāpuṇāti,",
  "atk-s0201a0:1263_9": "atha devaputto hutvā.",
  "atk-s0201a0:1263_10": "No ce devaputto hutvā pāpuṇāti,",
  "atk-s0201a0:1263_11": "anuppanne buddhe nibbatto paccekabodhiṃ sacchikaroti.",
  "atk-s0201a0:1263_12": "No ce paccekabodhiṃ sacchikaroti,",
  "atk-s0201a0:1263_13": "atha buddhānaṃ sammukhībhāve khippābhiñño vā hoti seyyathāpi thero bāhiyo dārucīriyo,",
  "atk-s0201a0:1263_14": "mahāpañño vā seyyathāpi thero sāriputto,",
  "atk-s0201a0:1263_15": "mahiddhiko vā seyyathāpi thero mahāmoggallāno,",
  "atk-s0201a0:1263_16": "dhutaṅgadharo vā seyyathāpi thero mahākassapo,",
  "atk-s0201a0:1263_17": "dibbacakkhuko vā seyyathāpi thero anuruddho,",
  "atk-s0201a0:1263_18": "vinayadharo vā seyyathāpi thero upāli,",
  "atk-s0201a0:1263_19": "dhammakathiko vā seyyathāpi thero puṇṇo mantāṇiputto,",
  "atk-s0201a0:1263_20": "āraññiko vā seyyathāpi thero revato,",
  "atk-s0201a0:1263_21": "bahussuto vā seyyathāpi thero ānando,",
  "atk-s0201a0:1263_22": "sikkhākāmo vā seyyathāpi thero rāhulo buddhaputtoti.",
  "atk-s0201a0:1263_23": "Iti imasmiṃ catukke yvāyaṃ harati ca paccāharati ca,",
  "atk-s0201a0:1263_24": "tassa gocarasampajaññaṃ sikhāpattaṃ hoti.",
  "atk-s0201a0:1264_0": "Abhikkamādīsu pana asammuyhanaṃ asammohasampajaññaṃ.",
  "atk-s0201a0:1264_1": "Taṃ evaṃ veditabbaṃ –",
  "atk-s0201a0:1264_2": "idha bhikkhu abhikkamanto vā paṭikkamanto vā yathā andhaputhujjanā abhikkamādīsu “attā abhikkamati,",
  "atk-s0201a0:1264_3": "attanā abhikkamo nibbattito”ti vā “ahaṃ abhikkamāmi,",
  "atk-s0201a0:1264_4": "mayā abhikkamo nibbattito”ti vā sammuyhanti.",
  "atk-s0201a0:1264_5": "Tathā asammuyhanto “abhikkamāmī”ti citte uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā uppajjati,",
  "atk-s0201a0:1264_6": "iti cittakiriyavāyodhātuvipphāravasena ayaṃ kāyasammato aṭṭhisaṅghāto abhikkamati,",
  "atk-s0201a0:1264_7": "tassevaṃ abhikkamato ekekapāduddharaṇe pathavīdhātu āpodhātūti dve dhātuyo omattā honti mandā,",
  "atk-s0201a0:1264_8": "itarā dve adhimattā honti balavatiyo,",
  "atk-s0201a0:1264_9": "tathā atiharaṇavītiharaṇesu.",
  "atk-s0201a0:1264_10": "Vossajjane tejovāyodhātuyo omattā honti mandā,",
  "atk-s0201a0:1264_11": "itarā dve adhimattā honti balavatiyo.",
  "atk-s0201a0:1264_12": "Tathā sannikkhepanasannirumbhanesu.",
  "atk-s0201a0:1264_13": "Tattha uddharaṇe pavattā rūpārūpadhammā atiharaṇaṃ na pāpuṇanti.",
  "atk-s0201a0:1264_14": "Tathā atiharaṇe pavattā vītiharaṇaṃ,",
  "atk-s0201a0:1264_15": "vītiharaṇe pavattā vossajjanaṃ,",
  "atk-s0201a0:1264_16": "vossajjane pavattā sannikkhepanaṃ,",
  "atk-s0201a0:1264_17": "sannikkhepane pavattā sannirumbhanaṃ na pāpuṇanti.",
  "atk-s0201a0:1264_18": "Tattha tattheva pabbaṃ pabbaṃ sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.",
  "atk-s0201a0:1264_19": "Tattha ko eko abhikkamati?",
  "atk-s0201a0:1264_20": "Kassa vā ekassa abhikkamanaṃ?",
  "atk-s0201a0:1264_21": "Paramatthato hi dhātūnaṃyeva gamanaṃ,",
  "atk-s0201a0:1264_22": "dhātūnaṃ ṭhānaṃ,",
  "atk-s0201a0:1264_23": "dhātūnaṃ nisajjanaṃ,",
  "atk-s0201a0:1264_24": "dhātūnaṃ sayanaṃ,",
  "atk-s0201a0:1264_25": "tasmiṃ tasmiñhi koṭṭhāse saddhiṃ rūpena –",
  "atk-s0201a0:1265_0": "Aññaṃ uppajjate cittaṃ, aññaṃ cittaṃ nirujjhati;",
  "atk-s0201a0:1266_0": "Avīcimanusambandho, nadīsotova vattatīti.",
  "atk-s0201a0:1267_0": "Evaṃ abhikkamādīsu asammuyhanaṃ asammohasampajaññaṃ nāmāti;",
  "atk-s0201a0:1268_0": "Niṭṭhito abhikkante paṭikkante sampajānakārī hotīti padassa attho;",
  "atk-s0201a0:1269_0": "Ālokite vilokiteti ettha pana ālokitaṃ nāma purato pekkhanaṃ.",
  "atk-s0201a0:1269_1": "Vilokitaṃ nāma anudisāpekkhanaṃ.",
  "atk-s0201a0:1269_2": "Aññānipi heṭṭhā upari pacchato pekkhanavasena olokitaullokitāpalokitāni nāma honti,",
  "atk-s0201a0:1269_3": "tāni idha na gahitāni.",
  "atk-s0201a0:1269_4": "Sāruppavasena pana imāneva dve gahitāni,",
  "atk-s0201a0:1269_5": "iminā vā mukhena sabbānipi tāni gahitānevāti.",
  "atk-s0201a0:1270_0": "Tattha “ālokessāmī”ti citte uppanne cittavaseneva anoloketvā atthapariggahaṇaṃ sātthakasampajaññaṃ.",
  "atk-s0201a0:1270_1": "Taṃ āyasmantaṃ nandaṃ kāyasakkhiṃ katvā veditabbaṃ.",
  "atk-s0201a0:1270_2": "Vuttañhetaṃ bhagavatā – “sace,",
  "atk-s0201a0:1270_3": "bhikkhave,",
  "atk-s0201a0:1270_4": "nandassa puratthimā disā āloketabbā hoti,",
  "atk-s0201a0:1270_5": "sabbaṃ cetasā samannāharitvā nando puratthimaṃ disaṃ āloketi,",
  "atk-s0201a0:1270_6": "evaṃ me puratthimaṃ disaṃ ālokayato na abhijjhādomanassā pāpakā akusalā dhammā anvāssaveyyunti iti so tattha sampajāno hoti, sace,",
  "atk-s0201a0:1270_7": "bhikkhave,",
  "atk-s0201a0:1270_8": "nandassa pacchimā disā,",
  "atk-s0201a0:1270_9": "uttarā disā,",
  "atk-s0201a0:1270_10": "dakkhiṇā disā, uddhaṃ, adho,",
  "atk-s0201a0:1270_11": "anudisā āloketabbā hoti,",
  "atk-s0201a0:1270_12": "sabbaṃ cetaso samannāharitvā nando anudisaṃ āloketi.",
  "atk-s0201a0:1270_13": "Evaṃ me anudisaṃ ālokayato…pe…",
  "atk-s0201a0:1270_14": "sampajāno hotī”ti.",
  "atk-s0201a0:1271_0": "Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.",
  "atk-s0201a0:1271_1": "Kammaṭṭhānassa pana avijahanameva gocarasampajaññaṃ.",
  "atk-s0201a0:1271_2": "Tasmā khandhadhātuāyatanakammaṭṭhānikehi attano kammaṭṭhānavaseneva,",
  "atk-s0201a0:1271_3": "kasiṇādikammaṭṭhānikehi vā pana kammaṭṭhānasīseneva ālokanavilokanaṃ kātabbaṃ.",
  "atk-s0201a0:1271_4": "Abbhantare attā nāma āloketā vā viloketā vā natthi,",
  "atk-s0201a0:1271_5": "ālokessāmīti pana citte uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.",
  "atk-s0201a0:1271_6": "Iti cittakiriyavāyodhātuvipphāravaseneva heṭṭhimaṃ akkhidalaṃ adho sīdati,",
  "atk-s0201a0:1271_7": "uparimaṃ uddhaṃ laṅgheti,",
  "atk-s0201a0:1271_8": "koci yantakena vivaranto nāma natthi,",
  "atk-s0201a0:1271_9": "tato cakkhuviññāṇaṃ dassanakiccaṃ sādhentaṃ uppajjatīti.",
  "atk-s0201a0:1271_10": "Evaṃ sampajānanaṃ panettha asammohasampajaññaṃ nāma.",
  "atk-s0201a0:1272_0": "Apica mūlapariññāāgantukatāvakālikabhāvavasenapettha asammohasampajaññaṃ veditabbaṃ.",
  "atk-s0201a0:1272_1": "Mūlapariññāvasena tāva –",
  "atk-s0201a0:1273_0": "Bhavaṅgāvajjanañceva, dassanaṃ sampaṭicchanaṃ;",
  "atk-s0201a0:1274_0": "Santīraṇaṃ voṭṭhabbanaṃ, javanaṃ bhavati sattamaṃ.",
  "atk-s0201a0:1275_0": "Tattha bhavaṅgaṃ upapattibhavassa aṅgakiccaṃ sādhayamānaṃ pavattati,",
  "atk-s0201a0:1275_1": "taṃ āvaṭṭetvā kiriyamanodhātu āvajjanakiccaṃ sādhayamānā,",
  "atk-s0201a0:1275_2": "tannirodhā cakkhuviññāṇaṃ dassanakiccaṃ sādhayamānaṃ,",
  "atk-s0201a0:1275_3": "tannirodhā vipākamanodhātu sampaṭicchanakiccaṃ sādhayamānā,",
  "atk-s0201a0:1275_4": "tannirodhā vipākamanoviññāṇadhātu santīraṇakiccaṃ sādhayamānā,",
  "atk-s0201a0:1275_5": "tannirodhā kiriyamanoviññāṇadhātu voṭṭhabbapanakiccaṃ sādhayamānā,",
  "atk-s0201a0:1275_6": "tannirodhā sattakkhattuṃ javanaṃ javati.",
  "atk-s0201a0:1275_7": "Tattha paṭhamajavanepi “ayaṃ itthī,",
  "atk-s0201a0:1275_8": "ayaṃ puriso”ti rajjanadussanamuyhanavasena ālokitavilokitaṃ na hoti.",
  "atk-s0201a0:1275_9": "Dutiyajavanepi…pe…",
  "atk-s0201a0:1275_10": "sattamajavanepi.",
  "atk-s0201a0:1275_11": "Etesu pana yuddhamaṇḍale yodhesu viya heṭṭhupariyavasena bhijjitvā patitesu “ayaṃ itthī,",
  "atk-s0201a0:1275_12": "ayaṃ puriso”ti rajjanādivasena ālokitavilokitaṃ hoti.",
  "atk-s0201a0:1275_13": "Evaṃ tāvettha mūlapariññāvasena asammohasampajaññaṃ veditabbaṃ.",
  "atk-s0201a0:1276_0": "Cakkhudvāre pana rūpe āpāthagate bhavaṅgacalanato uddhaṃ sakakiccaṃ nipphādanavasena āvajjanādīsu uppajjitvā niruddhesu avasāne javanaṃ uppajjati.",
  "atk-s0201a0:1276_1": "Taṃ pubbe uppannānaṃ āvajjanādīnaṃ gehabhūte cakkhudvāre āgantukapuriso viya hoti.",
  "atk-s0201a0:1276_2": "Tassa yathā paragehe kiñci yācituṃ paviṭṭhassa āgantukapurisassa gehasāmikesu tuṇhīmāsinesu āṇākaraṇaṃ na yuttaṃ.",
  "atk-s0201a0:1276_3": "Evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu amuyhantesu ca rajjanadussanamuyhanaṃ",
  "atk-s0201a0:1276_4": "ayuttanti evaṃ āgantukabhāvavasena asammohasampajaññaṃ veditabbaṃ.",
  "atk-s0201a0:1277_0": "Yāni pana tāni cakkhudvāre voṭṭhabbapanapariyosānāni cittāni uppajjanti,",
  "atk-s0201a0:1277_1": "tāni saddhiṃ sampayuttadhammehi tattha tattheva bhijjanti,",
  "atk-s0201a0:1277_2": "aññamaññaṃ na passantīti ittarāni tāvakālikāni honti.",
  "atk-s0201a0:1277_3": "Tattha yathā ekasmiṃ ghare sabbesu mānusakesu matesu avasesassa ekassa taṅkhaṇeññeva maraṇadhammassa na yuttā naccagītādīsu abhirati nāma,",
  "atk-s0201a0:1277_4": "evameva ekadvāre sasampayuttesu āvajjanādīsu tattha tattheva matesu avasesassa taṅkhaṇeññeva maraṇadhammassa",
  "atk-s0201a0:1277_5": "javanassāpi rajjanadussanamuyhanavasena abhirati nāma na yuttāti evaṃ tāvakālikabhāvavasena asammohasampajaññaṃ",
  "atk-s0201a0:1277_6": "veditabbaṃ.",
  "atk-s0201a0:1278_0": "Apica khandhāyatanadhātupaccayapaccavekkhaṇavasenapetaṃ veditabbaṃ.",
  "atk-s0201a0:1278_1": "Ettha hi cakkhu ceva rūpañca rūpakkhandho,",
  "atk-s0201a0:1278_2": "dassanaṃ viññāṇakkhandho,",
  "atk-s0201a0:1278_3": "taṃsampayuttā vedanā vedanākkhandho,",
  "atk-s0201a0:1278_4": "saññā saññākkhandho,",
  "atk-s0201a0:1278_5": "phassādikā saṅkhārakkhandho.",
  "atk-s0201a0:1278_6": "Evametesaṃ pañcannaṃ khandhānaṃ samavāye ālokanavilokanaṃ paññāyati.",
  "atk-s0201a0:1278_7": "Tattha ko eko āloketi,",
  "atk-s0201a0:1278_8": "ko viloketi?",
  "atk-s0201a0:1278_9": "Tathā cakkhu cakkhāyatanaṃ,",
  "atk-s0201a0:1278_10": "rūpaṃ rūpāyatanaṃ,",
  "atk-s0201a0:1278_11": "dassanaṃ manāyatanaṃ,",
  "atk-s0201a0:1278_12": "vedanādayo sampayuttadhammā dhammāyatanaṃ.",
  "atk-s0201a0:1278_13": "Evametesaṃ catunnaṃ āyatanānaṃ samavāye ālokanavilokanaṃ paññāyati.",
  "atk-s0201a0:1278_14": "Tattha ko eko āloketi,",
  "atk-s0201a0:1278_15": "ko viloketi?",
  "atk-s0201a0:1278_16": "Tathā cakkhu cakkhudhātu,",
  "atk-s0201a0:1278_17": "rūpaṃ rūpadhātu,",
  "atk-s0201a0:1278_18": "dassanaṃ cakkhuviññāṇadhātu,",
  "atk-s0201a0:1278_19": "taṃsampayuttā vedanādayo dhammadhātu.",
  "atk-s0201a0:1278_20": "Evametāsaṃ catunnaṃ dhātūnaṃ samavāye ālokanavilokanaṃ paññāyati.",
  "atk-s0201a0:1278_21": "Tattha ko eko āloketi,",
  "atk-s0201a0:1278_22": "ko viloketi?",
  "atk-s0201a0:1278_23": "Tathā cakkhu nissayapaccayo,",
  "atk-s0201a0:1278_24": "rūpaṃ ārammaṇapaccayo,",
  "atk-s0201a0:1278_25": "āvajjanaṃ anantarasamanantarūpanissayanatthivigatapaccayo,",
  "atk-s0201a0:1278_26": "āloko upanissayapaccayo vedanādayo sahajātapaccayo.",
  "atk-s0201a0:1278_27": "Evametesaṃ paccayānaṃ samavāye ālokanavilokanaṃ paññāyati.",
  "atk-s0201a0:1278_28": "Tattha ko eko āloketi,",
  "atk-s0201a0:1278_29": "ko viloketīti?",
  "atk-s0201a0:1278_30": "Evamettha khandhāyatanadhātupaccayapaccavekkhaṇavasenapi asammohasampajaññaṃ veditabbaṃ.",
  "atk-s0201a0:1279_0": "Samiñjite pasāriteti pabbānaṃ samiñjanapasāraṇe.",
  "atk-s0201a0:1279_1": "Tattha cittavaseneva samiñjanapasāraṇaṃ akatvā hatthapādānaṃ samiñjanapasāraṇapaccayā atthānatthaṃ pariggahetvā atthapariggahaṇaṃ sātthakasampajaññaṃ.",
  "atk-s0201a0:1279_2": "Tattha hatthapāde aticiraṃ samiñjetvā pasāretvā eva vā ṭhitassa khaṇe khaṇe vedanā uppajjanti,",
  "atk-s0201a0:1279_3": "cittaṃ ekaggaṃ na labhati,",
  "atk-s0201a0:1279_4": "kammaṭṭhānaṃ paripatati,",
  "atk-s0201a0:1279_5": "visesaṃ nādhigacchati.",
  "atk-s0201a0:1279_6": "Kāle samiñjentassa kāle pasārentassa pana tā vedanā na uppajjanti,",
  "atk-s0201a0:1279_7": "cittaṃ ekaggaṃ hoti,",
  "atk-s0201a0:1279_8": "kammaṭṭhānaṃ phātiṃ gacchati,",
  "atk-s0201a0:1279_9": "visesamadhigacchatīti evaṃ atthānatthapariggahaṇaṃ veditabbaṃ.",
  "atk-s0201a0:1280_0": "Atthe pana satipi sappāyāsappāyaṃ pariggaṇhitvā sappāyapariggahaṇaṃ sappāyasampajaññaṃ.",
  "atk-s0201a0:1280_1": "Tatrāyaṃ nayo –",
  "atk-s0201a0:1280_2": "mahācetiyaṅgaṇe kira daharabhikkhū sajjhāyaṃ gaṇhanti.",
  "atk-s0201a0:1280_3": "Tesaṃ piṭṭhipasse daharabhikkhuniyo dhammaṃ suṇanti.",
  "atk-s0201a0:1280_4": "Tatreko daharo hatthaṃ pasārento kāyasaṃsaggaṃ patvā teneva kāraṇena gihī jāto.",
  "atk-s0201a0:1280_5": "Aparopi bhikkhu pādaṃ pasārento aggimhi pasāresi,",
  "atk-s0201a0:1280_6": "aṭṭhiṃ āhacca pādo jhāyi.",
  "atk-s0201a0:1280_7": "Aparo vammike pasāresi,",
  "atk-s0201a0:1280_8": "so āsīvisena daṭṭho.",
  "atk-s0201a0:1280_9": "Aparo cīvarakuṭidaṇḍake pasāresi,",
  "atk-s0201a0:1280_10": "taṃ maṇisappo ḍaṃsi.",
  "atk-s0201a0:1280_11": "Tasmā evarūpe asappāye apasāretvā sappāye pasāretabbaṃ.",
  "atk-s0201a0:1280_12": "Idamettha sappāyasampajaññaṃ.",
  "atk-s0201a0:1281_0": "Gocarasampajaññaṃ pana mahātheravatthunā dīpetabbaṃ –",
  "atk-s0201a0:1281_1": "mahāthero kira divāṭṭhāne nisinno antevāsikehi saddhiṃ kathayamāno sahasā hatthaṃ samiñjetvā puna yathāṭhāne ṭhapetvā saṇikaṃ samiñjesi.",
  "atk-s0201a0:1281_2": "Taṃ antevāsikā pucchiṃsu “kasmā bhante sahasā hatthaṃ samiñjetvā puna yathāṭhāne ṭhapetvā saṇikaṃ samiñjayitthā”ti.",
  "atk-s0201a0:1281_3": "Yato paṭṭhāyāhaṃ, āvuso,",
  "atk-s0201a0:1281_4": "kammaṭṭhānaṃ manasikātuṃ āraddho,",
  "atk-s0201a0:1281_5": "na me kammaṭṭhānaṃ muñcitvā hattho samiñjitapubbo,",
  "atk-s0201a0:1281_6": "idāni pana tumhehi saddhiṃ kathayamānena kammaṭṭhānaṃ muñcitvā samiñjito,",
  "atk-s0201a0:1281_7": "tasmā puna yathāṭhāne ṭhapetvā samiñjesinti. Sādhu, bhante,",
  "atk-s0201a0:1281_8": "bhikkhunā nāma evarūpena bhavitabbanti.",
  "atk-s0201a0:1281_9": "Evametthāpi kammaṭṭhānāvijahanameva gocarasampajaññanti veditabbaṃ.",
  "atk-s0201a0:1282_0": "Abbhantare attā nāma koci samiñjento vā pasārento vā natthi.",
  "atk-s0201a0:1282_1": "Vuttappakāracittakiriyavāyodhātuvipphārena pana suttakaḍḍhanavasena dāruyantassa hatthapādalaḷanaṃ viya",
  "atk-s0201a0:1282_2": "samiñjanapasāraṇaṃ hotīti evaṃ parijānanaṃ panettha asammohasampajaññanti veditabbaṃ.",
  "atk-s0201a0:1283_0": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa bhikkhāpaṭiggahaṇādivasena paribhogo dhāraṇaṃ nāma.",
  "atk-s0201a0:1283_1": "Tattha saṅghāṭicīvaradhāraṇe tāva nivāsetvā pārupitvā ca piṇḍāya carato āmisalābho “sītassa paṭighātāyā”tiādinā",
  "atk-s0201a0:1283_2": "nayena bhagavatā vuttappakāroyeva ca attho attho nāma.",
  "atk-s0201a0:1283_3": "Tassa vasena sātthakasampajaññaṃ veditabbaṃ.",
  "atk-s0201a0:1284_0": "Uṇhapakatikassa pana dubbalassa ca cīvaraṃ sukhumaṃ sappāyaṃ.",
  "atk-s0201a0:1284_1": "Sītālukassa ghanaṃ dupaṭṭaṃ.",
  "atk-s0201a0:1284_2": "Viparītaṃ asappāyaṃ.",
  "atk-s0201a0:1284_3": "Yassa kassaci jiṇṇaṃ asappāyameva.",
  "atk-s0201a0:1284_4": "Aggaḷādidāne hissa taṃ palibodhakaraṃ hoti.",
  "atk-s0201a0:1284_5": "Tathā paṭṭuṇṇadukūlādibhedaṃ lobhanīyacīvaraṃ.",
  "atk-s0201a0:1284_6": "Tādisañhi araññe ekakassa nivāsantarāyakaraṃ jīvitantarāyakaraṃ vāpi hoti.",
  "atk-s0201a0:1284_7": "Nippariyāyena pana yaṃ nimittakammādimicchājīvavasena uppannaṃ,",
  "atk-s0201a0:1284_8": "yañcassa sevamānassa akusalā dhammā abhivaḍḍhanti,",
  "atk-s0201a0:1284_9": "kusalā dhammā parihāyanti,",
  "atk-s0201a0:1284_10": "taṃ asappāyaṃ.",
  "atk-s0201a0:1284_11": "Viparītaṃ sappāyaṃ.",
  "atk-s0201a0:1284_12": "Tassa vasenettha sappāyasampajaññaṃ,",
  "atk-s0201a0:1284_13": "kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0201a0:1285_0": "Abbhantare attā nāma koci cīvaraṃ pārupanto natthi.",
  "atk-s0201a0:1285_1": "Vuttappakāracittakiriyavāyodhātuvipphāreneva pana cīvarapārupanaṃ hoti.",
  "atk-s0201a0:1285_2": "Tattha cīvarampi acetanaṃ,",
  "atk-s0201a0:1285_3": "kāyopi acetano.",
  "atk-s0201a0:1285_4": "Cīvaraṃ na jānāti “mayā kāyo pāruto”ti.",
  "atk-s0201a0:1285_5": "Kāyopi na jānāti “ahaṃ cīvarena pāruto”ti,",
  "atk-s0201a0:1285_6": "dhātuyova dhātusamūhaṃ paṭicchādenti paṭapilotikāya potthakarūpapaṭicchādane viya.",
  "atk-s0201a0:1285_7": "Tasmā neva sundaraṃ cīvaraṃ labhitvā somanassaṃ kātabbaṃ,",
  "atk-s0201a0:1285_8": "na asundaraṃ labhitvā domanassaṃ.",
  "atk-s0201a0:1285_9": "Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti,",
  "atk-s0201a0:1285_10": "keci gūthamuttakaddamadaṇḍasatthappahārādīhi asakkāraṃ,",
  "atk-s0201a0:1285_11": "na te nāgavammikarukkhādayo somanassaṃ vā domanassaṃ vā karonti;",
  "atk-s0201a0:1285_12": "evameva neva sundaraṃ cīvaraṃ labhitvā somanassaṃ kātabbaṃ,",
  "atk-s0201a0:1285_13": "na asundaraṃ labhitvā domanassanti evaṃ pavattapaṭisaṅkhānavasena panettha asammohasampajaññaṃ veditabbaṃ.",
  "atk-s0201a0:1286_0": "Pattadhāraṇepi pattaṃ sahasāva aggahetvā imaṃ gahetvā piṇḍāya caramāno bhikkhaṃ labhissāmīti evaṃ pattagahaṇapaccayā",
  "atk-s0201a0:1286_1": "paṭilabhitabbaatthavasena sātthakasampajaññaṃ veditabbaṃ.",
  "atk-s0201a0:1287_0": "Kisadubbalasarīrassa pana garu patto asappāyo.",
  "atk-s0201a0:1287_1": "Yassa kassaci catupañcagaṇḍikāhato dubbisodhanīyo asappāyova.",
  "atk-s0201a0:1287_2": "Duddhotapatto hi na vaṭṭati,",
  "atk-s0201a0:1287_3": "taṃ dhovantasseva cassa palibodho hoti.",
  "atk-s0201a0:1287_4": "Maṇivaṇṇapatto pana lobhanīyo cīvare vuttanayeneva asappāyo.",
  "atk-s0201a0:1287_5": "Nimittakammādivasena laddho pana yañcassa sevamānassa akusalā dhammā abhivaḍḍhanti,",
  "atk-s0201a0:1287_6": "kusalā dhammā parihāyanti,",
  "atk-s0201a0:1287_7": "ayaṃ ekantaasappāyova.",
  "atk-s0201a0:1287_8": "Viparīto sappāyo.",
  "atk-s0201a0:1287_9": "Tassa vasenettha sappāyasampajaññaṃ,",
  "atk-s0201a0:1287_10": "kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0201a0:1288_0": "Abbhantare attā nāma koci pattaṃ gaṇhanto natthi.",
  "atk-s0201a0:1288_1": "Vuttappakāracittakiriyavāyodhātuvipphāreneva pana pattaggahaṇaṃ nāma hoti.",
  "atk-s0201a0:1288_2": "Tattha pattopi acetano,",
  "atk-s0201a0:1288_3": "hatthāpi acetanā.",
  "atk-s0201a0:1288_4": "Patto na jānāti “ahaṃ hatthehi gahito”ti.",
  "atk-s0201a0:1288_5": "Hatthāpi na jānanti “patto amhehi gahito”ti.",
  "atk-s0201a0:1288_6": "Dhātuyova dhātusamūhaṃ gaṇhanti saṇḍāsena aggivaṇṇapattaggahaṇe viyāti evaṃ pavattapaṭisaṅkhānavasenettha asammohasampajaññaṃ veditabbaṃ.",
  "atk-s0201a0:1289_0": "Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe anāthasālāyaṃ",
  "atk-s0201a0:1289_1": "nipanne anāthamanusse disvā dayālukā purisā tesaṃ vaṇapaṭṭacoḷakāni ceva kapālādīhi ca bhesajjāni upanāmenti.",
  "atk-s0201a0:1289_2": "Tattha coḷakānipi kesañci saṇhāni,",
  "atk-s0201a0:1289_3": "kesañci thūlāni pāpuṇanti.",
  "atk-s0201a0:1289_4": "Bhesajjakapālakānipi kesañci susaṇṭhānāni,",
  "atk-s0201a0:1289_5": "kesañci dussaṇṭhānāni pāpuṇanti,",
  "atk-s0201a0:1289_6": "na te tattha sumanā vā dummanā vā honti.",
  "atk-s0201a0:1289_7": "Vaṇappaṭicchādanamatteneva hi coḷakena bhesajjapaṭiggahaṇamatteneva ca kapālakena tesamattho,",
  "atk-s0201a0:1289_8": "evameva yo bhikkhu vaṇacoḷakaṃ viya cīvaraṃ,",
  "atk-s0201a0:1289_9": "bhesajjakapālakaṃ viya pattaṃ,",
  "atk-s0201a0:1289_10": "kapāle bhesajjamiva ca patte laddhaṃ bhikkhaṃ sallakkheti.",
  "atk-s0201a0:1289_11": "Ayaṃ saṅghāṭipattacīvaradhāraṇe asammohasampajaññena uttamasampajānakārīti veditabbo.",
  "atk-s0201a0:1290_0": "Asitādīsu asiteti piṇḍapātabhojane.",
  "atk-s0201a0:1290_1": "Pīteti yāguādipāne.",
  "atk-s0201a0:1290_2": "Khāyiteti piṭṭhakhajjakādikhādane.",
  "atk-s0201a0:1290_3": "Sāyiteti madhuphāṇitādisāyane.",
  "atk-s0201a0:1290_4": "Tattha “neva davāyā”tiādinā nayena vutto aṭṭhavidhopi attho attho nāma.",
  "atk-s0201a0:1290_5": "Tassa vasena sātthakasampajaññaṃ veditabbaṃ.",
  "atk-s0201a0:1290_6": "Lūkhapaṇītatittamadhurādīsu pana yena bhojanena yassa aphāsu hoti,",
  "atk-s0201a0:1290_7": "taṃ tassa asappāyaṃ.",
  "atk-s0201a0:1290_8": "Yaṃ pana nimittakammādivasena paṭiladdhaṃ,",
  "atk-s0201a0:1290_9": "yañcassa bhuñjato akusalā dhammā abhivaḍḍhanti,",
  "atk-s0201a0:1290_10": "kusalā dhammā parihāyanti,",
  "atk-s0201a0:1290_11": "taṃ ekantaasappāyameva.",
  "atk-s0201a0:1290_12": "Viparītaṃ sappāyaṃ.",
  "atk-s0201a0:1290_13": "Tassa vasenettha sappāyasampajaññaṃ,",
  "atk-s0201a0:1290_14": "kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0201a0:1291_0": "Abbhantare attā nāma koci bhuñjako natthi,",
  "atk-s0201a0:1291_1": "vuttappakāracittakiriyavāyodhātuvipphāravaseneva pana pattapaṭiggahaṇaṃ nāma hoti.",
  "atk-s0201a0:1291_2": "Cittakiriyavāyodhātuvipphāreneva hatthassa patte otāraṇaṃ nāma hoti.",
  "atk-s0201a0:1291_3": "Cittakiriyavāyodhātuvipphāreneva ālopakaraṇaṃ ālopauddharaṇaṃ mukhavivaraṇañca hoti.",
  "atk-s0201a0:1291_4": "Na koci kuñcikāya yantakena ca hanukaṭṭhīni vivarati,",
  "atk-s0201a0:1291_5": "cittakiriyavāyodhātuvipphāreneva ālopassa mukhe ṭhapanaṃ,",
  "atk-s0201a0:1291_6": "uparidantānaṃ musalakiccasādhanaṃ,",
  "atk-s0201a0:1291_7": "heṭṭhādantānaṃ udukkhalakiccasādhanaṃ,",
  "atk-s0201a0:1291_8": "jivhāya hatthakiccasādhanañca hoti.",
  "atk-s0201a0:1292_0": "Iti taṃ tattha aggajivhāya tanukakheḷo mūlajivhāya bahalakheḷo makkheti.",
  "atk-s0201a0:1292_1": "Taṃ heṭṭhādantaudukkhale jivhāhatthaparivattitaṃ kheḷaudakatemitaṃ uparidantamusalasañcuṇṇitaṃ koci kaṭacchunā",
  "atk-s0201a0:1292_2": "vā dabbiyā vā antopavesento nāma natthi,",
  "atk-s0201a0:1292_3": "vāyodhātuyāva pavisati.",
  "atk-s0201a0:1292_4": "Paviṭṭhaṃ paviṭṭhaṃ koci palālasantharaṃ katvā dhārento nāma natthi,",
  "atk-s0201a0:1292_5": "vāyodhātuvaseneva tiṭṭhati.",
  "atk-s0201a0:1292_6": "Ṭhitaṃ ṭhitaṃ koci uddhanaṃ katvā aggiṃ jāletvā pacanto nāma natthi,",
  "atk-s0201a0:1292_7": "tejodhātuyāva paccati.",
  "atk-s0201a0:1292_8": "Pakkaṃ pakkaṃ koci daṇḍena vā yaṭṭhiyā vā bahi nīhārako nāma natthi,",
  "atk-s0201a0:1292_9": "vāyodhātuyeva nīharati.",
  "atk-s0201a0:1293_0": "Iti vāyodhātu atiharati ca vītiharati ca dhāreti ca parivatteti ca sañcuṇṇeti visoseti ca nīharati ca.",
  "atk-s0201a0:1293_1": "Pathavīdhātu dhāreti ca parivatteti ca sañcuṇṇeti ca visoseti ca.",
  "atk-s0201a0:1293_2": "Āpodhātu sineheti ca allattañca anupāleti.",
  "atk-s0201a0:1293_3": "Tejodhātu antopaviṭṭhaṃ paripāceti.",
  "atk-s0201a0:1293_4": "Ākāsadhātu añjaso hoti.",
  "atk-s0201a0:1293_5": "Viññāṇadhātu tattha tattha sammāpayogamanvāya ābhujatīti evaṃpavattapaṭisaṅkhānavasenettha asammohasampajaññaṃ veditabbaṃ.",
  "atk-s0201a0:1294_0": "Apica gamanato pariyesanato paribhogato āsayato nidhānato aparipakkato paripakkato phalato nissandato",
  "atk-s0201a0:1294_1": "sammakkhaṇatoti evaṃ dasavidhapaṭikūlabhāvapaccavekkhaṇatopettha asammohasampajaññaṃ veditabbaṃ.",
  "atk-s0201a0:1294_2": "Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-s0201a0:1295_0": "Uccārapassāvakammeti uccārassa ca passāvassa ca karaṇe.",
  "atk-s0201a0:1295_1": "Tattha pattakāle uccārapassāvaṃ akarontassa sakalasarīrato sedā muccanti,",
  "atk-s0201a0:1295_2": "akkhīni bhamanti,",
  "atk-s0201a0:1295_3": "cittaṃ na ekaggaṃ hoti,",
  "atk-s0201a0:1295_4": "aññe ca rogā uppajjanti.",
  "atk-s0201a0:1295_5": "Karontassa pana sabbaṃ taṃ na hotīti ayamettha attho.",
  "atk-s0201a0:1295_6": "Tassa vasena sātthakasampajaññaṃ veditabbaṃ.",
  "atk-s0201a0:1295_7": "Aṭṭhāne uccārapassāvaṃ karontassa pana āpatti hoti,",
  "atk-s0201a0:1295_8": "ayaso vaḍḍhati,",
  "atk-s0201a0:1295_9": "jīvitantarāyo hoti.",
  "atk-s0201a0:1295_10": "Patirūpe ṭhāne karontassa sabbaṃ taṃ na hotīti idamettha sappāyaṃ.",
  "atk-s0201a0:1295_11": "Tassa vasena sappāyasampajaññaṃ,",
  "atk-s0201a0:1295_12": "kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0201a0:1296_0": "Abbhantare attā nāma koci uccārapassāvaṃ karonto natthi.",
  "atk-s0201a0:1296_1": "Cittakiriyavāyodhātuvipphāreneva pana uccārapassāvakammaṃ hoti.",
  "atk-s0201a0:1296_2": "Yathā pana pakke gaṇḍe gaṇḍabhedena pubbalohitaṃ akāmatāya nikkhamati,",
  "atk-s0201a0:1296_3": "yathā ca atibharitā udakabhājanā udakaṃ akāmatāya nikkhamati,",
  "atk-s0201a0:1296_4": "evaṃ pakkāsayamuttavatthīsu sannicitā uccārapassāvā vāyuvegasamuppīḷitā akāmatāyapi nikkhamanti.",
  "atk-s0201a0:1296_5": "So panāyaṃ evaṃ nikkhamanto uccārapassāvo neva tassa bhikkhuno attano hoti,",
  "atk-s0201a0:1296_6": "na parassa.",
  "atk-s0201a0:1296_7": "Kevalaṃ sarīranissandova hoti.",
  "atk-s0201a0:1296_8": "Yathā kiṃ?",
  "atk-s0201a0:1296_9": "Yathā udakakumbhato purāṇaudakaṃ chaḍḍentassa neva taṃ attano hoti,",
  "atk-s0201a0:1296_10": "na paresaṃ.",
  "atk-s0201a0:1296_11": "Kevalaṃ paṭijagganamattameva hoti.",
  "atk-s0201a0:1296_12": "Evaṃpavattapaṭisaṅkhānavasenettha asammohasampajaññaṃ veditabbaṃ.",
  "atk-s0201a0:1297_0": "Gatādīsu gateti gamane.",
  "atk-s0201a0:1297_1": "Ṭhiteti ṭhāne.",
  "atk-s0201a0:1297_2": "Nisinneti nisajjāya.",
  "atk-s0201a0:1297_3": "Sutteti sayane.",
  "atk-s0201a0:1297_4": "Jāgariteti jāgaraṇe.",
  "atk-s0201a0:1297_5": "Bhāsiteti kathane.",
  "atk-s0201a0:1297_6": "Tuṇhībhāveti akathane.",
  "atk-s0201a0:1297_7": "“Gacchanto vā gacchāmīti pajānāti,",
  "atk-s0201a0:1297_8": "ṭhito vā ṭhitomhīti pajānāti,",
  "atk-s0201a0:1297_9": "nisinno vā nisinnomhīti pajānāti,",
  "atk-s0201a0:1297_10": "sayāno vā sayānomhīti pajānātī”ti imasmiñhi ṭhāne addhānairiyāpathā kathitā.",
  "atk-s0201a0:1297_11": "“Abhikkante paṭikkante ālokite vilokite samiñjite pasārite”ti imasmiṃ majjhimā.",
  "atk-s0201a0:1297_12": "“Gate ṭhite nisinne sutte jāgarite”ti idha pana khuddakacuṇṇikairiyāpathā kathitā.",
  "atk-s0201a0:1297_13": "Tasmā etesupi vuttanayeneva sampajānakāritā veditabbā.",
  "atk-s0201a0:1298_0": "Tipiṭakamahāsīvatthero panāha –",
  "atk-s0201a0:1298_1": "yo ciraṃ gantvā vā caṅkamitvā vā aparabhāge ṭhito iti paṭisañcikkhati “caṅkamanakāle pavattā rūpārūpadhammā ettheva niruddhā”ti,",
  "atk-s0201a0:1298_2": "ayaṃ gate sampajānakārī nāma.",
  "atk-s0201a0:1298_3": "Yo sajjhāyaṃ vā karonto pañhaṃ vā vissajjento kammaṭṭhānaṃ vā manasikaronto ciraṃ ṭhatvā aparabhāge nisinno",
  "atk-s0201a0:1298_4": "iti paṭisañcikkhati “ṭhitakāle pavattā rūpārūpadhammā ettheva niruddhā”ti,",
  "atk-s0201a0:1298_5": "ayaṃ ṭhite sampajānakārī nāma.",
  "atk-s0201a0:1298_6": "Yo sajjhāyādikaraṇavaseneva ciraṃ nisīditvā aparabhāge nipanno iti paṭisañcikkhati “nisinnakāle pavattā rūpārūpadhammā ettheva niruddhā”ti,",
  "atk-s0201a0:1298_7": "ayaṃ nisinne sampajānakārī nāma.",
  "atk-s0201a0:1298_8": "Yo pana nipannako sajjhāyaṃ vā karonto kammaṭṭhānaṃ vā manasikaronto niddaṃ okkamitvā aparabhāge vuṭṭhāya",
  "atk-s0201a0:1298_9": "iti paṭisañcikkhati “sayanakāle pavattā rūpārūpadhammā ettheva niruddhā”ti,",
  "atk-s0201a0:1298_10": "ayaṃ sutte jāgarite ca sampajānakārī nāma.",
  "atk-s0201a0:1298_11": "Kiriyamayacittānañhi appavattaṃ suttaṃ nāma,",
  "atk-s0201a0:1298_12": "pavattaṃ jāgaritaṃ nāmāti.",
  "atk-s0201a0:1298_13": "Yo pana bhāsamāno “ayaṃ saddo nāma oṭṭhe ca paṭicca dante ca jivhañca tāluñca paṭicca cittassa tadanurūpaṃ",
  "atk-s0201a0:1298_14": "payogaṃ paṭicca jāyatī”ti sato sampajāno bhāsati,",
  "atk-s0201a0:1298_15": "ciraṃ vā pana kālaṃ sajjhāyaṃ vā katvā dhammaṃ vā kathetvā kammaṭṭhānaṃ vā parivattetvā pañhaṃ vā vissajjetvā",
  "atk-s0201a0:1298_16": "aparabhāge tuṇhībhūto iti paṭisañcikkhati “bhāsitakāle uppannā rūpārūpadhammā ettheva niruddhā”ti,",
  "atk-s0201a0:1298_17": "ayaṃ bhāsite sampajānakārī nāma.",
  "atk-s0201a0:1298_18": "Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati “tuṇhībhūtakāle pavattā rūpārūpadhammā ettheva niruddhā,",
  "atk-s0201a0:1298_19": "upādārūpapavattiyā sati bhāsati nāma,",
  "atk-s0201a0:1298_20": "asati tuṇhī bhavati nāmā”ti,",
  "atk-s0201a0:1298_21": "ayaṃ tuṇhībhāve sampajānakārī nāmāti.",
  "atk-s0201a0:1299_0": "Tayidaṃ mahāsīvattherena vuttaṃ asammohadhuraṃ imasmiṃ satipaṭṭhānasutte adhippetaṃ.",
  "atk-s0201a0:1299_1": "Sāmaññaphale pana sabbampi catubbidhaṃ sampajaññaṃ labbhati.",
  "atk-s0201a0:1299_2": "Tasmā visesato ettha asammohasampajaññasseva vasena sampajānakāritā veditabbā.",
  "atk-s0201a0:1299_3": "Sampajānakārī sampajānakārīti ca sabbapadesu satisampayuttasseva sampajaññassa vasenattho veditabbo.",
  "atk-s0201a0:1299_4": "Vibhaṅgappakaraṇe pana,",
  "atk-s0201a0:1299_5": "“sato sampajāno abhikkamati,",
  "atk-s0201a0:1299_6": "sato sampajāno paṭikkamatī”ti evametāni padāni vibhattāneva.",
  "atk-s0201a0:1300_0": "Iti ajjhattaṃ vāti evaṃ catusampajaññapariggahaṇena attano vā kāye,",
  "atk-s0201a0:1300_1": "parassa vā kāye,",
  "atk-s0201a0:1300_2": "kālena vā attano,",
  "atk-s0201a0:1300_3": "kālena vā parassa kāye kāyānupassī viharati.",
  "atk-s0201a0:1300_4": "Idha samudayavayadhammānupassītiādīsu rūpakkhandhasseva samudayo ca vayo ca nīharitabbo.",
  "atk-s0201a0:1300_5": "Sesaṃ vuttasadisameva.",
  "atk-s0201a0:1301_0": "Idha catusampajaññapariggāhikā sati dukkhasaccaṃ,",
  "atk-s0201a0:1301_1": "tassā samuṭṭhāpikā purimataṇhā samudayasaccaṃ,",
  "atk-s0201a0:1301_2": "ubhinnaṃ appavatti nirodhasaccaṃ,",
  "atk-s0201a0:1301_3": "vuttappakāro ariyamaggo maggasaccaṃ.",
  "atk-s0201a0:1301_4": "Evaṃ catusaccavasena ussakkitvā nibbutiṃ pāpuṇātīti idamekassa catusampajaññapariggāhakassa bhikkhuno vasena yāva arahattā niyyānamukhanti.",
  "atk-s0201a0:1302_0": "Catusampajaññapabbavaṇṇanā niṭṭhitā.",
  "atk-s0201a0:1303_0": "Paṭikūlamanasikārapabbavaṇṇanā",
  "atk-s0201a0:1304_0": "110.",
  "atk-s0201a0:1304_1": "Evaṃ catusampajaññavasena kāyānupassanaṃ vibhajitvā idāni paṭikūlamanasikāravasena vibhajituṃ puna caparantiādimāha.",
  "atk-s0201a0:1304_2": "Tattha imameva kāyantiādīsu yaṃ vattabbaṃ siyā,",
  "atk-s0201a0:1304_3": "taṃ sabbaṃ sabbākārena vitthārato visuddhimagge kāyagatāsatikammaṭṭhāne vuttaṃ.",
  "atk-s0201a0:1304_4": "Ubhatomukhāti heṭṭhā ca upari cāti dvīhi mukhehi yuttā.",
  "atk-s0201a0:1304_5": "Nānāvihitassāti nānāvidhassa.",
  "atk-s0201a0:1305_0": "Idaṃ panettha opammasaṃsandanaṃ –",
  "atk-s0201a0:1305_1": "ubhatomukhā putoḷi viya hi cātumahābhūtiko kāyo,",
  "atk-s0201a0:1305_2": "tattha missetvā pakkhittanānāvidhadhaññaṃ viya kesādayo dvattiṃsākārā,",
  "atk-s0201a0:1305_3": "cakkhumā puriso viya yogāvacaro,",
  "atk-s0201a0:1305_4": "tassa taṃ putoḷiṃ muñcitvā paccavekkhato nānāvidhadhaññassa pākaṭakālo viya yogino dvattiṃsākārassa vibhūtākāro veditabbo.",
  "atk-s0201a0:1306_0": "Iti ajjhattaṃ vāti evaṃ kesādipariggahaṇena attano vā kāye,",
  "atk-s0201a0:1306_1": "parassa vā kāye,",
  "atk-s0201a0:1306_2": "kālena vā attano,",
  "atk-s0201a0:1306_3": "kālena vā parassa kāye kāyānupassī viharati,",
  "atk-s0201a0:1306_4": "ito paraṃ vuttanayameva.",
  "atk-s0201a0:1306_5": "Kevalañhi idha dvattiṃsākārapariggāhikā sati dukkhasaccanti evaṃ yojanaṃ katvā niyyānamukhaṃ veditabbaṃ.",
  "atk-s0201a0:1306_6": "Sesaṃ purimasadisamevāti.",
  "atk-s0201a0:1307_0": "Paṭikūlamanasikārapabbavaṇṇanā niṭṭhitā.",
  "atk-s0201a0:1308_0": "Dhātumanasikārapabbavaṇṇanā",
  "atk-s0201a0:1309_0": "111.",
  "atk-s0201a0:1309_1": "Evaṃ paṭikūlamanasikāravasena kāyānupassanaṃ vibhajitvā idāni dhātumanasikāravasena vibhajituṃ puna caparantiādimāha.",
  "atk-s0201a0:1309_2": "Tatrāyaṃ opammasaṃsandanena saddhiṃ atthavaṇṇanā –",
  "atk-s0201a0:1309_3": "yathā koci goghātako vā tasseva vā bhattavetanabhato antevāsiko gāviṃ vadhitvā vinivijjhitvā catasso",
  "atk-s0201a0:1309_4": "disā gatānaṃ mahāpathānaṃ vemajjhaṭṭhānasaṅkhāte catumahāpathe koṭṭhāsaṃ koṭṭhāsaṃ katvā nisinno assa,",
  "atk-s0201a0:1309_5": "evameva bhikkhu catunnaṃ iriyāpathānaṃ yena kenaci ākārena ṭhitattā yathāṭhitaṃ,",
  "atk-s0201a0:1309_6": "yathāṭhitattā ca yathāpaṇihitaṃ kāyaṃ –",
  "atk-s0201a0:1309_7": "“atthi imasmiṃ kāye pathavīdhātu…pe…",
  "atk-s0201a0:1309_8": "vāyodhātū”ti evaṃ paccavekkhati.",
  "atk-s0201a0:1310_0": "Kiṃ vuttaṃ hoti –",
  "atk-s0201a0:1310_1": "yathā goghātakassa gāviṃ posentassāpi āghātanaṃ āharantassāpi āharitvā tattha bandhitvā ṭhapentassāpi",
  "atk-s0201a0:1310_2": "vadhentassāpi vadhitaṃ mataṃ passantassāpi tāvadeva gāvīti saññā na antaradhāyati,",
  "atk-s0201a0:1310_3": "yāva naṃ padāletvā bīlaso na vibhajati.",
  "atk-s0201a0:1310_4": "Vibhajitvā nisinnassa pana gāvīti saññā antaradhāyati,",
  "atk-s0201a0:1310_5": "maṃsasaññā pavattati,",
  "atk-s0201a0:1310_6": "nāssa evaṃ hoti “ahaṃ gāviṃ vikkiṇāmi,",
  "atk-s0201a0:1310_7": "ime gāviṃ harantī”ti.",
  "atk-s0201a0:1310_8": "Atha khvassa “ahaṃ maṃsaṃ vikkiṇāmi,",
  "atk-s0201a0:1310_9": "ime maṃsaṃ haranti”cceva hoti,",
  "atk-s0201a0:1310_10": "evameva imassāpi bhikkhuno pubbe bālaputhujjanakāle gihibhūtassāpi pabbajitassāpi tāvadeva sattoti vā puggaloti vā saññā na antaradhāyati,",
  "atk-s0201a0:1310_11": "yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.",
  "atk-s0201a0:1310_12": "Dhātuso paccavekkhato panassa sattasaññā antaradhāyati,",
  "atk-s0201a0:1310_13": "dhātuvaseneva cittaṃ santiṭṭhati.",
  "atk-s0201a0:1310_14": "Tenāha bhagavā –",
  "atk-s0201a0:1310_15": "“imameva kāyaṃ yathāṭhitaṃ yathāpaṇihitaṃ dhātuso paccavekkhati,",
  "atk-s0201a0:1310_16": "atthi imasmiṃ kāye pathavīdhātu āpodhātu tejodhātu vāyodhātūti.",
  "atk-s0201a0:1310_17": "Seyyathāpi,",
  "atk-s0201a0:1310_18": "bhikkhave,",
  "atk-s0201a0:1310_19": "dakkho goghātako vā…pe…",
  "atk-s0201a0:1310_20": "vāyodhātū”ti.",
  "atk-s0201a0:1311_0": "Goghātako viya hi yogī,",
  "atk-s0201a0:1311_1": "gāvīti saññā viya sattasaññā,",
  "atk-s0201a0:1311_2": "catumahāpatho viya catuiriyāpatho,",
  "atk-s0201a0:1311_3": "bīlaso vibhajitvā nisinnabhāvo viya dhātuso paccavekkhaṇanti ayamettha pāḷivaṇṇanā,",
  "atk-s0201a0:1311_4": "kammaṭṭhānakathā pana visuddhimagge vitthāritā.",
  "atk-s0201a0:1312_0": "Iti ajjhattaṃ vāti evaṃ catudhātupariggahaṇena attano vā kāye,",
  "atk-s0201a0:1312_1": "parassa vā kāye,",
  "atk-s0201a0:1312_2": "kālena vā attano,",
  "atk-s0201a0:1312_3": "kālena vā parassa kāye kāyānupassī viharati.",
  "atk-s0201a0:1312_4": "Ito paraṃ vuttanayameva.",
  "atk-s0201a0:1312_5": "Kevalañhi idha catudhātupariggāhikā sati dukkhasaccanti evaṃ yojanaṃ katvā niyyānamukhaṃ veditabbaṃ.",
  "atk-s0201a0:1312_6": "Sesaṃ purimasadisamevāti.",
  "atk-s0201a0:1313_0": "Dhātumanasikārapabbavaṇṇanā niṭṭhitā.",
  "atk-s0201a0:1314_0": "Navasivathikapabbavaṇṇanā",
  "atk-s0201a0:1315_0": "112.",
  "atk-s0201a0:1315_1": "Evaṃ dhātumanasikāravasena kāyānupassanaṃ vibhajitvā idāni navahi sivathikapabbehi vibhajituṃ,",
  "atk-s0201a0:1315_2": "puna caparantiādimāha.",
  "atk-s0201a0:1315_3": "Tattha seyyathāpi passeyyāti yathā passeyya.",
  "atk-s0201a0:1315_4": "Sarīranti matasarīraṃ.",
  "atk-s0201a0:1315_5": "Sivathikāya chaḍḍītanti susāne apaviddhaṃ.",
  "atk-s0201a0:1315_6": "Ekāhaṃ matassa assāti ekāhamataṃ.",
  "atk-s0201a0:1315_7": "Dvīhaṃ matassa assāti dvīhamataṃ.",
  "atk-s0201a0:1315_8": "Tīhaṃ matassa assāti tīhamataṃ.",
  "atk-s0201a0:1315_9": "Bhastā viya vāyunā uddhaṃ jīvitapariyādānā yathānukkamaṃ samuggatena sūnabhāvena uddhumātattā uddhumātakaṃ.",
  "atk-s0201a0:1315_10": "Vinīlaṃ vuccati viparibhinnavaṇṇaṃ.",
  "atk-s0201a0:1315_11": "Vilīnameva vinīlakaṃ.",
  "atk-s0201a0:1315_12": "Paṭikūlattā vā kucchitaṃ vinīlanti vinīlakaṃ.",
  "atk-s0201a0:1315_13": "Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa yebhuyyena ca nīlavaṇṇassa nīlaṭṭhānesu",
  "atk-s0201a0:1315_14": "nīlasāṭakapārutasseva chavasarīrassetaṃ adhivacanaṃ.",
  "atk-s0201a0:1315_15": "Paribhinnaṭṭhānehi navahi vā vaṇamukhehi visandamānaṃ pubbaṃ vipubbaṃ.",
  "atk-s0201a0:1315_16": "Vipubbameva vipubbakaṃ,",
  "atk-s0201a0:1315_17": "paṭikūlattā vā kucchitaṃ vipubbanti vipubbakaṃ.",
  "atk-s0201a0:1315_18": "Vipubbakaṃ jātaṃ tathābhāvaṃ gatanti vipubbakajātaṃ.",
  "atk-s0201a0:1316_0": "So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati upaneti. Kathaṃ?",
  "atk-s0201a0:1316_1": "Ayampi kho kāyo evaṃdhammo evaṃbhāvī evaṃanatītoti.",
  "atk-s0201a0:1316_2": "Idaṃ vuttaṃ hoti – āyu, usmā,",
  "atk-s0201a0:1316_3": "viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo hoti imesaṃ pana vigamā ayampi evaṃdhammo evaṃpūtikasabhāvoyeva,",
  "atk-s0201a0:1316_4": "evaṃbhāvī evaṃuddhumātādibhedo bhavissati,",
  "atk-s0201a0:1316_5": "evaṃanatīto evaṃuddhumātādibhāvaṃ anatikkantoti.",
  "atk-s0201a0:1317_0": "Iti ajjhattaṃ vāti evaṃ uddhumātādipariggahaṇena attano vā kāye,",
  "atk-s0201a0:1317_1": "parassa vā kāye,",
  "atk-s0201a0:1317_2": "kālena vā attano,",
  "atk-s0201a0:1317_3": "kālena vā parassa kāye kāyānupassī viharati.",
  "atk-s0201a0:1318_0": "Khajjamānanti udarādīsu nisīditvā udaramaṃsaoṭṭhamaṃsaakkhikūṭādīni luñcitvā luñcitvā khādiyamānaṃ.",
  "atk-s0201a0:1318_1": "Samaṃsalohitanti sesāvasesamaṃsalohitayuttaṃ.",
  "atk-s0201a0:1318_2": "Nimaṃsalohitamakkhitanti maṃse khīṇepi lohitaṃ na sussati,",
  "atk-s0201a0:1318_3": "taṃ sandhāya vuttaṃ “nimaṃsalohitamakkhita”nti.",
  "atk-s0201a0:1318_4": "Aññenāti aññena disābhāgena.",
  "atk-s0201a0:1318_5": "Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ vippakiṇṇaṃ.",
  "atk-s0201a0:1318_6": "Pādaṭṭhikādīsupi eseva nayo.",
  "atk-s0201a0:1318_7": "Terovassikānīti atikkantasaṃvaccharāni.",
  "atk-s0201a0:1318_8": "Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti.",
  "atk-s0201a0:1318_9": "Antobhūmigatāni pana cirataraṃ tiṭṭhanti.",
  "atk-s0201a0:1318_10": "Cuṇṇakajātānīti cuṇṇaṃ cuṇṇaṃ hutvā vippakiṇṇāni.",
  "atk-s0201a0:1318_11": "Sabbattha so imamevāti vuttanayena khajjamānādīnaṃ vasena yojanā kātabbā.",
  "atk-s0201a0:1319_0": "Iti ajjhattaṃ vāti evaṃ khajjamānādipariggahaṇena yāva cuṇṇakabhāvā attano vā kāye,",
  "atk-s0201a0:1319_1": "parassa vā kāye,",
  "atk-s0201a0:1319_2": "kālena vā attano,",
  "atk-s0201a0:1319_3": "kālena vā parassa kāye kāyānupassī viharati.",
  "atk-s0201a0:1320_0": "Idha pana ṭhatvā navasivathikā samodhānetabbā.",
  "atk-s0201a0:1320_1": "“Ekāhamataṃ vā”tiādinā nayena vuttā sabbāpi ekā,",
  "atk-s0201a0:1320_2": "“kākehi vā khajjamāna”ntiādikā ekā,",
  "atk-s0201a0:1320_3": "“aṭṭhikasaṅkhalikaṃ samaṃsalohitaṃ nhārusambandha”nti ekā,",
  "atk-s0201a0:1320_4": "“nimaṃsalohitamakkhitaṃ nhārusambandha”nti ekā,",
  "atk-s0201a0:1320_5": "“apagatamaṃsalohitaṃ nhārusambandha”nti ekā,",
  "atk-s0201a0:1320_6": "“aṭṭhikāni apagatasambandhānī”tiādikā ekā,",
  "atk-s0201a0:1320_7": "“aṭṭhikāni setāni saṅkhavaṇṇapaṭibhāgānī”ti ekā,",
  "atk-s0201a0:1320_8": "“puñjakitāni terovassikānī”ti ekā,",
  "atk-s0201a0:1320_9": "“pūtīni cuṇṇakajātānī”ti ekā.",
  "atk-s0201a0:1321_0": "Evaṃ kho,",
  "atk-s0201a0:1321_1": "bhikkhaveti idaṃ navasivathikā dassetvā kāyānupassanaṃ niṭṭhapento āha.",
  "atk-s0201a0:1321_2": "Tattha navasivathikapariggāhikā sati dukkhasaccaṃ,",
  "atk-s0201a0:1321_3": "tassā samuṭṭhāpikā purimataṇhā samudayasaccaṃ,",
  "atk-s0201a0:1321_4": "ubhinnaṃ appavatti nirodhasaccaṃ,",
  "atk-s0201a0:1321_5": "dukkhaparijānano samudayapajahano nirodhārammaṇo ariyamaggo maggasaccaṃ.",
  "atk-s0201a0:1321_6": "Evaṃ catusaccavaseneva ussakkitvā nibbutiṃ pāpuṇātīti idaṃ navasivathikapariggāhakānaṃ bhikkhūnaṃ yāva arahattā niyyānamukhanti.",
  "atk-s0201a0:1322_0": "Navasivathikapabbavaṇṇanā niṭṭhitā.",
  "atk-s0201a0:1323_0": "Ettāvatā ca ānāpānapabbaṃ iriyāpathapabbaṃ catusampajaññapabbaṃ paṭikūlamanasikārapabbaṃ dhātumanasikārapabbaṃ",
  "atk-s0201a0:1323_1": "navasivathikapabbānīti cuddasapabbā kāyānupassanā niṭṭhitā hoti.",
  "atk-s0201a0:1324_0": "Tattha ānāpānapabbaṃ paṭikūlamanasikārapabbanti imāneva dve appanākammaṭṭhānāni.",
  "atk-s0201a0:1324_1": "Sivathikānaṃ pana ādīnavānupassanāvasena vuttattā sesāni dvādasāpi upacārakammaṭṭhānānevāti.",
  "atk-s0201a0:1325_0": "Kāyānupassanā niṭṭhitā.",
  "atk-s0201a0:1326_0": "Vedanānupassanāvaṇṇanā",
  "atk-s0201a0:1327_0": "113.",
  "atk-s0201a0:1327_1": "Evaṃ bhagavā cuddasavidhena kāyānupassanāsatipaṭṭhānaṃ kathetvā idāni navavidhena vedanānupassanaṃ kathetuṃ kathañca,",
  "atk-s0201a0:1327_2": "bhikkhavetiādimāha.",
  "atk-s0201a0:1327_3": "Tattha sukhaṃ vedananti kāyikaṃ vā cetasikaṃ vā sukhaṃ vedanaṃ vedayamāno “ahaṃ sukhaṃ vedanaṃ vedayāmī”ti pajānātīti attho.",
  "atk-s0201a0:1327_4": "Tattha kāmaṃ uttānaseyyakāpi dārakā thaññapivanādikāle sukhaṃ vedayamānā “sukhaṃ vedayāmā”ti pajānanti,",
  "atk-s0201a0:1327_5": "na panetaṃ evarūpaṃ jānanaṃ sandhāya vuttaṃ.",
  "atk-s0201a0:1327_6": "Evarūpaṃ jānanaṃ hi sattūpaladdhiṃ na jahati,",
  "atk-s0201a0:1327_7": "sattasaññaṃ na ugghāṭeti,",
  "atk-s0201a0:1327_8": "kammaṭṭhānaṃ vā satipaṭṭhānabhāvanā vā na hoti.",
  "atk-s0201a0:1327_9": "Imassa pana bhikkhuno jānanaṃ sattūpaladdhiṃ jahati,",
  "atk-s0201a0:1327_10": "sattasaññaṃ ugghāṭeti,",
  "atk-s0201a0:1327_11": "kammaṭṭhānaṃ ceva satipaṭṭhānabhāvanā ca hoti.",
  "atk-s0201a0:1327_12": "Idañhi “ko vedayati,",
  "atk-s0201a0:1327_13": "kassa vedanā,",
  "atk-s0201a0:1327_14": "kiṃ kāraṇā vedanā”ti evaṃ sampajānavediyanaṃ sandhāya vuttaṃ.",
  "atk-s0201a0:1328_0": "Tattha ko vedayatīti na koci satto vā puggalo vā vedayati.",
  "atk-s0201a0:1328_1": "Kassa vedanāti na kassaci sattassa vā puggalassa vā vedanā.",
  "atk-s0201a0:1328_2": "Kiṃ kāraṇā vedanāti vatthuārammaṇāva panassa vedanā.",
  "atk-s0201a0:1328_3": "Tasmā esa evaṃ pajānāti –",
  "atk-s0201a0:1328_4": "“taṃ taṃ sukhādīnaṃ vatthuṃ ārammaṇaṃ katvā vedanāva vedayati.",
  "atk-s0201a0:1328_5": "Taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī”ti.",
  "atk-s0201a0:1328_6": "Evaṃ vedanāva vatthuṃ ārammaṇaṃ katvā vedanāva vedayatīti sallakkhento esa “sukhaṃ vedanaṃ vedayāmī”ti pajānātīti veditabbo.",
  "atk-s0201a0:1328_7": "Cittalapabbate aññataro thero viya.",
  "atk-s0201a0:1328_8": "Thero kira aphāsukakāle balavavedanāya nitthunanto aparāparaṃ parivattati.",
  "atk-s0201a0:1328_9": "Tameko daharo āha “kataraṃ vo, bhante,",
  "atk-s0201a0:1328_10": "ṭhānaṃ rujjatī”ti. Āvuso,",
  "atk-s0201a0:1328_11": "pāṭiyekkaṃ rujjanaṭṭhānaṃ nāma natthi,",
  "atk-s0201a0:1328_12": "vatthuṃ ārammaṇaṃ katvā vedanāva vedayatīti.",
  "atk-s0201a0:1328_13": "Evaṃ jānanakālato paṭṭhāya adhivāsetuṃ vaṭṭati no, bhanteti.",
  "atk-s0201a0:1328_14": "Adhivāsemi āvusoti.",
  "atk-s0201a0:1328_15": "Adhivāsanā, bhante, seyyāti.",
  "atk-s0201a0:1328_16": "Thero adhivāsesi.",
  "atk-s0201a0:1328_17": "Tato vāto yāva hadayā phālesi,",
  "atk-s0201a0:1328_18": "mañcake antāni rāsikatāni ahesuṃ.",
  "atk-s0201a0:1328_19": "Thero daharassa dassesi “vaṭṭatāvuso,",
  "atk-s0201a0:1328_20": "ettakā adhivāsanā”ti.",
  "atk-s0201a0:1328_21": "Daharo tuṇhī ahosi.",
  "atk-s0201a0:1328_22": "Thero vīriyasamataṃ yojetvā saha paṭisambhidāhi arahattaṃ pāpuṇitvā samasīsī hutvā parinibbāyi.",
  "atk-s0201a0:1329_0": "Yathā ca sukhaṃ,",
  "atk-s0201a0:1329_1": "evaṃ dukkhaṃ…pe…",
  "atk-s0201a0:1329_2": "nirāmisaṃ adukkhamasukhaṃ vedanaṃ vedayamāno “nirāmisaṃ adukkhamasukhaṃ vedanaṃ vedayāmī”ti pajānāti.",
  "atk-s0201a0:1329_3": "Iti bhagavā rūpakammaṭṭhānaṃ kathetvā arūpakammaṭṭhānaṃ kathento vedanāvasena kathesi.",
  "atk-s0201a0:1329_4": "Duvidhañhi kammaṭṭhānaṃ rūpakammaṭṭhānañca arūpakammaṭṭhānañca.",
  "atk-s0201a0:1329_5": "Rūpapariggaho arūpapariggahotipi etadeva vuccati.",
  "atk-s0201a0:1329_6": "Tattha bhagavā rūpakammaṭṭhānaṃ kathento saṅkhepamanasikāravasena vā vitthāramanasikāravasena vā catudhātuvavatthānaṃ kathesi.",
  "atk-s0201a0:1329_7": "Tadubhayampi sabbākārato visuddhimagge dassitameva.",
  "atk-s0201a0:1330_0": "Arūpakammaṭṭhānaṃ pana kathento yebhuyyena vedanāvasena katheti.",
  "atk-s0201a0:1330_1": "Tividho hi arūpakammaṭṭhāne abhiniveso phassavasena vedanāvasena cittavasenāti. Kathaṃ?",
  "atk-s0201a0:1330_2": "Ekaccassa hi saṃkhittena vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ",
  "atk-s0201a0:1330_3": "paṭhamābhinipāto taṃ ārammaṇaṃ phusanto uppajjamāno phasso pākaṭo hoti.",
  "atk-s0201a0:1330_4": "Ekaccassa taṃ ārammaṇaṃ anubhavantī uppajjamānā vedanā pākaṭā hoti.",
  "atk-s0201a0:1330_5": "Ekaccassa taṃ ārammaṇaṃ pariggahetvā vijānantaṃ uppajjamānaṃ viññāṇaṃ pākaṭaṃ hoti.",
  "atk-s0201a0:1330_6": "Tattha yassa phasso pākaṭo hoti,",
  "atk-s0201a0:1330_7": "sopi “na kevalaṃ phassova uppajjati,",
  "atk-s0201a0:1330_8": "tena saddhiṃ tadeva ārammaṇaṃ anubhavamānā vedanāpi uppajjati,",
  "atk-s0201a0:1330_9": "sañjānanamānā saññāpi,",
  "atk-s0201a0:1330_10": "cetayamānā cetanāpi,",
  "atk-s0201a0:1330_11": "vijānanamānaṃ viññāṇampi uppajjatī”ti phassapañcamakeyeva pariggaṇhāti.",
  "atk-s0201a0:1330_12": "Yassa vedanā pākaṭā hoti.",
  "atk-s0201a0:1330_13": "So “na kevalaṃ vedanāva uppajjati,",
  "atk-s0201a0:1330_14": "tāya saddhiṃ tadevārammaṇaṃ phusamāno phassopi uppajjati,",
  "atk-s0201a0:1330_15": "sañjānanamānā saññāpi,",
  "atk-s0201a0:1330_16": "cetayamānā cetanāpi,",
  "atk-s0201a0:1330_17": "vijānanamānaṃ viññāṇampi uppajjatī”ti phassapañcamakeyeva pariggaṇhāti.",
  "atk-s0201a0:1330_18": "Yassa viññāṇaṃ pākaṭaṃ hoti,",
  "atk-s0201a0:1330_19": "so “na kevalaṃ viññāṇameva uppajjati,",
  "atk-s0201a0:1330_20": "tena saddhiṃ tadevārammaṇaṃ phusamāno phassopi uppajjati,",
  "atk-s0201a0:1330_21": "anubhavamānā vedanāpi,",
  "atk-s0201a0:1330_22": "sañjānanamānā saññāpi,",
  "atk-s0201a0:1330_23": "cetayamānā cetanāpi uppajjatī”ti phassapañcamakeyeva pariggaṇhāti.",
  "atk-s0201a0:1331_0": "So “ime phassapañcamakā dhammā kiṃ nissitā”ti upadhārento “vatthuṃ nissitā”ti pajānāti.",
  "atk-s0201a0:1331_1": "Vatthu nāma karajakāyo,",
  "atk-s0201a0:1331_2": "yaṃ sandhāya vuttaṃ “idañca me viññāṇaṃ ettha sitaṃ ettha paṭibaddha”nti.",
  "atk-s0201a0:1331_3": "So atthato bhūtāni ceva upādārūpāni ca.",
  "atk-s0201a0:1331_4": "Evamettha “vatthu rūpaṃ,",
  "atk-s0201a0:1331_5": "phassapañcamakā nāma”nti nāmarūpamattameva passati.",
  "atk-s0201a0:1331_6": "Rūpaṃ cettha rūpakkhandho,",
  "atk-s0201a0:1331_7": "nāmaṃ cattāro arūpino khandhāti pañcakkhandhamattaṃ hoti.",
  "atk-s0201a0:1331_8": "Nāmarūpavinimuttā hi pañcakkhandhā,",
  "atk-s0201a0:1331_9": "pañcakkhandhavinimuttañca nāmarūpaṃ natthi.",
  "atk-s0201a0:1332_0": "So “ime pañcakkhandhā kiṃ hetukā”ti upaparikkhanto “avijjādihetukā”ti passati.",
  "atk-s0201a0:1332_1": "Tato paccayo ceva paccayuppannañca idaṃ,",
  "atk-s0201a0:1332_2": "añño satto vā puggalo vā natthi,",
  "atk-s0201a0:1332_3": "suddhasaṅkhārapuñjamattamevāti sappaccayanāmarūpavasena tilakkhaṇaṃ āropetvā vipassanāpaṭipāṭiyā “aniccaṃ dukkhaṃ anattā”ti sammasanto vicarati.",
  "atk-s0201a0:1333_0": "So “ajja ajjā”ti paṭivedhaṃ ākaṅkhamāno tathārūpe divase utusappāya puggalasappāya bhojanasappāya dhammassavanasappāyaṃ",
  "atk-s0201a0:1333_1": "labhitvā ekapallaṅkena nisinno vipassanaṃ matthakaṃ pāpetvā arahatte patiṭṭhāti.",
  "atk-s0201a0:1333_2": "Evaṃ imesampi tiṇṇaṃ janānaṃ yāva arahattā kammaṭṭhānaṃ kathitaṃ hoti.",
  "atk-s0201a0:1334_0": "Idha pana bhagavā arūpakammaṭṭhānaṃ kathento vedanāvasena kathesi.",
  "atk-s0201a0:1334_1": "Phassavasena vā hi viññāṇavasena vā kathīyamānaṃ na pākaṭaṃ hoti,",
  "atk-s0201a0:1334_2": "andhakāraṃ viya khāyati.",
  "atk-s0201a0:1334_3": "Vedanāvasena pana pākaṭaṃ hoti. Kasmā?",
  "atk-s0201a0:1334_4": "Vedanānaṃ uppattipākaṭatāya.",
  "atk-s0201a0:1334_5": "Sukhadukkhavedanānañhi uppatti pākaṭā.",
  "atk-s0201a0:1334_6": "Yadā sukhaṃ uppajjati,",
  "atk-s0201a0:1334_7": "sakalasarīraṃ khobhentaṃ maddantaṃ pharamānaṃ abhisandayamānaṃ satadhotaṃ sappiṃ khādāpayantaṃ viya satapākatelaṃ",
  "atk-s0201a0:1334_8": "makkhayamānaṃ viya ghaṭasahassena pariḷāhaṃ nibbāpayamānaṃ viya “aho sukhaṃ aho sukha”nti vācaṃ nicchārayamānameva",
  "atk-s0201a0:1334_9": "uppajjati.",
  "atk-s0201a0:1334_10": "Yadā dukkhaṃ uppajjati,",
  "atk-s0201a0:1334_11": "sakalasarīraṃ khobhentaṃ maddantaṃ pharamānaṃ abhisandayamānaṃ tattaphālaṃ pavesentaṃ viya vilīnatambalohena",
  "atk-s0201a0:1334_12": "āsiñcantaṃ viya sukkhatiṇavanappatimhi araññe dāruukkākalāpaṃ khipamānaṃ viya “aho dukkhaṃ aho dukkha”nti",
  "atk-s0201a0:1334_13": "vippalāpayamānameva uppajjati.",
  "atk-s0201a0:1334_14": "Iti sukhadukkhavedanānaṃ uppatti pākaṭā hoti.",
  "atk-s0201a0:1335_0": "Adukkhamasukhā pana duddīpanā andhakārāva avibhūtā.",
  "atk-s0201a0:1335_1": "Sā sukhadukkhānaṃ apagame sātāsātappaṭikkhepavasena majjhattākārabhūtā adukkhamasukhā vedanāti nayato gaṇhantassa pākaṭā hoti.",
  "atk-s0201a0:1335_2": "Yathā kiṃ?",
  "atk-s0201a0:1335_3": "Yathā antarā piṭṭhipāsāṇaṃ ārohitvā palātassa migassa anupathaṃ gacchanto migaluddako piṭṭhipāsāṇassa",
  "atk-s0201a0:1335_4": "orabhāgepi parabhāgepi padaṃ disvā majjhe apassantopi “ito āruḷho,",
  "atk-s0201a0:1335_5": "ito oruḷho,",
  "atk-s0201a0:1335_6": "majjhe piṭṭhipāsāṇe iminā padesena gato bhavissatī”ti nayato jānāti,",
  "atk-s0201a0:1335_7": "evaṃ āruḷhaṭṭhāne padaṃ viya hi sukhavedanāya uppatti pākaṭā hoti.",
  "atk-s0201a0:1335_8": "Oruḷhaṭṭhāne padaṃ viya dukkhavedanāya uppatti pākaṭā hoti.",
  "atk-s0201a0:1335_9": "“Ito āruyha ito oruyha majjhe evaṃ gato”ti nayato gahaṇaṃ viya sukhadukkhānaṃ apagame sātāsātappaṭikkhepavasena",
  "atk-s0201a0:1335_10": "majjhattākārabhūtā adukkhamasukhā vedanāti nayato gaṇhantassa pākaṭā hoti.",
  "atk-s0201a0:1335_11": "Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena nibbattetvāva dassesi.",
  "atk-s0201a0:1336_0": "Na kevalañca idheva evaṃ dassesi,",
  "atk-s0201a0:1336_1": "cūḷataṇhāsaṅkhaye,",
  "atk-s0201a0:1336_2": "mahātaṇhāsaṅkhaye,",
  "atk-s0201a0:1336_3": "cūḷavedalle,",
  "atk-s0201a0:1336_4": "mahāvedalle,",
  "atk-s0201a0:1336_5": "raṭṭhapālasutte,",
  "atk-s0201a0:1336_6": "māgaṇḍiyasutte,",
  "atk-s0201a0:1336_7": "dhātuvibhaṅge,",
  "atk-s0201a0:1336_8": "āneñjasappāye,",
  "atk-s0201a0:1336_9": "dīghanikāyamhi mahānidāne,",
  "atk-s0201a0:1336_10": "sakkapañhe,",
  "atk-s0201a0:1336_11": "mahāsatipaṭṭhāne,",
  "atk-s0201a0:1336_12": "saṃyuttamhi cūḷanidānasutte,",
  "atk-s0201a0:1336_13": "rukkhopame,",
  "atk-s0201a0:1336_14": "parivīmaṃsanasutte,",
  "atk-s0201a0:1336_15": "sakale vedanāsaṃyutteti evaṃ anekesu suttesu paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena nibbattetvā dassesi.",
  "atk-s0201a0:1336_16": "Yathā ca tesu,",
  "atk-s0201a0:1336_17": "evaṃ imasmimpi satipaṭṭhānasutte paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena nibbattetvā dassesi.",
  "atk-s0201a0:1337_0": "Tattha sukhaṃ vedanantiādīsu ayaṃ aparopi pajānanapariyāyo –",
  "atk-s0201a0:1337_1": "sukhaṃ vedanaṃ vedayāmīti pajānātīti sukhavedanākkhaṇe dukkhāya vedanāya abhāvato sukhaṃ vedanaṃ vedayamāno “sukhaṃ vedanaṃ vedayāmī”ti pajānāti.",
  "atk-s0201a0:1337_2": "Tena yā pubbe anubhūtapubbā dukkhā vedanā,",
  "atk-s0201a0:1337_3": "tassā idāni abhāvato imissā ca sukhāya vedanāya ito paṭhamaṃ abhāvato vedanā nāma aniccā adhuvā vipariṇāmadhammā,",
  "atk-s0201a0:1337_4": "itiha tattha sampajāno hoti.",
  "atk-s0201a0:1338_0": "Vuttampi cetaṃ bhagavatā –",
  "atk-s0201a0:1339_0": "“Yasmiṃ aggivessana samaye sukhaṃ vedanaṃ vedeti,",
  "atk-s0201a0:1339_1": "neva tasmiṃ samaye dukkhaṃ vedanaṃ vedeti,",
  "atk-s0201a0:1339_2": "na adukkhamasukhaṃ vedanaṃ vedeti,",
  "atk-s0201a0:1339_3": "sukhaṃyeva tasmiṃ samaye vedanaṃ vedeti,",
  "atk-s0201a0:1339_4": "yasmiṃ aggivessana samaye dukkhaṃ…pe…",
  "atk-s0201a0:1339_5": "adukkhamasukhaṃ vedanaṃ vedeti,",
  "atk-s0201a0:1339_6": "neva tasmiṃ samaye sukhaṃ vedanaṃ vedeti,",
  "atk-s0201a0:1339_7": "na dukkhaṃ vedanaṃ vedeti,",
  "atk-s0201a0:1339_8": "adukkhamasukhaññeva tasmiṃ samaye vedanaṃ vedeti.",
  "atk-s0201a0:1339_9": "Sukhāpi kho aggivessana vedanā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "atk-s0201a0:1339_10": "Dukkhāpi kho…pe…",
  "atk-s0201a0:1339_11": "adukkhamasukhāpi kho aggivessana vedanā aniccā…pe…",
  "atk-s0201a0:1339_12": "nirodhadhammā.",
  "atk-s0201a0:1339_13": "Evaṃ passaṃ aggivessana sutavā ariyasāvako sukhāyapi vedanāya dukkhāyapi vedanāya adukkhamasukhāyapi vedanāya nibbindati,",
  "atk-s0201a0:1339_14": "nibbindaṃ virajjati,",
  "atk-s0201a0:1339_15": "virāgā vimuccati,",
  "atk-s0201a0:1339_16": "vimuttasmiṃ vimuttamiti ñāṇaṃ hoti.",
  "atk-s0201a0:1339_17": "‘Khīṇā jāti,",
  "atk-s0201a0:1339_18": "vusitaṃ brahmacariyaṃ,",
  "atk-s0201a0:1339_19": "kataṃ karaṇīyaṃ,",
  "atk-s0201a0:1339_20": "nāparaṃ itthattāyā’ti pajānātī”ti.",
  "atk-s0201a0:1340_0": "Sāmisaṃ vā sukhantiādīsu sāmisā sukhā nāma pañcakāmaguṇāmisanissitā cha gehasitasomanassavedanā.",
  "atk-s0201a0:1340_1": "Nirāmisā sukhā nāma cha nekkhammasitasomanassavedanā.",
  "atk-s0201a0:1340_2": "Sāmisā dukkhā nāma cha gehasitadomanassavedanā.",
  "atk-s0201a0:1340_3": "Nirāmisā dukkhā nāma cha nekkhammasitadomanassavedanā.",
  "atk-s0201a0:1340_4": "Sāmisā adukkhamasukhā nāma cha gehasitaupekkhā vedanā.",
  "atk-s0201a0:1340_5": "Nirāmisā adukkhamasukhā nāma cha nekkhammasitaupekkhā vedanā.",
  "atk-s0201a0:1340_6": "Tāsaṃ vibhāgo uparipaṇṇāsake pāḷiyaṃ āgatoyeva.",
  "atk-s0201a0:1341_0": "Iti ajjhattaṃ vāti evaṃ sukhavedanādipariggahaṇena attano vā vedanāsu,",
  "atk-s0201a0:1341_1": "parassa vā vedanāsu,",
  "atk-s0201a0:1341_2": "kālena vā attano,",
  "atk-s0201a0:1341_3": "kālena vā parassa vedanāsu vedanānupassī viharati.",
  "atk-s0201a0:1341_4": "Samudayavayadhammānupassī vāti ettha pana “avijjāsamudayā vedanāsamudayo”tiādīhi pañcahi pañcahi ākārehi",
  "atk-s0201a0:1341_5": "vedanānaṃ samudayañca vayañca passanto samudayadhammānupassī vā vedanāsu viharati,",
  "atk-s0201a0:1341_6": "vayadhammānupassī vā vedanāsu viharati,",
  "atk-s0201a0:1341_7": "kālena samudayadhammānupassī vā,",
  "atk-s0201a0:1341_8": "kālena vayadhammānupassī vā vedanāsu viharatīti veditabbo.",
  "atk-s0201a0:1341_9": "Ito paraṃ kāyānupassanāyaṃ vuttanayameva.",
  "atk-s0201a0:1342_0": "Kevalañhi idha vedanāpariggāhikā sati dukkhasaccanti evaṃ yojanaṃ katvā vedanāpariggāhakassa bhikkhuno niyyānamukhaṃ veditabbaṃ.",
  "atk-s0201a0:1342_1": "Sesaṃ tādisamevāti.",
  "atk-s0201a0:1343_0": "Vedanānupassanā niṭṭhitā.",
  "atk-s0201a0:1344_0": "Cittānupassanāvaṇṇanā",
  "atk-s0201a0:1345_0": "114.",
  "atk-s0201a0:1345_1": "Evaṃ navavidhena vedanānupassanāsatipaṭṭhānaṃ kathetvā idāni soḷasavidhena cittānupassanaṃ kathetuṃ kathañca,",
  "atk-s0201a0:1345_2": "bhikkhavetiādimāha.",
  "atk-s0201a0:1345_3": "Tattha sarāganti aṭṭhavidhaṃ lobhasahagataṃ.",
  "atk-s0201a0:1345_4": "Vītarāganti lokiyakusalābyākataṃ.",
  "atk-s0201a0:1345_5": "Idaṃ pana yasmā sammasanaṃ na dhammasamodhānaṃ,",
  "atk-s0201a0:1345_6": "tasmā idha ekapadepi lokuttaraṃ na labbhati.",
  "atk-s0201a0:1345_7": "Sesāni cattāri akusalacittāni neva purimapadaṃ,",
  "atk-s0201a0:1345_8": "na pacchimapadaṃ bhajanti.",
  "atk-s0201a0:1345_9": "Sadosanti duvidhaṃ dosasahagataṃ.",
  "atk-s0201a0:1345_10": "Vītadosanti lokiyakusalābyākataṃ.",
  "atk-s0201a0:1345_11": "Sesāni dasākusalacittāni neva purimaṃ padaṃ,",
  "atk-s0201a0:1345_12": "na pacchimaṃ padaṃ bhajanti.",
  "atk-s0201a0:1345_13": "Samohanti vicikicchāsahagatañceva uddhaccasahagatañcāti duvidhaṃ.",
  "atk-s0201a0:1345_14": "Yasmā pana moho sabbākusalesu uppajjati,",
  "atk-s0201a0:1345_15": "tasmā tānipi idha vaṭṭantiyeva.",
  "atk-s0201a0:1345_16": "Imasmiṃyeva hi duke dvādasākusalacittāni pariyādiṇṇānīti.",
  "atk-s0201a0:1345_17": "Vītamohanti lokiyakusalābyākataṃ.",
  "atk-s0201a0:1345_18": "Saṃkhittanti thinamiddhānupatitaṃ,",
  "atk-s0201a0:1345_19": "etañhi saṃkuṭitacittaṃ nāma.",
  "atk-s0201a0:1345_20": "Vikkhittanti uddhaccasahagataṃ,",
  "atk-s0201a0:1345_21": "etañhi pasaṭacittaṃ nāma.",
  "atk-s0201a0:1346_0": "Mahaggatanti rūpārūpāvacaraṃ.",
  "atk-s0201a0:1346_1": "Amahaggatanti kāmāvacaraṃ.",
  "atk-s0201a0:1346_2": "Sauttaranti kāmāvacaraṃ.",
  "atk-s0201a0:1346_3": "Anuttaranti rūpāvacarañca arūpāvacarañca.",
  "atk-s0201a0:1346_4": "Tatrāpi sauttaraṃ rūpāvacaraṃ,",
  "atk-s0201a0:1346_5": "anuttaraṃ arūpāvacarameva.",
  "atk-s0201a0:1346_6": "Samāhitanti yassa appanāsamādhi upacārasamādhi vā atthi.",
  "atk-s0201a0:1346_7": "Asamāhitanti ubhayasamādhivirahitaṃ.",
  "atk-s0201a0:1346_8": "Vimuttanti tadaṅgavikkhambhanavimuttīhi vimuttaṃ.",
  "atk-s0201a0:1346_9": "Avimuttanti ubhayavimuttivirahitaṃ,",
  "atk-s0201a0:1346_10": "samucchedapaṭippassaddhinissaraṇavimuttīnaṃ pana idha okāsova natthi.",
  "atk-s0201a0:1347_0": "Iti ajjhattaṃ vāti evaṃ sarāgādipariggahaṇena yasmiṃ yasmiṃ khaṇe yaṃ yaṃ cittaṃ pavattati,",
  "atk-s0201a0:1347_1": "taṃ taṃ sallakkhento attano vā citte,",
  "atk-s0201a0:1347_2": "parassa vā citte,",
  "atk-s0201a0:1347_3": "kālena vā attano,",
  "atk-s0201a0:1347_4": "kālena vā parassa citte cittānupassī viharati.",
  "atk-s0201a0:1347_5": "Samudayavayadhammānupassīti ettha pana “avijjāsamudayā viññāṇasamudayo”ti evaṃ pañcahi pañcahi ākārehi viññāṇassa samudayo ca vayo ca nīharitabbo.",
  "atk-s0201a0:1347_6": "Ito paraṃ vuttanayameva.",
  "atk-s0201a0:1348_0": "Kevalañhi idha cittapariggāhikā sati dukkhasaccanti evaṃ yojanaṃ katvā cittapariggāhakassa bhikkhuno niyyānamukhaṃ veditabbaṃ.",
  "atk-s0201a0:1348_1": "Sesaṃ tādisamevāti.",
  "atk-s0201a0:1349_0": "Cittānupassanāvaṇṇanā niṭṭhitā.",
  "atk-s0201a0:1350_0": "Dhammānupassanā nīvaraṇapabbavaṇṇanā",
  "atk-s0201a0:1351_0": "115.",
  "atk-s0201a0:1351_1": "Evaṃ soḷasavidhena cittānupassanāsatipaṭṭhānaṃ kathetvā idāni pañcavidhena dhammānupassanaṃ kathetuṃ kathañca,",
  "atk-s0201a0:1351_2": "bhikkhavetiādimāha.",
  "atk-s0201a0:1351_3": "Apica bhagavatā kāyānupassanāya suddharūpapariggaho kathito,",
  "atk-s0201a0:1351_4": "vedanācittānupassanāhi suddhaarūpapariggaho.",
  "atk-s0201a0:1351_5": "Idāni rūpārūpamissakapariggahaṃ kathetuṃ “kathañca,",
  "atk-s0201a0:1351_6": "bhikkhave”tiādimāha.",
  "atk-s0201a0:1351_7": "Kāyānupassanāya vā rūpakkhandhapariggahova kathito,",
  "atk-s0201a0:1351_8": "vedanānupassanāya vedanākkhandhapariggahova,",
  "atk-s0201a0:1351_9": "cittānupassanāya viññāṇakkhandhapariggahovāti idāni saññāsaṅkhārakkhandhapariggahampi kathetuṃ “kathañca,",
  "atk-s0201a0:1351_10": "bhikkhave”tiādimāha.",
  "atk-s0201a0:1352_0": "Tattha santanti abhiṇhasamudācāravasena saṃvijjamānaṃ.",
  "atk-s0201a0:1352_1": "Asantanti asamudācāravasena vā pahīnattā vā avijjamānaṃ.",
  "atk-s0201a0:1352_2": "Yathā cāti yena kāraṇena kāmacchandassa uppādo hoti.",
  "atk-s0201a0:1352_3": "Tañca pajānātīti tañca kāraṇaṃ pajānāti.",
  "atk-s0201a0:1352_4": "Iminā nayena sabbapadesu attho veditabbo.",
  "atk-s0201a0:1353_0": "Tattha subhanimitte ayonisomanasikārena kāmacchandassa uppādo hoti.",
  "atk-s0201a0:1353_1": "Subhanimittaṃ nāma subhampi subhanimittaṃ,",
  "atk-s0201a0:1353_2": "subhārammaṇampi subhanimittaṃ.",
  "atk-s0201a0:1353_3": "Ayonisomanasikāro nāma anupāyamanasikāro uppathamanasikāro anicce niccanti vā dukkhe sukhanti vā anattani attāti vā asubhe subhanti vā manasikāro,",
  "atk-s0201a0:1353_4": "taṃ tattha bahulaṃ pavattayato kāmacchando uppajjati.",
  "atk-s0201a0:1353_5": "Tenāha bhagavā – “atthi,",
  "atk-s0201a0:1353_6": "bhikkhave,",
  "atk-s0201a0:1353_7": "subhanimittaṃ,",
  "atk-s0201a0:1353_8": "tattha ayonisomanasikārabahulīkāro,",
  "atk-s0201a0:1353_9": "ayamāhāro anuppannassa vā kāmacchandassa uppādāya uppannassa vā kāmacchandassa bhiyyobhāvāya vepullāyā”ti.",
  "atk-s0201a0:1354_0": "Asubhanimitte pana yonisomanasikārenassa pahānaṃ hoti.",
  "atk-s0201a0:1354_1": "Asubhanimittaṃ nāma asubhampi asubhārammaṇampi.",
  "atk-s0201a0:1354_2": "Yonisomanasikāro nāma upāyamanasikāro pathamanasikāro anicce aniccanti vā dukkhe dukkhanti vā anattani anattāti vā asubhe asubhanti vā manasikāro,",
  "atk-s0201a0:1354_3": "taṃ tattha bahulaṃ pavattayato kāmacchando pahīyati.",
  "atk-s0201a0:1354_4": "Tenāha bhagavā – “atthi,",
  "atk-s0201a0:1354_5": "bhikkhave,",
  "atk-s0201a0:1354_6": "asubhanimittaṃ,",
  "atk-s0201a0:1354_7": "tattha yonisomanasikārabahulīkāro,",
  "atk-s0201a0:1354_8": "ayamanāhāro anuppannassa vā kāmacchandassa anuppādāya uppannassa vā kāmacchandassa pahānāyā”ti.",
  "atk-s0201a0:1355_0": "Apica cha dhammā kāmacchandassa pahānāya saṃvattanti asubhanimittassa uggaho asubhabhāvanānuyogo indriyesu",
  "atk-s0201a0:1355_1": "guttadvāratā bhojane mattaññutā kalyāṇamittatā sappāyakathāti.",
  "atk-s0201a0:1355_2": "Dasavidhañhi asubhanimittaṃ uggaṇhantassāpi kāmacchando pahīyati,",
  "atk-s0201a0:1355_3": "bhāventassāpi,",
  "atk-s0201a0:1355_4": "indriyesu pihitadvārassāpi,",
  "atk-s0201a0:1355_5": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi.",
  "atk-s0201a0:1355_6": "Tenetaṃ vuttaṃ –",
  "atk-s0201a0:1356_0": "“Cattāro pañca ālope, abhutvā udakaṃ pive;",
  "atk-s0201a0:1357_0": "Alaṃ phāsuvihārāya, pahitattassa bhikkhuno”ti. ;",
  "atk-s0201a0:1358_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando pahīyati,",
  "atk-s0201a0:1358_1": "ṭhānanisajjādīsu dasaasubhanissitasappāyakathāyapi pahīyati.",
  "atk-s0201a0:1358_2": "Tena vuttaṃ “cha dhammā kāmacchandassa pahānāya saṃvattantī”ti.",
  "atk-s0201a0:1358_3": "Imehi pana chahi dhammehi pahīnassa kāmacchandassa arahattamaggena āyatiṃ anuppādo hotīti pajānāti.",
  "atk-s0201a0:1359_0": "Paṭighanimitte ayonisomanasikārena pana byāpādassa uppādo hoti.",
  "atk-s0201a0:1359_1": "Tattha paṭighampi paṭighanimittaṃ,",
  "atk-s0201a0:1359_2": "paṭighārammaṇampi paṭighanimittaṃ.",
  "atk-s0201a0:1359_3": "Ayonisomanasikāro sabbattha ekalakkhaṇova.",
  "atk-s0201a0:1359_4": "Taṃ tasmiṃ nimitte bahulaṃ pavattayato byāpādo uppajjati.",
  "atk-s0201a0:1359_5": "Tenāha bhagavā – “atthi,",
  "atk-s0201a0:1359_6": "bhikkhave,",
  "atk-s0201a0:1359_7": "paṭighanimittaṃ,",
  "atk-s0201a0:1359_8": "tattha ayonisomanasikārabahulīkāro,",
  "atk-s0201a0:1359_9": "ayamāhāro anuppannassa vā byāpādassa uppādāya uppannassa vā byāpādassa bhiyyobhāvāya vepullāyā”ti.",
  "atk-s0201a0:1360_0": "Mettāya pana cetovimuttiyā yonisomanasikārenassa pahānaṃ hoti.",
  "atk-s0201a0:1360_1": "Tattha tattha “mettā”ti vutte appanāpi upacāropi vaṭṭati.",
  "atk-s0201a0:1360_2": "“Cetovimuttī”ti appanāva.",
  "atk-s0201a0:1360_3": "Yonisomanasikāro vuttalakkhaṇova.",
  "atk-s0201a0:1360_4": "Taṃ tattha bahulaṃ pavattayato byāpādo pahīyati.",
  "atk-s0201a0:1360_5": "Tenāha bhagavā – “atthi,",
  "atk-s0201a0:1360_6": "bhikkhave,",
  "atk-s0201a0:1360_7": "mettā cetovimutti,",
  "atk-s0201a0:1360_8": "tattha yonisomanasikārabahulīkāro,",
  "atk-s0201a0:1360_9": "ayamanāhāro anuppannassa vā byāpādassa anuppādāya uppannassa vā byāpādassa pahānāyā”ti.",
  "atk-s0201a0:1361_0": "Apica cha dhammā byāpādassa pahānāya saṃvattanti mettānimittassa uggaho mettābhāvanānuyogo kammassakatāpaccavekkhaṇā",
  "atk-s0201a0:1361_1": "paṭisaṅkhānabahutā kalyāṇamittatā sappāyakathāti.",
  "atk-s0201a0:1361_2": "Odhisakaanodhisakadisāpharaṇānañhi aññataravasena mettaṃ uggaṇhantassāpi byāpādo pahīyati,",
  "atk-s0201a0:1361_3": "odhiso anodhiso disāpharaṇavasena mettaṃ bhāventassāpi.",
  "atk-s0201a0:1361_4": "“Tvaṃ etassa kuddho kiṃ karissasi,",
  "atk-s0201a0:1361_5": "kimassa sīlādīni nāsetuṃ sakkhissasi,",
  "atk-s0201a0:1361_6": "nanu tvaṃ attano kammena āgantvā attano kammeneva gamissasi,",
  "atk-s0201a0:1361_7": "parassa kujjhanaṃ nāma vītaccitaṅgāra-",
  "atk-s0201a0:1361_8": "tattaayasalāka-",
  "atk-s0201a0:1361_9": "gūthādīni gahetvā paraṃ paharitukāmatāsadisaṃ hoti.",
  "atk-s0201a0:1361_10": "Esopi tava kuddho kiṃ karissati,",
  "atk-s0201a0:1361_11": "kiṃ te sīlādīni vināsetuṃ sakkhissati,",
  "atk-s0201a0:1361_12": "esa attano kammeneva āgantvā attano kammena gamissati,",
  "atk-s0201a0:1361_13": "appaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake patissatī”ti",
  "atk-s0201a0:1361_14": "evaṃ attano ca parassa ca kammassakataṃ paccavekkhatopi,",
  "atk-s0201a0:1361_15": "ubhayakammassakataṃ paccavekkhitvā paṭisaṅkhāne ṭhitassāpi,",
  "atk-s0201a0:1361_16": "assaguttattherasadise mettābhāvanārate kalyāṇamitte sevantassāpi byāpādo pahīyati.",
  "atk-s0201a0:1361_17": "Ṭhānanisajjādīsu mettānissitasappāyakathāyapi pahīyati.",
  "atk-s0201a0:1361_18": "Tena vuttaṃ “cha dhammā byāpādassa pahānāya saṃvattantī”ti.",
  "atk-s0201a0:1361_19": "Imehi pana chahi dhammehi pahīnassa byāpādassa anāgāmimaggena āyatiṃ anuppādo hotīti pajānāti.",
  "atk-s0201a0:1362_0": "Aratiādīsu ayonisomanasikārena thinamiddhassa uppādo hoti.",
  "atk-s0201a0:1362_1": "Arati nāma ukkaṇṭhitā.",
  "atk-s0201a0:1362_2": "Tandī nāma kāyālasiyatā.",
  "atk-s0201a0:1362_3": "Vijambhitā nāma kāyavināmanā.",
  "atk-s0201a0:1362_4": "Bhattasammado nāma bhattamucchā bhattapariḷāho.",
  "atk-s0201a0:1362_5": "Cetaso līnattaṃ nāma cittassa līnākāro.",
  "atk-s0201a0:1362_6": "Imesu aratiādīsu ayonisomanasikāraṃ bahulaṃ pavattayato thinamiddhaṃ uppajjati. Tenāha – “atthi,",
  "atk-s0201a0:1362_7": "bhikkhave,",
  "atk-s0201a0:1362_8": "arati tandī vijambhitā bhattasammado cetaso līnattaṃ,",
  "atk-s0201a0:1362_9": "tattha ayonisomanasikārabahulīkāro,",
  "atk-s0201a0:1362_10": "ayamāhāro anuppannassa vā thinamiddhassa uppādāya uppannassa vā thinamiddhassa bhiyyobhāvāya vepullāyā”ti.",
  "atk-s0201a0:1363_0": "Ārambhadhātuādīsu pana yonisomanasikārenassa pahānaṃ hoti.",
  "atk-s0201a0:1363_1": "Ārambhadhātu nāma paṭhamārambhavīriyaṃ.",
  "atk-s0201a0:1363_2": "Nikkamadhātu nāma kosajjato nikkhantatāya tato balavataraṃ.",
  "atk-s0201a0:1363_3": "Parakkamadhātu nāma paraṃ paraṃ ṭhānaṃ akkamanato tatopi balavataraṃ.",
  "atk-s0201a0:1363_4": "Imasmiṃ tippabhede vīriye yonisomanasikāraṃ bahulaṃ pavattayato thinamiddhaṃ pahīyati. Tenāha – “atthi,",
  "atk-s0201a0:1363_5": "bhikkhave,",
  "atk-s0201a0:1363_6": "ārambhadhātu nikkamadhātu parakkamadhātu,",
  "atk-s0201a0:1363_7": "tattha yonisomanasikārabahulīkāro,",
  "atk-s0201a0:1363_8": "ayamāhāro anuppannassa vā thinamiddhassa anuppādāya uppannassa vā thinamiddhassa pahānāyā”ti.",
  "atk-s0201a0:1364_0": "Apica cha dhammā thinamiddhassa pahānāya saṃvattanti,",
  "atk-s0201a0:1364_1": "atibhojane nimittaggāho iriyāpathasamparivattanatā ālokasaññāmanasikāro abbhokāsavāso kalyāṇamittatā sappāyakathāti.",
  "atk-s0201a0:1364_2": "Āharahatthakatatravaṭṭakaalaṃsāṭakakākamāsakabhuttavamitakabhojanaṃ bhuñjitvā rattiṭṭhāne divāṭṭhāne",
  "atk-s0201a0:1364_3": "nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati.",
  "atk-s0201a0:1364_4": "Catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi thinamiddhaṃ pahīyati.",
  "atk-s0201a0:1364_5": "Yasmiṃ iriyāpathe thinamiddhaṃ okkamati,",
  "atk-s0201a0:1364_6": "tato aññaṃ parivattentassāpi,",
  "atk-s0201a0:1364_7": "rattiṃ candālokadīpālokaukkāloke divā sūriyālokaṃ manasikarontassāpi,",
  "atk-s0201a0:1364_8": "abbhokāse vasantassāpi,",
  "atk-s0201a0:1364_9": "mahākassapattherasadise pahīnathinamiddhe kalyāṇamitte sevantassāpi thinamiddhaṃ pahīyati.",
  "atk-s0201a0:1364_10": "Ṭhānanisajjādīsu dhutaṅganissitasappāyakathāyapi pahīyati.",
  "atk-s0201a0:1364_11": "Tena vuttaṃ “cha dhammā thinamiddhassa pahānāya saṃvattantī”ti.",
  "atk-s0201a0:1364_12": "Imehi pana chahi dhammehi pahīnassa thinamiddhassa arahattamaggena āyatiṃ anuppādo hotīti pajānāti.",
  "atk-s0201a0:1365_0": "Cetaso avūpasame ayonisomanasikārena uddhaccakukkuccassa uppādo hoti.",
  "atk-s0201a0:1365_1": "Avūpasamo nāma avūpasantākāro.",
  "atk-s0201a0:1365_2": "Uddhaccakukkuccamevetaṃ atthato.",
  "atk-s0201a0:1365_3": "Tattha ayonisomanasikāraṃ bahulaṃ pavattayato uddhaccakukkuccaṃ uppajjati.",
  "atk-s0201a0:1365_4": "Tenāha “atthi,",
  "atk-s0201a0:1365_5": "bhikkhave,",
  "atk-s0201a0:1365_6": "cetaso avūpasamo,",
  "atk-s0201a0:1365_7": "tattha ayonisomanasikārabahulīkāro,",
  "atk-s0201a0:1365_8": "ayamāhāro anuppannassa vā uddhaccakukkuccassa uppādāya uppannassa vā uddhaccakukkuccassa bhiyyobhāvāya vepullāyā”ti.",
  "atk-s0201a0:1366_0": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha – “atthi,",
  "atk-s0201a0:1366_1": "bhikkhave,",
  "atk-s0201a0:1366_2": "cetaso vūpasamo,",
  "atk-s0201a0:1366_3": "tattha yonisomanasikārabahulīkāro,",
  "atk-s0201a0:1366_4": "ayamāhāro anuppannassa vā uddhaccakukkuccassa anuppādāya uppannassa vā uddhaccakukkuccassa pahānāyā”ti.",
  "atk-s0201a0:1367_0": "Apica cha dhammā uddhaccakukkuccassa pahānāya saṃvattanti bahussutatā paripucchakatā vinaye pakataññutā vuddhasevitā kalyāṇamittatā sappāyakathāti.",
  "atk-s0201a0:1367_1": "Bāhusaccenapi hi ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi uddhaccakukkuccaṃ pahīyati.",
  "atk-s0201a0:1367_2": "Kappiyākappiyaparipucchābahulassāpi,",
  "atk-s0201a0:1367_3": "vinayapaññattiyaṃ ciṇṇavasibhāvatāya pakataññunopi,",
  "atk-s0201a0:1367_4": "vuddhe mahallakatthere upasaṅkamantassāpi,",
  "atk-s0201a0:1367_5": "upālittherasadise vinayadhare kalyāṇamitte sevantassāpi uddhaccakukkuccaṃ pahīyati.",
  "atk-s0201a0:1367_6": "Ṭhānanisajjādīsu kappiyākappiyanissitasappāyakathāyapi pahīyati.",
  "atk-s0201a0:1367_7": "Tena vuttaṃ –",
  "atk-s0201a0:1367_8": "“cha dhammā uddhaccakukkuccassa pahānāya saṃvattantī”ti.",
  "atk-s0201a0:1367_9": "Imehi pana chahi dhammehi pahīne uddhaccakukkucce uddhaccassa arahattamaggena kukkuccassa anāgāmimaggena āyatiṃ anuppādo hotīti pajānāti.",
  "atk-s0201a0:1368_0": "Vicikicchāṭṭhānīyesu dhammesu ayonisomanasikārena vicikicchāya uppādo hoti.",
  "atk-s0201a0:1368_1": "Vicikicchāṭṭhānīyā dhammā nāma punappunaṃ vicikicchāya kāraṇattā vicikicchāva.",
  "atk-s0201a0:1368_2": "Tattha ayonisomanasikāraṃ bahulaṃ pavattayato vicikicchā uppajjati. Tenāha – “atthi,",
  "atk-s0201a0:1368_3": "bhikkhave,",
  "atk-s0201a0:1368_4": "vicikicchāṭṭhānīyā dhammā,",
  "atk-s0201a0:1368_5": "tattha ayonisomanasikārabahulīkāro,",
  "atk-s0201a0:1368_6": "ayamāhāro anuppannāya vā vicikicchāya uppādāya uppannāya vā vicikicchāya bhiyyobhāvāya vepullāyā”ti.",
  "atk-s0201a0:1369_0": "Kusalādīsu dhammesu yonisomanasikārena panassā pahānaṃ hoti. Tenāha – “atthi,",
  "atk-s0201a0:1369_1": "bhikkhave,",
  "atk-s0201a0:1369_2": "kusalākusalā dhammā sāvajjānavajjā dhammā sevitabbāsevitabbā dhammā hīnappaṇītā dhammā kaṇhasukkasappaṭibhāgā dhammā,",
  "atk-s0201a0:1369_3": "tattha yonisomanasikārabahulīkāro,",
  "atk-s0201a0:1369_4": "ayamāhāro anuppannāya vā vicikicchāya anuppādāya uppannāya vā vicikicchāya pahānāyā”ti.",
  "atk-s0201a0:1370_0": "Apica cha dhammā vicikicchāya pahānāya saṃvattanti bahussutatā paripucchakatā vinaye pakataññutā adhimokkhabahulatā kalyāṇamittatā sappāyakathāti.",
  "atk-s0201a0:1370_1": "Bāhusaccenapi hi ekaṃ vā…pe…",
  "atk-s0201a0:1370_2": "pañca vā nikāye pāḷivasena atthavasena ca uggaṇhantassāpi vicikicchā pahīyati.",
  "atk-s0201a0:1370_3": "Tīṇi ratanāni ārabbha paripucchābahulassāpi,",
  "atk-s0201a0:1370_4": "vinaye ciṇṇavasibhāvassāpi,",
  "atk-s0201a0:1370_5": "tīsu ratanesu okappaniyasaddhāsaṅkhātaadhimokkhabahulassāpi,",
  "atk-s0201a0:1370_6": "saddhādhimutte vakkalittherasadise kalyāṇamitte sevantassāpi vicikicchā pahīyati.",
  "atk-s0201a0:1370_7": "Ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati.",
  "atk-s0201a0:1370_8": "Tena vuttaṃ –",
  "atk-s0201a0:1370_9": "“cha dhammā vicikicchāya pahānāya saṃvattantī”ti.",
  "atk-s0201a0:1370_10": "Imehi pana chahi dhammehi pahīnāya vicikicchāya sotāpattimaggena āyatiṃ anuppādo hotīti pajānāti.",
  "atk-s0201a0:1371_0": "Iti ajjhattaṃ vāti evaṃ pañcanīvaraṇapariggahaṇena attano vā dhammesu,",
  "atk-s0201a0:1371_1": "parassa vā dhammesu,",
  "atk-s0201a0:1371_2": "kālena vā attano,",
  "atk-s0201a0:1371_3": "kālena vā parassa dhammesu dhammānupassī viharati.",
  "atk-s0201a0:1371_4": "Samudayavayā panettha subhanimitta asubhanimittādīsu ayonisomanasikārayonisomanasikāravasena pañcasu nīvaraṇesu vuttanayena nīharitabbā.",
  "atk-s0201a0:1371_5": "Ito paraṃ vuttanayameva.",
  "atk-s0201a0:1372_0": "Kevalañhi idha nīvaraṇapariggāhikā sati dukkhasaccanti evaṃ yojanaṃ katvā nīvaraṇapariggāhakassa bhikkhuno niyyānamukhaṃ veditabbaṃ.",
  "atk-s0201a0:1372_1": "Sesaṃ tādisamevāti.",
  "atk-s0201a0:1373_0": "Nīvaraṇapabbavaṇṇanā niṭṭhitā.",
  "atk-s0201a0:1374_0": "Khandhapabbavaṇṇanā",
  "atk-s0201a0:1375_0": "116.",
  "atk-s0201a0:1375_1": "Evaṃ pañcanīvaraṇavasena dhammānupassanaṃ vibhajitvā idāni pañcakkhandhavasena vibhajituṃ puna caparantiādimāha.",
  "atk-s0201a0:1375_2": "Tattha pañcasu upādānakkhandhesūti upādānassa khandhā upādānakkhandhā,",
  "atk-s0201a0:1375_3": "upādānassa paccayabhūtā dhammapuñjā dhammarāsayoti attho.",
  "atk-s0201a0:1375_4": "Ayamettha saṅkhepo.",
  "atk-s0201a0:1375_5": "Vitthārato pana khandhakathā visuddhimagge vuttā.",
  "atk-s0201a0:1375_6": "Iti rūpanti “idaṃ rūpaṃ,",
  "atk-s0201a0:1375_7": "ettakaṃ rūpaṃ,",
  "atk-s0201a0:1375_8": "na ito paraṃ rūpaṃ atthī”ti sabhāvato rūpaṃ pajānāti.",
  "atk-s0201a0:1375_9": "Vedanādīsupi eseva nayo.",
  "atk-s0201a0:1375_10": "Ayamettha saṅkhepo.",
  "atk-s0201a0:1375_11": "Vitthārena pana rūpādīni visuddhimagge khandhakathāyameva vuttāni.",
  "atk-s0201a0:1375_12": "Iti rūpassa samudayoti evaṃ avijjāsamudayādivasena pañcahākārehi rūpassa samudayo.",
  "atk-s0201a0:1375_13": "Iti rūpassa atthaṅgamoti evaṃ avijjānirodhādivasena pañcahākārehi rūpassa atthaṅgamo,",
  "atk-s0201a0:1375_14": "vedanādīsupi eseva nayo.",
  "atk-s0201a0:1375_15": "Ayamettha saṅkhepo.",
  "atk-s0201a0:1375_16": "Vitthāro pana visuddhimagge udayabbayañāṇakathāyaṃ vutto.",
  "atk-s0201a0:1376_0": "Iti ajjhattaṃ vāti evaṃ pañcakkhandhapariggahaṇena attano vā dhammesu,",
  "atk-s0201a0:1376_1": "parassa vā dhammesu,",
  "atk-s0201a0:1376_2": "kālena vā attano,",
  "atk-s0201a0:1376_3": "kālena vā parassa dhammesu dhammānupassī viharati.",
  "atk-s0201a0:1376_4": "Samudayavayā panettha “avijjāsamudayā rūpasamudayo”tiādīnaṃ pañcasu khandhesu vuttānaṃ paññāsāya lakkhaṇānaṃ vasena nīharitabbā.",
  "atk-s0201a0:1376_5": "Ito paraṃ vuttanayameva.",
  "atk-s0201a0:1377_0": "Kevalañhi idha khandhapariggāhikā sati dukkhasaccanti evaṃ yojanaṃ katvā khandhapariggāhakassa bhikkhuno niyyānamukhaṃ veditabbaṃ.",
  "atk-s0201a0:1377_1": "Sesaṃ tādisamevāti.",
  "atk-s0201a0:1378_0": "Khandhapabbavaṇṇanā niṭṭhitā.",
  "atk-s0201a0:1379_0": "Āyatanapabbavaṇṇanā",
  "atk-s0201a0:1380_0": "117.",
  "atk-s0201a0:1380_1": "Evaṃ pañcakkhandhavasena dhammānupassanaṃ vibhajitvā idāni āyatanavasena vibhajituṃ puna caparantiādimāha.",
  "atk-s0201a0:1380_2": "Tattha chasu ajjhattikabāhiresu āyatanesūti cakkhu sotaṃ ghānaṃ jivhā kāyo manoti imesu chasu ajjhattikesu",
  "atk-s0201a0:1380_3": "rūpaṃ saddo gandho raso phoṭṭhabbo dhammāti imesu chasu bāhiresu.",
  "atk-s0201a0:1380_4": "Cakkhuṃ ca pajānātīti cakkhupasādaṃ yāthāvasarasalakkhaṇavasena pajānāti.",
  "atk-s0201a0:1380_5": "Rūpe ca pajānātīti bahiddhā catusamuṭṭhānikarūpañca yāthāvasarasalakkhaṇavasena pajānāti.",
  "atk-s0201a0:1380_6": "Yañca tadubhayaṃ paṭicca uppajjati saṃyojananti yañca taṃ cakkhuṃ ceva rūpe cāti ubhayaṃ paṭicca kāmarāgasaṃyojanaṃ paṭigha- māna- diṭṭhi-",
  "atk-s0201a0:1380_7": "vicikicchā-",
  "atk-s0201a0:1380_8": "sīlabbataparāmāsa-",
  "atk-s0201a0:1380_9": "bhavarāga- issā-",
  "atk-s0201a0:1380_10": "macchariyāvijjāsaṃyojananti dasavidhaṃ saṃyojanaṃ uppajjati,",
  "atk-s0201a0:1380_11": "tañca yāthāvasarasalakkhaṇavasena pajānāti.",
  "atk-s0201a0:1381_0": "Kathaṃ panetaṃ uppajjatīti?",
  "atk-s0201a0:1381_1": "Cakkhudvāre tāva āpāthagataṃ iṭṭhārammaṇaṃ kāmassādavasena assādayato abhinandato kāmarāgasaṃyojanaṃ uppajjati.",
  "atk-s0201a0:1381_2": "Aniṭṭhārammaṇe kujjhato paṭighasaṃyojanaṃ uppajjati.",
  "atk-s0201a0:1381_3": "“Ṭhapetvā maṃ na koci añño etaṃ ārammaṇaṃ vibhāvetuṃ samattho atthī”ti maññato mānasaṃyojanaṃ uppajjati.",
  "atk-s0201a0:1381_4": "“Etaṃ rūpārammaṇaṃ niccaṃ dhuva”nti gaṇhato diṭṭhisaṃyojanaṃ uppajjati.",
  "atk-s0201a0:1381_5": "“Etaṃ rūpārammaṇaṃ satto nu kho,",
  "atk-s0201a0:1381_6": "sattassa nu kho”ti vicikicchato vicikicchāsaṃyojanaṃ uppajjati.",
  "atk-s0201a0:1381_7": "“Sampattibhave vata no idaṃ sulabhaṃ jāta”nti bhavaṃ patthentassa bhavarāgasaṃyojanaṃ uppajjati.",
  "atk-s0201a0:1381_8": "“Āyatimpi evarūpaṃ sīlabbataṃ samādiyitvā sakkā laddhu”nti sīlabbataṃ samādiyantassa sīlabbataparāmāsasaṃyojanaṃ uppajjati.",
  "atk-s0201a0:1381_9": "“Aho vata etaṃ rūpārammaṇaṃ aññe na labheyyu”nti usūyato issāsaṃyojanaṃ uppajjati.",
  "atk-s0201a0:1381_10": "Attanā laddhaṃ rūpārammaṇaṃ aññassa maccharāyato macchariyasaṃyojanaṃ uppajjati.",
  "atk-s0201a0:1381_11": "Sabbeheva sahajātaaññāṇavasena avijjāsaṃyojanaṃ uppajjati.",
  "atk-s0201a0:1382_0": "Yathā ca anuppannassāti yena kāraṇena asamudācāravasena anuppannassa tassa dasavidhassāpi saṃyojanassa uppādo hoti,",
  "atk-s0201a0:1382_1": "tañca kāraṇaṃ pajānāti.",
  "atk-s0201a0:1382_2": "Yathā ca uppannassāti appahīnaṭṭhena pana samudācāravasena vā uppannassa tassa dasavidhassāpi saṃyojanassa yena kāraṇena pahānaṃ hoti,",
  "atk-s0201a0:1382_3": "tañca kāraṇaṃ pajānāti.",
  "atk-s0201a0:1382_4": "Yathā ca pahīnassāti tadaṅgavikkhambhanappahānavasena pahīnassāpi tassa dasavidhassa saṃyojanassa yena kāraṇena āyatiṃ anuppādo hoti,",
  "atk-s0201a0:1382_5": "tañca pajānāti.",
  "atk-s0201a0:1382_6": "Kena kāraṇena panassa āyatiṃ anuppādo hoti?",
  "atk-s0201a0:1382_7": "Diṭṭhivicikicchāsīlabbataparāmāsaissāmacchariyabhedassa tāva pañcavidhassa saṃyojanassa sotāpattimaggena āyatiṃ anuppādo hoti.",
  "atk-s0201a0:1382_8": "Kāmarāgapaṭighasaṃyojanadvayassa oḷārikassa sakadāgāmimaggena,",
  "atk-s0201a0:1382_9": "aṇusahagatassa anāgāmimaggena,",
  "atk-s0201a0:1382_10": "mānabhavarāgāvijjāsaṃyojanattayassa arahattamaggena āyatiṃ anuppādo hoti.",
  "atk-s0201a0:1383_0": "Sotañca pajānāti sadde cā tiādīsupi eseva nayo.",
  "atk-s0201a0:1383_1": "Apicettha āyatanakathā vitthārato visuddhimagge āyatananiddese vuttanayeneva veditabbā.",
  "atk-s0201a0:1384_0": "Iti ajjhattaṃ vāti evaṃ ajjhattikāyatanapariggahaṇena attano vā dhammesu,",
  "atk-s0201a0:1384_1": "bāhirāyatanapariggahaṇena parassa vā dhammesu,",
  "atk-s0201a0:1384_2": "kālena vā attano,",
  "atk-s0201a0:1384_3": "kālena vā parassa dhammesu dhammānupassī viharati.",
  "atk-s0201a0:1384_4": "Samudayavayā panettha “avijjāsamudayā cakkhusamudayo”ti rūpāyatanassa rūpakkhandhe,",
  "atk-s0201a0:1384_5": "arūpāyatanesu manāyatanassa viññāṇakkhandhe,",
  "atk-s0201a0:1384_6": "dhammāyatanassa sesakkhandhesu vuttanayena nīharitabbā.",
  "atk-s0201a0:1384_7": "Lokuttaradhammā na gahetabbā.",
  "atk-s0201a0:1384_8": "Ito paraṃ vuttanayameva.",
  "atk-s0201a0:1385_0": "Kevalañhi idha āyatanapariggāhikā sati dukkhasaccanti evaṃ yojanaṃ katvā āyatanapariggāhakassa bhikkhuno niyyānamukhaṃ veditabbaṃ.",
  "atk-s0201a0:1385_1": "Sesaṃ tādisamevāti.",
  "atk-s0201a0:1386_0": "Āyatanapabbavaṇṇanā niṭṭhitā.",
  "atk-s0201a0:1387_0": "Bojjhaṅgapabbavaṇṇanā",
  "atk-s0201a0:1388_0": "118.",
  "atk-s0201a0:1388_1": "Evaṃ cha ajjhattikabāhirāyatanavasena dhammānupassanaṃ vibhajitvā idāni bojjhaṅgavasena vibhajituṃ puna caparanti ādimāha.",
  "atk-s0201a0:1388_2": "Tattha bojjhaṅgesūti bujjhanakasattassa aṅgesu.",
  "atk-s0201a0:1388_3": "Santanti paṭilābhavasena saṃvijjamānaṃ.",
  "atk-s0201a0:1388_4": "Satisambojjhaṅganti satisaṅkhātaṃ sambojjhaṅgaṃ.",
  "atk-s0201a0:1388_5": "Ettha hi sambujjhati āraddhavipassakato paṭṭhāya yogāvacaroti sambodhi,",
  "atk-s0201a0:1388_6": "yāya vā so satiādikāya sattadhammasāmaggiyā sambujjhati kilesaniddāto uṭṭhāti,",
  "atk-s0201a0:1388_7": "saccāni vā paṭivijjhati,",
  "atk-s0201a0:1388_8": "sā dhammasāmaggī sambodhi.",
  "atk-s0201a0:1388_9": "Tassa sambodhissa,",
  "atk-s0201a0:1388_10": "tassā vā sambodhiyā aṅganti sambojjhaṅgaṃ.",
  "atk-s0201a0:1388_11": "Tena vuttaṃ “satisaṅkhātaṃ sambojjhaṅga”nti.",
  "atk-s0201a0:1388_12": "Sesasambojjhaṅgesupi imināva nayena vacanattho veditabbo.",
  "atk-s0201a0:1389_0": "Asantanti appaṭilābhavasena avijjamānaṃ.",
  "atk-s0201a0:1389_1": "Yathā ca anuppannassātiādīsu pana satisambojjhaṅgassa tāva – “atthi,",
  "atk-s0201a0:1389_2": "bhikkhave,",
  "atk-s0201a0:1389_3": "satisambojjhaṅgaṭṭhānīyā dhammā,",
  "atk-s0201a0:1389_4": "tattha yonisomanasikārabahulīkāro,",
  "atk-s0201a0:1389_5": "ayamāhāro anuppannassa vā satisambojjhaṅgassa uppādāya,",
  "atk-s0201a0:1389_6": "uppannassa vā satisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1389_7": "Tattha satiyeva satisambojjhaṅgaṭṭhānīyā dhammā.",
  "atk-s0201a0:1389_8": "Yonisomanasikāro vuttalakkhaṇoyeva,",
  "atk-s0201a0:1389_9": "taṃ tattha bahulaṃ pavattayato satisambojjhaṅgo uppajjati.",
  "atk-s0201a0:1390_0": "Apica cattāro dhammā satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā",
  "atk-s0201a0:1390_1": "upaṭṭhitassatipuggalasevanatā tadadhimuttatāti.",
  "atk-s0201a0:1390_2": "Abhikkantādīsu hi sattasu ṭhānesu satisampajaññena bhattanikkhittakākasadise muṭṭhassatipuggale parivajjanena",
  "atk-s0201a0:1390_3": "tissadattattheraabhayattherasadise upaṭṭhitassatipuggale sevanena ṭhānanisajjādīsu satisamuṭṭhāpanatthaṃ",
  "atk-s0201a0:1390_4": "ninnapoṇapabbhāracittatāya ca satisambojjhaṅgo uppajjati.",
  "atk-s0201a0:1390_5": "Evaṃ catūhi kāraṇehi uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1391_0": "Dhammavicayasambojjhaṅgassa pana – “atthi,",
  "atk-s0201a0:1391_1": "bhikkhave,",
  "atk-s0201a0:1391_2": "kusalākusalā dhammā…pe…",
  "atk-s0201a0:1391_3": "kaṇhasukkasappaṭibhāgā dhammā,",
  "atk-s0201a0:1391_4": "tattha yonisomanasikārabahulīkāro,",
  "atk-s0201a0:1391_5": "ayamāhāro anuppannassa vā dhammavicayasambojjhaṅgassa uppādāya,",
  "atk-s0201a0:1391_6": "uppannassa vā dhammavicayasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1392_0": "Apica satta dhammā dhammavicayasambojjhaṅgassa uppādāya saṃvattanti paripucchakatā vatthuvisadakiriyā",
  "atk-s0201a0:1392_1": "indriyasamattapaṭipādanā duppaññapuggalaparivajjanā paññavantapuggalasevanā gambhīrañāṇacariyapaccavekkhaṇā",
  "atk-s0201a0:1392_2": "tadadhimuttatāti.",
  "atk-s0201a0:1392_3": "Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ atthasannissitaparipucchābahulatā.",
  "atk-s0201a0:1393_0": "Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ.",
  "atk-s0201a0:1393_1": "Yadā hissa kesanakhalomā atidīghā honti,",
  "atk-s0201a0:1393_2": "sarīraṃ vā ussannadosañceva sedamalamakkhitañca,",
  "atk-s0201a0:1393_3": "tadā ajjhattikaṃ vatthu avisadaṃ hoti aparisuddhaṃ.",
  "atk-s0201a0:1393_4": "Yadā pana cīvaraṃ jiṇṇaṃ kiliṭṭhaṃ duggandhaṃ hoti,",
  "atk-s0201a0:1393_5": "senāsanaṃ vā uklāpaṃ,",
  "atk-s0201a0:1393_6": "tadā bāhiraṃ vatthu avisadaṃ hoti aparisuddhaṃ.",
  "atk-s0201a0:1393_7": "Tasmā kesādicchedāpanena uddhaṃvirecanaadhovirecanādīhi sarīrasallahukabhāvakaraṇena ucchādananhāpanena ca ajjhattikaṃ vatthu visadaṃ kātabbaṃ.",
  "atk-s0201a0:1394_0": "Sūcikammadhovanarajanaparibhaṇḍakaraṇādīhi bāhiraṃ vatthu visadaṃ kātabbaṃ.",
  "atk-s0201a0:1394_1": "Etasmiñhi ajjhattikabāhire vatthusmiṃ avisade uppannesu cittacetasikesu ñāṇampi aparisuddhaṃ hoti,",
  "atk-s0201a0:1394_2": "aparisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-s0201a0:1394_3": "Visade pana ajjhattikabāhire vatthumhi uppannesu cittacetasikesu ñāṇampi visadaṃ hoti,",
  "atk-s0201a0:1394_4": "parisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-s0201a0:1394_5": "Tena vuttaṃ –",
  "atk-s0201a0:1394_6": "“vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-s0201a0:1395_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ.",
  "atk-s0201a0:1395_1": "Sace hissa saddhindriyaṃ balavaṃ hoti,",
  "atk-s0201a0:1395_2": "itarāni mandāni.",
  "atk-s0201a0:1395_3": "Tato vīriyindriyaṃ paggahakiccaṃ,",
  "atk-s0201a0:1395_4": "satindriyaṃ upaṭṭhānakiccaṃ,",
  "atk-s0201a0:1395_5": "samādhindriyaṃ avikkhepakiccaṃ,",
  "atk-s0201a0:1395_6": "paññindriyaṃ dassanakiccaṃ kātuṃ na sakkoti.",
  "atk-s0201a0:1395_7": "Tasmā taṃ dhammasabhāvapaccavekkhaṇena vā yathā vā manasikaroto balavaṃ jātaṃ,",
  "atk-s0201a0:1395_8": "tathā amanasikārena hāpetabbaṃ.",
  "atk-s0201a0:1395_9": "Vakkalittherassa vatthu cettha nidassanaṃ.",
  "atk-s0201a0:1395_10": "Sace pana vīriyindriyaṃ balavaṃ hoti,",
  "atk-s0201a0:1395_11": "atha neva saddhindriyaṃ adhimokkhakiccaṃ kātuṃ sakkoti,",
  "atk-s0201a0:1395_12": "na itarāni itarakiccabhedaṃ.",
  "atk-s0201a0:1395_13": "Tasmā taṃ passaddhādibhāvanāya hāpetabbaṃ.",
  "atk-s0201a0:1395_14": "Tatrāpi soṇattherassa vatthu dassetabbaṃ.",
  "atk-s0201a0:1395_15": "Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "atk-s0201a0:1396_0": "Visesato panettha saddhāpaññānaṃ samādhivīriyānaṃ ca samataṃ pasaṃsanti.",
  "atk-s0201a0:1396_1": "Balavasaddho hi mandapañño mudhāpasanno hoti,",
  "atk-s0201a0:1396_2": "avatthusmiṃ pasīdati.",
  "atk-s0201a0:1396_3": "Balavapañño mandasaddho kerāṭikapakkhaṃ bhajati.",
  "atk-s0201a0:1396_4": "Bhesajjasamuṭṭhito viya rogo atekiccho hoti.",
  "atk-s0201a0:1396_5": "Cittuppādamatteneva kusalaṃ hotīti atidhāvitvā dānādīni akaronto niraye uppajjati.",
  "atk-s0201a0:1396_6": "Ubhinnaṃ samatāya vatthusmiṃyeva pasīdati.",
  "atk-s0201a0:1396_7": "Balavasamādhiṃ pana mandavīriyaṃ samādhissa kosajjapakkhattā kosajjaṃ adhibhavati.",
  "atk-s0201a0:1396_8": "Balavavīriyaṃ mandasamādhiṃ vīriyassa uddhaccapakkhattā uddhaccaṃ adhibhavati.",
  "atk-s0201a0:1396_9": "Samādhi pana vīriyena saṃyojito kosajje patituṃ na labhati.",
  "atk-s0201a0:1396_10": "Vīriyaṃ samādhinā saṃyojitaṃ uddhacce patituṃ na labhati.",
  "atk-s0201a0:1396_11": "Tasmā tadubhayaṃ samaṃ kātabbaṃ.",
  "atk-s0201a0:1396_12": "Ubhayasamatāya hi appanā hoti.",
  "atk-s0201a0:1397_0": "Apica samādhikammikassa balavatīpi saddhā vaṭṭati.",
  "atk-s0201a0:1397_1": "Evaṃ saddahanto okappento appanaṃ pāpuṇissati.",
  "atk-s0201a0:1397_2": "Samādhipaññāsu pana samādhikammikassa ekaggatā balavatī vaṭṭati,",
  "atk-s0201a0:1397_3": "evañhi so appanaṃ pāpuṇāti.",
  "atk-s0201a0:1397_4": "Vipassanākammikassa paññā balavatī vaṭṭati,",
  "atk-s0201a0:1397_5": "evañhi so lakkhaṇappaṭivedhaṃ pāpuṇāti.",
  "atk-s0201a0:1397_6": "Ubhinnaṃ pana samatāyapi appanā hotiyeva.",
  "atk-s0201a0:1397_7": "Sati pana sabbattha balavatī vaṭṭati.",
  "atk-s0201a0:1397_8": "Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,",
  "atk-s0201a0:1397_9": "kosajjapakkhikena ca samādhinā kosajjapātato rakkhati.",
  "atk-s0201a0:1397_10": "Tasmā sā loṇadhūpanaṃ viya sabbabyañjanesu sabbakammikaamacco viya ca sabbarājakiccesu sabbattha icchitabbā. Tenāha –",
  "atk-s0201a0:1397_11": "“sati ca pana sabbatthikā vuttā bhagavatā.",
  "atk-s0201a0:1397_12": "Kiṃ kāraṇā?",
  "atk-s0201a0:1397_13": "Cittañhi sati paṭisaraṇaṃ,",
  "atk-s0201a0:1397_14": "ārakkhapaccupaṭṭhānā ca sati,",
  "atk-s0201a0:1397_15": "na ca vinā satiyā cittassa paggahaniggaho hotī”ti.",
  "atk-s0201a0:1398_0": "Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ ārakāva parivajjanaṃ.",
  "atk-s0201a0:1398_1": "Paññavantapuggalasevanā nāma samapaññāsalakkhaṇapariggāhikāya udayabbayapaññāya samannāgatapuggalasevanā.",
  "atk-s0201a0:1398_2": "Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya pabhedapaccavekkhaṇā.",
  "atk-s0201a0:1398_3": "Tadadhimuttatā nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-s0201a0:1398_4": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1399_0": "Vīriyasambojjhaṅgassa – “atthi,",
  "atk-s0201a0:1399_1": "bhikkhave,",
  "atk-s0201a0:1399_2": "ārabbhadhātu nikkamadhātu parakkamadhātu,",
  "atk-s0201a0:1399_3": "tattha yoniso manasikārabahulīkāro,",
  "atk-s0201a0:1399_4": "ayamāhāro anuppannassa vā vīriyasambojjhaṅgassa uppādāya,",
  "atk-s0201a0:1399_5": "uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1400_0": "Apica ekādasa dhammā vīriyasambojjhaṅgassa uppādāya saṃvattanti apāyabhayapaccavekkhaṇatā ānisaṃsadassāvitā",
  "atk-s0201a0:1400_1": "gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā satthumahattapaccavekkhaṇatā",
  "atk-s0201a0:1400_2": "jātimahattapaccavekkhaṇatā sabrahmacārimahattapaccavekkhaṇatā kusītapuggalaparivajjanatā āraddhavīriyapuggalasevanatā",
  "atk-s0201a0:1400_3": "tadadhimuttatāti.",
  "atk-s0201a0:1401_0": "Tattha nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,",
  "atk-s0201a0:1401_1": "tiracchānayoniyaṃ jālakkhipakumīnādīhi gahitakālepi,",
  "atk-s0201a0:1401_2": "pājanakaṇṭakādippahāratunnassa pana sakaṭavāhanādikālepi,",
  "atk-s0201a0:1401_3": "pettivisaye anekānipi vassasahassāni ekaṃ buddhantarampi khuppipāsāhi āturitakālepi,",
  "atk-s0201a0:1401_4": "kālakañjikaasuresu saṭṭhihatthaasītihatthappamāṇena aṭṭhicammamatteneva attabhāvena vātātapādidukkhānubhavanakālepi",
  "atk-s0201a0:1401_5": "na sakkā vīriyasambojjhaṅgaṃ uppādetuṃ.",
  "atk-s0201a0:1401_6": "Ayameva te bhikkhu kālo vīriyakaraṇāyāti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-s0201a0:1402_0": "“Na sakkā kusītena navalokuttaradhammaṃ laddhuṃ,",
  "atk-s0201a0:1402_1": "āraddhavīriyeneva sakkā ayamānisaṃso vīriyassā”ti evaṃ ānisaṃsadassāvinopi uppajjati.",
  "atk-s0201a0:1402_2": "“Sabbabuddhapaccekabuddhamahāsāvakehi te gatamaggo gantabbo,",
  "atk-s0201a0:1402_3": "so ca na sakkā kusītena gantu”nti evaṃ gamanavīthiṃ paccavekkhantassāpi uppajjati.",
  "atk-s0201a0:1402_4": "“Ye taṃ piṇḍapātādīhi upaṭṭhahanti,",
  "atk-s0201a0:1402_5": "ime te manussā neva ñātakā,",
  "atk-s0201a0:1402_6": "na dāsakammakarā,",
  "atk-s0201a0:1402_7": "nāpi ‘taṃ nissāya jīvissāmā’ti te paṇītāni piṇḍapātādīni denti,",
  "atk-s0201a0:1402_8": "atha kho attano kārānaṃ mahapphalataṃ paccāsīsamānā denti,",
  "atk-s0201a0:1402_9": "satthārāpi ‘ayaṃ ime paccaye paribhuñjitvā kāyadaḷhībahulo sukhaṃ viharissatī’ti na evaṃ sampassatā tuyhaṃ paccayā anuññātā,",
  "atk-s0201a0:1402_10": "atha kho ‘ayaṃ ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā,",
  "atk-s0201a0:1402_11": "so dāni tvaṃ kusīto viharanto na taṃ piṇḍaṃ apacāyissasi,",
  "atk-s0201a0:1402_12": "āraddhavīriyasseva hi piṇḍapātāpacāyanaṃ nāma hotī”ti evaṃ piṇḍapātāpacāyanaṃ paccavekkhantassāpi uppajjati mahāmittattherassa viya.",
  "atk-s0201a0:1403_0": "Thero kira kassakaleṇe nāma paṭivasati.",
  "atk-s0201a0:1403_1": "Tassa ca gocaragāme ekā mahāupāsikā theraṃ puttaṃ katvā paṭijaggati.",
  "atk-s0201a0:1403_2": "Sā ekadivasaṃ araññaṃ gacchantī dhītaraṃ āha –",
  "atk-s0201a0:1403_3": "“amma asukasmiṃ ṭhāne purāṇataṇḍulā,",
  "atk-s0201a0:1403_4": "asukasmiṃ khīraṃ,",
  "atk-s0201a0:1403_5": "asukasmiṃ sappi,",
  "atk-s0201a0:1403_6": "asukasmiṃ phāṇitaṃ,",
  "atk-s0201a0:1403_7": "tava bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-s0201a0:1403_8": "tvaṃ ca bhuñjeyyāsi,",
  "atk-s0201a0:1403_9": "ahaṃ pana hiyyo pakkaṃ pārivāsikabhattaṃ kañjikena bhuttāmhī”ti.",
  "atk-s0201a0:1403_10": "Divā kiṃ bhuñjissasi ammāti?",
  "atk-s0201a0:1403_11": "Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi ammāti.",
  "atk-s0201a0:1404_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi –",
  "atk-s0201a0:1404_1": "“mahāupāsikā kira kañjiyena pārivāsikabhattaṃ bhuñji,",
  "atk-s0201a0:1404_2": "divāpi kaṇapaṇṇambilayāguṃ bhuñjissati,",
  "atk-s0201a0:1404_3": "tuyhaṃ atthāya pana purāṇataṇḍulādīni ācikkhati,",
  "atk-s0201a0:1404_4": "taṃ nissāya kho panesā neva khettaṃ na vatthuṃ na bhattaṃ na vatthaṃ paccāsīsati,",
  "atk-s0201a0:1404_5": "tisso pana sampattiyo patthayamānā deti,",
  "atk-s0201a0:1404_6": "tvaṃ etissā tā sampattiyo dātuṃ sakkhissasi na sakkhissasīti,",
  "atk-s0201a0:1404_7": "ayaṃ kho pana piṇḍapāto tayā sarāgena sadosena samohena na sakkā gaṇhitunti pattaṃ thavikāya pakkhipitvā",
  "atk-s0201a0:1404_8": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce cīvaraṃ cīvaravaṃse ṭhapetvā",
  "atk-s0201a0:1404_9": "arahattaṃ apāpuṇitvā na nikkhamissāmī”ti vīriyaṃ adhiṭṭhahitvā nisīdi.",
  "atk-s0201a0:1404_10": "Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva arahattaṃ patvā vikasitaṃ",
  "atk-s0201a0:1404_11": "viya padumaṃ mahākhīṇāsavo sitaṃ karontova nikkhami.",
  "atk-s0201a0:1404_12": "Leṇadvāre rukkhamhi adhivatthā devatā –",
  "atk-s0201a0:1405_0": "“Namo te purisājañña, namo te purisuttama;",
  "atk-s0201a0:1406_0": "Yassa te āsavā khīṇā, dakkhiṇeyyosi mārisā”ti. –",
  "atk-s0201a0:1407_0": "Evaṃ udānaṃ udānetvā “bhante,",
  "atk-s0201a0:1407_1": "piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī”ti āha.",
  "atk-s0201a0:1408_0": "Thero uṭṭhahitvā dvāraṃ vivaritvā kālaṃ olokento pātoyevāti ñatvā pattacīvaramādāya gāmaṃ pāvisi.",
  "atk-s0201a0:1408_1": "Dārikāpi bhattaṃ sampādetvā “idāni me bhātā āgamissati,",
  "atk-s0201a0:1408_2": "idāni āgamissatī”ti dvāraṃ olokayamānā nisīdi.",
  "atk-s0201a0:1408_3": "Sā there gharadvāraṃ sampatte pattaṃ gahetvā sappiphāṇitayojitassa khīrapiṇḍapātassa pūretvā hatthe ṭhapesi.",
  "atk-s0201a0:1408_4": "Thero “sukhaṃ hotū”ti anumodanaṃ katvā pakkāmi.",
  "atk-s0201a0:1408_5": "Sāpi taṃ olokayamānāva aṭṭhāsi.",
  "atk-s0201a0:1408_6": "Therassa hi tadā ativiya parisuddho chavivaṇṇo ahosi,",
  "atk-s0201a0:1408_7": "vippasannāni indriyāni,",
  "atk-s0201a0:1408_8": "mukhaṃ bandhanā pamuttatālapakkaṃ viya ativiya virocittha.",
  "atk-s0201a0:1408_9": "Mahāupāsikā araññā āgantvā “kiṃ amma,",
  "atk-s0201a0:1408_10": "bhātiko te āgato”ti pucchi.",
  "atk-s0201a0:1408_11": "Sā sabbaṃ taṃ pavattiṃ ārocesi.",
  "atk-s0201a0:1408_12": "Sā upāsikā “ajja me puttassa pabbajitakiccaṃ matthakaṃ patta”nti ñatvā “abhiramati te amma bhātā buddhasāsane na ukkaṇṭhatī”ti āha.",
  "atk-s0201a0:1409_0": "“Mahantaṃ kho panetaṃ satthu dāyajjaṃ,",
  "atk-s0201a0:1409_1": "yadidaṃ sattaariyadhanaṃ nāma,",
  "atk-s0201a0:1409_2": "taṃ na sakkā kusītena gahetuṃ.",
  "atk-s0201a0:1409_3": "Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti paribāhiraṃ karonti,",
  "atk-s0201a0:1409_4": "so tesaṃ accayena dāyajjaṃ na labhati,",
  "atk-s0201a0:1409_5": "evaṃ kusītopi idaṃ ariyadhanadāyajjaṃ na labhati,",
  "atk-s0201a0:1409_6": "āraddhavīriyova labhatī”ti dāyajjamahattataṃ paccavekkhatopi uppajjati.",
  "atk-s0201a0:1409_7": "“Mahā kho pana te satthā,",
  "atk-s0201a0:1409_8": "satthuno hi mātukucchismiṃ paṭisandhiggahaṇakālepi abhinikkhamanepi abhisambodhiyampi dhammacakkappavattanayamakapāṭihāriyadevorohaṇa-",
  "atk-s0201a0:1409_9": "āyusaṅkhāravossajjanesupi parinibbānakālepi dasasahassilokadhātu kampittha,",
  "atk-s0201a0:1409_10": "yuttaṃ nu te evarūpassa satthuno sāsane ‘pabbajitvā kusītena bhavitu”’nti evaṃ satthumahattaṃ paccavekkhatopi uppajjati.",
  "atk-s0201a0:1410_0": "Jātiyāpi –",
  "atk-s0201a0:1410_1": "“tvaṃ idāni na lāmakajātiko,",
  "atk-s0201a0:1410_2": "asambhinnāya mahāsammatapaveṇiyā āgato,",
  "atk-s0201a0:1410_3": "ukkākarājavaṃse jātosi,",
  "atk-s0201a0:1410_4": "suddhodhanamahārājassa mahāmāyādeviyā ca nattā,",
  "atk-s0201a0:1410_5": "rāhulabhaddassa kaniṭṭho,",
  "atk-s0201a0:1410_6": "tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ paccavekkhatopi uppajjati.",
  "atk-s0201a0:1410_7": "“Sāriputtamoggallānā ceva asīti ca mahāsāvakā vīriyeneva lokuttaradhammaṃ paṭivijjhiṃsu,",
  "atk-s0201a0:1410_8": "tvaṃ etesaṃ sabrahmacārīnaṃ maggaṃ paṭipajjissasi na paṭipajjissasī”ti evaṃ sabrahmacārimahattaṃ paccavekkhatopi uppajjati.",
  "atk-s0201a0:1410_9": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjantassāpi,",
  "atk-s0201a0:1410_10": "āraddhavīriye pahitatte puggale sevantassāpi,",
  "atk-s0201a0:1410_11": "ṭhānanisajjādīsu vīriyuppādanatthaṃ ninnapoṇapabbhāracittassāpi uppajjati.",
  "atk-s0201a0:1410_12": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1411_0": "Pītisambojjhaṅgassa – “atthi,",
  "atk-s0201a0:1411_1": "bhikkhave,",
  "atk-s0201a0:1411_2": "pītisambojjhaṅgaṭṭhānīyā dhammā,",
  "atk-s0201a0:1411_3": "tattha yonisomanasikārabahulīkāro,",
  "atk-s0201a0:1411_4": "ayamāhāro anuppannassa vā pītisambojjhaṅgassa uppādāya,",
  "atk-s0201a0:1411_5": "uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1411_6": "Tattha pītiyeva pītisambojjhaṅgaṭṭhānīyā dhammā nāma,",
  "atk-s0201a0:1411_7": "tassa uppādakamanasikāro yonisomanasikāro nāma.",
  "atk-s0201a0:1412_0": "Apica ekādasa dhammā pītisambojjhaṅgassa uppādāya saṃvattanti buddhānussati dhammasaṅghasīlacāgadevatānussati",
  "atk-s0201a0:1412_1": "upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "atk-s0201a0:1413_0": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo uppajjati.",
  "atk-s0201a0:1413_1": "Dhammasaṅghaguṇe anussarantassāpi,",
  "atk-s0201a0:1413_2": "dīgharattaṃ akhaṇḍaṃ katvā rakkhitaṃ catupārisuddhisīlaṃ paccavekkhantassāpi,",
  "atk-s0201a0:1413_3": "gihino dasasīlapañcasīlaṃ paccavekkhantassāpi,",
  "atk-s0201a0:1413_4": "dubbhikkhabhayādīsu paṇītaṃ bhojanaṃ sabrahmacārīnaṃ datvā “evaṃ nāma adamhā”ti cāgaṃ paccavekkhantassāpi,",
  "atk-s0201a0:1413_5": "gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-s0201a0:1413_6": "yehi guṇehi samannāgatā devatā devattaṃ pattā,",
  "atk-s0201a0:1413_7": "tathārūpānaṃ guṇānaṃ attani atthitaṃ paccavekkhantassāpi,",
  "atk-s0201a0:1413_8": "“samāpattiyā vikkhambhitā kilesā saṭṭhipi,",
  "atk-s0201a0:1413_9": "sattatipi vassāni na samudācarantī”ti paccavekkhantassāpi,",
  "atk-s0201a0:1413_10": "cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu pasādasinehābhāvena",
  "atk-s0201a0:1413_11": "gadrabhapiṭṭhe rajasadise lūkhapuggale parivajjantassāpi,",
  "atk-s0201a0:1413_12": "buddhādīsu pasādabahule muducitte siniddhapuggale sevantassāpi,",
  "atk-s0201a0:1413_13": "ratanattayaguṇaparidīpake pasādanīye suttante paccavekkhantassāpi,",
  "atk-s0201a0:1413_14": "ṭhānanisajjādīsu pītiuppādanatthaṃ ninnapoṇapabbhāracittassāpi uppajjati.",
  "atk-s0201a0:1413_15": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1414_0": "Passaddhisambojjhaṅgassa – “atthi,",
  "atk-s0201a0:1414_1": "bhikkhave,",
  "atk-s0201a0:1414_2": "kāyapassaddhi cittapassaddhi,",
  "atk-s0201a0:1414_3": "tattha yonisomanasikārabahulīkāro,",
  "atk-s0201a0:1414_4": "ayamāhāro anuppannassa vā passaddhisambojjhaṅgassa uppādāya,",
  "atk-s0201a0:1414_5": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1415_0": "Apica satta dhammā passaddhisambojjhaṅgassa uppādāya saṃvattanti paṇītabhojanasevanatā utusukhasevanatā",
  "atk-s0201a0:1415_1": "iriyāpathasukhasevanatā majjhattapayogatā sāraddhakāyapuggalaparivajjanatā passaddhakāyapuggalasevanatā",
  "atk-s0201a0:1415_2": "tadadhimuttatāti.",
  "atk-s0201a0:1416_0": "Paṇītañhi siniddhaṃ sappāyabhojanaṃ bhuñjantassāpi,",
  "atk-s0201a0:1416_1": "sītuṇhesu utūsu ṭhānādīsu iriyāpathesu sappāyaṃ utuṃ ca iriyāpathaṃ ca sevantassāpi passaddhi uppajjati.",
  "atk-s0201a0:1416_2": "Yo pana mahāpurisajātiko sabbautuiriyāpathakkhamova hoti,",
  "atk-s0201a0:1416_3": "na taṃ sandhāyetaṃ vuttaṃ.",
  "atk-s0201a0:1416_4": "Yassa sabhāgavisabhāgatā atthi,",
  "atk-s0201a0:1416_5": "tasseva visabhāge utuiriyāpathe vajjetvā sabhāge sevantassāpi uppajjati.",
  "atk-s0201a0:1416_6": "Majjhattapayogo vuccati attano ca parassa ca kammassakatāpaccavekkhaṇā,",
  "atk-s0201a0:1416_7": "iminā majjhattapayogena uppajjati.",
  "atk-s0201a0:1416_8": "Yo leḍḍudaṇḍādīhi paraṃ viheṭhayamānova vicarati.",
  "atk-s0201a0:1416_9": "Evarūpaṃ sāraddhakāyaṃ puggalaṃ parivajjantassāpi,",
  "atk-s0201a0:1416_10": "saṃyatapādapāṇiṃ passaddhakāyaṃ puggalaṃ sevantassāpi,",
  "atk-s0201a0:1416_11": "ṭhānanisajjādīsu passaddhiuppādanatthāya ninnapoṇapabbhāracittassāpi uppajjati.",
  "atk-s0201a0:1416_12": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1417_0": "Samādhisambojjhaṅgassa – “atthi,",
  "atk-s0201a0:1417_1": "bhikkhave,",
  "atk-s0201a0:1417_2": "samathanimittaṃ abyagganimittaṃ,",
  "atk-s0201a0:1417_3": "tattha yonisomanasikārabahulīkāro,",
  "atk-s0201a0:1417_4": "ayamāhāro anuppannassa vā samādhisambojjhaṅgassa uppādāya,",
  "atk-s0201a0:1417_5": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1417_6": "Tattha samathova samathanimittaṃ,",
  "atk-s0201a0:1417_7": "avikkhepaṭṭhena ca abyagganimittanti.",
  "atk-s0201a0:1418_0": "Apica ekādasa dhammā samādhisambojjhaṅgassa uppādāya saṃvattanti vatthuvisadakiriyatā indriyasamattapaṭipādanatā",
  "atk-s0201a0:1418_1": "nimittakusalatā samaye cittassa paggahaṇatā samaye cittassa niggahaṇatā samaye sampahaṃsanatā samaye",
  "atk-s0201a0:1418_2": "ajjhupekkhanatā asamāhitapuggalaparivajjanatā samāhitapuggalasevanatā jhānavimokkhapaccavekkhaṇatā tadadhimuttatāti.",
  "atk-s0201a0:1418_3": "Tattha vatthuvisadakiriyatā ca indriyasamattapaṭipādanatā ca vuttanayeneva veditabbā.",
  "atk-s0201a0:1419_0": "Nimittakusalatā nāma kasiṇanimittassa uggahaṇakusalatā.",
  "atk-s0201a0:1419_1": "Samaye cittassa paggahaṇatāti yasmiṃ samaye atisithilavīriyatādīhi līnaṃ cittaṃ hoti,",
  "atk-s0201a0:1419_2": "tasmiṃ samaye dhammavicayavīriyasambojjhaṅgasamuṭṭhāpanena tassa paggahaṇaṃ.",
  "atk-s0201a0:1419_3": "Samaye cittassa niggahaṇatāti yasmiṃ samaye accāraddhavīriyatādīhi uddhataṃ cittaṃ hoti,",
  "atk-s0201a0:1419_4": "tasmiṃ samaye passaddhisamādhiupekkhāsambojjhaṅgasamuṭṭhāpanena tassa niggahaṇaṃ.",
  "atk-s0201a0:1419_5": "Samaye sampahaṃsanatāti yasmiṃ samaye cittaṃ paññāpayogamandatāya vā upasamasukhānadhigamena vā nirassādaṃ hoti,",
  "atk-s0201a0:1419_6": "tasmiṃ samaye aṭṭhasaṃvegavatthupaccavekkhaṇena saṃvejeti.",
  "atk-s0201a0:1419_7": "Aṭṭha saṃvegavatthūni nāma jātijarābyādhimaraṇāni cattāri,",
  "atk-s0201a0:1419_8": "apāyadukkhaṃ pañcamaṃ,",
  "atk-s0201a0:1419_9": "atīte vaṭṭamūlakaṃ dukkhaṃ,",
  "atk-s0201a0:1419_10": "anāgate vaṭṭamūlakaṃ dukkhaṃ,",
  "atk-s0201a0:1419_11": "paccuppanne āhārapariyeṭṭhimūlakaṃ dukkhanti.",
  "atk-s0201a0:1419_12": "Ratanattayaguṇānussaraṇena ca pasādaṃ janeti.",
  "atk-s0201a0:1419_13": "Ayaṃ vuccati “samaye sampahaṃsanatā”ti.",
  "atk-s0201a0:1420_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ anirassādaṃ ārammaṇe",
  "atk-s0201a0:1420_1": "samappavattaṃ samathavīthipaṭipannaṃ cittaṃ hoti,",
  "atk-s0201a0:1420_2": "tadāssa paggahaniggahasampahaṃsanesu na byāpāraṃ āpajjati sārathi viya samappavattesu. Assesu.",
  "atk-s0201a0:1420_3": "Ayaṃ vuccati “samaye ajjhupekkhanatā”ti.",
  "atk-s0201a0:1420_4": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ puggalānaṃ ārakā parivajjanaṃ.",
  "atk-s0201a0:1420_5": "Samāhitapuggalasevanatā nāma upacārena vā appanāya vā samāhitacittānaṃ sevanā bhajanā payirupāsanā.",
  "atk-s0201a0:1420_6": "Tadadhimuttatā nāma ṭhānanisajjādīsu samādhiuppādanatthaṃyeva ninnapoṇapabbhāracittatā.",
  "atk-s0201a0:1420_7": "Evañhi paṭipajjato esa uppajjati.",
  "atk-s0201a0:1420_8": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1421_0": "Upekkhāsambojjhaṅgassa – “atthi,",
  "atk-s0201a0:1421_1": "bhikkhave,",
  "atk-s0201a0:1421_2": "upekkhāsambojjhaṅgaṭṭhānīyā dhammā,",
  "atk-s0201a0:1421_3": "tattha yonisomanasikārabahulīkāro,",
  "atk-s0201a0:1421_4": "ayamāhāro anuppannassa vā upekkhāsambojjhaṅgassa uppādāya,",
  "atk-s0201a0:1421_5": "uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti.",
  "atk-s0201a0:1421_6": "Tattha upekkhāyeva upekkhāsambojjhaṅgaṭṭhānīyā dhammā nāma.",
  "atk-s0201a0:1422_0": "Apica pañca dhammā upekkhāsambojjhaṅgassa uppādāya saṃvattanti sattamajjhattatā saṅkhāramajjhattatā sattasaṅkhārakelāyanapuggalaparivajjanatā",
  "atk-s0201a0:1422_1": "sattasaṅkhāramajjhattapuggalasevanatā tadadhimuttatāti.",
  "atk-s0201a0:1423_0": "Tattha dvīhākārehi sattamajjhattataṃ samuṭṭhāpeti –",
  "atk-s0201a0:1423_1": "“tvaṃ attano kammena āgantvā attano kammena gamissasi,",
  "atk-s0201a0:1423_2": "esopi attano kammena āgantvā attano kammena gamissati,",
  "atk-s0201a0:1423_3": "tvaṃ kaṃ kelāyasī”ti evaṃ kammassakatāpaccavekkhaṇena ca,",
  "atk-s0201a0:1423_4": "“paramatthato sattoyeva natthi,",
  "atk-s0201a0:1423_5": "so tvaṃ kaṃ kelāyasī”ti evaṃ nissattapaccavekkhaṇena ca.",
  "atk-s0201a0:1423_6": "Dvīhevākārehi saṅkhāramajjhattataṃ samuṭṭhāpeti –",
  "atk-s0201a0:1423_7": "“idaṃ cīvaraṃ anupubbena vaṇṇavikāraṃ ceva jiṇṇabhāvaṃ ca upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati,",
  "atk-s0201a0:1423_8": "sace panassa sāmiko bhaveyya,",
  "atk-s0201a0:1423_9": "nāssa evaṃ vinassituṃ dadeyyā”ti evaṃ asāmikabhāvaṃ paccavekkhaṇena,",
  "atk-s0201a0:1423_10": "“anaddhaniyaṃ idaṃ tāvakālika”nti evaṃ tāvakālikatāpaccavekkhaṇena ca.",
  "atk-s0201a0:1423_11": "Yathā ca cīvare,",
  "atk-s0201a0:1423_12": "evaṃ pattādīsupi yojanā kātabbā.",
  "atk-s0201a0:1424_0": "Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,",
  "atk-s0201a0:1424_1": "pabbajito vā attano antevāsikasamānupajjhāyakādike mamāyati,",
  "atk-s0201a0:1424_2": "sahattheneva nesaṃ kesacchedanasūcikammacīvaradhovanarajanapattapacanādīni karoti,",
  "atk-s0201a0:1424_3": "muhuttampi apassanto “asuko sāmaṇero kuhiṃ,",
  "atk-s0201a0:1424_4": "asuko daharo kuhi”nti bhantamigo viya ito cito ca āloketi,",
  "atk-s0201a0:1424_5": "aññena kesacchedanādīnaṃ atthāya “muhuttaṃ tāva asukaṃ pesethā”ti yācīyamānopi “amhepi taṃ attano kammaṃ na kārema,",
  "atk-s0201a0:1424_6": "tumhe taṃ gahetvā kilamessathā”ti na deti.",
  "atk-s0201a0:1424_7": "Ayaṃ sattakelāyano nāma.",
  "atk-s0201a0:1424_8": "Yo pana pattacīvarathālakakattarayaṭṭhiādīni mamāyati,",
  "atk-s0201a0:1424_9": "aññassa hatthena parāmasitumpi na deti,",
  "atk-s0201a0:1424_10": "tāvakālikaṃ yācito “mayampi idaṃ mamāyantā na paribhuñjāma,",
  "atk-s0201a0:1424_11": "tumhākaṃ kiṃ dassāmā”ti vadati.",
  "atk-s0201a0:1424_12": "Ayaṃ saṅkhārakelāyano nāma.",
  "atk-s0201a0:1424_13": "Yo pana tesu dvīsupi vatthūsu majjhatto udāsino.",
  "atk-s0201a0:1424_14": "Ayaṃ sattasaṅkhāramajjhatto nāma.",
  "atk-s0201a0:1424_15": "Iti ayaṃ upekkhāsambojjhaṅgo evarūpaṃ sattasaṅkhārakelāyanaṃ puggalaṃ ārakā parivajjantassāpi,",
  "atk-s0201a0:1424_16": "sattasaṅkhāramajjhattapuggalaṃ sevantassāpi,",
  "atk-s0201a0:1424_17": "ṭhānanisajjādīsu taduppādanatthaṃ ninnapoṇapabbhāracittassāpi uppajjati.",
  "atk-s0201a0:1424_18": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a0:1425_0": "Iti ajjhattaṃ vāti evaṃ attano vā satta sambojjhaṅge pariggaṇhitvā,",
  "atk-s0201a0:1425_1": "parassa vā,",
  "atk-s0201a0:1425_2": "kālena vā attano,",
  "atk-s0201a0:1425_3": "kālena vā parassa bojjhaṅge pariggaṇhitvā dhammesu dhammānupassī viharati.",
  "atk-s0201a0:1425_4": "Samudayavayā panettha bojjhaṅgānaṃ nibbattinirodhavasena veditabbā.",
  "atk-s0201a0:1425_5": "Ito paraṃ vuttanayameva.",
  "atk-s0201a0:1426_0": "Kevalañhi idha bojjhaṅgapariggāhikā sati dukkhasaccanti evaṃ yojanaṃ katvā bojjhaṅgapariggāhakassa bhikkhuno niyyānamukhaṃ veditabbaṃ.",
  "atk-s0201a0:1426_1": "Sesaṃ tādisamevāti.",
  "atk-s0201a0:1427_0": "Bojjhaṅgapabbavaṇṇanā niṭṭhitā.",
  "atk-s0201a0:1428_0": "Catusaccapabbavaṇṇanā",
  "atk-s0201a0:1429_0": "119.",
  "atk-s0201a0:1429_1": "Evaṃ sattabojjhaṅgavasena dhammānupassanaṃ vibhajitvā idāni catusaccavasena vibhajituṃ puna caparantiādimāha.",
  "atk-s0201a0:1430_0": "Tattha idaṃ dukkhanti yathābhūtaṃ pajānātīti ṭhapetvā taṇhaṃ tebhūmake dhamme “idaṃ dukkha”nti yathāsabhāvato pajānāti,",
  "atk-s0201a0:1430_1": "tasseva kho pana dukkhassa janikaṃ samuṭṭhāpikaṃ purimataṇhaṃ “ayaṃ dukkhasamudayo”ti,",
  "atk-s0201a0:1430_2": "ubhinnaṃ appavattiṃ nibbānaṃ “ayaṃ dukkhanirodho”ti,",
  "atk-s0201a0:1430_3": "dukkhaparijānanaṃ samudayapajahanaṃ nirodhasacchikaraṇaṃ ariyamaggaṃ “ayaṃ dukkhanirodhagāminī paṭipadā”ti yathāsabhāvato pajānātīti attho.",
  "atk-s0201a0:1430_4": "Avasesā ariyasaccakathā visuddhimagge vitthāritāyeva.",
  "atk-s0201a0:1431_0": "Iti ajjhattaṃ vāti evaṃ attano vā cattāri saccāni pariggaṇhitvā,",
  "atk-s0201a0:1431_1": "parassa vā,",
  "atk-s0201a0:1431_2": "kālena vā attano,",
  "atk-s0201a0:1431_3": "kālena vā parassa cattāri saccāni pariggaṇhitvā dhammesu dhammānupassī viharati.",
  "atk-s0201a0:1431_4": "Samudayavayā panettha catunnaṃ saccānaṃ yathāsambhavato uppattinivattivasena veditabbā.",
  "atk-s0201a0:1431_5": "Ito paraṃ vuttanayameva.",
  "atk-s0201a0:1432_0": "Kevalañhi idha catusaccapariggāhikā sati dukkhasaccanti evaṃ yojanaṃ katvā saccapariggāhakassa bhikkhuno niyyānamukhaṃ veditabbaṃ.",
  "atk-s0201a0:1432_1": "Sesaṃ tādisamevāti.",
  "atk-s0201a0:1433_0": "Catusaccapabbavaṇṇanā niṭṭhitā.",
  "atk-s0201a0:1434_0": "Ettāvatā ānāpānaṃ catuiriyāpathaṃ catusampajaññaṃ dvattiṃsākāraṃ catudhātuvavatthānaṃ navasivathikā vedanānupassanā",
  "atk-s0201a0:1434_1": "cittānupassanā nīvaraṇapariggaho khandhapariggaho āyatanapariggaho bojjhaṅgapariggaho saccapariggahoti",
  "atk-s0201a0:1434_2": "ekavīsati kammaṭṭhānāni vuttāni.",
  "atk-s0201a0:1434_3": "Tesu ānāpānaṃ dvattiṃsākāro navasivathikāti ekādasa appanākammaṭṭhānāni honti.",
  "atk-s0201a0:1434_4": "Dīghabhāṇakamahāsīvatthero pana “navasivathikā ādīnavānupassanāvasena vuttā”ti āha.",
  "atk-s0201a0:1434_5": "Tasmā tassa matena dveyeva appanākammaṭṭhānāni,",
  "atk-s0201a0:1434_6": "sesāni upacārakammaṭṭhānāni.",
  "atk-s0201a0:1434_7": "Kiṃ panetesu sabbesu abhiniveso jāyatīti?",
  "atk-s0201a0:1434_8": "Na jāyati.",
  "atk-s0201a0:1434_9": "Iriyāpathasampajaññanīvaraṇabojjhaṅgesu hi abhiniveso na jāyati,",
  "atk-s0201a0:1434_10": "sesesu jāyatīti.",
  "atk-s0201a0:1434_11": "Mahāsīvatthero panāha –",
  "atk-s0201a0:1434_12": "“etesupi abhiniveso jāyati,",
  "atk-s0201a0:1434_13": "ayañhi atthi nu kho me cattāro iriyāpathā,",
  "atk-s0201a0:1434_14": "udāhu natthi,",
  "atk-s0201a0:1434_15": "atthi nu kho me catusampajaññaṃ,",
  "atk-s0201a0:1434_16": "udāhu natthi,",
  "atk-s0201a0:1434_17": "atthi nu kho me pañcanīvaraṇā,",
  "atk-s0201a0:1434_18": "udāhu natthi,",
  "atk-s0201a0:1434_19": "atthi nu kho me sattabojjhaṅgā,",
  "atk-s0201a0:1434_20": "udāhu natthīti evaṃ pariggaṇhāti,",
  "atk-s0201a0:1434_21": "tasmā sabbattha abhiniveso jāyatī”ti.",
  "atk-s0201a0:1435_0": "137.",
  "atk-s0201a0:1435_1": "Yo hi koci,",
  "atk-s0201a0:1435_2": "bhikkhaveti yo hi koci bhikkhu vā bhikkhunī vā upāsako vā upāsikā vā.",
  "atk-s0201a0:1435_3": "Evaṃ bhāveyyāti ādito paṭṭhāya vuttena bhāvanānukkamena bhāveyya.",
  "atk-s0201a0:1435_4": "Pāṭikaṅkhanti paṭikaṅkhitabbaṃ,",
  "atk-s0201a0:1435_5": "avassaṃ bhāvīti attho.",
  "atk-s0201a0:1435_6": "Aññāti arahattaṃ.",
  "atk-s0201a0:1435_7": "Sati vā upādiseseti upādānasese vā sati aparikkhīṇe.",
  "atk-s0201a0:1435_8": "Anāgāmitāti anāgāmibhāvo.",
  "atk-s0201a0:1436_0": "Evaṃ sattannaṃ vassānaṃ vasena sāsanassa niyyānikabhāvaṃ dassetvā puna tato appatarepi kāle dassento “tiṭṭhantu,",
  "atk-s0201a0:1436_1": "bhikkhave”tiādimāha.",
  "atk-s0201a0:1436_2": "Sabbampi cetaṃ majjhimasseva neyyapuggalassa vasena vuttaṃ.",
  "atk-s0201a0:1436_3": "Tikkhapaññaṃ pana sandhāya –",
  "atk-s0201a0:1436_4": "“pāto anusiṭṭho sāyaṃ visesaṃ adhigamissati,",
  "atk-s0201a0:1436_5": "sāyaṃ anusiṭṭho pāto visesaṃ adhigamissatī”ti vuttaṃ.",
  "atk-s0201a0:1437_0": "Iti bhagavā “evaṃniyyānikaṃ,",
  "atk-s0201a0:1437_1": "bhikkhave,",
  "atk-s0201a0:1437_2": "mama sāsana”nti dassetvā ekavīsatiyāpi ṭhānesu arahattanikūṭena desitaṃ desanaṃ niyyātento “ekāyano ayaṃ,",
  "atk-s0201a0:1437_3": "bhikkhave, maggo…pe…",
  "atk-s0201a0:1437_4": "iti yaṃ taṃ vuttaṃ,",
  "atk-s0201a0:1437_5": "idametaṃ paṭicca vutta”nti āha.",
  "atk-s0201a0:1437_6": "Sesaṃ uttānatthamevāti.",
  "atk-s0201a0:1438_0": "Papañcasūdaniyā majjhimanikāyaṭṭhakathāya",
  "atk-s0201a0:1439_0": "Satipaṭṭhānasuttavaṇṇanā niṭṭhitā.",
  "atk-s0201a0:1440_0": "Paṭhamavaggavaṇṇanā niṭṭhitā.",
  "atk-s0201a0:1441_0": "1. Cūḷasīhanādasuttavaṇṇanā",
  "atk-s0201a0:1442_0": "139.",
  "atk-s0201a0:1442_1": "Evaṃ me sutanti cūḷasīhanādasuttaṃ.",
  "atk-s0201a0:1442_2": "Yasmā panassa atthuppattiko nikkhepo,",
  "atk-s0201a0:1442_3": "tasmā taṃ dassetvā cassa anupubbapadavaṇṇanaṃ karissāma.",
  "atk-s0201a0:1442_4": "Katarāya panidaṃ atthuppattiyā nikkhittanti?",
  "atk-s0201a0:1442_5": "Lābhasakkārapaccayā titthiyaparidevite.",
  "atk-s0201a0:1442_6": "Bhagavato kira dhammadāyādasutte vuttanayena mahālābhasakkāro uppajji.",
  "atk-s0201a0:1442_7": "Catuppamāṇiko hi ayaṃ lokasannivāso,",
  "atk-s0201a0:1442_8": "rūpappamāṇo rūpappasanno,",
  "atk-s0201a0:1442_9": "ghosappamāṇo ghosappasanno,",
  "atk-s0201a0:1442_10": "lūkhappamāṇo lūkhappasanno,",
  "atk-s0201a0:1442_11": "dhammappamāṇo dhammappasannoti imesaṃ puggalānaṃ vasena catudhā ṭhito.",
  "atk-s0201a0:1443_0": "Tesaṃ idaṃ nānākaraṇaṃ –",
  "atk-s0201a0:1443_1": "katamo ca puggalo rūpappamāṇo rūpappasanno?",
  "atk-s0201a0:1443_2": "Idhekacco puggalo ārohaṃ vā passitvā pariṇāhaṃ vā passitvā saṇṭhānaṃ vā passitvā pāripūriṃ vā passitvā tattha pamāṇaṃ gahetvā pasādaṃ janeti,",
  "atk-s0201a0:1443_3": "ayaṃ vuccati puggalo rūpappamāṇo rūpappasanno.",
  "atk-s0201a0:1444_0": "Katamo ca puggalo ghosappamāṇo ghosappasanno?",
  "atk-s0201a0:1444_1": "Idhekacco puggalo paravaṇṇanāya parathomanāya parapasaṃsanāya paravaṇṇahārikāya,",
  "atk-s0201a0:1444_2": "tattha pamāṇaṃ gahetvā pasādaṃ janeti,",
  "atk-s0201a0:1444_3": "ayaṃ vuccati puggalo ghosappamāṇo ghosappasanno.",
  "atk-s0201a0:1445_0": "Katamo ca puggalo lūkhappamāṇo lūkhappasanno?",
  "atk-s0201a0:1445_1": "Idhekacco puggalo cīvaralūkhaṃ vā passitvā pattalūkhaṃ vā passitvā,",
  "atk-s0201a0:1445_2": "senāsanalūkhaṃ vā passitvā vividhaṃ vā dukkarakārikaṃ passitvā tattha pamāṇaṃ gahetvā pasādaṃ janeti,",
  "atk-s0201a0:1445_3": "ayaṃ vuccati puggalo lūkhappamāṇo lūkhappasanno.",
  "atk-s0201a0:1446_0": "Katamo ca puggalo dhammappamāṇo dhammappasanno?",
  "atk-s0201a0:1446_1": "Idhekacco puggalo sīlaṃ vā passitvā samādhiṃ vā passitvā paññaṃ vā passitvā tattha pamāṇaṃ gahetvā pasādaṃ janeti,",
  "atk-s0201a0:1446_2": "ayaṃ vuccati puggalo dhammappamāṇo dhammappasannoti.",
  "atk-s0201a0:1447_0": "Imesu catūsu puggalesu rūpappamāṇopi bhagavato ārohapariṇāhasaṇṭhānapāripūrivaṇṇapokkharataṃ,",
  "atk-s0201a0:1447_1": "asītianubyañjanappaṭimaṇḍitattā nānāratanavicittamiva suvaṇṇamahāpaṭaṃ,",
  "atk-s0201a0:1447_2": "dvattiṃsamahāpurisalakkhaṇasamākiṇṇatāya tārāgaṇasamujjalaṃ viya gaganatalaṃ sabbaphāliphullaṃ viya ca",
  "atk-s0201a0:1447_3": "yojanasatubbedhaṃ pāricchattakaṃ aṭṭhārasaratanubbedhaṃ byāmappabhāparikkhepaṃ sassirikaṃ anopamasarīraṃ",
  "atk-s0201a0:1447_4": "disvā sammāsambuddheyeva pasīdati.",
  "atk-s0201a0:1448_0": "Ghosappamāṇopi,",
  "atk-s0201a0:1448_1": "bhagavatā kappasatasahassādhikāni cattāri asaṅkhyeyyāni dasa pāramiyo dasa upapāramiyo dasa paramatthapāramiyo",
  "atk-s0201a0:1448_2": "pūritā aṅgapariccāgo puttadārapariccāgo,",
  "atk-s0201a0:1448_3": "rajjapariccāgo attapariccāgo nayanapariccāgo ca katotiādinā nayena pavattaṃ ghosaṃ sutvā sammāsambuddheyeva pasīdati.",
  "atk-s0201a0:1449_0": "Lūkhappamāṇopi bhagavato cīvaralūkhaṃ disvā “sace bhagavā agāraṃ ajjhāvasissa,",
  "atk-s0201a0:1449_1": "kāsikavatthameva adhārayissa.",
  "atk-s0201a0:1449_2": "Pabbajitvā panānena sāṇapaṃsukūlacīvarena santussamānena bhāriyaṃ kata”nti sammāsambuddheyeva pasīdati.",
  "atk-s0201a0:1449_3": "Pattalūkhampi disvā –",
  "atk-s0201a0:1449_4": "“iminā agāraṃ ajjhāvasantena rattavarasuvaṇṇabhājanesu cakkavattibhojanārahaṃ sugandhasālibhojanaṃ paribhuttaṃ,",
  "atk-s0201a0:1449_5": "pabbajitvā pana pāsāṇamayaṃ pattaṃ ādāya uccanīcakuladvāresu sapadānaṃ piṇḍāya caritvā laddhapiṇḍiyālopena",
  "atk-s0201a0:1449_6": "santussamāno bhāriyaṃ karotī”ti sammāsambuddheyeva pasīdati.",
  "atk-s0201a0:1449_7": "Senāsanalūkhaṃ disvāpi –",
  "atk-s0201a0:1449_8": "“ayaṃ agāraṃ ajjhāvasanto tiṇṇaṃ utūnaṃ anucchavikesu tīsu pāsādesu tividhanāṭakaparivāro dibbasampattiṃ",
  "atk-s0201a0:1449_9": "viya rajjasiriṃ anubhavitvā idāni pabbajjūpagato rukkhamūlasenāsanādīsu dāruphalakasilāpaṭṭapīṭhamañcakādīhi",
  "atk-s0201a0:1449_10": "santussamāno bhāriyaṃ karotī”ti sammāsambuddheyeva pasīdati.",
  "atk-s0201a0:1449_11": "Dukkarakārikamassa disvāpi –",
  "atk-s0201a0:1449_12": "“chabbassāni nāma muggayūsakulatthayūsahareṇuyūsādīnaṃ pasaṭamattena yāpessati,",
  "atk-s0201a0:1449_13": "appāṇakaṃ jhānaṃ jhāyissati,",
  "atk-s0201a0:1449_14": "sarīre ca jīvite ca anapekkho viharissati,",
  "atk-s0201a0:1449_15": "aho dukkarakārako bhagavā”ti sammāsambuddheyeva pasīdati.",
  "atk-s0201a0:1450_0": "Dhammappamāṇopi bhagavato sīlaguṇaṃ samādhiguṇaṃ paññāguṇaṃ jhānavimokkhasamādhisamāpattisampadaṃ abhiññāpāripūriṃ",
  "atk-s0201a0:1450_1": "yamakapāṭihāriyaṃ devorohaṇaṃ pāthikaputtadamanādīni ca anekāni acchariyāni disvā sammāsambuddheyeva pasīdati,",
  "atk-s0201a0:1450_2": "te evaṃ pasannā bhagavato mahantaṃ lābhasakkāraṃ abhiharanti.",
  "atk-s0201a0:1450_3": "Titthiyānaṃ pana bāverujātake kākassa viya lābhasakkāro parihāyittha. Yathāha –",
  "atk-s0201a0:1451_0": "“Adassanena morassa, sikhino mañjubhāṇino;",
  "atk-s0201a0:1452_0": "Kākaṃ tattha apūjesuṃ, maṃsena ca phalena ca.",
  "atk-s0201a0:1453_0": "Yadā ca sarasampanno, moro bāverumāgamā;",
  "atk-s0201a0:1454_0": "Atha lābho ca sakkāro, vāyasassa ahāyatha.",
  "atk-s0201a0:1455_0": "Yāva nuppajjati buddho, dhammarājā pabhaṅkaro;",
  "atk-s0201a0:1456_0": "Tāva aññe apūjesuṃ, puthū samaṇabrāhmaṇe.",
  "atk-s0201a0:1457_0": "Yadā ca sarasampanno, buddho dhammamadesayi;",
  "atk-s0201a0:1458_0": "Atha lābho ca sakkāro, titthiyānaṃ ahāyathā”ti. ;",
  "atk-s0201a0:1459_0": "Te evaṃ pahīnalābhasakkārā rattiṃ ekadvaṅgulamattaṃ obhāsetvāpi sūriyuggamane khajjopanakā viya hatappabhā ahesuṃ.",
  "atk-s0201a0:1460_0": "Yathā hi khajjopanakā, kāḷapakkhamhi rattiyā;",
  "atk-s0201a0:1461_0": "Nidassayanti obhāsaṃ, etesaṃ visayo hi so.",
  "atk-s0201a0:1462_0": "Yadā ca rasmisampanno, abbhudeti pabhaṅkaro;",
  "atk-s0201a0:1463_0": "Atha khajjupasaṅghānaṃ, pabhā antaradhāyati.",
  "atk-s0201a0:1464_0": "Evaṃ khajjupasadisā, titthiyāpi puthū idha;",
  "atk-s0201a0:1465_0": "Kāḷapakkhūpame loke, dīpayanti sakaṃ guṇaṃ.",
  "atk-s0201a0:1466_0": "Yadā ca buddho lokasmiṃ, udeti amitappabho;",
  "atk-s0201a0:1467_0": "Nippabhā titthiyā honti, sūriye khajjupakā yathāti.",
  "atk-s0201a0:1468_0": "Te evaṃ nippabhā hutvā kacchupiḷakādīhi kiṇṇasarīrā paramapārijuññapattā yena buddho yena dhammo yena saṅgho yena ca mahājanassa sannipāto,",
  "atk-s0201a0:1468_1": "tena tena gantvā antaravīthiyampi siṅghāṭakepi catukkepi sabhāyampi ṭhatvā paridevanti –",
  "atk-s0201a0:1469_0": "“Kiṃ bho samaṇoyeva gotamo samaṇo,",
  "atk-s0201a0:1469_1": "mayaṃ assamaṇā;",
  "atk-s0201a0:1469_2": "samaṇasseva gotamassa sāvakā samaṇā,",
  "atk-s0201a0:1469_3": "amhākaṃ sāvakā assamaṇā?",
  "atk-s0201a0:1469_4": "Samaṇasseva gotamassa sāvakānañcassa dinnaṃ mahapphalaṃ,",
  "atk-s0201a0:1469_5": "na amhākaṃ,",
  "atk-s0201a0:1469_6": "sāvakānañca no dinnaṃ mahapphalaṃ?",
  "atk-s0201a0:1469_7": "Nanu samaṇopi gotamo samaṇo,",
  "atk-s0201a0:1469_8": "mayampi samaṇā.",
  "atk-s0201a0:1469_9": "Samaṇassapi gotamassa sāvakā samaṇā,",
  "atk-s0201a0:1469_10": "amhākampi sāvakā samaṇā.",
  "atk-s0201a0:1469_11": "Samaṇassapi gotamassa sāvakānañcassa dinnaṃ mahapphalaṃ,",
  "atk-s0201a0:1469_12": "amhākampi sāvakānañca no dinnaṃ mahapphalañceva?",
  "atk-s0201a0:1469_13": "Samaṇassapi gotamassa sāvakānañcassa detha karotha,",
  "atk-s0201a0:1469_14": "amhākampi sāvakānañca no detha sakkarotha?",
  "atk-s0201a0:1469_15": "Nanu samaṇo gotamo purimāni divasāni uppanno,",
  "atk-s0201a0:1469_16": "mayaṃ pana loke uppajjamāneyeva uppannā”ti.",
  "atk-s0201a0:1470_0": "Evaṃ nānappakāraṃ viravanti.",
  "atk-s0201a0:1470_1": "Atha bhikkhū bhikkhuniyo upāsakā upāsikāyoti catasso parisā tesaṃ saddaṃ sutvā bhagavato ārocesuṃ “titthiyā bhante idañcidañca kathentī”ti.",
  "atk-s0201a0:1470_2": "Taṃ sutvā bhagavā –",
  "atk-s0201a0:1470_3": "“mā tumhe,",
  "atk-s0201a0:1470_4": "bhikkhave,",
  "atk-s0201a0:1470_5": "titthiyānaṃ vacanena ‘aññatra samaṇo atthī’ti saññino ahuvatthā”ti vatvā aññatitthiyesu samaṇabhāvaṃ",
  "atk-s0201a0:1470_6": "paṭisedhento idheva ca anujānanto imissā atthuppattiyā idheva,",
  "atk-s0201a0:1470_7": "bhikkhave,",
  "atk-s0201a0:1470_8": "samaṇoti idaṃ suttaṃ abhāsi.",
  "atk-s0201a0:1471_0": "Tattha idhevāti imasmiṃyeva sāsane.",
  "atk-s0201a0:1471_1": "Ayaṃ pana niyamo sesapadesupi veditabbo.",
  "atk-s0201a0:1471_2": "Dutiyādayopi hi samaṇā idheva,",
  "atk-s0201a0:1471_3": "na aññattha.",
  "atk-s0201a0:1471_4": "Samaṇoti sotāpanno.",
  "atk-s0201a0:1471_5": "Tenevāha –",
  "atk-s0201a0:1471_6": "“katamo ca,",
  "atk-s0201a0:1471_7": "bhikkhave,",
  "atk-s0201a0:1471_8": "paṭhamo samaṇo? Idha,",
  "atk-s0201a0:1471_9": "bhikkhave,",
  "atk-s0201a0:1471_10": "bhikkhu tiṇṇaṃ saṃyojanānaṃ parikkhayā sotāpanno hoti avinipātadhammo niyato sambodhiparāyaṇo, ayaṃ,",
  "atk-s0201a0:1471_11": "bhikkhave,",
  "atk-s0201a0:1471_12": "paṭhamo samaṇo”ti.",
  "atk-s0201a0:1472_0": "Dutiyoti sakadāgāmī.",
  "atk-s0201a0:1472_1": "Tenevāha –",
  "atk-s0201a0:1472_2": "“katamo ca?",
  "atk-s0201a0:1472_3": "Bhikkhave,",
  "atk-s0201a0:1472_4": "dutiyo samaṇo. Idha,",
  "atk-s0201a0:1472_5": "bhikkhave,",
  "atk-s0201a0:1472_6": "bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hoti,",
  "atk-s0201a0:1472_7": "sakideva imaṃ lokaṃ āgantvā dukkhassantaṃ karoti. Ayaṃ,",
  "atk-s0201a0:1472_8": "bhikkhave,",
  "atk-s0201a0:1472_9": "dutiyo samaṇo”ti.",
  "atk-s0201a0:1473_0": "Tatiyoti anāgāmī.",
  "atk-s0201a0:1473_1": "Tenevāha –",
  "atk-s0201a0:1473_2": "“katamo ca,",
  "atk-s0201a0:1473_3": "bhikkhave,",
  "atk-s0201a0:1473_4": "tatiyo samaṇo? Idha,",
  "atk-s0201a0:1473_5": "bhikkhave,",
  "atk-s0201a0:1473_6": "bhikkhu pañcannaṃ orambhāgiyānaṃ saṃyojanānaṃ parikkhayā opapātiko hoti tattha parinibbāyī anāvattidhammo tasmā lokā. Ayaṃ,",
  "atk-s0201a0:1473_7": "bhikkhave,",
  "atk-s0201a0:1473_8": "tatiyo samaṇo”ti.",
  "atk-s0201a0:1474_0": "Catutthoti arahā.",
  "atk-s0201a0:1474_1": "Tenevāha –",
  "atk-s0201a0:1474_2": "“katamo ca,",
  "atk-s0201a0:1474_3": "bhikkhave,",
  "atk-s0201a0:1474_4": "catuttho samaṇo? Idha,",
  "atk-s0201a0:1474_5": "bhikkhave,",
  "atk-s0201a0:1474_6": "bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati. Ayaṃ,",
  "atk-s0201a0:1474_7": "bhikkhave,",
  "atk-s0201a0:1474_8": "catuttho samaṇo”ti.",
  "atk-s0201a0:1474_9": "Iti imasmiṃ ṭhāne cattāro phalaṭṭhakasamaṇāva adhippetā.",
  "atk-s0201a0:1475_0": "Suññāti rittā tucchā.",
  "atk-s0201a0:1475_1": "Parappavādāti cattāro sassatavādā,",
  "atk-s0201a0:1475_2": "cattāro ekaccasassatikā,",
  "atk-s0201a0:1475_3": "cattāro antānantikā,",
  "atk-s0201a0:1475_4": "cattāro amarāvikkhepikā,",
  "atk-s0201a0:1475_5": "dve adhiccasamuppannikā,",
  "atk-s0201a0:1475_6": "soḷasa saññīvādā,",
  "atk-s0201a0:1475_7": "aṭṭha asaññīvādā,",
  "atk-s0201a0:1475_8": "aṭṭha nevasaññīnāsaññīvādā,",
  "atk-s0201a0:1475_9": "satta ucchedavādā,",
  "atk-s0201a0:1475_10": "pañca diṭṭhadhammanibbānavādāti ime sabbepi brahmajāle āgatā dvāsaṭṭhi diṭṭhiyo.",
  "atk-s0201a0:1475_11": "Ito bāhirānaṃ paresaṃ vādā parappavādā nāma.",
  "atk-s0201a0:1475_12": "Te sabbepi imehi catūhi phalaṭṭhakasamaṇehi suññā,",
  "atk-s0201a0:1475_13": "na hi te ettha santi.",
  "atk-s0201a0:1475_14": "Na kevalañca eteheva suññā,",
  "atk-s0201a0:1475_15": "catūhi pana maggaṭṭhakasamaṇehipi catunnaṃ maggānaṃ atthāya āraddhavipassakehipīti dvādasahipi samaṇehi suññā eva.",
  "atk-s0201a0:1475_16": "Imameva atthaṃ sandhāya bhagavatā mahāparinibbāne vuttaṃ –",
  "atk-s0201a0:1476_0": "“Ekūnatiṃso vayasā subhadda,",
  "atk-s0201a0:1477_0": "Yaṃ pabbajiṃ kiṃ kusalānuesī;",
  "atk-s0201a0:1478_0": "Vassāni paññāsa samādhikāni,",
  "atk-s0201a0:1479_0": "Yato ahaṃ pabbajito subhadda;",
  "atk-s0201a0:1480_0": "Ñāyassa dhammassa padesavattī,",
  "atk-s0201a0:1481_0": "Ito bahiddhā samaṇopi natthi.",
  "atk-s0201a0:1482_0": "“Dutiyopi samaṇo natthi,",
  "atk-s0201a0:1482_1": "tatiyopi samaṇo natthi,",
  "atk-s0201a0:1482_2": "catutthopi samaṇo natthi.",
  "atk-s0201a0:1482_3": "Suññā parappavādā samaṇebhi aññehī”ti.",
  "atk-s0201a0:1483_0": "Ettha hi padesavattīti āraddhavipassako adhippeto.",
  "atk-s0201a0:1483_1": "Tasmā sotāpattimaggassa āraddhavipassakaṃ maggaṭṭhaṃ phalaṭṭhanti tayopi ekato katvā samaṇopi natthīti āha.",
  "atk-s0201a0:1483_2": "Sakadāgāmimaggassa āraddhavipassakaṃ maggaṭṭhaṃ phalaṭṭhanti tayopi ekato katvā dutiyopi samaṇo natthīti āha.",
  "atk-s0201a0:1483_3": "Itaresupi dvīsu eseva nayo.",
  "atk-s0201a0:1484_0": "Kasmā panete aññattha natthīti?",
  "atk-s0201a0:1484_1": "Akhettatāya.",
  "atk-s0201a0:1484_2": "Yathā hi na āragge sāsapo tiṭṭhati,",
  "atk-s0201a0:1484_3": "na udakapiṭṭhe aggi jalati,",
  "atk-s0201a0:1484_4": "na piṭṭhipāsāṇe bījāni ruhanti,",
  "atk-s0201a0:1484_5": "evameva bāhiresu titthāyatanesu na ime samaṇā uppajjanti,",
  "atk-s0201a0:1484_6": "imasmiṃyeva pana sāsane uppajjanti. Kasmā?",
  "atk-s0201a0:1484_7": "Khettatāya.",
  "atk-s0201a0:1484_8": "Tesaṃ akhettatā ca khettatā ca ariyamaggassa abhāvato ca bhāvato ca veditabbā.",
  "atk-s0201a0:1484_9": "Tenāha bhagavā –",
  "atk-s0201a0:1485_0": "“Yasmiṃ kho, subhadda,",
  "atk-s0201a0:1485_1": "dhammavinaye ariyo aṭṭhaṅgiko maggo na upalabbhati,",
  "atk-s0201a0:1485_2": "samaṇopi tattha na upalabbhati,",
  "atk-s0201a0:1485_3": "dutiyopi tattha samaṇo na upalabbhati,",
  "atk-s0201a0:1485_4": "tatiyopi tattha samaṇo na upalabbhati,",
  "atk-s0201a0:1485_5": "catutthopi tattha samaṇo na upalabbhati.",
  "atk-s0201a0:1485_6": "Yasmiñca kho, subhadda,",
  "atk-s0201a0:1485_7": "dhammavinaye ariyo aṭṭhaṅgiko maggo upalabbhati,",
  "atk-s0201a0:1485_8": "samaṇopi tattha upalabbhati,",
  "atk-s0201a0:1485_9": "dutiyopi tattha…pe….",
  "atk-s0201a0:1485_10": "Catutthopi tattha samaṇo upalabbhati.",
  "atk-s0201a0:1485_11": "Imasmiṃ kho, subhadda,",
  "atk-s0201a0:1485_12": "dhammavinaye ariyo aṭṭhaṅgiko maggo upalabbhati, idheva, subhadda, samaṇo,",
  "atk-s0201a0:1485_13": "idha dutiyo samaṇo,",
  "atk-s0201a0:1485_14": "idha tatiyo samaṇo,",
  "atk-s0201a0:1485_15": "idha catuttho samaṇo,",
  "atk-s0201a0:1485_16": "suññā parappavādā samaṇebhi aññehī”ti.",
  "atk-s0201a0:1486_0": "Evaṃ yasmā titthāyatanaṃ akhettaṃ,",
  "atk-s0201a0:1486_1": "sāsanaṃ khettaṃ,",
  "atk-s0201a0:1486_2": "tasmā yathā surattahatthapādo sūrakesarako sīho migarājā na susāne vā saṅkārakūṭe vā paṭivasati,",
  "atk-s0201a0:1486_3": "tiyojanasahassavitthataṃ pana himavantaṃ ajjhogāhetvā maṇiguhāyaṃyeva paṭivasati.",
  "atk-s0201a0:1486_4": "Yathā ca chaddanto nāgarājā na gocariyahatthikulādīsu navasu nāgakulesu uppajjati,",
  "atk-s0201a0:1486_5": "chaddantakuleyeva uppajjati.",
  "atk-s0201a0:1486_6": "Yathā ca valāhako assarājā na gadrabhakule vā ghoṭakakule vā uppajjati,",
  "atk-s0201a0:1486_7": "sindhuyā tīre pana sindhavakuleyeva uppajjati.",
  "atk-s0201a0:1486_8": "Yathā ca sabbakāmadadaṃ manoharaṃ maṇiratanaṃ na saṅkārakūṭe vā paṃsupabbatādīsu vā uppajjati,",
  "atk-s0201a0:1486_9": "vepullapabbatabbhantareyeva uppajjati.",
  "atk-s0201a0:1486_10": "Yathā ca timirapiṅgalo maccharājā na khuddakapokkharaṇīsu uppajjati,",
  "atk-s0201a0:1486_11": "caturāsītiyojanasahassagambhīre mahāsamuddeyeva uppajjati.",
  "atk-s0201a0:1486_12": "Yathā ca diyaḍḍhayojanasatiko supaṇṇarājā na gāmadvāre eraṇḍavanādīsu paṭivasati,",
  "atk-s0201a0:1486_13": "mahāsamuddaṃ pana ajjhogāhetvā simbalidahavaneyeva paṭivasati.",
  "atk-s0201a0:1486_14": "Yathā ca dhataraṭṭho suvaṇṇahaṃso na gāmadvāre āvāṭakādīsu paṭivasati,",
  "atk-s0201a0:1486_15": "navutihaṃsasahassaparivāro hutvā cittakūṭapabbateyeva paṭivasati.",
  "atk-s0201a0:1486_16": "Yathā ca catuddīpissaro cakkavattirājā na nīcakule uppajjati,",
  "atk-s0201a0:1486_17": "asambhinnajātikhattiyakuleyeva pana uppajjati.",
  "atk-s0201a0:1486_18": "Evameva imesu samaṇesu ekasamaṇopi na aññatitthāyatane uppajjati,",
  "atk-s0201a0:1486_19": "ariyamaggaparikkhitte pana buddhasāsaneyeva uppajjati.",
  "atk-s0201a0:1486_20": "Tenāha bhagavā “idheva,",
  "atk-s0201a0:1486_21": "bhikkhave,",
  "atk-s0201a0:1486_22": "samaṇo…pe…",
  "atk-s0201a0:1486_23": "suññā parappavādā samaṇehi samaṇebhi aññehī”ti.",
  "atk-s0201a0:1487_0": "Sammā sīhanādaṃ nadathāti ettha sammāti hetunā nayena kāraṇena.",
  "atk-s0201a0:1487_1": "Sīhanādanti seṭṭhanādaṃ abhītanādaṃ appaṭinādaṃ.",
  "atk-s0201a0:1487_2": "Imesañhi catunnaṃ samaṇānaṃ idheva atthitāya ayaṃ nādo seṭṭhanādo nāma hoti uttamanādo.",
  "atk-s0201a0:1487_3": "“Ime samaṇā idheva atthī”ti vadantassa aññato bhayaṃ vā āsaṅkā vā natthīti abhītanādo nāma hoti.",
  "atk-s0201a0:1487_4": "“Amhākampi sāsane ime samaṇā atthī”ti pūraṇādīsu ekassāpi uṭṭhahitvā vattuṃ asamatthatāya ayaṃ nādo appaṭinādo nāma hoti.",
  "atk-s0201a0:1487_5": "Tena vuttaṃ “sīhanādanti seṭṭhanādaṃ abhītanādaṃ appaṭināda”nti.",
  "atk-s0201a0:1488_0": "140.",
  "atk-s0201a0:1488_1": "Ṭhānaṃ kho panetaṃ vijjatīti idaṃ kho pana kāraṇaṃ vijjati.",
  "atk-s0201a0:1488_2": "Yaṃ aññatitthiyāti yena kāraṇena aññatitthiyā.",
  "atk-s0201a0:1488_3": "Ettha ca titthaṃ jānitabbaṃ,",
  "atk-s0201a0:1488_4": "titthakaro jānitabbo titthiyā jānitabbā,",
  "atk-s0201a0:1488_5": "titthiyasāvakā jānitabbā.",
  "atk-s0201a0:1488_6": "Titthaṃnāma dvāsaṭṭhi diṭṭhiyo.",
  "atk-s0201a0:1488_7": "Ettha hi sattā taranti uppalavanti ummujjanimujjaṃ karonti,",
  "atk-s0201a0:1488_8": "tasmā titthanti vuccanti.",
  "atk-s0201a0:1488_9": "Tāsaṃ diṭṭhīnaṃ uppādetā titthakaro nāma.",
  "atk-s0201a0:1488_10": "Tassa laddhiṃ gahetvā pabbajitā titthiyā nāma.",
  "atk-s0201a0:1488_11": "Tesaṃ paccayadāyakā titthiyasāvakāti veditabbā.",
  "atk-s0201a0:1488_12": "Paribbājakāti gihibandhanaṃ pahāya pabbajjūpagatā.",
  "atk-s0201a0:1488_13": "Assāsoti avassayo patiṭṭhā upatthambho.",
  "atk-s0201a0:1488_14": "Balanti thāmo.",
  "atk-s0201a0:1488_15": "Yena tumheti yena assāsena vā balena vā evaṃ vadetha.",
  "atk-s0201a0:1489_0": "Atthi kho no, āvuso,",
  "atk-s0201a0:1489_1": "tena bhagavatā jānatā passatā arahatā sammāsambuddhenāti ettha ayaṃ saṅkhepattho –",
  "atk-s0201a0:1489_2": "yo so bhagavā samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho,",
  "atk-s0201a0:1489_3": "tena bhagavatā tesaṃ tesaṃ sattānaṃ āsayānusayaṃ jānatā,",
  "atk-s0201a0:1489_4": "hatthatale ṭhapitaṃ āmalakaṃ viya sabbaṃ ñeyyadhammaṃ passatā.",
  "atk-s0201a0:1489_5": "Apica pubbenivāsādīhi jānatā,",
  "atk-s0201a0:1489_6": "dibbena cakkhunā passatā.",
  "atk-s0201a0:1489_7": "Tīhi vijjāhi chahi vā pana abhiññāhi jānatā,",
  "atk-s0201a0:1489_8": "sabbattha appaṭihatena samantacakkhunā passatā.",
  "atk-s0201a0:1489_9": "Sabbadhammajānanasamatthāya paññāya jānatā,",
  "atk-s0201a0:1489_10": "sabbasattānaṃ cakkhuvisayātītāni tirokuṭṭādigatāni vāpi rūpāni ativisuddhena maṃsacakkhunā passatā.",
  "atk-s0201a0:1489_11": "Attahitasādhikāya samādhipadaṭṭhānāya paṭivedhapaññāya jānatā,",
  "atk-s0201a0:1489_12": "parahitasādhikāya karuṇāpadaṭṭhānāya desanāpaññāya passatā.",
  "atk-s0201a0:1489_13": "Arīnaṃ hatattā paccayādīnaṃ arahattā ca arahatā,",
  "atk-s0201a0:1489_14": "sammā sāmañca saccānaṃ buddhattā sammāsambuddhena.",
  "atk-s0201a0:1489_15": "Antarāyikadhamme vā jānatā,",
  "atk-s0201a0:1489_16": "niyyānikadhamme passatā.",
  "atk-s0201a0:1489_17": "Kilesārīnaṃ hatattā arahatā,",
  "atk-s0201a0:1489_18": "sammā sāmaṃ sabbadhammānaṃ buddhattā sammāsambuddhenāti,",
  "atk-s0201a0:1489_19": "evaṃ catuvesārajjavasena catūhi ākārehi thomitena cattāro dhammā akkhātā,",
  "atk-s0201a0:1489_20": "ye mayaṃ attani sampassamānā evaṃ vadema,",
  "atk-s0201a0:1489_21": "na rājarājamahāmattādīnaṃ upatthambhaṃ kāyabalanti.",
  "atk-s0201a0:1490_0": "Satthari pasādoti “itipi so bhagavā”tiādinā nayena buddhaguṇe anussarantānaṃ uppannappasādo.",
  "atk-s0201a0:1490_1": "Dhamme pasādoti “svākkhāto bhagavatā dhammo”tiādinā nayena dhammaguṇe anussarantānaṃ uppannappasādo.",
  "atk-s0201a0:1490_2": "Sīlesu paripūrakāritāti ariyakantesu sīlesu paripūrakāritā.",
  "atk-s0201a0:1490_3": "Ariyakantasīlāni nāma pañcasīlāni.",
  "atk-s0201a0:1490_4": "Tāni hi bhavantaragatopi ariyasāvako attano ariyasāvakabhāvaṃ ajānantopi na vītikkamati.",
  "atk-s0201a0:1490_5": "Sacepi hi naṃ koci vadeyya –",
  "atk-s0201a0:1490_6": "“imaṃ sakalaṃ cakkavattirajjaṃ sampaṭicchitvā khuddakamakkhikaṃ jīvitā voropehī”ti,",
  "atk-s0201a0:1490_7": "aṭṭhānametaṃ,",
  "atk-s0201a0:1490_8": "yaṃ so tassa vacanaṃ kareyya.",
  "atk-s0201a0:1490_9": "Evaṃ ariyānaṃ sīlāni kantāni piyāni manāpāni.",
  "atk-s0201a0:1490_10": "Tāni sandhāya vuttaṃ “sīlesu paripūrakāritā”ti.",
  "atk-s0201a0:1491_0": "Sahadhammikā kho panāti bhikkhu bhikkhunī sikkhamānā sāmaṇero sāmaṇerī upāsako upāsikāti ete satta sahadhammacārino.",
  "atk-s0201a0:1491_1": "Etesu hi bhikkhu bhikkhūhi saddhiṃ sahadhammaṃ carati samānasikkhatāya.",
  "atk-s0201a0:1491_2": "Tathā bhikkhunī bhikkhunīhi…pe…",
  "atk-s0201a0:1491_3": "upāsikā upāsikāhi,",
  "atk-s0201a0:1491_4": "sotāpanno sotāpannehi,",
  "atk-s0201a0:1491_5": "sakadāgāmī…pe…",
  "atk-s0201a0:1491_6": "anāgāmīhi sahadhammaṃ carati.",
  "atk-s0201a0:1491_7": "Tasmā sabbepete sahadhammikāti vuccanti.",
  "atk-s0201a0:1491_8": "Apicettha ariyasāvakāyeva adhippetā.",
  "atk-s0201a0:1491_9": "Tesañhi bhavantarepi maggadassanamhi vivādo natthi,",
  "atk-s0201a0:1491_10": "tasmā te accantaṃ ekadhammacāritāya sahadhammikā. Iminā,",
  "atk-s0201a0:1491_11": "“suppaṭipanno bhagavato sāvakasaṅgho”tiādinā nayena saṅghaṃ anussarantānaṃ uppannappasādo kathito.",
  "atk-s0201a0:1491_12": "Ettāvatā cattāri sotāpannassa aṅgāni kathitāni honti.",
  "atk-s0201a0:1492_0": "Ime kho no, āvusoti, āvuso,",
  "atk-s0201a0:1492_1": "ime cattāro dhammā tena bhagavatā amhākaṃ assāso ceva balañcāti akkhātā,",
  "atk-s0201a0:1492_2": "ye mayaṃ attani sampassamānā evaṃ vadema.",
  "atk-s0201a0:1493_0": "141.",
  "atk-s0201a0:1493_1": "Yo amhākaṃ satthāti iminā pūraṇakassapādike cha satthāro apadissanti.",
  "atk-s0201a0:1493_2": "Yathā pana idāni sāsane ācariyupajjhāyādīsu “amhākaṃ ācariyo,",
  "atk-s0201a0:1493_3": "amhākaṃ upajjhāyo”ti gehasitapemaṃ hoti.",
  "atk-s0201a0:1493_4": "Evarūpaṃ pemaṃ sandhāya “satthari pasādo”ti vadanti.",
  "atk-s0201a0:1493_5": "Thero panāha –",
  "atk-s0201a0:1493_6": "“yasmā satthā nāma na ekassa,",
  "atk-s0201a0:1493_7": "na dvinnaṃ hoti,",
  "atk-s0201a0:1493_8": "sadevakassa lokassa ekova satthā,",
  "atk-s0201a0:1493_9": "tasmā titthiyā ‘amhākaṃ satthā’ ti ekapadeneva satthāraṃ visuṃ katvā imināva padena viruddhā parājitā”ti.",
  "atk-s0201a0:1493_10": "Dhamme pasādoti idaṃ pana yathā idāni sāsane “amhākaṃ dīghanikāyo amhākaṃ majjhimanikāyo”ti mamāyanti,",
  "atk-s0201a0:1493_11": "evaṃ attano attano pariyattidhamme gehasitapemaṃ sandhāya vadanti.",
  "atk-s0201a0:1493_12": "Sīlesūti ajasīlagosīlameṇḍakasīlakukkurasīlādīsu.",
  "atk-s0201a0:1493_13": "Idha no āvusoti ettha idhāti pasādaṃ sandhāya vadanti.",
  "atk-s0201a0:1493_14": "Ko adhippayāsoti ko adhikappayogo.",
  "atk-s0201a0:1493_15": "Yadidanti yamidaṃ tumhākañceva amhākañca nānākaraṇaṃ vadeyyātha.",
  "atk-s0201a0:1493_16": "Taṃ kiṃ nāma?",
  "atk-s0201a0:1493_17": "Tumhākampi hi catūsu ṭhānesu pasādo,",
  "atk-s0201a0:1493_18": "amhākampi.",
  "atk-s0201a0:1493_19": "Nanu etasmiṃ pasāde tumhe ca amhe ca dvedhā bhinnasuvaṇṇaṃ viya ekasadisāti vācāya samadhurā hutvā aṭṭhaṃsu.",
  "atk-s0201a0:1494_0": "Atha nesaṃ taṃ samadhurataṃ bhindanto bhagavā evaṃ vādinotiādimāha.",
  "atk-s0201a0:1494_1": "Tattha ekā niṭṭhāti yā tassa pasādassa pariyosānabhūtā niṭṭhā,",
  "atk-s0201a0:1494_2": "kiṃ sā ekā,",
  "atk-s0201a0:1494_3": "udāhu puthūti evaṃ pucchathāti vadati.",
  "atk-s0201a0:1494_4": "Yasmā pana tasmiṃ tasmiṃ samaye niṭṭhaṃ apaññapento nāma natthi,",
  "atk-s0201a0:1494_5": "brāhmaṇānañhi brahmaloko niṭṭhā,",
  "atk-s0201a0:1494_6": "mahātāpasānaṃ ābhassarā,",
  "atk-s0201a0:1494_7": "paribbājakānaṃ subhakiṇhā,",
  "atk-s0201a0:1494_8": "ājīvakānaṃ “anantamānaso”ti evaṃ parikappito asaññībhavo.",
  "atk-s0201a0:1494_9": "Imasmiṃ sāsane pana arahattaṃ niṭṭhā.",
  "atk-s0201a0:1494_10": "Sabbeva cete arahattameva niṭṭhāti vadanti.",
  "atk-s0201a0:1494_11": "Diṭṭhivasena pana brahmalokādīni paññapenti.",
  "atk-s0201a0:1494_12": "Tasmā attano attano laddhivasena ekameva niṭṭhaṃ paññapenti,",
  "atk-s0201a0:1494_13": "taṃ dassetuṃ bhagavā sammā byākaramānātiādimāha.",
  "atk-s0201a0:1495_0": "Idāni bhikkhūnampi ekā niṭṭhā,",
  "atk-s0201a0:1495_1": "titthiyānampi ekā niṭṭhāti dvīsu aṭṭakārakesu viya ṭhitesu bhagavā anuyogavattaṃ dassento sā panāvuso,",
  "atk-s0201a0:1495_2": "niṭṭhā sarāgassa,",
  "atk-s0201a0:1495_3": "udāhu vītarāgassātiādimāha.",
  "atk-s0201a0:1495_4": "Tattha yasmā rāgarattādīnaṃ niṭṭhā nāma natthi.",
  "atk-s0201a0:1495_5": "Yadi siyā,",
  "atk-s0201a0:1495_6": "soṇasiṅgālādīnampi siyāti imaṃ dosaṃ passantānaṃ titthiyānaṃ “vītarāgassa āvuso sā niṭṭhā”tiādinā nayena byākaraṇaṃ dassitaṃ.",
  "atk-s0201a0:1496_0": "Tattha viddasunoti paṇḍitassa.",
  "atk-s0201a0:1496_1": "Anuruddhapaṭiviruddhassāti rāgena anuruddhassa kodhena paṭiviruddhassa.",
  "atk-s0201a0:1496_2": "Papañcārāmassa papañcaratinoti ettha āramanti etthāti ārāmo.",
  "atk-s0201a0:1496_3": "Papañco ārāmo assāti papañcārāmo.",
  "atk-s0201a0:1496_4": "Papañce rati assāti papañcarati.",
  "atk-s0201a0:1496_5": "Papañcoti ca mattapamattākārabhāvena pavattānaṃ taṇhādiṭṭhimānānametaṃ adhivacanaṃ.",
  "atk-s0201a0:1496_6": "Idha pana taṇhādiṭṭhiyova adhippetā.",
  "atk-s0201a0:1496_7": "Sarāgassātiādīsu pañcasu ṭhānesu ekova kileso āgato.",
  "atk-s0201a0:1496_8": "Tassa ākārato nānattaṃ veditabbaṃ.",
  "atk-s0201a0:1496_9": "Sarāgassāti hi vuttaṭṭhāne pañcakāmaguṇikarāgavasena gahito.",
  "atk-s0201a0:1496_10": "Sataṇhassāti bhavataṇhāvasena.",
  "atk-s0201a0:1496_11": "Saupādānassāti gahaṇavasena.",
  "atk-s0201a0:1496_12": "Anuruddhapaṭiviruddhassāti yugaḷavasena.",
  "atk-s0201a0:1496_13": "Papañcārāmassāti papañcuppattidassanavasena.",
  "atk-s0201a0:1496_14": "Sarāgassāti vā ettha akusalamūlavasena gahito.",
  "atk-s0201a0:1496_15": "Sataṇhassāti ettha taṇhāpaccayā upādānadassanavasena.",
  "atk-s0201a0:1496_16": "Sesaṃ purimasadisameva.",
  "atk-s0201a0:1496_17": "Thero panāha “kasmā evaṃ viddhaṃsetha?",
  "atk-s0201a0:1496_18": "Ekoyeva hi ayaṃ lobho rajjanavasena rāgoti vutto.",
  "atk-s0201a0:1496_19": "Taṇhākaraṇavasena taṇhā.",
  "atk-s0201a0:1496_20": "Gahaṇaṭṭhena upādānaṃ.",
  "atk-s0201a0:1496_21": "Yugaḷavasena anurodhapaṭivirodho.",
  "atk-s0201a0:1496_22": "Papañcuppattidassanaṭṭhena papañco”ti.",
  "atk-s0201a0:1497_0": "142. Idāni imesaṃ kilesānaṃ mūlabhūtaṃ diṭṭhivādaṃ dassento dvemā, bhikkhave, diṭṭhiyotiādimāha.",
  "atk-s0201a0:1498_0": "Tattha bhavadiṭṭhīti sassatadiṭṭhi.",
  "atk-s0201a0:1498_1": "Vibhavadiṭṭhīti ucchedadiṭṭhi.",
  "atk-s0201a0:1498_2": "Bhavadiṭṭhiṃ allīnāti taṇhādiṭṭhivasena sassatadiṭṭhiṃ allīnā.",
  "atk-s0201a0:1498_3": "Upagatāti taṇhādiṭṭhivaseneva upagatā.",
  "atk-s0201a0:1498_4": "Ajjhositāti taṇhādiṭṭhivaseneva anupaviṭṭhā.",
  "atk-s0201a0:1498_5": "Vibhavadiṭṭhiyā te paṭiviruddhāti te sabbe ucchedavādīhi saddhiṃ –",
  "atk-s0201a0:1498_6": "“tumhe andhabālā na jānātha,",
  "atk-s0201a0:1498_7": "sassato ayaṃ loko,",
  "atk-s0201a0:1498_8": "nāyaṃ loko ucchijjatī”ti paṭiviruddhā niccaṃ kalahabhaṇḍanapasutā viharanti.",
  "atk-s0201a0:1498_9": "Dutiyavārepi eseva nayo.",
  "atk-s0201a0:1499_0": "Samudayañcātiādīsu dve diṭṭhīnaṃ samudayā khaṇikasamudayo paccayasamudayo ca.",
  "atk-s0201a0:1499_1": "Khaṇikasamudayo diṭṭhīnaṃ nibbatti.",
  "atk-s0201a0:1499_2": "Paccayasamudayo aṭṭha ṭhānāni.",
  "atk-s0201a0:1499_3": "Seyyathidaṃ,",
  "atk-s0201a0:1499_4": "khandhāpi diṭṭhiṭṭhānaṃ, avijjāpi, phassopi, saññāpi,",
  "atk-s0201a0:1499_5": "vitakkopi,",
  "atk-s0201a0:1499_6": "ayonisomanasikāropi,",
  "atk-s0201a0:1499_7": "pāpamittopi,",
  "atk-s0201a0:1499_8": "paratoghosopi diṭṭhiṭṭhānaṃ.",
  "atk-s0201a0:1499_9": "“Khandhā hetu khandhā paccayo diṭṭhīnaṃ upādāya samuṭṭhānaṭṭhena.",
  "atk-s0201a0:1499_10": "Evaṃ khandhāpi diṭṭhiṭṭhānaṃ. Avijjā… phasso… saññā… vitakko…",
  "atk-s0201a0:1499_11": "ayonisomanasikāro…",
  "atk-s0201a0:1499_12": "pāpamitto…",
  "atk-s0201a0:1499_13": "paratoghoso hetu,",
  "atk-s0201a0:1499_14": "paratoghoso paccayo diṭṭhīnaṃ upādāya samuṭṭhānaṭṭhena.",
  "atk-s0201a0:1499_15": "Evaṃ paratoghosopi diṭṭhiṭṭhānaṃ”.",
  "atk-s0201a0:1499_16": "Atthaṅgamāpi dveyeva khaṇikatthaṅgamo paccayatthaṅgamo ca.",
  "atk-s0201a0:1499_17": "Khaṇikatthaṅgamo nāma khayo vayo bhedo paribhedo aniccatā antaradhānaṃ.",
  "atk-s0201a0:1499_18": "Paccayatthaṅgamo nāma sotāpattimaggo.",
  "atk-s0201a0:1499_19": "Sotāpattimaggo hi diṭṭhiṭṭhānasamugghātoti vutto.",
  "atk-s0201a0:1500_0": "Assādanti diṭṭhimūlakaṃ ānisaṃsaṃ.",
  "atk-s0201a0:1500_1": "Yaṃ sandhāya vuttaṃ –",
  "atk-s0201a0:1500_2": "“yaṃdiṭṭhiko satthā hoti,",
  "atk-s0201a0:1500_3": "taṃdiṭṭhikā sāvakā honti.",
  "atk-s0201a0:1500_4": "Yaṃdiṭṭhikā satthāraṃ sāvakā sakkaronti,",
  "atk-s0201a0:1500_5": "garuṃ karonti, mānenti, pūjenti,",
  "atk-s0201a0:1500_6": "labhanti tatonidānaṃ cīvarapiṇḍapātasenāsanagilānapaccayabhesajjaparikkhāraṃ. Ayaṃ,",
  "atk-s0201a0:1500_7": "bhikkhave,",
  "atk-s0201a0:1500_8": "diṭṭhiyā diṭṭhadhammiko ānisaṃso”ti.",
  "atk-s0201a0:1500_9": "Ādīnavanti diṭṭhiggahaṇamūlakaṃ upaddavaṃ.",
  "atk-s0201a0:1500_10": "So vaggulivataṃ ukkuṭikappadhānaṃ kaṇṭakāpassayatā pañcātapatappanaṃ sānupapātapatanaṃ kesamassuluñcanaṃ appoṇakaṃ jhānantiādīnaṃ vasenaṃ veditabbo.",
  "atk-s0201a0:1500_11": "Nissaraṇanti diṭṭhīnaṃ nissaraṇaṃ nāma nibbānaṃ.",
  "atk-s0201a0:1500_12": "Yathābhūtaṃ nappajānantīti ye etaṃ sabbaṃ yathāsabhāvaṃ na jānanti.",
  "atk-s0201a0:1500_13": "Na parimuccanti dukkhasmāti sakalavaṭṭadukkhato na parimuccanti.",
  "atk-s0201a0:1500_14": "Iminā etesaṃ niṭṭhā nāma natthīti dasseti.",
  "atk-s0201a0:1500_15": "Parimuccanti dukkhasmāti sakalavaṭṭadukkhato parimuccanti.",
  "atk-s0201a0:1500_16": "Iminā etesaṃ niṭṭhā nāma atthīti dvinnaṃ aṭṭakārakānaṃ aṭṭaṃ chindanto viya sāsanasmiṃyeva niṭṭhāya atthitaṃ patiṭṭhapeti.",
  "atk-s0201a0:1501_0": "143.",
  "atk-s0201a0:1501_1": "Idāni diṭṭhicchedanaṃ dassento cattārimāni,",
  "atk-s0201a0:1501_2": "bhikkhave,",
  "atk-s0201a0:1501_3": "upādānānītiādimāha.",
  "atk-s0201a0:1501_4": "Tesaṃ vitthārakathā visuddhimagge vuttāyeva.",
  "atk-s0201a0:1502_0": "Sabbupādānapariññāvādā paṭijānamānāti mayaṃ sabbesaṃ upādānānaṃ pariññaṃ samatikkamaṃ vadāmāti evaṃ paṭijānamānā.",
  "atk-s0201a0:1502_1": "Na sammā sabbupādānapariññanti sabbesaṃ upādānānaṃ samatikkamaṃ sammā na paññapenti.",
  "atk-s0201a0:1502_2": "Keci kāmupādānamattassa pariññaṃ paññapenti.",
  "atk-s0201a0:1502_3": "Keci diṭṭhupādānamattassa paññapenti,",
  "atk-s0201a0:1502_4": "keci sīlabbatupādānassāpi.",
  "atk-s0201a0:1502_5": "Attavādupādānassa pana pariññaṃ paññapento nāma natthi.",
  "atk-s0201a0:1502_6": "Tesaṃ pana bhedaṃ dassento kāmupādānassa pariññaṃ paññapentītiādimāha.",
  "atk-s0201a0:1502_7": "Tattha sabbepi kāmupādānassa pariññaṃ paññapentiyeva,",
  "atk-s0201a0:1502_8": "channavuti pāsaṇḍāpi hi “kāmā kho pabbajitena na sevitabbā”ti vatthupaṭisevanaṃ kāmaṃ kappatīti na paññapenti,",
  "atk-s0201a0:1502_9": "akappiyameva katvā paññapenti.",
  "atk-s0201a0:1502_10": "Ye pana sevanti,",
  "atk-s0201a0:1502_11": "te theyyena sevanti.",
  "atk-s0201a0:1502_12": "Tena vuttaṃ “kāmupādānassa pariññaṃ paññapentī”ti.",
  "atk-s0201a0:1503_0": "Yasmā “natthi dinna”ntiādīni gahetvā caranti.",
  "atk-s0201a0:1503_1": "“Sīlena suddhi vatena suddhi,",
  "atk-s0201a0:1503_2": "bhāvanāya suddhī”ti gaṇhanti,",
  "atk-s0201a0:1503_3": "attupaladdhiṃ na pajahanti,",
  "atk-s0201a0:1503_4": "tasmā na diṭṭhupādānassa,",
  "atk-s0201a0:1503_5": "na sīlabbatupādānassa,",
  "atk-s0201a0:1503_6": "na attavādupādānassa pariññaṃ paññapenti.",
  "atk-s0201a0:1503_7": "Taṃ kissa hetūti taṃ apaññāpanaṃ etesaṃ kissa hetu,",
  "atk-s0201a0:1503_8": "kiṃ kāraṇā?",
  "atk-s0201a0:1503_9": "Imāni hi te bhontoti yasmā te bhonto imāni tīṇi kāraṇāni yathāsabhāvato na jānantīti attho.",
  "atk-s0201a0:1503_10": "Ye panettha dvinnaṃ pariññānaṃ paññāpanakāraṇaṃ diṭṭhiñceva sīlabbatañca “etaṃ pahātabba”nti yathāsabhāvato jānanti.",
  "atk-s0201a0:1503_11": "Te sandhāya parato dve vārā vuttā.",
  "atk-s0201a0:1503_12": "Tattha ye “atthi dinna”ntiādīni gaṇhanti,",
  "atk-s0201a0:1503_13": "te diṭṭhupādānassa pariññaṃ paññapenti.",
  "atk-s0201a0:1503_14": "Ye pana “na sīlena suddhi,",
  "atk-s0201a0:1503_15": "na vatena suddhi,",
  "atk-s0201a0:1503_16": "na bhāvanāya suddhī”ti gaṇhanti,",
  "atk-s0201a0:1503_17": "te sīlabbatupādānassa pariññaṃ paññapenti.",
  "atk-s0201a0:1503_18": "Attavādupādānassa pariññaṃ pana ekopi paññapetuṃ na sakkoti.",
  "atk-s0201a0:1503_19": "Aṭṭhasamāpattilābhinopi hi candimasūriye pāṇinā parimajjitvā caramānāpi ca titthiyā tisso pariññā paññapenti.",
  "atk-s0201a0:1503_20": "Attavādaṃ muñcituṃ na sakkonti.",
  "atk-s0201a0:1503_21": "Tasmā punappunaṃ vaṭṭasmiṃyeva patanti.",
  "atk-s0201a0:1503_22": "Pathavijigucchanasasako viya hi ete.",
  "atk-s0201a0:1504_0": "Tatthāyaṃ atthasallāpikā upamā –",
  "atk-s0201a0:1504_1": "pathavī kira sasakaṃ āha –",
  "atk-s0201a0:1504_2": "“bho sasakā”ti.",
  "atk-s0201a0:1504_3": "Sasako āha –",
  "atk-s0201a0:1504_4": "“ko eso”ti.",
  "atk-s0201a0:1504_5": "“Kasmā mameva upari sabbairiyāpathe kappento uccārapassāvaṃ karonto maṃ na jānāsī”ti.",
  "atk-s0201a0:1504_6": "“Suṭṭhu tayā ahaṃ diṭṭho,",
  "atk-s0201a0:1504_7": "mayā akkantaṭṭhānampi aṅgulaggehi phuṭṭhaṭṭhānaṃ viya hoti,",
  "atk-s0201a0:1504_8": "vissaṭṭhaudakaṃ appamattakaṃ,",
  "atk-s0201a0:1504_9": "karīsaṃ katakaphalamattaṃ.",
  "atk-s0201a0:1504_10": "Hatthiassādīhi pana akkantaṭṭhānampi mahantaṃ,",
  "atk-s0201a0:1504_11": "passāvopi nesaṃ ghaṭamatto hoti,",
  "atk-s0201a0:1504_12": "uccāropi pacchimatto hoti,",
  "atk-s0201a0:1504_13": "alaṃ mayhaṃ tayā”ti uppatitvā aññasmiṃ ṭhāne patito.",
  "atk-s0201a0:1504_14": "Tato naṃ pathavī āha –",
  "atk-s0201a0:1504_15": "“are dūraṃ gatopi nanu mayhaṃ upariyeva patitosī”ti.",
  "atk-s0201a0:1504_16": "So puna taṃ jigucchanto uppatitvā aññattha patito,",
  "atk-s0201a0:1504_17": "evaṃ vassasahassampi uppatitvā patamāno sasako pathaviṃ muñcituṃ na sakkoti.",
  "atk-s0201a0:1504_18": "Evamevaṃ titthiyā sabbūpādānapariññaṃ paññapentopi kāmupādānādīnaṃ tiṇṇaṃyeva samatikkamaṃ paññapenti.",
  "atk-s0201a0:1504_19": "Attavādaṃ pana muñcituṃ na sakkonti,",
  "atk-s0201a0:1504_20": "asakkontā punappunaṃ vaṭṭasmiṃyeva patantīti.",
  "atk-s0201a0:1505_0": "Evaṃ yaṃ titthiyā samatikkamituṃ na sakkonti,",
  "atk-s0201a0:1505_1": "tassa vasena diṭṭhicchedavādaṃ vatvā idāni pasādapacchedavādaṃ dassento evarūpe kho,",
  "atk-s0201a0:1505_2": "bhikkhave,",
  "atk-s0201a0:1505_3": "dhammavinayetiādimāha.",
  "atk-s0201a0:1505_4": "Tattha dhammavinayeti dhamme ceva vinaye ca,",
  "atk-s0201a0:1505_5": "ubhayenapi aniyyānikasāsanaṃ dasseti.",
  "atk-s0201a0:1505_6": "“Yo satthari pasādo so na sammaggato”ti aniyyānikasāsanamhi hi satthā kālaṃ katvā sīhopi hoti,",
  "atk-s0201a0:1505_7": "byagghopi hoti,",
  "atk-s0201a0:1505_8": "dīpipi acchopi taracchopi.",
  "atk-s0201a0:1505_9": "Sāvakā panassa migāpi sūkarāpi pasadāpi honti,",
  "atk-s0201a0:1505_10": "so “ime mayhaṃ pubbe upaṭṭhākā paccayadāyakā”ti khantiṃ vā mettaṃ vā anuddayaṃ vā akatvā tesaṃ upari patitvā lohitaṃ pivati,",
  "atk-s0201a0:1505_11": "thūlathūlamaṃsānipi khādati.",
  "atk-s0201a0:1505_12": "Satthā vā pana biḷāro hoti,",
  "atk-s0201a0:1505_13": "sāvakā kukkuṭā vā mūsikā vā.",
  "atk-s0201a0:1505_14": "Atha ne vuttanayeneva anukampaṃ akatvā khādati.",
  "atk-s0201a0:1505_15": "Atha vā satthā nirayapālo hoti,",
  "atk-s0201a0:1505_16": "sāvakā nerayikasattā.",
  "atk-s0201a0:1505_17": "So “ime mayhaṃ pubbe upaṭṭhākā paccayadāyakā”ti anukampaṃ akatvā vividhā kammakāraṇā karoti,",
  "atk-s0201a0:1505_18": "ādittepi rathe yojeti,",
  "atk-s0201a0:1505_19": "aṅgārapabbatampi āropeti,",
  "atk-s0201a0:1505_20": "lohakumbhiyampi khipati,",
  "atk-s0201a0:1505_21": "anekehipi dukkhadhammehi sampayojeti.",
  "atk-s0201a0:1505_22": "Sāvakā vā pana kālaṃ katvā sīhādayo honti,",
  "atk-s0201a0:1505_23": "satthā migādīsu aññataro.",
  "atk-s0201a0:1505_24": "Te “imaṃ mayaṃ pubbe catūhi paccayehi upaṭṭhahimhā,",
  "atk-s0201a0:1505_25": "satthā no aya”nti tasmiṃ khantiṃ vā mettaṃ vā anuddayaṃ vā akatvā vuttanayeneva anayabyasanaṃ pāpenti.",
  "atk-s0201a0:1505_26": "Evaṃ aniyyānikasāsane yo satthari pasādo,",
  "atk-s0201a0:1505_27": "so na sammaggato hoti,",
  "atk-s0201a0:1505_28": "kañci kālaṃ gantvāpi pacchā vinassatiyeva.",
  "atk-s0201a0:1506_0": "Yo dhamme pasādoti aniyyānikasāsanasmiñhi dhamme pasādo nāma,",
  "atk-s0201a0:1506_1": "uggahitapariyāpuṭa –",
  "atk-s0201a0:1506_2": "dhāritavācittamattake tantidhamme pasādo hoti,",
  "atk-s0201a0:1506_3": "vaṭṭamokkho panettha natthi.",
  "atk-s0201a0:1506_4": "Tasmā yo ettha pasādo,",
  "atk-s0201a0:1506_5": "so punappunaṃ vaṭṭameva gambhīraṃ karotīti sāsanasmiṃ asammaggato asabhāvato akkhāyati.",
  "atk-s0201a0:1507_0": "Yā sīlesu paripūrakāritāti yāpi ca aniyyānikasāsane ajasīlādīnaṃ vasena paripūrakāritā,",
  "atk-s0201a0:1507_1": "sāpi yasmā vaṭṭamokkhaṃ bhavanissaraṇaṃ na sampāpeti,",
  "atk-s0201a0:1507_2": "sampajjamānā pana tiracchānayoniṃ āvahati,",
  "atk-s0201a0:1507_3": "vipaccamānā nirayaṃ,",
  "atk-s0201a0:1507_4": "tasmā sā na sammaggatā akkhāyati.",
  "atk-s0201a0:1507_5": "Yā sahadhammikesūti aniyyānikasāsanasmiñhi ye sahadhammikā,",
  "atk-s0201a0:1507_6": "tesu yasmā ekacce kālaṃ katvā sīhādayopi honti,",
  "atk-s0201a0:1507_7": "ekacce migādayo,",
  "atk-s0201a0:1507_8": "tattha sīhādibhūtā “ime amhākaṃ sahadhammikā ahesu”nti migādibhūtesu khantiādīni akatvā pubbe vuttanayeneva nesaṃ mahādukkhaṃ uppādenti.",
  "atk-s0201a0:1507_9": "Tasmā ettha sahadhammikesu piyamanāpatāpi asammaggatā akkhāyati.",
  "atk-s0201a0:1508_0": "Idaṃ pana sabbampi kāraṇabhedaṃ ekato katvā dassento bhagavā taṃ kissa hetu?",
  "atk-s0201a0:1508_1": "Evañhetaṃ,",
  "atk-s0201a0:1508_2": "bhikkhave,",
  "atk-s0201a0:1508_3": "hotītiādimāha.",
  "atk-s0201a0:1508_4": "Tatrāyaṃ saṃkhepattho –",
  "atk-s0201a0:1508_5": "evañhetaṃ,",
  "atk-s0201a0:1508_6": "bhikkhave, hoti,",
  "atk-s0201a0:1508_7": "yaṃ mayā vuttaṃ “yo satthari pasādo so na sammaggato akkhāyatī”tiādi,",
  "atk-s0201a0:1508_8": "taṃ evameva hoti. Kasmā?",
  "atk-s0201a0:1508_9": "Yasmā te pasādādayo durakkhāte dhammavinaye …pe…",
  "atk-s0201a0:1508_10": "asammāsambuddhappavediteti,",
  "atk-s0201a0:1508_11": "ettha hi yathā tanti kāraṇatthe nipāto.",
  "atk-s0201a0:1508_12": "Tattha durakkhāteti dukkathite,",
  "atk-s0201a0:1508_13": "dukkhathitattāyeva duppavedite.",
  "atk-s0201a0:1508_14": "So panesa yasmā maggaphalatthāya na niyyāti,",
  "atk-s0201a0:1508_15": "tasmā aniyyāniko.",
  "atk-s0201a0:1508_16": "Rāgādīnaṃ upasamāya asaṃvattanato anupasamasaṃvattaniko.",
  "atk-s0201a0:1508_17": "Na sammāsambuddhena sabbaññunā paveditoti asammāsambuddhappavedito.",
  "atk-s0201a0:1508_18": "Tasmiṃ aniyyānike anupasamasaṃvattanike asammāsambuddhappavedite.",
  "atk-s0201a0:1508_19": "Ettāvatā bhagavā titthiyesu pasādo surāpītasiṅgāle pasādo viya niratthakoti dasseti.",
  "atk-s0201a0:1509_0": "Eko kira kāḷasiṅgālo rattiṃ nagaraṃ paviṭṭho surājallikaṃ khāditvā punnāgavane nipajjitvā niddāyanto",
  "atk-s0201a0:1509_1": "sūriyuggamane pabujjhitvā cintesi “imasmiṃ kāle na sakkā gantuṃ,",
  "atk-s0201a0:1509_2": "bahū amhākaṃ verino,",
  "atk-s0201a0:1509_3": "ekaṃ vañcetuṃ vaṭṭatī”ti.",
  "atk-s0201a0:1509_4": "So ekaṃ brāhmaṇaṃ gacchantaṃ disvā imaṃ vañcessāmīti “ayya brāhmaṇā”ti āha.",
  "atk-s0201a0:1509_5": "Ko eso brāhmaṇaṃ pakkosatīti. “Ahaṃ, sāmī,",
  "atk-s0201a0:1509_6": "ito tāva ehīti.",
  "atk-s0201a0:1509_7": "Kiṃ bhoti?",
  "atk-s0201a0:1509_8": "Maṃ bahigāmaṃ nehi,",
  "atk-s0201a0:1509_9": "ahaṃ te dve kahāpaṇasatāni dassāmīti.",
  "atk-s0201a0:1509_10": "Sopi nayissāmīti taṃ pādesu gaṇhi.",
  "atk-s0201a0:1509_11": "Are bāla brāhmaṇa,",
  "atk-s0201a0:1509_12": "na mayhaṃ kahāpaṇā chaḍḍitakā atthi,",
  "atk-s0201a0:1509_13": "dullabhā kahāpaṇā,",
  "atk-s0201a0:1509_14": "sādhukaṃ maṃ gaṇhāhīti.",
  "atk-s0201a0:1509_15": "Kathaṃ bho gaṇhāmīti?",
  "atk-s0201a0:1509_16": "Uttarāsaṅgena gaṇṭhikaṃ katvā aṃse laggetvā gaṇhāhīti.",
  "atk-s0201a0:1509_17": "Brāhmaṇo taṃ tathā gahetvā dakkhiṇadvārasamīpaṭṭhānaṃ gantvā ettha otāremīti pucchi.",
  "atk-s0201a0:1509_18": "Kataraṭṭhānaṃ nāma etanti?",
  "atk-s0201a0:1509_19": "Mahādvāraṃ etanti. Are bāla, brāhmaṇa,",
  "atk-s0201a0:1509_20": "kiṃ tava ñātakā antaradvāre kahāpaṇaṃ ṭhapenti,",
  "atk-s0201a0:1509_21": "parato maṃ harā”ti.",
  "atk-s0201a0:1509_22": "So punappunaṃ thokaṃ thokaṃ gantvā “ettha otāremi ettha otāremī”ti pucchitvā tena tajjito khemaṭṭhānaṃ",
  "atk-s0201a0:1509_23": "gantvā tattha otārehīti vutto otāretvā sāṭakaṃ gaṇhi.",
  "atk-s0201a0:1509_24": "Kāḷasiṅgālo āha “ahaṃ te dve kahāpaṇasatāni dassāmīti avocaṃ.",
  "atk-s0201a0:1509_25": "Mayhaṃ pana kahāpaṇā bahū,",
  "atk-s0201a0:1509_26": "na dve kahāpaṇasatāneva,",
  "atk-s0201a0:1509_27": "yāva ahaṃ kahāpaṇe āharāmi,",
  "atk-s0201a0:1509_28": "tāva tvaṃ sūriyaṃ olokento tiṭṭhā”ti vatvā thokaṃ gantvā nivattetvā puna brāhmaṇaṃ āha “ayya brāhmaṇa mā ito olokehi,",
  "atk-s0201a0:1509_29": "sūriyameva olokento tiṭṭhā”ti.",
  "atk-s0201a0:1509_30": "Evañca pana vatvā ketakavanaṃ pavisitvā yathāruciṃ pakkanto.",
  "atk-s0201a0:1509_31": "Brāhmaṇassapi sūriyaṃ olokentasseva nalāṭato ceva kacchehi ca sedā mucciṃsu.",
  "atk-s0201a0:1509_32": "Atha naṃ rukkhadevatā āha –",
  "atk-s0201a0:1510_0": "“Saddahāsi siṅgālassa, surāpītassa brāhmaṇa;",
  "atk-s0201a0:1511_0": "Sippikānaṃ sataṃ natthi, kuto kaṃsasatā duve”ti. ;",
  "atk-s0201a0:1512_0": "Evaṃ yathā kāḷasiṅgāle pasādo niratthako, evaṃ titthiyesupīti.",
  "atk-s0201a0:1513_0": "144.",
  "atk-s0201a0:1513_1": "Aniyyānikasāsane pasādassa niratthakabhāvaṃ dassetvā niyyānikasāsane tassa sātthakataṃ dassetuṃ tathāgato ca kho,",
  "atk-s0201a0:1513_2": "bhikkhavetiādimāha.",
  "atk-s0201a0:1513_3": "Tattha kāmupādānassa pariññaṃ paññapetīti arahattamaggena kāmupādānassa pahānapariññaṃ samatikkamaṃ paññapeti,",
  "atk-s0201a0:1513_4": "itaresaṃ tiṇṇaṃ upādānānaṃ sotāpattimaggena pariññaṃ paññapeti.",
  "atk-s0201a0:1513_5": "Evarūpe kho,",
  "atk-s0201a0:1513_6": "bhikkhave,",
  "atk-s0201a0:1513_7": "dhammavinayeti,",
  "atk-s0201a0:1513_8": "bhikkhave,",
  "atk-s0201a0:1513_9": "evarūpe dhamme ca vinaye ca.",
  "atk-s0201a0:1513_10": "Ubhayenapi niyyānikasāsanaṃ dasseti.",
  "atk-s0201a0:1513_11": "Satthari pasādoti evarūpe sāsane yo satthari pasādo,",
  "atk-s0201a0:1513_12": "so sammaggato akkhāyati,",
  "atk-s0201a0:1513_13": "bhavadukkhanissaraṇāya saṃvattati.",
  "atk-s0201a0:1514_0": "Tatrimāni vatthūni –",
  "atk-s0201a0:1514_1": "bhagavā kira vediyakapabbate indasālaguhāyaṃ paṭivasati.",
  "atk-s0201a0:1514_2": "Atheko ulūkasakuṇo bhagavati gāmaṃ piṇḍāya pavisante upaḍḍhamaggaṃ anugacchati,",
  "atk-s0201a0:1514_3": "nikkhamante upaḍḍhamaggaṃ paccuggamanaṃ karoti.",
  "atk-s0201a0:1514_4": "So ekadivasaṃ sammāsambuddhaṃ sāyanhasamaye bhikkhusaṅghaparivutaṃ nisinnaṃ pabbatā oruyha vanditvā pakkhe",
  "atk-s0201a0:1514_5": "paṇāmetvā añjaliṃ paggayha sīsaṃ heṭṭhā katvā dasabalaṃ namassamāno aṭṭhāsi.",
  "atk-s0201a0:1514_6": "Bhagavā taṃ oloketvā sitaṃ pātvākāsi.",
  "atk-s0201a0:1514_7": "Ānandatthero “ko nu kho, bhante,",
  "atk-s0201a0:1514_8": "hetu ko paccayo sitassa pātukammāyā”ti pucchi.",
  "atk-s0201a0:1514_9": "“Passānanda,",
  "atk-s0201a0:1514_10": "imaṃ ulūkasakuṇaṃ,",
  "atk-s0201a0:1514_11": "ayaṃ mayi ca bhikkhusaṅghe ca cittaṃ pasādetvā satasahassakappe devesu ca manussesu ca saṃsaritvā somanasso nāma paccekabuddho bhavissatī”ti āha –",
  "atk-s0201a0:1515_0": "Ulūkamaṇḍalakkhika, vediyake ciradīghavāsika;",
  "atk-s0201a0:1516_0": "Sukhitosi tvaṃ ayya kosiya, kāluṭṭhitaṃ passasi buddhavaraṃ.",
  "atk-s0201a0:1517_0": "Mayi cittaṃ pasādetvā, bhikkhusaṅghe anuttare;",
  "atk-s0201a0:1518_0": "Kappānaṃ satasahassāni, duggateso na gacchati.",
  "atk-s0201a0:1519_0": "Devalokā cavitvāna, kusalamūlena codito;",
  "atk-s0201a0:1520_0": "Bhavissati anantañāṇo, somanassoti vissutoti.",
  "atk-s0201a0:1521_0": "Aññānipi cettha rājagahanagare sumanamālākāravatthu mahābherivādakavatthu morajikavatthu vīṇāvādakavatthu",
  "atk-s0201a0:1521_1": "saṅkhadhamakavatthūti evamādīni vatthūni vitthāretabbāni.",
  "atk-s0201a0:1521_2": "Evaṃ niyyānikasāsane satthari pasādo sammaggato hoti.",
  "atk-s0201a0:1522_0": "Dhamme pasādoti niyyānikasāsanamhi dhamme pasādo sammaggato hoti.",
  "atk-s0201a0:1522_1": "Saramatte nimittaṃ gahetvā suṇantānaṃ tiracchānagatānampi sampattidāyako hoti,",
  "atk-s0201a0:1522_2": "paramatthe kiṃ pana vattabbaṃ.",
  "atk-s0201a0:1522_3": "Ayamattho maṇḍūkadevaputtādīnaṃ vatthuvasena veditabbo.",
  "atk-s0201a0:1523_0": "Sīlesu paripūrakāritāti niyyānikasāsanamhi sīlesu paripūrakāritāpi sammaggatā hoti,",
  "atk-s0201a0:1523_1": "saggamokkhasampattiṃ āvahati.",
  "atk-s0201a0:1523_2": "Tattha chattamāṇavakavatthusāmaṇeravatthuādīni dīpetabbāni.",
  "atk-s0201a0:1524_0": "Sahadhammikesūti niyyānikasāsane sahadhammikesu piyamanāpatāpi sammaggatā hoti,",
  "atk-s0201a0:1524_1": "mahāsampattiṃ āvahati.",
  "atk-s0201a0:1524_2": "Ayamattho vimānapetavatthūhi dīpetabbo.",
  "atk-s0201a0:1524_3": "Vuttañhetaṃ –",
  "atk-s0201a0:1525_0": "“Khīrodanamahamadāsiṃ, bhikkhuno piṇḍāya carantassa…pe…",
  "atk-s0201a0:1526_0": "Phāṇitaṃ…pe… ucchukhaṇḍikaṃ… timbarusakaṃ… kakkārikaṃ…",
  "atk-s0201a0:1527_0": "Eḷālukaṃ… vallipakkaṃ… phārusakaṃ… hatthapatākaṃ…",
  "atk-s0201a0:1528_0": "Sākamuṭṭhiṃ … pupphakamuṭṭhiṃ… mūlakaṃ… nimbamuṭṭhiṃ…",
  "atk-s0201a0:1529_0": "Ambikañjikaṃ… doṇinimmajjaniṃ… kāyabandhanaṃ…",
  "atk-s0201a0:1530_0": "Aṃsabaddhakaṃ… āyogapaṭṭaṃ… vidhūpanaṃ… tālavaṇṭaṃ…",
  "atk-s0201a0:1531_0": "Morahatthaṃ… chattaṃ… upāhanaṃ… pūvaṃ modakaṃ…",
  "atk-s0201a0:1532_0": "Sakkhalikaṃ ahamadāsiṃ, bhikkhuno piṇḍāya carantassa…pe…",
  "atk-s0201a0:1533_0": "Tassā me passa vimānaṃ, accharā kāmavaṇṇinīhamasmī”ti.",
  "atk-s0201a0:1534_0": "Taṃ kissa hetūtiādi vuttanayānusāreneva yojetvā veditabbaṃ.",
  "atk-s0201a0:1535_0": "145.",
  "atk-s0201a0:1535_1": "Idāni yesaṃ upādānānaṃ titthiyā na sammā pariññaṃ paññapenti,",
  "atk-s0201a0:1535_2": "tathāgato paññapeti,",
  "atk-s0201a0:1535_3": "tesaṃ paccayaṃ dassetuṃ ime ca,",
  "atk-s0201a0:1535_4": "bhikkhavetiādimāha.",
  "atk-s0201a0:1535_5": "Tattha kiṃnidānātiādīsu nidānādīni sabbāneva kāraṇavevacanāni.",
  "atk-s0201a0:1535_6": "Kāraṇañhi yasmā phalaṃ nideti handa,",
  "atk-s0201a0:1535_7": "naṃ gaṇhathāti appeti viya,",
  "atk-s0201a0:1535_8": "tasmā nidānanti vuccati.",
  "atk-s0201a0:1535_9": "Yasmā taṃ tato jāyati samudeti pabhavati,",
  "atk-s0201a0:1535_10": "tasmā samudayo, jāti,",
  "atk-s0201a0:1535_11": "pabhavoti vuccati.",
  "atk-s0201a0:1535_12": "Ayaṃ panettha padattho –",
  "atk-s0201a0:1535_13": "kiṃ nidānaṃ etesanti kiṃnidānā.",
  "atk-s0201a0:1535_14": "Ko samudayo etesanti kiṃsamudayā.",
  "atk-s0201a0:1535_15": "Kā jāti etesanti kiṃjātikā.",
  "atk-s0201a0:1535_16": "Ko pabhavo etesanti kiṃpabhavā.",
  "atk-s0201a0:1535_17": "Yasmā pana tesaṃ taṇhā yathāvuttena atthena nidānañceva samudayo ca jāti ca pabhavo ca,",
  "atk-s0201a0:1535_18": "tasmā “taṇhānidānā”tiādimāha.",
  "atk-s0201a0:1535_19": "Evaṃ sabbapadesu attho veditabbo.",
  "atk-s0201a0:1535_20": "Yasmā pana bhagavā na kevalaṃ upādānasseva paccayaṃ jānāti,",
  "atk-s0201a0:1535_21": "upādānassa paccayabhūtāya taṇhāyapi,",
  "atk-s0201a0:1535_22": "taṇhādipaccayānaṃ vedanādīnampi paccayaṃ jānātiyeva,",
  "atk-s0201a0:1535_23": "tasmā taṇhā cāyaṃ,",
  "atk-s0201a0:1535_24": "bhikkhavetiādimāha.",
  "atk-s0201a0:1536_0": "Yato ca khoti yasmiṃ kāle.",
  "atk-s0201a0:1536_1": "Avijjā pahīnā hotīti vaṭṭamūlikā avijjā anuppādanirodhena pahīnā hoti.",
  "atk-s0201a0:1536_2": "Vijjā uppannāti arahattamaggavijjā uppannā.",
  "atk-s0201a0:1536_3": "So avijjāvirāgā vijjuppādāti.",
  "atk-s0201a0:1536_4": "So bhikkhu avijjāya ca pahīnattā vijjāya ca uppannattā.",
  "atk-s0201a0:1536_5": "Neva kāmupādānaṃ upādiyatīti neva kāmupādānaṃ gaṇhāti na upeti,",
  "atk-s0201a0:1536_6": "na sesāni upādānāni.",
  "atk-s0201a0:1536_7": "Anupādiyaṃ na paritassatīti evaṃ kiñci upādānaṃ aggaṇhanto taṇhāparitassanāya na paritassati.",
  "atk-s0201a0:1536_8": "Aparitassanti aparitassanto taṇhaṃ anuppādento.",
  "atk-s0201a0:1536_9": "Paccattaṃyeva parinibbāyatīti sayameva kilesaparinibbānena parinibbāyati.",
  "atk-s0201a0:1536_10": "Evamassa āsavakkhayaṃ dassetvā idāni khīṇāsavassa bhikkhuno paccavekkhaṇaṃ dassento khīṇā jātītiādimāha.",
  "atk-s0201a0:1536_11": "Taṃ vuttatthamevāti.",
  "atk-s0201a0:1537_0": "Papañcasūdaniyā majjhimanikāyaṭṭhakathāya",
  "atk-s0201a0:1538_0": "Cūḷasīhanādasuttavaṇṇanā niṭṭhitā.",
  "atk-s0201a0:1539_0": "2. Mahāsīhanādasuttavaṇṇanā",
  "atk-s0201a0:1540_0": "Vesālinagaravaṇṇanā",
  "atk-s0201a0:1541_0": "146.",
  "atk-s0201a0:1541_1": "Evaṃ me sutanti mahāsīhanādasuttaṃ.",
  "atk-s0201a0:1541_2": "Tattha vesāliyanti evaṃnāmake nagare.",
  "atk-s0201a0:1541_3": "Taṃ kira aparāparaṃ visālībhūtatāya “vesālī”ti saṅkhaṃ gataṃ.",
  "atk-s0201a0:1541_4": "Tatrāyaṃ anupubbakathā –",
  "atk-s0201a0:1541_5": "bārāṇasirañño kira aggamahesiyā kucchimhi gabbho saṇṭhāsi.",
  "atk-s0201a0:1541_6": "Sā ñatvā rañño nivedesi.",
  "atk-s0201a0:1541_7": "Rājā gabbhaparihāraṃ adāsi.",
  "atk-s0201a0:1541_8": "Sā sammā pariharīyamānā gabbhaparipākakāle vijāyanagharaṃ pāvisi.",
  "atk-s0201a0:1541_9": "Puññavantīnaṃ paccūsasamaye gabbhavuṭṭhānaṃ hoti,",
  "atk-s0201a0:1541_10": "sā ca tāsaṃ aññatarā,",
  "atk-s0201a0:1541_11": "tena paccūsasamaye alattakapaṭalabandhujīvakapupphasadisaṃ maṃsapesiṃ vijāyi.",
  "atk-s0201a0:1541_12": "Tato “aññā deviyo suvaṇṇabimbasadise putte vijāyanti,",
  "atk-s0201a0:1541_13": "aggamahesī maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ maṃsapesiṃ",
  "atk-s0201a0:1541_14": "ekasmiṃ bhājane pakkhipitvā paṭikujjitvā rājamuddikāya lañchetvā gaṅgāya sote pakkhipāpesi.",
  "atk-s0201a0:1541_15": "Manussehi chaḍḍitamatte devatā ārakkhaṃ saṃvidahiṃsu.",
  "atk-s0201a0:1541_16": "Suvaṇṇapaṭṭakañcettha jātihiṅgulakena “bārāṇasirañño aggamahesiyā pajā”ti likhitvā bandhiṃsu.",
  "atk-s0201a0:1541_17": "Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.",
  "atk-s0201a0:1542_0": "Tena ca samayena aññataro tāpaso gopālakakulaṃ nissāya gaṅgātīre viharati.",
  "atk-s0201a0:1542_1": "So pātova gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi.",
  "atk-s0201a0:1542_2": "Athettha taṃ akkharapaṭṭikaṃ rājamuddikālañchanaṃ ca disvā muñcitvā taṃ maṃsapesiṃ addasa,",
  "atk-s0201a0:1542_3": "disvānassa etadahosi “siyā gabbho,",
  "atk-s0201a0:1542_4": "tathā hissa duggandhapūtikabhāvo natthī”ti.",
  "atk-s0201a0:1542_5": "Assamaṃ netvā suddhe okāse ṭhapesi.",
  "atk-s0201a0:1542_6": "Atha aḍḍhamāsaccayena dve maṃsapesiyo ahesuṃ.",
  "atk-s0201a0:1542_7": "Tāpaso disvā sādhutaraṃ ṭhapesi.",
  "atk-s0201a0:1542_8": "Tato puna aḍḍhamāsaccayena ekamekissā maṃsapesiyā hatthapādasīsānamatthāya pañca pañca piḷakā uṭṭhahiṃsu.",
  "atk-s0201a0:1542_9": "Atha tato aḍḍhamāsaccayena ekā maṃsapesi suvaṇṇabimbasadiso dārako,",
  "atk-s0201a0:1542_10": "ekā dārikā ahosi.",
  "atk-s0201a0:1543_0": "Tesu tāpasassa puttasineho uppajji,",
  "atk-s0201a0:1543_1": "aṅguṭṭhakato cassa khīraṃ nibbatti.",
  "atk-s0201a0:1543_2": "Tato pabhuti ca khīrabhattaṃ alabhittha,",
  "atk-s0201a0:1543_3": "so bhattaṃ bhuñjitvā khīraṃ dārakānaṃ mukhe āsiñcati.",
  "atk-s0201a0:1543_4": "Tesaṃ udaraṃ yaṃ yaṃ pavisati,",
  "atk-s0201a0:1543_5": "taṃ taṃ sabbaṃ maṇibhājanagataṃ viya dissati,",
  "atk-s0201a0:1543_6": "evaṃ nicchavī ahesuṃ.",
  "atk-s0201a0:1543_7": "Apare āhu “sibbetvā ṭhapitā viya nesaṃ aññamaññaṃ līnā chavi ahosī”ti.",
  "atk-s0201a0:1543_8": "Evaṃ te nicchavitāya vā līnacchavitāya vā licchavīti paññāyiṃsu.",
  "atk-s0201a0:1544_0": "Tāpaso dārake posento ussūre gāmaṃ sikkhāya pavisati,",
  "atk-s0201a0:1544_1": "atidivā paṭikkamati.",
  "atk-s0201a0:1544_2": "Tassa taṃ byāpāraṃ ñatvā gopālakā āhaṃsu – “bhante,",
  "atk-s0201a0:1544_3": "pabbajitānaṃ dārakaposanaṃ palibodho,",
  "atk-s0201a0:1544_4": "amhākaṃ dārake detha,",
  "atk-s0201a0:1544_5": "mayaṃ posessāma,",
  "atk-s0201a0:1544_6": "tumhe attano kammaṃ karothā”ti.",
  "atk-s0201a0:1544_7": "Tāpaso sādhūti paṭissuṇi.",
  "atk-s0201a0:1544_8": "Gopālakā dutiyadivase maggaṃ samaṃ katvā pupphehi okiritvā dhajapaṭākā ussāpetvā tūriyehi vajjamānehi assamaṃ āgatā. Tāpaso –",
  "atk-s0201a0:1544_9": "“mahāpuññā dārakā appamādena vaḍḍhetha,",
  "atk-s0201a0:1544_10": "vaḍḍhetvā ca aññamaññaṃ āvāhavivāhaṃ karotha,",
  "atk-s0201a0:1544_11": "pañcagorasena rājānaṃ tosetvā bhūmibhāgaṃ gahetvā nagaraṃ māpetha,",
  "atk-s0201a0:1544_12": "tattha kumāraṃ abhisiñcathā”ti vatvā dārake adāsi.",
  "atk-s0201a0:1544_13": "Te sādhūti paṭissuṇitvā dārake netvā posesuṃ.",
  "atk-s0201a0:1545_0": "Dārakā vuddhimanvāya kīḷantā vivādaṭṭhānesu aññe gopālakadārake hatthenapi pādenapi paharanti.",
  "atk-s0201a0:1545_1": "Te rodanti.",
  "atk-s0201a0:1545_2": "“Kissa rodathā”ti ca mātāpitūhi vuttā “ime nimmātāpitikā tāpasapositā amhe atipaharantī”ti vadanti.",
  "atk-s0201a0:1545_3": "Tato tesaṃ mātāpitaro “ime dārakā aññe dārake vināsenti dukkhāpenti,",
  "atk-s0201a0:1545_4": "na ime saṅgahetabbā,",
  "atk-s0201a0:1545_5": "vajjetabbā ime”ti āhaṃsu.",
  "atk-s0201a0:1545_6": "Tato pabhuti kira so padeso vajjīti vuccati yojanasatiko parimāṇena.",
  "atk-s0201a0:1545_7": "Atha taṃ padesaṃ gopālakā rājānaṃ tosetvā aggahesuṃ.",
  "atk-s0201a0:1545_8": "Tattha ca nagaraṃ māpetvā soḷasavassuddesikaṃ kumāraṃ abhisiñcitvā rājānaṃ akaṃsu.",
  "atk-s0201a0:1545_9": "Tāya cassa dārikāya saddhiṃ vivāhaṃ katvā katikaṃ akaṃsu “bāhirakadārikā na ānetabbā,",
  "atk-s0201a0:1545_10": "ito dārikā na kassaci dātabbā”ti.",
  "atk-s0201a0:1545_11": "Tesaṃ paṭhamasaṃvāsena dve dārakā jātā dhītā ca putto ca.",
  "atk-s0201a0:1545_12": "Evaṃ soḷasakkhattuṃ dve dve jātā.",
  "atk-s0201a0:1545_13": "Tato tesaṃ dārakānaṃ yathākkamaṃ vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontā",
  "atk-s0201a0:1545_14": "nagaraṃ tikkhattuṃ gāvutantarena gāvutantarena parikkhipiṃsu.",
  "atk-s0201a0:1545_15": "Tassa punappunaṃ visālīkatattā vesālītveva nāmaṃ jātaṃ.",
  "atk-s0201a0:1545_16": "Tena vuttaṃ “vesāliyanti evaṃ nāmake nagare”ti.",
  "atk-s0201a0:1546_0": "01 Bahinagareti nagarassa bahi,",
  "atk-s0201a0:1546_1": "na ambapālivanaṃ viya antonagarasmiṃ.",
  "atk-s0201a0:1546_2": "Ayaṃ pana jīvakambavanaṃ viya nagarassa bahiddhā vanasaṇḍo.",
  "atk-s0201a0:1546_3": "Tena vuttaṃ “bahinagare”ti.",
  "atk-s0201a0:1546_4": "Aparapureti purassa apare,",
  "atk-s0201a0:1546_5": "pacchimadisāyanti attho.",
  "atk-s0201a0:1546_6": "Vanasaṇḍeti so kira vanasaṇḍo nagarassa pacchimadisāyaṃ gāvutamatte ṭhāne.",
  "atk-s0201a0:1546_7": "Tattha manussā bhagavato gandhakuṭiṃ katvā taṃ parivāretvā bhikkhūnaṃ rattiṭṭhānadivāṭṭhānacaṅkamaleṇakuṭimaṇḍapādīni patiṭṭhapesuṃ,",
  "atk-s0201a0:1546_8": "bhagavā tattha viharati.",
  "atk-s0201a0:1546_9": "Tena vuttaṃ “aparapure vanasaṇḍe”ti.",
  "atk-s0201a0:1546_10": "Sunakkhattoti tassa nāmaṃ.",
  "atk-s0201a0:1546_11": "Licchavīnaṃ pana puttattā licchaviputtoti vutto.",
  "atk-s0201a0:1546_12": "Acirapakkantoti vibbhamitvā gihibhāvūpagamanena adhunāpakkanto.",
  "atk-s0201a0:1546_13": "Parisatīti parisamajjhe.",
  "atk-s0201a0:1546_14": "Uttarimanussadhammāti ettha manussadhammā nāma dasakusalakammapathā.",
  "atk-s0201a0:1546_15": "Te paṭisedhetuṃ na sakkoti. Kasmā?",
  "atk-s0201a0:1546_16": "Upārambhabhayā.",
  "atk-s0201a0:1546_17": "Vesāliyañhi bahū manussā ratanattaye pasannā buddhamāmakā dhammamāmakā saṅghamāmakā.",
  "atk-s0201a0:1546_18": "Te dasakusalakammapathamattampi natthi samaṇassa gotamassāti vutte tvaṃ kattha bhagavantaṃ pāṇaṃ hanantaṃ addasa,",
  "atk-s0201a0:1546_19": "kattha adinnaṃ ādiyantantiādīni vatvā attano pamāṇaṃ na jānāsi?",
  "atk-s0201a0:1546_20": "Kiṃ dantā me atthīti pāsāṇasakkharā khādasi,",
  "atk-s0201a0:1546_21": "ahinaṅguṭṭhe gaṇhituṃ vāyamasi,",
  "atk-s0201a0:1546_22": "kakacadantesu pupphāvaḷikaṃ kīḷituṃ icchasi?",
  "atk-s0201a0:1546_23": "Mukhato te dante pātessāmāti vadeyyuṃ.",
  "atk-s0201a0:1546_24": "So tesaṃ upārambhabhayā evaṃ vattuṃ na sakkoti.",
  "atk-s0201a0:1547_0": "Vesālinagaravaṇṇanā niṭṭhitā.",
  "atk-s0201a0:1548_0": "Uttarimanussadhammādivaṇṇanā",
  "atk-s0201a0:1549_0": "Tato uttariṃ pana visesādhigamaṃ paṭisedhento uttari manussadhammā alamariyañāṇadassanavisesoti āha.",
  "atk-s0201a0:1550_0": "Tattha alamariyaṃ ñātunti alamariyo,",
  "atk-s0201a0:1550_1": "ariyabhāvāya samatthoti vuttaṃ hoti.",
  "atk-s0201a0:1550_2": "Ñāṇadassanameva ñāṇadassanaviseso.",
  "atk-s0201a0:1550_3": "Alamariyo ca so ñāṇadassanaviseso cāti alamariyañāṇadassanaviseso.",
  "atk-s0201a0:1550_4": "Ñāṇadassananti dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi vuccati.",
  "atk-s0201a0:1550_5": "“Appamatto samāno ñāṇadassanaṃ ārādhetī”ti hi ettha dibbacakkhu ñāṇadassanaṃ nāma.",
  "atk-s0201a0:1550_6": "“Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ.",
  "atk-s0201a0:1550_7": "“Abhabbā te ñāṇadassanāya anuttarāya sambodhāyā”ti ettha maggo.",
  "atk-s0201a0:1550_8": "“Ayamañño uttari manussadhammā alamariyañāṇadassanaviseso adhigato phāsu vihāro”ti ettha phalaṃ.",
  "atk-s0201a0:1550_9": "“Ñāṇañca pana me dassanaṃ udapādi,",
  "atk-s0201a0:1550_10": "akuppā me cetovimutti,",
  "atk-s0201a0:1550_11": "ayamantimā jāti,",
  "atk-s0201a0:1550_12": "natthi dāni punabbhavo”ti ettha paccavekkhaṇañāṇaṃ.",
  "atk-s0201a0:1550_13": "“Ñāṇañca pana me dassanaṃ udapādi sattāhakālaṅkato āḷāro kāḷāmo”ti ettha sabbaññutaññāṇaṃ.",
  "atk-s0201a0:1550_14": "Idha pana lokuttaramaggo adhippeto.",
  "atk-s0201a0:1550_15": "Tañhi so bhagavato paṭisedheti.",
  "atk-s0201a0:1551_0": "Takkapariyāhatanti iminā ācariyaṃ paṭibāhati.",
  "atk-s0201a0:1551_1": "Evaṃ kirassa ahosi –",
  "atk-s0201a0:1551_2": "samaṇena gotamena ācariye upasaṅkamitvā sukhumaṃ dhammantaraṃ gahitaṃ nāma natthi,",
  "atk-s0201a0:1551_3": "takkapariyāhataṃ pana takketvā evaṃ bhavissati evaṃ bhavissatīti takkapariyāhataṃ dhammaṃ desetīti.",
  "atk-s0201a0:1551_4": "Vīmaṃsānucaritanti iminā cassa lokiyapaññaṃ anujānāti.",
  "atk-s0201a0:1551_5": "Samaṇo gotamo paññavā,",
  "atk-s0201a0:1551_6": "so taṃ paññāsaṅkhātaṃ indavajirūpamaṃ vīmaṃsaṃ evaṃ vaṭṭissati,",
  "atk-s0201a0:1551_7": "evaṃ vaṭṭissatīti ito cito ca anucarāpetvā vīmaṃsāya anucaritaṃ dhammaṃ deseti.",
  "atk-s0201a0:1551_8": "Sayaṃpaṭibhānanti imināssa dhammesu paccakkhabhāvaṃ paṭibāhati.",
  "atk-s0201a0:1551_9": "Evaṃ hissa ahosi –",
  "atk-s0201a0:1551_10": "samaṇassa gotamassa sukhumaṃ dhammantaraṃ vipassanā vā maggo vā phalaṃ vā paccavekkhaṇā vā natthi,",
  "atk-s0201a0:1551_11": "ayaṃ pana laddhapariso,",
  "atk-s0201a0:1551_12": "rājānaṃ cakkavattiṃ viya naṃ cattāro vaṇṇā parivārenti,",
  "atk-s0201a0:1551_13": "suphusitaṃ panassa dantāvaraṇaṃ,",
  "atk-s0201a0:1551_14": "mudukā jivhā,",
  "atk-s0201a0:1551_15": "madhuro saro,",
  "atk-s0201a0:1551_16": "anelagaḷā vācā,",
  "atk-s0201a0:1551_17": "so yaṃ yadevassa upaṭṭhāti,",
  "atk-s0201a0:1551_18": "taṃ taṃ gahetvā sayaṃpaṭibhānaṃ kathento mahājanaṃ rañjetīti.",
  "atk-s0201a0:1552_0": "Yassa ca khvāssa atthāya dhammo desitoti yassa ca kho atthāya assa dhammo desito.",
  "atk-s0201a0:1552_1": "Seyyathidaṃ,",
  "atk-s0201a0:1552_2": "rāgapaṭighātatthāya asubhakammaṭṭhānaṃ,",
  "atk-s0201a0:1552_3": "dosappaṭighātatthāya mettābhāvanā,",
  "atk-s0201a0:1552_4": "mohapaṭighātatthāya pañca dhammā,",
  "atk-s0201a0:1552_5": "vitakkūpacchedāya ānāpānassati.",
  "atk-s0201a0:1553_0": "So niyyāti takkarassa sammā dukkhakkhayāyāti so dhammo yo taṃ yathādesitaṃ karoti,",
  "atk-s0201a0:1553_1": "tassa takkarassa sammā hetunā nayena kāraṇena vaṭṭadukkhakkhayāya niyyāti gacchati tamatthaṃ sādhetīti dīpeti.",
  "atk-s0201a0:1553_2": "Idaṃ panesa na attano ajjhāsayena vadati.",
  "atk-s0201a0:1553_3": "Buddhānañhi dhammo aniyyānikoti evamevaṃ pavedeyya,",
  "atk-s0201a0:1553_4": "na pana sakkoti vattuṃ. Kasmā?",
  "atk-s0201a0:1553_5": "Upārambhabhayā.",
  "atk-s0201a0:1553_6": "Vesāliyañhi bahū sotāpanna-",
  "atk-s0201a0:1553_7": "sakadāgāmi-",
  "atk-s0201a0:1553_8": "anāgāmiupāsakā.",
  "atk-s0201a0:1553_9": "Te evaṃ vadeyyuṃ “sunakkhatta tvaṃ bhagavatā desitadhammo aniyyānikoti vadasi,",
  "atk-s0201a0:1553_10": "yadi ayaṃ dhammo aniyyāniko,",
  "atk-s0201a0:1553_11": "imasmiṃ nagare ime kasmā ettakā sotāpannā jātā,",
  "atk-s0201a0:1553_12": "ettakā sakadāgāmī,",
  "atk-s0201a0:1553_13": "ettakā anāgāmīti pubbe vuttanayena upārambhaṃ kareyyu”nti.",
  "atk-s0201a0:1553_14": "So iminā upārambhabhayena aniyyānikoti vattuṃ asakkonto ajjunena vissaṭṭhakaṇḍaṃ viya assa dhammo amogho niyyāti,",
  "atk-s0201a0:1553_15": "abbhantare panassa kiñci natthīti vadati.",
  "atk-s0201a0:1554_0": "Assosi khoti vesāliyaṃ brāhmaṇakulaseṭṭhikulādīsu tattha tattha parisamajjhe evaṃ bhāsamānassa taṃ vacanaṃ suṇi,",
  "atk-s0201a0:1554_1": "na pana paṭisedhesi. Kasmā?",
  "atk-s0201a0:1554_2": "Kāruññatāya.",
  "atk-s0201a0:1554_3": "Evaṃ kirassa ahosi ayaṃ kuddho jhāyamānaṃ veḷuvanaṃ viya pakkhittaloṇaṃ uddhanaṃ viya ca kodhavasena paṭapaṭāyati,",
  "atk-s0201a0:1554_4": "mayā paṭibāhito pana mayipi āghātaṃ bandhissati,",
  "atk-s0201a0:1554_5": "evamassa tathāgate ca mayi cāti dvīsu janesu āghāto atibhāriyo bhavissatīti kāruññatāya na paṭisedhesi.",
  "atk-s0201a0:1554_6": "Api cassa evaṃ ahosi,",
  "atk-s0201a0:1554_7": "buddhānaṃ avaṇṇakathanaṃ nāma puṇṇacande dosāropanasadisaṃ,",
  "atk-s0201a0:1554_8": "ko imassa kathaṃ gaṇhissati?",
  "atk-s0201a0:1554_9": "Sayameva kheḷe pacchinne mukhe sukkhe oramissatīti iminā kāraṇena na paṭisedhesi.",
  "atk-s0201a0:1554_10": "Piṇḍapātapaṭikkantoti piṇḍapātapariyesanato apagato.",
  "atk-s0201a0:1555_0": "147.",
  "atk-s0201a0:1555_1": "Kodhanoti caṇḍo pharuso.",
  "atk-s0201a0:1555_2": "Moghapurisoti tucchapuriso.",
  "atk-s0201a0:1555_3": "Yassa hi tasmiṃ attabhāve maggaphalānaṃ upanissayo natthi,",
  "atk-s0201a0:1555_4": "taṃ buddhā “moghapuriso”ti vadanti.",
  "atk-s0201a0:1555_5": "Upanissaye satipi tasmiṃ khaṇe magge vā phale vā asati “moghapuriso”ti vadantiyeva.",
  "atk-s0201a0:1555_6": "Imassa pana tasmiṃ attabhāve maggaphalānaṃ upanissayo samucchinnoyeva,",
  "atk-s0201a0:1555_7": "tena taṃ “moghapuriso”ti āha.",
  "atk-s0201a0:1555_8": "Kodhā ca panassa esā vācā bhāsitāti esā ca panassa vācā kodhena bhāsitā.",
  "atk-s0201a0:1556_0": "Kasmā panesa bhagavato kuddhoti?",
  "atk-s0201a0:1556_1": "Ayañhi pubbe bhagavantaṃ upasaṅkamitvā dibbacakkhuparikammaṃ pucchi.",
  "atk-s0201a0:1556_2": "Athassa bhagavā kathesi.",
  "atk-s0201a0:1556_3": "So dibbacakkhuṃ nibbattetvā ālokaṃ vaḍḍhetvā devaloke olokento nandanavanacittalatāvanaphārusakavanamissakavanesu",
  "atk-s0201a0:1556_4": "dibbasampattiṃ anubhavamāne devaputte ca devadhītaro ca disvā etesaṃ evarūpāya attabhāvasampattiyā ṭhitānaṃ",
  "atk-s0201a0:1556_5": "kīvamadhuro nu kho saddo bhavissatīti saddaṃ sotukāmo hutvā dasabalaṃ upasaṅkamitvā dibbasotadhātuparikammaṃ pucchi.",
  "atk-s0201a0:1556_6": "Bhagavā panassa dibbasotadhātuyā upanissayo natthīti ñatvā parikammaṃ na kathesi.",
  "atk-s0201a0:1556_7": "Na hi buddhā upanissayavirahita tassa parikammaṃ kathenti.",
  "atk-s0201a0:1556_8": "So bhagavati āghātaṃ bandhitvā cintesi “ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ,",
  "atk-s0201a0:1556_9": "so ‘mayhaṃ taṃ sampajjatu vā mā vā sampajjatū’ti kathesi.",
  "atk-s0201a0:1556_10": "Ahaṃ pana paccattapurisakārena taṃ nibbattetvā dibbasotadhātuparikammaṃ pucchiṃ,",
  "atk-s0201a0:1556_11": "taṃ me na kathesi.",
  "atk-s0201a0:1556_12": "Addhāssa evaṃ hoti ‘ayaṃ rājapabbajito dibbacakkhuñāṇaṃ nibbattetvā dibbasotadhātuñāṇaṃ nibbattetvā cetopariyañāṇaṃ",
  "atk-s0201a0:1556_13": "nibbattetvā āsavānaṃ khayañāṇaṃ nibbattetvā mayā samasamo bhavissatī’ti issāmacchariyavasena mayhaṃ na",
  "atk-s0201a0:1556_14": "kathetī”ti.",
  "atk-s0201a0:1556_15": "Bhiyyoso āghātaṃ bandhitvā kāsāyāni chaḍḍetvā gihibhāvaṃ patvāpi na tuṇhībhūto vicarati.",
  "atk-s0201a0:1556_16": "Dasabalaṃ pana asatā tucchena abbhācikkhanto vicarati.",
  "atk-s0201a0:1556_17": "Tenāha bhagavā “kodhā ca panassa esā vācā bhāsitā”ti.",
  "atk-s0201a0:1557_0": "Vaṇṇo heso,",
  "atk-s0201a0:1557_1": "sāriputtāti,",
  "atk-s0201a0:1557_2": "sāriputta,",
  "atk-s0201a0:1557_3": "tathāgatena satasahassakappādhikāni cattāri asaṅkhyeyyāni pāramiyo pūrentena etadatthameva vāyāmo kato “desanādhammo me niyyāniko bhavissatī”ti.",
  "atk-s0201a0:1557_4": "Tasmā yo evaṃ vadeyya,",
  "atk-s0201a0:1557_5": "so vaṇṇaṃyeva tathāgatassa bhāsati.",
  "atk-s0201a0:1557_6": "Vaṇṇo heso,",
  "atk-s0201a0:1557_7": "sāriputta,",
  "atk-s0201a0:1557_8": "tathāgatassa guṇo eso tathāgatassa,",
  "atk-s0201a0:1557_9": "na aguṇoti dasseti.",
  "atk-s0201a0:1558_0": "Ayampi hi nāma sāriputtātiādinā kiṃ dasseti?",
  "atk-s0201a0:1558_1": "Sunakkhattena paṭisiddhassa uttarimanussadhammassa attani atthitaṃ dasseti.",
  "atk-s0201a0:1558_2": "Bhagavā kira ayaṃ,",
  "atk-s0201a0:1558_3": "sāriputta,",
  "atk-s0201a0:1558_4": "sunakkhatto moghapuriso natthi tathāgatassa uttarimanussadhammoti vadati.",
  "atk-s0201a0:1558_5": "Mayhañca sabbaññutaññāṇaṃ nāma atthi,",
  "atk-s0201a0:1558_6": "iddhividhañāṇaṃ nāma atthi,",
  "atk-s0201a0:1558_7": "dibbasotadhātuñāṇaṃ nāma atthi,",
  "atk-s0201a0:1558_8": "cetopariyañāṇaṃ nāma atthi,",
  "atk-s0201a0:1558_9": "dasabalañāṇaṃ nāma atthi,",
  "atk-s0201a0:1558_10": "catuvesārajjañāṇaṃ nāma atthi,",
  "atk-s0201a0:1558_11": "aṭṭhasu parisāsu akampanañāṇaṃ nāma atthi,",
  "atk-s0201a0:1558_12": "catuyoniparicchedakañāṇaṃ nāma atthi,",
  "atk-s0201a0:1558_13": "pañcagatiparicchedakañāṇaṃ nāma atthi,",
  "atk-s0201a0:1558_14": "sabbepi cete uttarimanussadhammāyeva.",
  "atk-s0201a0:1558_15": "Evarūpesu uttarimanussadhammesu ekassāpi vijānanasamatthaṃ dhammanvayamattampi nāma etassa moghapurisassa",
  "atk-s0201a0:1558_16": "na bhavissatīti etamatthaṃ dassetuṃ ayampi hi nāma sāriputtātiādinā nayena imaṃ desanaṃ ārabhi.",
  "atk-s0201a0:1558_17": "Tattha anvetīti anvayo, jānāti,",
  "atk-s0201a0:1558_18": "anubujjhatīti attho.",
  "atk-s0201a0:1558_19": "Dhammassa anvayo dhammanvayo,",
  "atk-s0201a0:1558_20": "taṃ taṃ sabbaññutaññāṇādidhammaṃ jānanapaññāyetaṃ adhivacanaṃ.",
  "atk-s0201a0:1558_21": "“Itipi so bhagavā”tiādīhi evarūpampi nāma mayhaṃ sabbaññutaññāṇasaṅkhātaṃ uttarimanussadhammaṃ vijjamānameva",
  "atk-s0201a0:1558_22": "atthīti jānituṃ tassa moghapurisassa dhammanvayopi na bhavissatīti dasseti.",
  "atk-s0201a0:1558_23": "Iddhividhañāṇādīsupi evaṃ yojanā veditabbā.",
  "atk-s0201a0:1559_0": "Uttarimanussadhammādivaṇṇanā niṭṭhitā.",
  "atk-s0201a0:1560_0": "Dasabalañāṇādivaṇṇanā",
  "atk-s0201a0:1561_0": "148.",
  "atk-s0201a0:1561_1": "Ettha ca kiñcāpi cetopariyañāṇānantaraṃ tisso vijjā vattabbā siyuṃ,",
  "atk-s0201a0:1561_2": "yasmā pana tāsu vuttāsu upari dasabalañāṇaṃ na paripūrati,",
  "atk-s0201a0:1561_3": "tasmā tā avatvā tathāgatassa dasabalañāṇaṃ paripūraṃ katvā dassento dasa kho panimāni sāriputtātiādimāha.",
  "atk-s0201a0:1561_4": "Tattha tathāgatabalānīti aññehi asādhāraṇāni tathāgatasseva balāni.",
  "atk-s0201a0:1561_5": "Yathā vā pubbabuddhānaṃ balāni puññussayasampattiyā āgatāni,",
  "atk-s0201a0:1561_6": "tathā āgatabalānītipi attho.",
  "atk-s0201a0:1561_7": "Tattha duvidhaṃ tathāgatabalaṃ kāyabalañca ñāṇabalañca.",
  "atk-s0201a0:1561_8": "Tesu kāyabalaṃ hatthikulānusārena veditabbaṃ.",
  "atk-s0201a0:1561_9": "Vuttañhetaṃ porāṇehi –",
  "atk-s0201a0:1562_0": "“Kālāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0201a0:1563_0": "Gandhamaṅgalahemañca, uposathachaddantime dasā”ti.",
  "atk-s0201a0:1564_0": "Imāni hi dasa hatthikulāni.",
  "atk-s0201a0:1564_1": "Tattha kālāvakanti pakatihatthikulaṃ daṭṭhabbaṃ.",
  "atk-s0201a0:1564_2": "Yaṃ dasannaṃ purisānaṃ kāyabalaṃ,",
  "atk-s0201a0:1564_3": "taṃ ekassa kālāvakahatthino.",
  "atk-s0201a0:1564_4": "Yaṃ dasannaṃ kālāvakānaṃ balaṃ,",
  "atk-s0201a0:1564_5": "taṃ ekassa gaṅgeyyassa.",
  "atk-s0201a0:1564_6": "Yaṃ dasannaṃ gaṅgeyyānaṃ,",
  "atk-s0201a0:1564_7": "taṃ ekassa paṇḍarassa.",
  "atk-s0201a0:1564_8": "Yaṃ dasannaṃ paṇḍarānaṃ,",
  "atk-s0201a0:1564_9": "taṃ ekassa tambassa.",
  "atk-s0201a0:1564_10": "Yaṃ dasannaṃ tambānaṃ,",
  "atk-s0201a0:1564_11": "taṃ ekassa piṅgalassa.",
  "atk-s0201a0:1564_12": "Yaṃ dasannaṃ piṅgalānaṃ,",
  "atk-s0201a0:1564_13": "taṃ ekassa gandhahatthino.",
  "atk-s0201a0:1564_14": "Yaṃ dasannaṃ gandhahatthīnaṃ,",
  "atk-s0201a0:1564_15": "taṃ ekassa maṅgalassa.",
  "atk-s0201a0:1564_16": "Yaṃ dasannaṃ maṅgalānaṃ,",
  "atk-s0201a0:1564_17": "taṃ ekassa hemavatassa.",
  "atk-s0201a0:1564_18": "Yaṃ dasannaṃ hemavatānaṃ,",
  "atk-s0201a0:1564_19": "taṃ ekassa uposathassa.",
  "atk-s0201a0:1564_20": "Yaṃ dasannaṃ uposathānaṃ,",
  "atk-s0201a0:1564_21": "taṃ ekassa chaddantassa.",
  "atk-s0201a0:1564_22": "Yaṃ dasannaṃ chaddantānaṃ taṃ ekassa tathāgatassa.",
  "atk-s0201a0:1564_23": "Nārāyanasaṅghātabalantipi idameva vuccati.",
  "atk-s0201a0:1564_24": "Tadetaṃ pakatihatthigaṇanāya hatthīnaṃ koṭisahassānaṃ purisagaṇanāya dasannaṃ purisakoṭisahassānaṃ balaṃ hoti.",
  "atk-s0201a0:1564_25": "Idaṃ tāva tathāgatassa kāyabalaṃ.",
  "atk-s0201a0:1565_0": "Ñāṇabalaṃ pana pāḷiyaṃ tāva āgatameva.",
  "atk-s0201a0:1565_1": "Dasabalañāṇaṃ,",
  "atk-s0201a0:1565_2": "catuvesārajjañāṇaṃ,",
  "atk-s0201a0:1565_3": "aṭṭhasu parisāsu akampanañāṇaṃ,",
  "atk-s0201a0:1565_4": "catuyoniparicchedakañāṇaṃ,",
  "atk-s0201a0:1565_5": "pañcagatiparicchedakañāṇaṃ.",
  "atk-s0201a0:1565_6": "Saṃyuttake āgatāni tesattati ñāṇāni sattasattati ñāṇānīti evaṃ aññānipi anekāni ñāṇasahassāni,",
  "atk-s0201a0:1565_7": "etaṃ ñāṇabalaṃ nāma.",
  "atk-s0201a0:1565_8": "Idhāpi ñāṇabalameva adhippetaṃ.",
  "atk-s0201a0:1565_9": "Ñāṇañhi akampiyaṭṭhena upatthambhanaṭṭhena ca balanti vuttaṃ.",
  "atk-s0201a0:1566_0": "Yehi balehi samannāgatoti yehi dasahi ñāṇabalehi upeto samupeto.",
  "atk-s0201a0:1566_1": "Āsabhaṃ ṭhānanti seṭṭhaṭṭhānaṃ uttamaṭṭhānaṃ.",
  "atk-s0201a0:1566_2": "Āsabhā vā pubbabuddhā,",
  "atk-s0201a0:1566_3": "tesaṃ ṭhānanti attho.",
  "atk-s0201a0:1566_4": "Apica gavasatajeṭṭhako usabho,",
  "atk-s0201a0:1566_5": "gavasahassajeṭṭhako vasabho.",
  "atk-s0201a0:1566_6": "Vajasatajeṭṭhako vā usabho,",
  "atk-s0201a0:1566_7": "vajasahassajeṭṭhako vasabho.",
  "atk-s0201a0:1566_8": "Sabbagavaseṭṭho sabbaparissayasaho seto pāsādiko mahābhāravaho asanisatasaddehipi akampaniyo nisabho,",
  "atk-s0201a0:1566_9": "so idha usabhoti adhippeto.",
  "atk-s0201a0:1566_10": "Idampi hi tassa pariyāyavacanaṃ.",
  "atk-s0201a0:1566_11": "Usabhassa idanti āsabhaṃ.",
  "atk-s0201a0:1566_12": "Ṭhānanti catūhi pādehi pathaviṃ uppīḷetvā acalaṭṭhānaṃ.",
  "atk-s0201a0:1566_13": "Idaṃ pana āsabhaṃ viyāti āsabhaṃ.",
  "atk-s0201a0:1566_14": "Yatheva hi nisabhasaṅkhāto usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0201a0:1566_15": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā",
  "atk-s0201a0:1566_16": "sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "atk-s0201a0:1566_17": "Evaṃ tiṭṭhamānova taṃ āsabhaṃ ṭhānaṃ paṭijānāti,",
  "atk-s0201a0:1566_18": "upagacchati na paccakkhāti attani āropeti.",
  "atk-s0201a0:1566_19": "Tena vuttaṃ “āsabhaṃ ṭhānaṃ paṭijānātī”ti.",
  "atk-s0201a0:1567_0": "Parisāsūti aṭṭhasu parisāsu.",
  "atk-s0201a0:1567_1": "Sīhanādaṃ nadatīti seṭṭhanādaṃ abhītanādaṃ nadati,",
  "atk-s0201a0:1567_2": "sīhanādasadisaṃ vā nādaṃ nadati.",
  "atk-s0201a0:1567_3": "Ayamattho sīhanādasuttena dīpetabbo.",
  "atk-s0201a0:1567_4": "Yathā vā sīho sahanato hananato ca sīhoti vuccati,",
  "atk-s0201a0:1567_5": "evaṃ tathāgato lokadhammānaṃ sahanato parappavādānañca hananato sīhoti vuccati.",
  "atk-s0201a0:1567_6": "Evaṃ vuttassa sīhassa nādaṃ sīhanādaṃ.",
  "atk-s0201a0:1567_7": "Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati,",
  "atk-s0201a0:1567_8": "evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso iti rūpantiādinā",
  "atk-s0201a0:1567_9": "nayena nānāvidhadesanāvilāsasampannaṃ sīhanādaṃ nadati.",
  "atk-s0201a0:1567_10": "Tena vuttaṃ “parisāsu sīhanādaṃ nadatī”ti.",
  "atk-s0201a0:1567_11": "Brahmacakkaṃ pavattetīti ettha brahmanti seṭṭhaṃ uttamaṃ visiṭṭhaṃ. Cakka-",
  "atk-s0201a0:1567_12": "saddo panāyaṃ –",
  "atk-s0201a0:1568_0": "Sampattiyaṃ lakkhaṇe ca, rathaṅge iriyāpathe;",
  "atk-s0201a0:1569_0": "Dāne ratanadhammūra-cakkādīsu ca dissati;",
  "atk-s0201a0:1570_0": "Dhammacakke idha mato, tañca dvedhā vibhāvaye.",
  "atk-s0201a0:1571_0": "“Cattārimāni,",
  "atk-s0201a0:1571_1": "bhikkhave, cakkāni,",
  "atk-s0201a0:1571_2": "yehi samannāgatānaṃ devamanussāna”ntiādīsu hi ayaṃ sampattiyaṃ dissati.",
  "atk-s0201a0:1571_3": "“Pādatalesu cakkāni jātānī”ti ettha lakkhaṇe.",
  "atk-s0201a0:1571_4": "“Cakkaṃva vahato pada”nti ettha rathaṅge.",
  "atk-s0201a0:1571_5": "“Catucakkaṃ navadvāra”nti ettha iriyāpathe.",
  "atk-s0201a0:1571_6": "“Dadaṃ bhuñja mā ca pamādo,",
  "atk-s0201a0:1571_7": "cakkaṃ pavattaya sabbapāṇina”nti ettha dāne.",
  "atk-s0201a0:1571_8": "“Dibbaṃ cakkaratanaṃ pāturahosī”ti ettha ratanacakke.",
  "atk-s0201a0:1571_9": "“Mayā pavattitaṃ cakka”nti ettha dhammacakke.",
  "atk-s0201a0:1571_10": "“Icchāhatassa posassa,",
  "atk-s0201a0:1571_11": "cakkaṃ bhamati matthake”ti ettha uracakke.",
  "atk-s0201a0:1571_12": "“Khurapariyantena cepi cakkenā”ti ettha paharaṇacakke.",
  "atk-s0201a0:1571_13": "“Asanivicakka”nti ettha asanimaṇḍale.",
  "atk-s0201a0:1571_14": "Idha panāyaṃ dhammacakke adhippeto.",
  "atk-s0201a0:1572_0": "Taṃ pana dhammacakkaṃ duvidhaṃ hoti paṭivedhañāṇañceva desanāñāṇañca.",
  "atk-s0201a0:1572_1": "Tattha paññāpabhāvitaṃ attano ariyabalāvahaṃ paṭivedhañāṇaṃ.",
  "atk-s0201a0:1572_2": "Karuṇāpabhāvitaṃ sāvakānaṃ ariyabalāvahaṃ desanāñāṇaṃ.",
  "atk-s0201a0:1572_3": "Tattha paṭivedhañāṇaṃ uppajjamānaṃ uppannanti duvidhaṃ.",
  "atk-s0201a0:1572_4": "Tañhi abhinikkhamanato yāva arahattamaggā uppajjamānaṃ,",
  "atk-s0201a0:1572_5": "phalakkhaṇe uppannaṃ nāma.",
  "atk-s0201a0:1572_6": "Tusitabhavanato vā yāva mahābodhipallaṅke arahattamaggā uppajjamānaṃ,",
  "atk-s0201a0:1572_7": "phalakkhaṇe uppannaṃ nāma.",
  "atk-s0201a0:1572_8": "Dīpaṅkaradasabalato paṭṭhāya vā yāva arahattamaggā uppajjamānaṃ,",
  "atk-s0201a0:1572_9": "phalakkhaṇe uppannaṃ nāma.",
  "atk-s0201a0:1572_10": "Desanāñāṇampi pavattamānaṃ pavattanti duvidhaṃ.",
  "atk-s0201a0:1572_11": "Tañhi yāva aññātakoṇḍaññassa sotāpattimaggā pavattamānaṃ,",
  "atk-s0201a0:1572_12": "phalakkhaṇe pavattaṃ nāma.",
  "atk-s0201a0:1572_13": "Tesu paṭivedhañāṇaṃ lokuttaraṃ,",
  "atk-s0201a0:1572_14": "desanāñāṇaṃ lokiyaṃ.",
  "atk-s0201a0:1572_15": "Ubhayampi panetaṃ aññehi asādhāraṇaṃ,",
  "atk-s0201a0:1572_16": "buddhānaṃyeva orasañāṇaṃ.",
  "atk-s0201a0:1573_0": "Idāni yehi balehi samannāgato tathāgato āsabhaṃ ṭhānaṃ paṭijānāti,",
  "atk-s0201a0:1573_1": "yāni āditova “dasa kho panimāni,",
  "atk-s0201a0:1573_2": "sāriputta,",
  "atk-s0201a0:1573_3": "tathāgatassa tathāgatabalānī”ti nikkhittāni,",
  "atk-s0201a0:1573_4": "tāni vitthārato dassetuṃ katamāni dasa? Idha,",
  "atk-s0201a0:1573_5": "sāriputta,",
  "atk-s0201a0:1573_6": "tathāgato ṭhānañca ṭhānatotiādimāha.",
  "atk-s0201a0:1573_7": "Tattha ṭhānañca ṭhānatoti kāraṇañca kāraṇato.",
  "atk-s0201a0:1573_8": "Kāraṇañhi yasmā tattha phalaṃ tiṭṭhati tadāyattavuttiyāya uppajjati ceva pavattati ca,",
  "atk-s0201a0:1573_9": "tasmā ṭhānanti vuccati.",
  "atk-s0201a0:1573_10": "Taṃ bhagavā “ye ye dhammā yesaṃ yesaṃ dhammānaṃ hetū paccayā uppādāya,",
  "atk-s0201a0:1573_11": "taṃ taṃ ṭhānaṃ.",
  "atk-s0201a0:1573_12": "Ye ye dhammā yesaṃ yesaṃ dhammānaṃ na hetū na paccayā uppādāya,",
  "atk-s0201a0:1573_13": "taṃ taṃ aṭṭhāna”nti pajānanto ṭhānañca ṭhānato aṭṭhānañca aṭṭhānato yathābhūtaṃ pajānāti.",
  "atk-s0201a0:1573_14": "Abhidhamme panetaṃ,",
  "atk-s0201a0:1573_15": "“tattha katamaṃ tathāgatassa ṭhānañca ṭhānato aṭṭhānañca aṭṭhānato yathābhūtaṃ ñāṇa”ntiādinā nayena vitthāritameva.",
  "atk-s0201a0:1573_16": "Yampīti yena ñāṇena. Idampi,",
  "atk-s0201a0:1573_17": "sāriputta,",
  "atk-s0201a0:1573_18": "tathāgatassāti idampi ṭhānāṭṭhānañāṇaṃ tathāgatassa tathāgatabalaṃ nāma hotīti attho.",
  "atk-s0201a0:1573_19": "Evaṃ sabbapadesu yojanā veditabbā.",
  "atk-s0201a0:1574_0": "Kammasamādānānanti samādiyitvā katānaṃ kusalākusalakammānaṃ,",
  "atk-s0201a0:1574_1": "kammameva vā kammasamādānaṃ.",
  "atk-s0201a0:1574_2": "Ṭhānaso hetusoti paccayato ceva hetuto ca.",
  "atk-s0201a0:1574_3": "Tattha gatiupadhikālapayogā vipākassa ṭhānaṃ.",
  "atk-s0201a0:1574_4": "Kammaṃ hetu.",
  "atk-s0201a0:1574_5": "Imassa pana ñāṇassa vitthārakathā “atthekaccāni pāpakāni kammasamādānāni gatisampattipaṭibāḷhāni na vipaccantī”tiādinā nayena abhidhamme āgatāyeva.",
  "atk-s0201a0:1575_0": "Sabbatthagāmininti sabbagatigāminiṃ agatigāminiñca.",
  "atk-s0201a0:1575_1": "Paṭipadanti maggaṃ.",
  "atk-s0201a0:1575_2": "Yathābhūtaṃ pajānātīti bahūsupi manussesu ekameva pāṇaṃ ghātentesu imassa cetanā nirayagāminī bhavissati,",
  "atk-s0201a0:1575_3": "imassa cetanā tiracchānayonigāminīti iminā nayena ekavatthusmimpi kusalākusalacetanāsaṅkhātānaṃ paṭipattīnaṃ aviparītato sabhāvaṃ jānāti.",
  "atk-s0201a0:1575_4": "Imassa ca ñāṇassa vitthārakathā “tattha katamaṃ tathāgatassa sabbatthagāminiṃ paṭipadaṃ yathābhūtaṃ ñāṇaṃ?",
  "atk-s0201a0:1575_5": "Idha tathāgato ayaṃ maggo ayaṃ paṭipadā nirayagāmīti pajānātī”tiādinā nayena abhidhamme āgatāyeva.",
  "atk-s0201a0:1576_0": "Anekadhātunti cakkhudhātuādīhi kāmadhātuādīhi vā dhātūhi bahudhātuṃ.",
  "atk-s0201a0:1576_1": "Nānādhātunti tāsaṃyeva dhātūnaṃ vilakkhaṇatāya nānappakāradhātuṃ.",
  "atk-s0201a0:1576_2": "Lokanti khandhāyatanadhātulokaṃ.",
  "atk-s0201a0:1576_3": "Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati.",
  "atk-s0201a0:1576_4": "Idampi ñāṇaṃ “tattha katamaṃ tathāgatassa anekadhātunānādhātulokaṃ yathābhūtaṃ ñāṇaṃ,",
  "atk-s0201a0:1576_5": "idha tathāgato khandhanānattaṃ pajānātī”tiādinā nayena abhidhamme vitthāritameva.",
  "atk-s0201a0:1577_0": "Nānādhimuttikatanti hīnādīhi adhimuttīhi nānādhimuttikabhāvaṃ.",
  "atk-s0201a0:1577_1": "Idampi ñāṇaṃ,",
  "atk-s0201a0:1577_2": "“tattha katamaṃ tathāgatassa sattānaṃ nānādhimuttikataṃ yathābhūtaṃ ñāṇaṃ,",
  "atk-s0201a0:1577_3": "idha tathāgato pajānāti santi sattā hīnādhimuttikā”ti ādinā nayena abhidhamme vitthāritameva.",
  "atk-s0201a0:1578_0": "Parasattānanti padhānasattānaṃ.",
  "atk-s0201a0:1578_1": "Parapuggalānanti tato paresaṃ hīnasattānaṃ.",
  "atk-s0201a0:1578_2": "Ekatthameva vā etaṃ padadvayaṃ.",
  "atk-s0201a0:1578_3": "Veneyyavasena pana dvedhā vuttaṃ.",
  "atk-s0201a0:1578_4": "Indriyaparopariyattanti saddhādīnaṃ indriyānaṃ parabhāvaṃ aparabhāvañca,",
  "atk-s0201a0:1578_5": "vuddhiñca hāniñcāti attho.",
  "atk-s0201a0:1578_6": "Imassapi ñāṇassa vitthārakathā –",
  "atk-s0201a0:1578_7": "“tattha katamaṃ tathāgatassa parasattānaṃ parapuggalānaṃ indriyaparopariyattaṃ yathābhūtaṃ ñāṇaṃ,",
  "atk-s0201a0:1578_8": "idha tathāgato sattānaṃ āsayaṃ pajānāti anusayaṃ pajānātī”tiādinā nayena abhidhamme āgatāyeva.",
  "atk-s0201a0:1579_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ rūpī rūpāni passatītiādīnaṃ aṭṭhannaṃ",
  "atk-s0201a0:1579_1": "vimokkhānaṃ savitakkasavicārādīnaṃ tiṇṇaṃ samādhīnaṃ paṭhamajjhānasamāpattiādīnañca navannaṃ anupubbasamāpattīnaṃ.",
  "atk-s0201a0:1579_2": "Saṃkilesanti hānabhāgiyadhammaṃ.",
  "atk-s0201a0:1579_3": "Vodānanti visesabhāgiyadhammaṃ.",
  "atk-s0201a0:1579_4": "Vuṭṭhānanti “vodānampi vuṭṭhānaṃ.",
  "atk-s0201a0:1579_5": "Tamhā tamhā samādhimhā vuṭṭhānampi vuṭṭhāna”nti evaṃ vuttapaguṇajjhānañceva bhavaṅgaphalasamāpattiyo ca.",
  "atk-s0201a0:1579_6": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti.",
  "atk-s0201a0:1579_7": "Tasmā “vodānampi vuṭṭhāna”nti vuttaṃ.",
  "atk-s0201a0:1579_8": "Bhavaṅgena pana sabbajjhānehi vuṭṭhānaṃ hoti.",
  "atk-s0201a0:1579_9": "Phalasamāpattiyā nirodhasamāpattito vuṭṭhānaṃ hoti.",
  "atk-s0201a0:1579_10": "Taṃ sandhāya “tamhā tamhā samādhimhā vuṭṭhānampi vuṭṭhāna”nti vuttaṃ.",
  "atk-s0201a0:1579_11": "Idampi ñāṇaṃ “tattha katamaṃ tathāgatassa jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ ñāṇaṃ,",
  "atk-s0201a0:1579_12": "jhāyīti cattāro jhāyī,",
  "atk-s0201a0:1579_13": "atthekacco jhāyī sampattiṃyeva samānaṃ vipattīti paccetī”tiādinā nayena abhidhamme vitthāritaṃ.",
  "atk-s0201a0:1579_14": "Sattannaṃ ñāṇānaṃ vitthārakathāvinicchayo sammohavinodaniyaṃ vibhaṅgaṭṭhakathāyaṃ vutto.",
  "atk-s0201a0:1579_15": "Pubbenivāsānussatidibbacakkhuñāṇakathā visuddhimagge vitthāritā.",
  "atk-s0201a0:1579_16": "Āsavakkhayakathā bhayabherave.",
  "atk-s0201a0:1580_0": "149.",
  "atk-s0201a0:1580_1": "Imāni kho sāriputtāti yāni pubbe “dasa kho panimāni,",
  "atk-s0201a0:1580_2": "sāriputta,",
  "atk-s0201a0:1580_3": "tathāgatassa tathāgatabalānī”ti avocaṃ,",
  "atk-s0201a0:1580_4": "imāni tānīti appanaṃ karoti.",
  "atk-s0201a0:1580_5": "Tattha paravādīkathā hoti –",
  "atk-s0201a0:1580_6": "dasabalañāṇaṃ nāma pāṭiyekkaṃ natthi,",
  "atk-s0201a0:1580_7": "sabbaññutaññāṇassevāyaṃ pabhedoti.",
  "atk-s0201a0:1580_8": "Taṃ na tathā daṭṭhabbaṃ.",
  "atk-s0201a0:1580_9": "Aññameva hi dasabalañāṇaṃ,",
  "atk-s0201a0:1580_10": "aññaṃ sabbaññutaññāṇaṃ.",
  "atk-s0201a0:1580_11": "Dasabalañāṇañhi sakasakakiccameva jānāti.",
  "atk-s0201a0:1580_12": "Sabbaññutañāṇaṃ tampi tato avasesampi pajānāti.",
  "atk-s0201a0:1580_13": "Dasabalañāṇesu hi paṭhamaṃ kāraṇākāraṇameva jānāti.",
  "atk-s0201a0:1580_14": "Dutiyaṃ kammantaravipākantarameva.",
  "atk-s0201a0:1580_15": "Tatiyaṃ kammaparicchedameva.",
  "atk-s0201a0:1580_16": "Catutthaṃ dhātunānattakāraṇameva.",
  "atk-s0201a0:1580_17": "Pañcamaṃ sattānaṃ ajjhāsayādhimuttimeva.",
  "atk-s0201a0:1580_18": "Chaṭṭhaṃ indriyānaṃ tikkhamudubhāvameva.",
  "atk-s0201a0:1580_19": "Sattamaṃ jhānādīhi saddhiṃ tesaṃ saṃkilesādimeva.",
  "atk-s0201a0:1580_20": "Aṭṭhamaṃ pubbenivutthakhandhasantatimeva.",
  "atk-s0201a0:1580_21": "Navamaṃ sattānaṃ cutipaṭisandhimeva.",
  "atk-s0201a0:1580_22": "Dasamaṃ saccaparicchedameva.",
  "atk-s0201a0:1580_23": "Sabbaññutaññāṇaṃ pana etehi jānitabbañca tato uttariñca pajānāti.",
  "atk-s0201a0:1580_24": "Etesaṃ pana kiccaṃ na sabbaṃ karoti.",
  "atk-s0201a0:1580_25": "Tañhi jhānaṃ hutvā appetuṃ na sakkoti,",
  "atk-s0201a0:1580_26": "iddhi hutvā vikubbituṃ na sakkoti,",
  "atk-s0201a0:1580_27": "maggo hutvā kilese khepetuṃ na sakkoti.",
  "atk-s0201a0:1580_28": "Apica paravādī evaṃ pucchitabbo –",
  "atk-s0201a0:1580_29": "“dasabalañāṇaṃ nāma etaṃ savitakkasavicāraṃ avitakkavicāramattaṃ avitakkaavicāraṃ kāmāvacaraṃ rūpāvacaraṃ arūpāvacaraṃ lokiyaṃ lokuttara”nti?",
  "atk-s0201a0:1580_30": "Jānanto paṭipāṭiyā satta ñāṇāni savitakkasavicārānīti vakkhati.",
  "atk-s0201a0:1580_31": "Tato parāni dve avitakkaavicārānīti vakkhati.",
  "atk-s0201a0:1580_32": "Āsavakkhayañāṇaṃ siyā savitakkasavicāraṃ,",
  "atk-s0201a0:1580_33": "siyā avitakkavicāramattaṃ,",
  "atk-s0201a0:1580_34": "siyā avitakkaavicāranti vakkhati.",
  "atk-s0201a0:1580_35": "Tathā paṭipāṭiyā satta kāmāvacarāni,",
  "atk-s0201a0:1580_36": "tato parāni dve rūpāvacarāni,",
  "atk-s0201a0:1580_37": "avasāne ekaṃ lokuttaranti vakkhati,",
  "atk-s0201a0:1580_38": "sabbaññutaññāṇaṃ pana savitakkasavicārameva kāmāvacarameva lokiyamevāti vakkhati.",
  "atk-s0201a0:1581_0": "Evamettha anupadavaṇṇanaṃ katvā idāni yasmā tathāgato paṭhamaṃyeva ṭhānāṭṭhānañāṇena veneyyasattānaṃ",
  "atk-s0201a0:1581_1": "āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ passati,",
  "atk-s0201a0:1581_2": "lokiyasammādiṭṭhiṭṭhānadassanato niyatamicchādiṭṭhiṭṭhānābhāvadassanato ca.",
  "atk-s0201a0:1581_3": "Atha nesaṃ kammavipākañāṇena vipākāvaraṇābhāvaṃ passati,",
  "atk-s0201a0:1581_4": "tihetukapaṭisandhidassanato.",
  "atk-s0201a0:1581_5": "Sabbatthagāminīpaṭipadāñāṇena kammāvaraṇābhāvaṃ passati,",
  "atk-s0201a0:1581_6": "anantariyakammābhāvadassanato.",
  "atk-s0201a0:1581_7": "Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyavisesaṃ passati,",
  "atk-s0201a0:1581_8": "dhātuvemattadassanato.",
  "atk-s0201a0:1581_9": "Atha nesaṃ nānādhimuttikatāñāṇena adhimuttiṃ passati,",
  "atk-s0201a0:1581_10": "payogaṃ anādiyitvāpi adhimuttivasena dhammadesanatthaṃ.",
  "atk-s0201a0:1581_11": "Athevaṃ diṭṭhādhimuttīnaṃ yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ passati,",
  "atk-s0201a0:1581_12": "saddhādīnaṃ tikkhamudubhāvadassanato.",
  "atk-s0201a0:1581_13": "Evaṃ pariññātindriyaparopariyattā pana te sace dūre honti,",
  "atk-s0201a0:1581_14": "paṭhamajjhānādīsu vasībhūtattā iddhivisesena te khippaṃ upagacchati.",
  "atk-s0201a0:1581_15": "Upagantvā ca nesaṃ pubbenivāsānussatiñāṇena pubbajātibhāvanaṃ,",
  "atk-s0201a0:1581_16": "dibbacakkhuñāṇānubhāvato pattabbena cetopariyañāṇena sampati cittavisesaṃ passanto āsavakkhayañāṇānubhāvena",
  "atk-s0201a0:1581_17": "āsavakkhayagāminiyā paṭipadāya vigatasammohattā āsavakkhayāya dhammaṃ deseti.",
  "atk-s0201a0:1581_18": "Tasmā iminā anukkamena imāni dasabalāni vuttānīti veditabbāni.",
  "atk-s0201a0:1582_0": "Taṃ,",
  "atk-s0201a0:1582_1": "sāriputta,",
  "atk-s0201a0:1582_2": "vācaṃ appahāyātiādīsu puna evarūpiṃ vācaṃ na vakkhāmīti vadanto taṃ vācaṃ pajahati nāma.",
  "atk-s0201a0:1582_3": "Puna evarūpaṃ cittaṃ na uppādessāmīti cintento cittaṃ pajahati nāma.",
  "atk-s0201a0:1582_4": "Puna evarūpaṃ diṭṭhiṃ na gaṇhissāmīti pajahanto diṭṭhiṃ paṭinissajjati nāma,",
  "atk-s0201a0:1582_5": "tathā akaronto neva pajahati,",
  "atk-s0201a0:1582_6": "na paṭinissajjati.",
  "atk-s0201a0:1582_7": "So yathābhataṃ nikkhitto evaṃ nirayeti yathā nirayapālehi āharitvā niraye ṭhapito,",
  "atk-s0201a0:1582_8": "evaṃ niraye ṭhapitoyevāti veditabbo.",
  "atk-s0201a0:1583_0": "Idānissa atthasādhakaṃ upamaṃ dassento seyyathāpītiādimāha.",
  "atk-s0201a0:1583_1": "Tattha sīlasampannotiādīsu lokiyalokuttarā sīlasamādhipaññā veditabbā.",
  "atk-s0201a0:1583_2": "Lokuttaravaseneva vinivattetumpi vaṭṭati.",
  "atk-s0201a0:1583_3": "Ayañhi sammāvācākammantājīvehi sīlasampanno,",
  "atk-s0201a0:1583_4": "sammāvāyāmasatisamādhīhi samādhisampanno,",
  "atk-s0201a0:1583_5": "sammādiṭṭhisaṅkappehi paññāsampanno,",
  "atk-s0201a0:1583_6": "so evaṃ sīlādisampanno bhikkhu yathā diṭṭheva dhamme imasmiṃyeva attabhāve aññaṃ ārādheti arahattaṃ pāpuṇāti,",
  "atk-s0201a0:1583_7": "evaṃsampadamidaṃ,",
  "atk-s0201a0:1583_8": "sāriputta,",
  "atk-s0201a0:1583_9": "vadāmi imampi kāraṇaṃ evarūpameva.",
  "atk-s0201a0:1583_10": "Yathā hi maggānantaraṃ avirajjhitvāva phalaṃ nibbattati,",
  "atk-s0201a0:1583_11": "evameva imassāpi puggalassa cutianantaraṃ avirajjhitvāva niraye paṭisandhi hotīti dasseti.",
  "atk-s0201a0:1583_12": "Sakalasmiñhi buddhavacane imāya upamāya gāḷhataraṃ katvā vuttaupamā nāma natthi.",
  "atk-s0201a0:1584_0": "150.",
  "atk-s0201a0:1584_1": "Vesārajjānīti ettha sārajjapaṭipakkho vesārajjaṃ,",
  "atk-s0201a0:1584_2": "catūsu ṭhānesu sārajjābhāvaṃ paccavekkhantassa uppannasomanassamayañāṇassetaṃ nāmaṃ.",
  "atk-s0201a0:1584_3": "Sammāsambuddhassa te paṭijānatoti ahaṃ sammāsambuddho,",
  "atk-s0201a0:1584_4": "sabbe dhammā mayā abhisambuddhāti evaṃ paṭijānato tava.",
  "atk-s0201a0:1584_5": "Anabhisambuddhāti ime nāma dhammā tayā anabhisambuddhā.",
  "atk-s0201a0:1584_6": "Tatra vatāti tesu vata anabhisambuddhāti evaṃ dassitadhammesu.",
  "atk-s0201a0:1584_7": "Sahadhammenāti sahetunā sakāraṇena vacanena sunakkhatto viya vippalapanto appamāṇaṃ.",
  "atk-s0201a0:1584_8": "Nimittametanti ettha puggalopi dhammopi nimittanti adhippeto.",
  "atk-s0201a0:1584_9": "Taṃ puggalaṃ na passāmi,",
  "atk-s0201a0:1584_10": "yo maṃ paṭicodessati,",
  "atk-s0201a0:1584_11": "taṃ dhammaṃ na passāmi,",
  "atk-s0201a0:1584_12": "yaṃ dassetvā ayaṃ nāma dhammo tayā anabhisambuddhoti maṃ paṭicodessatīti ayamettha attho.",
  "atk-s0201a0:1584_13": "Khemappattoti khemaṃ patto,",
  "atk-s0201a0:1584_14": "sesapadadvayaṃ imasseva vevacanaṃ.",
  "atk-s0201a0:1584_15": "Sabbañhetaṃ vesārajjañāṇameva sandhāya vuttaṃ.",
  "atk-s0201a0:1584_16": "Dasabalassa hi ayaṃ nāma dhammo tayā anabhisambuddhoti codakaṃ puggalaṃ vā codanākāraṇaṃ anabhisambuddhadhammaṃ",
  "atk-s0201a0:1584_17": "vā apassato sabhāvabuddhoyeva vā samāno ahaṃ buddhosmīti vadāmīti paccavekkhantassa balavataraṃ somanassaṃ",
  "atk-s0201a0:1584_18": "uppajjati.",
  "atk-s0201a0:1584_19": "Tena sampayuttaṃ ñāṇaṃ vesārajjaṃ nāma.",
  "atk-s0201a0:1584_20": "Taṃ sandhāya “khemappatto”tiādimāha.",
  "atk-s0201a0:1584_21": "Evaṃ sabbattha attho veditabbo.",
  "atk-s0201a0:1585_0": "Antarāyikā dhammāti ettha pana antarāyaṃ karontīti antarāyikā,",
  "atk-s0201a0:1585_1": "te atthato sañcicca vītikkantā satta āpattikkhandhā.",
  "atk-s0201a0:1585_2": "Sañcicca vītikkantañhi antamaso dukkaṭa-",
  "atk-s0201a0:1585_3": "dubbhāsitampi maggaphalānaṃ antarāyaṃ karoti.",
  "atk-s0201a0:1585_4": "Idha pana methunadhammo adhippeto.",
  "atk-s0201a0:1585_5": "Methunaṃ sevato hi yassa kassaci nissaṃsayameva maggaphalānaṃ antarāyo hoti.",
  "atk-s0201a0:1585_6": "Yassa kho pana tesu atthāyāti rāgakkhayādīsu yassa atthāya.",
  "atk-s0201a0:1585_7": "Dhammo desitoti asubhabhāvanādidhammo kathito.",
  "atk-s0201a0:1585_8": "Tatra vata manti tasmiṃ aniyyānikadhamme maṃ.",
  "atk-s0201a0:1585_9": "Sesaṃ vuttanayeneva veditabbaṃ.",
  "atk-s0201a0:1586_0": "Dasabalañāṇādivaṇṇanā niṭṭhitā.",
  "atk-s0201a0:1587_0": "Aṭṭhaparisavaṇṇanā",
  "atk-s0201a0:1588_0": "151.",
  "atk-s0201a0:1588_1": "“Aṭṭha kho imā sāriputtā”ti idaṃ kasmā āraddhaṃ?",
  "atk-s0201a0:1588_2": "Vesārajjañāṇassa baladassanatthaṃ.",
  "atk-s0201a0:1588_3": "Yathā hi byattaṃ parisaṃ ajjhogāhetvā viññūnaṃ cittaṃ ārādhanasamatthāya kathāya dhammakathikassa chekabhāvo paññāyati,",
  "atk-s0201a0:1588_4": "evaṃ imā aṭṭha parisā patvā vesārajjañāṇassa vesārajjabhāvo sakkā ñātunti vesārajjañāṇassa balaṃ dassento,",
  "atk-s0201a0:1588_5": "aṭṭha kho imā sāriputtātiādimāha.",
  "atk-s0201a0:1589_0": "Tattha khattiyaparisāti khattiyānaṃ sannipatitvā nisinnaṭṭhānaṃ,",
  "atk-s0201a0:1589_1": "esa nayo sabbattha.",
  "atk-s0201a0:1589_2": "Mārakāyikānaṃ pana sannipatitvā nisinnaṭṭhānaṃ māraparisā veditabbā,",
  "atk-s0201a0:1589_3": "na mārānaṃ.",
  "atk-s0201a0:1589_4": "Sabbāpi cetā parisā uggaṭṭhānadassanavasena gahitā.",
  "atk-s0201a0:1589_5": "Manussā hi “ettha rājā nisinno”ti pakativacanampi vattuṃ na sakkonti,",
  "atk-s0201a0:1589_6": "kacchehi sedā muccanti.",
  "atk-s0201a0:1589_7": "Evaṃ uggā khattiyaparisā.",
  "atk-s0201a0:1589_8": "Brāhmaṇā tīsu vedesu kusalā honti,",
  "atk-s0201a0:1589_9": "gahapatayo nānāvohāresu ceva akkharacintāya ca.",
  "atk-s0201a0:1589_10": "Samaṇā sakavādaparavādesu kusalā honti.",
  "atk-s0201a0:1589_11": "Tesaṃ majjhe dhammakathākathanaṃ nāma ativiya bhāro.",
  "atk-s0201a0:1589_12": "Amanussāpi uggā honti.",
  "atk-s0201a0:1589_13": "Amanussoti hi vuttamattepi manussānaṃ sakalasarīraṃ saṅkampati,",
  "atk-s0201a0:1589_14": "tesaṃ rūpaṃ vā disvā saddaṃ vā sutvā sattā visaññino honti.",
  "atk-s0201a0:1589_15": "Evaṃ amanussaparisā uggā.",
  "atk-s0201a0:1589_16": "Tāsupi dhammakathākathanaṃ nāma ativiya bhāro.",
  "atk-s0201a0:1589_17": "Iti uggaṭṭhānadassanavasena tā gahitāti veditabbā.",
  "atk-s0201a0:1590_0": "Ajjhogāhatīti anupavisati.",
  "atk-s0201a0:1590_1": "Anekasataṃ khattiyaparisanti bimbisārasamāgama ñātisamāgama licchavīsamāgamasadisaṃ.",
  "atk-s0201a0:1590_2": "Aññesupi cakkavāḷesu labbhatiyeva.",
  "atk-s0201a0:1590_3": "Kiṃ pana bhagavā aññāni cakkavāḷānipi gacchatīti?",
  "atk-s0201a0:1590_4": "Āma gacchati.",
  "atk-s0201a0:1590_5": "Kīdiso hutvā?",
  "atk-s0201a0:1590_6": "Yādisā te,",
  "atk-s0201a0:1590_7": "tādisoyeva.",
  "atk-s0201a0:1590_8": "Tenevāha “abhijānāmi kho panāhaṃ, ānanda,",
  "atk-s0201a0:1590_9": "anekasataṃ khattiyaparisaṃ upasaṅkamitā,",
  "atk-s0201a0:1590_10": "tattha yādisako tesaṃ vaṇṇo hoti,",
  "atk-s0201a0:1590_11": "tādisako mayhaṃ vaṇṇo hoti.",
  "atk-s0201a0:1590_12": "Yādisako tesaṃ saro hoti,",
  "atk-s0201a0:1590_13": "tādisako mayhaṃ saro hoti.",
  "atk-s0201a0:1590_14": "Dhammiyā kathāya sandassemi samādapemi samuttejemi sampahaṃsemi.",
  "atk-s0201a0:1590_15": "Bhāsamānañca maṃ na jānanti ‘ko nu kho ayaṃ bhāsati devo vā manusso vā’ti.",
  "atk-s0201a0:1590_16": "Dhammiyā kathāya sandassetvā samādapetvā samuttejetvā sampahaṃsetvā antaradhāyāmi.",
  "atk-s0201a0:1590_17": "Antarahitañca maṃ na jānanti ‘ko nu kho ayaṃ antarahito devo vā manusso vā”’ti.",
  "atk-s0201a0:1591_0": "Khattiyā keyūraṅgadamālāgandhādivibhūsitā nānāvirāgavasanā āmukkamaṇikuṇḍalā moḷidharā honti.",
  "atk-s0201a0:1591_1": "Kiṃ bhagavāpi evaṃ attānaṃ maṇḍeti?",
  "atk-s0201a0:1591_2": "Te ca odātāpi honti kāḷāpi maṃgulacchavīpi.",
  "atk-s0201a0:1591_3": "Kiṃ satthāpi evarūpo hotīti?",
  "atk-s0201a0:1591_4": "Satthā attano pabbajitavaseneva gacchati,",
  "atk-s0201a0:1591_5": "tesaṃ pana tādiso hutvā upaṭṭhāti,",
  "atk-s0201a0:1591_6": "gantvā rājāsane nisinnaṃ attānaṃ dasseti,",
  "atk-s0201a0:1591_7": "tesaṃ “ajja amhākaṃ rājā ativiya virocatī”ti hoti.",
  "atk-s0201a0:1591_8": "Te ca bhinnassarāpi honti gaggassarāpi kākassarāpi.",
  "atk-s0201a0:1591_9": "Satthā brahmassareneva dhammaṃ katheti.",
  "atk-s0201a0:1591_10": "Tādisako mayhaṃ saro hotīti idaṃ pana bhāsantaraṃ sandhāya kathitaṃ.",
  "atk-s0201a0:1591_11": "Manussānaṃ pana taṃ sutvā “ajja rājā madhurena sarena kathetī”ti hoti.",
  "atk-s0201a0:1591_12": "Kathetvā pakkante ca bhagavati puna rājānaṃ āgataṃ disvā “ko nu kho aya”nti vīmaṃsā uppajjati.",
  "atk-s0201a0:1592_0": "Idaṃ vuttaṃ hoti –",
  "atk-s0201a0:1592_1": "ko nu kho ayaṃ imasmiṃ ṭhāne idāneva māgadhabhāsāya sīhaḷabhāsāya madhurena sarena kathento antarahito, kiṃ devo,",
  "atk-s0201a0:1592_2": "udāhu manussoti?",
  "atk-s0201a0:1592_3": "Kimatthaṃ panevaṃ ajānantānaṃ dhammaṃ desetīti?",
  "atk-s0201a0:1592_4": "Vāsanatthāya.",
  "atk-s0201a0:1592_5": "Evaṃ sutopi hi dhammo anāgate paccayo hotiyevāti anāgataṃ paṭicca desetīti.",
  "atk-s0201a0:1593_0": "Sannisinnapubbanti saṅgamma nisinnapubbaṃ.",
  "atk-s0201a0:1593_1": "Sallapitapubbanti ālāpasallāpo katapubbo.",
  "atk-s0201a0:1593_2": "Sākacchāti dhammasākacchāpi samāpajjitapubbā.",
  "atk-s0201a0:1593_3": "Anekasataṃ brāhmaṇaparisantiādīnampi soṇadaṇḍasamāgamādivasena ceva aññacakkavāḷavasena ca sambhavo veditabbo.",
  "atk-s0201a0:1594_0": "Aṭṭhaparisavaṇṇanā niṭṭhitā.",
  "atk-s0201a0:1595_0": "Catuyonivaṇṇanā",
  "atk-s0201a0:1596_0": "152.",
  "atk-s0201a0:1596_1": "Catasso kho imā,",
  "atk-s0201a0:1596_2": "sāriputta,",
  "atk-s0201a0:1596_3": "yoniyoti ettha yonīti khandhakoṭṭhāsassapi kāraṇassapi passāvamaggassapi nāmaṃ.",
  "atk-s0201a0:1596_4": "“Catasso nāgayoniyo catasso supaṇṇayoniyo”ti ettha hi khandhakoṭṭhāso yoni nāma.",
  "atk-s0201a0:1596_5": "“Yoni hesā bhūmija phalassa adhigamāyā”ti ettha kāraṇaṃ.",
  "atk-s0201a0:1596_6": "“Na cāhaṃ brāhmaṇaṃ brūmi,",
  "atk-s0201a0:1596_7": "yonijaṃ mattisambhava”nti ettha passāvamaggo.",
  "atk-s0201a0:1596_8": "Idha pana khandhakoṭṭhāso yonīti adhippeto.",
  "atk-s0201a0:1596_9": "Tattha aṇḍe jātā aṇḍajā.",
  "atk-s0201a0:1596_10": "Jalābumhi jātā jalābujā.",
  "atk-s0201a0:1596_11": "Saṃsede jātā saṃsedajā.",
  "atk-s0201a0:1596_12": "Vinā etehi kāraṇehi uppatitvā viya nibbattā abhinibbattāti opapātikā.",
  "atk-s0201a0:1596_13": "Abhinibbhijja jāyantīti bhinditvā nikkhamanavasena jāyanti.",
  "atk-s0201a0:1596_14": "Pūtikuṇape vātiādīhi aniṭṭhaṭṭhānāneva dassitāni.",
  "atk-s0201a0:1596_15": "Iṭṭhesupi sappitelamadhuphāṇitādīsu sattā jāyanti eva.",
  "atk-s0201a0:1596_16": "Devātiādīsu cātumahārājikato paṭṭhāya uparidevā opapātikāva honti.",
  "atk-s0201a0:1596_17": "Bhūmadevā pana catuyonikā.",
  "atk-s0201a0:1596_18": "Ekacce ca manussāti manussesu keci devā viya opapātikā ca honti.",
  "atk-s0201a0:1596_19": "Yebhuyyena panete jalābujāva,",
  "atk-s0201a0:1596_20": "aṇḍajāpi ettha kontaputtā dvebhātiyattherā viya,",
  "atk-s0201a0:1596_21": "saṃsedajāpi padumagabbhe nibbattapokkharasātibrāhmaṇapadumavatidevīādayo viya,",
  "atk-s0201a0:1596_22": "evaṃ vinipātikesu nijjhāmataṇhikapetā nerayikā viya opapātikāyeva,",
  "atk-s0201a0:1596_23": "avasesā catuyonikāpi honti.",
  "atk-s0201a0:1596_24": "Yathā te evaṃ yakkhāpi sabbacatuppadapakkhijātidīghajātiādayopi sabbe catuyonikāyeva.",
  "atk-s0201a0:1597_0": "Catuyonivaṇṇanā niṭṭhitā.",
  "atk-s0201a0:1598_0": "Pañcagativaṇṇanā",
  "atk-s0201a0:1599_0": "153.",
  "atk-s0201a0:1599_1": "Pañca kho imā,",
  "atk-s0201a0:1599_2": "sāriputta,",
  "atk-s0201a0:1599_3": "gatiyoti ettha sukatadukkaṭakammavasena gantabbāti gatiyo.",
  "atk-s0201a0:1599_4": "Apica gatigati nibbattigati ajjhāsayagati vibhavagati nipphattigatīti bahuvidhā gati nāma.",
  "atk-s0201a0:1599_5": "Tattha “taṃ gatiṃ pecca gacchāmī”ti ca,",
  "atk-s0201a0:1599_6": "“yassa gatiṃ na jānanti,",
  "atk-s0201a0:1599_7": "devā gandhabbamānusā”ti ca ayaṃ gatigati nāma.",
  "atk-s0201a0:1599_8": "“Imesaṃ kho ahaṃ bhikkhūnaṃ sīlavantānaṃ neva jānāmi gatiṃ vā agatiṃ vā”ti ayaṃ nibbattigati nāma.",
  "atk-s0201a0:1599_9": "“Evampi kho te ahaṃ brahme gatiṃ ca pajānāmi jutiñca pajānāmī”ti ayaṃ ajjhāsayagati nāma.",
  "atk-s0201a0:1599_10": "“Vibhavo gati dhammānaṃ,",
  "atk-s0201a0:1599_11": "nibbānaṃ arahato gatī”ti ayaṃ vibhavagati nāma.",
  "atk-s0201a0:1599_12": "“Dveyeva gatiyo bhavanti anaññā”ti ayaṃ nipphattigati nāma.",
  "atk-s0201a0:1599_13": "Tāsu idha gatigati adhippetā.",
  "atk-s0201a0:1600_0": "Nirayotiādīsu niratiatthena nirassādaṭṭhena nirayo.",
  "atk-s0201a0:1600_1": "Tiriyaṃ añchitāti tiracchānā.",
  "atk-s0201a0:1600_2": "Tesaṃ yoni tiracchānayoni.",
  "atk-s0201a0:1600_3": "Peccabhāvaṃ pattānaṃ visayoti pettivisayo.",
  "atk-s0201a0:1600_4": "Manaso ussannattā manussā.",
  "atk-s0201a0:1600_5": "Pañcahi kāmaguṇehi attano attano ānubhāvehi ca dibbantīti devā.",
  "atk-s0201a0:1600_6": "Nirayañcāhaṃ,",
  "atk-s0201a0:1600_7": "sāriputtātiādīsu nirayoti saddhiṃ okāsena khandhā.",
  "atk-s0201a0:1600_8": "Tiracchānayoniṃ cātiādīsupi eseva nayo.",
  "atk-s0201a0:1600_9": "Maggaṃ paṭipadanti ubhayenāpi vuttagatisaṃvattanika kammameva dasseti.",
  "atk-s0201a0:1600_10": "Yathā ca paṭipannoti yena maggena yāya paṭipadāya paṭipannoti ubhayampi ekato katvā niddisati.",
  "atk-s0201a0:1600_11": "Apāyantiādīsu vaḍḍhisaṅkhātā sukhasaṅkhātā vā ayā apetattā apāyo.",
  "atk-s0201a0:1600_12": "Dukkhassa gati paṭisaraṇanti duggati.",
  "atk-s0201a0:1600_13": "Dukkaṭakārino ettha vinipatantīti vinipāto.",
  "atk-s0201a0:1600_14": "Nibbānañcāhanti idaṃ pana na kevalaṃ gatigatimeva,",
  "atk-s0201a0:1600_15": "gatinissaraṇaṃ nibbānampi jānāmīti dassanatthamāha.",
  "atk-s0201a0:1600_16": "Idha maggo paṭipadāti ubhayenāpi ariyamaggova vutto.",
  "atk-s0201a0:1601_0": "Pañcagativaṇṇanā niṭṭhitā.",
  "atk-s0201a0:1602_0": "Ñāṇappavattākāravaṇṇanā",
  "atk-s0201a0:1603_0": "154.",
  "atk-s0201a0:1603_1": "Idāni yathāvuttesu sattasu ṭhānesu aṭṭhasu ṭhānesu attano ñāṇappavattākāraṃ dassento idhāhaṃ,",
  "atk-s0201a0:1603_2": "sāriputtātiādimāha.",
  "atk-s0201a0:1604_0": "Tattha ekantadukkhāti niccadukkhā nirantaradukkhā.",
  "atk-s0201a0:1604_1": "Tibbāti bahalā.",
  "atk-s0201a0:1604_2": "Kaṭukāti kharā.",
  "atk-s0201a0:1604_3": "Seyyathāpītiādīni opammadassanatthaṃ vuttāni.",
  "atk-s0201a0:1604_4": "Tattha kāsūti āvāṭopi vuccati rāsipi.",
  "atk-s0201a0:1605_0": "“Kinnu santaramānova, kāsuṃ khaṇasi sārathi;",
  "atk-s0201a0:1606_0": "Puṭṭho me samma akkhāhi, kiṃ kāsuyā karissasī”ti. –",
  "atk-s0201a0:1607_0": "Ettha hi āvāṭo kāsu nāma.",
  "atk-s0201a0:1608_0": "“Aṅgārakāsuṃ apare phunanti, narā rudantā paridaḍḍhagattā”ti. –",
  "atk-s0201a0:1609_0": "Ettha rāsi.",
  "atk-s0201a0:1609_1": "Idha pana āvāṭo adhippeto.",
  "atk-s0201a0:1609_2": "Tenevāha “sādhikaporisā”ti.",
  "atk-s0201a0:1609_3": "Tattha sādhikaṃ porisaṃ pamāṇaṃ assāti sādhikaporisā,",
  "atk-s0201a0:1609_4": "atirekapañcaratanāti attho.",
  "atk-s0201a0:1609_5": "Vītaccikānaṃ vītadhūmānanti etaṃ pariḷāhassa balavabhāvadīpanatthaṃ vuttaṃ,",
  "atk-s0201a0:1609_6": "acciyā vā sati dhūme vā sati,",
  "atk-s0201a0:1609_7": "vāto samuṭṭhāti,",
  "atk-s0201a0:1609_8": "tena pariḷāho na balavā hoti.",
  "atk-s0201a0:1609_9": "Ghammaparetoti ghammānugato.",
  "atk-s0201a0:1609_10": "Tasitoti jātataṇho.",
  "atk-s0201a0:1609_11": "Pipāsitoti udakaṃ pātukāmo.",
  "atk-s0201a0:1609_12": "Ekāyanena maggenāti ekapatheneva maggena,",
  "atk-s0201a0:1609_13": "anukkamaniyena ubhosu passesu nirantarakaṇṭakarukkhagahanena.",
  "atk-s0201a0:1609_14": "Paṇidhāyāti aṅgārakāsuyaṃ patthanā nāma natthi,",
  "atk-s0201a0:1609_15": "aṅgārakāsuṃ ārabbha pana iriyāpathassa ṭhapitattā evaṃ vuttaṃ.",
  "atk-s0201a0:1610_0": "Evameva khoti ettha idaṃ opammasaṃsandanaṃ –",
  "atk-s0201a0:1610_1": "aṅgārakāsu viya hi nirayo daṭṭhabbo.",
  "atk-s0201a0:1610_2": "Aṅgārakāsumaggo viya nirayūpagaṃ kammaṃ.",
  "atk-s0201a0:1610_3": "Maggāruḷho viya kammasamaṅgī puggalo.",
  "atk-s0201a0:1610_4": "Cakkhumā puriso viya dibbacakkhuko bhagavā.",
  "atk-s0201a0:1610_5": "Yathā so puriso maggāruḷhaṃ disvā vijānāti “ayaṃ iminā maggena gantvā aṅgārakāsuyaṃ patissatī”ti,",
  "atk-s0201a0:1610_6": "evamevaṃ bhagavā pāṇātipātādīsu yaṃkiñci kammaṃ āyūhantaṃ evaṃ jānāti “ayaṃ imaṃ kammaṃ katvā niraye nibbattissattī”ti.",
  "atk-s0201a0:1610_7": "Yathā so puriso aparabhāge taṃ aṅgārakāsuyā patitaṃ passati,",
  "atk-s0201a0:1610_8": "evameva bhagavā aparabhāge “so puriso taṃ kammaṃ katvā kuhiṃ nibbatto”ti ālokaṃ vaḍḍhetvā dibbacakkhunā",
  "atk-s0201a0:1610_9": "olokento niraye nibbattaṃ passati pañcavidhabandhanādimahādukkhaṃ anubhavantaṃ.",
  "atk-s0201a0:1610_10": "Tattha kiñcāpi tassa kammāyūhanakāle añño vaṇṇo,",
  "atk-s0201a0:1610_11": "niraye nibbattassa añño.",
  "atk-s0201a0:1610_12": "Athāpi “so satto taṃ kammaṃ katvā kattha nibbatto”ti olokentassa anekasahassānaṃ sattānaṃ majjhe ṭhitopi “ayaṃ so”ti soyeva satto āpāthaṃ āgacchati,",
  "atk-s0201a0:1610_13": "“dibbacakkhubalaṃ nāma eta”nti vadanti.",
  "atk-s0201a0:1611_0": "Dutiyaupamāyaṃ yasmā aṅgārakāsuyaṃ viya gūthakūpe pariḷāho natthi,",
  "atk-s0201a0:1611_1": "tasmā “ekantadukkhā”ti avatvā “dukkhā”tiādimāha.",
  "atk-s0201a0:1611_2": "Etthāpi purimanayeneva opammasaṃsandanaṃ veditabbaṃ.",
  "atk-s0201a0:1611_3": "Imampi hi puggalaṃ bhagavā hatthiyoniādīsu yattha katthaci nibbattaṃ vadhabandhanaākaḍḍhanavikaḍḍhanādīhi mahādukkhaṃ anubhavamānaṃ passatiyeva.",
  "atk-s0201a0:1612_0": "Tatiyaupamāyaṃ tanupattapalāsoti na abbhapaṭalaṃ viya tanupaṇṇo,",
  "atk-s0201a0:1612_1": "viraḷapaṇṇattaṃ panassa sandhāya idaṃ vuttaṃ.",
  "atk-s0201a0:1612_2": "Kabaracchāyoti viraḷacchāyo.",
  "atk-s0201a0:1612_3": "Dukkhabahulāti pettivisayasmiñhi dukkhameva bahulaṃ,",
  "atk-s0201a0:1612_4": "sukhaṃ parittaṃ kadāci anubhavitabbaṃ hoti,",
  "atk-s0201a0:1612_5": "tasmā evamāha.",
  "atk-s0201a0:1612_6": "Etthāpi purimanayeneva opammasaṃsandanaṃ veditabbaṃ.",
  "atk-s0201a0:1613_0": "Catutthaupamāyaṃ bahalapattapalāsoti nirantarapaṇṇo pattasañchanno.",
  "atk-s0201a0:1613_1": "Santacchāyoti pāsāṇacchattaṃ viya ghanacchāyo.",
  "atk-s0201a0:1613_2": "Sukhabahulā vedanāti manussaloke khattiyakulādīsu sukhabahulā vedanā vedayitabbā hoti,",
  "atk-s0201a0:1613_3": "tā vedayamānaṃ nipannaṃ vā nisinnaṃ vā passāmīti dasseti.",
  "atk-s0201a0:1613_4": "Idhāpi opammasaṃsandanaṃ purimanayeneva veditabbaṃ.",
  "atk-s0201a0:1614_0": "Pañcamaupamāyaṃ pāsādoti dīghapāsādo.",
  "atk-s0201a0:1614_1": "Ullittāvalittanti anto ceva ullittaṃ bahi ca avalittaṃ.",
  "atk-s0201a0:1614_2": "Phusitaggaḷanti dvārabāhāhi saddhiṃ supihitakavāṭaṃ.",
  "atk-s0201a0:1614_3": "Gonakatthatoti caturaṅgulādhikalomena kāḷakojavena atthato.",
  "atk-s0201a0:1614_4": "Paṭikatthatoti uṇṇāmayena setaattharaṇena atthato.",
  "atk-s0201a0:1614_5": "Paṭalikatthatoti ghanapupphakena uṇṇāmayaattharaṇena atthato.",
  "atk-s0201a0:1614_6": "Kadalimigapavarapaccattharaṇoti kadalimigacammamayena uttamapaccattharaṇena atthato.",
  "atk-s0201a0:1614_7": "Taṃ kira paccattharaṇaṃ setavatthassa upari kadalimigacammaṃ attharitvā sibbetvā karonti.",
  "atk-s0201a0:1614_8": "Sauttaracchadoti saha uttaracchadena,",
  "atk-s0201a0:1614_9": "uttaribaddhena rattavitānena saddhinti attho.",
  "atk-s0201a0:1614_10": "Ubhatolohitakūpadhānoti sīsūpadhānañca pādūpadhānañcāti pallaṅkassa ubhato ṭhapitalohitakūpadhāno.",
  "atk-s0201a0:1614_11": "Idhāpi upamāsaṃsandanaṃ purimanayeneva veditabbaṃ.",
  "atk-s0201a0:1615_0": "Ayaṃ panettha aparabhāgayojanā,",
  "atk-s0201a0:1615_1": "yathā so puriso maggāruḷhameva jānāti “ayaṃ etena maggena gantvā pāsādaṃ āruyha kūṭāgāraṃ pavisitvā pallaṅke nisīdissati vā nipajjissati vā”ti,",
  "atk-s0201a0:1615_2": "evamevaṃ bhagavā dānādīsu puññakiriyavatthūsu yaṃkiñci kusalakammaṃ āyūhantaṃyeva puggalaṃ disvā “ayaṃ imaṃ katvā devaloke nibbattissatī”ti jānāti.",
  "atk-s0201a0:1615_3": "Yathā so puriso aparabhāge taṃ pāsādaṃ āruyha kūṭāgāraṃ pavisitvā pallaṅke nisinnaṃ vā nipannaṃ vā ekantasukhaṃ",
  "atk-s0201a0:1615_4": "nirantarasukhaṃ vedanaṃ vedayamānaṃ passati,",
  "atk-s0201a0:1615_5": "evamevaṃ bhagavā aparabhāge “so taṃ kalyāṇaṃ katvā kuhiṃ nibbatto”ti ālokaṃ vaḍḍhetvā dibbacakkhunā olokento devaloke nibbattaṃ passati,",
  "atk-s0201a0:1615_6": "nandanavanādīsu accharāsaṅghaparivutaṃ dibbasampattiṃ anubhavamānaṃ.",
  "atk-s0201a0:1616_0": "Ñāṇappavattākāravaṇṇanā niṭṭhitā.",
  "atk-s0201a0:1617_0": "Āsavakkhayavāravaṇṇanā",
  "atk-s0201a0:1618_0": "Āsavakkhayavāre “dibbena cakkhunā”ti avatvā “tamenaṃ passāmī”ti vuttaṃ.",
  "atk-s0201a0:1618_1": "Taṃ kasmāti ce?",
  "atk-s0201a0:1618_2": "Niyamābhāvā.",
  "atk-s0201a0:1618_3": "Imañhi puggalaṃ dibbacakkhunāpi passissati,",
  "atk-s0201a0:1618_4": "cetopariyañāṇenāpi jānissati,",
  "atk-s0201a0:1618_5": "sabbaññutaññāṇenapi jānissatiyeva.",
  "atk-s0201a0:1618_6": "Ekantasukhā vedanāti idaṃ kiñcāpi devalokasukhena saddhiṃ byañjanato ekaṃ,",
  "atk-s0201a0:1618_7": "atthato pana nānā hoti.",
  "atk-s0201a0:1618_8": "Devalokasukhañhi rāgapariḷāhādīnaṃ atthitāya na ekanteneva sukhaṃ.",
  "atk-s0201a0:1618_9": "Nibbānasukhaṃ pana sabbapariḷāhānaṃ vūpasamāya sabbākārena ekantasukhaṃ.",
  "atk-s0201a0:1618_10": "Upamāyampi “yathā pāsāde ekantasukhā”ti vuttaṃ.",
  "atk-s0201a0:1618_11": "Taṃ maggapariḷāhassa avūpasantatāya chātajjhattatāya pipāsābhibhūtatāya ca na ekantameva sukhaṃ.",
  "atk-s0201a0:1618_12": "Vanasaṇḍe pana pokkharaṇiyaṃ oruyha rajojallassa pavāhitattā maggadarathassa vūpasantatāya bhisamūlakhādanena",
  "atk-s0201a0:1618_13": "ceva madhurodakapānena ca khuppipāsānaṃ vinītatāya udakasāṭakaṃ parivattetvā maṭṭhadukūlaṃ nivāsetvā",
  "atk-s0201a0:1618_14": "taṇḍulatthavikaṃ ussīsake katvā udakasāṭakaṃ pīḷetvā hadaye ṭhapetvā mandamandena ca vātena bījayamānassa",
  "atk-s0201a0:1618_15": "nipannattā sabbākārena ekantasukhaṃ hoti.",
  "atk-s0201a0:1619_0": "Evameva khoti ettha idaṃ opammasaṃsandanaṃ –",
  "atk-s0201a0:1619_1": "pokkharaṇī viya hi ariyamaggo daṭṭhabbo.",
  "atk-s0201a0:1619_2": "Pokkharaṇimaggo viya pubbabhāgapaṭipadā.",
  "atk-s0201a0:1619_3": "Maggāruḷho viya paṭipadāsamaṅgīpuggalo.",
  "atk-s0201a0:1619_4": "Cakkhumā puriso viya dibbacakkhu bhagavā.",
  "atk-s0201a0:1619_5": "Vanasaṇḍo viya nibbānaṃ.",
  "atk-s0201a0:1619_6": "Yathā so puriso maggāruḷhaṃ disvāva jānāti “ayaṃ iminā maggena gantvā pokkharaṇiyaṃ nhatvā ramaṇīye vanasaṇḍe",
  "atk-s0201a0:1619_7": "rukkhamūle nisīdissati vā nipajjissati vā”ti,",
  "atk-s0201a0:1619_8": "evamevaṃ bhagavā paṭipadaṃ pūrentameva nāmarūpaṃ paricchindantameva paccayapariggahaṃ karontameva lakkhaṇārammaṇāya",
  "atk-s0201a0:1619_9": "vipassanāya kammaṃ karontameva jānāti “ayaṃ imaṃ paṭipadaṃ pūretvā sabbaāsave khepetvā anāsavaṃ cetovimuttiṃ",
  "atk-s0201a0:1619_10": "paññāvimuttinti evaṃ vuttaṃ phalasamāpattiṃ upasampajja viharissatī”ti.",
  "atk-s0201a0:1619_11": "Yathā so puriso aparabhāge tāyaṃ pokkharaṇiyaṃ nhatvā vanasaṇḍaṃ pavisitvā nisinnaṃ vā nipannaṃ vā ekantasukhaṃ vedanaṃ vedayamānaṃ passati,",
  "atk-s0201a0:1619_12": "evameva bhagavā aparabhāge taṃ puggalaṃ paṭipadaṃ pūretvā maggaṃ bhāvetvā phalaṃ sacchikatvā nirodhasayanavaragataṃ",
  "atk-s0201a0:1619_13": "nibbānārammaṇaṃ phalasamāpattiṃ appetvā ekantasukhaṃ vedanaṃ vedayamānaṃ passati.",
  "atk-s0201a0:1620_0": "Āsavakkhayavāravaṇṇanā niṭṭhitā.",
  "atk-s0201a0:1621_0": "Dukkarakārikādisuddhivaṇṇanā",
  "atk-s0201a0:1622_0": "155.",
  "atk-s0201a0:1622_1": "“Abhijānāmi kho panāhaṃ,",
  "atk-s0201a0:1622_2": "sāriputta,",
  "atk-s0201a0:1622_3": "caturaṅgasamannāgata”nti idaṃ kasmā āraddhaṃ?",
  "atk-s0201a0:1622_4": "Pāṭiyekkaṃ anusandhivasena āraddhaṃ.",
  "atk-s0201a0:1622_5": "Ayaṃ kira sunakkhatto dukkarakārikāya suddhi hotīti evaṃ laddhiko.",
  "atk-s0201a0:1622_6": "Athassa bhagavā mayā ekasmiṃ attabhāve ṭhatvā caturaṅgasamannāgataṃ dukkaraṃ kataṃ,",
  "atk-s0201a0:1622_7": "dukkarakārako nāma mayā sadiso natthi.",
  "atk-s0201a0:1622_8": "Dukkarakārena suddhiyā sati ahameva suddho bhaveyyanti dassetuṃ imaṃ desanaṃ ārabhi.",
  "atk-s0201a0:1622_9": "Apica ayaṃ sunakkhatto dukkarakārikāya pasanno,",
  "atk-s0201a0:1622_10": "so cassa pasannabhāvo,",
  "atk-s0201a0:1622_11": "“addasā kho, bhaggava,",
  "atk-s0201a0:1622_12": "sunakkhatto licchaviputto acelaṃ korakkhattiyaṃ catukkuṇḍikaṃ chamānikiṇṇaṃ bhakkhasaṃ mukhena khādantaṃ mukhena bhuñjantaṃ.",
  "atk-s0201a0:1622_13": "Disvānassa etadahosi ‘sādhu rūpo vata, bho,",
  "atk-s0201a0:1622_14": "ayaṃ samaṇo catukkuṇḍiko chamānikiṇṇaṃ bhakkhasaṃ mukheneva khādati,",
  "atk-s0201a0:1622_15": "mukheneva bhuñjatī”’ti evamādinā pāthikasutte āgatanayena veditabbo.",
  "atk-s0201a0:1623_0": "Atha bhagavā ayaṃ dukkarakārikāya pasanno,",
  "atk-s0201a0:1623_1": "mayā ca etasmiṃ attabhāve ṭhatvā caturaṅgasamannāgataṃ dukkaraṃ kataṃ,",
  "atk-s0201a0:1623_2": "dukkarakāre pasīdantenāpi anena mayi pasīditabbaṃ siyā,",
  "atk-s0201a0:1623_3": "sopissa pasādo mayi natthīti dassento imaṃ desanaṃ ārabhi.",
  "atk-s0201a0:1624_0": "Tatra brahmacariyanti dānampi veyyāvaccampi sikkhāpadampi brahmavihārāpi dhammadesanāpi methunaviratipi",
  "atk-s0201a0:1624_1": "sadārasantosopi uposathopi ariyamaggopi sakalasāsanampi ajjhāsayopi vīriyampi vuccati.",
  "atk-s0201a0:1625_0": "“Kiṃ te vataṃ kiṃ pana brahmacariyaṃ,",
  "atk-s0201a0:1626_0": "Kissa suciṇṇassa ayaṃ vipāko;",
  "atk-s0201a0:1627_0": "Iddhī jutī balavīriyūpapatti,",
  "atk-s0201a0:1628_0": "Idañca te nāga mahāvimānaṃ.",
  "atk-s0201a0:1629_0": "Ahañca bhariyā ca manussaloke,",
  "atk-s0201a0:1630_0": "Saddhā ubho dānapatī ahumhā;",
  "atk-s0201a0:1631_0": "Opānabhūtaṃ me gharaṃ tadāsi,",
  "atk-s0201a0:1632_0": "Santappitā samaṇabrāhmaṇā ca.",
  "atk-s0201a0:1633_0": "Taṃ me vataṃ taṃ pana brahmacariyaṃ,",
  "atk-s0201a0:1634_0": "Tassa suciṇṇassa ayaṃ vipāko;",
  "atk-s0201a0:1635_0": "Iddhī jutī balavīriyūpapatti,",
  "atk-s0201a0:1636_0": "Idañca me dhīra mahāvimāna”nti. –",
  "atk-s0201a0:1637_0": "Imasmiñhi puṇṇakajātake dānaṃ brahmacariyanti vuttaṃ.",
  "atk-s0201a0:1638_0": "“Kena pāṇi kāmadado, kena pāṇi madhussavo;",
  "atk-s0201a0:1639_0": "Kena te brahmacariyena, puññaṃ pāṇimhi ijjhati.",
  "atk-s0201a0:1640_0": "Tena pāṇi kāmadado, tena pāṇi madhussavo;",
  "atk-s0201a0:1641_0": "Tena me brahmacariyena, puññaṃ pāṇimhi ijjhatī”ti. –",
  "atk-s0201a0:1642_0": "Imasmiṃ aṅkurapetavatthusmiṃ veyyāvaccaṃ brahmacariyanti vuttaṃ.",
  "atk-s0201a0:1642_1": "“Evaṃ kho taṃ,",
  "atk-s0201a0:1642_2": "bhikkhave,",
  "atk-s0201a0:1642_3": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadaṃ brahmacariyanti vuttaṃ.",
  "atk-s0201a0:1642_4": "“Taṃ kho pana me pañcasikha brahmacariyaṃ neva nibbidāya na virāgāya na nirodhāya,",
  "atk-s0201a0:1642_5": "yāvadeva brahmalokūpapattiyā”ti imasmiṃ mahāgovindasutte brahmavihārā brahmacariyanti vuttaṃ.",
  "atk-s0201a0:1642_6": "“Ekasmiṃ brahmacariyasmiṃ,",
  "atk-s0201a0:1642_7": "sahassaṃ maccuhāyina”nti ettha dhammadesanā brahmacariyanti vuttā.",
  "atk-s0201a0:1642_8": "“Pare abrahmacārī bhavissanti,",
  "atk-s0201a0:1642_9": "mayamettha brahmacārī bhavissāmā”ti sallekhasutte methunavirati brahmacariyanti vuttā.",
  "atk-s0201a0:1643_0": "“Mayañca bhariyā nātikkamāma,",
  "atk-s0201a0:1644_0": "Amhe ca bhariyā nātikkamanti;",
  "atk-s0201a0:1645_0": "Aññatra tāhi brahmacariyaṃ carāma,",
  "atk-s0201a0:1646_0": "Tasmā hi amhaṃ daharā na mīyare”ti. –",
  "atk-s0201a0:1647_0": "Mahādhammapālajātake sadārasantoso brahmacariyanti vutto.",
  "atk-s0201a0:1648_0": "“Hīnena brahmacariyena, khattiye upapajjati;",
  "atk-s0201a0:1649_0": "Majjhimena ca devattaṃ, uttamena visujjhatī”ti. –",
  "atk-s0201a0:1650_0": "Evaṃ nimijātake attadamanavasena kato aṭṭhaṅgiko uposatho brahmacariyanti vutto.",
  "atk-s0201a0:1650_1": "“Idaṃ kho pana me,",
  "atk-s0201a0:1650_2": "pañcasikha,",
  "atk-s0201a0:1650_3": "brahmacariyaṃ ekantanibbidāya virāgāya…pe…",
  "atk-s0201a0:1650_4": "ayameva ariyo aṭṭhaṅgiko maggo”ti mahāgovindasuttasmiññeva ariyamaggo brahmacariyanti vutto.",
  "atk-s0201a0:1650_5": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsita”nti",
  "atk-s0201a0:1650_6": "pāsādikasutte sikkhattayasaṅgahaṃ sāsanaṃ brahmacariyanti vuttaṃ.",
  "atk-s0201a0:1651_0": "“Api ataramānānaṃ, phalāsāva samijjhati;",
  "atk-s0201a0:1652_0": "Vipakkabrahmacariyosmi, evaṃ jānāhi gāmaṇī”ti. –",
  "atk-s0201a0:1653_0": "Ettha ajjhāsayo brahmacariyanti vutto.",
  "atk-s0201a0:1653_1": "Idha pana vīriyaṃ brahmacariyanti adhippetaṃ.",
  "atk-s0201a0:1653_2": "Vīriyabrahmacariyassa hi idameva suttaṃ.",
  "atk-s0201a0:1653_3": "Tadetaṃ ekasmiṃ attabhāve catubbidhassa dukkarassa katattā caturaṅgasamannāgatanti vuttaṃ.",
  "atk-s0201a0:1654_0": "Tapassī sudaṃ homīti sudanti nipātamattaṃ,",
  "atk-s0201a0:1654_1": "tapanissitako homīti attho.",
  "atk-s0201a0:1654_2": "Paramatapassīti paramo tapassī,",
  "atk-s0201a0:1654_3": "tapanissitakānaṃ uttamo.",
  "atk-s0201a0:1654_4": "Lūkho sudaṃ homīti lūkho homi.",
  "atk-s0201a0:1654_5": "Jegucchīti pāpajegucchiko.",
  "atk-s0201a0:1654_6": "Pavivitto sudaṃ homīti pavivitto ahaṃ homi.",
  "atk-s0201a0:1654_7": "Tatrāssu me idaṃ,",
  "atk-s0201a0:1654_8": "sāriputtāti tatra caturaṅge brahmacariye idaṃ mama tapassitāya hoti,",
  "atk-s0201a0:1654_9": "tapanissitakabhāve mayhaṃ idaṃ acelakāditapassitakattaṃ hotīti dasseti.",
  "atk-s0201a0:1655_0": "Tattha acelakoti niccelo naggo.",
  "atk-s0201a0:1655_1": "Muttācāroti visaṭṭhācāro,",
  "atk-s0201a0:1655_2": "uccārakammādīsu lokiyakulaputtācārena virahito,",
  "atk-s0201a0:1655_3": "ṭhitakova uccāraṃ karomi,",
  "atk-s0201a0:1655_4": "passāvaṃ karomi,",
  "atk-s0201a0:1655_5": "khādāmi bhuñjāmi ca.",
  "atk-s0201a0:1655_6": "Hatthāpalekhanoti hatthe piṇḍamhi ṭhite jivhāya hatthaṃ apalikhāmi,",
  "atk-s0201a0:1655_7": "uccāraṃ vā katvā hatthasmiññeva daṇḍakasaññī hutvā hatthena apalikhāmīti dasseti.",
  "atk-s0201a0:1655_8": "Te kira daṇḍakaṃ sattoti paññapenti,",
  "atk-s0201a0:1655_9": "tasmā tesaṃ paṭipadaṃ pūrento evamakāsi.",
  "atk-s0201a0:1655_10": "Bhikkhāgahaṇatthaṃ ehi bhaddanteti vutto na etīti na ehibhaddantiko.",
  "atk-s0201a0:1655_11": "Tena hi tiṭṭha bhaddanteti vuttopi na tiṭṭhatīti na tiṭṭhabhaddantiko.",
  "atk-s0201a0:1655_12": "Tadubhayampi titthiyā evaṃ etassa vacanaṃ kataṃ bhavissatīti na karonti.",
  "atk-s0201a0:1655_13": "Ahampi evaṃ akāsinti dasseti.",
  "atk-s0201a0:1655_14": "Abhihaṭanti puretaraṃ gahetvā āhaṭaṃ bhikkhaṃ.",
  "atk-s0201a0:1655_15": "Uddissakatanti idaṃ tumhe uddissa katanti evaṃ ārocitabhikkhaṃ.",
  "atk-s0201a0:1655_16": "Na nimantananti asukaṃ nāma kulaṃ vā vīthiṃ vā gāmaṃ vā paviseyyāthāti evaṃ nimantitabhikkhampi na sādiyāmi na gaṇhāmi.",
  "atk-s0201a0:1656_0": "Na kumbhimukhāti kumbhito uddharitvā diyyamānaṃ bhikkhaṃ na gaṇhāmi.",
  "atk-s0201a0:1656_1": "Na kaḷopimukhāti kaḷopīti ukkhali vā pacchi vā.",
  "atk-s0201a0:1656_2": "Tatopi na gaṇhāmi. Kasmā?",
  "atk-s0201a0:1656_3": "Kumbhikaḷopiyo maṃ nissāya kaṭacchunā pahāraṃ labhantīti.",
  "atk-s0201a0:1656_4": "Na eḷakamantaranti ummāraṃ antaraṃ katvā diyyamānaṃ na gaṇhāmi. Kasmā?",
  "atk-s0201a0:1656_5": "Ayaṃ maṃ nissāya antarakaraṇaṃ labhatīti.",
  "atk-s0201a0:1656_6": "Daṇḍamusalesupi eseva nayo.",
  "atk-s0201a0:1656_7": "Na dvinnanti dvīsu bhuñjamānesu ekasmiṃ uṭṭhāya dente na gaṇhāmi. Kasmā?",
  "atk-s0201a0:1656_8": "Kabaḷantarāyo hotīti.",
  "atk-s0201a0:1656_9": "Na gabbhiniyātiādīsu pana gabbhiniyā kucchiyaṃ dārako kilamati,",
  "atk-s0201a0:1656_10": "pāyantiyā dārakassa khīrantarāyo hoti,",
  "atk-s0201a0:1656_11": "purisantaragatāya ratiantarāyo hotīti na gaṇhāmi.",
  "atk-s0201a0:1656_12": "Na saṃkittīsūti saṃkittetvā katabhattesu.",
  "atk-s0201a0:1656_13": "Dubbhikkhasamaye kira acelakasāvakā acelakānaṃ atthāya tato tato taṇḍulādīni samādapetvā bhattaṃ pacanti.",
  "atk-s0201a0:1656_14": "Ukkaṭṭhācelako tatopi na paṭiggaṇhāti.",
  "atk-s0201a0:1657_0": "Na yattha sāti yattha sunakho piṇḍaṃ labhissāmīti upaṭṭhito hoti,",
  "atk-s0201a0:1657_1": "tattha tassa adatvā āhaṭaṃ na gaṇhāmi. Kasmā?",
  "atk-s0201a0:1657_2": "Etassa piṇḍantarāyo hotīti.",
  "atk-s0201a0:1657_3": "Saṇḍasaṇḍacārinīti samūhasamūhacārinī,",
  "atk-s0201a0:1657_4": "sace hi acelakaṃ disvā imassa bhikkhaṃ dassāmāti mānusakā bhattagehaṃ pavisanti.",
  "atk-s0201a0:1657_5": "Tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti.",
  "atk-s0201a0:1657_6": "Tato āhaṭaṃ bhikkhaṃ na gaṇhāmi. Kasmā?",
  "atk-s0201a0:1657_7": "Maṃ nissāya makkhikānaṃ gocarantarāyo jātoti,",
  "atk-s0201a0:1657_8": "ahampi tathā akāsiṃ.",
  "atk-s0201a0:1657_9": "Na thusodakanti sabbasassasambhārehi kataṃ loṇasovīrakaṃ.",
  "atk-s0201a0:1657_10": "Ettha ca surāpānameva sāvajjaṃ,",
  "atk-s0201a0:1657_11": "ayaṃ pana sabbesupi sāvajjasaññī.",
  "atk-s0201a0:1658_0": "Ekāgārikoti yo ekasmiññeva gehe bhikkhaṃ labhitvā nivattati.",
  "atk-s0201a0:1658_1": "Ekālopikoti yo ekeneva ālopena yāpeti.",
  "atk-s0201a0:1658_2": "Dvāgārikādīsupi eseva nayo.",
  "atk-s0201a0:1658_3": "Ekissāpi dattiyāti ekāya dattiyā.",
  "atk-s0201a0:1658_4": "Datti nāma ekā khuddakapāti hoti,",
  "atk-s0201a0:1658_5": "yattha aggabhikkhaṃ pakkhipitvā ṭhapenti.",
  "atk-s0201a0:1658_6": "Ekāhikanti ekadivasantarikaṃ.",
  "atk-s0201a0:1658_7": "Addhamāsikanti addhamāsantarikaṃ.",
  "atk-s0201a0:1658_8": "Pariyāyabhattabhojananti vārabhattabhojanaṃ.",
  "atk-s0201a0:1658_9": "Ekāhavārena dvīhavārena sattāhavārena aḍḍhamāsavārenāti evaṃ divasavārena ābhataṃ bhattabhojanaṃ.",
  "atk-s0201a0:1659_0": "Sākabhakkhoti allasākabhakkho.",
  "atk-s0201a0:1659_1": "Sāmākabhakkhoti sāmākataṇḍulabhakkho.",
  "atk-s0201a0:1659_2": "Nīvārādīsu nīvārā nāma tāva araññe sayaṃjātavīhijāti.",
  "atk-s0201a0:1659_3": "Daddulanti cammakārehi cammaṃ likhitvā chaḍḍitakasaṭaṃ.",
  "atk-s0201a0:1659_4": "Haṭaṃ vuccati silesopi sevālopi kaṇikārādirukkhaniyyāsopi.",
  "atk-s0201a0:1659_5": "Kaṇanti kuṇḍakaṃ.",
  "atk-s0201a0:1659_6": "Ācāmoti bhattaukkhalikāya laggo jhāmaodano,",
  "atk-s0201a0:1659_7": "taṃ chaḍḍitaṭṭhāne gahetvā khādati.",
  "atk-s0201a0:1659_8": "“Odanakañjiya”ntipi vadanti.",
  "atk-s0201a0:1659_9": "Piññākādayo pākaṭā eva.",
  "atk-s0201a0:1659_10": "Pavattaphalabhojīti patitaphalabhojī.",
  "atk-s0201a0:1660_0": "Sāṇānīti sāṇavākacoḷāni.",
  "atk-s0201a0:1660_1": "Masāṇānīti missakacoḷāni.",
  "atk-s0201a0:1660_2": "Chavadussānīti matasarīrato chaḍḍitavatthāni.",
  "atk-s0201a0:1660_3": "Erakatiṇādīni vā ganthetvā katanivāsanāni.",
  "atk-s0201a0:1660_4": "Paṃsukūlānīti pathaviyaṃ chaḍḍitanantakāni.",
  "atk-s0201a0:1660_5": "Tiritānīti rukkhattacavatthāni.",
  "atk-s0201a0:1660_6": "Ajinanti ajinamigacammaṃ.",
  "atk-s0201a0:1660_7": "Ajinakkhipanti tadeva majjhe phālitaṃ.",
  "atk-s0201a0:1660_8": "Sakhurakantipi vadanti.",
  "atk-s0201a0:1660_9": "Kusacīranti kusatiṇaṃ ganthetvā katacīraṃ.",
  "atk-s0201a0:1660_10": "Vākacīraphalakacīresupi eseva nayo.",
  "atk-s0201a0:1660_11": "Kesakambalanti manussakesehi katakambalaṃ.",
  "atk-s0201a0:1660_12": "Yaṃ sandhāya vuttaṃ “yāni kānici,",
  "atk-s0201a0:1660_13": "bhikkhave,",
  "atk-s0201a0:1660_14": "tantāvutānaṃ vatthānaṃ,",
  "atk-s0201a0:1660_15": "kesakambalo tesaṃ paṭikuṭṭho akkhāyati.",
  "atk-s0201a0:1660_16": "Kesakambalo,",
  "atk-s0201a0:1660_17": "bhikkhave,",
  "atk-s0201a0:1660_18": "sīte sīto,",
  "atk-s0201a0:1660_19": "uṇhe uṇho,",
  "atk-s0201a0:1660_20": "dubbaṇṇo duggandho dukkhasamphaso”ti.",
  "atk-s0201a0:1660_21": "Vālakambalanti assavālādīhi katakambalaṃ.",
  "atk-s0201a0:1660_22": "Ulūkapakkhakanti ulūkapattāni ganthetvā katanivāsanaṃ.",
  "atk-s0201a0:1660_23": "Ubbhaṭṭhakoti uddhaṃ ṭhitako.",
  "atk-s0201a0:1660_24": "Ukkuṭikappadhānamanuyuttoti ukkuṭikavīriyaṃ anuyutto,",
  "atk-s0201a0:1660_25": "gacchantopi ukkuṭikova hutvā uppatitvā uppatitvā gacchati.",
  "atk-s0201a0:1660_26": "Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karomīti dasseti.",
  "atk-s0201a0:1660_27": "Seyyanti sayantopi tattheva seyyaṃ kappemi.",
  "atk-s0201a0:1660_28": "Sāyaṃ tatiyamassāti sāyatatiyakaṃ.",
  "atk-s0201a0:1660_29": "Pāto majjhanhike sāyanti divasassa tikkhattuṃ pāpaṃ pavāhessāmīti udakorohanānuyogaṃ anuyutto viharāmīti dasseti.",
  "atk-s0201a0:1661_0": "156.",
  "atk-s0201a0:1661_1": "Nekavassagaṇikanti nekavassagaṇasañjātaṃ.",
  "atk-s0201a0:1661_2": "Rajojallanti rajamalaṃ,",
  "atk-s0201a0:1661_3": "idaṃ attano rajojallakavatasamādānakālaṃ sandhāya vadati.",
  "atk-s0201a0:1661_4": "Jegucchisminti pāpajigucchanabhāve.",
  "atk-s0201a0:1661_5": "Yāva udakabindumhipīti yāva udakathevakepi mama dayā paccupaṭṭhitā hoti,",
  "atk-s0201a0:1661_6": "ko pana vādo aññesu sakkharakaṭhaladaṇḍakavālikādīsu.",
  "atk-s0201a0:1661_7": "Te kira udakabinduṃ ca ete ca sakkharakaṭhalādayo khuddakapāṇāti paññapenti.",
  "atk-s0201a0:1661_8": "Tenāha “yāva udakabindumhipi me dayā paccupaṭṭhitā hotī”ti.",
  "atk-s0201a0:1661_9": "Udakabindumpi na hanāmi na vināsemi,",
  "atk-s0201a0:1661_10": "kiṃ kāraṇā.",
  "atk-s0201a0:1661_11": "Māhaṃ khuddake pāṇe visamagate saṅghātaṃ āpādesinti.",
  "atk-s0201a0:1661_12": "Ninnathalatiṇaggarukkhasākhādīsu visamaṭṭhāne gate udakabindusaṅkhāte khuddakapāṇe saṅghātaṃ vadhaṃ mā āpādesinti.",
  "atk-s0201a0:1661_13": "Etamatthaṃ “satova abhikkamāmī”ti dasseti.",
  "atk-s0201a0:1661_14": "Acelakesu kira bhūmiṃ akkantakālato pabhuti sīlavā nāma natthi.",
  "atk-s0201a0:1661_15": "Bhikkhācāraṃ gacchantāpi dussīlāva hutvā gacchanti,",
  "atk-s0201a0:1661_16": "upaṭṭhākānaṃ gehe bhuñjantāpi dussīlāva hutvā bhuñjanti.",
  "atk-s0201a0:1661_17": "Āgacchantāpi dussīlāva hutvā āgacchanti.",
  "atk-s0201a0:1661_18": "Yadā pana morapiñchena phalakaṃ sammajjitvā sīlaṃ adhiṭṭhāya nisīdanti,",
  "atk-s0201a0:1661_19": "tadā sīlavantā nāma honti.",
  "atk-s0201a0:1662_0": "Vanakammikanti kandamūlaphalāphalādīnaṃ atthāya vane vicarantaṃ.",
  "atk-s0201a0:1662_1": "Vanena vananti vanato vanaṃ,",
  "atk-s0201a0:1662_2": "esa nayo sabbattha.",
  "atk-s0201a0:1662_3": "Saṃpatāmīti gacchāmi.",
  "atk-s0201a0:1662_4": "Āraññakoti araññe jātavuddho,",
  "atk-s0201a0:1662_5": "idaṃ attano ājīvakakālaṃ sandhāya vadati.",
  "atk-s0201a0:1662_6": "Bodhisatto kira pāsaṇḍapariggaṇhaṇatthāya taṃ pabbajjaṃ pabbaji,",
  "atk-s0201a0:1662_7": "niratthakabhāvaṃ pana ñatvāpi na uppabbajjito,",
  "atk-s0201a0:1662_8": "bodhisattā hi yaṃ yaṃ ṭhānaṃ upenti,",
  "atk-s0201a0:1662_9": "tato anivattitadhammā honti,",
  "atk-s0201a0:1662_10": "pabbajitvā pana mā maṃ koci addasāti tatova araññaṃ paviṭṭho.",
  "atk-s0201a0:1662_11": "Tenevāha “mā maṃ te addasaṃsu ahañca mā te addasa”nti.",
  "atk-s0201a0:1663_0": "Goṭṭhāti govajā.",
  "atk-s0201a0:1663_1": "Paṭṭhitagāvoti nikkhantagāvo.",
  "atk-s0201a0:1663_2": "Tattha catukkuṇḍikoti vananteyeva ṭhito gopālakānaṃ gāvīhi saddhiṃ apagatabhāvaṃ disvā dve hatthe dve",
  "atk-s0201a0:1663_3": "ca jaṇṇukāni bhūmiyaṃ ṭhapetvā evaṃ catukkuṇḍiko upasaṅkamitvāti attho.",
  "atk-s0201a0:1663_4": "Tāni sudaṃ āhāremīti mahallakavacchakānaṃ gomayāni kasaṭāni nirojāni honti,",
  "atk-s0201a0:1663_5": "tasmā tāni vajjetvā yāni taruṇavacchakānaṃ khīrapāneneva vaḍḍhantānaṃ saojāni gomayāni tāni kucchipūraṃ khāditvā puna vanasaṇḍameva pavisati.",
  "atk-s0201a0:1663_6": "Taṃ sandhāyāha “tāni sudaṃ āhāremī”ti.",
  "atk-s0201a0:1663_7": "Yāvakīvañca meti yattakaṃ kālaṃ mama sakaṃ muttakarīsaṃ aparikkhīṇaṃ hoti.",
  "atk-s0201a0:1663_8": "Yāva me dvāravaḷañjo pavattittha,",
  "atk-s0201a0:1663_9": "tāva tadeva āhāremīti attho.",
  "atk-s0201a0:1663_10": "Kāle pana gacchante gacchante parikkhīṇamaṃsalohito upacchinnadvāravaḷañjo vacchakānaṃ gomayāni āhāremi.",
  "atk-s0201a0:1663_11": "Mahāvikaṭabhojanasminti mahante vikaṭabhojane,",
  "atk-s0201a0:1663_12": "apakatibhojaneti attho.",
  "atk-s0201a0:1664_0": "157.",
  "atk-s0201a0:1664_1": "Tatrāssudaṃ,",
  "atk-s0201a0:1664_2": "sāriputta,",
  "atk-s0201a0:1664_3": "bhiṃsanakassa vanasaṇḍassa bhiṃsanakatasmiṃ hotīti.",
  "atk-s0201a0:1664_4": "Tatrāti purimavacanāpekkhanaṃ.",
  "atk-s0201a0:1664_5": "Sudanti padapūraṇamatte nipāto.",
  "atk-s0201a0:1664_6": "Sāriputtāti ālapanaṃ.",
  "atk-s0201a0:1664_7": "Ayaṃ panettha atthayojanā –",
  "atk-s0201a0:1664_8": "tatrāti yaṃ vuttaṃ aññataraṃ bhiṃsanakaṃ vanasaṇḍanti,",
  "atk-s0201a0:1664_9": "tatra yo so bhiṃsanako vanasaṇḍo vutto,",
  "atk-s0201a0:1664_10": "tassa bhiṃsanakassa vanasaṇḍassa bhiṃsanakatasmiṃ hoti,",
  "atk-s0201a0:1664_11": "bhiṃsanakakiriyāya hotīti attho. Kiṃ hoti?",
  "atk-s0201a0:1664_12": "Idaṃ hoti,",
  "atk-s0201a0:1664_13": "yo koci avītarāgo…pe…",
  "atk-s0201a0:1664_14": "lomāni haṃsantīti.",
  "atk-s0201a0:1665_0": "Atha vā tatrāti sāmiatthe bhummaṃ.",
  "atk-s0201a0:1665_1": "Su iti nipāto.",
  "atk-s0201a0:1665_2": "Kiṃ su nāma te bhonto samaṇabrāhmaṇātiādīsu viya.",
  "atk-s0201a0:1665_3": "Idanti adhippetamatthaṃ paccakkhaṃ viya katvā dassanavacanaṃ.",
  "atk-s0201a0:1665_4": "Sudanti su idaṃ,",
  "atk-s0201a0:1665_5": "sandhivasena ikāralopo veditabbo.",
  "atk-s0201a0:1665_6": "Cakkhundriyaṃ itthindriyaṃ anaññātaññassāmītindriyaṃ kiṃ sūdhavittantiādīsu viya.",
  "atk-s0201a0:1665_7": "Ayaṃ panettha atthayojanā, tassa,",
  "atk-s0201a0:1665_8": "sāriputta,",
  "atk-s0201a0:1665_9": "bhiṃsanakassa vanasaṇḍassa bhiṃsanakatasmiṃ idaṃsu hotīti.",
  "atk-s0201a0:1665_10": "Bhiṃsanakatasminti bhiṃsanakabhāveti attho.",
  "atk-s0201a0:1665_11": "Ekassa takārassa lopo daṭṭhabbo.",
  "atk-s0201a0:1665_12": "“Bhiṃsanakattasmi”ntiyeva vā pāṭho,",
  "atk-s0201a0:1665_13": "bhiṃsanakatāya iti vā vattabbe liṅgavipallāso kato,",
  "atk-s0201a0:1665_14": "nimittatthe cetaṃ bhummavacanaṃ.",
  "atk-s0201a0:1665_15": "Tasmā evaṃ sambandho veditabbo,",
  "atk-s0201a0:1665_16": "bhiṃsanakabhāve idaṃsu hoti,",
  "atk-s0201a0:1665_17": "bhiṃsanakabhāvanimittaṃ bhiṃsanakabhāvahetu,",
  "atk-s0201a0:1665_18": "bhiṃsanakabhāvapaccayā idaṃsu hoti.",
  "atk-s0201a0:1665_19": "Yo koci avītarāgo taṃ vanasaṇḍaṃ pavisati.",
  "atk-s0201a0:1665_20": "Yebhuyyena lomāni haṃsanti bahutarāni lomāni haṃsanti,",
  "atk-s0201a0:1665_21": "uddhaṃ mukhāni sūcisadisāni kaṇṭakasadisāni ca hutvā tiṭṭhanti,",
  "atk-s0201a0:1665_22": "appāni na haṃsanti,",
  "atk-s0201a0:1665_23": "bahutarānaṃ vā sattānaṃ haṃsanti,",
  "atk-s0201a0:1665_24": "appakānaṃ atisūrapurisānaṃ na haṃsantīti.",
  "atk-s0201a0:1666_0": "Antaraṭṭhakāti māghamāsassa avasāne catasso,",
  "atk-s0201a0:1666_1": "phagguṇamāsassa ādimhi catassoti evaṃ ubhinnaṃ antare aṭṭharatti.",
  "atk-s0201a0:1666_2": "Abbhokāseti mahāsatto himapātasamaye rattiṃ abbhokāse viharati,",
  "atk-s0201a0:1666_3": "athassa lomakūpesu āvutamuttā viya himabindūni tiṭṭhanti,",
  "atk-s0201a0:1666_4": "sarīraṃ setadukūlapārutaṃ viya hoti.",
  "atk-s0201a0:1666_5": "Divā vanasaṇḍeti divā himabindūsu sūriyātapasamphassena vigatesu assāsopi bhaveyya,",
  "atk-s0201a0:1666_6": "ayaṃ pana sūriye uggacchanteyeva vanasaṇḍaṃ pavisati,",
  "atk-s0201a0:1666_7": "tatrāpissa sūriyātapena paggharantaṃ himaṃ sarīreyeva patati.",
  "atk-s0201a0:1666_8": "Divā abbhokāse viharāmi rattiṃ vanasaṇḍeti gimhakāle kiresa divā abbhokāse vihāsi,",
  "atk-s0201a0:1666_9": "tenassa kacchehi sedadhārā mucciṃsu,",
  "atk-s0201a0:1666_10": "rattiṃ assāso bhaveyya,",
  "atk-s0201a0:1666_11": "ayaṃ pana sūriye atthaṃ gacchanteyeva vanasaṇḍaṃ pavisati.",
  "atk-s0201a0:1666_12": "Athassa divā gahitausme vanasaṇḍe aṅgārakāsuyaṃ pakkhitto viya attabhāvo paridayhittha.",
  "atk-s0201a0:1666_13": "Anacchariyāti anuacchariyā.",
  "atk-s0201a0:1666_14": "Paṭibhāsīti upaṭṭhāsi.",
  "atk-s0201a0:1667_0": "Sotattoti divā ātapena rattiṃ vanausmāya sutatto.",
  "atk-s0201a0:1667_1": "Sosinnoti rattiṃ himena divā himodakena suṭṭhu tinto.",
  "atk-s0201a0:1667_2": "Bhiṃsanaketi bhayajanake.",
  "atk-s0201a0:1667_3": "Naggoti niccelo.",
  "atk-s0201a0:1667_4": "Nivāsanapārupane hi sati sītaṃ vā uṇhaṃ vā na atibādheyya,",
  "atk-s0201a0:1667_5": "tampi me natthīti dasseti.",
  "atk-s0201a0:1667_6": "Na caggimāsinoti aggimpi na upagato.",
  "atk-s0201a0:1667_7": "Esanāpasutoti suddhiesanatthāya pasuto, payutto. Munīti,",
  "atk-s0201a0:1667_8": "tadā attānaṃ munīti katvā katheti.",
  "atk-s0201a0:1668_0": "Chavaṭṭhikānīti upaḍḍhadaḍḍhāni aṭṭhīni.",
  "atk-s0201a0:1668_1": "Upadhāyāti yathā sīsūpadhānañca pādūpadhānañca paññāyati,",
  "atk-s0201a0:1668_2": "evaṃ santharitvā tattha seyyaṃ kappemīti dasseti.",
  "atk-s0201a0:1668_3": "Gāmaṇḍalāti gopāladārakā.",
  "atk-s0201a0:1668_4": "Te kira bodhisattassa santikaṃ gantvā, sumedha,",
  "atk-s0201a0:1668_5": "tvaṃ imasmiṃ ṭhāne kasmā nisinno,",
  "atk-s0201a0:1668_6": "kathehīti vadanti.",
  "atk-s0201a0:1668_7": "Bodhisatto adhomukho nisīdati,",
  "atk-s0201a0:1668_8": "na katheti.",
  "atk-s0201a0:1668_9": "Atha naṃ te akathetuṃ na dassāmāti parivāretvā oṭṭhubhanti sarīre kheḷaṃ pātenti.",
  "atk-s0201a0:1668_10": "Bodhisatto evampi na katheti.",
  "atk-s0201a0:1668_11": "Atha naṃ tvaṃ na kathesīti omuttenti passāvamassa upari vissajjenti.",
  "atk-s0201a0:1668_12": "Bodhisatto evampi na kathetiyeva.",
  "atk-s0201a0:1668_13": "Tato naṃ kathehi kathehīti paṃsukena okiranti.",
  "atk-s0201a0:1668_14": "Bodhisatto evampi na kathetiyeva.",
  "atk-s0201a0:1668_15": "Athassa na kathesīti daṇḍakasalākā gahetvā kaṇṇasotesu pavesenti.",
  "atk-s0201a0:1668_16": "Bodhisatto dukkhā tibbā kaṭukā vedanā adhivāsento kassaci kiñci na karissāmīti matako viya acchati.",
  "atk-s0201a0:1668_17": "Tenāha “na kho panāhaṃ,",
  "atk-s0201a0:1668_18": "sāriputta,",
  "atk-s0201a0:1668_19": "abhijānāmi tesu pāpakaṃ cittaṃ uppādetā”ti.",
  "atk-s0201a0:1668_20": "Na mayā tesu pāpakaṃ cittampi uppāditanti attho.",
  "atk-s0201a0:1668_21": "Upekkhāvihārasmiṃ hotīti upekkhāvihāro hoti.",
  "atk-s0201a0:1668_22": "Vihāro eva hi vihārasminti vutto.",
  "atk-s0201a0:1668_23": "Teneva ca “idaṃsu me”ti etthāpi ayaṃsu meti evaṃ attho veditabbo.",
  "atk-s0201a0:1668_24": "Iminā nayena aññānipi evarūpāni padāni veditabbāni.",
  "atk-s0201a0:1668_25": "Iminā ito ekanavutikappe pūritaṃ upekkhāvihāraṃ dasseti.",
  "atk-s0201a0:1668_26": "Yaṃ sandhāyāha –",
  "atk-s0201a0:1669_0": "“Sukhapatto na rajjāmi, dukkhe na homi dummano;",
  "atk-s0201a0:1670_0": "Sabbattha tulito homi, esā me upekkhāpāramī”ti.",
  "atk-s0201a0:1671_0": "Dukkarakārikādisuddhivaṇṇanā niṭṭhitā.",
  "atk-s0201a0:1672_0": "Āhārasuddhivaṇṇanā",
  "atk-s0201a0:1673_0": "158.",
  "atk-s0201a0:1673_1": "Āhārena suddhīti kolādinā ekaccena parittakaāhārena sakkā sujjhitunti evaṃdiṭṭhino honti.",
  "atk-s0201a0:1673_2": "Evamāhaṃsūti evaṃ vadanti.",
  "atk-s0201a0:1673_3": "Kolehīti padarehi.",
  "atk-s0201a0:1673_4": "Kolodakanti kolāni madditvā katapānakaṃ.",
  "atk-s0201a0:1673_5": "Kolavikatinti kolasāḷavakolapūvakolaguḷādikolavikāraṃ.",
  "atk-s0201a0:1673_6": "Etaparamoti etaṃ pamāṇaṃ paramaṃ assāti etaparamo.",
  "atk-s0201a0:1673_7": "Tadā ekanavutikappamatthake pana na beluvapakkatālapakkapamāṇo kolo hoti,",
  "atk-s0201a0:1673_8": "yaṃ etarahi kolassa pamāṇaṃ,",
  "atk-s0201a0:1673_9": "ettakova hotīti attho.",
  "atk-s0201a0:1674_0": "159.",
  "atk-s0201a0:1674_1": "Adhimattakasimānanti ativiya kisabhāvaṃ.",
  "atk-s0201a0:1674_2": "Āsītikapabbāni vā kāḷapabbāni vāti yathā āsītikavalliyā vā kāḷavalliyā vā sandhiṭṭhānesu milāyitvā majjhe unnatunnatāni honti,",
  "atk-s0201a0:1674_3": "evaṃ mayhaṃ aṅgapaccaṅgāni hontīti dasseti.",
  "atk-s0201a0:1674_4": "Oṭṭhapadanti yathā oṭṭhassa padaṃ majjhe gambhīraṃ hoti,",
  "atk-s0201a0:1674_5": "evamevaṃ bodhisattassa milāte maṃsalohite vaccadvārassa antopaviṭṭhattā ānisadaṃ majjhe gambhīraṃ hoti.",
  "atk-s0201a0:1674_6": "Athassa bhūmiyaṃ nisinnaṭṭhānaṃ sarapoṅkhena akkantaṃ viya majjhe unnataṃ hoti.",
  "atk-s0201a0:1674_7": "Vaṭṭanāvaḷīti yathā rajjuyā āvunitvā katā vaṭṭanāvaḷī vaṭṭanānaṃ antarantarā ninnā hoti,",
  "atk-s0201a0:1674_8": "vaṭṭanaṭṭhānesu unnatā,",
  "atk-s0201a0:1674_9": "evaṃ piṭṭhikaṇṭako unnatāvanato hoti,",
  "atk-s0201a0:1674_10": "jarasālāya gopānasiyoti jiṇṇasālāya gopānasiyo,",
  "atk-s0201a0:1674_11": "tā vaṃsato muccitvā maṇḍale patiṭṭhahanti,",
  "atk-s0201a0:1674_12": "maṇḍalato muccitvā bhūmiyanti;",
  "atk-s0201a0:1674_13": "evaṃ ekā upari hoti,",
  "atk-s0201a0:1674_14": "ekā heṭṭhāti oluggaviluggā bhavanti.",
  "atk-s0201a0:1674_15": "Bodhisattassa pana na evaṃ phāsuḷiyo,",
  "atk-s0201a0:1674_16": "tassa hi lohite chinne maṃse milāte phāsuḷantarehi cammāni heṭṭhā otiṇṇāni,",
  "atk-s0201a0:1674_17": "taṃ sandhāyetaṃ vuttaṃ.",
  "atk-s0201a0:1675_0": "Okkhāyikāti heṭṭhā anupaviṭṭhā.",
  "atk-s0201a0:1675_1": "Tassa kira lohite chinne maṃse milāte akkhiāvāṭakā matthaluṅgaṃ āhacca aṭṭhaṃsu,",
  "atk-s0201a0:1675_2": "tenassa evarūpā akkhitārakā ahesuṃ.",
  "atk-s0201a0:1675_3": "Āmakacchinnoti atitaruṇakāle chinno,",
  "atk-s0201a0:1675_4": "so hi vātātapena saṃphusati ceva milāyati ca.",
  "atk-s0201a0:1675_5": "Yāvassu me,",
  "atk-s0201a0:1675_6": "sāriputtāti,",
  "atk-s0201a0:1675_7": "sāriputta,",
  "atk-s0201a0:1675_8": "mayhaṃ udaracchavi yāva piṭṭhikaṇṭakaṃ allīnā hoti.",
  "atk-s0201a0:1675_9": "Atha vā yāvassu me,",
  "atk-s0201a0:1675_10": "sāriputta,",
  "atk-s0201a0:1675_11": "bhāriyabhāriyā ahosi dukkarakārikā,",
  "atk-s0201a0:1675_12": "mayhaṃ udaracchavi yāva piṭṭhikaṇṭakaṃ allīnā ahosīti evamettha sambandho veditabbo.",
  "atk-s0201a0:1675_13": "Piṭṭhikaṇṭakaṃyeva pariggaṇhāmīti sahaudaracchaviṃ gaṇhāmi.",
  "atk-s0201a0:1675_14": "Udaracchaviṃyeva pariggaṇhāmīti sahapiṭṭhikaṇṭakaṃ gaṇhāmi.",
  "atk-s0201a0:1675_15": "Avakujjo papatāmīti tassa hi uccārapassāvatthāya nisinnassa passāvo neva nikkhamati,",
  "atk-s0201a0:1675_16": "vaccaṃ pana ekaṃ dve kaṭakaṭṭhimattaṃ nikkhamati.",
  "atk-s0201a0:1675_17": "Balavadukkhaṃ uppādeti.",
  "atk-s0201a0:1675_18": "Sarīrato sedā muccanti,",
  "atk-s0201a0:1675_19": "tattheva avakujjo bhūmiyaṃ patati.",
  "atk-s0201a0:1675_20": "Tenāha “avakujjo papatāmī”ti.",
  "atk-s0201a0:1675_21": "Tameva kāyanti taṃ ekanavutikappamatthake kāyaṃ.",
  "atk-s0201a0:1675_22": "Mahāsaccakasutte pana pacchimabhavikakāyaṃ sandhāya imameva kāyanti āha.",
  "atk-s0201a0:1675_23": "Pūtimūlānīti maṃse vā lohite vā sati tiṭṭhanti.",
  "atk-s0201a0:1675_24": "Tassa pana abhāve cammakhaṇḍe lomāni viya hattheyeva lagganti,",
  "atk-s0201a0:1675_25": "taṃ sandhāyāha “pūtimūlāni lomāni kāyasmā patantī”ti.",
  "atk-s0201a0:1676_0": "Alamariyañāṇadassanavisesanti ariyabhāvaṃ kātuṃ samatthaṃ lokuttaramaggaṃ.",
  "atk-s0201a0:1676_1": "Imissāyeva ariyāya paññāyāti vipassanāpaññāya anadhigamā.",
  "atk-s0201a0:1676_2": "Yāyaṃ ariyāti yā ayaṃ maggapaññā adhigatā.",
  "atk-s0201a0:1676_3": "Idaṃ vuttaṃ hoti –",
  "atk-s0201a0:1676_4": "yathā etarahi vipassanāpaññāya adhigatattā maggapaññā adhigatā,",
  "atk-s0201a0:1676_5": "evaṃ ekanavutikappamatthake vipassanāpaññāya anadhigatattā lokuttaramaggapaññaṃ nādhigatosmīti,",
  "atk-s0201a0:1676_6": "majjhimabhāṇakattherā panāhu,",
  "atk-s0201a0:1676_7": "imissāyevāti vuttapaññāpi yāyaṃ ariyāti vuttapaññāpi maggapaññāyeva.",
  "atk-s0201a0:1676_8": "Atha ne bhikkhū āhaṃsu “evaṃ sante maggassa anadhigatattā maggaṃ nādhigatosmīti idaṃ vuttaṃ hoti,",
  "atk-s0201a0:1676_9": "bhante”ti. Āvuso,",
  "atk-s0201a0:1676_10": "kiñcāpi dīpetuṃ na sakkomi,",
  "atk-s0201a0:1676_11": "dvepi pana maggapaññāyevāti,",
  "atk-s0201a0:1676_12": "etadeva cettha yuttaṃ.",
  "atk-s0201a0:1676_13": "Itarathā hi yā ayanti niddeso ananurūpo siyā.",
  "atk-s0201a0:1677_0": "Āhārasuddhivaṇṇanā niṭṭhitā.",
  "atk-s0201a0:1678_0": "Saṃsārasuddhiādivaṇṇanā",
  "atk-s0201a0:1679_0": "160.",
  "atk-s0201a0:1679_1": "Saṃsārena suddhīti bahukaṃ saṃsaritvā sujjhantīti vadanti.",
  "atk-s0201a0:1679_2": "Upapattiyā suddhīti bahukaṃ upapajjitvā sujjhantīti vadanti.",
  "atk-s0201a0:1679_3": "Āvāsena suddhīti bahūsu ṭhānesu vasitvā sujjhantīti vadanti.",
  "atk-s0201a0:1679_4": "Tīsupi ṭhānesu saṃsaraṇakavasena saṃsāro.",
  "atk-s0201a0:1679_5": "Upapajjanakavasena upapatti.",
  "atk-s0201a0:1679_6": "Vasanakavasena āvāsoti khandhāyeva vuttā.",
  "atk-s0201a0:1679_7": "Yaññenāti bahuyāge yajitvā sujjhantīti vadanti.",
  "atk-s0201a0:1679_8": "Muddhāvasittenāti tīhi saṅkhehi khattiyābhisekena muddhani abhisittena.",
  "atk-s0201a0:1679_9": "Aggipāricariyāyāti bahuaggiparicaraṇena sujjhantīti vadanti.",
  "atk-s0201a0:1680_0": "161.",
  "atk-s0201a0:1680_1": "Daharoti taruṇo.",
  "atk-s0201a0:1680_2": "Yuvāti yobbanena samannāgato.",
  "atk-s0201a0:1680_3": "Susukāḷakesoti suṭṭhu kāḷakeso.",
  "atk-s0201a0:1680_4": "Bhadrena yobbanena samannāgatoti imināssa yena yobbanena samannāgato yuvā,",
  "atk-s0201a0:1680_5": "taṃ yobbanaṃ bhaddaṃ laddhakanti dasseti.",
  "atk-s0201a0:1680_6": "Paṭhamena vayasāti paṭhamavayo nāma tettiṃsa vassāni,",
  "atk-s0201a0:1680_7": "tena samannāgatoti attho,",
  "atk-s0201a0:1680_8": "paññāveyyattiyenāti paññāveyyattibhāvena.",
  "atk-s0201a0:1680_9": "Jiṇṇoti jarājiṇṇo.",
  "atk-s0201a0:1680_10": "Vuddhoti vaḍḍhitvā ṭhitaaṅgapaccaṅgo.",
  "atk-s0201a0:1680_11": "Mahallakoti jātimahallako.",
  "atk-s0201a0:1680_12": "Addhagatoti bahuaddhānaṃ gato cirakālātikkanto.",
  "atk-s0201a0:1680_13": "Vayo anuppattoti vassasatassa tatiyakoṭṭhāsaṃ pacchimavayaṃ anuppatto.",
  "atk-s0201a0:1680_14": "Āsītiko me vayo vattatīti imaṃ kira suttaṃ bhagavā parinibbānasaṃvacchare kathesi.",
  "atk-s0201a0:1680_15": "Tasmā evamāha.",
  "atk-s0201a0:1680_16": "Paramāyāti uttamāya.",
  "atk-s0201a0:1680_17": "Satiyātiādīsu padasatampi padasahassampi vadantasseva gahaṇasamatthatā sati nāma.",
  "atk-s0201a0:1680_18": "Tadeva ādhāraṇaupanibandhanasamatthatā gati nāma.",
  "atk-s0201a0:1680_19": "Evaṃ gahitaṃ dhāritaṃ sajjhāyaṃ kātuṃ samatthavīriyaṃ dhiti nāma.",
  "atk-s0201a0:1680_20": "Tassa atthañca kāraṇañca dassanasamatthatā paññāveyyattiyaṃ nāma.",
  "atk-s0201a0:1681_0": "Daḷhadhammā dhanuggahoti daḷhaṃ dhanuṃ gahetvā ṭhito issāso.",
  "atk-s0201a0:1681_1": "Daḷhadhanu nāma dvisahassathāmaṃ vuccati,",
  "atk-s0201a0:1681_2": "dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe gahetvā yāva kaṇḍappamāṇā ukkhittassa pathavito muccati.",
  "atk-s0201a0:1681_3": "Sikkhitoti dasa dvādasa vassāni ācariyakule uggahitasippo.",
  "atk-s0201a0:1681_4": "Katahatthoti koci sippameva uggaṇhāti.",
  "atk-s0201a0:1681_5": "Katahattho na hoti,",
  "atk-s0201a0:1681_6": "ayaṃ pana katahattho ciṇṇavasībhāvo.",
  "atk-s0201a0:1681_7": "Katūpāsanoti rājakulādīsu dassitasippo.",
  "atk-s0201a0:1681_8": "Lahukena asanenāti anto susiraṃ katvā tūlādīni pūretvā katalākhāparikammena sallahukakaṇḍena.",
  "atk-s0201a0:1681_9": "Evaṃ katañhi ekausabhagāmī dve usabhāni gacchati,",
  "atk-s0201a0:1681_10": "aṭṭhausabhagāmī soḷasausabhāni gacchati.",
  "atk-s0201a0:1681_11": "Appakasirenāti nidukkhena.",
  "atk-s0201a0:1681_12": "Atipāteyyāti atikkameyya.",
  "atk-s0201a0:1681_13": "Evaṃ adhimattasatimantoti yathā so dhanuggaho taṃ vidatthicaturaṅgulachāyaṃ sīghaṃ eva atikkameti,",
  "atk-s0201a0:1681_14": "evaṃ padasatampi padasahassampi uggahetuṃ upadhāretuṃ sajjhāyituṃ atthakāraṇāni ca upaparikkhituṃ samatthāti attho.",
  "atk-s0201a0:1681_15": "Aññatra asitapītakhāyitasāyitāti asitapītādīni hi bhagavatāpi kātabbāni honti,",
  "atk-s0201a0:1681_16": "bhikkhūhipi.",
  "atk-s0201a0:1681_17": "Tasmā tesaṃ karaṇamattakālaṃ ṭhapetvāti dasseti.",
  "atk-s0201a0:1682_0": "Apariyādinnāyevāti aparikkhīṇāyeva.",
  "atk-s0201a0:1682_1": "Sace hi eko bhikkhu kāyānupassanaṃ pucchati,",
  "atk-s0201a0:1682_2": "añño vedanānupassanaṃ,",
  "atk-s0201a0:1682_3": "añño cittānupassanaṃ,",
  "atk-s0201a0:1682_4": "ayyo dhammānupassanaṃ.",
  "atk-s0201a0:1682_5": "Iminā puṭṭhaṃ ahaṃ pucchissāmīti eko ekaṃ na oloketi.",
  "atk-s0201a0:1682_6": "Evaṃ santepi tesaṃ vāro paññāyati.",
  "atk-s0201a0:1682_7": "Evaṃ buddhānaṃ pana vāro na paññāyati,",
  "atk-s0201a0:1682_8": "vidatthicaturaṅgulachāyaṃ atikkamato puretaraṃyeva bhagavā cuddasavidhena kāyānupassanaṃ,",
  "atk-s0201a0:1682_9": "navavidhena vedanānupassanaṃ,",
  "atk-s0201a0:1682_10": "soḷasavidhena cittānupassanaṃ,",
  "atk-s0201a0:1682_11": "pañcavidhena dhammānupassanaṃ katheti.",
  "atk-s0201a0:1682_12": "Tiṭṭhantu vā tāva ete cattāro.",
  "atk-s0201a0:1682_13": "Sace hi aññe cattāro sammappadhānesu,",
  "atk-s0201a0:1682_14": "aññe iddhipādesu,",
  "atk-s0201a0:1682_15": "aññe pañca indriyesu,",
  "atk-s0201a0:1682_16": "aññe pañca balesu,",
  "atk-s0201a0:1682_17": "aññe satta bojjhaṅgesu,",
  "atk-s0201a0:1682_18": "aññe aṭṭha maggaṅgesu pañhaṃ puccheyyuṃ,",
  "atk-s0201a0:1682_19": "tampi bhagavā katheyya.",
  "atk-s0201a0:1682_20": "Tiṭṭhantu vā ete aṭṭha.",
  "atk-s0201a0:1682_21": "Sace aññe sattatiṃsa janā bodhipakkhiyesu pañhaṃ puccheyyuṃ,",
  "atk-s0201a0:1682_22": "tampi bhagavā tāvadeva katheyya. Kasmā?",
  "atk-s0201a0:1682_23": "Yāvatā hi lokiyamahājanā ekaṃ padaṃ kathenti.",
  "atk-s0201a0:1682_24": "Tāva ānandatthero aṭṭha padāni katheti.",
  "atk-s0201a0:1682_25": "Ānandatthere pana ekaṃ padaṃ kathenteyeva bhagavā soḷasapadāni katheti. Kasmā?",
  "atk-s0201a0:1682_26": "Bhagavato hi jivhā mudukā dantāvaraṇaṃ suphusitaṃ vacanaṃ agalitaṃ bhavaṅgaparivāso lahuko.",
  "atk-s0201a0:1682_27": "Tenāha “apariyādinnāyevassa,",
  "atk-s0201a0:1682_28": "sāriputta,",
  "atk-s0201a0:1682_29": "tathāgatassa dhammadesanā”ti.",
  "atk-s0201a0:1683_0": "Tattha dhammadasenāti tantiṭhapanā.",
  "atk-s0201a0:1683_1": "Dhammapadabyañjananti pāḷiyā padabyañjanaṃ,",
  "atk-s0201a0:1683_2": "tassa tassa atthassa byañjanakaṃ akkharaṃ.",
  "atk-s0201a0:1683_3": "Pañhapaṭibhānanti pañhabyākaraṇaṃ.",
  "atk-s0201a0:1683_4": "Iminā kiṃ dasseti?",
  "atk-s0201a0:1683_5": "Tathāgato pubbe daharakāle akkharāni sampiṇḍetvā padaṃ vattuṃ sakkoti,",
  "atk-s0201a0:1683_6": "padāni sampiṇḍetvā gāthaṃ vattuṃ sakkoti,",
  "atk-s0201a0:1683_7": "catuakkharehi vā aṭṭhaakkharehi vā soḷasaakkharehi vā padehi yuttāya gāthāya atthaṃ vattuṃ sakkoti.",
  "atk-s0201a0:1683_8": "Idāni pana mahallakakāle akkharāni sampiṇḍetvā padaṃ vā,",
  "atk-s0201a0:1683_9": "padāni sampiṇḍetvā gāthaṃ vā,",
  "atk-s0201a0:1683_10": "gāthāya atthaṃ vā vattuṃ na sakkotīti evaṃ natthi.",
  "atk-s0201a0:1683_11": "Daharakāle ca mahallakakāle ca sabbametaṃ tathāgatassa apariyādinnamevāti imaṃ dasseti.",
  "atk-s0201a0:1683_12": "Mañcakena cepi manti idaṃ buddhabaladīpanatthameva parikappetvā āha.",
  "atk-s0201a0:1683_13": "Dasabalaṃ pana mañcake āropetvā gāmanigamarājadhāniyo pariharaṇakālo nāma natthi.",
  "atk-s0201a0:1683_14": "Tathāgatā hi pañcame āyukoṭṭhāse khaṇḍiccādīhi anabhibhūtā suvaṇṇavaṇṇasarīrassa vevaṇṇiye ananuppatte",
  "atk-s0201a0:1683_15": "devamanussānaṃ piyamanāpakāleyeva parinibbāyanti.",
  "atk-s0201a0:1684_0": "162.",
  "atk-s0201a0:1684_1": "Nāgasamāloti tassa therassa nāmaṃ.",
  "atk-s0201a0:1684_2": "Paṭhamabodhiyañhi vīsativassabbhantare upavānanāgitameghiyattherā viya ayampi bhagavato upaṭṭhāko ahosi.",
  "atk-s0201a0:1684_3": "Bījayamānoti mandamandena tālavaṇṭavātena bhagavato utusukhaṃ samuṭṭhāpayamāno.",
  "atk-s0201a0:1684_4": "Etadavocāti sakalasuttantaṃ sutvā bhagavato pubbacaritaṃ dukkarakārakaṃ āgamma pasanno etaṃ “acchariyaṃ bhante”tiādivacanaṃ avoca.",
  "atk-s0201a0:1684_5": "Tattha accharaṃ paharituṃ yuttanti acchariyaṃ.",
  "atk-s0201a0:1684_6": "Abhūtapubbaṃ bhūtanti abbhutaṃ.",
  "atk-s0201a0:1684_7": "Ubhayenapi attano vimhayameva dīpeti.",
  "atk-s0201a0:1684_8": "Ko nāmo ayaṃ bhanteti idaṃ bhaddako vatāyaṃ dhammapariyāyo,",
  "atk-s0201a0:1684_9": "handassa bhagavantaṃ āyācitvā nāmaṃ gaṇhāpemīti adhippāyena āha.",
  "atk-s0201a0:1684_10": "Athassa bhagavā nāmaṃ gaṇhanto tasmā tiha tvantiādimāha.",
  "atk-s0201a0:1684_11": "Tassattho,",
  "atk-s0201a0:1684_12": "yasmā idaṃ suttaṃ sutvā tava lomāni haṭṭhāni,",
  "atk-s0201a0:1684_13": "tasmā tiha tvaṃ,",
  "atk-s0201a0:1684_14": "nāgasamāla,",
  "atk-s0201a0:1684_15": "imaṃ dhammapariyāyaṃ “lomahaṃsana pariyāyo”tveva naṃ dhārehīti.",
  "atk-s0201a0:1685_0": "Saṃsārasuddhiādivaṇṇanā niṭṭhitā.",
  "atk-s0201a0:1686_0": "Papañcasūdaniyā majjhimanikāyaṭṭhakathāya",
  "atk-s0201a0:1687_0": "Mahāsīhanādasuttavaṇṇanā niṭṭhitā.",
  "atk-s0201a0:1688_0": "3. Mahādukkhakkhandhasuttavaṇṇanā",
  "atk-s0201a0:1689_0": "163.",
  "atk-s0201a0:1689_1": "Evaṃ me sutanti mahādukkhakkhandhasuttaṃ.",
  "atk-s0201a0:1689_2": "Tattha vinayapariyāyena tayo janā sambahulāti vuccanti,",
  "atk-s0201a0:1689_3": "tato paraṃ saṅgho.",
  "atk-s0201a0:1689_4": "Suttantapariyāyena tayo tayo eva,",
  "atk-s0201a0:1689_5": "tato uddhaṃ sambahulāti vuccanti.",
  "atk-s0201a0:1689_6": "Idha suttantapariyāyena sambahulāti veditabbā.",
  "atk-s0201a0:1689_7": "Piṇḍāya pāvisiṃsūti paviṭṭhā,",
  "atk-s0201a0:1689_8": "te pana na tāva paviṭṭhā,",
  "atk-s0201a0:1689_9": "pavisissāmāti nikkhantattā pana pavisiṃsūti vuttā.",
  "atk-s0201a0:1689_10": "Yathā gāmaṃ gamissāmīti nikkhantapuriso taṃ gāmaṃ appattopi “kuhiṃ itthannāmo”ti vutte “gāmaṃ gato”ti vuccati, evaṃ.",
  "atk-s0201a0:1689_11": "Paribbājakānaṃ ārāmoti jetavanato avidūre aññatitthiyānaṃ paribbājakānaṃ ārāmo atthi,",
  "atk-s0201a0:1689_12": "taṃ sandhāya evamāhaṃsu. Samaṇo, āvusoti, āvuso,",
  "atk-s0201a0:1689_13": "tumhākaṃ satthā samaṇo gotamo.",
  "atk-s0201a0:1689_14": "Kāmānaṃ pariññanti kāmānaṃ pahānaṃ samatikkamaṃ paññapeti.",
  "atk-s0201a0:1689_15": "Rūpavedanāsupi eseva nayo.",
  "atk-s0201a0:1690_0": "Tattha titthiyā sakasamayaṃ jānantā kāmānaṃ pariññaṃ paññapeyyuṃ paṭhamajjhānaṃ vadamānā,",
  "atk-s0201a0:1690_1": "rūpānaṃ pariññaṃ paññapeyyuṃ arūpabhavaṃ vadamānā,",
  "atk-s0201a0:1690_2": "vedanānaṃ pariññaṃ paññapeyyuṃ asaññabhavaṃ vadamānā.",
  "atk-s0201a0:1690_3": "Te pana “idaṃ nāma paṭhamajjhānaṃ ayaṃ rūpabhavo ayaṃ arūpabhavo”tipi na jānanti.",
  "atk-s0201a0:1690_4": "Te paññapetuṃ asakkontāpi kevalaṃ “paññapema paññapemā”ti vadanti.",
  "atk-s0201a0:1690_5": "Tathāgato kāmānaṃ pariññaṃ anāgāmimaggena paññapeti,",
  "atk-s0201a0:1690_6": "rūpavedanānaṃ arahattamaggena.",
  "atk-s0201a0:1690_7": "Te evaṃ mahante visese vijjamānepi idha no, āvuso,",
  "atk-s0201a0:1690_8": "ko vivesotiādimāhaṃsu.",
  "atk-s0201a0:1691_0": "Tattha idhāti imasmiṃ paññāpane.",
  "atk-s0201a0:1691_1": "Dhammadesanāya vā dhammadesananti yadidaṃ samaṇassa vā gotamassa dhammadesanāya saddhiṃ amhākaṃ dhammadesanaṃ,",
  "atk-s0201a0:1691_2": "amhākaṃ vā dhammadesanāya saddhiṃ samaṇassa gotamassa dhammadesanaṃ ārabbha nānākaraṇaṃ vuccetha,",
  "atk-s0201a0:1691_3": "taṃ kinnāmāti vadanti.",
  "atk-s0201a0:1691_4": "Dutiyapadepi eseva nayo.",
  "atk-s0201a0:1691_5": "Iti vemajjhe bhinnasuvaṇṇaṃ viya sāsanena saddhiṃ attano laddhivacanamattena samadhuraṃ ṭhapayiṃsu.",
  "atk-s0201a0:1691_6": "Neva abhinandiṃsūti evametanti na sampaṭicchiṃsu.",
  "atk-s0201a0:1691_7": "Nappaṭikkosiṃsūti nayidaṃ evanti nappaṭisedhesuṃ. Kasmā?",
  "atk-s0201a0:1691_8": "Te kira titthiyā nāma andhasadisā,",
  "atk-s0201a0:1691_9": "jānitvā vā ajānitvā vā katheyyunti nābhinandiṃsu,",
  "atk-s0201a0:1691_10": "pariññanti vacanena īsakaṃ sāsanagandho atthīti nappaṭikkosiṃsu.",
  "atk-s0201a0:1691_11": "Janapadavāsino vā te sakasamayaparasamayesu na suṭṭhu kusalātipi ubhayaṃ nākaṃsu.",
  "atk-s0201a0:1692_0": "165.",
  "atk-s0201a0:1692_1": "Na ceva sampāyissantīti sampādetvā kathetuṃ na sakkhissanti.",
  "atk-s0201a0:1692_2": "Uttariñca vighātanti asampāyanato uttarimpi dukkhaṃ āpajjissanti.",
  "atk-s0201a0:1692_3": "Sampādetvā kathetuṃ asakkontānaṃ nāma hi dukkhaṃ uppajjati.",
  "atk-s0201a0:1692_4": "Yathā taṃ,",
  "atk-s0201a0:1692_5": "bhikkhave,",
  "atk-s0201a0:1692_6": "avisayasminti ettha yathāti kāraṇavacanaṃ,",
  "atk-s0201a0:1692_7": "tanti nipātamattaṃ.",
  "atk-s0201a0:1692_8": "Yasmā avisaye pañho pucchito hotīti attho.",
  "atk-s0201a0:1692_9": "Sadevaketi saha devehi sadevake.",
  "atk-s0201a0:1692_10": "Samārakādīsupi eseva nayo.",
  "atk-s0201a0:1692_11": "Evaṃ tīṇi ṭhānāni loke pakkhipitvā dve pajāyāti pañcahipi sattalokameva pariyādiyitvā etasmiṃ sadevakādibhede",
  "atk-s0201a0:1692_12": "loke taṃ devaṃ vā manussaṃ vā na passāmīti dīpeti.",
  "atk-s0201a0:1692_13": "Ito vā pana sutvāti ito vā pana mama sāsanato sutvā atathāgatopi atathāgatasāvakopi ārādheyya paritoseyya.",
  "atk-s0201a0:1692_14": "Aññathā ārādhanaṃ nāma natthīti dasseti.",
  "atk-s0201a0:1693_0": "166.",
  "atk-s0201a0:1693_1": "Idāni attano tesaṃ pañhānaṃ veyyākaraṇena cittārādhanaṃ dassento ko ca,",
  "atk-s0201a0:1693_2": "bhikkhavetiādimāha.",
  "atk-s0201a0:1693_3": "Kāmaguṇāti kāmayitabbaṭṭhena kāmā.",
  "atk-s0201a0:1693_4": "Bandhanaṭṭhena guṇā.",
  "atk-s0201a0:1693_5": "“Anujānāmi,",
  "atk-s0201a0:1693_6": "bhikkhave,",
  "atk-s0201a0:1693_7": "ahatānaṃ vatthānaṃ dviguṇaṃ saṅghāṭi”nti ettha hi paṭalaṭṭho guṇaṭṭho.",
  "atk-s0201a0:1693_8": "“Accenti kālā tarayanti rattiyo,",
  "atk-s0201a0:1693_9": "vayoguṇā anupubbaṃ jahantī”ti ettha rāsaṭṭho guṇaṭṭho.",
  "atk-s0201a0:1693_10": "“Sataguṇā dakkhiṇā pāṭikaṅkhitabbā”ti ettha ānisaṃsaṭṭho guṇaṭṭho.",
  "atk-s0201a0:1693_11": "“Antaṃ antaguṇaṃ kayirā mālāguṇe bahū”ti ettha bandhanaṭṭho guṇaṭṭho.",
  "atk-s0201a0:1693_12": "Idhāpi eseva adhippeto,",
  "atk-s0201a0:1693_13": "tena vuttaṃ “bandhanaṭṭhena guṇā”ti.",
  "atk-s0201a0:1693_14": "Cakkhuviññeyyāti cakkhuviññāṇena passitabbā.",
  "atk-s0201a0:1693_15": "Etenupāyena sotaviññeyyādīsupi attho veditabbo.",
  "atk-s0201a0:1693_16": "Iṭṭhāti pariyiṭṭhā vā hontu mā vā,",
  "atk-s0201a0:1693_17": "iṭṭhārammaṇabhūtāti attho.",
  "atk-s0201a0:1693_18": "Kantāti kamanīyā.",
  "atk-s0201a0:1693_19": "Manāpāti manavaḍḍhanakā.",
  "atk-s0201a0:1693_20": "Piyarūpāti piyajātikā.",
  "atk-s0201a0:1693_21": "Kāmūpasaṃhitāti ārammaṇaṃ katvā uppajjamānena kāmena upasaṃhitā.",
  "atk-s0201a0:1693_22": "Rajanīyāti rajjaniyā,",
  "atk-s0201a0:1693_23": "rāguppattikāraṇabhūtāti attho.",
  "atk-s0201a0:1694_0": "167.",
  "atk-s0201a0:1694_1": "Yadi muddāyātiādīsu muddāti aṅgulipabbesu saññaṃ ṭhapetvā hatthamuddā.",
  "atk-s0201a0:1694_2": "Gaṇanāti acchiddagaṇanā.",
  "atk-s0201a0:1694_3": "Saṅkhānanti piṇḍagaṇanā.",
  "atk-s0201a0:1694_4": "Yāya khettaṃ oloketvā idha ettakā vīhī bhavissanti,",
  "atk-s0201a0:1694_5": "rukkhaṃ oloketvā idha ettakāni phalāni bhavissanti,",
  "atk-s0201a0:1694_6": "ākāsaṃ oloketvā ime ākāse sakuṇā ettakā nāma bhavissantīti jānanti.",
  "atk-s0201a0:1695_0": "Kasīti kasikammaṃ.",
  "atk-s0201a0:1695_1": "Vaṇijjāti jaṅghavaṇijjathalavaṇijjādivaṇippatho.",
  "atk-s0201a0:1695_2": "Gorakkhanti attano vā paresaṃ vā gāvo rakkhitvā pañcagorasavikkayena jīvanakammaṃ.",
  "atk-s0201a0:1695_3": "Issattho vuccati āvudhaṃ gahetvā upaṭṭhānakammaṃ.",
  "atk-s0201a0:1695_4": "Rājaporisanti āvudhena rājakammaṃ katvā upaṭṭhānaṃ.",
  "atk-s0201a0:1695_5": "Sippaññataranti gahitāvasesaṃ hatthiassasippādi.",
  "atk-s0201a0:1695_6": "Sītassa purakkhatoti lakkhaṃ viya sarassa sītassa purato,",
  "atk-s0201a0:1695_7": "sītena bādhīyamānoti attho.",
  "atk-s0201a0:1695_8": "Uṇhepi eseva nayo.",
  "atk-s0201a0:1695_9": "Ḍaṃsādīsu ḍaṃsāti piṅgalamakkhikā.",
  "atk-s0201a0:1695_10": "Makasāti sabbamakkhikā,",
  "atk-s0201a0:1695_11": "sarīsapāti ye keci saritvā gacchanti.",
  "atk-s0201a0:1695_12": "Rissamānoti ruppamāno,",
  "atk-s0201a0:1695_13": "ghaṭṭiyamāno.",
  "atk-s0201a0:1695_14": "Mīyamānoti maramāno. Ayaṃ,",
  "atk-s0201a0:1695_15": "bhikkhaveti,",
  "atk-s0201a0:1695_16": "bhikkhave,",
  "atk-s0201a0:1695_17": "ayaṃ muddādīhi jīvikakappanaṃ āgamma sītādipaccayo ābādho.",
  "atk-s0201a0:1695_18": "Kāmānaṃ ādīnavoti kāmesu upaddavo,",
  "atk-s0201a0:1695_19": "upassaggoti attho.",
  "atk-s0201a0:1695_20": "Sandiṭṭhikoti paccakkho sāmaṃ passitabbo.",
  "atk-s0201a0:1695_21": "Dukkhakkhandhoti dukkharāsi.",
  "atk-s0201a0:1695_22": "Kāmahetūtiādīsu paccayaṭṭhena kāmā assa hetūti kāmahetu.",
  "atk-s0201a0:1695_23": "Mūlaṭṭhena kāmā nidānamassāti kāmanidāno.",
  "atk-s0201a0:1695_24": "Liṅgavipallāsena pana kāmanidānanti vutto.",
  "atk-s0201a0:1695_25": "Kāraṇaṭṭhena kāmā adhikaraṇaṃ assāti kāmādhikaraṇo.",
  "atk-s0201a0:1695_26": "Liṅgavipallāseneva pana kāmādhikaraṇanti vutto.",
  "atk-s0201a0:1695_27": "Kāmānameva hetūti idaṃ niyamavacanaṃ,",
  "atk-s0201a0:1695_28": "kāmapaccayā uppajjatiyevāti attho.",
  "atk-s0201a0:1696_0": "Uṭṭhahatoti ājīvasamuṭṭhāpakavīriyena uṭṭhahantassa.",
  "atk-s0201a0:1696_1": "Ghaṭatoti taṃ vīriyaṃ pubbenāparaṃ ghaṭentassa.",
  "atk-s0201a0:1696_2": "Vāyamatoti vāyāmaṃ parakkamaṃ payogaṃ karontassa.",
  "atk-s0201a0:1696_3": "Nābhinipphajjantīti na nipphajjanti,",
  "atk-s0201a0:1696_4": "hatthaṃ nābhiruhanti.",
  "atk-s0201a0:1696_5": "Socatīti citte uppannabalavasokena socati.",
  "atk-s0201a0:1696_6": "Kilamatīti kāye uppannadukkhena kilamati.",
  "atk-s0201a0:1696_7": "Paridevatīti vācāya paridevati.",
  "atk-s0201a0:1696_8": "Urattāḷinti uraṃ tāḷetvā.",
  "atk-s0201a0:1696_9": "Kandatīti rodati.",
  "atk-s0201a0:1696_10": "Sammohaṃ āpajjatīti visaññī viya sammūḷho hoti.",
  "atk-s0201a0:1696_11": "Moghanti tucchaṃ.",
  "atk-s0201a0:1696_12": "Aphaloti nipphalo.",
  "atk-s0201a0:1696_13": "Ārakkhādhikaraṇanti ārakkhakāraṇā.",
  "atk-s0201a0:1696_14": "Kintīti kena nu kho upāyena.",
  "atk-s0201a0:1696_15": "Yampi meti yampi mayhaṃ kasikammādīni katvā uppāditaṃ dhanaṃ ahosi.",
  "atk-s0201a0:1696_16": "Tampi no natthīti tampi amhākaṃ idāni natthi.",
  "atk-s0201a0:1697_0": "168.",
  "atk-s0201a0:1697_1": "Puna caparaṃ,",
  "atk-s0201a0:1697_2": "bhikkhave,",
  "atk-s0201a0:1697_3": "kāmahetūtiādināpi kāraṇaṃ dassetvāva ādīnavaṃ dīpeti.",
  "atk-s0201a0:1697_4": "Tattha kāmahetūti kāmapaccayā rājānopi rājūhi vivadanti.",
  "atk-s0201a0:1697_5": "Kāmanidānanti bhāvanapuṃsakaṃ,",
  "atk-s0201a0:1697_6": "kāme nidānaṃ katvā vivadantīti attho.",
  "atk-s0201a0:1697_7": "Kāmādhikaraṇantipi bhāvanapuṃsakameva,",
  "atk-s0201a0:1697_8": "kāme adhikaraṇaṃ katvā vivadantīti attho.",
  "atk-s0201a0:1697_9": "Kāmānameva hetūti gāmanigamanagarasenāpatipurohitaṭṭhānantarādīnaṃ kāmānameva hetu vivadantīti attho.",
  "atk-s0201a0:1697_10": "Upakkamantīti paharanti.",
  "atk-s0201a0:1697_11": "Asicammanti asiñceva kheṭakaphalakādīni ca.",
  "atk-s0201a0:1697_12": "Dhanukalāpaṃ sannayhitvāti dhanuṃ gahetvā sarakalāpaṃ sannayhitvā.",
  "atk-s0201a0:1697_13": "Ubhatobyūḷanti ubhato rāsibhūtaṃ.",
  "atk-s0201a0:1697_14": "Pakkhandantīti pavisanti.",
  "atk-s0201a0:1697_15": "Usūsūti kaṇḍesu.",
  "atk-s0201a0:1697_16": "Vijjotalantesūti viparivattantesu.",
  "atk-s0201a0:1697_17": "Te tatthāti te tasmiṃ saṅgāme.",
  "atk-s0201a0:1698_0": "Addāvalepanā upakāriyoti cettha manussā pākārapādaṃ assakhurasaṇṭhānena iṭṭhakāhi cinitvā upari sudhāya limpanti.",
  "atk-s0201a0:1698_1": "Evaṃ katā pākārapādā upakāriyoti vuccanti.",
  "atk-s0201a0:1698_2": "Tā tintena kalalena sittā addāvalepanā nāma honti.",
  "atk-s0201a0:1698_3": "Pakkhandantīti tāsaṃ heṭṭhā tikhiṇaayasūlādīhi vijjhīyamānāpi pākārassa picchilabhāvena ārohituṃ asakkontāpi upadhāvantiyeva.",
  "atk-s0201a0:1698_4": "Chakaṇakāyāti kuthitagomayena.",
  "atk-s0201a0:1698_5": "Abhivaggenāti satadantena.",
  "atk-s0201a0:1698_6": "Taṃ aṭṭhadantākārena katvā “nagaradvāraṃ bhinditvā pavisissāmā”ti āgate uparidvāre ṭhitā tassa bandhanayottāni chinditvā tena abhivaggena omaddanti.",
  "atk-s0201a0:1699_0": "169.",
  "atk-s0201a0:1699_1": "Sandhimpi chindantīti gharasandhimpi chindanti.",
  "atk-s0201a0:1699_2": "Nillopanti gāme paharitvā mahāvilopaṃ karonti.",
  "atk-s0201a0:1699_3": "Ekāgārikanti paṇṇāsamattāpi saṭṭhimattāpi parivāretvā jīvaggāhaṃ gahetvā āharāpenti.",
  "atk-s0201a0:1699_4": "Paripanthepi tiṭṭhantīti panthadūhanakammaṃ karonti.",
  "atk-s0201a0:1699_5": "Aḍḍhadaṇḍakehīti muggarehi pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi.",
  "atk-s0201a0:1699_6": "Bilaṅgathālikanti kañjiyaukkhalikammakāraṇaṃ,",
  "atk-s0201a0:1699_7": "taṃ karontā sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,",
  "atk-s0201a0:1699_8": "tena matthaluṅgaṃ pakkuthitvā upari uttarati.",
  "atk-s0201a0:1699_9": "Saṅkhamuṇḍikanti saṅkhamuṇḍakammakāraṇaṃ,",
  "atk-s0201a0:1699_10": "taṃ karontā uttaroṭṭhaubhatokaṇṇacūḷikagaḷavāṭaparicchedena cammaṃ chinditvā sabbakese ekato gaṇṭhiṃ katvā daṇḍakena vallitvā uppāṭenti,",
  "atk-s0201a0:1699_11": "saha kesehi cammaṃ uṭṭhahati.",
  "atk-s0201a0:1699_12": "Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.",
  "atk-s0201a0:1700_0": "Rāhumukhanti rāhumukhakammakāraṇaṃ,",
  "atk-s0201a0:1700_1": "taṃ karontā saṅkunā mukhaṃ vivaritvā antomukhe dīpaṃ jālenti.",
  "atk-s0201a0:1700_2": "Kaṇṇacūḷikāhi vā paṭṭhāya mukhaṃ nikhādanena khaṇanti.",
  "atk-s0201a0:1700_3": "Lohitaṃ paggharitvā mukhaṃ pūreti.",
  "atk-s0201a0:1700_4": "Jotimālikanti sakalasarīraṃ telapilotikāya veṭhetvā ālimpanti.",
  "atk-s0201a0:1700_5": "Hatthapajjotikanti hatthe telapilotikāya veṭhetvā dīpaṃ viya jālenti.",
  "atk-s0201a0:1700_6": "Erakavattikanti erakavattakammakāraṇaṃ,",
  "atk-s0201a0:1700_7": "taṃ karontā gīvato paṭṭhāya cammabaddhe kantitvā gopphake ṭhapenti.",
  "atk-s0201a0:1700_8": "Atha naṃ yottehi bandhitvā kaḍḍhanti.",
  "atk-s0201a0:1700_9": "So attano cammabaddhe akkamitvā akkamitvā patati.",
  "atk-s0201a0:1700_10": "Cīrakavāsikanti cīrakavāsikakammakāraṇaṃ,",
  "atk-s0201a0:1700_11": "taṃ karontā tatheva cammabaddhe kantitvā kaṭiyaṃ ṭhapenti.",
  "atk-s0201a0:1700_12": "Kaṭito paṭṭhāya kantitvā gopphakesu ṭhapenti.",
  "atk-s0201a0:1700_13": "Uparimehi heṭṭhimasarīraṃ cīrakanivāsananivatthaṃ viya hoti.",
  "atk-s0201a0:1700_14": "Eṇeyyakanti eṇeyyakakammakāraṇaṃ.",
  "atk-s0201a0:1700_15": "Taṃ karontā ubhosu kapparesu ca jāṇūsu ca ayavalayāni datvā ayasūlāni koṭṭenti.",
  "atk-s0201a0:1700_16": "So catūhi ayasūlehi bhūmiyaṃ patiṭṭhahati.",
  "atk-s0201a0:1700_17": "Atha naṃ parivāretvā aggiṃ karonti.",
  "atk-s0201a0:1700_18": "“Eṇeyyako jotipariggaho yathā”ti āgataṭṭhānepi idameva vuttaṃ.",
  "atk-s0201a0:1700_19": "Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.",
  "atk-s0201a0:1700_20": "Evarūpā kāraṇā nāma natthi.",
  "atk-s0201a0:1701_0": "Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti.",
  "atk-s0201a0:1701_1": "Kahāpaṇikanti sakalasarīraṃ tiṇhāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā koṭṭenti.",
  "atk-s0201a0:1701_2": "Khārāpatacchikanti sarīraṃ tattha tattha āvudhehi paharitvā kocchehi khāraṃ ghaṃsanti.",
  "atk-s0201a0:1701_3": "Cammasaṃsanhārūni paggharitvā savanti.",
  "atk-s0201a0:1701_4": "Aṭṭhikasaṅkhalikāva tiṭṭhati.",
  "atk-s0201a0:1701_5": "Palighaparivattikanti ekena passena nipajjāpetvā kaṇṇacchidde ayasūlaṃ koṭṭetvā pathaviyā ekābaddhaṃ karonti.",
  "atk-s0201a0:1701_6": "Atha naṃ pāde gahetvā āvijjhanti.",
  "atk-s0201a0:1701_7": "Palālapīṭhakanti cheko kāraṇiko chavicammaṃ acchinditvā nisadapotehi aṭṭhīni bhinditvā kesesu gahetvā ukkhipanti.",
  "atk-s0201a0:1701_8": "Maṃsarāsiyeva hoti,",
  "atk-s0201a0:1701_9": "atha naṃ keseheva pariyonandhitvā gaṇhanti.",
  "atk-s0201a0:1701_10": "Palālavaṭṭiṃ viya katvā pana veṭhenti.",
  "atk-s0201a0:1701_11": "Sunakhehipīti katipayāni divasāni āhāraṃ adatvā chātakehi sunakhehi khādāpenti.",
  "atk-s0201a0:1701_12": "Te muhuttena aṭṭhisaṅkhalikameva karonti.",
  "atk-s0201a0:1701_13": "Samparāyikoti samparāye dutiyattabhāve vipākoti attho.",
  "atk-s0201a0:1702_0": "170.",
  "atk-s0201a0:1702_1": "Chandarāgavinayo chandarāgappahānanti nibbānaṃ.",
  "atk-s0201a0:1702_2": "Nibbānañhi āgamma kāmesu chandarāgo vinīyati ceva pahīyati ca,",
  "atk-s0201a0:1702_3": "tasmā nibbānaṃ chandarāgavinayo chandarāgappahānanti ca vuttaṃ.",
  "atk-s0201a0:1702_4": "Sāmaṃ vā kāme parijānissantīti sayaṃ vā te kāme tīhi pariññāhi parijānissanti.",
  "atk-s0201a0:1702_5": "Tathattāyāti tathabhāvāya.",
  "atk-s0201a0:1702_6": "Yathāpaṭipannoti yāya paṭipadāya paṭipanno.",
  "atk-s0201a0:1703_0": "171.",
  "atk-s0201a0:1703_1": "Khattiyakaññā vātiādi aparittena vipulena kusalena gahitapaṭisandhikaṃ vatthālaṅkārādīni labhanaṭṭhāne nibbattaṃ dassetuṃ vuttaṃ.",
  "atk-s0201a0:1703_2": "Pannarasavassuddesikāti pannarasavassavayā.",
  "atk-s0201a0:1703_3": "Dutiyapadepi eseva nayo.",
  "atk-s0201a0:1703_4": "Vayapadesaṃ kasmā gaṇhāti?",
  "atk-s0201a0:1703_5": "Vaṇṇasampattidassanatthaṃ.",
  "atk-s0201a0:1703_6": "Mātugāmassa hi duggatakule nibbattassāpi etasmiṃ kāle thokaṃ thokaṃ vaṇṇāyatanaṃ pasīdati.",
  "atk-s0201a0:1703_7": "Purisānaṃ pana vīsativassakāle pañcavīsativassakāle pasannaṃ hoti.",
  "atk-s0201a0:1703_8": "Nātidīghātiādīhi chadosavirahitaṃ sarīrasampattiṃ dīpeti.",
  "atk-s0201a0:1703_9": "Vaṇṇanibhāti vaṇṇoyeva.",
  "atk-s0201a0:1704_0": "Jiṇṇanti jarājiṇṇaṃ.",
  "atk-s0201a0:1704_1": "Gopānasivaṅkanti gopānasī viya vaṅkaṃ.",
  "atk-s0201a0:1704_2": "Bhogganti bhaggaṃ,",
  "atk-s0201a0:1704_3": "imināpissa vaṅkabhāvameva dīpeti.",
  "atk-s0201a0:1704_4": "Daṇḍaparāyaṇanti daṇḍapaṭisaraṇaṃ daṇḍadutiyaṃ.",
  "atk-s0201a0:1704_5": "Pavedhamānanti kampamānaṃ.",
  "atk-s0201a0:1704_6": "Āturanti jarāturaṃ.",
  "atk-s0201a0:1704_7": "Khaṇḍadantanti jiṇṇabhāvena khaṇḍitadantaṃ.",
  "atk-s0201a0:1704_8": "Palitakesanti paṇḍarakesaṃ.",
  "atk-s0201a0:1704_9": "Vilūnanti luñcitvā gahitakesaṃ viya khallāṭaṃ.",
  "atk-s0201a0:1704_10": "Khalitasiranti mahākhallāṭasīsaṃ.",
  "atk-s0201a0:1704_11": "Valinanti sañjātavaliṃ.",
  "atk-s0201a0:1704_12": "Tilakāhatagattanti setakāḷatilakehi vikiṇṇasarīraṃ.",
  "atk-s0201a0:1704_13": "Ābādhikanti byādhikaṃ.",
  "atk-s0201a0:1704_14": "Dukkhitanti dukkhapattaṃ.",
  "atk-s0201a0:1705_0": "Bāḷhagilānanti adhimattagilānaṃ.",
  "atk-s0201a0:1705_1": "Sivathikāya chaḍḍitanti āmakasusāne pātitaṃ.",
  "atk-s0201a0:1705_2": "Sesamettha satipaṭṭhāne vuttameva.",
  "atk-s0201a0:1705_3": "Idhāpi nibbānaṃyeva chandarāgavinayo.",
  "atk-s0201a0:1706_0": "173.",
  "atk-s0201a0:1706_1": "Neva tasmiṃ samaye attabyābādhāyāti tasmiṃ samaye attanopi dukkhatthāya na ceteti.",
  "atk-s0201a0:1706_2": "Abyābajjhaṃyevāti niddukkhameva.",
  "atk-s0201a0:1707_0": "174. Yaṃ,",
  "atk-s0201a0:1707_1": "bhikkhave,",
  "atk-s0201a0:1707_2": "vedanā aniccāti,",
  "atk-s0201a0:1707_3": "bhikkhave,",
  "atk-s0201a0:1707_4": "yasmā vedanā aniccā,",
  "atk-s0201a0:1707_5": "tasmā ayaṃ aniccādiākārova vedanāya ādīnavoti attho,",
  "atk-s0201a0:1707_6": "nissaraṇaṃ vuttappakāramevāti.",
  "atk-s0201a0:1708_0": "Papañcasūdaniyā majjhimanikāyaṭṭhakathāya",
  "atk-s0201a0:1709_0": "Mahādukkhakkhandhasuttavaṇṇanā niṭṭhitā.",
  "atk-s0201a0:1710_0": "4. Cūḷadukkhakkhandhasuttavaṇṇanā",
  "atk-s0201a0:1711_0": "175.",
  "atk-s0201a0:1711_1": "Evaṃ me sutanti cūḷadukkhakkhandhasuttaṃ.",
  "atk-s0201a0:1711_2": "Tattha sakkesūti evaṃnāmake janapade.",
  "atk-s0201a0:1711_3": "So hi janapado sakyānaṃ rājakumārānaṃ vasanaṭṭhānattā sakyātveva saṅkhyaṃ gato.",
  "atk-s0201a0:1711_4": "Sakyānaṃ pana uppatti ambaṭṭhasutte āgatāva.",
  "atk-s0201a0:1711_5": "Kapilavatthusminti evaṃnāmake nagare.",
  "atk-s0201a0:1711_6": "Tañhi kapilassa isino nivāsaṭṭhāne katattā kapilavatthūti vuttaṃ,",
  "atk-s0201a0:1711_7": "taṃ gocaragāmaṃ katvā.",
  "atk-s0201a0:1711_8": "Nigrodhārāmeti nigrodho nāma sakko,",
  "atk-s0201a0:1711_9": "so ñātisamāgamakāle kapilavatthuṃ āgate bhagavati attano ārāme vihāraṃ kāretvā bhagavato niyyātesi,",
  "atk-s0201a0:1711_10": "tasmiṃ viharatīti attho.",
  "atk-s0201a0:1711_11": "Mahānāmoti anuruddhattherassa bhātā bhagavato cuḷapituputto.",
  "atk-s0201a0:1711_12": "Suddhodano sukkodano sakkodano dhotodano amitodanoti ime pañca janā bhātaro.",
  "atk-s0201a0:1711_13": "Amitā nāma devī tesaṃ bhaginī.",
  "atk-s0201a0:1711_14": "Tissatthero tassā putto.",
  "atk-s0201a0:1711_15": "Tathāgato ca nandatthero ca suddhodanassa puttā,",
  "atk-s0201a0:1711_16": "mahānāmo ca anuruddhatthero ca sukkodanassa.",
  "atk-s0201a0:1711_17": "Ānandatthero amitodanassa,",
  "atk-s0201a0:1711_18": "so bhagavato kaniṭṭho.",
  "atk-s0201a0:1711_19": "Mahānāmo mahallakataro sakadāgāmī ariyasāvako.",
  "atk-s0201a0:1712_0": "Dīgharattanti mayhaṃ sakadāgāmiphaluppattito paṭṭhāya cirarattaṃ jānāmīti dasseti.",
  "atk-s0201a0:1712_1": "Lobhadhammāti lobhasaṅkhātā dhammā,",
  "atk-s0201a0:1712_2": "nānappakārakaṃ lobhaṃyeva sandhāya vadati.",
  "atk-s0201a0:1712_3": "Itaresupi dvīsu eseva nayo.",
  "atk-s0201a0:1712_4": "Pariyādāya tiṭṭhantīti khepetvā tiṭṭhanti.",
  "atk-s0201a0:1712_5": "Idañhi pariyādānaṃ nāma “sabbaṃ hatthikāyaṃ pariyādiyitvā sabbaṃ assakāyaṃ sabbaṃ rathakāyaṃ sabbaṃ pattikāyaṃ",
  "atk-s0201a0:1712_6": "pariyādiyitvā jīvantaṃyeva naṃ osajjeyya”nti ettha gahaṇe āgataṃ.",
  "atk-s0201a0:1712_7": "“Aniccasaññā,",
  "atk-s0201a0:1712_8": "bhikkhave,",
  "atk-s0201a0:1712_9": "bhāvitā bahulīkatā sabbaṃ kāmarāgaṃ pariyādiyatī”ti ettha khepane.",
  "atk-s0201a0:1712_10": "Idhāpi khepane adhippetaṃ.",
  "atk-s0201a0:1712_11": "Tena vuttaṃ “pariyādiyitvāti khepetvā”ti.",
  "atk-s0201a0:1713_0": "Yena me ekadā lobhadhammāpīti yena mayhaṃ ekekasmiṃ kāle lobhadhammāpi cittaṃ pariyādāya tiṭṭhantīti pucchati.",
  "atk-s0201a0:1713_1": "Ayaṃ kira rājā “sakadāgāmimaggena lobhadosamohā niravasesā pahīyantī”ti saññī ahosi,",
  "atk-s0201a0:1713_2": "ayaṃ “appahīnaṃ me atthī”tipi jānāti,",
  "atk-s0201a0:1713_3": "appahīnakaṃ upādāya pahīnakampi puna pacchatovāvattatīti saññī hoti.",
  "atk-s0201a0:1713_4": "Ariyasāvakassa evaṃ sandeho uppajjatīti?",
  "atk-s0201a0:1713_5": "Āma uppajjati. Kasmā?",
  "atk-s0201a0:1713_6": "Paṇṇattiyā akovidattā.",
  "atk-s0201a0:1713_7": "“Ayaṃ kileso asukamaggavajjho”ti imissā paṇṇattiyā akovidassa hi ariyasāvakassapi evaṃ hoti.",
  "atk-s0201a0:1713_8": "Kiṃ tassa paccavekkhaṇā natthīti? Atthi.",
  "atk-s0201a0:1713_9": "Sā pana na sabbesaṃ paripuṇṇā hoti.",
  "atk-s0201a0:1713_10": "Eko hi pahīnakilesameva paccavekkhati.",
  "atk-s0201a0:1713_11": "Eko avasiṭṭhakilesameva,",
  "atk-s0201a0:1713_12": "eko maggameva,",
  "atk-s0201a0:1713_13": "eko phalameva,",
  "atk-s0201a0:1713_14": "eko nibbānameva.",
  "atk-s0201a0:1713_15": "Imāsu pana pañcasu paccavekkhaṇāsu ekaṃ vā dve vā no laddhuṃ na vaṭṭati.",
  "atk-s0201a0:1713_16": "Iti yassa paccavekkhaṇā na paripuṇṇā,",
  "atk-s0201a0:1713_17": "tassa maggavajjhakilesapaṇṇattiyaṃ akovidattā evaṃ hoti.",
  "atk-s0201a0:1714_0": "176.",
  "atk-s0201a0:1714_1": "So eva kho teti soyeva lobho doso moho ca tava santāne appahīno,",
  "atk-s0201a0:1714_2": "tvaṃ pana pahīnasaññī ahosīti dasseti.",
  "atk-s0201a0:1714_3": "So ca hi teti so tuyhaṃ lobhadosamohadhammo.",
  "atk-s0201a0:1714_4": "Kāmeti duvidhe kāme.",
  "atk-s0201a0:1714_5": "Na paribhuñjeyyāsīti mayaṃ viya pabbajeyyāsīti dasseti.",
  "atk-s0201a0:1715_0": "177.",
  "atk-s0201a0:1715_1": "Appassādāti parittasukhā.",
  "atk-s0201a0:1715_2": "Bahudukkhāti diṭṭhadhammikasamparāyikadukkhamevettha bahukaṃ.",
  "atk-s0201a0:1715_3": "Bahupāyāsāti diṭṭhadhammikasamparāyiko upāyāsakilesoyevettha bahu.",
  "atk-s0201a0:1715_4": "Ādīnavoti diṭṭhadhammikasamparāyiko upaddavo.",
  "atk-s0201a0:1715_5": "Ettha bhiyyoti etesu kāmesu ayaṃ ādīnavoyeva bahu.",
  "atk-s0201a0:1715_6": "Assādo pana himavantaṃ upanidhāya sāsapo viya appo,",
  "atk-s0201a0:1715_7": "parittako.",
  "atk-s0201a0:1715_8": "Iti cepi mahānāmāti mahānāma evaṃ cepi ariyasāvakassa.",
  "atk-s0201a0:1715_9": "Yathābhūtanti yathāsabhāvaṃ.",
  "atk-s0201a0:1715_10": "Sammā nayena kāraṇena paññāya suṭṭhu diṭṭhaṃ hotīti dasseti.",
  "atk-s0201a0:1715_11": "Tattha paññāyāti vipassanāpaññāya,",
  "atk-s0201a0:1715_12": "heṭṭhāmaggadvayañāṇenāti attho.",
  "atk-s0201a0:1715_13": "So cāti so eva maggadvayena diṭṭhakāmādīnavo ariyasāvako.",
  "atk-s0201a0:1715_14": "Pītisukhanti iminā sappītikāni dve jhānāni dasseti.",
  "atk-s0201a0:1715_15": "Aññaṃ vā tato santataranti tato jhānadvayato santataraṃ aññaṃ uparijhānadvayañceva maggadvayañca.",
  "atk-s0201a0:1715_16": "Neva tāva anāvaṭṭī kāmesu hotīti atha kho so dve magge paṭivijjhitvā ṭhitopi ariyasāvako upari jhānānaṃ",
  "atk-s0201a0:1715_17": "vā maggānaṃ vā anadhigatattā neva tāva kāmesu anāvaṭṭī hoti,",
  "atk-s0201a0:1715_18": "anāvaṭṭino anābhogo na hoti.",
  "atk-s0201a0:1715_19": "Āvaṭṭino sābhogoyeva hoti. Kasmā?",
  "atk-s0201a0:1715_20": "Catūhi jhānehi vikkhambhanappahānassa,",
  "atk-s0201a0:1715_21": "dvīhi maggehi samucchedappahānassa abhāvā.",
  "atk-s0201a0:1716_0": "Mayhampi khoti na kevalaṃ tuyheva,",
  "atk-s0201a0:1716_1": "atha kho mayhampi.",
  "atk-s0201a0:1716_2": "Pubbeva sambodhāti maggasambodhito paṭhamatarameva.",
  "atk-s0201a0:1716_3": "Paññāya sudiṭṭhaṃ hotīti ettha orodhanāṭakā pajahanapaññā adhippetā.",
  "atk-s0201a0:1716_4": "Pītisukhaṃ nājjhagamanti sappītikāni dve jhānāni na paṭilabhiṃ.",
  "atk-s0201a0:1716_5": "Aññaṃ vā tato santataranti idha upari jhānadvayaṃ ceva cattāro ca maggā adhippetā.",
  "atk-s0201a0:1716_6": "Paccaññāsinti paṭiaññāsiṃ.",
  "atk-s0201a0:1717_0": "179.",
  "atk-s0201a0:1717_1": "Ekamidāhaṃ mahānāma samayanti kasmā āraddhaṃ?",
  "atk-s0201a0:1717_2": "Ayaṃ pāṭiyekko anusandhi.",
  "atk-s0201a0:1717_3": "Heṭṭhā kāmānaṃ assādopi ādīnavopi kathito,",
  "atk-s0201a0:1717_4": "nissaraṇaṃ na kathitaṃ,",
  "atk-s0201a0:1717_5": "taṃ kathetuṃ ayaṃ desanā āraddhā.",
  "atk-s0201a0:1717_6": "Kāmasukhallikānuyogo hi eko anto attakilamathānuyogo ekoti imehi antehi muttaṃ mama sāsananti upari phalasamāpattisīsena",
  "atk-s0201a0:1717_7": "sakalasāsanaṃ dassetumpi ayaṃ desanā āraddhā.",
  "atk-s0201a0:1718_0": "Gijjhakūṭe pabbateti tassa pabbatassa gijjhasadisaṃ kūṭaṃ atthi,",
  "atk-s0201a0:1718_1": "tasmā gijjhakūṭoti vuccati.",
  "atk-s0201a0:1718_2": "Gijjhā vā tassa kūṭesu nivasantītipi gijjhakūṭoti vuccati.",
  "atk-s0201a0:1718_3": "Isigilipasseti isigilipabbatassa passe.",
  "atk-s0201a0:1718_4": "Kāḷasilāyanti kāḷavaṇṇe piṭṭhipāsāṇe.",
  "atk-s0201a0:1718_5": "Ubbhaṭṭhakā hontīti uddhaṃyeva ṭhitakā honti anisinnā.",
  "atk-s0201a0:1718_6": "Opakkamikāti ubbhaṭṭhakādinā attano upakkamena nibbattitā. Nigaṇṭho,",
  "atk-s0201a0:1718_7": "āvusoti aññaṃ kāraṇaṃ vattuṃ asakkontā nigaṇṭhassa upari pakkhipiṃsu.",
  "atk-s0201a0:1718_8": "Sabbaññū sabbadassāvīti so amhākaṃ satthā atītānāgatapaccuppannaṃ sabbaṃ jānāti passatīti dasseti.",
  "atk-s0201a0:1718_9": "Aparisesaṃ ñāṇadassanaṃ paṭijānātīti so amhākaṃ satthā aparisesaṃ dhammaṃ jānanto aparisesasaṅkhātaṃ ñāṇadassanaṃ paṭijānāti,",
  "atk-s0201a0:1718_10": "paṭijānanto ca evaṃ paṭijānāti “carato ca me tiṭṭhato ca…pe…",
  "atk-s0201a0:1718_11": "paccupaṭṭhita”nti.",
  "atk-s0201a0:1718_12": "Tattha satatanti niccaṃ.",
  "atk-s0201a0:1718_13": "Samitanti tasseva vevacanaṃ.",
  "atk-s0201a0:1719_0": "180.",
  "atk-s0201a0:1719_1": "Kiṃ pana tumhe, āvuso,",
  "atk-s0201a0:1719_2": "nigaṇṭhā jānātha ettakaṃ vā dukkhaṃ nijjiṇṇanti idaṃ bhagavā puriso nāma yaṃ karoti,",
  "atk-s0201a0:1719_3": "taṃ jānāti.",
  "atk-s0201a0:1719_4": "Vīsatikahāpaṇe iṇaṃ gahetvā dasa datvā “dasa me dinnā dasa avasiṭṭhā”ti jānāti,",
  "atk-s0201a0:1719_5": "tepi datvā “sabbaṃ dinna”nti jānāti.",
  "atk-s0201a0:1719_6": "Khettassa tatiyabhāgaṃ lāyitvā “eko bhāgo lāyito,",
  "atk-s0201a0:1719_7": "dve avasiṭṭhā”ti jānāti.",
  "atk-s0201a0:1719_8": "Puna ekaṃ lāyitvā “dve lāyitā,",
  "atk-s0201a0:1719_9": "eko avasiṭṭho”ti jānāti.",
  "atk-s0201a0:1719_10": "Tasmimpi lāyite “sabbaṃ niṭṭhita”nti jānāti,",
  "atk-s0201a0:1719_11": "evaṃ sabbakiccesu katañca akatañca jānāti,",
  "atk-s0201a0:1719_12": "tumhehipi tathā ñātabbaṃ siyāti dasseti.",
  "atk-s0201a0:1719_13": "Akusalānaṃ dhammānaṃ pahānanti iminā akusalaṃ pahāya kusalaṃ bhāvetvā suddhantaṃ patto nigaṇṭho nāma tumhākaṃ sāsane atthīti pucchati.",
  "atk-s0201a0:1720_0": "Evaṃ santeti tumhākaṃ evaṃ ajānanabhāve sati.",
  "atk-s0201a0:1720_1": "Luddāti luddācārā.",
  "atk-s0201a0:1720_2": "Lohitapāṇinoti pāṇe jīvitā voropentā lohitena makkhitapāṇino.",
  "atk-s0201a0:1720_3": "Pāṇaṃ hi hanantassapi yassa lohitena pāṇi na makkhiyati,",
  "atk-s0201a0:1720_4": "sopi lohitapāṇītveva vuccati.",
  "atk-s0201a0:1720_5": "Kurūrakammantāti dāruṇakammā.",
  "atk-s0201a0:1720_6": "Mātari pitari dhammikasamaṇabrāhmaṇādīsu ca katāparādhā.",
  "atk-s0201a0:1720_7": "Māgavikādayo vā kakkhaḷakammā.",
  "atk-s0201a0:1721_0": "Na kho, āvuso,",
  "atk-s0201a0:1721_1": "gotamāti idaṃ nigaṇṭhā “ayaṃ amhākaṃ vāde dosaṃ deti,",
  "atk-s0201a0:1721_2": "mayampissa dosaṃ āropemā”ti maññamānā ārabhiṃsu.",
  "atk-s0201a0:1721_3": "Tassattho, “āvuso,",
  "atk-s0201a0:1721_4": "gotama yathā tumhe paṇītacīvarāni dhārentā sālimaṃsodanaṃ bhuñjantā devavimānavaṇṇāya gandhakuṭiyā vasamānā sukhena sukhaṃ adhigacchatha,",
  "atk-s0201a0:1721_5": "na evaṃ sukhena sukhaṃ adhigantabbaṃ.",
  "atk-s0201a0:1721_6": "Yathā pana mayaṃ ukkuṭikappadhānādīhi nānappakāraṇaṃ dukkhaṃ anubhavāma,",
  "atk-s0201a0:1721_7": "evaṃ dukkhena sukhaṃ adhigantabba”nti.",
  "atk-s0201a0:1721_8": "Sukhena ca hāvusoti idaṃ sace sukhena ca sukhaṃ adhigantabbaṃ siyā.",
  "atk-s0201a0:1721_9": "Rājā adhigaccheyyāti dassanatthaṃ vuttaṃ.",
  "atk-s0201a0:1721_10": "Tattha māgadhoti magadharaṭṭhassa issaro.",
  "atk-s0201a0:1721_11": "Seniyoti tassa nāmaṃ.",
  "atk-s0201a0:1721_12": "Bimbīti attabhāvassa nāmaṃ.",
  "atk-s0201a0:1721_13": "So tassa sārabhūto dassanīyo pāsādiko attabhāvasamiddhiyā bimbisāroti vuccati.",
  "atk-s0201a0:1721_14": "Sukhavihāritaroti idaṃ te nigaṇṭhā rañño tīsu pāsādesu tividhavayehi nāṭakehi saddhiṃ sampattianubhavanaṃ sandhāya vadanti.",
  "atk-s0201a0:1721_15": "Addhāti ekaṃsena.",
  "atk-s0201a0:1721_16": "Sahasā appaṭisaṅkhāti sāhasaṃ katvā,",
  "atk-s0201a0:1721_17": "appaccavekkhitvāva yathā ratto rāgavasena duṭṭho dosavasena mūḷho mohavasena bhāsati,",
  "atk-s0201a0:1721_18": "evamevaṃ vācā bhāsitāti dasseti.",
  "atk-s0201a0:1722_0": "Tattha paṭipucchissāmīti tasmiṃ atthe pucchissāmi.",
  "atk-s0201a0:1722_1": "Yathā vo khameyyāti yathā tumhākaṃ rucceyya.",
  "atk-s0201a0:1722_2": "Pahotīti sakkoti.",
  "atk-s0201a0:1723_0": "Aniñjamānoti acalamāno.",
  "atk-s0201a0:1723_1": "Ekantasukhaṃ paṭisaṃvedīti nirantarasukhaṃ paṭisaṃvedī.",
  "atk-s0201a0:1723_2": "“Ahaṃ kho, āvuso,",
  "atk-s0201a0:1723_3": "nigaṇṭhā pahomi…pe…",
  "atk-s0201a0:1723_4": "ekantasukhaṃ paṭisaṃvedī”ti idaṃ attano phalasamāpattisukhaṃ dassento āha.",
  "atk-s0201a0:1723_5": "Ettha ca kathāpatiṭṭhāpanatthaṃ rājavāre satta ādiṃ katvā pucchā katā.",
  "atk-s0201a0:1723_6": "Satta rattindivāni nappahotīti hi vutte cha pañca cattārīti sukhaṃ pucchituṃ hoti.",
  "atk-s0201a0:1723_7": "Suddhavāre pana sattāti vutte puna cha pañca cattārīti vuccamānaṃ anacchariyaṃ hoti,",
  "atk-s0201a0:1723_8": "tasmā ekaṃ ādiṃ katvā desanā katā.",
  "atk-s0201a0:1723_9": "Sesaṃ sabbattha uttānatthamevāti.",
  "atk-s0201a0:1724_0": "Papañcasūdaniyā majjhimanikāyaṭṭhakathāya",
  "atk-s0201a0:1725_0": "Cūḷadukkhakkhandhasuttavaṇṇanā niṭṭhitā.",
  "atk-s0201a0:1726_0": "5. Anumānasuttavaṇṇanā",
  "atk-s0201a0:1727_0": "181.",
  "atk-s0201a0:1727_1": "Evaṃ me sutanti anumānasuttaṃ.",
  "atk-s0201a0:1727_2": "Tattha bhaggesūti evaṃnāmake janapade,",
  "atk-s0201a0:1727_3": "vacanattho panettha vuttānusāreneva veditabbo.",
  "atk-s0201a0:1727_4": "Susumāragireti evaṃnāmake nagare.",
  "atk-s0201a0:1727_5": "Tassa kira nagarassa vatthupariggahadivase avidūre udakarahade suṃsumāro saddamakāsi,",
  "atk-s0201a0:1727_6": "giraṃ nicchāresi.",
  "atk-s0201a0:1727_7": "Atha nagare niṭṭhite suṃsumāragiraṃ tvevassa nāmaṃ akaṃsu.",
  "atk-s0201a0:1727_8": "Bhesakaḷāvaneti bhesakaḷānāmake vane.",
  "atk-s0201a0:1727_9": "“Bhesagaḷāvane”tipi pāṭho.",
  "atk-s0201a0:1727_10": "Migadāyeti taṃ vanaṃ migapakkhīnaṃ abhayadinnaṭṭhāne jātaṃ,",
  "atk-s0201a0:1727_11": "tasmā migadāyoti vuccati.",
  "atk-s0201a0:1728_0": "Pavāretīti icchāpeti.",
  "atk-s0201a0:1728_1": "Vadantūti ovādānusāsanivasena vadantu,",
  "atk-s0201a0:1728_2": "anusāsantūti attho.",
  "atk-s0201a0:1728_3": "Vacanīyomhīti ahaṃ tumhehi vattabbo,",
  "atk-s0201a0:1728_4": "anusāsitabbo ovaditabboti attho.",
  "atk-s0201a0:1728_5": "So ca hoti dubbacoti so ca dukkhena vattabbo hoti,",
  "atk-s0201a0:1728_6": "vutto na sahati.",
  "atk-s0201a0:1728_7": "Dovacassakaraṇehīti dubbacabhāvakārakehi upari āgatehi soḷasahi dhammehi.",
  "atk-s0201a0:1728_8": "Appadakkhiṇaggāhī anusāsaninti yo hi vuccamāno tumhe maṃ kasmā vadatha,",
  "atk-s0201a0:1728_9": "ahaṃ attano kappiyākappiyaṃ sāvajjānavajjaṃ atthānatthaṃ jānāmīti vadati.",
  "atk-s0201a0:1728_10": "Ayaṃ anusāsaniṃ padakkhiṇato na gaṇhāti,",
  "atk-s0201a0:1728_11": "vāmato gaṇhāti,",
  "atk-s0201a0:1728_12": "tasmā appadakkhiṇaggāhīti vuccati.",
  "atk-s0201a0:1729_0": "Pāpikānaṃ icchānanti lāmakānaṃ asantasambhavanapatthanānaṃ.",
  "atk-s0201a0:1729_1": "Paṭippharatīti paṭiviruddho,",
  "atk-s0201a0:1729_2": "paccanīko hutvā tiṭṭhati,",
  "atk-s0201a0:1729_3": "apasādetīti kiṃ nu kho tuyhaṃ bālassa abyattassa bhaṇitena,",
  "atk-s0201a0:1729_4": "tvampi nāma bhaṇitabbaṃ maññissasīti evaṃ ghaṭṭeti.",
  "atk-s0201a0:1729_5": "Paccāropetīti,",
  "atk-s0201a0:1729_6": "tvampi khosi itthannāmaṃ āpattiṃ āpanno,",
  "atk-s0201a0:1729_7": "taṃ tāva paṭikarohīti evaṃ paṭiāropeti.",
  "atk-s0201a0:1730_0": "Aññenaññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ vā paṭicchādeti.",
  "atk-s0201a0:1730_1": "“Āpattiṃ āpannosī”ti vutte “ko āpanno,",
  "atk-s0201a0:1730_2": "kiṃ āpanno,",
  "atk-s0201a0:1730_3": "kismiṃ āpanno,",
  "atk-s0201a0:1730_4": "kaṃ bhaṇatha,",
  "atk-s0201a0:1730_5": "kiṃ bhaṇathā”ti vā vadati.",
  "atk-s0201a0:1730_6": "“Evarūpaṃ kiñci tayā diṭṭha”nti vutte “na suṇāmī”ti sotaṃ vā upaneti.",
  "atk-s0201a0:1730_7": "Bahiddhā kathaṃ apanāmetīti “itthannāmaṃ āpattiṃ āpannosī”ti puṭṭho “pāṭaliputtaṃ gatomhī”ti vatvā puna “na tava pāṭaliputtagamanaṃ pucchāma,",
  "atk-s0201a0:1730_8": "āpattiṃ pucchāmā”ti vutte “tato rājagehaṃ gatomhī”ti,",
  "atk-s0201a0:1730_9": "rājagehaṃ vā yāhi brāhmaṇagehaṃ vā,",
  "atk-s0201a0:1730_10": "āpattiṃ āpannosīti.",
  "atk-s0201a0:1730_11": "Tattha me sūkaramaṃsaṃ laddhantiādīni vadanto kathaṃ bahiddhā vikkhipati.",
  "atk-s0201a0:1731_0": "Apadāneti attano cariyāya.",
  "atk-s0201a0:1731_1": "Na sampāyatīti, āvuso,",
  "atk-s0201a0:1731_2": "tvaṃ kuhiṃ vasasi,",
  "atk-s0201a0:1731_3": "kaṃ nissāya vasasīti vā,",
  "atk-s0201a0:1731_4": "yaṃ tvaṃ vadesi “mayā esa āpattiṃ āpajjanno diṭṭho”ti.",
  "atk-s0201a0:1731_5": "Tvaṃ tasmiṃ samaye kiṃ karosi,",
  "atk-s0201a0:1731_6": "ayaṃ kiṃ karoti,",
  "atk-s0201a0:1731_7": "kattha vā tvaṃ acchasi kattha vā ayantiādinā nayena cariyaṃ puṭṭho sampādetvā kathetuṃ na sakkoti.",
  "atk-s0201a0:1732_0": "183.",
  "atk-s0201a0:1732_1": "Tatrāvusoti, āvuso,",
  "atk-s0201a0:1732_2": "tesu soḷasasu dhammesu.",
  "atk-s0201a0:1732_3": "Attanāva attānaṃ evaṃ anuminitabbanti evaṃ attanāva attā anumetabbo tuletabbo tīretabbo.",
  "atk-s0201a0:1733_0": "184.",
  "atk-s0201a0:1733_1": "Paccavekkhitabbanti paccavekkhitabbo.",
  "atk-s0201a0:1733_2": "Ahorattānusikkhināti divāpi rattimpi sikkhantena,",
  "atk-s0201a0:1733_3": "ratiñca divā ca kusalesu dhammesu sikkhantena pītipāmojjameva uppādetabbanti attho.",
  "atk-s0201a0:1734_0": "Acche vā udakapatteti pasanne vā udakabhājane.",
  "atk-s0201a0:1734_1": "Mukhanimittanti mukhapaṭibimbaṃ.",
  "atk-s0201a0:1734_2": "Rajanti āgantukarajaṃ.",
  "atk-s0201a0:1734_3": "Aṅgaṇanti tattha jātakaṃ tilakaṃ vā piḷakaṃ vā.",
  "atk-s0201a0:1734_4": "Sabbepime pāpake akusale dhamme pahīneti iminā sabbappahānaṃ kathesi. Kathaṃ?",
  "atk-s0201a0:1734_5": "Ettakā akusalā dhammā pabbajitassa nānucchavikāti paṭisaṅkhānaṃ uppādayato hi paṭisaṅkhānappahānaṃkathitaṃ hoti.",
  "atk-s0201a0:1734_6": "Sīlaṃ padaṭṭhānaṃ katvā kasiṇaparikammaṃ ārabhitvā aṭṭha samāpattiyo nibbattentassa vikkhambhanappahānaṃ kathitaṃ.",
  "atk-s0201a0:1734_7": "Samāpattiṃ padaṭṭhānaṃ katvā vipassanaṃ vaḍḍhentassa tadaṅgappahānaṃ kathitaṃ.",
  "atk-s0201a0:1734_8": "Vipassanaṃ vaḍḍhetvā maggaṃ bhāventassa samucchedappahānaṃ kathitaṃ.",
  "atk-s0201a0:1734_9": "Phale āgate paṭippassaddhippahānaṃ,",
  "atk-s0201a0:1734_10": "nibbāne āgate nissaraṇappahānanti evaṃ imasmiṃ sutte sabbappahānaṃ kathitaṃva hoti.",
  "atk-s0201a0:1735_0": "Idañhi suttaṃ bhikkhupātimokkhaṃ nāmāti porāṇā vadanti.",
  "atk-s0201a0:1735_1": "Idaṃ divasassa tikkhattuṃ paccavekkhitabbaṃ.",
  "atk-s0201a0:1735_2": "Pāto eva vasanaṭṭhānaṃ pavisitvā nisinnena “ime ettakā kilesā atthi nu kho mayhaṃ natthī”ti paccavekkhitabbā.",
  "atk-s0201a0:1735_3": "Sace atthīti passati,",
  "atk-s0201a0:1735_4": "tesaṃ pahānāya vāyamitabbaṃ.",
  "atk-s0201a0:1735_5": "No ce passati,",
  "atk-s0201a0:1735_6": "supabbajitosmīti attamanena bhavitabbaṃ.",
  "atk-s0201a0:1735_7": "Bhattakiccaṃ katvā rattiṭṭhāne vā divāṭṭhāne vā nisīditvāpi paccavekkhitabbaṃ.",
  "atk-s0201a0:1735_8": "Sāyaṃ vasanaṭṭhāne nisīditvāpi paccavekkhitabbaṃ.",
  "atk-s0201a0:1735_9": "Tikkhattuṃ asakkontena dve vāre paccavekkhitabbaṃ.",
  "atk-s0201a0:1735_10": "Dve vāre asakkontena pana avassaṃ ekavāraṃ paccavekkhitabbaṃ,",
  "atk-s0201a0:1735_11": "appaccavekkhituṃ na vaṭṭatīti vadanti.",
  "atk-s0201a0:1735_12": "Sesaṃ sabbattha uttānatthamevāti.",
  "atk-s0201a0:1736_0": "Papañcasūdaniyā majjhimanikāyaṭṭhakathāya",
  "atk-s0201a0:1737_0": "Anumānasuttavaṇṇanā niṭṭhitā.",
  "atk-s0201a0:1738_0": "6. Cetokhilasuttavaṇṇanā",
  "atk-s0201a0:1739_0": "185.",
  "atk-s0201a0:1739_1": "Evaṃ me sutanti cetokhilasuttaṃ.",
  "atk-s0201a0:1739_2": "Tattha cetokhilāti cittassa thaddhabhāvā kacavarabhāvā khāṇukabhāvā.",
  "atk-s0201a0:1739_3": "Cetaso vinibandhāti cittaṃ bandhitvā muṭṭhiyaṃ katvā viya gaṇhantīti cetaso vinibandhā.",
  "atk-s0201a0:1739_4": "Vuddhintiādīsu sīlena vuddhiṃ,",
  "atk-s0201a0:1739_5": "maggena viruḷhiṃ,",
  "atk-s0201a0:1739_6": "nibbānena vepullaṃ.",
  "atk-s0201a0:1739_7": "Sīlasamādhīhi vā vuddhiṃ,",
  "atk-s0201a0:1739_8": "vipassanāmaggehi viruḷhiṃ,",
  "atk-s0201a0:1739_9": "phalanibbānehi vepullaṃ.",
  "atk-s0201a0:1739_10": "Satthari kaṅkhatīti satthu sarīre vā guṇe vā kaṅkhati.",
  "atk-s0201a0:1739_11": "Sarīre kaṅkhamāno dvattiṃsavaralakkhaṇappaṭimaṇḍitaṃ nāma sarīraṃ atthi nu kho natthīti kaṅkhati,",
  "atk-s0201a0:1739_12": "guṇe kaṅkhamāno atītānāgatapaccuppannajānanasamatthaṃ sabbaññutaññāṇaṃ atthi nu kho natthīti kaṅkhati.",
  "atk-s0201a0:1739_13": "Vicikicchatīti vicinanto kicchati,",
  "atk-s0201a0:1739_14": "dukkhaṃ āpajjati,",
  "atk-s0201a0:1739_15": "vinicchetuṃ na sakkoti.",
  "atk-s0201a0:1739_16": "Nādhimuccatīti evametanti adhimokkhaṃ na paṭilabhati.",
  "atk-s0201a0:1739_17": "Na sampasīdatīti guṇesu otaritvā nibbicikicchabhāvena pasīdituṃ,",
  "atk-s0201a0:1739_18": "anāvilo bhavituṃ na sakkoti.",
  "atk-s0201a0:1739_19": "Ātappāyāti kilesasantāpakavīriyakaraṇatthāya.",
  "atk-s0201a0:1739_20": "Anuyogāyāti punappunaṃ yogāya.",
  "atk-s0201a0:1739_21": "Sātaccāyāti satatakiriyāya padhānāyāti padahanatthāya.",
  "atk-s0201a0:1739_22": "Ayaṃ paṭhamo cetokhiloti ayaṃ satthari vicikicchāsaṅkhāto paṭhamo cittassa thaddhabhāvo,",
  "atk-s0201a0:1739_23": "evametassa bhikkhuno appahīno hoti.",
  "atk-s0201a0:1739_24": "Dhammeti pariyattidhamme ca paṭivedhadhamme ca.",
  "atk-s0201a0:1739_25": "Pariyattidhamme kaṅkhamāno,",
  "atk-s0201a0:1739_26": "tepiṭakaṃ buddhavacanaṃ caturāsīti dhammakkhandhasahassānīti vadanti,",
  "atk-s0201a0:1739_27": "atthi nu kho etaṃ natthīti kaṅkhati.",
  "atk-s0201a0:1739_28": "Paṭivedhadhamme kaṅkhamāno vipassanānissando maggo nāma,",
  "atk-s0201a0:1739_29": "magganissando phalaṃ nāma,",
  "atk-s0201a0:1739_30": "sabbasaṅkhārapaṭinissaggo nibbānaṃ nāmāti vadanti.",
  "atk-s0201a0:1739_31": "Taṃ atthi nu kho natthīti kaṅkhati.",
  "atk-s0201a0:1739_32": "Saṅghe kaṅkhatīti suppaṭipannotiādīnaṃ padānaṃ vasena evarūpaṃ paṭipadaṃ paṭipannā cattāro maggaṭṭhā",
  "atk-s0201a0:1739_33": "cattāro phalaṭṭhāti aṭṭhannaṃ puggalānaṃ samūhabhūto saṅgho nāma,",
  "atk-s0201a0:1739_34": "so atthi nu kho natthīti kaṅkhati.",
  "atk-s0201a0:1739_35": "Sikkhāya kaṅkhamāno adhisīlasikkhā nāma adhicittasikkhā nāma adhipaññāsikkhā nāmāti vadanti.",
  "atk-s0201a0:1739_36": "Sā atthi nu kho natthīti kaṅkhati.",
  "atk-s0201a0:1739_37": "Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo kacavarabhāvo khāṇukabhāvo.",
  "atk-s0201a0:1740_0": "186.",
  "atk-s0201a0:1740_1": "Vinibandhesu kāmeti vatthukāmepi kilesakāmepi.",
  "atk-s0201a0:1740_2": "Kāyeti attano kāye.",
  "atk-s0201a0:1740_3": "Rūpeti bahiddhā rūpe.",
  "atk-s0201a0:1740_4": "Yāvadatthanti yattakaṃ icchati, tattakaṃ.",
  "atk-s0201a0:1740_5": "Udarāvadehakanti udarapūraṃ.",
  "atk-s0201a0:1740_6": "Tañhi udaraṃ avadehanato udarāvadehakanti vuccati.",
  "atk-s0201a0:1740_7": "Seyyasukhanti mañcapīṭhasukhaṃ,",
  "atk-s0201a0:1740_8": "utusukhaṃ vā.",
  "atk-s0201a0:1740_9": "Passasukhanti yathā samparivattakaṃ sayantassa dakkhiṇapassavāmapassānaṃ sukhaṃ hoti,",
  "atk-s0201a0:1740_10": "evaṃ uppannasukhaṃ.",
  "atk-s0201a0:1740_11": "Middhasukhanti niddāsukhaṃ.",
  "atk-s0201a0:1740_12": "Anuyuttoti yuttapayutto viharati.",
  "atk-s0201a0:1741_0": "Paṇidhāyāti patthayitvā.",
  "atk-s0201a0:1741_1": "Sīlenātiādīsu sīlanti catupārisuddhisīlaṃ.",
  "atk-s0201a0:1741_2": "Vatanti vatasamādānaṃ.",
  "atk-s0201a0:1741_3": "Tapoti tapacaraṇaṃ.",
  "atk-s0201a0:1741_4": "Brahmacariyanti methunavirati.",
  "atk-s0201a0:1741_5": "Devo vā bhavissāmīti mahesakkhadevo vā bhavissāmi.",
  "atk-s0201a0:1741_6": "Devaññataro vāpi appesakkhadevesu vā aññataro.",
  "atk-s0201a0:1742_0": "189.",
  "atk-s0201a0:1742_1": "Iddhipādesu chandaṃ nissāya pavatto samādhi chandasamādhi.",
  "atk-s0201a0:1742_2": "Padhānabhūtā saṅkhārā padhānasaṅkhārā.",
  "atk-s0201a0:1742_3": "Samannāgatanti tehi dhammehi upetaṃ.",
  "atk-s0201a0:1742_4": "Iddhiyā pādaṃ,",
  "atk-s0201a0:1742_5": "iddhibhūtaṃ vā pādanti iddhipādaṃ.",
  "atk-s0201a0:1742_6": "Sesesupi eseva nayo,",
  "atk-s0201a0:1742_7": "ayamettha saṅkhepo.",
  "atk-s0201a0:1742_8": "Vitthāro pana iddhipādavibhaṅge āgato yeva.",
  "atk-s0201a0:1742_9": "Visuddhimaggepissa attho dīpito.",
  "atk-s0201a0:1742_10": "Iti imehi catūhi iddhipādehi vikkhambhanappahānaṃ kathitaṃ.",
  "atk-s0201a0:1742_11": "Ussoḷhīyeva pañcamīti ettha ussoḷhīti sabbattha kattabbavīriyaṃ dasseti.",
  "atk-s0201a0:1742_12": "Ussoḷhīpannarasaṅgasamannāgatoti pañca cetokhilappahānāni pañca vinibandhappahānāni cattāro iddhipādā",
  "atk-s0201a0:1742_13": "ussoḷhīti evaṃ ussoḷhiyā saddhiṃ pannarasahi aṅgehi samannāgato.",
  "atk-s0201a0:1742_14": "Bhabboti anurūpo,",
  "atk-s0201a0:1742_15": "anucchaviko.",
  "atk-s0201a0:1742_16": "Abhinibbhidāyāti ñāṇena kilesabhedāya.",
  "atk-s0201a0:1742_17": "Sambodhāyāti catumaggasambodhāya.",
  "atk-s0201a0:1742_18": "Anuttarassāti seṭṭhassa.",
  "atk-s0201a0:1742_19": "Yogakkhemassāti catūhi yogehi khemassa arahattassa.",
  "atk-s0201a0:1742_20": "Adhigamāyāti paṭilābhāya.",
  "atk-s0201a0:1742_21": "Seyyathāti opammatthe nipāto.",
  "atk-s0201a0:1742_22": "Pīti sambhāvanatthe.",
  "atk-s0201a0:1742_23": "Ubhayenapi seyyathāpi nāma,",
  "atk-s0201a0:1742_24": "bhikkhaveti dasseti.",
  "atk-s0201a0:1743_0": "Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā vuttappakārato ūnādhikānipi aṇḍāni honti,",
  "atk-s0201a0:1743_1": "vacanasiliṭṭhatāya pana evaṃ vuttaṃ.",
  "atk-s0201a0:1743_2": "Evañhi loke siliṭṭhaṃ vacanaṃ hoti.",
  "atk-s0201a0:1743_3": "Tānassūti tāni assu,",
  "atk-s0201a0:1743_4": "bhaveyyunti attho.",
  "atk-s0201a0:1743_5": "Kukkuṭiyā sammā adhisayitānīti tāya janettiyā kukkuṭiyā pakkhe pasāretvā tesaṃ upari sayantiyā sammā adhisayitāni.",
  "atk-s0201a0:1743_6": "Sammā pariseditānīti kālena kālaṃ utuṃ gāhāpentiyā suṭṭhu samantato seditāni usmīkatāni.",
  "atk-s0201a0:1743_7": "Sammā paribhāvitānīti kālena kālaṃ suṭṭhu samantato bhāvitāni,",
  "atk-s0201a0:1743_8": "kukkuṭagandhaṃ gāhāpitānīti attho.",
  "atk-s0201a0:1743_9": "Kiñcāpi tassā kukkuṭiyāti tassā kukkuṭiyā imaṃ tividhakiriyākaraṇena appamādaṃ katvā kiñcāpi na evaṃ icchā uppajjeyya.",
  "atk-s0201a0:1743_10": "Atha kho bhabbāva teti atha kho te kukkuṭapotakā vuttanayena sotthinā abhinibbhijjituṃ bhabbāva.",
  "atk-s0201a0:1743_11": "Te hi yasmā tāya kukkuṭiyā evaṃ tīhākārehi tāni aṇḍāni paripālīyamānāni na pūtīni honti.",
  "atk-s0201a0:1743_12": "Yopi nesaṃ allasineho,",
  "atk-s0201a0:1743_13": "sopi pariyādānaṃ gacchati,",
  "atk-s0201a0:1743_14": "kapālaṃ tanukaṃ hoti,",
  "atk-s0201a0:1743_15": "pādanakhasikhā ca mukhatuṇḍakañca kharaṃ hoti,",
  "atk-s0201a0:1743_16": "sayaṃ paripākaṃ gacchati,",
  "atk-s0201a0:1743_17": "kapālassa tanuttā bahi āloko anto paññāyati,",
  "atk-s0201a0:1743_18": "tasmā “ciraṃ vata mayaṃ saṅkuṭitahatthapādā sambādhe sayimhā,",
  "atk-s0201a0:1743_19": "ayañca bahi āloko dissati,",
  "atk-s0201a0:1743_20": "ettha dāni no sukhavihāro bhavissatī”ti nikkhamitukāmā hutvā kapālaṃ pādena paharanti,",
  "atk-s0201a0:1743_21": "gīvaṃ pasārenti,",
  "atk-s0201a0:1743_22": "tato taṃ kapālaṃ dvedhā bhijjati.",
  "atk-s0201a0:1743_23": "Atha te pakkhe vidhunantā taṅkhaṇānurūpaṃ viravantā nikkhamantiyeva,",
  "atk-s0201a0:1743_24": "nikkhamitvā ca gāmakkhettaṃ upasobhayamānā vicaranti.",
  "atk-s0201a0:1744_0": "Evameva khoti idaṃ opammasampaṭipādanaṃ.",
  "atk-s0201a0:1744_1": "Taṃ evaṃ atthena saṃsandetvā veditabbaṃ –",
  "atk-s0201a0:1744_2": "tassā kukkuṭiyā aṇḍesu tividhakiriyākaraṇaṃ viya hi imassa bhikkhuno ussoḷhīpannarasehi aṅgehi samannāgatabhāvo.",
  "atk-s0201a0:1744_3": "Kukkuṭiyā tividhakiriyāsampādanena aṇḍānaṃ apūtibhāvo viya pannarasaṅgasamannāgatassa bhikkhuno tividhānupassanāsampādanena",
  "atk-s0201a0:1744_4": "vipassanāñāṇassa aparihāni.",
  "atk-s0201a0:1744_5": "Tassā tividhakiriyākaraṇena aṇḍānaṃ allasinehapariyādānaṃ viya tassa bhikkhuno tividhānupassanāsampādanena bhavattayānugatanikantisinehapariyādānaṃ.",
  "atk-s0201a0:1744_6": "Aṇḍakalāpānaṃ tanubhāvo viya bhikkhuno avijjaṇḍakosassa tanubhāvo.",
  "atk-s0201a0:1744_7": "Kukkuṭapotakānaṃ pādanakhamutuṇḍakānaṃ thaddhakharabhāvo viya bhikkhuno vipassanāñāṇassa tikkhakharavippasannasūrabhāvo.",
  "atk-s0201a0:1744_8": "Kukkuṭapotakānaṃ pariṇāmakālo viya bhikkhuno vipassanāñāṇassa pariṇāmakālo vaḍḍhitakālo gabbhaggahaṇakālo.",
  "atk-s0201a0:1744_9": "Kukkuṭapotakānaṃ pādanakhasikhāya vā mukhatuṇḍakena vā aṇḍakosaṃ padāletvā pakkhe papphoṭetvā sotthinā",
  "atk-s0201a0:1744_10": "abhinikkhamanakālo viya tassa bhikkhuno vipassanāñāṇagabbhaṃ gaṇhāpetvā vicarantassa tajjātikaṃ utusappāyaṃ",
  "atk-s0201a0:1744_11": "vā bhojanasappāyaṃ vā puggalasappāyaṃ vā dhammassavanasappāyaṃ vā labhitvā ekāsane nisinnasseva vipassanaṃ",
  "atk-s0201a0:1744_12": "vaḍḍhentassa anupubbādhigatena arahattamaggena avijjaṇḍakosaṃ padāletvā abhiññāpakkhe papphoṭetvā sotthinā",
  "atk-s0201a0:1744_13": "arahattappattakālo veditabbo.",
  "atk-s0201a0:1744_14": "Yathā pana kukkuṭapotakānaṃ pariṇatabhāvaṃ ñatvā mātāpi aṇḍakosaṃ bhindati,",
  "atk-s0201a0:1744_15": "evaṃ tathārūpassa bhikkhuno ñāṇaparipākaṃ ñatvā satthāpi –",
  "atk-s0201a0:1745_0": "“Ucchinda sinehamattano, kumudaṃ sāradikaṃva pāṇinā;",
  "atk-s0201a0:1746_0": "Santimaggameva brūhaya, nibbānaṃ sugatena desita”nti. –",
  "atk-s0201a0:1747_0": "Ādinā nayena obhāsaṃ pharitvā gāthāya avijjaṇḍakosaṃ paharati,",
  "atk-s0201a0:1747_1": "so gāthāpariyosāne avijjāṇḍakosaṃ bhinditvā arahattaṃ pāpuṇāti.",
  "atk-s0201a0:1747_2": "Tato paṭṭhāya yathā te kukkuṭapotakā gāmakkhettaṃ upasobhayamānā tattha tattha vicaranti,",
  "atk-s0201a0:1747_3": "evaṃ ayampi mahākhīṇāsavo nibbānarammaṇaṃ phalasamāpattiṃ appetvā saṅghārāmaṃ upasobhayamāno vicarati.",
  "atk-s0201a0:1748_0": "Iti imasmiṃ sutte cattāri pahānāni kathitāni. Kathaṃ?",
  "atk-s0201a0:1748_1": "Cetokhilānañhi cetovinibandhānaṃ pahānena paṭisaṅkhānappapahānaṃ kathitaṃ,",
  "atk-s0201a0:1748_2": "iddhipādehi vikkhambhanappahānaṃ kathita,",
  "atk-s0201a0:1748_3": "magge āgate samucchedappahānaṃ kathitaṃ,",
  "atk-s0201a0:1748_4": "phale āgate paṭippassaddhippahānaṃ kathitaṃ.",
  "atk-s0201a0:1748_5": "Sesaṃ sabbattha uttānatthamevāti.",
  "atk-s0201a0:1749_0": "Papañcasūdaniyā majjhimanikāyaṭṭhakathāya",
  "atk-s0201a0:1750_0": "Cetokhilasuttavaṇṇanā niṭṭhitā.",
  "atk-s0201a0:1751_0": "7. Vanapatthapariyāyasuttavaṇṇanā",
  "atk-s0201a0:1752_0": "190.",
  "atk-s0201a0:1752_1": "Evaṃ me sutanti vanapatthapariyāyaṃ.",
  "atk-s0201a0:1752_2": "Tattha vanapatthapariyāyanti vanapatthakāraṇaṃ,",
  "atk-s0201a0:1752_3": "vanapatthadesanaṃ vā.",
  "atk-s0201a0:1753_0": "191.",
  "atk-s0201a0:1753_1": "Vanapatthaṃ upanissāya viharatīti manussūpacārātikkantaṃ vanasaṇḍasenāsanaṃ nissāya samaṇadhammaṃ karonto viharati.",
  "atk-s0201a0:1753_2": "Anupaṭṭhitātiādīsu pubbe anupaṭṭhitā sati taṃ upanissāya viharatopi na upaṭṭhāti,",
  "atk-s0201a0:1753_3": "pubbe asamāhitaṃ cittaṃ na samādhiyati,",
  "atk-s0201a0:1753_4": "pubbe aparikkhīṇā āsavā na parikkhayaṃ gacchanti,",
  "atk-s0201a0:1753_5": "pubbe ananuppattaṃ anuttaraṃ yogakkhemasaṅkhātaṃ arahattañca na pāpuṇātīti attho.",
  "atk-s0201a0:1753_6": "Jīvitaparikkhārāti jīvitasambhārā.",
  "atk-s0201a0:1753_7": "Samudānetabbāti samāharitabbā.",
  "atk-s0201a0:1753_8": "Kasirena samudāgacchantīti dukkhena uppajjanti.",
  "atk-s0201a0:1753_9": "Rattibhāgaṃ vā divasabhāgaṃ vāti rattikoṭṭhāse vā divasakoṭṭhāse vā.",
  "atk-s0201a0:1753_10": "Ettha ca rattibhāge paṭisañcikkhamānena ñatvā rattiṃyeva pakkamitabbaṃ,",
  "atk-s0201a0:1753_11": "rattiṃ caṇḍavāḷādīnaṃ paribandhe sati aruṇuggamanaṃ āgametabbaṃ.",
  "atk-s0201a0:1753_12": "Divasabhāge ñatvā divāva pakkamitabbaṃ,",
  "atk-s0201a0:1753_13": "divā paribandhe sati sūriyatthaṅgamanaṃ āgametabbaṃ.",
  "atk-s0201a0:1754_0": "192.",
  "atk-s0201a0:1754_1": "Saṅkhāpīti evaṃ samaṇadhammassa anipphajjanabhāvaṃ jānitvā.",
  "atk-s0201a0:1754_2": "Anantaravāre pana saṅkhāpīti evaṃ samaṇadhammassa nipphajjanabhāvaṃ jānitvā.",
  "atk-s0201a0:1755_0": "194. Yāvajīvanti yāva jīvitaṃ pavattati, tāva vatthabbameva.",
  "atk-s0201a0:1756_0": "195.",
  "atk-s0201a0:1756_1": "So puggaloti padassa nānubandhitabboti iminā sambandho.",
  "atk-s0201a0:1756_2": "Anāpucchāti idha pana taṃ puggalaṃ anāpucchā pakkamitabbanti attho.",
  "atk-s0201a0:1757_0": "197.",
  "atk-s0201a0:1757_1": "Saṅkhāpīti evaṃ samaṇadhammassa anipphajjanabhāvaṃ ñatvā so puggalo nānubandhitabbo,",
  "atk-s0201a0:1757_2": "taṃ āpucchā pakkamitabbaṃ.",
  "atk-s0201a0:1758_0": "198.",
  "atk-s0201a0:1758_1": "Api panujjamānenāpīti api nikkaḍḍhīyamānenāpi.",
  "atk-s0201a0:1758_2": "Evarūpo hi puggalo sacepi dārukalāpasataṃ vā udakaghaṭasataṃ vā vālikambaṇasataṃ vā daṇḍaṃ āharāpeti,",
  "atk-s0201a0:1758_3": "mā idha vasīti nikkaḍḍhāpeti vā,",
  "atk-s0201a0:1758_4": "taṃ taṃ khamāpetvā yāvajīvaṃ vatthabbamevāti.",
  "atk-s0201a0:1759_0": "Papañcasūdaniyā majjhimanikāyaṭṭhakathāya",
  "atk-s0201a0:1760_0": "Vanapatthapariyāyasuttavaṇṇanā niṭṭhitā.",
  "atk-s0201a0:1761_0": "8. Madhupiṇḍikasuttavaṇṇanā",
  "atk-s0201a0:1762_0": "199.",
  "atk-s0201a0:1762_1": "Evaṃ me sutanti madhupiṇḍikasuttaṃ.",
  "atk-s0201a0:1762_2": "Tattha mahāvananti himavantena saddhiṃ ekābaddhaṃ aropimaṃ jātivanaṃ,",
  "atk-s0201a0:1762_3": "na yathā vesāliyaṃ ropitāropitamissakaṃ.",
  "atk-s0201a0:1762_4": "Divāvihārāyāti divā paṭisallānatthāya.",
  "atk-s0201a0:1762_5": "Beluvalaṭṭhikāyāti taruṇabeluvarukkhassa.",
  "atk-s0201a0:1762_6": "Daṇḍapāṇīti na jarādubbalatāya daṇḍahattho.",
  "atk-s0201a0:1762_7": "Ayañhi taruṇo paṭhamavaye ṭhito,",
  "atk-s0201a0:1762_8": "daṇḍacittatāya pana suvaṇṇadaṇḍaṃ gahetvā vicarati,",
  "atk-s0201a0:1762_9": "tasmā daṇḍapāṇīti vutto.",
  "atk-s0201a0:1762_10": "Jaṅghāvihāranti jaṅghākilamathavinodanatthaṃ jaṅghācāraṃ.",
  "atk-s0201a0:1762_11": "Anucaṅkamamāno anuvicaramānoti ārāmadassana-",
  "atk-s0201a0:1762_12": "vanadassana-",
  "atk-s0201a0:1762_13": "pabbatadassanādīnaṃ atthāya ito cito ca vicaramāno.",
  "atk-s0201a0:1762_14": "Adhiccanikkhamano kiresa kadāci deva nikkhamitvā evaṃ vicarati.",
  "atk-s0201a0:1762_15": "Daṇḍamolubbhāti daṇḍaṃ olumbhitvā gopālakadārako viya daṇḍaṃ purato ṭhapetvā daṇḍamatthake dve hatthe",
  "atk-s0201a0:1762_16": "patiṭṭhāpetvā piṭṭhipāṇiṃ hanukena uppīḷetvā ekamantaṃ aṭṭhāsi.",
  "atk-s0201a0:1763_0": "200.",
  "atk-s0201a0:1763_1": "Kiṃvādīti kiṃdiṭṭhiko.",
  "atk-s0201a0:1763_2": "Kimakkhāyīti kiṃ katheti.",
  "atk-s0201a0:1763_3": "Ayaṃ rājā bhagavantaṃ avanditvā paṭisanthāramattakameva katvā pañhaṃ pucchati.",
  "atk-s0201a0:1763_4": "Tampi na aññātukāmatāya,",
  "atk-s0201a0:1763_5": "acittīkārena pucchati. Kasmā?",
  "atk-s0201a0:1763_6": "Devadattassa pakkhiko kiresa.",
  "atk-s0201a0:1763_7": "Devadatto attano santikaṃ āgacchamāne tathāgate bhindati.",
  "atk-s0201a0:1763_8": "So kira evaṃ vadeti “samaṇo gotamo amhākaṃ kulena saddhiṃ verī,",
  "atk-s0201a0:1763_9": "na no kulassa vuddhiṃ icchati.",
  "atk-s0201a0:1763_10": "Bhaginīpi me cakkavattiparibhogā,",
  "atk-s0201a0:1763_11": "taṃ pahāya ‘nassatesā’ti nikkhamitvā pabbaji.",
  "atk-s0201a0:1763_12": "Bhāgineyyopi me cakkavattibījanti ñatvā amhākaṃ kulassa vaḍḍhiyā atussanto ‘nassateta’nti tampi daharakāleyeva pabbājesi.",
  "atk-s0201a0:1763_13": "Ahaṃ pana tena vinā vattituṃ asakkonto anupabbajito.",
  "atk-s0201a0:1763_14": "Evaṃ pabbajitampi maṃ pabbajitadivasato paṭṭhāya na ujukehi akkhīhi oloketi.",
  "atk-s0201a0:1763_15": "Parisamajjhe bhāsantopi mahāpharasunā paharanto viya āpāyiko devadattotiādīni bhāsatī”ti.",
  "atk-s0201a0:1763_16": "Evaṃ ayampi rājā devadattena bhinno,",
  "atk-s0201a0:1763_17": "tasmā evamakāsi.",
  "atk-s0201a0:1764_0": "Atha bhagavā yathā ayaṃ rājā mayā pañhe pucchite na kathetīti vattuṃ na labhati,",
  "atk-s0201a0:1764_1": "yathā ca bhāsitassa atthaṃ na jānāti,",
  "atk-s0201a0:1764_2": "evamassa kathessāmīti tassānucchavikaṃ kathento yathāvādī khotiādimāha.",
  "atk-s0201a0:1765_0": "Tattha na kenaci loke viggayha tiṭṭhatīti loke kenaci saddhiṃ viggāhikakathaṃ na karoti na vivadati.",
  "atk-s0201a0:1765_1": "Tathāgato hi lokena saddhiṃ na vivadati;",
  "atk-s0201a0:1765_2": "loko pana tathāgatena saddhiṃ aniccanti vutte niccanti vadamāno, dukkhaṃ, anattā,",
  "atk-s0201a0:1765_3": "asubhanti vutte subhanti vadamāno vivadati.",
  "atk-s0201a0:1765_4": "Tenevāha “nāhaṃ,",
  "atk-s0201a0:1765_5": "bhikkhave,",
  "atk-s0201a0:1765_6": "lokena vivadāmi,",
  "atk-s0201a0:1765_7": "lokova kho,",
  "atk-s0201a0:1765_8": "bhikkhave,",
  "atk-s0201a0:1765_9": "mayā vivadati, tathā na,",
  "atk-s0201a0:1765_10": "bhikkhave,",
  "atk-s0201a0:1765_11": "dhammavādī kenaci lokasmiṃ vivadati,",
  "atk-s0201a0:1765_12": "adhammavādīva kho,",
  "atk-s0201a0:1765_13": "bhikkhave,",
  "atk-s0201a0:1765_14": "vivadatī”ti.",
  "atk-s0201a0:1765_15": "Yathāti yena kāraṇena.",
  "atk-s0201a0:1765_16": "Kāmehīti vatthukāmehipi kilesakāmehipi.",
  "atk-s0201a0:1765_17": "Taṃ brāhmaṇanti taṃ khīṇāsavaṃ brāhmaṇaṃ.",
  "atk-s0201a0:1765_18": "Akathaṃkathinti nibbicikicchaṃ.",
  "atk-s0201a0:1765_19": "Chinnakukkuccanti vippaṭisārakukkuccassa ceva hatthapādakukkuccassa ca chinnattā chinnakukkuccaṃ.",
  "atk-s0201a0:1765_20": "Bhavābhaveti punappunabbhave,",
  "atk-s0201a0:1765_21": "hīnapaṇīte vā bhave,",
  "atk-s0201a0:1765_22": "paṇīto hi bhavo vuddhippatto abhavoti vuccati.",
  "atk-s0201a0:1765_23": "Saññāti kilesasaññā.",
  "atk-s0201a0:1765_24": "Kilesāyeva vā idha saññānāmena vuttā,",
  "atk-s0201a0:1765_25": "tasmā yena kāraṇena kāmehi visaṃyuttaṃ viharantaṃ taṃ loke ninnāvādiṃ khīṇāsavabrāhmaṇaṃ kilesasaññā nānusenti,",
  "atk-s0201a0:1765_26": "tañca kāraṇaṃ ahaṃ vadāmīti ayamettha attho.",
  "atk-s0201a0:1765_27": "Iti bhagavā attano khīṇāsavabhāvaṃ dīpeti.",
  "atk-s0201a0:1765_28": "Nillāḷetvāti nīharitvā kīḷāpetvā.",
  "atk-s0201a0:1765_29": "Tivisākhanti tisākhaṃ.",
  "atk-s0201a0:1765_30": "Nalāṭikanti valibhaṅgaṃ nalāṭe tisso rājiyo dassento valibhaṅgaṃ vuṭṭhāpetvāti attho.",
  "atk-s0201a0:1765_31": "Daṇḍamolubbhāti daṇḍaṃ uppīḷetvā.",
  "atk-s0201a0:1765_32": "“Daṇḍamālubbhā”tipi pāṭho,",
  "atk-s0201a0:1765_33": "gahetvā pakkāmīti attho.",
  "atk-s0201a0:1766_0": "201.",
  "atk-s0201a0:1766_1": "Aññataroti nāmena apākaṭo eko bhikkhu.",
  "atk-s0201a0:1766_2": "So kira anusandhikusalo,",
  "atk-s0201a0:1766_3": "bhagavatā yathā daṇḍapāṇī na jānāti,",
  "atk-s0201a0:1766_4": "tathā mayā kathitanti vutte kinti nu kho bhagavatā aviññeyyaṃ katvā pañho kathitoti anusandhiṃ gahetvā",
  "atk-s0201a0:1766_5": "dasabalaṃ yācitvā imaṃ pañhaṃ bhikkhusaṅghassa pākaṭaṃ karissāmīti uṭṭhāyāsanā ekaṃsaṃ uttarāsaṅgaṃ karitvā",
  "atk-s0201a0:1766_6": "dasanakhasamujjalaṃ añjaliṃ paggayha kiṃvādī pana,",
  "atk-s0201a0:1766_7": "bhante bhagavātiādimāha.",
  "atk-s0201a0:1767_0": "Yatonidānanti bhāvanapuṃsakaṃ etaṃ,",
  "atk-s0201a0:1767_1": "yena kāraṇena yasmiṃ kāraṇe satīti attho.",
  "atk-s0201a0:1767_2": "Papañcasaññāsaṅkhāti ettha saṅkhāti koṭṭhāso.",
  "atk-s0201a0:1767_3": "Papañcasaññāti taṇhāmānadiṭṭhipapañcasampayuttā saññā,",
  "atk-s0201a0:1767_4": "saññānāmena vā papañcāyeva vuttā.",
  "atk-s0201a0:1767_5": "Tasmā papañcakoṭṭhāsāti ayamettha attho.",
  "atk-s0201a0:1767_6": "Samudācarantīti pavattanti.",
  "atk-s0201a0:1767_7": "Ettha ce natthi abhinanditabbanti yasmiṃ dvādasāyatanasaṅkhāte kāraṇe sati papañcasaññāsaṅkhā samudācaranti,",
  "atk-s0201a0:1767_8": "ettha ekāyatanampi ce abhinanditabbaṃ abhivaditabbaṃ ajjhositabbaṃ natthīti attho.",
  "atk-s0201a0:1767_9": "Tattha abhininditabbanti ahaṃ mamanti abhinanditabbaṃ.",
  "atk-s0201a0:1767_10": "Abhivaditabbanti ahaṃ mamāti vattabbaṃ.",
  "atk-s0201a0:1767_11": "Ajjhositabbanti ajjhositvā gilitvā pariniṭṭhapetvā gahetabbayuttaṃ.",
  "atk-s0201a0:1767_12": "Etenettha taṇhādīnaṃyeva appavattiṃ katheti.",
  "atk-s0201a0:1767_13": "Esevantoti ayaṃ abhinandanādīnaṃ natthibhāvova rāgānusayādīnaṃ anto.",
  "atk-s0201a0:1767_14": "Eseva nayo sabbattha.",
  "atk-s0201a0:1768_0": "Daṇḍādānādīsu pana yāya cetanāya daṇḍaṃ ādiyati,",
  "atk-s0201a0:1768_1": "sā daṇḍādānaṃ.",
  "atk-s0201a0:1768_2": "Yāya satthaṃ ādiyati parāmasati,",
  "atk-s0201a0:1768_3": "sā satthādānaṃ.",
  "atk-s0201a0:1768_4": "Matthakappattaṃ kalahaṃ.",
  "atk-s0201a0:1768_5": "Nānāgāhamattaṃ viggahaṃ.",
  "atk-s0201a0:1768_6": "Nānāvādamattaṃ vivādaṃ.",
  "atk-s0201a0:1768_7": "Tuvaṃ tuvanti evaṃ pavattaṃ tuvaṃ tuvaṃ.",
  "atk-s0201a0:1768_8": "Piyasuññakaraṇaṃ pesuññaṃ.",
  "atk-s0201a0:1768_9": "Ayathāsabhāvaṃ musāvādaṃ karoti,",
  "atk-s0201a0:1768_10": "sā musāvādoti veditabbā.",
  "atk-s0201a0:1768_11": "Ettheteti ettha dvādasasu āyatanesu ete kilesā.",
  "atk-s0201a0:1768_12": "Kilesā hi uppajjamānāpi dvādasāyatanāni nissāya uppajjanti,",
  "atk-s0201a0:1768_13": "nirujjhamānāpi dvādasasu āyatanesuyeva nirujjhanti.",
  "atk-s0201a0:1768_14": "Evaṃ yatthuppannā,",
  "atk-s0201a0:1768_15": "tattheva niruddhā honti.",
  "atk-s0201a0:1768_16": "Svāyamattho samudayasaccapañhena dīpetabbo –",
  "atk-s0201a0:1769_0": "“Sā kho panesā taṇhā kattha uppajjamānā uppajjati,",
  "atk-s0201a0:1769_1": "kattha nivisamānā nivisatī”ti vatvā –",
  "atk-s0201a0:1769_2": "“yaṃ loke piyarūpaṃ sātarūpaṃ,",
  "atk-s0201a0:1769_3": "etthesā taṇhā uppajjamānā uppajjati,",
  "atk-s0201a0:1769_4": "ettha nivisamānā nivisati.",
  "atk-s0201a0:1769_5": "Kiñca loke piyarūpaṃ sātarūpaṃ?",
  "atk-s0201a0:1769_6": "Cakkhu loke piyarūpaṃ sātarūpa”ntiādinā nayena dvādasasuyeva āyatanesu tassā uppatti ca nirodho ca vutto.",
  "atk-s0201a0:1769_7": "Yatheva ca taṇhā dvādasasu āyatanesu uppajjitvā nibbānaṃ āgamma niruddhāpi āyatanesu puna samudācārassa abhāvato āyatanesuyeva niruddhāti vuttā,",
  "atk-s0201a0:1769_8": "evamimepi pāpakā akusalā dhammā āyatanesu nirujjhantīti veditabbā.",
  "atk-s0201a0:1769_9": "Atha vā yvāyaṃ abhinandanādīnaṃ abhāvova rāgānusayādīnaṃ antoti vutto.",
  "atk-s0201a0:1769_10": "Etthete rāgānusayādīnaṃ antoti laddhavohāre nibbāne pāpakā akusalā dhammā aparisesā nirujjhanti.",
  "atk-s0201a0:1769_11": "Yañhi yattha natthi,",
  "atk-s0201a0:1769_12": "taṃ tattha niruddhaṃ nāma hoti,",
  "atk-s0201a0:1769_13": "svāyamattho nirodhapañhena dīpetabbo.",
  "atk-s0201a0:1769_14": "Vuttañhetaṃ “dutiyaṃ jhānaṃ samāpannassa vitakkavicārā vacīsaṅkhārā paṭippassaddhā hontī”tiādi.",
  "atk-s0201a0:1770_0": "202.",
  "atk-s0201a0:1770_1": "Satthu ceva saṃvaṇṇitoti satthārā ca pasaṃsito.",
  "atk-s0201a0:1770_2": "Viññūnanti idampi karaṇatthe sāmivacanaṃ,",
  "atk-s0201a0:1770_3": "paṇḍitehi sabrahmacārīhi ca sambhāvitoti attho.",
  "atk-s0201a0:1770_4": "Pahotīti sakkoti.",
  "atk-s0201a0:1771_0": "203.",
  "atk-s0201a0:1771_1": "Atikkammeva mūlaṃ atikkamma khandhanti sāro nāma mūle vā khandhe vā bhaveyya,",
  "atk-s0201a0:1771_2": "tampi atikkamitvāti attho.",
  "atk-s0201a0:1771_3": "Evaṃsampadanti evaṃsampattikaṃ,",
  "atk-s0201a0:1771_4": "īdisanti attho.",
  "atk-s0201a0:1771_5": "Atisitvāti atikkamitvā.",
  "atk-s0201a0:1771_6": "Jānaṃ jānātīti jānitabbameva jānāti.",
  "atk-s0201a0:1771_7": "Passaṃ passatīti passitabbameva passati.",
  "atk-s0201a0:1771_8": "Yathā vā ekacco viparītaṃ gaṇhanto jānantopi na jānāti,",
  "atk-s0201a0:1771_9": "passantopi na passati,",
  "atk-s0201a0:1771_10": "na evaṃ bhagavā.",
  "atk-s0201a0:1771_11": "Bhagavā pana jānanto jānātiyeva,",
  "atk-s0201a0:1771_12": "passanto passatiyeva.",
  "atk-s0201a0:1771_13": "Svāyaṃ dassanapariṇāyakaṭṭhena cakkhubhūto.",
  "atk-s0201a0:1771_14": "Viditakaraṇaṭṭhena ñāṇabhūto.",
  "atk-s0201a0:1771_15": "Aviparītasabhāvaṭṭhena pariyattidhammappavattanato vā hadayena cintetvā vācāya nicchāritadhammamayoti dhammabhūto.",
  "atk-s0201a0:1771_16": "Seṭṭhaṭṭhena brahmabhūto.",
  "atk-s0201a0:1771_17": "Atha vā cakkhu viya bhūtoti cakkhubhūtoti evametesu padesu attho veditabbo.",
  "atk-s0201a0:1771_18": "Svāyaṃ dhammassa vattanato vattā.",
  "atk-s0201a0:1771_19": "Pavattāpanato pavattā.",
  "atk-s0201a0:1771_20": "Atthaṃ nīharitvā dassanasamatthatāya atthassa ninnetā.",
  "atk-s0201a0:1771_21": "Amatādhigamāya paṭipattiṃ dadātīti amatassa dātā.",
  "atk-s0201a0:1771_22": "Agaruṃ katvāti punappunaṃ āyācāpentopi hi garuṃ karoti nāma,",
  "atk-s0201a0:1771_23": "attano sāvakapāramīñāṇe ṭhatvā sinerūpādato vālukaṃ uddharamāno viya dubbiññeyyaṃ katvā kathentopi garuṃ karotiyeva nāma.",
  "atk-s0201a0:1771_24": "Evaṃ akatvā amhe punappunaṃ ayācāpetvā suviññeyyampi no katvā kathehīti vuttaṃ hoti.",
  "atk-s0201a0:1772_0": "204.",
  "atk-s0201a0:1772_1": "Yaṃ kho no āvusoti ettha kiñcāpi “yaṃ kho vo”ti vattabbaṃ siyā,",
  "atk-s0201a0:1772_2": "te pana bhikkhū attanā saddhiṃ saṅgaṇhanto “yaṃ kho no”ti āha.",
  "atk-s0201a0:1772_3": "Yasmā vā uddesova tesaṃ uddiṭṭhova.",
  "atk-s0201a0:1772_4": "Bhagavā pana therassāpi tesampi bhagavāva.",
  "atk-s0201a0:1772_5": "Tasmā bhagavāti padaṃ sandhāyapi evamāha,",
  "atk-s0201a0:1772_6": "yaṃ kho amhākaṃ bhagavā tumhākaṃ saṃkhittena uddesaṃ uddisitvāti attho.",
  "atk-s0201a0:1773_0": "Cakkhuñcāvusotiādīsu ayamattho, āvuso,",
  "atk-s0201a0:1773_1": "nissayabhāvena cakkhupasādañca ārammaṇabhāvena catusamuṭṭhānikarūpe ca paṭicca cakkhuviññāṇaṃ nāma uppajjati.",
  "atk-s0201a0:1773_2": "Tiṇṇaṃ saṅgati phassoti tesaṃ tiṇṇaṃ saṅgatiyā phasso nāma uppajjati.",
  "atk-s0201a0:1773_3": "Taṃ phassaṃ paṭicca sahajātādivasena phassapaccayā vedanā uppajjati.",
  "atk-s0201a0:1773_4": "Tāya vedanāya yaṃ ārammaṇaṃ vedeti,",
  "atk-s0201a0:1773_5": "tadeva saññā sañjānāti,",
  "atk-s0201a0:1773_6": "yaṃ saññā sañjānāti,",
  "atk-s0201a0:1773_7": "tadeva ārammaṇaṃ vitakko vitakketi.",
  "atk-s0201a0:1773_8": "Yaṃ vitakko vitakketi,",
  "atk-s0201a0:1773_9": "tadevārammaṇaṃ papañco papañceti.",
  "atk-s0201a0:1773_10": "Tatonidānanti etehi cakkhurūpādīhi kāraṇehi.",
  "atk-s0201a0:1773_11": "Purisaṃ papañcasaññāsaṅkhā samudācarantīti taṃ apariññātakāraṇaṃ purisaṃ papañcakoṭṭhāsā abhibhavanti,",
  "atk-s0201a0:1773_12": "tassa pavattantīti attho.",
  "atk-s0201a0:1773_13": "Tattha phassavedanāsaññā cakkhuviññāṇena sahajātā honti.",
  "atk-s0201a0:1773_14": "Vitakko cakkhuviññāṇānantarādīsu savitakkacittesu daṭṭhabbo.",
  "atk-s0201a0:1773_15": "Papañcasaṅkhā javanena sahajātā honti.",
  "atk-s0201a0:1773_16": "Yadi evaṃ kasmā atītānāgataggahaṇaṃ katanti?",
  "atk-s0201a0:1773_17": "Tathā uppajjanato.",
  "atk-s0201a0:1773_18": "Yatheva hi etarahi cakkhudvāriko papañco cakkhuñca rūpe ca phassavedanāsaññāvitakke ca paṭicca uppanno,",
  "atk-s0201a0:1773_19": "evamevaṃ atītānāgatesupi cakkhuviññeyyesu rūpesu tassuppattiṃ dassento evamāha.",
  "atk-s0201a0:1774_0": "Sotañcāvusotiādīsupi eseva nayo.",
  "atk-s0201a0:1774_1": "Chaṭṭhadvāre pana mananti bhavaṅgacittaṃ.",
  "atk-s0201a0:1774_2": "Dhammeti tebhūmakadhammārammaṇaṃ.",
  "atk-s0201a0:1774_3": "Manoviññāṇanti āvajjanaṃ vā javanaṃ vā.",
  "atk-s0201a0:1774_4": "Āvajjane gahite phassavedanāsaññāvitakkā āvajjanasahajātā honti.",
  "atk-s0201a0:1774_5": "Papañco javanasahajāto.",
  "atk-s0201a0:1774_6": "Javane gahite sahāvajjanakaṃ bhavaṅga mano nāma hoti,",
  "atk-s0201a0:1774_7": "tato phassādayo sabbepi javanena sahajātāva.",
  "atk-s0201a0:1774_8": "Manodvāre pana yasmā atītādibhedaṃ sabbampi ārammaṇaṃ hoti,",
  "atk-s0201a0:1774_9": "tasmā atītānāgatapaccuppannesūti idaṃ yuttameva.",
  "atk-s0201a0:1775_0": "Idāni vaṭṭaṃ dassento so vatāvusoti desanaṃ ārabhi.",
  "atk-s0201a0:1775_1": "Phassapaññattiṃ paññapessatīti phasso nāma eko dhammo uppajjatīti evaṃ phassapaññattiṃ paññapessati,",
  "atk-s0201a0:1775_2": "dassessatīti attho.",
  "atk-s0201a0:1775_3": "Esa nayo sabbattha.",
  "atk-s0201a0:1775_4": "Evaṃ imasmiṃ sati idaṃ hotīti dvādasāyatanavasena sakalaṃ vaṭṭaṃ dassetvā idāni dvādasāyatanapaṭikkhepavasena",
  "atk-s0201a0:1775_5": "vivaṭṭaṃ dassento so vatāvuso cakkhusmiṃ asatīti desanaṃ ārabhi.",
  "atk-s0201a0:1775_6": "Tattha vuttanayeneva attho veditabbo.",
  "atk-s0201a0:1776_0": "Evaṃ pañhaṃ vissajjetvā idāni sāvakena pañho kathitoti mā nikkaṅkhā ahuvattha,",
  "atk-s0201a0:1776_1": "ayaṃ bhagavā sabbaññutañāṇatulaṃ gahetvā nisinno,",
  "atk-s0201a0:1776_2": "icchamānā tameva upasaṅkamitvā nikkaṅkhā hothāti uyyojento ākaṅkhamānā ca panātiādimāha.",
  "atk-s0201a0:1777_0": "205.",
  "atk-s0201a0:1777_1": "Imehi ākārehīti imehi kāraṇehi papañcuppattiyā pāṭiyekkakāraṇehi ceva vaṭṭavivaṭṭakāraṇehi ca.",
  "atk-s0201a0:1777_2": "Imehi padehīti imehi akkharasampiṇḍanehi.",
  "atk-s0201a0:1777_3": "Byañjanehīti pāṭiyekkaakkharehi.",
  "atk-s0201a0:1777_4": "Paṇḍitoti paṇḍiccena samannāgato.",
  "atk-s0201a0:1777_5": "Catūhi vā kāraṇehi paṇḍito dhātukusalo āyatanakusalo paccayākārakusalo kāraṇākāraṇakusaloti.",
  "atk-s0201a0:1777_6": "Mahāpaññoti mahante atthe mahante dhamme mahantā niruttiyo mahantāni paṭibhānāni pariggahaṇasamatthāya mahāpaññāya samannāgato.",
  "atk-s0201a0:1777_7": "Yathā taṃ mahākaccānenāti yathā mahākaccānena byākataṃ,",
  "atk-s0201a0:1777_8": "taṃ sandhāya tanti vuttaṃ.",
  "atk-s0201a0:1777_9": "Yathā mahākaccānena byākataṃ,",
  "atk-s0201a0:1777_10": "ahampi taṃ evamevaṃ byākareyyenti attho.",
  "atk-s0201a0:1778_0": "Madhupiṇḍikanti mahantaṃ guḷapūvaṃ baddhasattuguḷakaṃ vā.",
  "atk-s0201a0:1778_1": "Asecanakanti asecitabbakaṃ.",
  "atk-s0201a0:1778_2": "Sappiphāṇitamadhusakkarādīsu idaṃ nāmettha mandaṃ idaṃ bahukanti na vattabbaṃ samayojitarasaṃ.",
  "atk-s0201a0:1778_3": "Cetasoti cintakajātiko.",
  "atk-s0201a0:1778_4": "Dabbajātikoti paṇḍitasabhāvo.",
  "atk-s0201a0:1778_5": "Ko nāmo ayanti idaṃ thero atibhaddako ayaṃ dhammapariyāyo,",
  "atk-s0201a0:1778_6": "dasabalassa sabbaññutaññāṇenevassa nāmaṃ gaṇhāpessāmīti cintetvā āha.",
  "atk-s0201a0:1778_7": "Tasmāti yasmā madhupiṇḍiko viya madhuro,",
  "atk-s0201a0:1778_8": "tasmā madhupiṇḍikapariyāyotveva naṃ dhārehīti vadati.",
  "atk-s0201a0:1778_9": "Sesaṃ sabbattha uttānatthamevāti.",
  "atk-s0201a0:1779_0": "Papañcasūdaniyā majjhimanikāyaṭṭhakathāya",
  "atk-s0201a0:1780_0": "Madhupiṇḍikasuttavaṇṇanā niṭṭhitā.",
  "atk-s0201a0:1781_0": "9. Dvedhāvitakkasuttavaṇṇanā",
  "atk-s0201a0:1782_0": "206.",
  "atk-s0201a0:1782_1": "Me sutanti dvedhāvitakkasuttaṃ.",
  "atk-s0201a0:1782_2": "Tattha dvidhā katvā dvidhā katvāti dve dve bhāge katvā.",
  "atk-s0201a0:1782_3": "Kāmavitakkoti kāmapaṭisaṃyutto vitakko.",
  "atk-s0201a0:1782_4": "Byāpādavitakkoti byāpādapaṭisaṃyutto vitakko.",
  "atk-s0201a0:1782_5": "Vihiṃsāvitakkoti vihiṃsāpaṭisaṃyutto vitakko.",
  "atk-s0201a0:1782_6": "Ekaṃ bhāganti ajjhattaṃ vā bahiddhā vā oḷāriko vā sukhumo vā sabbo pāyaṃ vitakko akusalapakkhikoyevāti",
  "atk-s0201a0:1782_7": "tayopi kāmabyāpādavihiṃsāvitakke ekaṃ koṭṭhāsamakāsiṃ.",
  "atk-s0201a0:1782_8": "Kāmehi nissaṭo nekkhammapaṭisaṃyutto vitakko nekkhammavitakko nāma,",
  "atk-s0201a0:1782_9": "so yāva paṭhamajjhānā vaṭṭati.",
  "atk-s0201a0:1782_10": "Abyāpādapaṭisaṃyutto vitakko abyāpādavitakko,",
  "atk-s0201a0:1782_11": "so mettāpubbabhāgato paṭṭhāya yāva paṭhamajjhānā vaṭṭati.",
  "atk-s0201a0:1782_12": "Avihiṃsāpaṭisaṃyutto vitakko avihiṃsāvitakko,",
  "atk-s0201a0:1782_13": "so karuṇāpubbabhāgato paṭṭhāya yāva paṭhamajjhānā vaṭṭati.",
  "atk-s0201a0:1782_14": "Dutiyaṃ bhāganti sabbopāyaṃ kusalapakkhikoyevāti dutiyaṃ koṭṭhāsamakāsiṃ.",
  "atk-s0201a0:1782_15": "Iminā bodhisattassa vitakkaniggahaṇakālo kathito.",
  "atk-s0201a0:1783_0": "Bodhisattassa hi chabbassāni padhānaṃ padahantassa nekkhammavitakkādayo puñjapuñjā mahānadiyaṃ oghā viya pavattiṃsu.",
  "atk-s0201a0:1783_1": "Satisammosena pana sahasā kāmavitakkādayo uppajjitvā kusalavāraṃ pacchinditvā sayaṃ akusalajavanavārā hutvā tiṭṭhanti.",
  "atk-s0201a0:1783_2": "Tato bodhisatto cintesi –",
  "atk-s0201a0:1783_3": "“mayhaṃ ime kāmavitakkādayo kusalavāraṃ pacchinditvā tiṭṭhanti,",
  "atk-s0201a0:1783_4": "handāhaṃ ime vitakke dve bhāge katvā viharāmī”ti kāmavitakkādayo akusalapakkhikāti ekaṃ bhāgaṃ karoti nekkhammavitakkādayo kusalapakkhikāti ekaṃ.",
  "atk-s0201a0:1783_5": "Atha puna cintesi –",
  "atk-s0201a0:1783_6": "“akusalapakkhato āgataṃ vitakkaṃ mantena kaṇhasappaṃ uppīḷetvā gaṇhanto viya amittaṃ gīvāya akkamanto viya ca niggahessāmi,",
  "atk-s0201a0:1783_7": "nāssa vaḍḍhituṃ dassāmi.",
  "atk-s0201a0:1783_8": "Kusalapakkhato āgataṃ vitakkaṃ meghasamaye meghaṃ viya sukhette sālakalyāṇipotakaṃ viya ca sīghaṃ vaḍḍhessāmī”ti.",
  "atk-s0201a0:1783_9": "So tathā katvā akusalavitakke niggaṇhi,",
  "atk-s0201a0:1783_10": "kusalavitakke vaḍḍhesi.",
  "atk-s0201a0:1783_11": "Evaṃ iminā bodhisattassa vitakkaniggahaṇanakālo kathitoti veditabbo.",
  "atk-s0201a0:1784_0": "207.",
  "atk-s0201a0:1784_1": "Idāni yathāssa te vitakkā uppajjiṃsu,",
  "atk-s0201a0:1784_2": "yathā ca ne niggahesi,",
  "atk-s0201a0:1784_3": "taṃ dassento tassa mayhaṃ,",
  "atk-s0201a0:1784_4": "bhikkhavetiādimāha.",
  "atk-s0201a0:1784_5": "Tattha appamattassāti satiyā avippavāse ṭhitassa.",
  "atk-s0201a0:1784_6": "Ātāpinoti ātāpavīriyavantassa.",
  "atk-s0201a0:1784_7": "Pahitattassāti pesitacittassa.",
  "atk-s0201a0:1784_8": "Uppajjati kāmavitakkoti bodhisattassa chabbassāni padhānaṃ padahato rajjasukhaṃ vā ārabbha,",
  "atk-s0201a0:1784_9": "pāsāde vā nāṭakāni vā orodhe vā kiñcideva vā sampattiṃ ārabbha kāmavitakko nāma na uppannapubbo.",
  "atk-s0201a0:1784_10": "Dukkarakārikāya panassa āhārūpacchedena adhimattakasimānaṃ pattassa etadahosi –",
  "atk-s0201a0:1784_11": "“na sakkā āhārūpacchedena visesaṃ nibbattetuṃ,",
  "atk-s0201a0:1784_12": "yaṃnūnāhaṃ oḷārikaṃ āhāraṃ āhāreyya”nti.",
  "atk-s0201a0:1784_13": "So uruvelaṃ piṇḍāya pāvisi. Manussā –",
  "atk-s0201a0:1784_14": "“mahāpuriso pubbe āharitvā dinnampi na gaṇhi,",
  "atk-s0201a0:1784_15": "addhāssa idāni manoratho matthakaṃ patto,",
  "atk-s0201a0:1784_16": "tasmā sayameva āgato”ti paṇītapaṇītaṃ āhāraṃ upahariṃsu.",
  "atk-s0201a0:1784_17": "Bodhisattassa attabhāvo nacirasseva pākatiko ahosi.",
  "atk-s0201a0:1784_18": "Jarājiṇṇattabhāvo hi sappāyabhojanaṃ labhitvāpi pākatiko na hoti.",
  "atk-s0201a0:1784_19": "Bodhisatto pana daharo.",
  "atk-s0201a0:1784_20": "Tenassa sappāyabhojanaṃ bhuñjato attabhāvo na cirasseva pākatiko jāto,",
  "atk-s0201a0:1784_21": "vippasannāni indriyāni,",
  "atk-s0201a0:1784_22": "parisuddho chavivaṇṇo,",
  "atk-s0201a0:1784_23": "samuggatatārāgaṇaṃ viya nabhaṃ paripuṇṇadvattiṃsamahāpurisalakkhaṇappaṭimaṇḍitasarīraṃ ahosi.",
  "atk-s0201a0:1784_24": "So taṃ oloketvā “tāva kilanto nāma attabhāvo evaṃ paṭipākatiko jāto”ti cintetvā attano paññāmahantatāya",
  "atk-s0201a0:1784_25": "evaṃ parittakampi vitakkaṃ gahetvā kāmavitakkoti akāsi.",
  "atk-s0201a0:1785_0": "Paṇṇasālāya purato nisinno camarapasadagavayarohitamigādike magagaṇe manuññasaddaravane moravanakukkuṭādike",
  "atk-s0201a0:1785_1": "pakkhigaṇe nīluppalakumudakamalādisañchannāni pallalāni nānākusumasañchannaviṭapā vanarājiyo maṇikkhandhanimmalajalapavāhañca",
  "atk-s0201a0:1785_2": "nadiṃ nerañjaraṃ passati.",
  "atk-s0201a0:1785_3": "Tassa evaṃ hoti “sobhanā vatime migajātā pakkhigaṇā pallalāni vanarājiyo nadī nerañjarā”ti.",
  "atk-s0201a0:1785_4": "So tampi evaṃ parittakaṃ vitakkaṃ gahetvā kāmavitakkamakāsi,",
  "atk-s0201a0:1785_5": "tenāha “uppajjati kāmavitakko”ti.",
  "atk-s0201a0:1786_0": "Attabyābādhāyapīti attadukkhāyapi.",
  "atk-s0201a0:1786_1": "Esevanayo sabbattha.",
  "atk-s0201a0:1786_2": "Kiṃ pana mahāsattassa ubhayadukkhāya saṃvattanakavitakko nāma atthīti? Natthi.",
  "atk-s0201a0:1786_3": "Apariññāyaṃ ṭhitassa pana vitakko yāva ubhayabyābādhāya saṃvattatīti etāni tīṇi nāmāni labhati,",
  "atk-s0201a0:1786_4": "tasmā evamāha.",
  "atk-s0201a0:1786_5": "Paññānirodhikoti anuppannāya lokiyalokuttarāya paññāya uppajjituṃ na deti,",
  "atk-s0201a0:1786_6": "lokiyapaññaṃ pana aṭṭhasamāpattipañcābhiññāvasena uppannampi samucchinditvā khipatīti paññānirodhiko.",
  "atk-s0201a0:1786_7": "Vighātapakkhikoti dukkhakoṭṭhāsiko.",
  "atk-s0201a0:1786_8": "Asaṅkhataṃ nibbānaṃ nāma,",
  "atk-s0201a0:1786_9": "taṃ paccakkhaṃ kātuṃ na detīti anibbānasaṃvattaniko.",
  "atk-s0201a0:1786_10": "Abbhatthaṃ gacchatīti khayaṃ natthibhāvaṃ gacchati.",
  "atk-s0201a0:1786_11": "Udakapupphuḷako viya nirujjhati.",
  "atk-s0201a0:1786_12": "Pajahamevāti pajahimeva.",
  "atk-s0201a0:1786_13": "Vinodamevāti nīharimeva.",
  "atk-s0201a0:1786_14": "Byantameva naṃ akāsinti vigatantaṃ nissesaṃ parivaṭumaṃ paricchinnameva naṃ akāsiṃ.",
  "atk-s0201a0:1787_0": "208.",
  "atk-s0201a0:1787_1": "Byāpādavitakkoti na bodhisattassa parūpaghātappaṭisaṃyutto nāma vitakko citte uppajjati,",
  "atk-s0201a0:1787_2": "athassa ativassaaccuṇhaatisītādīni pana paṭicca cittavipariṇāmabhāvo hoti,",
  "atk-s0201a0:1787_3": "taṃ sandhāya “byāpādavitakko”ti āha.",
  "atk-s0201a0:1787_4": "Vihiṃsāvitakkoti na mahāsattassa paresaṃ dukkhuppādanappaṭisaṃyutto vitakko uppajjati,",
  "atk-s0201a0:1787_5": "citte pana uddhatākāro anekaggatākāro hoti,",
  "atk-s0201a0:1787_6": "taṃ gahetvā vihiṃsāvitakkamakāsi.",
  "atk-s0201a0:1787_7": "Paṇṇasālādvāre nisinno hi sīhabyagghādike vāḷamige sūkarādayo khuddamige vihiṃsante passati.",
  "atk-s0201a0:1787_8": "Atha bodhisatto imasmimpi nāma akutobhaye araññe imesaṃ tiracchānagatānaṃ paccatthikā uppajjanti,",
  "atk-s0201a0:1787_9": "balavanto dubbale khādanti,",
  "atk-s0201a0:1787_10": "balavantakhāditā vattantīti kāruññaṃ uppādeti.",
  "atk-s0201a0:1787_11": "Aññepi biḷārādayo kukkuṭamūsikādīni khādante passati,",
  "atk-s0201a0:1787_12": "gāmaṃ piṇḍāya paviṭṭho manusse rājakammikehi upaddute vadhabandhādīni anubhavante attano kasivaṇijjādīni",
  "atk-s0201a0:1787_13": "kammāni katvā jīvituṃ na labhantīti kāruññaṃ uppādeti,",
  "atk-s0201a0:1787_14": "taṃ sandhāya “uppajjati vihiṃsāvitakko”ti āha.",
  "atk-s0201a0:1787_15": "Tathā tathāti tena tena ākārena.",
  "atk-s0201a0:1787_16": "Idaṃ vuttaṃ hoti –",
  "atk-s0201a0:1787_17": "kāmavitakkādīsu yaṃ yaṃ vitakketi,",
  "atk-s0201a0:1787_18": "yaṃ yaṃ vitakkaṃ pavatteti,",
  "atk-s0201a0:1787_19": "tena tene cassākārena kāmavitakkādibhāvo cetaso na hi hotīti.",
  "atk-s0201a0:1787_20": "Pahāsi nekkhammavitakkanti nekkhammavitakkaṃ pajahati.",
  "atk-s0201a0:1787_21": "Bahulamakāsīti bahulaṃ karoti.",
  "atk-s0201a0:1787_22": "Tassa taṃ kāmavitakkāya cittanti tassa taṃ cittaṃ kāmavitakkatthāya.",
  "atk-s0201a0:1787_23": "Yathā kāmavitakkasampayuttaṃ hoti,",
  "atk-s0201a0:1787_24": "evamevaṃ namatīti attho.",
  "atk-s0201a0:1787_25": "Sesapadesupi eseva nayo.",
  "atk-s0201a0:1788_0": "Idāni atthadīpikaṃ upamaṃ dassento seyyathāpī tiādimāha.",
  "atk-s0201a0:1788_1": "Tattha kiṭṭhasambādheti sassasambādhe.",
  "atk-s0201a0:1788_2": "Ākoṭeyyāti ujukaṃ piṭṭhiyaṃ pahareyya.",
  "atk-s0201a0:1788_3": "Paṭikoṭeyyāti tiriyaṃ phāsukāsu pahareyya.",
  "atk-s0201a0:1788_4": "Sannirundheyyāti āvaritvā tiṭṭheyya.",
  "atk-s0201a0:1788_5": "Sannivāreyyāti ito cito ca gantuṃ na dadeyya.",
  "atk-s0201a0:1788_6": "Tatonidānanti tena kāraṇena,",
  "atk-s0201a0:1788_7": "evaṃ arakkhitānaṃ gunnaṃ paresaṃ sassakhādanakāraṇenāti attho.",
  "atk-s0201a0:1788_8": "Bālo hi gopāloko evaṃ gāvo arakkhamāno “ayaṃ amhākaṃ bhattavetanaṃ khādati,",
  "atk-s0201a0:1788_9": "ujuṃ gāvo rakkhitumpi na sakkoti,",
  "atk-s0201a0:1788_10": "kulehi saddhiṃ veraṃ gaṇhāpetī”ti gosāmikānampi santikā vadhādīni pāpuṇāti,",
  "atk-s0201a0:1788_11": "kiṭṭhasāmikānampi.",
  "atk-s0201a0:1788_12": "Paṇḍito pana imāni cattāri bhayāni sampassanto gāvo sādhukaṃ rakkhati,",
  "atk-s0201a0:1788_13": "taṃ sandhāyetaṃ vuttaṃ.",
  "atk-s0201a0:1788_14": "Ādīnavanti upaddavaṃ.",
  "atk-s0201a0:1788_15": "Okāranti lāmakaṃ,",
  "atk-s0201a0:1788_16": "khandhesu vā otāraṃ.",
  "atk-s0201a0:1788_17": "Saṃkilesanti kiliṭṭhabhāvaṃ.",
  "atk-s0201a0:1788_18": "Nekkhammeti nekkhammamhi.",
  "atk-s0201a0:1788_19": "Ānisaṃsanti visuddhipakkhaṃ.",
  "atk-s0201a0:1788_20": "Vodānapakkhanti idaṃ tasseva vevacanaṃ,",
  "atk-s0201a0:1788_21": "kusalānaṃ dhammānaṃ nekkhammamhi visuddhipakkhaṃ addasanti attho.",
  "atk-s0201a0:1789_0": "209.",
  "atk-s0201a0:1789_1": "Nekkhammanti ca kāmehi nissaṭaṃ sabbakusalaṃ,",
  "atk-s0201a0:1789_2": "ekadhamme saṅgayhamāne nibbānameva.",
  "atk-s0201a0:1789_3": "Tatridaṃ opammasaṃsandanaṃ –",
  "atk-s0201a0:1789_4": "kiṭṭhasambādhaṃ viya hi rūpādiārammaṇaṃ,",
  "atk-s0201a0:1789_5": "kūṭagāvo viya kūṭacittaṃ,",
  "atk-s0201a0:1789_6": "paṇḍitagopālako viya bodhisatto,",
  "atk-s0201a0:1789_7": "catubbidhabhayaṃ viya attaparūbhayabyābādhāya saṃvattanavitakko,",
  "atk-s0201a0:1789_8": "paṇḍitagopālakassa catubbidhaṃ bhayaṃ disvā kiṭṭhasambādhe appamādena gorakkhaṇaṃ viya bodhisattassa",
  "atk-s0201a0:1789_9": "chabbassāni padhānaṃ padahato attabyābādhādibhayaṃ disvā rūpādīsu ārammaṇesu yathā kāmavitakkādayo na",
  "atk-s0201a0:1789_10": "uppajjanti,",
  "atk-s0201a0:1789_11": "evaṃ cittarakkhaṇaṃ.",
  "atk-s0201a0:1789_12": "Paññāvuddhikotiādīsu anuppannāya lokiyalokuttarapaññāya uppādāya,",
  "atk-s0201a0:1789_13": "uppannāya ca vuddhiyā saṃvattatīti paññāvuddhiko.",
  "atk-s0201a0:1789_14": "Na dukkhakoṭṭhāsāya saṃvattatīti avighātapakkhiko.",
  "atk-s0201a0:1789_15": "Nibbānadhātusacchikiriyāya saṃvattatīti nibbānasaṃvattaniko.",
  "atk-s0201a0:1789_16": "Rattiṃ cepi naṃ,",
  "atk-s0201a0:1789_17": "bhikkhave,",
  "atk-s0201a0:1789_18": "anuvitakkeyyanti sakalarattiṃ cepi taṃ vitakkaṃ pavatteyyaṃ.",
  "atk-s0201a0:1789_19": "Tatonidānanti taṃmūlakaṃ.",
  "atk-s0201a0:1789_20": "Ohaññeyyāti ugghātīyeyya,",
  "atk-s0201a0:1789_21": "uddhaccāya saṃvatteyyāti attho.",
  "atk-s0201a0:1789_22": "Ārāti dūre.",
  "atk-s0201a0:1789_23": "Samādhimhāti upacārasamādhitopi appanāsamādhitopi.",
  "atk-s0201a0:1789_24": "So kho ahaṃ,",
  "atk-s0201a0:1789_25": "bhikkhave,",
  "atk-s0201a0:1789_26": "ajjhattameva cittanti so ahaṃ,",
  "atk-s0201a0:1789_27": "bhikkhave,",
  "atk-s0201a0:1789_28": "mā me cittaṃ samādhimhā dūre hotūti ajjhattameva cittaṃ saṇṭhapemi,",
  "atk-s0201a0:1789_29": "gocarajjhatte ṭhapemīti attho.",
  "atk-s0201a0:1789_30": "Sannisādemīti tattheva ca naṃ sannisīdāpemi.",
  "atk-s0201a0:1789_31": "Ekodiṃ karomīti ekaggaṃ karomi.",
  "atk-s0201a0:1789_32": "Samādahāmīti sammā ādahāmi,",
  "atk-s0201a0:1789_33": "suṭṭhu āropemīti attho.",
  "atk-s0201a0:1789_34": "Mā me cittaṃ ūhaññīti mā mayhaṃ cittaṃ ugghātīyittha,",
  "atk-s0201a0:1789_35": "mā uddhaccāya saṃvattatūti attho.",
  "atk-s0201a0:1790_0": "210.",
  "atk-s0201a0:1790_1": "Uppajjati abyāpādavitakko…pe…",
  "atk-s0201a0:1790_2": "avihiṃsāvitakkoti ettha yo so imāya heṭṭhā vuttataruṇavipassanāya saddhiṃ uppannavitakko kāmapaccanīkaṭṭhena nekkhammavitakkoti vutto.",
  "atk-s0201a0:1790_3": "Soyeva byāpādapaccanīkaṭṭhena abyāpādavitakkoti ca vihiṃsāpaccanīkaṭṭhena avihiṃsāvitakkoti ca vutto.",
  "atk-s0201a0:1791_0": "Ettāvatā bodhisattassa samāpattiṃ nissāya vipassanāpaṭṭhapanakālo kathito.",
  "atk-s0201a0:1791_1": "Yassa hi samādhipi taruṇo,",
  "atk-s0201a0:1791_2": "vipassanāpi.",
  "atk-s0201a0:1791_3": "Tassa vipassanaṃ paṭṭhapetvā aticiraṃ nisinnassa kāyo kilamati,",
  "atk-s0201a0:1791_4": "anto aggi viya uṭṭhahati,",
  "atk-s0201a0:1791_5": "kacchehi sedā muccanti,",
  "atk-s0201a0:1791_6": "matthakato usumavaṭṭi viya uṭṭhahati,",
  "atk-s0201a0:1791_7": "cittaṃ haññati vihaññati vipphandati.",
  "atk-s0201a0:1791_8": "So puna samāpattiṃ samāpajjitvā taṃ paridametvā mudukaṃ katvā samassāsetvā puna vipassanaṃ paṭṭhapeti.",
  "atk-s0201a0:1791_9": "Tassa puna aticiraṃ nisinnassa tatheva hoti.",
  "atk-s0201a0:1791_10": "So puna samāpattiṃ samāpajjitvā tatheva karoti.",
  "atk-s0201a0:1791_11": "Vipassanāya hi bahūpakārā samāpatti.",
  "atk-s0201a0:1792_0": "Yathā yodhassa phalakakoṭṭhako nāma bahūpakāro hoti,",
  "atk-s0201a0:1792_1": "so taṃ nissāya saṅgāmaṃ pavisati,",
  "atk-s0201a0:1792_2": "tattha hatthīhipi assehipi yodhehipi saddhiṃ kammaṃ katvā āvudhesu vā khīṇesu bhuñjitukāmatādibhāve vā",
  "atk-s0201a0:1792_3": "sati nivattitvā phalakakoṭṭhakaṃ pavisitvā āvudhānipi gaṇhāti,",
  "atk-s0201a0:1792_4": "vissamatipi,",
  "atk-s0201a0:1792_5": "bhuñjatipi,",
  "atk-s0201a0:1792_6": "pānīyampi pivati,",
  "atk-s0201a0:1792_7": "sannāhampi paṭisannayhati,",
  "atk-s0201a0:1792_8": "taṃ taṃ katvā puna saṅgāmaṃ pavisati,",
  "atk-s0201a0:1792_9": "tattha kammaṃ katvā puna uccārādipīḷito vā kenacideva vā karaṇīyena phalakakoṭṭhakaṃ pavisati.",
  "atk-s0201a0:1792_10": "Tattha santhambhitvā puna saṅgāmaṃ pavisati,",
  "atk-s0201a0:1792_11": "evaṃ yodhassa phalakakoṭṭhako viya vipassanāya bahūpakārā samāpatti.",
  "atk-s0201a0:1793_0": "Samāpattiyā pana saṅgāmanittharaṇakayodhassa phalakakoṭṭhakatopi vipassanā bahūpakāratarā.",
  "atk-s0201a0:1793_1": "Kiñcāpi hi samāpattiṃ nissāya vipassanaṃ paṭṭhapeti,",
  "atk-s0201a0:1793_2": "vipassanā pana thāmajātā samāpattimpi rakkhati.",
  "atk-s0201a0:1793_3": "Thāmajātaṃ karoti.",
  "atk-s0201a0:1794_0": "Yathā hi thale nāvampi nāvāya bhaṇḍampi sakaṭabhāraṃ karonti.",
  "atk-s0201a0:1794_1": "Udakaṃ patvā pana sakaṭampi sakaṭabhaṇḍampi yuttagoṇepi nāvābhāraṃ karonti.",
  "atk-s0201a0:1794_2": "Nāvā tiriyaṃ sotaṃ chinditvā sotthinā supaṭṭanaṃ gacchati,",
  "atk-s0201a0:1794_3": "evamevaṃ kiñcāpi samāpattiṃ nissāya vipassanaṃ paṭṭhapeti,",
  "atk-s0201a0:1794_4": "vipassanā pana thāmajātā samāpattimpi rakkhati,",
  "atk-s0201a0:1794_5": "thāmajātaṃ karoti.",
  "atk-s0201a0:1794_6": "Thalaṃ patvā sakaṭaṃ viya hi samāpatti.",
  "atk-s0201a0:1794_7": "Udakaṃ patvā nāvā viya vipassanā.",
  "atk-s0201a0:1794_8": "Iti bodhisattassa ettāvatā samāpattiṃ nissāya vipassanāpaṭṭhapanakālo kathitoti veditabbo.",
  "atk-s0201a0:1795_0": "Yaññadevātiādi kaṇhapakkhe vuttānusāreneva veditabbaṃ,",
  "atk-s0201a0:1795_1": "idhāpi atthadīpikaṃ upamaṃ dassetuṃ seyyathāpītiādimāha.",
  "atk-s0201a0:1795_2": "Tattha gāmantasambhatesūti gāmantaṃ āhaṭesu.",
  "atk-s0201a0:1795_3": "Satikaraṇīyameva hotīti etā gāvoti satiuppādanamattameva kātabbaṃ hoti.",
  "atk-s0201a0:1795_4": "Ito cito ca gantvā ākoṭanādikiccaṃ natthi.",
  "atk-s0201a0:1795_5": "Ete dhammāti ete samathavipassanā dhammāti satuppādanamattameva kātabbaṃ hoti.",
  "atk-s0201a0:1795_6": "Iminā bodhisattassa samathavipassanānaṃ thāmajātakālo kathito.",
  "atk-s0201a0:1795_7": "Tadā kirassa samāpattiṃ appanatthāya nisinnassa aṭṭha samāpattiyo ekāvajjanena āpāthaṃ āgacchanti,",
  "atk-s0201a0:1795_8": "vipassanaṃ paṭṭhapetvā nisinno satta anupassanā ekappahāreneva āruḷho hoti.",
  "atk-s0201a0:1796_0": "215.",
  "atk-s0201a0:1796_1": "Seyyathāpīti idha kiṃ dasseti?",
  "atk-s0201a0:1796_2": "Ayaṃ pāṭiyekko anusandhi,",
  "atk-s0201a0:1796_3": "sattānañhi hitūpacāraṃ attano satthubhāvasampadañca dassento bhagavā imaṃ desanaṃ ārabhi.",
  "atk-s0201a0:1796_4": "Tattha araññeti aṭaviyaṃ.",
  "atk-s0201a0:1796_5": "Pavaneti vanasaṇḍe.",
  "atk-s0201a0:1796_6": "Atthato hi idaṃ dvayaṃ ekameva,",
  "atk-s0201a0:1796_7": "paṭhamassa pana dutiyaṃ vevacanaṃ.",
  "atk-s0201a0:1796_8": "Ayogakkhemakāmoti catūhi yogehi khemaṃ nibbhayaṭṭhānaṃ anicchanto bhayameva icchanto.",
  "atk-s0201a0:1796_9": "Sovatthikoti suvatthibhāvāvaho.",
  "atk-s0201a0:1796_10": "Pītigamanīyoti tuṭṭhiṃ gamanīyo.",
  "atk-s0201a0:1796_11": "“Pītagamanīyo”ti vā pāṭho.",
  "atk-s0201a0:1796_12": "Pidaheyyāti sākhādīhi thakeyya.",
  "atk-s0201a0:1796_13": "Vivareyyāti visadamukhaṃ katvā vivaṭaṃ kareyya.",
  "atk-s0201a0:1796_14": "Kummagganti udakavanapabbatādīhi sanniruddhaṃ amaggaṃ.",
  "atk-s0201a0:1796_15": "Odaheyya okacaranti tesaṃ oke caramānaṃ viya ekaṃ dīpakamigaṃ ekasmiṃ ṭhāne ṭhapeyya.",
  "atk-s0201a0:1796_16": "Okacārikanti dīgharajjuyā bandhitaṃyeva migiṃ.",
  "atk-s0201a0:1797_0": "Migaluddako hi araññaṃ migānaṃ vasanaṭṭhānaṃ gantvā “idha vasanti,",
  "atk-s0201a0:1797_1": "iminā maggena nikkhamanti,",
  "atk-s0201a0:1797_2": "ettha caranti,",
  "atk-s0201a0:1797_3": "ettha pivanti,",
  "atk-s0201a0:1797_4": "iminā maggena pavisantī”ti sallakkhetvā maggaṃ pidhāya kummaggaṃ vivaritvā okacarañca okacārikañca ṭhapetvā",
  "atk-s0201a0:1797_5": "sayaṃ paṭicchannaṭṭhāne sattiṃ gahetvā tiṭṭhati.",
  "atk-s0201a0:1797_6": "Atha sāyanhasamaye migā akutobhaye araññe caritvā pānīyaṃ pivitvā migapotakehi saddhiṃ kīḷamānā vasanaṭṭhānasantikaṃ",
  "atk-s0201a0:1797_7": "āgantvā okacarañca okacārikañca disvā “sahāyakā no āgatā bhavissantī”ti nirāsaṅkā pavisanti,",
  "atk-s0201a0:1797_8": "te maggaṃ pihitaṃ disvā “nāyaṃ maggo,",
  "atk-s0201a0:1797_9": "ayaṃ maggo bhavissatī”ti kummaggaṃ paṭipajjanti.",
  "atk-s0201a0:1797_10": "Migaluddako na tāva kiñci karoti,",
  "atk-s0201a0:1797_11": "paviṭṭhesu pana sabbapacchimaṃ saṇikaṃ paharati.",
  "atk-s0201a0:1797_12": "So uttasati,",
  "atk-s0201a0:1797_13": "tato sabbe uttasitvā “bhayaṃ uppanna”nti purato olokentā udakena vā vanena vā pabbatena vā sanniruddhaṃ",
  "atk-s0201a0:1797_14": "maggaṃ disvā ubhohi passehi aṅgulisaṅkhalikaṃ viya gahanavanaṃ pavisituṃ asakkontā paviṭṭhamaggeneva",
  "atk-s0201a0:1797_15": "nikkhamituṃ ārabhanti.",
  "atk-s0201a0:1797_16": "Luddako tesaṃ nivattanabhāvaṃ ñatvā ādito paṭṭhāya tiṃsampi cattālīsampi mige ghāteti.",
  "atk-s0201a0:1797_17": "Idaṃ sandhāya evañhi so,",
  "atk-s0201a0:1797_18": "bhikkhave,",
  "atk-s0201a0:1797_19": "mahāmigasaṅgho aparena samayena anayabyasanaṃ āpajjeyyāti vuttaṃ.",
  "atk-s0201a0:1798_0": "“Nandīrāgassetaṃ adhivacanaṃ,",
  "atk-s0201a0:1798_1": "avijjāyetaṃ adhivacana”nti ettha yasmā ime sattā avijjāya aññāṇā hutvā nandīrāgena ābandhitvā rūpārammaṇādīni",
  "atk-s0201a0:1798_2": "upanītā vaṭṭadukkhasattiyā ghātaṃ labhanti.",
  "atk-s0201a0:1798_3": "Tasmā bhagavā okacaraṃ nandīrāgoti,",
  "atk-s0201a0:1798_4": "okacārikaṃ avijjāti katvā dassesi.",
  "atk-s0201a0:1799_0": "Migaluddako hi ekadāpi tesaṃ sākhābhaṅgena sarīraṃ puñchitvā manussagandhaṃ apanetvā okacaraṃ ekasmiṃ",
  "atk-s0201a0:1799_1": "ṭhāne ṭhapetvā okacārikaṃ saha rajjuyā vissajjetvā attānaṃ paṭicchādetvā sattiṃ ādāya okacarassa santike tiṭṭhati,",
  "atk-s0201a0:1799_2": "okacārikā migagaṇassa caraṇaṭṭhānābhimukhī gacchati.",
  "atk-s0201a0:1799_3": "Taṃ disvā migā sīsāni ukkhipitvā tiṭṭhanti,",
  "atk-s0201a0:1799_4": "sāpi sīsaṃ ukkhipitvā tiṭṭhati,",
  "atk-s0201a0:1799_5": "te “amhākaṃ samajātikā aya”nti gocaraṃ gaṇhanti.",
  "atk-s0201a0:1799_6": "Sāpi tiṇāni khādantī viya saṇikaṃ upagacchati.",
  "atk-s0201a0:1799_7": "Āraññiko yūthapatimigo tassā vātaṃ labhitvā sakabhariyaṃ vissajjetvā tadabhimukho hoti.",
  "atk-s0201a0:1800_0": "Sattānañhi navanavameva piyaṃ hoti.",
  "atk-s0201a0:1800_1": "Okacārikā āraññikassa migassa accāsannabhāvaṃ adatvā tadabhimukhīva pacchato paṭikkamitvā okacarassa santikaṃ gacchati,",
  "atk-s0201a0:1800_2": "yattha yatthassā rajju laggati,",
  "atk-s0201a0:1800_3": "tattha tattha khurena paharitvā moceti,",
  "atk-s0201a0:1800_4": "āraññiko migo okacaraṃ disvā okacārikāya sammatto hutvā okacare usūyaṃ katvā piṭṭhiṃ nāmetvā sīsaṃ kampento tiṭṭhati,",
  "atk-s0201a0:1800_5": "tasmiṃ khaṇe sattiṃ jivhāya lehantopi “kiṃ eta”nti na jānāti,",
  "atk-s0201a0:1800_6": "okacaropi sacassa uparibhāgena taṃ migaṃ paharituṃ sukhaṃ hoti,",
  "atk-s0201a0:1800_7": "piṭṭhiṃ nāmeti.",
  "atk-s0201a0:1800_8": "Sacassa heṭṭhābhāgena paharituṃ sukhaṃ hoti,",
  "atk-s0201a0:1800_9": "hadayaṃ unnāmeti.",
  "atk-s0201a0:1800_10": "Atha luddako āraññikaṃ migaṃ sattiyā paharitvā tattheva ghātetvā maṃsaṃ ādāya gacchati.",
  "atk-s0201a0:1800_11": "Evameva yathā so migo okacārikāya sammatto okacare usūyaṃ katvā sattiṃ jivhāya lehantopi kiñci na jānāti,",
  "atk-s0201a0:1800_12": "tathā ime sattā avijjāya sammattā andhabhūtā kiñci ajānantā rūpādīsu nandīrāgaṃ upagamma vaṭṭadukkhasattiyā",
  "atk-s0201a0:1800_13": "vadhaṃ labhantīti bhagavā okacaraṃ nandīrāgoti,",
  "atk-s0201a0:1800_14": "okacārikaṃ avijjāti katvā dassesi.",
  "atk-s0201a0:1801_0": "Iti kho,",
  "atk-s0201a0:1801_1": "bhikkhave,",
  "atk-s0201a0:1801_2": "vivaṭo mayā khemo maggoti iti kho,",
  "atk-s0201a0:1801_3": "bhikkhave,",
  "atk-s0201a0:1801_4": "mayā imesaṃ sattānaṃ hitacaraṇena sammāsambodhiṃ patvā ahaṃ buddhosmīti tuṇhībhūtena anisīditvā dhammacakkappavattanato",
  "atk-s0201a0:1801_5": "paṭṭhāya dhammaṃ desentena vivaṭo khemo ariyo aṭṭhaṅgiko maggo,",
  "atk-s0201a0:1801_6": "pihito kummaggo,",
  "atk-s0201a0:1801_7": "aññātakoṇḍaññādīnaṃ bhabbapuggalānaṃ ūhato okacaro nandīrāgo dvedhā chetvā pātito,",
  "atk-s0201a0:1801_8": "nāsitā okacārikā avijjā sabbena sabbaṃ samugghātitāti attano hitūpacāraṃ dassesi.",
  "atk-s0201a0:1801_9": "Sesaṃ sabbattha uttānatthamevāti.",
  "atk-s0201a0:1802_0": "Papañcasūdaniyā majjhimanikāyaṭṭhakathāya",
  "atk-s0201a0:1803_0": "Dvedhāvitakkasuttavaṇṇanā niṭṭhitā.",
  "atk-s0201a0:1804_0": "10. Vitakkasaṇṭhānasuttavaṇṇanā",
  "atk-s0201a0:1805_0": "216.",
  "atk-s0201a0:1805_1": "Evaṃ me sutanti vitakkasaṇṭhānasuttaṃ.",
  "atk-s0201a0:1805_2": "Tattha adhicittamanuyuttenāti dasakusalakammapathavasena uppannaṃ cittaṃ cittameva,",
  "atk-s0201a0:1805_3": "vipassanāpādakaaṭṭhasamāpatticittaṃ tato cittato adhikaṃ cittanti adhicittaṃ.",
  "atk-s0201a0:1805_4": "Anuyuttenāti taṃ adhicittaṃ anuyuttena,",
  "atk-s0201a0:1805_5": "tattha yuttappayuttenāti attho.",
  "atk-s0201a0:1806_0": "Tatrāyaṃ bhikkhu purebhattaṃ piṇḍāya caritvā pacchābhattaṃ piṇḍapātappaṭikkanto nisīdanaṃ ādāya asukasmiṃ",
  "atk-s0201a0:1806_1": "rukkhamūle vā vanasaṇḍe vā pabbatapāde vā pabbhāre vā samaṇadhammaṃ karissāmīti nikkhamantopi,",
  "atk-s0201a0:1806_2": "tattha gantvā hatthehi vā pādehi vā nisajjaṭṭhānato tiṇapaṇṇāni apanentopi adhicittaṃ anuyuttoyeva.",
  "atk-s0201a0:1806_3": "Nisīditvā pana hatthapāde dhovitvā pallaṅkaṃ ābhujitvā mūlakammaṭṭhānaṃ gahetvā viharantopi adhicittaṃ anuyuttoyeva.",
  "atk-s0201a0:1807_0": "Nimittānīti kāraṇāni.",
  "atk-s0201a0:1807_1": "Kālena kālanti samaye samaye.",
  "atk-s0201a0:1807_2": "Na nu ca kammaṭṭhānaṃ nāma muhuttampi achaḍḍetvā nirantaraṃ manasikātabbaṃ,",
  "atk-s0201a0:1807_3": "kasmā bhagavā “kālena kāla”nti āhāti.",
  "atk-s0201a0:1807_4": "Pāḷiyañhi aṭṭhatiṃsa kammaṭṭhānāni vibhattāni,",
  "atk-s0201a0:1807_5": "tesu bhikkhunā attano cittarucitaṃ kammaṭṭhānaṃ gahetvā nisinnena yāva kocideva upakkileso nuppajjati,",
  "atk-s0201a0:1807_6": "tāva imesaṃ nimittānaṃ manasikārakiccaṃ natthi.",
  "atk-s0201a0:1807_7": "Yadā pana uppajjati,",
  "atk-s0201a0:1807_8": "tadā imāni gahetvā citte uppannaṃ abbudaṃ nīharitabbanti dassento evamāha.",
  "atk-s0201a0:1808_0": "Chandūpasaṃhitāti chandasahagatā rāgasampayuttā.",
  "atk-s0201a0:1808_1": "Imesaṃ pana tiṇṇaṃ vitakkānaṃ khettañca ārammaṇañca jānitabbaṃ.",
  "atk-s0201a0:1808_2": "Tattha chandūpasañhitānaṃ aṭṭha lobhasahagatacittāni khettaṃ,",
  "atk-s0201a0:1808_3": "dosūpasañhitānaṃ dve domanassasahagatāni,",
  "atk-s0201a0:1808_4": "mohūpasañhitānaṃ dvādasapi akusalacittāni.",
  "atk-s0201a0:1808_5": "Vicikicchāuddhaccasampayuttacittāni pana dve etesaṃ pāṭipuggalikaṃ khettaṃ.",
  "atk-s0201a0:1808_6": "Sabbesampi sattā ceva saṅkhārā ca ārammaṇaṃ,",
  "atk-s0201a0:1808_7": "iṭṭhāniṭṭhaasamapekkhitesu hi sattesu ca saṅkhāresu ca te uppajjanti.",
  "atk-s0201a0:1808_8": "Aññampi nimittaṃ manasikātabbaṃ kusalūpasaṃhitanti tato nimittato aññaṃ kusalanissitaṃ nimittaṃ manasikātabbaṃ.",
  "atk-s0201a0:1808_9": "Tattha aññaṃ nimittaṃ nāma chandūpasañhite vitakke sattesu uppanne asubhabhāvanā aññaṃ nimittaṃ nāma.",
  "atk-s0201a0:1808_10": "Saṅkhāresu uppanne aniccamanasikāro aññaṃ nimittaṃ nāma.",
  "atk-s0201a0:1808_11": "Dosūpasañhite sattesu uppanne mettābhāvanā aññaṃ nimittaṃ nāma.",
  "atk-s0201a0:1808_12": "Saṅkhāresu uppanne dhātumanasikāro aññaṃ nimittaṃ nāma.",
  "atk-s0201a0:1808_13": "Mohūpasañhite yattha katthaci uppanne pañcadhammūpanissayo aññaṃ nimittaṃ nāma.",
  "atk-s0201a0:1809_0": "Imassa hatthā vā sobhanā pādā vātiādinā nayena hi sattesu lobhe uppanne asubhato upasaṃharitabbaṃ.",
  "atk-s0201a0:1809_1": "Kimhi sārattosi?",
  "atk-s0201a0:1809_2": "Kesesu sārattosi.",
  "atk-s0201a0:1809_3": "Lomesu…pe…",
  "atk-s0201a0:1809_4": "muttesu sārattosi.",
  "atk-s0201a0:1809_5": "Ayaṃ attabhāvo nāma tīhi aṭṭhisatehi ussāpito,",
  "atk-s0201a0:1809_6": "navahi nhārusatehi ābaddho,",
  "atk-s0201a0:1809_7": "navahi maṃsapesisatehi anulitto,",
  "atk-s0201a0:1809_8": "allacammena pariyonaddho,",
  "atk-s0201a0:1809_9": "chavirāgena paṭicchanno,",
  "atk-s0201a0:1809_10": "navahi vaṇamukhehi navanavutilomakūpasahassehi ca asuci paggharati,",
  "atk-s0201a0:1809_11": "kuṇapapūrito,",
  "atk-s0201a0:1809_12": "duggandho, jeguccho, paṭikūlo,",
  "atk-s0201a0:1809_13": "dvattiṃsakuṇapasañcayo,",
  "atk-s0201a0:1809_14": "natthettha sāraṃ vā varaṃ vāti evaṃ asubhato upasaṃharantassa sattesu uppanno lobho pahīyati,",
  "atk-s0201a0:1809_15": "tenassa asubhato upasaṃharaṇaṃ aññaṃ nimittaṃ nāma hoti.",
  "atk-s0201a0:1810_0": "Pattacīvarādīsu saṅkhāresu lobhe uppanne dvīhākārehi saṅkhāramajjhattataṃ samuṭṭhāpetīti satipaṭṭhānavaṇṇanāyaṃ",
  "atk-s0201a0:1810_1": "vuttanayena assāmikatāvakālikabhāvavasena manasikaroto so pahīyati.",
  "atk-s0201a0:1810_2": "Tenassa aniccato manasikāro aññaṃ nimittaṃ nāma hoti.",
  "atk-s0201a0:1810_3": "Sattesu dose uppanne pana āghātavinayakakacopamovādādīnaṃ vasena mettā bhāvetabbā,",
  "atk-s0201a0:1810_4": "taṃ bhāvayato doso pahīyati,",
  "atk-s0201a0:1810_5": "tenassa mettābhāvanā aññaṃ nimittaṃ nāma hoti.",
  "atk-s0201a0:1810_6": "Khāṇukaṇṭakatiṇapaṇṇādīsu pana dose uppanne tvaṃ kassa kuppasi,",
  "atk-s0201a0:1810_7": "kiṃ pathavīdhātuyā,",
  "atk-s0201a0:1810_8": "udāhu āpodhātuyā,",
  "atk-s0201a0:1810_9": "ko vā panāyaṃ kuppati nāma,",
  "atk-s0201a0:1810_10": "kiṃ pathavīdhātu udāhu āpodhātūtiādinā nayena dhātumanasikāraṃ karontassa doso pahīyati.",
  "atk-s0201a0:1810_11": "Tenassa dhātumanasikāro aññaṃ nimittaṃ nāma hoti.",
  "atk-s0201a0:1811_0": "Mohe pana yattha katthaci uppanne –",
  "atk-s0201a0:1812_0": "“Garūsaṃvāso uddeso, uddiṭṭhaparipucchanaṃ;",
  "atk-s0201a0:1813_0": "Kālena dhammassavanaṃ, ṭhānāṭṭhānavinicchayo;",
  "atk-s0201a0:1814_0": "Pañca dhammūpanissāya, mohadhātu pahīyatī”ti. –",
  "atk-s0201a0:1815_0": "Ime pañca dhammā upanissitabbā.",
  "atk-s0201a0:1815_1": "Garuṃ upanissāya viharanto hi bhikkhu –",
  "atk-s0201a0:1815_2": "“ācariyo gāmappavesanaṃ anāpucchantassa pattakāle vattaṃ akarontassa ghaṭasataudakāharaṇādidaṇḍakammaṃ karotī”ti yattappaṭiyatto hoti,",
  "atk-s0201a0:1815_3": "athassa moho pahīyati.",
  "atk-s0201a0:1815_4": "Uddesaṃ gaṇhantopi –",
  "atk-s0201a0:1815_5": "“ācariyo uddesakāle uddesaṃ aggaṇhantassa asādhukaṃ sajjhāyantassa ca daṇḍakammaṃ karotī”ti yattappaṭiyatto hoti,",
  "atk-s0201a0:1815_6": "evampissa moho pahīyati.",
  "atk-s0201a0:1815_7": "Garubhāvanīye bhikkhū upasaṃkamitvā “idaṃ bhante kathaṃ imassa ko attho”ti paripucchanto kaṃkhaṃ vinodeti,",
  "atk-s0201a0:1815_8": "evampissa moho pahīyati.",
  "atk-s0201a0:1815_9": "Kālena dhammasavanaṭṭhānaṃ gantvā sakkaccaṃ dhammaṃ suṇantassāpi tesu tesu ṭhānesu attho pākaṭo hoti.",
  "atk-s0201a0:1815_10": "Evampissa moho pahīyati.",
  "atk-s0201a0:1815_11": "Idamassa kāraṇaṃ,",
  "atk-s0201a0:1815_12": "idaṃ na kāraṇanti ṭhānāṭṭhānavinicchaye cheko hoti,",
  "atk-s0201a0:1815_13": "evampissa moho pahīyati.",
  "atk-s0201a0:1815_14": "Tenassa pañcadhammūpanissayo aññaṃ nimittaṃ nāma hoti.",
  "atk-s0201a0:1816_0": "Apica aṭṭhatiṃsāya ārammaṇesu yaṃkiñci bhāventassāpi ime vitakkā pahīyanti eva.",
  "atk-s0201a0:1816_1": "Imāni pana nimittāni ujuvipaccanīkāni paṭipakkhabhūtāni.",
  "atk-s0201a0:1816_2": "Imehi pahīnā rāgādayo suppahīnā honti.",
  "atk-s0201a0:1816_3": "Yathā hi aggiṃ allakaṭṭhehipi paṃsūhipi sākhādīhipi pothetvā nibbāpentiyeva,",
  "atk-s0201a0:1816_4": "udakaṃ pana aggissa ujuvipaccanīkaṃ,",
  "atk-s0201a0:1816_5": "tena nibbuto sunibbuto hoti,",
  "atk-s0201a0:1816_6": "evamimehi nimittehi pahīnā rāgādayo suppahīnā honti.",
  "atk-s0201a0:1816_7": "Tasmā etāni kathitānīti veditabbāni.",
  "atk-s0201a0:1817_0": "Kusalūpasaṃhitanti kusalanissitaṃ kusalassa paccayabhūtaṃ.",
  "atk-s0201a0:1817_1": "Ajjhattamevāti gocarajjhattaṃyeva.",
  "atk-s0201a0:1817_2": "Palagaṇḍoti vaḍḍhakī.",
  "atk-s0201a0:1817_3": "Sukhumāya āṇiyāti yaṃ āṇiṃ nīharitukāmo hoti,",
  "atk-s0201a0:1817_4": "tato sukhumatarāya sāradāruāṇiyā.",
  "atk-s0201a0:1817_5": "Oḷārikaṃ āṇinti candaphalake vā sāraphalake vā ākoṭitaṃ visamāṇiṃ.",
  "atk-s0201a0:1817_6": "Abhinihaneyyāti muggarena ākoṭento haneyya.",
  "atk-s0201a0:1817_7": "Abhinīhareyyāti evaṃ abhinihananto phalakato nīhareyya.",
  "atk-s0201a0:1817_8": "Abhinivaseyyāti idāni bahu nikkhantāti ñatvā hatthena cāletvā nikkaḍḍheyya.",
  "atk-s0201a0:1817_9": "Tattha phalakaṃ viya cittaṃ,",
  "atk-s0201a0:1817_10": "phalake visamāṇī viya akusalavitakkā,",
  "atk-s0201a0:1817_11": "sukhumāṇī viya aññaṃ asubhabhāvanādikusalanimittaṃ,",
  "atk-s0201a0:1817_12": "sukhumāṇiyā oḷārikāṇinīharaṇaṃ viya asubhabhāvanādīhi kusalanimittehi tesaṃ vitakkānaṃ nīharaṇaṃ.",
  "atk-s0201a0:1818_0": "217.",
  "atk-s0201a0:1818_1": "Ahikuṇapenātiādi atijegucchapaṭikūlakuṇapadassanatthaṃ vuttaṃ.",
  "atk-s0201a0:1818_2": "Kaṇṭhe āsattenāti kenacideva paccatthikena ānetvā kaṇṭhe baddhena paṭimukkena.",
  "atk-s0201a0:1818_3": "Aṭṭiyeyyāti aṭṭo dukkhito bhaveyya.",
  "atk-s0201a0:1818_4": "Harāyeyyāti lajjeyya.",
  "atk-s0201a0:1818_5": "Jiguccheyyāti sañjātajiguccho bhaveyya.",
  "atk-s0201a0:1819_0": "Pahīyantīti evaṃ imināpi kāraṇena ete akusalā dhammā sāvajjā dukkhavipākāti attano paññābalena upaparikkhato",
  "atk-s0201a0:1819_1": "ahikuṇapādīni viya jigucchantassa pahīyanti.",
  "atk-s0201a0:1819_2": "Yo pana attano paññābalena upaparikkhituṃ na sakkoti,",
  "atk-s0201a0:1819_3": "tena ācariyaṃ vā upajjhāyaṃ vā aññataraṃ vā garuṭṭhāniyaṃ sabrahmacāriṃ saṅghattheraṃ vā upasaṅkamitvā",
  "atk-s0201a0:1819_4": "ghaṇḍiṃ paharitvā bhikkhusaṅghameva vā sannipātetvā ārocetabbaṃ,",
  "atk-s0201a0:1819_5": "bahunañhi sannipāte bhavissateva eko paṇḍitamanusso,",
  "atk-s0201a0:1819_6": "svāyaṃ evaṃ etesu ādīnavo daṭṭhabboti kathessati,",
  "atk-s0201a0:1819_7": "kāyavicchindanīyakathādīhi vā pana te vitakke niggaṇhissatīti.",
  "atk-s0201a0:1820_0": "218.",
  "atk-s0201a0:1820_1": "Asatiamanasikāro āpajjitabboti neva so vitakko saritabbo na manasikātabbo,",
  "atk-s0201a0:1820_2": "aññavihitakena bhavitabbaṃ.",
  "atk-s0201a0:1820_3": "Yathā hi rūpaṃ apassitukāmo puriso akkhīni nimīleyya,",
  "atk-s0201a0:1820_4": "evameva mūlakammaṭṭhānaṃ gahetvā nisinnena bhikkhunā cittamhi vitakke uppanne aññavihitakena bhavitabbaṃ.",
  "atk-s0201a0:1820_5": "Evamassa so vitakko pahīyati,",
  "atk-s0201a0:1820_6": "tasmiṃ pahīne puna kammaṭṭhānaṃ gahetvā nisīditabbaṃ.",
  "atk-s0201a0:1821_0": "Sace na pahīyati,",
  "atk-s0201a0:1821_1": "uggahito dhammakathāpabandho hoti,",
  "atk-s0201a0:1821_2": "so mahāsaddena sajjhāyitabbo.",
  "atk-s0201a0:1821_3": "Evampi ce aññavihitakassa sato so na pahīyati.",
  "atk-s0201a0:1821_4": "Thavikāya muṭṭhipotthako hoti,",
  "atk-s0201a0:1821_5": "yattha ca buddhavaṇṇāpi dhammavaṇṇāpi likhitā honti,",
  "atk-s0201a0:1821_6": "taṃ nīharitvā vācentena aññavihitakena bhavitabbaṃ.",
  "atk-s0201a0:1821_7": "Evampi ce na pahīyati,",
  "atk-s0201a0:1821_8": "thavikato araṇisahitāni nīharitvā “ayaṃ uttarāraṇī ayaṃ adharāraṇī”ti āvajjentena aññavihitakena bhavitabbaṃ.",
  "atk-s0201a0:1821_9": "Evampi ce na pahīyati,",
  "atk-s0201a0:1821_10": "sipāṭikaṃ nīharitvā “idaṃ ārakaṇṭakaṃ nāma,",
  "atk-s0201a0:1821_11": "ayaṃ pipphalako nāma,",
  "atk-s0201a0:1821_12": "idaṃ nakhacchedanaṃ nāma,",
  "atk-s0201a0:1821_13": "ayaṃ sūci nāmā”ti parikkhāraṃ samannānentena aññavihitakena bhavitabbaṃ.",
  "atk-s0201a0:1821_14": "Evampi ce na pahīyati,",
  "atk-s0201a0:1821_15": "sūciṃ gahetvā cīvare jiṇṇaṭṭhānaṃ sibbantena aññavihitakena bhavitabbaṃ.",
  "atk-s0201a0:1821_16": "Evaṃ yāva na pahīyati,",
  "atk-s0201a0:1821_17": "tāva taṃ taṃ kusalakammaṃ karontena aññavihitakena bhavitabbaṃ.",
  "atk-s0201a0:1821_18": "Pahīne puna mūlakammaṭṭhānaṃ gahetvā nisīditabbaṃ,",
  "atk-s0201a0:1821_19": "navakammaṃ pana na paṭṭhapetabbaṃ. Kasmā?",
  "atk-s0201a0:1821_20": "Vitakke pacchinne kammaṭṭhānamanasikārassa okāso na hoti.",
  "atk-s0201a0:1822_0": "Porāṇakapaṇḍitā pana navakammaṃ katvāpi vitakkaṃ pacchindiṃsu.",
  "atk-s0201a0:1822_1": "Tatridaṃ vatthu –",
  "atk-s0201a0:1822_2": "tissasāmaṇerassa kira upajjhāyo tissamahāvihāre vasati.",
  "atk-s0201a0:1822_3": "Tissasāmaṇero “bhante ukkaṇṭhitomhī”ti āha.",
  "atk-s0201a0:1822_4": "Atha naṃ thero “imasmiṃ vihāre nhānaudakaṃ dullabhaṃ,",
  "atk-s0201a0:1822_5": "maṃ gahetvā cittalapabbataṃ gacchāhī”ti āha.",
  "atk-s0201a0:1822_6": "So tathā akāsi.",
  "atk-s0201a0:1822_7": "Tattha naṃ thero āha “ayaṃ vihāro accantasaṅghiko,",
  "atk-s0201a0:1822_8": "ekaṃ puggalikaṭṭhānaṃ karohī”ti.",
  "atk-s0201a0:1822_9": "So sādhu bhanteti ādito paṭṭhāya saṃyuttanikāyaṃ pabbhārasodhanaṃ tejodhātukasiṇaparikammanti tīṇīpi ekato ārabhitvā kammaṭṭhānaṃ appanaṃ pāpesi,",
  "atk-s0201a0:1822_10": "saṃyuttanikāyaṃ pariyosāpesi,",
  "atk-s0201a0:1822_11": "leṇakammaṃ niṭṭhāpesi,",
  "atk-s0201a0:1822_12": "sabbaṃ katvā upajjhāyassa saññaṃ adāsi.",
  "atk-s0201a0:1822_13": "Upajjhāyo “dukkhena te sāmaṇera kataṃ,",
  "atk-s0201a0:1822_14": "ajja tāva tvaṃyeva vasāhī”ti āha.",
  "atk-s0201a0:1822_15": "So taṃ rattiṃ leṇe vasanto utusappāyaṃ labhitvā vipassanaṃ vaḍḍhetvā arahattaṃ patvā tattheva parinibbāyi.",
  "atk-s0201a0:1822_16": "Tassa dhātuyo gahetvā cetiyaṃ akaṃsu.",
  "atk-s0201a0:1822_17": "Ajjāpi tissattheracetiyanti paññāyati.",
  "atk-s0201a0:1822_18": "Idaṃ pabbaṃ asatipabbaṃ nāma.",
  "atk-s0201a0:1823_0": "219.",
  "atk-s0201a0:1823_1": "Imasmiṃ ṭhatvā vitakke niggaṇhituṃ asakkonto idha ṭhatvā niggaṇhissatīti vitakkamūlabhedaṃ pabbaṃ dassento puna tassa ce bhikkhavetiādimāha.",
  "atk-s0201a0:1823_2": "Tattha vitakkasaṅkhārasaṇṭhānaṃ manasikātabbanti saṅkharotīti saṅkhāro, paccayo,",
  "atk-s0201a0:1823_3": "kāraṇaṃ mūlanti attho.",
  "atk-s0201a0:1823_4": "Santiṭṭhati etthāti saṇṭhānaṃ,",
  "atk-s0201a0:1823_5": "vitakkasaṅkhārassa saṇṭhānaṃ vitakkasaṅkhārasaṇṭhānaṃ,",
  "atk-s0201a0:1823_6": "taṃ manasikātabbanti.",
  "atk-s0201a0:1823_7": "Idaṃ vuttaṃ hoti,",
  "atk-s0201a0:1823_8": "ayaṃ vitakko kiṃ hetu kiṃ paccayā kiṃ kāraṇā uppannoti vitakkānaṃ mūlañca mūlamūlañca manasikātabbanti.",
  "atk-s0201a0:1823_9": "Kiṃ nu kho ahaṃ sīghaṃ gacchāmīti kena nu kho kāraṇena ahaṃ sīghaṃ gacchāmi?",
  "atk-s0201a0:1823_10": "Yaṃnūnāhaṃ saṇikaṃ gaccheyyanti kiṃ me iminā sīghagamanena,",
  "atk-s0201a0:1823_11": "saṇikaṃ gacchissāmīti cintesi.",
  "atk-s0201a0:1823_12": "So saṇikaṃ gaccheyyāti so evaṃ cintetvā saṇikaṃ gaccheyya.",
  "atk-s0201a0:1823_13": "Esa nayo sabbattha.",
  "atk-s0201a0:1824_0": "Tattha tassa purisassa sīghagamanakālo viya imassa bhikkhuno vitakkasamāruḷhakālo.",
  "atk-s0201a0:1824_1": "Tassa saṇikagamanakālo viya imassa vitakkacārapacchedanakālo.",
  "atk-s0201a0:1824_2": "Tassa ṭhitakālo viya imassa vitakkacāre pacchinne mūlakammaṭṭhānaṃ cittotaraṇakālo.",
  "atk-s0201a0:1824_3": "Tassa nisinnakālo viya imassa vipassanaṃ vaḍḍhetvā arahattappattakālo.",
  "atk-s0201a0:1824_4": "Tassa nipannakālo viya imassa nibbānārammaṇāya phalasamāpattiyā divasaṃ vītivattanakālo.",
  "atk-s0201a0:1824_5": "Tattha ime vitakkā kiṃ hetukā kiṃ paccayāti vitakkānaṃ mūlamūlaṃ gacchantassa vitakkacāro sithilo hoti.",
  "atk-s0201a0:1824_6": "Tasmiṃ sithilībhūte matthakaṃ gacchante vitakkā sabbaso nirujjhanti.",
  "atk-s0201a0:1824_7": "Ayamattho duddubhajātakenapi dīpetabbo –",
  "atk-s0201a0:1825_0": "Sasakassa kira beluvarukkhamūle niddāyantassa beluvapakkaṃ vaṇṭato chijjitvā kaṇṇamūle patitaṃ.",
  "atk-s0201a0:1825_1": "So tassa saddena “pathavī bhijjatī”ti saññāya uṭṭhahitvā vegena palāyi.",
  "atk-s0201a0:1825_2": "Taṃ disvā purato aññepi catuppadā palāyiṃsu.",
  "atk-s0201a0:1825_3": "Tadā bodhisatto sīho hoti.",
  "atk-s0201a0:1825_4": "So cintesi –",
  "atk-s0201a0:1825_5": "“ayaṃ pathavī nāma kappavināse bhijjati,",
  "atk-s0201a0:1825_6": "antarā pathavībhedo nāma natthi,",
  "atk-s0201a0:1825_7": "yaṃnūnāhaṃ mūlamūlaṃ gantvā anuvijjeyya”nti.",
  "atk-s0201a0:1825_8": "So hatthināgato paṭṭhāya yāva sasakaṃ pucchi “tayā, tāta,",
  "atk-s0201a0:1825_9": "pathavī bhijjamānā diṭṭhā”ti.",
  "atk-s0201a0:1825_10": "Saso “āma devā”ti āha.",
  "atk-s0201a0:1825_11": "Sīho “ehi, bho,",
  "atk-s0201a0:1825_12": "dassehī”ti.",
  "atk-s0201a0:1825_13": "Saso “na sakkomi sāmī”ti. “Ehi, re,",
  "atk-s0201a0:1825_14": "mā bhāyī”ti saṇhamudukena gahetvā gato saso rukkhassa avidūre ṭhatvā –",
  "atk-s0201a0:1826_0": "“Duddubhāyati bhaddante, yasmiṃ dese vasāmahaṃ;",
  "atk-s0201a0:1827_0": "Ahampetaṃ na jānāmi, kimetaṃ duddubhāyatī”ti. –",
  "atk-s0201a0:1828_0": "Gāthamāha.",
  "atk-s0201a0:1828_1": "Bodhisatto “tvaṃ ettheva tiṭṭhā”ti rukkhamūlaṃ gantvā sasakassa nipannaṭṭhānaṃ addasa,",
  "atk-s0201a0:1828_2": "beluvapakkaṃ addasa,",
  "atk-s0201a0:1828_3": "uddhaṃ oleketvā vaṇṭaṃ addasa,",
  "atk-s0201a0:1828_4": "disvā “ayaṃ saso ettha nipanno,",
  "atk-s0201a0:1828_5": "niddāyamāno imassa kaṇṇamūle patitassa saddena ‘pathavī bhijjatī’ti evaṃsaññī hutvā palāyī”ti ñatvā taṃ kāraṇaṃ sasaṃ pucchi.",
  "atk-s0201a0:1828_6": "Saso “āma,",
  "atk-s0201a0:1828_7": "devā”ti āha.",
  "atk-s0201a0:1828_8": "Bodhisatto imaṃ gāthamāha –",
  "atk-s0201a0:1829_0": "“Beluva patitaṃ sutvā, duddubhanti saso javi;",
  "atk-s0201a0:1830_0": "Sasassa vacanaṃ sutvā, santattā migavāhinī”ti. ;",
  "atk-s0201a0:1831_0": "Tato bodhisatto “mā bhāyathā”ti migagaṇe assāsesi.",
  "atk-s0201a0:1831_1": "Evaṃ vitakkānaṃ mūlamūlaṃ gacchantassa vitakkā pahīyanti.",
  "atk-s0201a0:1832_0": "220.",
  "atk-s0201a0:1832_1": "Imasmiṃ vitakkamūlabhedapabbe ṭhatvā vitakke niggaṇhituṃ asakkontena pana evaṃ niggaṇhitabbāti aparampi kāraṇaṃ dassento puna tassa ce,",
  "atk-s0201a0:1832_2": "bhikkhavetiādimāha.",
  "atk-s0201a0:1833_0": "Dantebhidantamādhāyāti heṭṭhādante uparidantaṃ ṭhapetvā.",
  "atk-s0201a0:1833_1": "Cetasā cittanti kusalacittena akusalacittaṃ abhiniggaṇhitabbaṃ.",
  "atk-s0201a0:1833_2": "Balavā purisoti yathā thāmasampanno mahābalo puriso dubbalaṃ purisaṃ sīse vā gale vā khandhe vā gahetvā",
  "atk-s0201a0:1833_3": "abhiniggaṇheyya abhinippīḷeyya abhisantāpeyya santattaṃ kilantaṃ mucchāparetaṃ viya kareyya,",
  "atk-s0201a0:1833_4": "evameva bhikkhunā vitakkehi saddhiṃ paṭimallena hutvā “ke ca tumhe ko cāha”nti abhibhavitvā –",
  "atk-s0201a0:1833_5": "“kāmaṃ taco ca nhāru ca aṭṭhi ca avasissatu sarīre upasussatu maṃsalohita”nti evaṃ mahāvīriyaṃ paggayha",
  "atk-s0201a0:1833_6": "vitakkā niggaṇhitabbāti dassento ima atthadīpikaṃ upamaṃ āhari.",
  "atk-s0201a0:1834_0": "221. Yato kho,",
  "atk-s0201a0:1834_1": "bhikkhaveti idaṃ pariyādānabhājaniyaṃ nāma,",
  "atk-s0201a0:1834_2": "taṃ uttānatthameva.",
  "atk-s0201a0:1834_3": "Yathā pana satthācariyo tiroraṭṭhā āgataṃ rājaputtaṃ pañcāvudhasippaṃ uggaṇhāpetvā “gaccha,",
  "atk-s0201a0:1834_4": "attano raṭṭhe rajjaṃ gaṇha.",
  "atk-s0201a0:1834_5": "Sace te antarāmagge corā uṭṭhahanti,",
  "atk-s0201a0:1834_6": "dhanunā kammaṃ katvā gaccha.",
  "atk-s0201a0:1834_7": "Sace te dhanu nassati vā bhijjati vā sattiyā asinā”ti evaṃ pañcahipi āvudhehi kattabbaṃ dassetvā uyyojeti.",
  "atk-s0201a0:1834_8": "So tathā katvā sakaraṭṭhaṃ gantvā rajjaṃ gahetvā rajjasiriṃ anubhoti.",
  "atk-s0201a0:1834_9": "Evamevaṃ bhagavā adhicittamanuyuttaṃ bhikkhuṃ arahattagahaṇatthāya uyyojento –",
  "atk-s0201a0:1834_10": "“sacassa antarā akusalavitakkā uppajjanti,",
  "atk-s0201a0:1834_11": "aññanimittapabbe ṭhatvā te niggaṇhitvā vipassanaṃ vaḍḍhetvā arahattaṃ pāpuṇissati.",
  "atk-s0201a0:1834_12": "Tattha asakkonto ādīnavapabbe ṭhatvā,",
  "atk-s0201a0:1834_13": "tatrāpi asakkonto asatipabbe ṭhatvā,",
  "atk-s0201a0:1834_14": "tatrāpi asakkonto vitakkamūlabhedapabbe ṭhatvā,",
  "atk-s0201a0:1834_15": "tatrāpi asakkonto abhiniggaṇhanapabbe ṭhatvā vitakke niggaṇhitvā vipassanaṃ vaḍḍhetvā arahattaṃ pāpuṇissatī”ti imāni pañca pabbāni desesi.",
  "atk-s0201a0:1835_0": "Vasī vitakkapariyāyapathesūti vitakkacārapathesu ciṇṇavasī paguṇavasīti vuccati.",
  "atk-s0201a0:1835_1": "Yaṃ vitakkaṃ ākaṅkhissatīti idaṃ assa vasībhāvākāradassanatthaṃ vuttaṃ.",
  "atk-s0201a0:1835_2": "Ayañhi pubbe yaṃ vitakkaṃ vitakketukāmo hoti,",
  "atk-s0201a0:1835_3": "taṃ na vitakketi.",
  "atk-s0201a0:1835_4": "Yaṃ na vitakketukāmo hoti,",
  "atk-s0201a0:1835_5": "taṃ vitakketi.",
  "atk-s0201a0:1835_6": "Idāni pana vasībhūtattā yaṃ vitakkaṃ vitakketukāmo hoti,",
  "atk-s0201a0:1835_7": "taṃyeva vitakketi.",
  "atk-s0201a0:1835_8": "Yaṃ na vitakketukāmo,",
  "atk-s0201a0:1835_9": "na taṃ vitakketi.",
  "atk-s0201a0:1835_10": "Tena vuttaṃ “yaṃ vitakkaṃ ākaṅkhissati,",
  "atk-s0201a0:1835_11": "taṃ vitakkaṃ vitakkessati.",
  "atk-s0201a0:1835_12": "Yaṃ vitakkaṃ nākaṅkhissati,",
  "atk-s0201a0:1835_13": "na taṃ vitakkaṃ vitakkhessatī”ti.",
  "atk-s0201a0:1835_14": "Acchecchi taṇhantiādi sabbāsavasutte vuttamevāti.",
  "atk-s0201a0:1836_0": "Papañcasūdaniyā majjhimanikāyaṭṭhakathāya",
  "atk-s0201a0:1837_0": "Vitakkasaṇṭhānasuttavaṇṇanā niṭṭhitā.",
  "atk-s0201a0:1838_0": "Dutiyavaggavaṇṇanā niṭṭhitā.",
  "atk-s0201a0:1839_0": "Mūlapaṇṇāsaṭṭhakathāya paṭhamo bhāgo niṭṭhito.",
  "atk-s0201a0:1840_0": "Namo tassa bhagavato arahato sammāsambuddhassa",
  "atk-s0201a0:1841_0": "Majjhimanikāye",
  "atk-s0201a0:1842_0": "Mūlapaṇṇāsa-aṭṭhakathā",
  "atk-s0201a0:1843_0": "(Dutiyo bhāgo)",
  "atk-s0201a0:1844_0": "1. Kakacūpamasuttavaṇṇanā",
  "atk-s0201a0:1845_0": "222. Evaṃ me sutanti kakacūpamasuttaṃ. Tattha moḷiyaphaggunoti moḷīti cūḷā vuccati. Yathāha –",
  "atk-s0201a0:1846_0": "“Chetvāna moḷiṃ varagandhavāsitaṃ,",
  "atk-s0201a0:1847_0": "Vehāyasaṃ ukkhipi sakyapuṅgavo;",
  "atk-s0201a0:1848_0": "Ratanacaṅkoṭavarena vāsavo,",
  "atk-s0201a0:1849_0": "Sahassanetto sirasā paṭiggahī”ti.",
  "atk-s0201a0:1850_0": "Sā tassa gihikāle mahatī ahosi,",
  "atk-s0201a0:1850_1": "tenassa moḷiyaphaggunoti saṅkhā udapādi.",
  "atk-s0201a0:1850_2": "Pabbajitampi naṃ teneva nāmena sañjānanti.",
  "atk-s0201a0:1850_3": "Ativelanti velaṃ atikkamitvā.",
  "atk-s0201a0:1850_4": "Tattha kālavelā, sīmavelā,",
  "atk-s0201a0:1850_5": "sīlavelāti tividhā velā.",
  "atk-s0201a0:1850_6": "“Tāyaṃ velāyaṃ imaṃ udānaṃ udānesī”ti (dhammapade vaggānamuddānaṃ,",
  "atk-s0201a0:1850_7": "gāthānamuddānaṃ; mahāva. 1-",
  "atk-s0201a0:1850_8": "3) ayaṃ kālavelā nāma.",
  "atk-s0201a0:1850_9": "“Ṭhitadhammo velaṃ nātivattatī”ti ayaṃ sīmavelā nāma.",
  "atk-s0201a0:1850_10": "“Velāanatikkamo setughāto”ti ca,",
  "atk-s0201a0:1850_11": "“velā cesā avītikkamanaṭṭhenā”ti ca,",
  "atk-s0201a0:1850_12": "ayaṃ sīlavelā nāma.",
  "atk-s0201a0:1850_13": "Taṃ tividhampi so atikkamiyeva.",
  "atk-s0201a0:1850_14": "Bhikkhuniyo hi ovadituṃ kālo nāma atthi,",
  "atk-s0201a0:1850_15": "so atthaṅgatepi sūriye ovadanto taṃ kālavelampi atikkami.",
  "atk-s0201a0:1850_16": "Bhikkhunīnaṃ ovāde pamāṇaṃ nāma atthi sīmā mariyādā.",
  "atk-s0201a0:1850_17": "So uttarichappañcavācāhi ovadanto taṃ sīmavelampi atikkami.",
  "atk-s0201a0:1850_18": "Kathento pana davasahagataṃ katvā duṭṭhullāpattipahonakaṃ katheti,",
  "atk-s0201a0:1850_19": "evaṃ sīlavelampi atikkami.",
  "atk-s0201a0:1851_0": "Saṃsaṭṭhoti missībhūto samānasukhadukkho hutvā.",
  "atk-s0201a0:1851_1": "Sammukhāti purato.",
  "atk-s0201a0:1851_2": "Avaṇṇaṃ bhāsatīti tā pana pacanakoṭṭanādīni karontiyo disvā natthi imāsaṃ anāpatti nāma,",
  "atk-s0201a0:1851_3": "imā bhikkhuniyo anācārā dubbacā pagabbhāti aguṇaṃ katheti.",
  "atk-s0201a0:1851_4": "Adhikaraṇampi karotīti imesaṃ bhikkhūnaṃ imā bhikkhuniyo diṭṭhakālato paṭṭhāya akkhīni dayhanti,",
  "atk-s0201a0:1851_5": "imasmiṃ vihāre pupphapūjā vā āsanadhovanaparibhaṇḍakaraṇādīni vā imāsaṃ vasena vattanti.",
  "atk-s0201a0:1851_6": "Kuladhītaro etā lajjiniyo,",
  "atk-s0201a0:1851_7": "tumhe imā idañcidañca vadatha,",
  "atk-s0201a0:1851_8": "ayaṃ nāma tumhākaṃ āpatti hoti,",
  "atk-s0201a0:1851_9": "vinayadharānaṃ santikaṃ āgantvā vinicchayaṃ me dethāti adhikaraṇaṃ ākaḍḍhati.",
  "atk-s0201a0:1852_0": "Moḷiyaphaggunassa avaṇṇaṃ bhāsatīti natthi imassa bhikkhuno anāpatti nāma.",
  "atk-s0201a0:1852_1": "Niccakālaṃ imassa pariveṇadvāraṃ asuññaṃ bhikkhunīhīti aguṇaṃ katheti.",
  "atk-s0201a0:1852_2": "Adhikaraṇampi karontīti imesaṃ bhikkhūnaṃ moḷiyaphaggunattherassa diṭṭhakālato paṭṭhāya akkhīni dayhanti.",
  "atk-s0201a0:1852_3": "Imasmiṃ vihāre aññesaṃ vasanaṭṭhānaṃ oloketumpi na sakkā.",
  "atk-s0201a0:1852_4": "Vihāraṃ āgatabhikkhuniyo ovādaṃ vā paṭisanthāraṃ vā uddesapadaṃ vā therameva nissāya labhanti,",
  "atk-s0201a0:1852_5": "kulaputtako lajjī kukkuccako,",
  "atk-s0201a0:1852_6": "evarūpaṃ nāma tumhe idañcidañca vadatha,",
  "atk-s0201a0:1852_7": "etha vinayadharānaṃ santike vinicchayaṃ dethāti adhikaraṇaṃ ākaḍḍhanti.",
  "atk-s0201a0:1853_0": "So bhikkhu bhagavantaṃ etadavocāti neva piyakamyatāya na bhedādhippāyena,",
  "atk-s0201a0:1853_1": "atthakāmatāya avoca.",
  "atk-s0201a0:1853_2": "Ekaṃ kirassa ahosi –",
  "atk-s0201a0:1853_3": "“imassa bhikkhussa evaṃ saṃsaṭṭhassa viharato ayaso uppajjissati.",
  "atk-s0201a0:1853_4": "So sāsanassāpi avaṇṇoyeva.",
  "atk-s0201a0:1853_5": "Aññena pana kathito ayaṃ na oramissati,",
  "atk-s0201a0:1853_6": "bhagavatā dhammaṃ desetvā ovadito oramissatī”ti tassa atthakāmatāya bhagavantaṃ etaṃ, “āyasmā,",
  "atk-s0201a0:1853_7": "bhante”tiādivacanaṃ avoca.",
  "atk-s0201a0:1854_0": "223. Āmantehīti jānāpehi. Āmantetīti pakkosati.",
  "atk-s0201a0:1855_0": "224.",
  "atk-s0201a0:1855_1": "Saddhāti saddhāya.",
  "atk-s0201a0:1855_2": "Tasmāti yasmā tvaṃ kulaputto ceva saddhāpabbajito ca,",
  "atk-s0201a0:1855_3": "yasmā vā te etāhi saddhiṃ saṃsaṭṭhassa viharato ye tā akkosissanti vā,",
  "atk-s0201a0:1855_4": "paharissanti vā,",
  "atk-s0201a0:1855_5": "tesu domanassaṃ uppajjissati,",
  "atk-s0201a0:1855_6": "saṃsagge pahīne nuppajjissati, tasmā.",
  "atk-s0201a0:1855_7": "Tatrāti tasmiṃ avaṇṇabhāsane.",
  "atk-s0201a0:1855_8": "Gehasitāti pañcakāmaguṇanissitā.",
  "atk-s0201a0:1855_9": "Chandāti taṇhāchandāpi paṭighachandāpi.",
  "atk-s0201a0:1855_10": "Vipariṇatanti rattampi cittaṃ vipariṇataṃ.",
  "atk-s0201a0:1855_11": "Duṭṭhampi,",
  "atk-s0201a0:1855_12": "mūḷhampi cittaṃ vipariṇataṃ.",
  "atk-s0201a0:1855_13": "Idha pana taṇhāchandavasena rattampi vaṭṭati,",
  "atk-s0201a0:1855_14": "paṭighachandavasena duṭṭhampi vaṭṭati.",
  "atk-s0201a0:1855_15": "Hitānukampīti hitena anukampamāno hitena pharamāno.",
  "atk-s0201a0:1855_16": "Na dosantaroti na dosacitto bhavissāmi.",
  "atk-s0201a0:1856_0": "225.",
  "atk-s0201a0:1856_1": "Atha kho bhagavāti kasmā ārabhi?",
  "atk-s0201a0:1856_2": "Phaggunassa kira ettakaṃ ovādaṃ sutvāpi,",
  "atk-s0201a0:1856_3": "“bhikkhunisaṃsaggato oramissāmi viramissāmī”ti cittampi na uppannaṃ,",
  "atk-s0201a0:1856_4": "bhagavatā pana saddhiṃ paṭāṇī viya paṭiviruddho aṭṭhāsi,",
  "atk-s0201a0:1856_5": "athassa bhagavato yathā nāma jighacchitassa bhojane,",
  "atk-s0201a0:1856_6": "pipāsitassa pānīye,",
  "atk-s0201a0:1856_7": "sītena phuṭṭhassa uṇhe dukkhitassa sukhe patthanā uppajjati.",
  "atk-s0201a0:1856_8": "Evameva imaṃ dubbacaṃ bhikkhuṃ disvā paṭhamabodhiyaṃ subbacā bhikkhū āpāthaṃ āgamiṃsu.",
  "atk-s0201a0:1856_9": "Atha tesaṃ vaṇṇaṃ kathetukāmo hutvā imaṃ desanaṃ ārabhi.",
  "atk-s0201a0:1857_0": "Tattha ārādhayiṃsūti gaṇhiṃsu pūrayiṃsu.",
  "atk-s0201a0:1857_1": "Ekaṃ samayanti ekasmiṃ samaye.",
  "atk-s0201a0:1857_2": "Ekāsanabhojananti ekaṃ purebhattabhojanaṃ.",
  "atk-s0201a0:1857_3": "Sūriyuggamanato hi yāva majjhanhikā sattakkhattuṃ bhuttabhojanampi idha ekāsanabhojananteva adhippetaṃ.",
  "atk-s0201a0:1857_4": "Appābādhatanti nirābādhataṃ.",
  "atk-s0201a0:1857_5": "Appātaṅkatanti niddukkhataṃ.",
  "atk-s0201a0:1857_6": "Lahuṭṭhānanti sarīrassa sallahukaṃ uṭṭhānaṃ.",
  "atk-s0201a0:1857_7": "Balanti kāyabalaṃ.",
  "atk-s0201a0:1857_8": "Phāsuvihāranti kāyassa sukhavihāraṃ.",
  "atk-s0201a0:1857_9": "Iminā kiṃ kathitaṃ?",
  "atk-s0201a0:1857_10": "Divā vikālabhojanaṃ pajahāpitakālo kathito.",
  "atk-s0201a0:1857_11": "Bhaddālisutte pana rattiṃ vikālabhojanaṃ pajahāpitakālo kathito.",
  "atk-s0201a0:1857_12": "Imāni hi dve bhojanāni bhagavā na ekappahārena pajahāpesi. Kasmā?",
  "atk-s0201a0:1857_13": "Imāneva hi dve bhojanāni vaṭṭe sattānaṃ āciṇṇāni.",
  "atk-s0201a0:1857_14": "Santi kulaputtā sukhumālā,",
  "atk-s0201a0:1857_15": "te ekato dvepi bhojanāni pajahantā kilamanti.",
  "atk-s0201a0:1857_16": "Tasmā ekato apajahāpetvā ekasmiṃ kāle divā vikālabhojanaṃ,",
  "atk-s0201a0:1857_17": "ekasmiṃ rattiṃ vikālabhojananti visuṃ pajahāpesi.",
  "atk-s0201a0:1857_18": "Tesu idha divā vikālabhojanaṃ pajahāpitakālo kathito.",
  "atk-s0201a0:1857_19": "Tattha yasmā buddhā na bhayaṃ dassetvā tajjetvā pajahāpenti,",
  "atk-s0201a0:1857_20": "ānisaṃsaṃ pana dassetvā pajahāpenti,",
  "atk-s0201a0:1857_21": "evañhi sattā sukhena pajahanti.",
  "atk-s0201a0:1857_22": "Tasmā ānisaṃsaṃ dassento ime pañca guṇe dassesi.",
  "atk-s0201a0:1857_23": "Anusāsanī karaṇīyāti punappunaṃ sāsane kattabbaṃ nāhosi.",
  "atk-s0201a0:1857_24": "“Idaṃ karotha,",
  "atk-s0201a0:1857_25": "idaṃ mā karothā”ti satuppādakaraṇīyamattameva ahosi.",
  "atk-s0201a0:1857_26": "Tāvattakeneva te kattabbaṃ akaṃsu,",
  "atk-s0201a0:1857_27": "pahātabbaṃ pajahiṃsu,",
  "atk-s0201a0:1857_28": "paṭhamabodhiyaṃ,",
  "atk-s0201a0:1857_29": "bhikkhave,",
  "atk-s0201a0:1857_30": "subbacā bhikkhū ahesuṃ assavā ovādapaṭikarāti.",
  "atk-s0201a0:1858_0": "Idāni nesaṃ subbacabhāvadīpikaṃ upamaṃ āharanto seyyathāpītiādimāha.",
  "atk-s0201a0:1858_1": "Tattha subhūmiyanti samabhūmiyaṃ.",
  "atk-s0201a0:1858_2": "“Subhūmyaṃ sukhette vihatakhāṇuke bījāni patiṭṭhapeyyā”ti ettha pana maṇḍabhūmi subhūmīti āgatā.",
  "atk-s0201a0:1858_3": "Catumahāpatheti dvinnaṃ mahāmaggānaṃ vinivijjhitvā gataṭṭhāne.",
  "atk-s0201a0:1858_4": "Ājaññarathoti vinītaassaratho.",
  "atk-s0201a0:1858_5": "Odhastapatodoti yathā rathaṃ abhiruhitvā ṭhitena sakkā hoti gaṇhituṃ,",
  "atk-s0201a0:1858_6": "evaṃ ālambanaṃ nissāya tiriyato ṭhapitapatodo.",
  "atk-s0201a0:1858_7": "Yoggācariyoti assācariyo.",
  "atk-s0201a0:1858_8": "Sveva assadamme sāretīti assadammasārathi.",
  "atk-s0201a0:1858_9": "Yenicchakanti yena yena maggena icchati.",
  "atk-s0201a0:1858_10": "Yadicchakanti yaṃ yaṃ gatiṃ icchati.",
  "atk-s0201a0:1858_11": "Sāreyyāti ujukaṃ purato peseyya.",
  "atk-s0201a0:1858_12": "Paccāsāreyyāti paṭinivatteyya.",
  "atk-s0201a0:1859_0": "Evameva khoti yathā hi so yoggācariyo yena yena maggena gamanaṃ icchati,",
  "atk-s0201a0:1859_1": "taṃ taṃ assā āruḷhāva honti.",
  "atk-s0201a0:1859_2": "Yāya yāya ca gatiyā icchati,",
  "atk-s0201a0:1859_3": "sā sā gati gahitāva hoti.",
  "atk-s0201a0:1859_4": "Rathaṃ pesetvā assā neva vāretabbā na vijjhitabbā honti.",
  "atk-s0201a0:1859_5": "Kevalaṃ tesaṃ same bhūmibhāge khuresu nimittaṃ ṭhapetvā gamanameva passitabbaṃ hoti.",
  "atk-s0201a0:1859_6": "Evaṃ mayhampi tesu bhikkhūsu punappunaṃ vattabbaṃ nāhosi.",
  "atk-s0201a0:1859_7": "Idaṃ karotha idaṃ mā karothāti satuppādanamattameva kattabbaṃ hoti.",
  "atk-s0201a0:1859_8": "Tehipi tāvadeva kattabbaṃ katameva hoti,",
  "atk-s0201a0:1859_9": "akattabbaṃ jahitameva.",
  "atk-s0201a0:1859_10": "Tasmāti yasmā subbacā yuttayānapaṭibhāgā hutvā satuppādanamatteneva pajahiṃsu,",
  "atk-s0201a0:1859_11": "tasmā tumhepi pajahathāti attho.",
  "atk-s0201a0:1859_12": "Elaṇḍehīti elaṇḍā kira sāladūsanā honti,",
  "atk-s0201a0:1859_13": "tasmā evamāha.",
  "atk-s0201a0:1859_14": "Visodheyyāti elaṇḍe ceva aññā ca valliyo chinditvā bahi nīharaṇena sodheyya.",
  "atk-s0201a0:1859_15": "Sujātāti susaṇṭhitā.",
  "atk-s0201a0:1859_16": "Sammā parihareyyāti mariyādaṃ bandhitvā udakāsiñcanenapi kālenakālaṃ mūlamūle khaṇanenapi valligumbādicchedanenapi",
  "atk-s0201a0:1859_17": "kipillapūṭakaharaṇenapi makkaṭakajālasukkhadaṇḍakaharaṇenapi sammā vaḍḍhetvā poseyya.",
  "atk-s0201a0:1859_18": "Vuddhiādīni vuttatthāneva.",
  "atk-s0201a0:1860_0": "226.",
  "atk-s0201a0:1860_1": "Idāni akkhantiyā dosaṃ dassento bhūtapubbantiādimāha.",
  "atk-s0201a0:1860_2": "Tattha vedehikāti videharaṭṭhavāsikassa dhītā.",
  "atk-s0201a0:1860_3": "Atha vā vedoti paññā vuccati,",
  "atk-s0201a0:1860_4": "vedena īhati iriyatīti vedehikā,",
  "atk-s0201a0:1860_5": "paṇḍitāti attho.",
  "atk-s0201a0:1860_6": "Gahapatānīti gharasāminī.",
  "atk-s0201a0:1860_7": "Kittisaddoti kittighoso.",
  "atk-s0201a0:1860_8": "Soratāti soraccena samannāgatā.",
  "atk-s0201a0:1860_9": "Nivātāti nivātavutti.",
  "atk-s0201a0:1860_10": "Upasantāti nibbutā.",
  "atk-s0201a0:1860_11": "Dakkhāti bhattapacanasayanattharaṇadīpujjalanādikammesu chekā.",
  "atk-s0201a0:1860_12": "Analasāti uṭṭhāhikā,",
  "atk-s0201a0:1860_13": "susaṃvihitakammantāti suṭṭhu saṃvihitakammantā.",
  "atk-s0201a0:1860_14": "Ekā analasā hoti,",
  "atk-s0201a0:1860_15": "yaṃ yaṃ pana bhājanaṃ gaṇhāti,",
  "atk-s0201a0:1860_16": "taṃ taṃ bhindati vā chiddaṃ vā karoti,",
  "atk-s0201a0:1860_17": "ayaṃ na tādisāti dasseti.",
  "atk-s0201a0:1861_0": "Divā uṭṭhāsīti pātova kattabbāni dhenuduhanādikammāni akatvā ussūre uṭṭhitā.",
  "atk-s0201a0:1861_1": "He je kāḷīti are kāḷi.",
  "atk-s0201a0:1861_2": "Kiṃ je divā uṭṭhāsīti kiṃ te kiñci aphāsukaṃ atthi,",
  "atk-s0201a0:1861_3": "kiṃ divā uṭṭhāsīti?",
  "atk-s0201a0:1861_4": "No vata re kiñcīti are yadi te na kiñci aphāsukaṃ atthi,",
  "atk-s0201a0:1861_5": "neva sīsaṃ rujjhati,",
  "atk-s0201a0:1861_6": "na piṭṭhi,",
  "atk-s0201a0:1861_7": "atha kasmā pāpi dāsi divā uṭṭhāsīti kupitā anattamanā bhākuṭimakāsi.",
  "atk-s0201a0:1861_8": "Divātaraṃ uṭṭhāsīti punadivase ussūrataraṃ uṭṭhāsi.",
  "atk-s0201a0:1861_9": "Anattamanavācanti are pāpi dāsi attano pamāṇaṃ na jānāsi;",
  "atk-s0201a0:1861_10": "kiṃ aggiṃ sītoti maññasi,",
  "atk-s0201a0:1861_11": "idāni taṃ sikkhāpessāmītiādīni vadamānā kupitavacanaṃ nicchāresi.",
  "atk-s0201a0:1862_0": "Paṭivisakānanti sāmantagehavāsīnaṃ.",
  "atk-s0201a0:1862_1": "Ujjhāpesīti avajānāpesi.",
  "atk-s0201a0:1862_2": "Caṇḍīti asoratā kibbisā.",
  "atk-s0201a0:1862_3": "Iti yattakā guṇā,",
  "atk-s0201a0:1862_4": "tato diguṇā dosā uppajjiṃsu.",
  "atk-s0201a0:1862_5": "Guṇā nāma saṇikaṃ saṇikaṃ āgacchanti;",
  "atk-s0201a0:1862_6": "dosā ekadivaseneva patthaṭā honti.",
  "atk-s0201a0:1862_7": "Soratasoratoti ativiya sorato,",
  "atk-s0201a0:1862_8": "sotāpanno nu kho,",
  "atk-s0201a0:1862_9": "sakadāgāmī anāgāmī arahā nu khoti vattabbataṃ āpajjati.",
  "atk-s0201a0:1862_10": "Phusantīti phusantā ghaṭṭentā āpāthaṃ āgacchanti.",
  "atk-s0201a0:1863_0": "Atha bhikkhu soratoti veditabboti atha adhivāsanakkhantiyaṃ ṭhito bhikkhu soratoti veditabbo.",
  "atk-s0201a0:1863_1": "Yo cīvara…pe…",
  "atk-s0201a0:1863_2": "parikkhārahetūti yo etāni cīvarādīni paṇītapaṇītāni labhanto pādaparikammapiṭṭhiparikammādīni ekavacaneneva karoti.",
  "atk-s0201a0:1863_3": "Alabhamānoti yathā pubbe labhati,",
  "atk-s0201a0:1863_4": "evaṃ alabhanto.",
  "atk-s0201a0:1863_5": "Dhammaññeva sakkarontoti dhammaṃyeva sakkāraṃ sukatakāraṃ karonto.",
  "atk-s0201a0:1863_6": "Garuṃ karontoti garubhāriyaṃ karonto.",
  "atk-s0201a0:1863_7": "Mānentoti manena piyaṃ karonto.",
  "atk-s0201a0:1863_8": "Pūjentoti paccayapūjāya pūjento.",
  "atk-s0201a0:1863_9": "Apacāyamānoti dhammaṃyeva apacāyamāno apacitiṃ nīcavuttiṃ dassento.",
  "atk-s0201a0:1864_0": "227.",
  "atk-s0201a0:1864_1": "Evaṃ akkhantiyā dosaṃ dassetvā idāni ye adhivāsenti,",
  "atk-s0201a0:1864_2": "te evaṃ adhivāsentīti pañca vacanapathe dassento pañcime,",
  "atk-s0201a0:1864_3": "bhikkhavetiādimāha.",
  "atk-s0201a0:1864_4": "Tattha kālenāti yuttapattakālena.",
  "atk-s0201a0:1864_5": "Bhūtenāti satā vijjamānena.",
  "atk-s0201a0:1864_6": "Saṇhenāti sammaṭṭhena.",
  "atk-s0201a0:1864_7": "Atthasañhitenāti atthanissitena kāraṇanissitena.",
  "atk-s0201a0:1864_8": "Akālenātiādīni tesaṃyeva paṭipakkhavasena veditabbāni.",
  "atk-s0201a0:1864_9": "Mettacittāti uppannamettacittā hutvā.",
  "atk-s0201a0:1864_10": "Dosantarāti duṭṭhacittā,",
  "atk-s0201a0:1864_11": "abbhantare uppannadosā hutvā.",
  "atk-s0201a0:1864_12": "Tatrāti tesu vacanapathesu.",
  "atk-s0201a0:1864_13": "Pharitvāti adhimuccitvā.",
  "atk-s0201a0:1864_14": "Tadārammaṇañcāti kathaṃ tadārammaṇaṃ sabbāvantaṃ lokaṃ karoti?",
  "atk-s0201a0:1864_15": "Pañca vacanapathe gahetvā āgataṃ puggalaṃ mettacittassa ārammaṇaṃ katvā puna tasseva mettacittassa avasesasatte",
  "atk-s0201a0:1864_16": "ārammaṇaṃ karonto sabbāvantaṃ lokaṃ tadārammaṇaṃ karoti nāma.",
  "atk-s0201a0:1864_17": "Tatrāyaṃ vacanattho.",
  "atk-s0201a0:1864_18": "Tadārammaṇañcāti tasseva mettacittassa ārammaṇaṃ katvā.",
  "atk-s0201a0:1864_19": "Sabbāvantanti sabbasattavantaṃ.",
  "atk-s0201a0:1864_20": "Lokanti sattalokaṃ.",
  "atk-s0201a0:1864_21": "Vipulenāti anekasattārammaṇena.",
  "atk-s0201a0:1864_22": "Mahaggatenāti mahaggatabhūmikena.",
  "atk-s0201a0:1864_23": "Appamāṇenāti subhāvitena.",
  "atk-s0201a0:1864_24": "Averenāti niddosena.",
  "atk-s0201a0:1864_25": "Abyābajjhenāti niddukkhena.",
  "atk-s0201a0:1864_26": "Pharitvā viharissāmāti evarūpena mettāsahagatena cetasā tañca puggalaṃ sabbañca lokaṃ tassa cittassa ārammaṇaṃ katvā adhimuccitvā viharissāma.",
  "atk-s0201a0:1865_0": "228.",
  "atk-s0201a0:1865_1": "Idāni tadatthadīpikaṃ upamaṃ āharanto seyyathāpītiādimāha.",
  "atk-s0201a0:1865_2": "Tattha apathavinti nippathaviṃ karissāmīti attho.",
  "atk-s0201a0:1865_3": "Tatra tatrāti tasmiṃ tasmiṃ ṭhāne.",
  "atk-s0201a0:1865_4": "Vikireyyāti pacchiyā paṃsuṃ uddharitvā bījāni viya vikireyya.",
  "atk-s0201a0:1865_5": "Oṭṭhubheyyāti kheḷaṃ pāteyya.",
  "atk-s0201a0:1865_6": "Apathaviṃ kareyyāti evaṃ kāyena ca vācāya ca payogaṃ katvāpi sakkuṇeyya apathaviṃ kātunti?",
  "atk-s0201a0:1865_7": "Gambhīrāti bahalattena dviyojanasatasahassāni cattāri ca nahutāni gambhīrā.",
  "atk-s0201a0:1865_8": "Appameyyāti tiriyaṃ pana aparicchinnā.",
  "atk-s0201a0:1865_9": "Evameva khoti ettha idaṃ opammasaṃsandanaṃ –",
  "atk-s0201a0:1865_10": "pathavī viya hi mettacittaṃ daṭṭhabbaṃ.",
  "atk-s0201a0:1865_11": "Kudālapiṭakaṃ gahetvā āgatapuriso viya pañca vacanapathe gahetvā āgatapuggalo.",
  "atk-s0201a0:1865_12": "Yathā so kudālapiṭakena mahāpathaviṃ apathaviṃ kātuṃ na sakkoti,",
  "atk-s0201a0:1865_13": "evaṃ vo pañca vacanapathe gahetvā āgatapuggalo mettacittassa aññathattaṃ kātuṃ na sakkhissatīti.",
  "atk-s0201a0:1866_0": "229.",
  "atk-s0201a0:1866_1": "Dutiyaupamāyaṃ haliddinti yaṃkiñci pītakavaṇṇaṃ.",
  "atk-s0201a0:1866_2": "Nīlanti kaṃsanīlaṃ vā palāsanīlaṃ vā.",
  "atk-s0201a0:1866_3": "Arūpīti arūpo. Nanu ca,",
  "atk-s0201a0:1866_4": "dvinnaṃ kaṭṭhānaṃ vā dvinnaṃ rukkhānaṃ vā dvinnaṃ seyyānaṃ vā dvinnaṃ selānaṃ vā antaraṃ paricchinnākāsarūpanti āgataṃ,",
  "atk-s0201a0:1866_5": "kasmā idha arūpīti vuttoti?",
  "atk-s0201a0:1866_6": "Sanidassanabhāvapaṭikkhepato.",
  "atk-s0201a0:1866_7": "Tenevāha “anidassano”ti.",
  "atk-s0201a0:1866_8": "Tasmiñhi rūpaṃ likhituṃ,",
  "atk-s0201a0:1866_9": "rūpapātubhāvaṃ dassetuṃ na sakkā,",
  "atk-s0201a0:1866_10": "tasmā “arūpī”ti vutto.",
  "atk-s0201a0:1866_11": "Anidassanoti dassanassa cakkhuviññāṇassa anāpātho.",
  "atk-s0201a0:1866_12": "Upamāsaṃsandane panettha ākāso viya mettacittaṃ.",
  "atk-s0201a0:1866_13": "Tulikapañcamā cattāro raṅgajātā viya pañca vacanapathā,",
  "atk-s0201a0:1866_14": "tulikapañcame raṅge gahetvā āgatapuriso viya pañca vacanapathe gahetvā āgatapuggalo.",
  "atk-s0201a0:1866_15": "Yathā so tulikapañcamehi raṅgehi ākāse rūpapātubhāvaṃ kātuṃ na sakkoti,",
  "atk-s0201a0:1866_16": "evaṃ vo pañca vacanapathe gahetvā āgatapuggalo mettacittassa aññathattaṃ katvā dosuppattiṃ dassetuṃ na sakkhissatīti.",
  "atk-s0201a0:1867_0": "230.",
  "atk-s0201a0:1867_1": "Tatiyaupamāyaṃ ādittanti pajjalitaṃ.",
  "atk-s0201a0:1867_2": "Gambhīrā appameyyāti imissā gaṅgāya gambhīraṭṭhānaṃ gāvutampi atthi,",
  "atk-s0201a0:1867_3": "aḍḍhayojanampi,",
  "atk-s0201a0:1867_4": "yojanampi.",
  "atk-s0201a0:1867_5": "Puthulaṃ panassā evarūpaṃyeva,",
  "atk-s0201a0:1867_6": "dīghato pana pañcayojanasatāni.",
  "atk-s0201a0:1867_7": "Sā kathaṃ gambhīrā appameyyāti?",
  "atk-s0201a0:1867_8": "Etena payogena parivattetvā uddhane udakaṃ viya tāpetuṃ asakkuṇeyyato.",
  "atk-s0201a0:1867_9": "Ṭhitodakaṃ pana kenaci upāyena aṅgulamattaṃ vā aḍḍhaṅgulamattaṃ vā evaṃ tāpetuṃ sakkā bhaveyya,",
  "atk-s0201a0:1867_10": "ayaṃ pana na sakkā,",
  "atk-s0201a0:1867_11": "tasmā evaṃ vuttaṃ.",
  "atk-s0201a0:1867_12": "Upamāsaṃsandane panettha gaṅgā viya mettacittaṃ,",
  "atk-s0201a0:1867_13": "tiṇukkaṃ ādāya āgatapuriso viya pañca vacanapathe gahetvā āgatapuggalo.",
  "atk-s0201a0:1867_14": "Yathā so ādittāya tiṇukkāya gaṅgaṃ tāpetuṃ na sakkoti,",
  "atk-s0201a0:1867_15": "evaṃ vo pañca vacanapathe gahetvā āgatapuggalo mettacittassa aññathattaṃ kātuṃ na sakkhissatīti.",
  "atk-s0201a0:1868_0": "231.",
  "atk-s0201a0:1868_1": "Catutthaupamāyaṃ biḷārabhastāti biḷāracammapasibbakā.",
  "atk-s0201a0:1868_2": "Sumadditāti suṭṭhu madditā.",
  "atk-s0201a0:1868_3": "Suparimadditāti anto ca bahi ca samantato suparimadditā.",
  "atk-s0201a0:1868_4": "Tūlinīti simbalitūlalatātūlasamānā.",
  "atk-s0201a0:1868_5": "Chinnasassarāti chinnasassarasaddā.",
  "atk-s0201a0:1868_6": "Chinnabhabbharāti chinnabhabbharasaddā.",
  "atk-s0201a0:1868_7": "Upamāsaṃsandane panettha biḷārabhastā viya mettacittaṃ,",
  "atk-s0201a0:1868_8": "kaṭṭhakaṭhalaṃ ādāya āgatapuriso viya pañca vacanapathe gahetvā āgatapuggalo.",
  "atk-s0201a0:1868_9": "Yathā so kaṭṭhena vā kaṭhalena vā biḷārabhastaṃ sarasaraṃ bharabharaṃ saddaṃ kātuṃ na sakkoti,",
  "atk-s0201a0:1868_10": "evaṃ vo pañca vacanapathe gahetvā āgatapuggalo mettacittassa aññathattaṃ katvā dosānugatabhāvaṃ kātuṃ na sakkhissatīti.",
  "atk-s0201a0:1869_0": "232.",
  "atk-s0201a0:1869_1": "Ocarakāti avacarakā heṭṭhācarakā,",
  "atk-s0201a0:1869_2": "nīcakammakārakāti attho.",
  "atk-s0201a0:1869_3": "Yo mano padūseyyāti yo bhikkhu vā bhikkhunī vā mano padūseyya,",
  "atk-s0201a0:1869_4": "taṃ kakacena okantanaṃ nādhivāseyya.",
  "atk-s0201a0:1869_5": "Na me so tena sāsanakaroti so tena anadhivāsanena mayhaṃ ovādakaro na hoti.",
  "atk-s0201a0:1869_6": "Āpatti panettha natthi.",
  "atk-s0201a0:1870_0": "233.",
  "atk-s0201a0:1870_1": "Aṇuṃ vā thūlaṃ vāti appasāvajjaṃ vā mahāsāvajjaṃ vā.",
  "atk-s0201a0:1870_2": "Yaṃ tumhe nādhivāseyyāthāti yo tumhehi adhivāsetabbo na bhaveyyāti attho. No hetaṃ, bhanteti, bhante,",
  "atk-s0201a0:1870_3": "anadhivāsetabbaṃ nāma vacanapathaṃ na passāmāti adhippāyo.",
  "atk-s0201a0:1870_4": "Dīgharattaṃ hitāya sukhāyāti iti bhagavā arahattena kūṭaṃ gaṇhanto yathānusandhinā desanaṃ niṭṭhapesīti.",
  "atk-s0201a0:1871_0": "Papañcasūdaniyā majjhimanikāyaṭṭhakathāya",
  "atk-s0201a0:1872_0": "Kakacūpamasuttavaṇṇanā niṭṭhitā.",
  "atk-s0201a0:1873_0": "2. Alagaddūpamasuttavaṇṇanā",
  "atk-s0201a0:1874_0": "234.",
  "atk-s0201a0:1874_1": "Evaṃ me sutanti alagaddūpamasuttaṃ.",
  "atk-s0201a0:1874_2": "Tattha gaddhe bādhayiṃsūti gaddhabādhino,",
  "atk-s0201a0:1874_3": "gaddhabādhino pubbapurisā assāti gaddhabādhipubbo,",
  "atk-s0201a0:1874_4": "tassa gaddhabādhipubbassa,",
  "atk-s0201a0:1874_5": "gijjhaghātakakulappasutassāti attho.",
  "atk-s0201a0:1874_6": "Saggamokkhānaṃ antarāyaṃ karontīti antarāyikā.",
  "atk-s0201a0:1874_7": "Te kammakilesavipākaupavādaāṇāvītikkamavasena pañcavidhā.",
  "atk-s0201a0:1874_8": "Tattha pañcānantariyadhammā kammantarāyikā nāma.",
  "atk-s0201a0:1874_9": "Tathā bhikkhunīdūsakakammaṃ,",
  "atk-s0201a0:1874_10": "taṃ pana mokkhasseva antarāyaṃ karoti,",
  "atk-s0201a0:1874_11": "na saggassa.",
  "atk-s0201a0:1874_12": "Niyatamicchādiṭṭhidhammā kilesantarāyikā nāma.",
  "atk-s0201a0:1874_13": "Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.",
  "atk-s0201a0:1874_14": "Ariyūpavādadhammā upavādantarāyikā nāma,",
  "atk-s0201a0:1874_15": "te pana yāva ariye na khamāpenti, tāvadeva,",
  "atk-s0201a0:1874_16": "na tato paraṃ.",
  "atk-s0201a0:1874_17": "Sañcicca vītikkantā satta āpattikkhandhā āṇāvītikkamantarāyikā nāma.",
  "atk-s0201a0:1874_18": "Tepi yāva bhikkhubhāvaṃ vā paṭijānāti,",
  "atk-s0201a0:1874_19": "na vuṭṭhāti vā,",
  "atk-s0201a0:1874_20": "na deseti vā, tāvadeva,",
  "atk-s0201a0:1874_21": "na tato paraṃ.",
  "atk-s0201a0:1875_0": "Tatrāyaṃ bhikkhu bahussuto dhammakathiko sesantarāyike jānāti,",
  "atk-s0201a0:1875_1": "vinaye pana akovidattā paṇṇattivītikkamantarāyike na jānāti,",
  "atk-s0201a0:1875_2": "tasmā rahogato evaṃ cintesi –",
  "atk-s0201a0:1875_3": "ime āgārikā pañca kāmaguṇe paribhuñjantā sotāpannāpi sakadāgāminopi anāgāminopi honti.",
  "atk-s0201a0:1875_4": "Bhikkhūpi manāpikāni cakkhuviññeyyāni rūpāni passanti…pe…",
  "atk-s0201a0:1875_5": "kāyaviññeyye phoṭṭhabbe phusanti,",
  "atk-s0201a0:1875_6": "mudukāni attharaṇapāvuraṇādīni paribhuñjanti,",
  "atk-s0201a0:1875_7": "etaṃ sabbaṃ vaṭṭati.",
  "atk-s0201a0:1875_8": "Kasmā itthīnaṃyeva rūpasaddagandharasaphoṭṭhabbā na vaṭṭanti?",
  "atk-s0201a0:1875_9": "Etepi vaṭṭantīti.",
  "atk-s0201a0:1875_10": "Evaṃ rasena rasaṃ saṃsandetvā sacchandarāgaparibhogañca nicchandarāgaparibhogañca ekaṃ katvā thūlavākehi saddhiṃ atisukhumasuttaṃ upanento viya,",
  "atk-s0201a0:1875_11": "sāsapena saddhiṃ sineruṃ upasaṃharanto viya,",
  "atk-s0201a0:1875_12": "pāpakaṃ diṭṭhigataṃ uppādetvā,",
  "atk-s0201a0:1875_13": "“kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ,",
  "atk-s0201a0:1875_14": "natthi ettha doso”ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto ariyamagge",
  "atk-s0201a0:1875_15": "khāṇukaṇṭakādīni pakkhipanto methunadhamme doso natthīti jinassa āṇācakke pahāraṃ adāsi. Tenāha –",
  "atk-s0201a0:1875_16": "“tathāhaṃ bhagavatā dhammaṃ desitaṃ ājānāmī”tiādi.",
  "atk-s0201a0:1876_0": "Evaṃ byā khoti evaṃ viya kho.",
  "atk-s0201a0:1876_1": "Samanuyuñjantītiādīsu kiṃ laddhiko tvaṃ,",
  "atk-s0201a0:1876_2": "laddhiṃ vadehīti pucchamānā samanuyuñjanti nāma.",
  "atk-s0201a0:1876_3": "Diṭṭhiṃ patiṭṭhāpentā samanuggāhanti nāma.",
  "atk-s0201a0:1876_4": "Kena kāraṇena evaṃ vadasīti kāraṇaṃ pucchantā samanubhāsanti nāma.",
  "atk-s0201a0:1876_5": "Aṭṭhikaṅkalūpamātiādīsu aṭṭhikaṅkalūpamā appassādaṭṭhena.",
  "atk-s0201a0:1876_6": "Maṃsapesūpamā bahusādhāraṇaṭṭhena.",
  "atk-s0201a0:1876_7": "Tiṇukkūpamā anudahanaṭṭhena.",
  "atk-s0201a0:1876_8": "Aṅgārakāsūpamā mahābhitāpanaṭṭhena.",
  "atk-s0201a0:1876_9": "Supinakūpamā ittarapaccupaṭṭhānaṭṭhena.",
  "atk-s0201a0:1876_10": "Yācitakūpamā tāvakālikaṭṭhena.",
  "atk-s0201a0:1876_11": "Rukkhaphalūpamā sabbaṅgapaccaṅgapalibhañjanaṭṭhena.",
  "atk-s0201a0:1876_12": "Asisūnūpamā adhikuṭṭanaṭṭhena.",
  "atk-s0201a0:1876_13": "Sattisūlūpamā vinivijjhanaṭṭhena.",
  "atk-s0201a0:1876_14": "Sappasirūpamā sāsaṅkasappaṭibhayaṭṭhena.",
  "atk-s0201a0:1876_15": "Thāmasāti diṭṭhithāmena.",
  "atk-s0201a0:1876_16": "Parāmāsāti diṭṭhiparāmāsena.",
  "atk-s0201a0:1876_17": "Abhinivissa voharatīti adhiṭṭhahitvā voharati dīpeti vā.",
  "atk-s0201a0:1877_0": "235.",
  "atk-s0201a0:1877_1": "Yato kho te bhikkhūti yadā te bhikkhū.",
  "atk-s0201a0:1877_2": "Evaṃ byā kho ahaṃ, bhante,",
  "atk-s0201a0:1877_3": "bhagavatāti idaṃ esa attano ajjhāsayena natthīti vattukāmopi bhagavato ānubhāvena sampaṭicchati,",
  "atk-s0201a0:1877_4": "buddhānaṃ kira sammukhā dve kathā kathetuṃ samattho nāma natthi.",
  "atk-s0201a0:1878_0": "236.",
  "atk-s0201a0:1878_1": "Kassa kho nāma tvaṃ moghapurisāti tvaṃ moghapurisa kassa khattiyassa vā brāhmaṇassa vā vessassa vā suddassa",
  "atk-s0201a0:1878_2": "vā gahaṭṭhassa vā pabbajitassa vā devassa vā manussassa vā mayā evaṃ dhammaṃ desitaṃ ājānāsi.",
  "atk-s0201a0:1878_3": "Atha kho bhagavā bhikkhū āmantesīti ayaṃ pāṭiyekko anusandhi.",
  "atk-s0201a0:1878_4": "Ariṭṭho kira cintesi –",
  "atk-s0201a0:1878_5": "“bhagavā maṃ moghapurisoti vadati,",
  "atk-s0201a0:1878_6": "na kho pana moghapurisāti vuttamattakena maggaphalānaṃ upanissayo na hoti.",
  "atk-s0201a0:1878_7": "Upasenampi hi vaṅgantaputtaṃ,",
  "atk-s0201a0:1878_8": "‘atilahuṃ kho tvaṃ,",
  "atk-s0201a0:1878_9": "moghapurisa,",
  "atk-s0201a0:1878_10": "bāhullāya āvatto’ti bhagavā moghapurisavādena ovadi.",
  "atk-s0201a0:1878_11": "Thero aparabhāge ghaṭento vāyamanto cha abhiññā sacchākāsi.",
  "atk-s0201a0:1878_12": "Ahampi tathārūpaṃ vīriyaṃ paggaṇhitvā maggaphalāni nibbattessāmī”ti.",
  "atk-s0201a0:1878_13": "Athassa bhagavā bandhanā pavuttassa paṇḍupalāsassa viya aviruḷhibhāvaṃ dassento imaṃ desanaṃ ārabhi.",
  "atk-s0201a0:1879_0": "Usmīkatopīti,",
  "atk-s0201a0:1879_1": "bhikkhave,",
  "atk-s0201a0:1879_2": "tumhe kinti maññatha,",
  "atk-s0201a0:1879_3": "ayaṃ ariṭṭho evaṃladdhiko sabbaññutaññāṇena paṭivirujjhitvā vesārajjañāṇaṃ paṭibāhitvā tathāgatassa āṇācakke",
  "atk-s0201a0:1879_4": "pahāraṃ dadamāno api nu imasmiṃ dhammavinaye usmīkatopi?",
  "atk-s0201a0:1879_5": "Yathā nibbutepi mahante aggikkhandhe khajjupanakamattāpi aggipapaṭikā hotiyeva,",
  "atk-s0201a0:1879_6": "yaṃ nissāya puna mahāaggikkhandho bhaveyya.",
  "atk-s0201a0:1879_7": "Kiṃ nu kho evaṃ imassa appamattikāpi ñāṇusmā atthi,",
  "atk-s0201a0:1879_8": "yaṃ nissāya vāyamanto maggaphalāni nibbatteyyāti? No hetaṃ, bhanteti, bhante,",
  "atk-s0201a0:1879_9": "evaṃladdhikassa kuto evarūpā ñāṇusmāti?",
  "atk-s0201a0:1879_10": "Maggaphalānaṃ paccayasamatthāya ñāṇusmāya usmīkatabhāvaṃ paṭikkhipantā vadanti.",
  "atk-s0201a0:1879_11": "Maṅkubhūtoti nittejabhūto.",
  "atk-s0201a0:1879_12": "Pattakkhandhoti patitakkhandho.",
  "atk-s0201a0:1879_13": "Appaṭibhānoti kiñci paṭibhānaṃ apassanto bhinnapaṭibhāno evarūpampi nāma niyyānikasāsanaṃ labhitvā aviruḷhidhammo",
  "atk-s0201a0:1879_14": "kiramhi samugghātitapaccayo jātoti attano abhabbataṃ paccavekkhanto pādaṅguṭṭhakena bhūmiṃ khaṇamāno nisīdi.",
  "atk-s0201a0:1880_0": "Paññāyissasi khoti ayampi pāṭiyekko anusandhi.",
  "atk-s0201a0:1880_1": "Ariṭṭho kira cintesi –",
  "atk-s0201a0:1880_2": "“bhagavā mayhaṃ maggaphalānaṃ upanissayo pacchinnoti vadati,",
  "atk-s0201a0:1880_3": "na kho pana buddhā saupanissayānaṃyeva dhammaṃ desenti,",
  "atk-s0201a0:1880_4": "anupanissayānampi desenti,",
  "atk-s0201a0:1880_5": "ahaṃ satthu santikā sugatovādaṃ labhitvā attano sampattūpagaṃ kusalaṃ karissāmī”ti.",
  "atk-s0201a0:1880_6": "Athassa bhagavā ovādaṃ paṭipassambhento “paññāyissasī”tiādimāha.",
  "atk-s0201a0:1880_7": "Tassattho, tvaṃyeva,",
  "atk-s0201a0:1880_8": "moghapurisa,",
  "atk-s0201a0:1880_9": "iminā pāpakena diṭṭhigatena nirayādīsu paññāyissasi,",
  "atk-s0201a0:1880_10": "mama santikā tuyhaṃ sugatovādo nāma natthi,",
  "atk-s0201a0:1880_11": "na me tayā attho,",
  "atk-s0201a0:1880_12": "idhāhaṃ bhikkhū paṭipucchissāmīti.",
  "atk-s0201a0:1881_0": "237.",
  "atk-s0201a0:1881_1": "Atha kho bhagavāti ayampi pāṭiyekko anusandhi.",
  "atk-s0201a0:1881_2": "Imasmiñhi ṭhāne bhagavā parisaṃ sodheti,",
  "atk-s0201a0:1881_3": "ariṭṭhaṃ gaṇato nissāreti.",
  "atk-s0201a0:1881_4": "Sace hi parisagatānaṃ kassaci evaṃ bhaveyya –",
  "atk-s0201a0:1881_5": "“ayaṃ ariṭṭho bhagavatā akathitaṃ kathetuṃ kiṃ sakkhissati,",
  "atk-s0201a0:1881_6": "kacci nu kho parisamajjhe bhagavatā kathāya samāraddhāya sahasā kathita”nti.",
  "atk-s0201a0:1881_7": "Evaṃ kathitaṃ pana na ariṭṭhova suṇāti,",
  "atk-s0201a0:1881_8": "aññenapi sutaṃ bhavissati.",
  "atk-s0201a0:1881_9": "Athāpissa siyā “yathā satthā ariṭṭhaṃ niggaṇhāti,",
  "atk-s0201a0:1881_10": "mampi evaṃ niggaṇheyyāti sutvāpi tuṇhībhāvaṃ āpajjeyyā”ti.",
  "atk-s0201a0:1881_11": "“Taṃ sabbaṃ na karissantī”ti.",
  "atk-s0201a0:1881_12": "Mayāpi na kathitaṃ,",
  "atk-s0201a0:1881_13": "aññena sutampi natthīti “tumhepime,",
  "atk-s0201a0:1881_14": "bhikkhave”tiādinā parisāya laddhiṃ sodheti.",
  "atk-s0201a0:1881_15": "Parisāya pana laddhisodhaneneva ariṭṭho gaṇato nissārito nāma hoti.",
  "atk-s0201a0:1882_0": "Idāni ariṭṭhassa laddhiṃ pakāsento so vata,",
  "atk-s0201a0:1882_1": "bhikkhavetiādimāha.",
  "atk-s0201a0:1882_2": "Tattha aññatreva kāmehītiādīsu yo so,",
  "atk-s0201a0:1882_3": "bhikkhave,",
  "atk-s0201a0:1882_4": "bhikkhu “te paṭisevato nālaṃ antarāyāyā”ti evaṃladdhiko,",
  "atk-s0201a0:1882_5": "so vata kilesakāmehi ceva kilesakāmasampayuttehi saññāvitakkehi ca aññatra,",
  "atk-s0201a0:1882_6": "ete dhamme pahāya,",
  "atk-s0201a0:1882_7": "vinā etehi dhammehi,",
  "atk-s0201a0:1882_8": "vatthukāme paṭisevissati,",
  "atk-s0201a0:1882_9": "methunasamācāraṃ samācarissatīti netaṃ ṭhānaṃ vijjati.",
  "atk-s0201a0:1882_10": "Idaṃ kāraṇaṃ nāma natthi,",
  "atk-s0201a0:1882_11": "aṭṭhānametaṃ anavakāsoti.",
  "atk-s0201a0:1883_0": "238.",
  "atk-s0201a0:1883_1": "Evaṃ bhagavā ayaṃ ariṭṭho yathā nāma rajako sugandhānipi duggandhānipi jiṇṇānipi navānipi suddhānipi asuddhānipi vatthāni ekato bhaṇḍikaṃ karoti,",
  "atk-s0201a0:1883_2": "evameva bhikkhūnaṃ nicchandarāgapaṇītacīvarādiparibhogañca anibaddhasīlānaṃ gahaṭṭhānaṃ antarāyakaraṃ",
  "atk-s0201a0:1883_3": "sacchandarāgaparibhogañca nibaddhasīlānaṃ bhikkhūnaṃ āvaraṇakaraṃ sacchandarāgaparibhogañca sabbaṃ ekasadisaṃ",
  "atk-s0201a0:1883_4": "karotīti ariṭṭhassa laddhiṃ pakāsetvā idāni duggahitāya pariyattiyā dosaṃ dassento idha,",
  "atk-s0201a0:1883_5": "bhikkhave,",
  "atk-s0201a0:1883_6": "ekaccetiādimāha.",
  "atk-s0201a0:1883_7": "Tattha pariyāpuṇantīti uggaṇhanti.",
  "atk-s0201a0:1883_8": "Suttantiādīsu ubhatovibhaṅganiddesakhandhakaparivārā,",
  "atk-s0201a0:1883_9": "suttanipāte maṅgalasuttaratanasuttanālakasuātuvaṭṭakasuttāni,",
  "atk-s0201a0:1883_10": "aññampi ca suttanāmakaṃ tathāgatavacanaṃ suttanti veditabbaṃ.",
  "atk-s0201a0:1883_11": "Sabbampi sagāthakaṃ suttaṃ geyyanti veditabbaṃ,",
  "atk-s0201a0:1883_12": "visesena saṃyuttake sakalopi sagāthāvaggo.",
  "atk-s0201a0:1883_13": "Sakalaṃ abhidhammapiṭakaṃ,",
  "atk-s0201a0:1883_14": "niggāthakaṃ suttaṃ,",
  "atk-s0201a0:1883_15": "yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-s0201a0:1883_16": "taṃ veyyākaraṇanti veditabbaṃ.",
  "atk-s0201a0:1883_17": "Dhammapadaṃ,",
  "atk-s0201a0:1883_18": "theragāthā,",
  "atk-s0201a0:1883_19": "therigāthā,",
  "atk-s0201a0:1883_20": "suttanipāte nosuttanāmikā suddhikagāthā ca gāthāti veditabbā.",
  "atk-s0201a0:1883_21": "Somanassañāṇamayikagāthāpaṭisaṃyuttā dveasītisuttantā udānanti veditabbā.",
  "atk-s0201a0:1883_22": "“Vuttañhetaṃ bhagavatā”tiādinayappavattā dasuttarasatasuttantā itivuttakanti veditabbā.",
  "atk-s0201a0:1883_23": "Apaṇṇakajātakādīni paṇṇāsādhikāni pañcajātakasatāni jātakanti veditabbāni.",
  "atk-s0201a0:1883_24": "“Cattārome,",
  "atk-s0201a0:1883_25": "bhikkhave,",
  "atk-s0201a0:1883_26": "acchariyā abbhutā dhammā ānande”tiādinayappavattā sabbepi acchariyaabbhutadhammappaṭisaṃyuttā suttantā abbhutadhammanti veditabbā.",
  "atk-s0201a0:1883_27": "Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo sabbepi vedañca tuṭṭhiñca",
  "atk-s0201a0:1883_28": "laddhā laddhā pucchitasuttantā vedallanti veditabbā.",
  "atk-s0201a0:1884_0": "Atthaṃ na upaparikkhantīti atthatthaṃ kāraṇatthaṃ na passanti na pariggaṇhanti.",
  "atk-s0201a0:1884_1": "Anupaparikkhatanti anupaparikkhantānaṃ.",
  "atk-s0201a0:1884_2": "Na nijjhānaṃ khamantīti na upaṭṭhahanti na āpāthaṃ āgacchanti,",
  "atk-s0201a0:1884_3": "imasmiṃ ṭhāne sīlaṃ samādhi vipassanā maggo phalaṃ vaṭṭaṃ vivaṭṭaṃ kathitanti evaṃ jānituṃ na sakkā hontīti attho.",
  "atk-s0201a0:1884_4": "Te upārambhānisaṃsā cevāti te paresaṃ vāde dosāropanānisaṃsā hutvā pariyāpuṇantīti attho.",
  "atk-s0201a0:1884_5": "Itivādappamokkhānisaṃsā cāti evaṃ vādapamokkhānisaṃsā,",
  "atk-s0201a0:1884_6": "parehi sakavāde dose āropite taṃ dosaṃ evaṃ mocessāmāti imināva kāraṇena pariyāpuṇantīti attho.",
  "atk-s0201a0:1884_7": "Tañcassa atthaṃ nānubhontīti yassa ca maggassa vā phalassa vā atthāya kulaputtā dhammaṃ pariyāpuṇanti,",
  "atk-s0201a0:1884_8": "tañcassa dhammassa atthaṃ ete duggahitaggāhino nānubhonti.",
  "atk-s0201a0:1884_9": "Apica parassa vāde upārambhaṃ āropetuṃ attano vādaṃ mocetuṃ asakkontāpi tañca atthaṃ nānubhontiyeva.",
  "atk-s0201a0:1885_0": "239.",
  "atk-s0201a0:1885_1": "Alagaddatthikoti āsivisaatthiko.",
  "atk-s0201a0:1885_2": "Gadoti hi visassa nāmaṃ,",
  "atk-s0201a0:1885_3": "taṃ tassa alaṃ paripuṇṇaṃ atthīti alagaddo.",
  "atk-s0201a0:1885_4": "Bhogeti sarīre.",
  "atk-s0201a0:1885_5": "Idha pana,",
  "atk-s0201a0:1885_6": "bhikkhave,",
  "atk-s0201a0:1885_7": "ekacce kulaputtā dhammaṃ pariyāpuṇantīti nittharaṇapariyattivasena uggaṇhanti.",
  "atk-s0201a0:1885_8": "Tisso hi pariyattiyo alagaddapariyatti nittharaṇapariyatti bhaṇḍāgārikapariyattīti.",
  "atk-s0201a0:1886_0": "Tattha yo buddhavacanaṃ uggahetvā evaṃ cīvarādīni vā labhissāmi,",
  "atk-s0201a0:1886_1": "catuparisamajjhe vā maṃ jānissantīti lābhasakkārahetu pariyāpuṇāti,",
  "atk-s0201a0:1886_2": "tassa sā pariyatti alagaddapariyatti nāma.",
  "atk-s0201a0:1886_3": "Evaṃ pariyāpuṇato hi buddhavacanaṃ apariyāpuṇitvā niddokkamanaṃ varataraṃ.",
  "atk-s0201a0:1887_0": "Yo pana buddhavacanaṃ uggaṇhitvā sīlassa āgataṭṭhāne sīlaṃ pūretvā samādhissa āgataṭṭhāne samādhigabbhaṃ",
  "atk-s0201a0:1887_1": "gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ āgataṭṭhāne maggaṃ bhāvessāmi",
  "atk-s0201a0:1887_2": "phalaṃ sacchikarissāmīti uggaṇhāti,",
  "atk-s0201a0:1887_3": "tassa sā pariyatti nittharaṇapariyatti nāma hoti.",
  "atk-s0201a0:1888_0": "Khīṇāsavassa pana pariyatti bhaṇḍāgārikapariyatti nāma.",
  "atk-s0201a0:1888_1": "Tassa hi apariññātaṃ appahīnaṃ abhāvitaṃ asacchikataṃ vā natthi.",
  "atk-s0201a0:1888_2": "So hi pariññātakkhandho pahīnakileso bhāvitamaggo sacchikataphalo,",
  "atk-s0201a0:1888_3": "tasmā buddhavacanaṃ pariyāpuṇanto tantidhārako paveṇipālako vaṃsānurakkhakova hutvā uggaṇhāti.",
  "atk-s0201a0:1888_4": "Itissa sā pariyatti bhaṇḍāgārikapariyatti nāma hoti.",
  "atk-s0201a0:1889_0": "Yo pana puthujjano chātabhayādīsu ganthadharesu ekasmiṃ ṭhāne vasituṃ asakkontesu sayaṃ bhikkhācārena",
  "atk-s0201a0:1889_1": "akilamamāno atimadhuraṃ buddhavacanaṃ mā nassatu,",
  "atk-s0201a0:1889_2": "tantiṃ dhāressāmi,",
  "atk-s0201a0:1889_3": "vaṃsaṃ ṭhapessāmi,",
  "atk-s0201a0:1889_4": "paveṇiṃ pālessāmīti pariyāpuṇāti,",
  "atk-s0201a0:1889_5": "tassa pariyatti bhaṇḍāgārikapariyatti hoti,",
  "atk-s0201a0:1889_6": "na hotīti? Na hoti. Kasmā?",
  "atk-s0201a0:1889_7": "Na attano ṭhāne ṭhatvā pariyāputattā.",
  "atk-s0201a0:1889_8": "Puthujjanassa hi pariyatti nāma alagaddā vā hoti nittharaṇā vā,",
  "atk-s0201a0:1889_9": "sattannaṃ sekkhānaṃ nittharaṇāva,",
  "atk-s0201a0:1889_10": "khīṇāsavassa bhaṇḍāgārikapariyattiyeva.",
  "atk-s0201a0:1889_11": "Imasmiṃ pana ṭhāne nittharaṇapariyatti adhippetā.",
  "atk-s0201a0:1890_0": "Nijjhānaṃ khamantīti sīlādīnaṃ āgataṭṭhānesu idha sīlaṃ kathitaṃ,",
  "atk-s0201a0:1890_1": "idha samādhi,",
  "atk-s0201a0:1890_2": "idha vipassanā,",
  "atk-s0201a0:1890_3": "idha maggo,",
  "atk-s0201a0:1890_4": "idha phalaṃ,",
  "atk-s0201a0:1890_5": "idha vaṭṭaṃ,",
  "atk-s0201a0:1890_6": "idha vivaṭṭanti āpāthaṃ āgacchanti.",
  "atk-s0201a0:1890_7": "Tañcassa atthaṃ anubhontīti yesaṃ maggaphalānaṃ atthāya pariyāpuṇanti.",
  "atk-s0201a0:1890_8": "Suggahitapariyattiṃ nissāya maggaṃ bhāvetvā phalaṃ sacchikarontā tañcassa dhammassa atthaṃ anubhavanti.",
  "atk-s0201a0:1890_9": "Paravāde upārambhaṃ āropetuṃ sakkontāpi sakavāde āropitaṃ dosaṃ icchiticchitaṭṭhānaṃ gahetvā mocetuṃ sakkontāpi anubhontiyeva.",
  "atk-s0201a0:1890_10": "Dīgharattaṃ hitāya sukhāya saṃvattantīti sīlādīnaṃ āgataṭṭhāne sīlādīni pūrentānampi,",
  "atk-s0201a0:1890_11": "paresaṃ vāde sahadhammena upārambhaṃ āropentānampi,",
  "atk-s0201a0:1890_12": "sakavādato dosaṃ harantānampi,",
  "atk-s0201a0:1890_13": "arahattaṃ patvā parisamajjhe dhammaṃ desetvā dhammadesanāya pasannehi upanīte cattāro paccaye paribhuñjantānampi",
  "atk-s0201a0:1890_14": "dīgharattaṃ hitāya sukhāya saṃvattanti.",
  "atk-s0201a0:1891_0": "Evaṃ suggahite buddhavacane ānisaṃsaṃ dassetvā idāni tattheva niyojento tasmā tiha,",
  "atk-s0201a0:1891_1": "bhikkhavetiādimāha.",
  "atk-s0201a0:1891_2": "Tattha tasmāti yasmā duggahitapariyatti duggahitaalagaddo viya dīgharattaṃ ahitāya dukkhāya saṃvattati,",
  "atk-s0201a0:1891_3": "suggahitapariyatti suggahitaalagaddo viya dīgharattaṃ hitāya sukhāya saṃvattati,",
  "atk-s0201a0:1891_4": "tasmāti attho.",
  "atk-s0201a0:1891_5": "Tathā naṃ dhāreyyāthāti tatheva naṃ dhāreyyātha,",
  "atk-s0201a0:1891_6": "teneva atthena gaṇheyyātha.",
  "atk-s0201a0:1891_7": "Ye vā panāssu viyattā bhikkhūti ye vā pana aññe sāriputtamoggallānamahākassapamahākaccānādikā byattā paṇḍitā bhikkhū assu,",
  "atk-s0201a0:1891_8": "te pucchitabbā.",
  "atk-s0201a0:1891_9": "Ariṭṭhena viya pana mama sāsane na kalalaṃ vā kacavaraṃ vā pakkhipitabbaṃ.",
  "atk-s0201a0:1892_0": "240.",
  "atk-s0201a0:1892_1": "Kullūpamanti kullasadisaṃ.",
  "atk-s0201a0:1892_2": "Nittharaṇatthāyāti caturoghanittharaṇatthāya.",
  "atk-s0201a0:1892_3": "Udakaṇṇavanti yañhi udakaṃ gambhīraṃ na puthulaṃ.",
  "atk-s0201a0:1892_4": "Puthulaṃ vā pana na gambhīraṃ,",
  "atk-s0201a0:1892_5": "na taṃ aṇṇavoti vuccati.",
  "atk-s0201a0:1892_6": "Yaṃ pana gambhīrañceva puthulañca,",
  "atk-s0201a0:1892_7": "taṃ aṇṇavoti vuccati.",
  "atk-s0201a0:1892_8": "Tasmā mahantaṃ udakaṇṇavanti mahantaṃ puthulaṃ gambhīraṃ udakanti ayamettha attho.",
  "atk-s0201a0:1892_9": "Sāsaṅkaṃ nāma yattha corānaṃ nivutthokāso dissati.",
  "atk-s0201a0:1892_10": "Ṭhitokāso,",
  "atk-s0201a0:1892_11": "nisinnokāso,",
  "atk-s0201a0:1892_12": "nipannokāso dissati.",
  "atk-s0201a0:1892_13": "Sappaṭibhayaṃ nāma yattha corehi manussā hatā dissanti,",
  "atk-s0201a0:1892_14": "viluttā dissanti,",
  "atk-s0201a0:1892_15": "ākoṭitā dissanti.",
  "atk-s0201a0:1892_16": "Uttarasetūti udakaṇṇavassa upari baddho setu.",
  "atk-s0201a0:1892_17": "Kullaṃ bandhitvāti kullo nāma taraṇatthāya kalāpaṃ katvā baddho.",
  "atk-s0201a0:1892_18": "Pattharitvā baddhā pana padaracāṭiādayo uḷumpoti vuccanti.",
  "atk-s0201a0:1892_19": "Uccāretvāti ṭhapetvā.",
  "atk-s0201a0:1892_20": "Kiccakārīti pattakārī yuttakārī,",
  "atk-s0201a0:1892_21": "patirūpakārīti attho.",
  "atk-s0201a0:1892_22": "Dhammāpi vo pahātabbāti ettha dhammāti samathavipassanā.",
  "atk-s0201a0:1892_23": "Bhagavā hi samathepi chandarāgaṃ pajahāpesi,",
  "atk-s0201a0:1892_24": "vipassanāyapi.",
  "atk-s0201a0:1892_25": "Samathe chandarāgaṃ kattha pajahāpesi? “Iti kho, udāyi,",
  "atk-s0201a0:1892_26": "nevasaññānāsaññāyatanassapi pahānaṃ vadāmi,",
  "atk-s0201a0:1892_27": "passasi no tvaṃ, udāyi,",
  "atk-s0201a0:1892_28": "taṃ saṃyojanaṃ aṇuṃ vā thūlaṃ vā,",
  "atk-s0201a0:1892_29": "yassāhaṃ no pahānaṃ vadāmī”ti ettha samathe chandarāgaṃ pajahāpesi.",
  "atk-s0201a0:1892_30": "“Imaṃ ce tumhe,",
  "atk-s0201a0:1892_31": "bhikkhave,",
  "atk-s0201a0:1892_32": "diṭṭhiṃ evaṃ parisuddhaṃ evaṃ pariyodātaṃ na allīyetha na kelāyetha na dhanāyethā”ti ettha vipassanāya chandarāgaṃ pajahāpesi.",
  "atk-s0201a0:1892_33": "Idha pana ubhayattha pajahāpento “dhammāpi vo pahātabbā,",
  "atk-s0201a0:1892_34": "pageva adhammā”ti āha.",
  "atk-s0201a0:1893_0": "Tatrāyaṃ adhippāyo –",
  "atk-s0201a0:1893_1": "bhikkhave,",
  "atk-s0201a0:1893_2": "ahaṃ evarūpesu santappaṇītesu dhammesu chandarāgappahānaṃ vadāmi,",
  "atk-s0201a0:1893_3": "kiṃ pana imasmiṃ asaddhamme gāmadhamme vasaladhamme duṭṭhulle odakantike,",
  "atk-s0201a0:1893_4": "yattha ayaṃ ariṭṭho moghapuriso niddosasaññī pañcasu kāmaguṇesu chandarāgaṃ nālaṃ antarāyāyāti vadati.",
  "atk-s0201a0:1893_5": "Ariṭṭhena viya na tumhehi mayhaṃ sāsane kalalaṃ vā kacavaraṃ vā pakkhipitabbanti evaṃ bhagavā imināpi ovādena ariṭṭhaṃyeva niggaṇhāti.",
  "atk-s0201a0:1894_0": "241.",
  "atk-s0201a0:1894_1": "Idāni yo pañcasu khandhesu tividhaggāhavasena ahaṃ mamanti gaṇhāti,",
  "atk-s0201a0:1894_2": "so mayhaṃ sāsane ayaṃ ariṭṭho viya kalalaṃ kacavaraṃ pakkhipatīti dassento chayimāni,",
  "atk-s0201a0:1894_3": "bhikkhavetiādimāha.",
  "atk-s0201a0:1894_4": "Tattha diṭṭhiṭṭhānānīti diṭṭhipi diṭṭhiṭṭhānaṃ,",
  "atk-s0201a0:1894_5": "diṭṭhiyā ārammaṇampi diṭṭhiṭṭhānaṃ,",
  "atk-s0201a0:1894_6": "diṭṭhiyā paccayopi.",
  "atk-s0201a0:1894_7": "Rūpaṃ etaṃ mamātiādīsu etaṃ mamāti taṇhāggāho.",
  "atk-s0201a0:1894_8": "Esohamasmīti mānaggāho.",
  "atk-s0201a0:1894_9": "Eso me attāti diṭṭhiggāho.",
  "atk-s0201a0:1894_10": "Evaṃ rūpārammaṇā taṇhāmānadiṭṭhiyo kathitā honti.",
  "atk-s0201a0:1894_11": "Rūpaṃ pana attāti na vattabbaṃ.",
  "atk-s0201a0:1894_12": "Vedanādīsupi eseva nayo.",
  "atk-s0201a0:1894_13": "Diṭṭhaṃ rūpāyatanaṃ,",
  "atk-s0201a0:1894_14": "sutaṃ saddāyatanaṃ,",
  "atk-s0201a0:1894_15": "mutaṃ gandhāyatanaṃ rasāyatanaṃ phoṭṭhabbāyatanaṃ,",
  "atk-s0201a0:1894_16": "tañhi patvā gahetabbato mutanti vuttaṃ.",
  "atk-s0201a0:1894_17": "Avasesāni sattāyatanāni viññātaṃ nāma.",
  "atk-s0201a0:1894_18": "Pattanti pariyesitvā vā apariyesitvā vā pattaṃ.",
  "atk-s0201a0:1894_19": "Pariyesitanti pattaṃ vā appattaṃ vā pariyesitaṃ.",
  "atk-s0201a0:1894_20": "Anuvicaritaṃ manasāti cittena anusañcaritaṃ.",
  "atk-s0201a0:1894_21": "Lokasmiñhi pariyesitvā pattampi atthi,",
  "atk-s0201a0:1894_22": "pariyesitvā nopattampi.",
  "atk-s0201a0:1894_23": "Apariyesitvā pattampi atthi,",
  "atk-s0201a0:1894_24": "apariyesitvā nopattampi.",
  "atk-s0201a0:1894_25": "Tattha pariyesitvā pattaṃ pattaṃ nāma.",
  "atk-s0201a0:1894_26": "Pariyesitvā nopattaṃ pariyesitaṃ nāma.",
  "atk-s0201a0:1894_27": "Apariyesitvā pattañca,",
  "atk-s0201a0:1894_28": "apariyesitvā nopattañca manasānuvicaritaṃ nāma.",
  "atk-s0201a0:1895_0": "Atha vā pariyesitvā pattampi apariyesitvā pattampi pattaṭṭhena pattaṃ nāma.",
  "atk-s0201a0:1895_1": "Pariyesitvā nopattaṃ pariyesitaṃ nāma.",
  "atk-s0201a0:1895_2": "Apariyesitvā nopattaṃ manasānuvicaritaṃ nāma.",
  "atk-s0201a0:1895_3": "Sabbaṃ vā etaṃ manasā anuvicaritattā manasānuvicaritaṃ nāma.",
  "atk-s0201a0:1895_4": "Iminā viññāṇārammaṇā taṇhāmānadiṭṭhiyo kathitā,",
  "atk-s0201a0:1895_5": "desanāvilāsena heṭṭhā diṭṭhādiārammaṇavasena viññāṇaṃ dassitaṃ.",
  "atk-s0201a0:1895_6": "Yampi taṃ diṭṭhiṭṭhānanti yampi etaṃ so lokotiādinā nayena pavattaṃ diṭṭhiṭṭhānaṃ.",
  "atk-s0201a0:1896_0": "So loko so attāti yā esā “rūpaṃ attato samanupassatī”tiādinā nayena pavattā diṭṭhi loko ca attā cāti gaṇhāti,",
  "atk-s0201a0:1896_1": "taṃ sandhāya vuttaṃ.",
  "atk-s0201a0:1896_2": "So pecca bhavissāmīti so ahaṃ paralokaṃ gantvā nicco bhavissāmi,",
  "atk-s0201a0:1896_3": "dhuvo sassato avipariṇāmadhammo bhavissāmi,",
  "atk-s0201a0:1896_4": "sinerumahāpathavīmahāsamuddādīhi sassatīhi samaṃ tatheva ṭhassāmi.",
  "atk-s0201a0:1896_5": "Tampi etaṃ mamāti tampi dassanaṃ etaṃ mama,",
  "atk-s0201a0:1896_6": "esohamasmi,",
  "atk-s0201a0:1896_7": "eso me attāti samanupassati.",
  "atk-s0201a0:1896_8": "Iminā diṭṭhārammaṇā taṇhāmānadiṭṭhiyo kathitā.",
  "atk-s0201a0:1896_9": "Vipassanāya paṭivipassanākāle viya pacchimadiṭṭhiyā purimadiṭṭhiggahaṇakāle evaṃ hoti.",
  "atk-s0201a0:1897_0": "Sukkapakkhe rūpaṃ netaṃ mamāti rūpe taṇhāmānadiṭṭhiggāhā paṭikkhittā.",
  "atk-s0201a0:1897_1": "Vedanādīsupi eseva nayo.",
  "atk-s0201a0:1897_2": "Samanupassatīti imassa pana padassa taṇhāsamanupassanā mānasamanupassanā diṭṭhisamanupassanā ñāṇasamanupassanāti catasso samanupassanāti attho.",
  "atk-s0201a0:1897_3": "Tā kaṇhapakkhe tissannaṃ samanupassanānaṃ,",
  "atk-s0201a0:1897_4": "sukkapakkhe ñāṇasamanupassanāya vasena veditabbā.",
  "atk-s0201a0:1897_5": "Asati na paritassatīti avijjamāne bhayaparitassanāya taṇhāparitassanāya vā na paritassati.",
  "atk-s0201a0:1897_6": "Iminā bhagavā ajjhattakkhandhavināse aparitassamānaṃ khīṇāsavaṃ dassento desanaṃ matthakaṃ pāpesi.",
  "atk-s0201a0:1898_0": "242.",
  "atk-s0201a0:1898_1": "Evaṃ vutte aññataro bhikkhūti evaṃ bhagavatā vutte aññataro anusandhikusalo bhikkhu –",
  "atk-s0201a0:1898_2": "“bhagavatā ajjhattakkhandhavināse aparitassantaṃ khīṇāsavaṃ dassetvā desanā niṭṭhāpitā,",
  "atk-s0201a0:1898_3": "ajjhattaṃ aparitassante kho pana sati ajjhattaṃ paritassakena bahiddhā parikkhāravināse paritassakena aparitassakena cāpi bhavitabbaṃ.",
  "atk-s0201a0:1898_4": "Iti imehi catūhi kāraṇehi ayaṃ pañho pucchitabbo”ti cintetvā ekaṃsaṃ cīvaraṃ katvā añjaliṃ paggayha bhagavantaṃ etadavoca.",
  "atk-s0201a0:1898_5": "Bahiddhā asatīti bahiddhā parikkhāravināse.",
  "atk-s0201a0:1898_6": "Ahu vata meti ahosi vata me bhaddakaṃ yānaṃ vāhanaṃ hiraññaṃ suvaṇṇanti attho.",
  "atk-s0201a0:1898_7": "Taṃ vata me natthīti taṃ vata idāni mayhaṃ natthi,",
  "atk-s0201a0:1898_8": "rājūhi vā corehi vā haṭaṃ,",
  "atk-s0201a0:1898_9": "agginā vā daḍḍhaṃ,",
  "atk-s0201a0:1898_10": "udakena vā vuḷhaṃ,",
  "atk-s0201a0:1898_11": "paribhogena vā jiṇṇaṃ.",
  "atk-s0201a0:1898_12": "Siyā vata meti bhaveyya vata mayhaṃ yānaṃ vāhanaṃ hiraññaṃ suvaṇṇaṃ sāli vīhi yavo godhumo.",
  "atk-s0201a0:1898_13": "Taṃ vatāhaṃ na labhāmīti tamahaṃ alabhamāno tadanucchavikaṃ kammaṃ akatvā nisinnattā idāni na labhāmīti socati,",
  "atk-s0201a0:1898_14": "ayaṃ agāriyasocanā,",
  "atk-s0201a0:1898_15": "anagāriyassa pattacīvarādīnaṃ vasena veditabbā.",
  "atk-s0201a0:1899_0": "Aparitassanāvāre na evaṃ hotīti yehi kilesehi evaṃ bhaveyya,",
  "atk-s0201a0:1899_1": "tesaṃ pahīnattā na evaṃ hoti.",
  "atk-s0201a0:1899_2": "Diṭṭhiṭṭhānādhiṭṭhānapariyuṭṭhānābhinivesānusayānanti diṭṭhīnañca diṭṭhiṭṭhānānañca diṭṭhādhiṭṭhānānañca",
  "atk-s0201a0:1899_3": "diṭṭhipariyuṭṭhānānañca abhinivesānusayānañca.",
  "atk-s0201a0:1899_4": "Sabbasaṅkhārasamathāyāti nibbānatthāya.",
  "atk-s0201a0:1899_5": "Nibbānañhi āgamma sabbasaṅkhārāiñjitāni,",
  "atk-s0201a0:1899_6": "sabbasaṅkhāracalanāni sabbasaṅkhāravipphanditāni sammanti vūpasammanti,",
  "atk-s0201a0:1899_7": "tasmā taṃ,",
  "atk-s0201a0:1899_8": "“sabbasaṅkhārasamatho”ti vuccati.",
  "atk-s0201a0:1899_9": "Tadeva ca āgamma khandhūpadhi kilesūpadhi abhisaṅkhārūpadhi,",
  "atk-s0201a0:1899_10": "pañcakāmaguṇūpadhīti ime upadhayo paṭinissajjiyanti,",
  "atk-s0201a0:1899_11": "taṇhā khīyati virajjati nirujjhati,",
  "atk-s0201a0:1899_12": "tasmā taṃ,",
  "atk-s0201a0:1899_13": "“sabbūpadhipaṭinissaggo taṇhākkhayo virāgo nirodho”ti vuccati.",
  "atk-s0201a0:1899_14": "Nibbānāyāti ayaṃ panassa sarūpaniddeso,",
  "atk-s0201a0:1899_15": "iti sabbeheva imehi padehi nibbānassa sacchikiriyatthāya dhammaṃ desentassāti ayamattho dīpito.",
  "atk-s0201a0:1899_16": "Tassevaṃ hotīti tassa diṭṭhigatikassa ucchijjissāmi nāmassu,",
  "atk-s0201a0:1899_17": "vinassissāmi nāmassu,",
  "atk-s0201a0:1899_18": "nāssu nāma bhavissāmīti evaṃ hoti.",
  "atk-s0201a0:1899_19": "Diṭṭhigatikassa hi tilakkhaṇaṃ āropetvā suññatāpaṭisaṃyuttaṃ katvā desiyamānaṃ dhammaṃ suṇantassa tāso uppajjati.",
  "atk-s0201a0:1899_20": "Vuttañhetaṃ –",
  "atk-s0201a0:1899_21": "“tāso heso,",
  "atk-s0201a0:1899_22": "bhikkhave,",
  "atk-s0201a0:1899_23": "asutavato puthujjanassa no cassaṃ,",
  "atk-s0201a0:1899_24": "no ca me siyā”ti.",
  "atk-s0201a0:1900_0": "243.",
  "atk-s0201a0:1900_1": "Ettāvatā bahiddhāparikkhāravināse tassanakassa ca notassanakassa ca ajjhattakkhandhavināse tassanakassa",
  "atk-s0201a0:1900_2": "ca notassanakassa cāti imesaṃ vasena catukkoṭikā suññatā kathitā.",
  "atk-s0201a0:1900_3": "Idāni bahiddhā parikkhāraṃ pariggahaṃ nāma katvā,",
  "atk-s0201a0:1900_4": "vīsativatthukaṃ sakkāyadiṭṭhiṃ attavādupādānaṃ nāma katvā,",
  "atk-s0201a0:1900_5": "sakkāyadiṭṭhipamukhā dvāsaṭṭhi diṭṭhiyo diṭṭhinissayaṃ nāma katvā tikoṭikaṃ suññataṃ dassetuṃ taṃ,",
  "atk-s0201a0:1900_6": "bhikkhave,",
  "atk-s0201a0:1900_7": "pariggahantiādimāha.",
  "atk-s0201a0:1900_8": "Tattha pariggahanti bahiddhā parikkhāraṃ.",
  "atk-s0201a0:1900_9": "Pariggaṇheyyāthāti yathā viññū manusso pariggaṇheyya.",
  "atk-s0201a0:1900_10": "Ahampi kho taṃ,",
  "atk-s0201a0:1900_11": "bhikkhaveti,",
  "atk-s0201a0:1900_12": "bhikkhave,",
  "atk-s0201a0:1900_13": "tumhepi na passatha,",
  "atk-s0201a0:1900_14": "ahampi na passāmi,",
  "atk-s0201a0:1900_15": "iti evarūpo pariggaho natthīti dasseti.",
  "atk-s0201a0:1900_16": "Evaṃ sabbattha attho veditabbo.",
  "atk-s0201a0:1901_0": "244.",
  "atk-s0201a0:1901_1": "Evaṃ tikoṭikaṃ suññataṃ dassetvā idāni ajjhattakkhandhe attāti bahiddhā parikkhāre attaniyanti katvā dvikoṭikaṃ dassento attani vā,",
  "atk-s0201a0:1901_2": "bhikkhave,",
  "atk-s0201a0:1901_3": "satītiādimāha.",
  "atk-s0201a0:1901_4": "Tattha ayaṃ saṅkhepattho,",
  "atk-s0201a0:1901_5": "bhikkhave,",
  "atk-s0201a0:1901_6": "attani vā sati idaṃ me parikkhārajātaṃ attaniyanti assa,",
  "atk-s0201a0:1901_7": "attaniyeva vā parikkhāre sati ayaṃ me attā imassa parikkhārassa sāmīti,",
  "atk-s0201a0:1901_8": "evaṃ ahanti.",
  "atk-s0201a0:1901_9": "Sati mamāti,",
  "atk-s0201a0:1901_10": "mamāti sati ahanti yuttaṃ bhaveyya.",
  "atk-s0201a0:1901_11": "Saccatoti bhūtato,",
  "atk-s0201a0:1901_12": "thetatoti tathato thirato vā.",
  "atk-s0201a0:1902_0": "Idāni ime pañcakkhandhe aniccaṃ dukkhaṃ anattāti evaṃ tiparivaṭṭavasena aggaṇhanto ayaṃ ariṭṭho viya",
  "atk-s0201a0:1902_1": "mayhaṃ sāsane kalalaṃ kacavaraṃ pakkhipatīti dassento taṃ kiṃ maññatha,",
  "atk-s0201a0:1902_2": "bhikkhave,",
  "atk-s0201a0:1902_3": "rūpaṃ niccaṃ vātiādimāha.",
  "atk-s0201a0:1902_4": "Tattha aniccaṃ, bhanteti, bhante,",
  "atk-s0201a0:1902_5": "yasmā hutvā na hoti,",
  "atk-s0201a0:1902_6": "tasmā aniccaṃ.",
  "atk-s0201a0:1902_7": "Uppādavayavattito vipariṇāmatāvakālikaniccapaṭikkhepaṭṭhena vāti catūhi kāraṇehi aniccaṃ. Dukkhaṃ, bhanteti, bhante,",
  "atk-s0201a0:1902_8": "paṭipīḷanākārena dukkhaṃ,",
  "atk-s0201a0:1902_9": "santāpadukkhamadukkhavatthukasukhapaṭikkhepaṭṭhena vāti catūhi kāraṇehi dukkhaṃ.",
  "atk-s0201a0:1902_10": "Vipariṇāmadhammanti bhavasaṅkantiupagamanasabhāvaṃ pakatibhāvavijahanasabhāvaṃ.",
  "atk-s0201a0:1902_11": "Kallaṃ nu taṃ samanupassituṃ etaṃ mama,",
  "atk-s0201a0:1902_12": "esohamasmi,",
  "atk-s0201a0:1902_13": "eso me attāti yuttaṃ nu kho taṃ imesaṃ tiṇṇaṃ taṇhāmānadiṭṭhiggāhānaṃ vasena ahaṃ mamāti evaṃ gahetuṃ. No hetaṃ,",
  "atk-s0201a0:1902_14": "bhanteti iminā te bhikkhū avasavattanākārena rūpaṃ, bhante,",
  "atk-s0201a0:1902_15": "anattāti paṭijānanti.",
  "atk-s0201a0:1902_16": "Suññaassāmikaanissaraattapaṭikkhepaṭṭhena vāti catūhi kāraṇehi anattā.",
  "atk-s0201a0:1903_0": "Bhagavā hi katthaci aniccavasena anattattaṃ dasseti,",
  "atk-s0201a0:1903_1": "katthaci dukkhavasena,",
  "atk-s0201a0:1903_2": "katthaci ubhayavasena.",
  "atk-s0201a0:1903_3": "“Cakkhu attāti yo vadeyya,",
  "atk-s0201a0:1903_4": "taṃ na upapajjati,",
  "atk-s0201a0:1903_5": "cakkhussa uppādopi vayopi paññāyati.",
  "atk-s0201a0:1903_6": "Yassa kho pana uppādopi vayopi paññāyati,",
  "atk-s0201a0:1903_7": "attā me uppajjati ca veti cāti iccassa evamāgataṃ hoti,",
  "atk-s0201a0:1903_8": "tasmā taṃ na upapajjati cakkhu attāti yo vadeyya,",
  "atk-s0201a0:1903_9": "iti cakkhu anattā”ti imasmiñhi chachakkasutte aniccavasena anattataṃ dasseti.",
  "atk-s0201a0:1903_10": "“Rūpañca hidaṃ,",
  "atk-s0201a0:1903_11": "bhikkhave,",
  "atk-s0201a0:1903_12": "attā abhavissa,",
  "atk-s0201a0:1903_13": "nayidaṃ rūpaṃ ābādhāya saṃvatteyya,",
  "atk-s0201a0:1903_14": "labbhetha ca rūpe ‘evaṃ me rūpaṃ hotu,",
  "atk-s0201a0:1903_15": "evaṃ me rūpaṃ mā ahosī’ti.",
  "atk-s0201a0:1903_16": "Yasmā ca kho,",
  "atk-s0201a0:1903_17": "bhikkhave,",
  "atk-s0201a0:1903_18": "rūpaṃ anattā,",
  "atk-s0201a0:1903_19": "tasmā rūpaṃ ābādhāya saṃvattati,",
  "atk-s0201a0:1903_20": "na ca labbhati rūpe ‘evaṃ me rūpaṃ hotu,",
  "atk-s0201a0:1903_21": "evaṃ me rūpaṃ mā ahosī”’ti imasmiṃ anattalakkhaṇasutte dukkhavasena anattataṃ dasseti. “Rūpaṃ,",
  "atk-s0201a0:1903_22": "bhikkhave, aniccaṃ,",
  "atk-s0201a0:1903_23": "yadaniccaṃ taṃ dukkhaṃ,",
  "atk-s0201a0:1903_24": "yaṃ dukkhaṃ tadanattā,",
  "atk-s0201a0:1903_25": "yadanattā taṃ ‘netaṃ mama,",
  "atk-s0201a0:1903_26": "nesohamasmi,",
  "atk-s0201a0:1903_27": "na meso attā’ti evametaṃ yathābhūtaṃ sammappaññāya daṭṭhabba”nti imasmiṃ arahattasutte ubhayavasena anattataṃ dasseti. Kasmā?",
  "atk-s0201a0:1903_28": "Aniccaṃ dukkhañca pākaṭaṃ.",
  "atk-s0201a0:1903_29": "Anattāti na pākaṭaṃ.",
  "atk-s0201a0:1904_0": "Paribhogabhājanādīsu hi bhinnesu aho aniccanti vadanti,",
  "atk-s0201a0:1904_1": "aho anattāti vattā nāma natthi.",
  "atk-s0201a0:1904_2": "Sarīre gaṇḍapiḷakādīsu vā uṭṭhitāsu kaṇṭakena vā viddhā aho dukkhanti vadanti,",
  "atk-s0201a0:1904_3": "aho anattāti pana vattā nāma natthi. Kasmā?",
  "atk-s0201a0:1904_4": "Idañhi anattalakkhaṇaṃ nāma avibhūtaṃ duddasaṃ duppaññāpanaṃ.",
  "atk-s0201a0:1904_5": "Tena taṃ bhagavā aniccavasena vā dukkhavasena vā ubhayavasena vā dasseti.",
  "atk-s0201a0:1904_6": "Tayidaṃ imasmimpi teparivaṭṭe aniccadukkhavaseneva dassitaṃ.",
  "atk-s0201a0:1904_7": "Vedanādīsupi eseva nayo.",
  "atk-s0201a0:1905_0": "Tasmā tiha,",
  "atk-s0201a0:1905_1": "bhikkhaveti,",
  "atk-s0201a0:1905_2": "bhikkhave,",
  "atk-s0201a0:1905_3": "yasmā etarahi aññadāpi rūpaṃ aniccaṃ dukkhaṃ anattā,",
  "atk-s0201a0:1905_4": "tasmāti attho.",
  "atk-s0201a0:1905_5": "Yaṃkiñci rūpantiādīni visuddhimagge khandhaniddese vitthāritāneva.",
  "atk-s0201a0:1906_0": "245.",
  "atk-s0201a0:1906_1": "Nibbindatīti ukkaṇṭhati.",
  "atk-s0201a0:1906_2": "Ettha ca nibbidāti vuṭṭhānagāminīvipassanā adhippetā.",
  "atk-s0201a0:1906_3": "Vuṭṭhānagāminīvipassanāya hi bahūni nāmāni.",
  "atk-s0201a0:1906_4": "Esā hi katthaci saññagganti vuttā.",
  "atk-s0201a0:1906_5": "Katthaci dhammaṭṭhitiñāṇanti.",
  "atk-s0201a0:1906_6": "Katthaci pārisuddhipadhāniyaṅganti.",
  "atk-s0201a0:1906_7": "Katthaci paṭipadāñāṇadassanavisuddhīti.",
  "atk-s0201a0:1906_8": "Katthaci tammayatāpariyādānanti.",
  "atk-s0201a0:1906_9": "Katthaci tīhi nāmehi.",
  "atk-s0201a0:1906_10": "Katthaci dvīhīti.",
  "atk-s0201a0:1907_0": "Tattha poṭṭhapādasutte tāva “saññā kho,",
  "atk-s0201a0:1907_1": "poṭṭhapāda,",
  "atk-s0201a0:1907_2": "paṭhamaṃ uppajjati,",
  "atk-s0201a0:1907_3": "pacchā ñāṇa”nti evaṃ saññagganti vuttā.",
  "atk-s0201a0:1907_4": "Susimasutte “pubbe kho, susima,",
  "atk-s0201a0:1907_5": "dhammaṭṭhitiñāṇaṃ,",
  "atk-s0201a0:1907_6": "pacchā nibbāne ñāṇa”nti evaṃ dhammaṭṭhitiñāṇanti vuttā.",
  "atk-s0201a0:1907_7": "Dasuttarasutte “paṭipadāñāṇadassanavisuddhipadhāniyaṅga”nti evaṃ pārisuddhipadāniyaṅganti vuttā.",
  "atk-s0201a0:1907_8": "Rathavinīte “kiṃ nu kho, āvuso,",
  "atk-s0201a0:1907_9": "paṭipadāñāṇadassanavisuddhatthaṃ bhagavati brahmacariyaṃ vussatī”ti evaṃ paṭipadāñāṇadassanavisuddhīti vuttā.",
  "atk-s0201a0:1907_10": "Saḷāyatanavibhaṅge “atammayataṃ,",
  "atk-s0201a0:1907_11": "bhikkhave,",
  "atk-s0201a0:1907_12": "nissāya atammayataṃ āgamma yāyaṃ upekkhā nānattā nānattasitā,",
  "atk-s0201a0:1907_13": "taṃ abhinivajjetvā yāyaṃ upekkhā ekattā ekattasitā,",
  "atk-s0201a0:1907_14": "taṃ nissāya taṃ āgamma evametissā pahānaṃ hoti,",
  "atk-s0201a0:1907_15": "evametissā samatikkamo hotī”ti evaṃ tammayatāpariyādānanti vuttā.",
  "atk-s0201a0:1907_16": "Paṭisambhidāmagge “yā ca muñcitukamyatā,",
  "atk-s0201a0:1907_17": "yā ca paṭisaṅkhānupassanā,",
  "atk-s0201a0:1907_18": "yā ca saṅkhārupekkhā,",
  "atk-s0201a0:1907_19": "ime dhammā ekatthā byañjanameva nāna”nti evaṃ tīhi nāmehi vuttā.",
  "atk-s0201a0:1907_20": "Paṭṭhāne “anulomaṃ gotrabhussa anantarapaccayena paccayo,",
  "atk-s0201a0:1907_21": "anulomaṃ vodānassa anantarapaccayena paccayo”ti evaṃ dvīhi nāmehi vuttā.",
  "atk-s0201a0:1907_22": "Imasmiṃ pana alagaddasutte nibbindatīti nibbidānāmena āgatā.",
  "atk-s0201a0:1908_0": "Nibbidā virajjatīti ettha virāgoti maggo virāgā vimuccatīti ettha virāgena maggena vimuccatīti phalaṃ kathitaṃ.",
  "atk-s0201a0:1908_1": "Vimuttasmiṃ vimuttamiti ñāṇaṃ hotīti idha paccavekkhaṇā kathitā.",
  "atk-s0201a0:1909_0": "Evaṃ vimuttacittaṃ mahākhīṇāsavaṃ dassetvā idāni tassa yathābhūtehi pañcahi kāraṇehi nāmaṃ gaṇhanto ayaṃ vuccati,",
  "atk-s0201a0:1909_1": "bhikkhavetiādimāha.",
  "atk-s0201a0:1909_2": "Avijjāti vaṭṭamūlikā avijjā.",
  "atk-s0201a0:1909_3": "Ayañhi durukkhipanaṭṭhena palighoti vuccati.",
  "atk-s0201a0:1909_4": "Tenesa tassa ukkhittattā ukkhittapalighoti vutto.",
  "atk-s0201a0:1909_5": "Tālāvatthukatāti sīsacchinnatālo viya katā,",
  "atk-s0201a0:1909_6": "samūlaṃ vā tālaṃ uddharitvā tālassa vatthu viya katā,",
  "atk-s0201a0:1909_7": "yathā tasmiṃ vatthusmiṃ puna so tālo na paññāyati,",
  "atk-s0201a0:1909_8": "evaṃ puna apaññattibhāvaṃ nītāti attho.",
  "atk-s0201a0:1909_9": "Ponobbhavikoti punabbhavadāyako.",
  "atk-s0201a0:1909_10": "Jātisaṃsārotiādīsu jāyanavasena ceva saṃsaraṇavasena ca evaṃ laddhanāmānaṃ punabbhavakhandhānaṃ paccayo kammābhisaṅkhāro.",
  "atk-s0201a0:1909_11": "So hi punappunaṃ uppattikaraṇavasena parikkhipitvā ṭhitattā parikkhāti vuccati,",
  "atk-s0201a0:1909_12": "tenesa tassā saṃkiṇṇattā vikiṇṇattā saṃkiṇṇaparikkhoti vutto.",
  "atk-s0201a0:1909_13": "Taṇhāti vaṭṭamūlikā taṇhā.",
  "atk-s0201a0:1909_14": "Ayañhi gambhīrānugataṭṭhena esikāti vuccati.",
  "atk-s0201a0:1909_15": "Tenesa tassā abbūḷhattā luñcitvā chaḍḍitattā abbūḷhesikoti vutto.",
  "atk-s0201a0:1909_16": "Orambhāgiyānīti oraṃ bhajanakāni kāmabhave upapattipaccayāni.",
  "atk-s0201a0:1909_17": "Etāni hi kavāṭaṃ viya nagaradvāraṃ cittaṃ pidahitvā ṭhitattā aggaḷāti vuccanti.",
  "atk-s0201a0:1909_18": "Tenesa tesaṃ nirākatattā bhinnattā niraggaḷoti vutto.",
  "atk-s0201a0:1909_19": "Ariyoti nikkileso parisuddho.",
  "atk-s0201a0:1909_20": "Pannaddhajoti patitamānaddhajo.",
  "atk-s0201a0:1909_21": "Pannabhāroti khandhabhārakilesabhāraabhisaṅkhārabhārapañcakāmaguṇabhārā pannā orohitā assāti pannabhāro.",
  "atk-s0201a0:1909_22": "Apica idha mānabhārasseva oropitattā pannabhāroti adhippeto.",
  "atk-s0201a0:1909_23": "Visaṃyuttoti catūhi yogehi sabbakilesehi ca visaṃyutto.",
  "atk-s0201a0:1909_24": "Idha pana mānasaṃyogeneva visaṃyuttattā visaṃyuttoti adhippeto.",
  "atk-s0201a0:1909_25": "Asmimānoti rūpe asmīti māno, vedanāya… saññāya…",
  "atk-s0201a0:1909_26": "saṅkhāresu…",
  "atk-s0201a0:1909_27": "viññāṇe asmīti māno.",
  "atk-s0201a0:1910_0": "Ettāvatā bhagavatā maggena kilese khepetvā nirodhasayanavaragatassa nibbānārammaṇaṃ phalasamāpattiṃ appetvā viharato khīṇāsavassa kālo dassito.",
  "atk-s0201a0:1910_1": "Yathā hi dve nagarāni ekaṃ coranagaraṃ,",
  "atk-s0201a0:1910_2": "ekaṃ khemanagaraṃ.",
  "atk-s0201a0:1910_3": "Atha ekassa mahāyodhassa evaṃ bhaveyya –",
  "atk-s0201a0:1910_4": "“yāvimaṃ coranagaraṃ tiṭṭhati,",
  "atk-s0201a0:1910_5": "tāva khemanagaraṃ bhayato na muccati,",
  "atk-s0201a0:1910_6": "coranagaraṃ anagaraṃ karissāmī”ti sannāhaṃ katvā khaggaṃ gahetvā coranagaraṃ upasaṅkamitvā nagaradvāre",
  "atk-s0201a0:1910_7": "ussāpite esikatthambhe khaggena chinditvā sadvārabāhakaṃ kavāṭaṃ chinditvā palighaṃ ukkhipitvā pākāraṃ",
  "atk-s0201a0:1910_8": "bhindanto parikkhaṃ saṃkiritvā nagarasobhanatthāya ussite dhaje pātetvā nagaraṃ agginā jhāpetvā khemanagaraṃ",
  "atk-s0201a0:1910_9": "pavisitvā pāsādaṃ abhiruyha ñātigaṇaparivuto surasabhojanaṃ bhuñjeyya,",
  "atk-s0201a0:1910_10": "evaṃ coranagaraṃ viya sakkāyo,",
  "atk-s0201a0:1910_11": "khemanagaraṃ viya nibbānaṃ,",
  "atk-s0201a0:1910_12": "mahāyodho viya yogāvacaro.",
  "atk-s0201a0:1910_13": "Tassevaṃ hoti,",
  "atk-s0201a0:1910_14": "“yāva sakkāyavaṭṭaṃ vattati,",
  "atk-s0201a0:1910_15": "tāva dvattiṃsakammakāraṇaaṭṭhanavutirogapañcavīsatimahābhayehi parimuccanaṃ natthī”ti.",
  "atk-s0201a0:1910_16": "So mahāyodho viya sannāhaṃ sīlasannāhaṃ katvā,",
  "atk-s0201a0:1910_17": "paññākhaggaṃ gahetvā khaggena esikatthambhe viya arahattamaggena taṇhesikaṃ luñcitvā,",
  "atk-s0201a0:1910_18": "so yodho sadvārabāhakaṃ nagarakavāṭaṃ viya pañcorambhāgiyasaṃyojanaggaḷaṃ ugghāṭetvā,",
  "atk-s0201a0:1910_19": "so yodho palighaṃ viya,",
  "atk-s0201a0:1910_20": "avijjāpalighaṃ ukkhipitvā,",
  "atk-s0201a0:1910_21": "so yodho pākāraṃ bhindanto parikkhaṃ viya kammābhisaṅkhāraṃ bhindanto jātisaṃsāraparikkhaṃ saṃkiritvā,",
  "atk-s0201a0:1910_22": "so yodho nagarasobhanatthāya ussāpite dhaje viya mānaddhaje pātetvā sakkāyanagaraṃ jhāpetvā,",
  "atk-s0201a0:1910_23": "so yodho khemanagare uparipāsāde surasabhojanaṃ viya kilesanibbānaṃ nagaraṃ pavisitvā amatanirodhārammaṇaṃ",
  "atk-s0201a0:1910_24": "phalasamāpattisukhaṃ anubhavamāno kālaṃ vītināmeti.",
  "atk-s0201a0:1911_0": "246.",
  "atk-s0201a0:1911_1": "Idāni evaṃ vimuttacittassa khīṇāsavassa parehi anadhigamanīyaviññāṇataṃ dassento evaṃ vimuttacittaṃ khotiādimāha.",
  "atk-s0201a0:1911_2": "Tattha anvesanti anvesantā gavesantā.",
  "atk-s0201a0:1911_3": "Idaṃ nissitanti idaṃ nāma nissitaṃ.",
  "atk-s0201a0:1911_4": "Tathāgatassāti ettha sattopi tathāgatoti adhippeto,",
  "atk-s0201a0:1911_5": "uttamapuggalo khīṇāsavopi.",
  "atk-s0201a0:1911_6": "Ananuvijjoti asaṃvijjamāno vā avindeyyo vā.",
  "atk-s0201a0:1911_7": "Tathāgatoti hi satte gahite asaṃvijjamānoti attho vaṭṭati,",
  "atk-s0201a0:1911_8": "khīṇāsave gahite avindeyyoti attho vaṭṭati.",
  "atk-s0201a0:1912_0": "Tattha purimanaye ayamadhippāyo –",
  "atk-s0201a0:1912_1": "bhikkhave,",
  "atk-s0201a0:1912_2": "ahaṃ diṭṭheva dhamme dharamānakaṃyeva khīṇāsavaṃ tathāgato satto puggaloti na paññapemi.",
  "atk-s0201a0:1912_3": "Appaṭisandhikaṃ pana parinibbutaṃ khīṇāsavaṃ sattoti vā puggaloti vā kiṃ paññapessāmi?",
  "atk-s0201a0:1912_4": "Ananuvijjo tathāgato.",
  "atk-s0201a0:1912_5": "Na hi paramatthato satto nāma koci atthi,",
  "atk-s0201a0:1912_6": "tassa avijjamānassa idaṃ nissitaṃ viññāṇanti anvesantāpi kiṃ adhigacchissanti?",
  "atk-s0201a0:1912_7": "Kathaṃ paṭilabhissantīti attho.",
  "atk-s0201a0:1912_8": "Dutiyanaye ayamadhippāyo –",
  "atk-s0201a0:1912_9": "bhikkhave,",
  "atk-s0201a0:1912_10": "ahaṃ diṭṭheva dhamme dharamānakaṃyeva khīṇāsavaṃ viññāṇavasena indādīhi avindiyaṃ vadāmi.",
  "atk-s0201a0:1912_11": "Na hi saindā devā sabrahmakā sapajāpatikā anvesantāpi khīṇāsavassa vipassanācittaṃ vā maggacittaṃ vā phalacittaṃ vā,",
  "atk-s0201a0:1912_12": "idaṃ nāma ārammaṇaṃ nissāya vattatīti jānituṃ sakkonti.",
  "atk-s0201a0:1912_13": "Te appaṭisandhikassa parinibbutassa kiṃ jānissantīti?",
  "atk-s0201a0:1913_0": "Asatāti asantena.",
  "atk-s0201a0:1913_1": "Tucchāti tucchakena.",
  "atk-s0201a0:1913_2": "Musāti musāvādena.",
  "atk-s0201a0:1913_3": "Abhūtenāti yaṃ natthi, tena.",
  "atk-s0201a0:1913_4": "Abbhācikkhantīti abhiācikkhanti,",
  "atk-s0201a0:1913_5": "abhibhavitvā vadanti.",
  "atk-s0201a0:1913_6": "Venayikoti vinayati vināsetīti vinayo,",
  "atk-s0201a0:1913_7": "so eva venayiko,",
  "atk-s0201a0:1913_8": "sattavināsakoti adhippāyo.",
  "atk-s0201a0:1913_9": "Yathā cāhaṃ na,",
  "atk-s0201a0:1913_10": "bhikkhaveti,",
  "atk-s0201a0:1913_11": "bhikkhave,",
  "atk-s0201a0:1913_12": "yena vākārena ahaṃ na sattavināsako.",
  "atk-s0201a0:1913_13": "Yathā cāhaṃ na vadāmīti yena vā kāraṇena ahaṃ sattavināsaṃ na paññapemi.",
  "atk-s0201a0:1913_14": "Idaṃ vuttaṃ hoti –",
  "atk-s0201a0:1913_15": "yathāhaṃ na sattavināsako,",
  "atk-s0201a0:1913_16": "yathā ca na sattavināsaṃ paññapemi,",
  "atk-s0201a0:1913_17": "tathā maṃ te bhonto samaṇabrāhmaṇā “venayiko samaṇo gotamo”ti vadantā sattavināsako samaṇo gotamoti ca,",
  "atk-s0201a0:1913_18": "“sato sattassa ucchedaṃ vināsaṃ vibhavaṃ paññapetī”ti vadantā sattavināsaṃ paññapetīti ca asatā tucchā musā abhūtena abbhācikkhantīti.",
  "atk-s0201a0:1914_0": "Pubbe cāti pubbe mahābodhimaṇḍamhiyeva ca.",
  "atk-s0201a0:1914_1": "Etarahi cāti etarahi dhammadesanāyañca.",
  "atk-s0201a0:1914_2": "Dukkhañceva paññapemi,",
  "atk-s0201a0:1914_3": "dukkhassa ca nirodhanti dhammacakkaṃ appavattetvā bodhimaṇḍe viharantopi dhammacakkappavattanato paṭṭhāya",
  "atk-s0201a0:1914_4": "dhammaṃ desentopi catusaccameva paññapemīti attho.",
  "atk-s0201a0:1914_5": "Ettha hi dukkhaggahaṇena tassa mūlabhūto samudayo,",
  "atk-s0201a0:1914_6": "nirodhaggahaṇena taṃsampāpako maggo gahitova hotīti veditabbo.",
  "atk-s0201a0:1914_7": "Tatra ceti tasmiṃ catusaccappakāsane.",
  "atk-s0201a0:1914_8": "Pareti saccāni ājānituṃ paṭivijjhituṃ asamatthapuggalā.",
  "atk-s0201a0:1914_9": "Akkosantīti dasahi akkosavatthūhi akkosanti.",
  "atk-s0201a0:1914_10": "Paribhāsantīti vācāya paribhāsanti.",
  "atk-s0201a0:1914_11": "Rosenti vihesentīti rosessāma vihesessāmāti adhippāyena ghaṭṭenti dukkhāpenti.",
  "atk-s0201a0:1914_12": "Tatrāti tesu akkosādīsu,",
  "atk-s0201a0:1914_13": "tesu vā parapuggalesu.",
  "atk-s0201a0:1914_14": "Āghātoti kopo.",
  "atk-s0201a0:1914_15": "Appaccayoti domanassaṃ.",
  "atk-s0201a0:1914_16": "Anabhiraddhīti atuṭṭhi.",
  "atk-s0201a0:1915_0": "Tatra ceti catusaccappakāsaneyeva.",
  "atk-s0201a0:1915_1": "Pareti catusaccappakāsanaṃ ājānituṃ paṭivijjhituṃ samatthapuggalā.",
  "atk-s0201a0:1915_2": "Ānandoti ānandapīti.",
  "atk-s0201a0:1915_3": "Uppilāvitattanti uppilāpanapīti.",
  "atk-s0201a0:1915_4": "Tatra ceti catusaccappakāsanamhiyeva.",
  "atk-s0201a0:1915_5": "Tatrāti sakkārādīsu.",
  "atk-s0201a0:1915_6": "Yaṃ kho idaṃ pubbe pariññātanti idaṃ khandhapañcakaṃ pubbe bodhimaṇḍe tīhi pariññāhi pariññātaṃ.",
  "atk-s0201a0:1915_7": "Tatthameti tasmiṃ khandhapañcake ime.",
  "atk-s0201a0:1915_8": "Kiṃ vuttaṃ hoti?",
  "atk-s0201a0:1915_9": "Tatrāpi tathāgatassa ime sakkārā mayi karīyantīti vā ahaṃ ete anubhavāmīti vā na hoti.",
  "atk-s0201a0:1915_10": "Pubbe pariññātakkhandhapañcakaṃyeva ete sakkāre anubhotīti ettakameva hotīti.",
  "atk-s0201a0:1915_11": "Tasmāti yasmā saccāni paṭivijjhituṃ asamatthā tathāgatampi akkosanti, tasmā.",
  "atk-s0201a0:1915_12": "Sesaṃ vuttanayeneva veditabbaṃ.",
  "atk-s0201a0:1916_0": "247.",
  "atk-s0201a0:1916_1": "Tasmā tiha,",
  "atk-s0201a0:1916_2": "bhikkhave,",
  "atk-s0201a0:1916_3": "yaṃ na tumhākanti yasmā attaniyepi chandarāgappahānaṃ dīgharattaṃ hitāya sukhāya saṃvattati,",
  "atk-s0201a0:1916_4": "tasmā yaṃ na tumhākaṃ,",
  "atk-s0201a0:1916_5": "taṃ pajahathāti attho.",
  "atk-s0201a0:1916_6": "Yathāpaccayaṃ vā kareyyāti yathā yathā iccheyya tathā tathā kareyya.",
  "atk-s0201a0:1916_7": "Na hi no etaṃ, bhante,",
  "atk-s0201a0:1916_8": "attā vāti, bhante,",
  "atk-s0201a0:1916_9": "etaṃ tiṇakaṭṭhasākhāpalāsaṃ amhākaṃ neva attā na amhākaṃ rūpaṃ na viññāṇanti vadanti.",
  "atk-s0201a0:1916_10": "Attaniyaṃ vāti amhākaṃ cīvarādiparikkhāropi na hotīti attho.",
  "atk-s0201a0:1916_11": "Evameva kho,",
  "atk-s0201a0:1916_12": "bhikkhave,",
  "atk-s0201a0:1916_13": "yaṃ na tumhākaṃ taṃ pajahathāti bhagavā,",
  "atk-s0201a0:1916_14": "khandhapañcakaṃyeva na tumhākanti dassetvā pajahāpeti,",
  "atk-s0201a0:1916_15": "tañca kho na uppāṭetvā,",
  "atk-s0201a0:1916_16": "luñcitvā vā.",
  "atk-s0201a0:1916_17": "Chandarāgavinayena panetaṃ pajahāpeti.",
  "atk-s0201a0:1917_0": "248.",
  "atk-s0201a0:1917_1": "Evaṃ svākkhātoti ettha tiparivaṭṭato paṭṭhāya yāva imaṃ ṭhānaṃ āharitumpi vaṭṭati,",
  "atk-s0201a0:1917_2": "paṭilomena pemamattakena saggaparāyaṇato paṭṭhāya yāva imaṃ ṭhānaṃ āharitumpi vaṭṭati.",
  "atk-s0201a0:1917_3": "Svākkhātoti sukathito.",
  "atk-s0201a0:1917_4": "Sukathitattā eva uttāno vivaṭo pakāsito.",
  "atk-s0201a0:1917_5": "Chinnapilotikoti pilotikā vuccati chinnaṃ bhinnaṃ tattha tattha sibbitaṃ gaṇṭhikataṃ jiṇṇaṃ vatthaṃ,",
  "atk-s0201a0:1917_6": "taṃ yassa natthi,",
  "atk-s0201a0:1917_7": "aṭṭhahatthaṃ vā navahatthaṃ vā ahatasāṭakaṃ nivattho,",
  "atk-s0201a0:1917_8": "so chinnapilotiko nāma.",
  "atk-s0201a0:1917_9": "Ayampi dhammo tādiso,",
  "atk-s0201a0:1917_10": "na hettha kohaññādivasena chinnabhinnasibbitagaṇṭhikatabhāvo atthi.",
  "atk-s0201a0:1917_11": "Apica kacavaro pilotikoti vuccati.",
  "atk-s0201a0:1917_12": "Imasmiñca sāsane samaṇakacavaraṃ nāma patiṭṭhātuṃ na labhati.",
  "atk-s0201a0:1917_13": "Tenevāha –",
  "atk-s0201a0:1918_0": "“Kāraṇḍavaṃ niddhamatha, kasambuñcāpakassatha;",
  "atk-s0201a0:1919_0": "Tato palāpe vāhetha, assamaṇe samaṇamānine.",
  "atk-s0201a0:1920_0": "Niddhamitvāna pāpicche, pāpaācāragocare;",
  "atk-s0201a0:1921_0": "Suddhā suddhehi saṃvāsaṃ, kappayavho patissatā;",
  "atk-s0201a0:1922_0": "Tato samaggā nipakā, dukkhassantaṃ karissathā”ti. ;",
  "atk-s0201a0:1923_0": "Iti samaṇakacavarassa chinnattāpi ayaṃ dhammo chinnapilotiko nāma hoti.",
  "atk-s0201a0:1923_1": "Vaṭṭaṃ tesaṃ natthi paññāpanāyāti tesaṃ vaṭṭaṃ apaññattibhāvaṃ gataṃ nippaññattikaṃ jātaṃ.",
  "atk-s0201a0:1923_2": "Evarūpo mahākhīṇāsavo evaṃ svākkhāte sāsaneyeva uppajjati.",
  "atk-s0201a0:1923_3": "Yathā ca khīṇāsavo,",
  "atk-s0201a0:1923_4": "evaṃ anāgāmiādayopi.",
  "atk-s0201a0:1924_0": "Tattha dhammānusārino saddhānusārinoti ime dve sotāpattimaggaṭṭhā honti. Yathāha –",
  "atk-s0201a0:1924_1": "“katamo ca puggalo dhammānusārī?",
  "atk-s0201a0:1924_2": "Yassa puggalassa sotāpattiphalasacchikiriyāya paṭipannassa paññindriyaṃ adhimattaṃ hoti,",
  "atk-s0201a0:1924_3": "paññāvāhiṃ paññāpubbaṅgamaṃ ariyamaggaṃ bhāveti.",
  "atk-s0201a0:1924_4": "Ayaṃ vuccati puggalo dhammānusārī.",
  "atk-s0201a0:1924_5": "Sotāpattiphalasacchikiriyāya paṭipanno puggalo dhammānusārī,",
  "atk-s0201a0:1924_6": "phale ṭhito diṭṭhippatto.",
  "atk-s0201a0:1924_7": "Katamo ca puggalo saddhānusārī?",
  "atk-s0201a0:1924_8": "Yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ hoti,",
  "atk-s0201a0:1924_9": "saddhāvāhiṃ saddhāpubbaṅgamaṃ ariyamaggaṃ bhāveti.",
  "atk-s0201a0:1924_10": "Ayaṃ vuccati puggalo saddhānusārī.",
  "atk-s0201a0:1924_11": "Sotāpattiphalasacchikiriyāya paṭipanno puggalo saddhānusārī,",
  "atk-s0201a0:1924_12": "phale ṭhito saddhāvimutto”ti.",
  "atk-s0201a0:1924_13": "Yesaṃ mayi saddhāmattaṃ pemamattanti iminā yesaṃ añño ariyadhammo natthi,",
  "atk-s0201a0:1924_14": "tathāgate pana saddhāmattaṃ pemamattameva hoti.",
  "atk-s0201a0:1924_15": "Te vipassakapuggalā adhippetā.",
  "atk-s0201a0:1924_16": "Vipassakabhikkhūnañhi evaṃ vipassanaṃ paṭṭhapetvā nisinnānaṃ dasabale ekā saddhā ekaṃ pemaṃ uppajjati.",
  "atk-s0201a0:1924_17": "Tāya saddhāya tena pemena hatthe gahetvā sagge ṭhapitā viya honti,",
  "atk-s0201a0:1924_18": "niyatagatikā kira ete.",
  "atk-s0201a0:1924_19": "Porāṇakattherā pana evarūpaṃ bhikkhuṃ cūḷasotāpannoti vadanti.",
  "atk-s0201a0:1924_20": "Sesaṃ sabbattha uttānatthamevāti.",
  "atk-s0201a0:1925_0": "Papañcasūdaniyā majjhimanikāyaṭṭhakathāya",
  "atk-s0201a0:1926_0": "Alagaddūpamasuttavaṇṇanā niṭṭhitā.",
  "atk-s0201a0:1927_0": "3. Vammikasuttavaṇṇanā",
  "atk-s0201a0:1928_0": "249.",
  "atk-s0201a0:1928_1": "Evaṃ me sutanti vammikasuttaṃ.",
  "atk-s0201a0:1928_2": "Tattha āyasmāti piyavacanametaṃ.",
  "atk-s0201a0:1928_3": "Kumārakassapoti tassa nāmaṃ.",
  "atk-s0201a0:1928_4": "Kumārakāle pabbajitattā pana bhagavatā,",
  "atk-s0201a0:1928_5": "“kassapaṃ pakkosatha,",
  "atk-s0201a0:1928_6": "idaṃ phalaṃ vā khādanīyaṃ vā kassapassa dethā”ti vutte,",
  "atk-s0201a0:1928_7": "katarassa kassapassāti kumārakassapassāti evaṃ gahitanāmattā tato paṭṭhāya vuḍḍhakālepi “kumārakassapo” tveva vuccati.",
  "atk-s0201a0:1928_8": "Apica raññā posāvanikaputtattāpi taṃ “kumārakassapo”ti sañjāniṃsu.",
  "atk-s0201a0:1928_9": "Ayaṃ panassa pubbayogato paṭṭhāya āvibhāvakathā –",
  "atk-s0201a0:1929_0": "Thero kira padumuttarassa bhagavato kāle seṭṭhiputto ahosi.",
  "atk-s0201a0:1929_1": "Athekadivasaṃ bhagavantaṃ citrakathiṃ ekaṃ attano sāvakaṃ ṭhānantare ṭhapentaṃ disvā bhagavato sattāhaṃ dānaṃ datvā,",
  "atk-s0201a0:1929_2": "“ahampi bhagavā anāgate ekassa buddhassa ayaṃ thero viya citrakathī sāvako bhaveyya”nti patthanaṃ katvā",
  "atk-s0201a0:1929_3": "puññāni karonto kassapassa bhagavato sāsane pabbajitvā visesaṃ nibbattetuṃ nāsakkhi.",
  "atk-s0201a0:1930_0": "Tadā kira parinibbutassa bhagavato sāsane osakkante pañca bhikkhū nisseṇiṃ bandhitvā pabbataṃ abhiruyha samaṇadhammaṃ akaṃsu.",
  "atk-s0201a0:1930_1": "Saṅghatthero tatiyadivase arahattaṃ patto.",
  "atk-s0201a0:1930_2": "Anuthero catutthadivase anāgāmī ahosi.",
  "atk-s0201a0:1930_3": "Itare tayo visesaṃ nibbattetuṃ asakkontā devaloke nibbattiṃsu.",
  "atk-s0201a0:1930_4": "Tesaṃ ekaṃ buddhantaraṃ devesu ca manussesu ca sampattiṃ anubhontānaṃ eko takkasilāyaṃ rājakule nibbattitvā",
  "atk-s0201a0:1930_5": "pukkusāti nāma rājā hutvā bhagavantaṃ uddissa pabbajitvā rājagahaṃ gacchanto kumbhakārasālāyaṃ bhagavato",
  "atk-s0201a0:1930_6": "dhammadesanaṃ sutvā anāgāmiphalaṃ patto.",
  "atk-s0201a0:1930_7": "Eko ekasmiṃ samuddapaṭṭane kulaghare nibbattitvā nāvaṃ āruyha bhinnanāvo dārucīrāni nivāsetvā lābhasampattiṃ patto,",
  "atk-s0201a0:1930_8": "“ahaṃ arahā”ti cittaṃ uppādetvā,",
  "atk-s0201a0:1930_9": "“na tvaṃ arahā,",
  "atk-s0201a0:1930_10": "gaccha satthāraṃ pañhaṃ pucchā”ti atthakāmāya devatāya codito tathā katvā arahattaphalaṃ patto.",
  "atk-s0201a0:1931_0": "Eko rājagahe ekissā kuladārikāya kucchimhi uppanno.",
  "atk-s0201a0:1931_1": "Sā ca paṭhamaṃ mātāpitaro yācitvā pabbajjaṃ alabhamānā kulagharaṃ gatā gabbhasaṇṭhitampi ajānantī sāmikaṃ",
  "atk-s0201a0:1931_2": "ārādhetvā tena anuññātā bhikkhunīsu pabbajitā.",
  "atk-s0201a0:1931_3": "Tassā gabbhininimittaṃ disvā bhikkhuniyo devadattaṃ pucchiṃsu,",
  "atk-s0201a0:1931_4": "so “assamaṇī”ti āha.",
  "atk-s0201a0:1931_5": "Dasabalaṃ pucchiṃsu,",
  "atk-s0201a0:1931_6": "satthā upālittheraṃ paṭicchāpesi.",
  "atk-s0201a0:1931_7": "Thero sāvatthinagaravāsīni kulāni visākhañca upāsikaṃ pakkosāpetvā sodhento, –",
  "atk-s0201a0:1931_8": "“pure laddho gabbho,",
  "atk-s0201a0:1931_9": "pabbajjā arogā”ti āha.",
  "atk-s0201a0:1931_10": "Satthā “suvinicchitaṃ adhikaraṇa”nti therassa sādhukāraṃ adāsi.",
  "atk-s0201a0:1931_11": "Sā bhikkhunī suvaṇṇabimbasadisaṃ puttaṃ vijāyi,",
  "atk-s0201a0:1931_12": "taṃ gahetvā rājā pasenadi kosalo posāpesi.",
  "atk-s0201a0:1931_13": "“Kassapo”ti cassa nāmaṃ katvā aparabhāge alaṅkaritvā satthu santikaṃ netvā pabbājesi.",
  "atk-s0201a0:1931_14": "Iti rañño posāvanikaputtattāpi taṃ “kumārakassapo”ti sañjāniṃsūti.",
  "atk-s0201a0:1932_0": "Andhavaneti evaṃnāmake vane.",
  "atk-s0201a0:1932_1": "Taṃ kira vanaṃ dvinnaṃ buddhānaṃ kāle avijahitanāmaṃ andhavanaṃtveva paññāyati.",
  "atk-s0201a0:1932_2": "Tatrāyaṃ paññattivibhāvanā –",
  "atk-s0201a0:1932_3": "appāyukabuddhānañhi sarīradhātu na ekagghanā hoti.",
  "atk-s0201a0:1932_4": "Adhiṭṭhānānubhāvena vippakiriyati.",
  "atk-s0201a0:1932_5": "Teneva amhākampi bhagavā, –",
  "atk-s0201a0:1932_6": "“ahaṃ na ciraṭṭhitiko,",
  "atk-s0201a0:1932_7": "appakehi sattehi ahaṃ diṭṭho,",
  "atk-s0201a0:1932_8": "yehi na diṭṭho,",
  "atk-s0201a0:1932_9": "teva bahutarā,",
  "atk-s0201a0:1932_10": "te me dhātuyo ādāya tattha tattha pūjentā saggaparāyaṇā bhavissantī”ti parinibbānakāle,",
  "atk-s0201a0:1932_11": "“attano sarīraṃ vippakiriyatū”ti adhiṭṭhāsi.",
  "atk-s0201a0:1932_12": "Dīghāyukabuddhānaṃ pana suvaṇṇakkhandho viya ekagghanaṃ dhātusarīraṃ tiṭṭhati.",
  "atk-s0201a0:1933_0": "Kassapassāpi bhagavato tatheva aṭṭhāsi.",
  "atk-s0201a0:1933_1": "Tato mahājanā sannipatitvā,",
  "atk-s0201a0:1933_2": "“dhātuyo ekagghanā na sakkā viyojetuṃ,",
  "atk-s0201a0:1933_3": "kiṃ karissāmā”ti sammantayitvā ekagghanameva cetiyaṃ karissāma,",
  "atk-s0201a0:1933_4": "kittakaṃ pana hotu tanti āhaṃsu.",
  "atk-s0201a0:1933_5": "Eke sattayojaniyanti āhaṃsu.",
  "atk-s0201a0:1933_6": "Etaṃ atimahantaṃ,",
  "atk-s0201a0:1933_7": "anāgate jaggituṃ na sakkā,",
  "atk-s0201a0:1933_8": "chayojanaṃ hotu,",
  "atk-s0201a0:1933_9": "pañcayojanaṃ…",
  "atk-s0201a0:1933_10": "catuyojanaṃ…",
  "atk-s0201a0:1933_11": "tiyojanaṃ…",
  "atk-s0201a0:1933_12": "dviyojanaṃ…",
  "atk-s0201a0:1933_13": "ekayojanaṃ hotūti sanniṭṭhānaṃ katvā iṭṭhakā kīdisā hontūti bāhirante iṭṭhakā rattasuvaṇṇamayā ekagghanā satasahassagghanikā hontu,",
  "atk-s0201a0:1933_14": "abbhantarimante paññāsasahassagghanikā.",
  "atk-s0201a0:1933_15": "Haritālamanosilāhi mattikākiccaṃ kayiratu,",
  "atk-s0201a0:1933_16": "telena udakakiccanti niṭṭhaṃ gantvā cattāri mukhāni catudhā vibhajiṃsu.",
  "atk-s0201a0:1933_17": "Rājā ekaṃ mukhaṃ gaṇhi,",
  "atk-s0201a0:1933_18": "rājaputto pathavindarakumāro ekaṃ,",
  "atk-s0201a0:1933_19": "amaccānaṃ jeṭṭhako hutvā senāpati ekaṃ,",
  "atk-s0201a0:1933_20": "janapadānaṃ jeṭṭhako hutvā seṭṭhi ekaṃ.",
  "atk-s0201a0:1934_0": "Tattha dhanasampannatāya rājāpi suvaṇṇaṃ nīharāpetvā attanā gahitamukhe kammaṃ ārabhi,",
  "atk-s0201a0:1934_1": "uparājāpi,",
  "atk-s0201a0:1934_2": "senāpatipi.",
  "atk-s0201a0:1934_3": "Seṭṭhinā gahitamukhe pana kammaṃ olīyati.",
  "atk-s0201a0:1934_4": "Tato yasorato nāma eko upāsako tepiṭako bhāṇako anāgāmī ariyasāvako,",
  "atk-s0201a0:1934_5": "so kammaṃ olīyatīti ñatvā pañca sakaṭasatāni yojāpetvā janapadaṃ gantvā “kassapasammāsambuddho vīsativassasahassāni ṭhatvā parinibbuto.",
  "atk-s0201a0:1934_6": "Tassa yojanikaṃ ratanacetiyaṃ kayirati,",
  "atk-s0201a0:1934_7": "yo yaṃ dātuṃ ussahati suvaṇṇaṃ vā hiraññaṃ vā sattaratanaṃ vā haritālaṃ vā manosilaṃ vā,",
  "atk-s0201a0:1934_8": "so taṃ detū”ti samādapesi.",
  "atk-s0201a0:1934_9": "Manussā attano attano thāmena hiraññasuvaṇṇādīni adaṃsu.",
  "atk-s0201a0:1934_10": "Asakkontā telataṇḍulādīni dentiyeva.",
  "atk-s0201a0:1934_11": "Upāsako telataṇḍulādīni kammakārānaṃ bhattavetanatthaṃ pahiṇāti,",
  "atk-s0201a0:1934_12": "avasesehi suvaṇṇaṃ cetāpetvā pahiṇāti,",
  "atk-s0201a0:1934_13": "evaṃ sakalajambudīpaṃ acari.",
  "atk-s0201a0:1935_0": "Cetiye kammaṃ niṭṭhitanti cetiyaṭṭhānato paṇṇaṃ pahiṇiṃsu –",
  "atk-s0201a0:1935_1": "“niṭṭhitaṃ kammaṃ ācariyo āgantvā cetiyaṃ vandatū”ti.",
  "atk-s0201a0:1935_2": "Sopi paṇṇaṃ pahiṇi –",
  "atk-s0201a0:1935_3": "“mayā sakalajambudīpo samādapito,",
  "atk-s0201a0:1935_4": "yaṃ atthi,",
  "atk-s0201a0:1935_5": "taṃ gahetvā kammaṃ niṭṭhāpentū”ti.",
  "atk-s0201a0:1935_6": "Dvepi paṇṇāni antarāmagge samāgamiṃsu.",
  "atk-s0201a0:1935_7": "Ācariyassa paṇṇato pana cetiyaṭṭhānato paṇṇaṃ paṭhamataraṃ ācariyassa hatthaṃ agamāsi.",
  "atk-s0201a0:1935_8": "So paṇṇaṃ vācetvā cetiyaṃ vandissāmīti ekakova nikkhami.",
  "atk-s0201a0:1935_9": "Antarāmagge aṭaviyaṃ pañca corasatāni uṭṭhahiṃsu.",
  "atk-s0201a0:1935_10": "Tatrekacce taṃ disvā iminā sakalajambudīpato hiraññasuvaṇṇaṃ sampiṇḍitaṃ,",
  "atk-s0201a0:1935_11": "nidhikumbhī no pavaṭṭamānā āgatāti avasesānaṃ ārocetvā taṃ aggahesuṃ.",
  "atk-s0201a0:1935_12": "Kasmā tātā,",
  "atk-s0201a0:1935_13": "maṃ gaṇhathāti?",
  "atk-s0201a0:1935_14": "Tayā sakalajambudīpato sabbaṃ hiraññasuvaṇṇaṃ sampiṇḍitaṃ,",
  "atk-s0201a0:1935_15": "amhākampi thokaṃ thokaṃ dehīti.",
  "atk-s0201a0:1935_16": "Kiṃ tumhe na jānātha,",
  "atk-s0201a0:1935_17": "kassapo bhagavā parinibbuto,",
  "atk-s0201a0:1935_18": "tassa yojanikaṃ ratanacetiyaṃ kayirati,",
  "atk-s0201a0:1935_19": "tadatthāya mayā samādapitaṃ,",
  "atk-s0201a0:1935_20": "no attano atthāya.",
  "atk-s0201a0:1935_21": "Taṃ taṃ laddhaladdhaṭṭhānato tattheva pesitaṃ,",
  "atk-s0201a0:1935_22": "mayhaṃ pana nivatthasāṭakamattaṃ ṭhapetvā aññaṃ vittaṃ kākaṇikampi natthīti.",
  "atk-s0201a0:1936_0": "Eke,",
  "atk-s0201a0:1936_1": "“evametaṃ vissajetha ācariya”nti āhaṃsu. Eke,",
  "atk-s0201a0:1936_2": "“ayaṃ rājapūjito amaccapūjito,",
  "atk-s0201a0:1936_3": "amhesu kañcideva nagaravīthiyaṃ disvā rājarājamahāmattādīnaṃ ārocetvā anayavyasanaṃ pāpuṇāpeyyā”ti āhaṃsu. Upāsako, “tātā,",
  "atk-s0201a0:1936_4": "nāhaṃ evaṃ karissāmī”ti āha.",
  "atk-s0201a0:1936_5": "Tañca kho tesu kāruññena,",
  "atk-s0201a0:1936_6": "na attano jīvitanikantiyā.",
  "atk-s0201a0:1936_7": "Atha tesu gahetabbo vissajjetabboti vivadantesu gahetabboti laddhikā eva bahutarā hutvā jīvitā voropayiṃsu.",
  "atk-s0201a0:1937_0": "Tesaṃ balavaguṇe ariyasāvake aparādhena nibbutadīpasikhā viya akkhīni antaradhāyiṃsu. Te,",
  "atk-s0201a0:1937_1": "“kahaṃ bho cakkhu,",
  "atk-s0201a0:1937_2": "kahaṃ bho cakkhū”ti vippalapantā ekacce ñātakehi gehaṃ nītā.",
  "atk-s0201a0:1937_3": "Ekacce noñātakā anāthāti tattheva aṭaviyaṃ rukkhamūle paṇṇasālāyaṃ vasiṃsu.",
  "atk-s0201a0:1937_4": "Aṭaviṃ āgatamanussā kāruññena tesaṃ taṇḍulaṃ vā puṭabhattaṃ vā paribbayaṃ vā denti.",
  "atk-s0201a0:1937_5": "Dārupaṇṇādīnaṃ atthāya gantvā āgatā manussā kuhiṃ gatatthāti vutte andhavanaṃ gatamhāti vadanti.",
  "atk-s0201a0:1937_6": "Evaṃ dvinnampi buddhānaṃ kāle taṃ vanaṃ andhavanaṃtveva paññāyati.",
  "atk-s0201a0:1937_7": "Kassapabuddhakāle panetaṃ chaḍḍitajanapade aṭavi ahosi.",
  "atk-s0201a0:1937_8": "Amhākaṃ bhagavato kāle sāvatthiyā avidūre jetavanassa piṭṭhibhāge pavivekakāmānaṃ kulaputtānaṃ vasanaṭṭhānaṃ padhānagharaṃ ahosi,",
  "atk-s0201a0:1937_9": "tattha āyasmā kumārakassapo tena samayena sekhapaṭipadaṃ pūrayamāno viharati.",
  "atk-s0201a0:1937_10": "Tena vuttaṃ “andhavane viharatī”ti.",
  "atk-s0201a0:1938_0": "Aññatarā devatāti nāmagottavasena apākaṭā ekā devatāti attho.",
  "atk-s0201a0:1938_1": "“Abhijānāti no, bhante,",
  "atk-s0201a0:1938_2": "bhagavā ahuñātaññatarassa mahesakkhassa saṃkhittena taṇhāsaṅkhayavimuttiṃ bhāsitā”ti ettha pana abhiññāto sakkopi devarājā aññataroti vutto.",
  "atk-s0201a0:1938_3": "Devatāti ca idaṃ devānampi devadhītānampi sādhāraṇavacanaṃ.",
  "atk-s0201a0:1938_4": "Imasmiṃ panatthe devo adhippeto.",
  "atk-s0201a0:1938_5": "Abhikkantāya rattiyāti ettha abhikkantasaddo khayasundarābhirūpaabbhanumodanādīsu dissati. Tattha –",
  "atk-s0201a0:1938_6": "“abhikkantā, bhante, ratti,",
  "atk-s0201a0:1938_7": "nikkhanto paṭhamo yāmo,",
  "atk-s0201a0:1938_8": "ciranisinno bhikkhusaṅgho, uddisatu, bhante,",
  "atk-s0201a0:1938_9": "bhagavā bhikkhūnaṃ pātimokkha”nti evamādīsu khaye dissati.",
  "atk-s0201a0:1938_10": "“Ayaṃ imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0201a0:1939_0": "“Ko me vandati pādāni, iddhiyā yasasā jalaṃ;",
  "atk-s0201a0:1940_0": "Abhikkantena vaṇṇena, sabbā obhāsayaṃ disā”ti. –",
  "atk-s0201a0:1941_0": "Evamādīsu abhirūpe.",
  "atk-s0201a0:1941_1": "“Abhikkantaṃ,",
  "atk-s0201a0:1941_2": "bho gotamā”ti evamādīsu abbhanumodane.",
  "atk-s0201a0:1941_3": "Idha pana khaye.",
  "atk-s0201a0:1941_4": "Tena abhikkantāya rattiyāti parikkhīṇāya rattiyāti vuttaṃ hoti.",
  "atk-s0201a0:1941_5": "Tatthāyaṃ devaputto majjhimayāmasamanantare āgatoti veditabbo.",
  "atk-s0201a0:1941_6": "Abhikkantavaṇṇāti idha abhikkantasaddo abhirūpe.",
  "atk-s0201a0:1941_7": "Vaṇṇasaddo pana chavi- thuti-",
  "atk-s0201a0:1941_8": "kulavaggakāraṇa-",
  "atk-s0201a0:1941_9": "saṇṭhānapamāṇarūpāyatanādīsu dissati. Tattha,",
  "atk-s0201a0:1941_10": "“suvaṇṇavaṇṇosi bhagavā”ti evamādīsu chaviyā.",
  "atk-s0201a0:1941_11": "“Kadā saññūḷhā pana te gahapati samaṇassa gotamassa vaṇṇā”ti evamādīsu thutiyaṃ.",
  "atk-s0201a0:1941_12": "“Cattārome,",
  "atk-s0201a0:1941_13": "bho gotama,",
  "atk-s0201a0:1941_14": "vaṇṇā”ti evamādīsu kulavagge.",
  "atk-s0201a0:1941_15": "“Atha kena nu vaṇṇena,",
  "atk-s0201a0:1941_16": "gandhathenoti vuccatī”ti evamādīsu kāraṇe.",
  "atk-s0201a0:1941_17": "“Mahantaṃ hatthirājavaṇṇaṃ abhinimminitvā”ti evamādīsu saṇṭhāne.",
  "atk-s0201a0:1941_18": "“Tayo pattassa vaṇṇā”ti evamādīsu pamāṇe.",
  "atk-s0201a0:1941_19": "“Vaṇṇo gandho raso ojā”ti evamādīsu rūpāyatane.",
  "atk-s0201a0:1941_20": "So idha chaviyaṃ daṭṭhabbo.",
  "atk-s0201a0:1941_21": "Tena abhikkantavaṇṇāti abhirūpachaviiṭṭhavaṇṇā,",
  "atk-s0201a0:1941_22": "manāpavaṇṇāti vuttaṃ hoti.",
  "atk-s0201a0:1941_23": "Devatā hi manussalokaṃ āgacchamānā pakativaṇṇaṃ pakatiiddhiṃ pajahitvā oḷārikaṃ attabhāvaṃ katvā atirekavaṇṇaṃ",
  "atk-s0201a0:1941_24": "atirekaiddhiṃ māpetvā naṭasamajjādīni gacchantā manussā viya abhisaṅkhatena kāyena āgacchanti.",
  "atk-s0201a0:1941_25": "Ayampi devaputto tatheva āgato.",
  "atk-s0201a0:1941_26": "Tena vuttaṃ “abhikkantavaṇṇā”ti.",
  "atk-s0201a0:1942_0": "Kevalakappanti ettha kevalasaddo anavasesa- yebhūyya-",
  "atk-s0201a0:1942_1": "abyāmissānatirekadaḷhattha-",
  "atk-s0201a0:1942_2": "visaṃyogādianekattho.",
  "atk-s0201a0:1942_3": "Tathā hissa,",
  "atk-s0201a0:1942_4": "“kevalaparipuṇṇaṃ parisuddhaṃ brahmacariya”nti evamādīsu anavasesattamattho.",
  "atk-s0201a0:1942_5": "“Kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī”ti evamādīsu yebhuyyatā.",
  "atk-s0201a0:1942_6": "“Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0201a0:1942_7": "“Kevalaṃ saddhāmattakaṃ nūna ayamāyasmā”ti evamādīsu anatirekatā.",
  "atk-s0201a0:1942_8": "“Āyasmato anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0201a0:1942_9": "“Kevalī vusitavā uttamapurisoti vuccatī”ti evamādīsu visaṃyogo.",
  "atk-s0201a0:1942_10": "Idha panassa anavasesattamatthoti adhippeto.",
  "atk-s0201a0:1943_0": "Kappasaddo panāyaṃ abhisaddahana- vohāra- kāla- paññatti- chedana- vikappa- lesa-",
  "atk-s0201a0:1943_1": "samantabhāvādi-",
  "atk-s0201a0:1943_2": "anekattho.",
  "atk-s0201a0:1943_3": "Tathā hissa,",
  "atk-s0201a0:1943_4": "“okappaniyametaṃ bhoto gotamassa,",
  "atk-s0201a0:1943_5": "yathā taṃ arahato sammāsambuddhassā”ti evamādīsu abhisaddahanamattho.",
  "atk-s0201a0:1943_6": "“Anujānāmi,",
  "atk-s0201a0:1943_7": "bhikkhave,",
  "atk-s0201a0:1943_8": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0201a0:1943_9": "“Yena sudaṃ niccakappaṃ viharāmī”ti evamādīsu kālo.",
  "atk-s0201a0:1943_10": "“Iccāyasmā kappo”ti evamādīsu paññatti.",
  "atk-s0201a0:1943_11": "“Alaṅkatā kappitakesamassū”ti evamādīsu chedanaṃ.",
  "atk-s0201a0:1943_12": "“Kappati dvaṅgulakappo”ti evamādīsu vikappo.",
  "atk-s0201a0:1943_13": "“Atthi kappo nipajjitu”nti evamādīsu leso.",
  "atk-s0201a0:1943_14": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0201a0:1943_15": "Idha panassa samantabhāvo attho adhippeto.",
  "atk-s0201a0:1943_16": "Tasmā kevalakappaṃ andhavananti ettha anavasesaṃ samantato andhavananti evamattho daṭṭhabbo.",
  "atk-s0201a0:1944_0": "Obhāsetvāti vatthālaṅkārasarīrasamuṭṭhitāya ābhāya pharitvā,",
  "atk-s0201a0:1944_1": "candimā viya ca sūriyo viya ca ekobhāsaṃ ekapajjotaṃ karitvāti attho.",
  "atk-s0201a0:1944_2": "Ekamantaṃ aṭṭhāsīti ekasmiṃ ante,",
  "atk-s0201a0:1944_3": "ekasmiṃ okāse aṭṭhāsi.",
  "atk-s0201a0:1944_4": "Etadavocāti etaṃ “bhikkhu bhikkhū”tiādivacanamavoca.",
  "atk-s0201a0:1944_5": "Kasmā panāyaṃ avanditvā samaṇavohāreneva kathetīti?",
  "atk-s0201a0:1944_6": "Samaṇasaññāsamudācāreneva.",
  "atk-s0201a0:1944_7": "Evaṃ kirassa ahosi –",
  "atk-s0201a0:1944_8": "“ayaṃ antarā kāmāvacare vasi.",
  "atk-s0201a0:1944_9": "Ahaṃ pana asmi tato kālato paṭṭhāya brahmacārī”ti samaṇasaññāvassa samudācarati,",
  "atk-s0201a0:1944_10": "tasmā avanditvā samaṇavohāreneva katheti.",
  "atk-s0201a0:1944_11": "Pubbasahāyo kireso devaputto therassa.",
  "atk-s0201a0:1944_12": "Kuto paṭṭhāyāti?",
  "atk-s0201a0:1944_13": "Kassapasammāsambuddhakālato paṭṭhāya.",
  "atk-s0201a0:1944_14": "Yo hi pubbayoge āgatesu pañcasu sahāyesu anuthero catutthadivase anāgāmī ahosīti vutto, ayaṃ so.",
  "atk-s0201a0:1944_15": "Tadā kira tesu saṅghattherassa arahatteneva saddhiṃ abhiññā āgamiṃsu. So,",
  "atk-s0201a0:1944_16": "“mayhaṃ kiccaṃ matthakaṃ patta”nti vehāsaṃ uppatitvā anotattadahe mukhaṃ dhovitvā uttarakuruto piṇḍapātaṃ ādāya āgantvā, “imaṃ, āvuso,",
  "atk-s0201a0:1944_17": "piṇḍapātaṃ bhuñjitvā appamattā samaṇadhammaṃ karothā”ti āha.",
  "atk-s0201a0:1944_18": "Itare āhaṃsu – “na, āvuso,",
  "atk-s0201a0:1944_19": "amhākaṃ evaṃ katikā atthi –",
  "atk-s0201a0:1944_20": "‘yo paṭhamaṃ visesaṃ nibbattetvā piṇḍapātaṃ āharati,",
  "atk-s0201a0:1944_21": "tenābhataṃ bhuñjitvā sesehi samaṇadhammo kātabbo’ti.",
  "atk-s0201a0:1944_22": "Tumhe attano upanissayena kiccaṃ matthakaṃ pāpayittha.",
  "atk-s0201a0:1944_23": "Mayampi sace no upanissayo bhavissati,",
  "atk-s0201a0:1944_24": "kiccaṃ matthakaṃ pāpessāma.",
  "atk-s0201a0:1944_25": "Papañco esa amhākaṃ,",
  "atk-s0201a0:1944_26": "gacchatha tumhe”ti.",
  "atk-s0201a0:1944_27": "So yathāphāsukaṃ gantvā āyupariyosāne parinibbāyi.",
  "atk-s0201a0:1945_0": "Punadivase anuthero anāgāmiphalaṃ sacchakāsi,",
  "atk-s0201a0:1945_1": "tassa abhiññāyo āgamiṃsu.",
  "atk-s0201a0:1945_2": "Sopi tatheva piṇḍapātaṃ āharitvā tehi paṭikkhitto yathāphāsukaṃ gantvā āyupariyosāne suddhāvāse nibbatti.",
  "atk-s0201a0:1945_3": "So suddhāvāse ṭhatvā te sahāye olokento,",
  "atk-s0201a0:1945_4": "eko tadāva parinibbuto,",
  "atk-s0201a0:1945_5": "eko adhunā bhagavato santike ariyabhūmiṃ patto,",
  "atk-s0201a0:1945_6": "eko lābhasakkāraṃ nissāya,",
  "atk-s0201a0:1945_7": "“ahaṃ arahā”ti cittaṃ uppādetvā suppārakapaṭṭane vasatīti disvā taṃ upasaṅkamitvā,",
  "atk-s0201a0:1945_8": "“na tvaṃ arahā,",
  "atk-s0201a0:1945_9": "na arahattamaggaṃ paṭipanno,",
  "atk-s0201a0:1945_10": "gaccha bhagavantaṃ upasaṅkamitvā dhammaṃ suṇāhī”ti uyyojesi.",
  "atk-s0201a0:1945_11": "Sopi antaraghare bhagavantaṃ ovādaṃ yācitvā,",
  "atk-s0201a0:1945_12": "“tasmā tiha te bāhiya evaṃ sikkhitabbaṃ diṭṭhe diṭṭhamattaṃ hotū”ti bhagavatā saṃkhittena ovadito ariyabhūmiṃ sampāpuṇi.",
  "atk-s0201a0:1946_0": "Tato añño eko atthi,",
  "atk-s0201a0:1946_1": "so kuhinti olokento andhavane sekkhapaṭipadaṃ pūrayamāno viharatīti disvā cintesi –",
  "atk-s0201a0:1946_2": "“sahāyakassa santike gamissāmīti,",
  "atk-s0201a0:1946_3": "gacchantena pana tucchahatthena agantvā kiñci paṇṇākāraṃ gahetvā gantuṃ vaṭṭati,",
  "atk-s0201a0:1946_4": "sahāyo kho pana me nirāmiso pabbatamatthake vasanto mayā ākāse ṭhatvā dinnaṃ piṇḍapātampi aparibhuñjitvā samaṇadhammaṃ akāsi,",
  "atk-s0201a0:1946_5": "idāni āmisapaṇṇākāraṃ kiṃ gaṇhissati?",
  "atk-s0201a0:1946_6": "Dhammapaṇṇākāraṃ gahetvā gamissāmī”ti brahmaloke ṭhitova ratanāvaḷiṃ ganthento viya pannarasa pañhe vibhajitvā",
  "atk-s0201a0:1946_7": "taṃ dhammapaṇṇākāraṃ ādāya āgantvā sahāyassa avidūre ṭhatvā attano samaṇasaññāsamudācāravasena taṃ anabhivādetvāva,",
  "atk-s0201a0:1946_8": "“bhikkhu bhikkhū”ti ālapitvā ayaṃ vammikotiādimāha.",
  "atk-s0201a0:1946_9": "Tattha turitālapanavasena bhikkhu bhikkhūti āmeḍitaṃ veditabbaṃ.",
  "atk-s0201a0:1946_10": "Yathā vā ekaneva tilakena nalāṭaṃ na sobhati,",
  "atk-s0201a0:1946_11": "taṃ parivāretvā aññesupi dinnesu phullitamaṇḍitaṃ viya sobhati,",
  "atk-s0201a0:1946_12": "evaṃ ekeneva padena vacanaṃ na sobhati,",
  "atk-s0201a0:1946_13": "parivārikapadena saddhiṃ phullitamaṇḍitaṃ viya sobhatīti taṃ parivārikapadavasena vacanaṃ phullitamaṇḍitaṃ viya karontopi evamāha.",
  "atk-s0201a0:1947_0": "Ayaṃ vammikoti purato ṭhito vammiko nāma natthi,",
  "atk-s0201a0:1947_1": "desanāvasena pana purato ṭhitaṃ dassento viya ayanti āha.",
  "atk-s0201a0:1947_2": "Laṅginti satthaṃ ādāya khaṇanto palighaṃ addasa.",
  "atk-s0201a0:1947_3": "Ukkhipa laṅgiṃ abhikkhaṇa sumedhāti tāta, paṇḍita,",
  "atk-s0201a0:1947_4": "laṅgī nāma rattiṃ dhūmāyati divā pajjalati.",
  "atk-s0201a0:1947_5": "Ukkhipeta paraṃ parato khaṇāti.",
  "atk-s0201a0:1947_6": "Evaṃ sabbapadesu attho daṭṭhabbo.",
  "atk-s0201a0:1947_7": "Uddhumāyikanti maṇḍūkaṃ.",
  "atk-s0201a0:1947_8": "Caṅkavāranti khāraparissāvanaṃ.",
  "atk-s0201a0:1947_9": "Kummanti kacchapaṃ.",
  "atk-s0201a0:1947_10": "Asisūnanti maṃsacchedakaṃ asiñceva adhikuṭṭanañca.",
  "atk-s0201a0:1947_11": "Maṃsapesinti nisadapotappamāṇaṃ allamaṃsapiṇḍaṃ.",
  "atk-s0201a0:1947_12": "Nāganti sumanapupphakalāpasadisaṃ mahāphaṇaṃ tividhasovatthikaparikkhittaṃ ahināgaṃ addasa.",
  "atk-s0201a0:1947_13": "Mā nāgaṃ ghaṭṭesīti daṇḍakakoṭiyā vā vallikoṭiyā vā paṃsucuṇṇaṃ vā pana khipamāno mā nāgaṃ ghaṭṭayi.",
  "atk-s0201a0:1947_14": "Namo karohi nāgassāti uparivātato apagamma suddhavatthaṃ nivāsetvā nāgassa namakkāraṃ karohi.",
  "atk-s0201a0:1947_15": "Nāgena adhisayitaṃ dhanaṃ nāma yāva sattamā kulaparivaṭṭā khādato na khīyati,",
  "atk-s0201a0:1947_16": "nāgo te adhisayitaṃ dhanaṃ dassati,",
  "atk-s0201a0:1947_17": "tasmā namo karohi nāgassāti.",
  "atk-s0201a0:1947_18": "Ito vā pana sutvāti yathā dukkhakkhandhe itoti sāsane nissakaṃ,",
  "atk-s0201a0:1947_19": "na tathā idha.",
  "atk-s0201a0:1947_20": "Idha pana devaputte nissakkaṃ,",
  "atk-s0201a0:1947_21": "tasmā ito vā panāti mama vā pana santikā sutvāti ayamettha attho.",
  "atk-s0201a0:1948_0": "251.",
  "atk-s0201a0:1948_1": "Cātummahābhūtikassāti catumahābhūtamayassa.",
  "atk-s0201a0:1948_2": "Kāyassetaṃ adhivacananti sarīrassa nāmaṃ.",
  "atk-s0201a0:1948_3": "Yatheva hi bāhirako vammiko,",
  "atk-s0201a0:1948_4": "vamatīti vantakoti vantussayoti vantasinehasambandhoti catūhi kāraṇehi vammikoti vuccati.",
  "atk-s0201a0:1948_5": "So hi ahimaṅgusaundūragharagoḷikādayo nānappakāre pāṇake vamatīti vammiko.",
  "atk-s0201a0:1948_6": "Upacikāhi vantakoti vammiko.",
  "atk-s0201a0:1948_7": "Upacikāhi vamitvā mukhatuṇḍakena ukkhittapaṃsucuṇṇena kaṭippamāṇenapi porisappamāṇenapi ussitoti vammiko.",
  "atk-s0201a0:1948_8": "Upacikāhi vantakheḷasinehena ābaddhatāya sattasattāhaṃ deve vassantepi na vippakiriyati,",
  "atk-s0201a0:1948_9": "nidāghepi tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati,",
  "atk-s0201a0:1948_10": "evaṃ vantasinehena sambaddhoti vammiko.",
  "atk-s0201a0:1948_11": "Evamayaṃ kāyopi,",
  "atk-s0201a0:1948_12": "“akkhimhā akkhigūthako”tiādinā nayena nānappakārakaṃ asucikalimalaṃ vamatīti vammiko.",
  "atk-s0201a0:1948_13": "Buddhapaccekabuddhakhīṇāsavā imasmiṃ attabhāve nikantipariyādānena attabhāvaṃ chaḍḍetvā gatāti ariyehi vantakotipi vammiko.",
  "atk-s0201a0:1948_14": "Yehi cāyaṃ tīhi aṭṭhisatehi ussito nhārusambaddho maṃsāvalepano allacammapariyonaddho chavirañjito satte vañceti,",
  "atk-s0201a0:1948_15": "taṃ sabbaṃ ariyehi vantamevāti vantussayotipi vammiko.",
  "atk-s0201a0:1948_16": "“Taṇhā janeti purisaṃ,",
  "atk-s0201a0:1948_17": "cittamassa vidhāvatī”ti evaṃ taṇhāya janitattā ariyehi vanteneva taṇhāsinehena sambaddho ayanti vantasinehena sambaddhotipi vammiko.",
  "atk-s0201a0:1948_18": "Yathā ca vammikassa anto nānappakārā pāṇakā tattheva jāyanti,",
  "atk-s0201a0:1948_19": "uccārapassāvaṃ karonti,",
  "atk-s0201a0:1948_20": "gilānā sayanti,",
  "atk-s0201a0:1948_21": "matā patanti.",
  "atk-s0201a0:1948_22": "Iti so tesaṃ sūtigharaṃ vaccakuṭi gilānasālā susānañca hoti.",
  "atk-s0201a0:1948_23": "Evaṃ khattiyamahāsālādīnampi kāyo ayaṃ gopitarakkhito maṇḍitappasādhito mahānubhāvānaṃ kāyoti acintetvā",
  "atk-s0201a0:1948_24": "chavinissitā pāṇā cammanissitā pāṇā maṃsanissitā pāṇā nhārunissitā pāṇā aṭṭhinissitā pāṇā aṭṭhimiñjanissitā",
  "atk-s0201a0:1948_25": "pāṇāti evaṃ kulagaṇanāya asītimattāni kimikulasahassāni antokāyasmiṃyeva jāyanti,",
  "atk-s0201a0:1948_26": "uccārapassāvaṃ karonti,",
  "atk-s0201a0:1948_27": "gelaññena āturitāni sayanti,",
  "atk-s0201a0:1948_28": "matāni patanti,",
  "atk-s0201a0:1948_29": "iti ayampi tesaṃ pāṇānaṃ sūtigharaṃ vaccakuṭi gilānasālā susānañca hotīti “vammiko” tveva saṅkhaṃ gato.",
  "atk-s0201a0:1948_30": "Tenāha bhagavā –",
  "atk-s0201a0:1948_31": "“vammikoti kho, bhikkhu,",
  "atk-s0201a0:1948_32": "imassa cātumahābhūtikassa kāyassetaṃ adhivacana”nti.",
  "atk-s0201a0:1949_0": "Mātāpettikasambhavassāti mātito ca pitito ca nibbattena mātāpettikena sukkasoṇitena sambhūtassa.",
  "atk-s0201a0:1949_1": "Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0201a0:1949_2": "Aniccucchādanaparimaddanabhedanaviddhaṃsanadhammassāti ettha ayaṃ kāyo hutvā abhāvaṭṭhena aniccadhammo.",
  "atk-s0201a0:1949_3": "Duggandhavighātatthāya tanuvilepanena ucchādanadhammo.",
  "atk-s0201a0:1949_4": "Aṅgapaccaṅgābādhavinodanatthāya khuddakasambāhanena parimaddanadhammo.",
  "atk-s0201a0:1949_5": "Daharakāle vā ūrūsu sayāpetvā gabbhavāsena dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādivasena parimaddanadhammo.",
  "atk-s0201a0:1949_6": "Evaṃ pariharatopi ca bhedanaviddhaṃsanadhammo bhijjati ceva vikirati ca,",
  "atk-s0201a0:1949_7": "evaṃ sabhāvoti attho.",
  "atk-s0201a0:1949_8": "Tattha mātāpettikasambhavaodanakummāsūpacayaucchādanaparimaddanapadehi samudayo kathito,",
  "atk-s0201a0:1949_9": "aniccabhedaviddhaṃsanapadehi atthaṅgamo.",
  "atk-s0201a0:1949_10": "Evaṃ sattahipi padehi cātumahābhūtikassa kāyassa uccāvacabhāvo vaḍḍhiparihāni samudayatthaṅgamo kathitoti veditabbo.",
  "atk-s0201a0:1950_0": "Divā kammanteti divā kattabbakammante.",
  "atk-s0201a0:1950_1": "Dhūmāyanāti ettha ayaṃ dhūmasaddo kodhe taṇhāya vitakke pañcasu kāmaguṇesu dhammadesanāya pakatidhūmeti imesu atthesu vattati.",
  "atk-s0201a0:1950_2": "“Kodho dhūmo bhasmanimosavajja”nti ettha hi kodhe vattati.",
  "atk-s0201a0:1950_3": "“Icchādhūmāyitā sattā”ti ettha taṇhāya.",
  "atk-s0201a0:1950_4": "“Tena kho pana samayena aññataro bhikkhu bhagavato avidūre dhūmāyanto nisinno hotī”ti ettha vitakke.",
  "atk-s0201a0:1951_0": "“Paṅko ca kāmā palipo ca kāmā,",
  "atk-s0201a0:1952_0": "Bhayañca metaṃ timūlaṃ pavuttaṃ;",
  "atk-s0201a0:1953_0": "Rajo ca dhūmo ca mayā pakāsitā;",
  "atk-s0201a0:1954_0": "Hitvā tuvaṃ pabbaja brahmadattā”ti. –",
  "atk-s0201a0:1955_0": "Ettha pañcakāmaguṇesu.",
  "atk-s0201a0:1955_1": "“Dhūmaṃ kattā hotī”ti ettha dhammadesanāya.",
  "atk-s0201a0:1955_2": "“Dhajo rathassa paññāṇaṃ,",
  "atk-s0201a0:1955_3": "dhūmo paññāṇamaggino”ti ettha pakatidhūme.",
  "atk-s0201a0:1955_4": "Idha panāyaṃ vitakke adhippeto.",
  "atk-s0201a0:1955_5": "Tenāha “ayaṃ rattiṃ dhūmāyanā”ti.",
  "atk-s0201a0:1956_0": "Tathāgatassetaṃ adhivacananti tathāgato hi sattannaṃ dhammānaṃ bāhitattā brāhmaṇo nāma. Yathāha –",
  "atk-s0201a0:1956_1": "“sattannaṃ kho, bhikkhu,",
  "atk-s0201a0:1956_2": "dhammānaṃ bāhitattā brāhmaṇo.",
  "atk-s0201a0:1956_3": "Katamesaṃ sattannaṃ?",
  "atk-s0201a0:1956_4": "Rāgo bāhito hoti, doso… moho… māno…",
  "atk-s0201a0:1956_5": "sakkāyadiṭṭhi…",
  "atk-s0201a0:1956_6": "vicikicchā…",
  "atk-s0201a0:1956_7": "sīlabbataparāmāso bāhito hoti.",
  "atk-s0201a0:1956_8": "Imesaṃ bhikkhu sattannaṃ dhammānaṃ bāhitattā brāhmaṇo”ti.",
  "atk-s0201a0:1956_9": "Sumedhoti sundarapañño.",
  "atk-s0201a0:1956_10": "Sekkhassāti ettha sikkhatīti sekkho. Yathāha –",
  "atk-s0201a0:1956_11": "“sikkhatīti kho, bhikkhu,",
  "atk-s0201a0:1956_12": "tasmā sekkhoti vuccati.",
  "atk-s0201a0:1956_13": "Kiñca sikkhati?",
  "atk-s0201a0:1956_14": "Adhisīlampi sikkhati,",
  "atk-s0201a0:1956_15": "adhicittampi sikkhati,",
  "atk-s0201a0:1956_16": "adhipaññampi sikkhatī”ti.",
  "atk-s0201a0:1957_0": "Paññāya adhivacananti lokiyalokuttarāya paññāya etaṃ adhivacanaṃ,",
  "atk-s0201a0:1957_1": "na āvudhasatthassa.",
  "atk-s0201a0:1957_2": "Vīriyārambhassāti kāyikacetasikavīriyassa.",
  "atk-s0201a0:1957_3": "Taṃ paññāgatikameva hoti.",
  "atk-s0201a0:1957_4": "Lokiyāya paññāya lokiyaṃ,",
  "atk-s0201a0:1957_5": "lokuttarāya paññāya lokuttaraṃ.",
  "atk-s0201a0:1957_6": "Ettha panāyaṃ atthadīpanā –",
  "atk-s0201a0:1958_0": "Eko kira jānapado brāhmaṇo pātova māṇavakehi saddhiṃ gāmato nikkhamma divasaṃ araññe mante vācetvā sāyaṃ gāmaṃ āgacchati.",
  "atk-s0201a0:1958_1": "Antarāmagge ca eko vammiko atthi.",
  "atk-s0201a0:1958_2": "So rattiṃ dhūmāyati,",
  "atk-s0201a0:1958_3": "divā pajjalati.",
  "atk-s0201a0:1958_4": "Brāhmaṇo antevāsiṃ sumedhaṃ māṇavaṃ āha – “tāta,",
  "atk-s0201a0:1958_5": "ayaṃ vammiko rattiṃ dhūmāyati,",
  "atk-s0201a0:1958_6": "divā pajjalati,",
  "atk-s0201a0:1958_7": "vikāramassa passissāma,",
  "atk-s0201a0:1958_8": "bhinditvā naṃ cattāro koṭṭhāse katvā khipāhī”ti.",
  "atk-s0201a0:1958_9": "So sādhūti kudālaṃ gahetvā samehi pādehi pathaviyaṃ patiṭṭhāya tathā akāsi.",
  "atk-s0201a0:1958_10": "Tatra ācariyabrāhmaṇo viya bhagavā.",
  "atk-s0201a0:1958_11": "Sumedhamāṇavako viya sekkho bhikkhu.",
  "atk-s0201a0:1958_12": "Vammiko viya kāyo. “Tāta,",
  "atk-s0201a0:1958_13": "ayaṃ vammiko rattiṃ dhūmāyati,",
  "atk-s0201a0:1958_14": "divā pajjalati,",
  "atk-s0201a0:1958_15": "vikāramassa passissāma,",
  "atk-s0201a0:1958_16": "bhinditvā naṃ cattāro koṭṭhāse katvā khipāhī”ti brāhmaṇena vuttakālo viya,",
  "atk-s0201a0:1958_17": "“bhikkhu cātumahābhūtikaṃ kāyaṃ cattāro koṭṭhāse katvā pariggaṇhāhī”ti bhagavatā vuttakālo.",
  "atk-s0201a0:1958_18": "Tassa sādhūti kudālaṃ gahetvā tathākaraṇaṃ viya sekkhassa bhikkhuno,",
  "atk-s0201a0:1958_19": "“yo vīsatiyā koṭṭhāsesu thaddhabhāvo,",
  "atk-s0201a0:1958_20": "ayaṃ pathavīdhātu.",
  "atk-s0201a0:1958_21": "Yo dvādasasu koṭṭhāsesu ābandhanabhāvo,",
  "atk-s0201a0:1958_22": "ayaṃ āpodhātu.",
  "atk-s0201a0:1958_23": "Yo catūsu koṭṭhāsesu paripācanabhāvo,",
  "atk-s0201a0:1958_24": "ayaṃ tejodhātu.",
  "atk-s0201a0:1958_25": "Yo chasu koṭṭhāsesu vitthambhanabhāvo,",
  "atk-s0201a0:1958_26": "ayaṃ vāyodhātū”ti evaṃ catudhātuvavatthānavasena kāyapariggaho veditabbo.",
  "atk-s0201a0:1959_0": "Laṅgīti kho,",
  "atk-s0201a0:1959_1": "bhikkhūti kasmā bhagavā avijjaṃ laṅgīti katvā dassesīti?",
  "atk-s0201a0:1959_2": "Yathā hi nagarassa dvāraṃ pidhāya palighe yojite mahājanassa gamanaṃ pacchijjati,",
  "atk-s0201a0:1959_3": "ye nagarassa anto,",
  "atk-s0201a0:1959_4": "te antoyeva honti. Ye bahi,",
  "atk-s0201a0:1959_5": "te bahiyeva.",
  "atk-s0201a0:1959_6": "Evameva yassa ñāṇamukhe avijjālaṅgī patati,",
  "atk-s0201a0:1959_7": "tassa nibbānasampāpakaṃ ñāṇagamanaṃ pacchijjati,",
  "atk-s0201a0:1959_8": "tasmā avijjaṃ laṅgīti katvā dassesi.",
  "atk-s0201a0:1959_9": "Pajaha avijjanti ettha kammaṭṭhānauggahaparipucchāvasena avijjāpahānaṃ kathitaṃ.",
  "atk-s0201a0:1960_0": "Uddhumāyikāti kho,",
  "atk-s0201a0:1960_1": "bhikkhūti ettha uddhumāyikamaṇḍūko nāma no mahanto,",
  "atk-s0201a0:1960_2": "nakhapiṭṭhippamāṇo hoti,",
  "atk-s0201a0:1960_3": "purāṇapaṇṇantare vā gacchantare vā valliantare vā vasati.",
  "atk-s0201a0:1960_4": "So daṇḍakoṭiyā vā vallikoṭiyā vā paṃsucuṇṇakena vā ghaṭṭito āyamitvā mahanto parimaṇḍalo beluvapakkappamāṇo",
  "atk-s0201a0:1960_5": "hutvā cattāro pāde ākāsagate katvā pacchinnagamano hutvā amittavasaṃ yāti,",
  "atk-s0201a0:1960_6": "kākakulalādibhattameva hoti.",
  "atk-s0201a0:1960_7": "Evameva ayaṃ kodho paṭhamaṃ uppajjanto cittāvilamattakova hoti.",
  "atk-s0201a0:1960_8": "Tasmiṃ khaṇe aniggahito vaḍḍhitvā mukhavikulanaṃ pāpeti.",
  "atk-s0201a0:1960_9": "Tadā aniggahito hanusañcopanaṃ pāpeti.",
  "atk-s0201a0:1960_10": "Tadā aniggahito pharusavācānicchāraṇaṃ pāpeti.",
  "atk-s0201a0:1960_11": "Tadā aniggahito disāvilokanaṃ pāpeti.",
  "atk-s0201a0:1960_12": "Tadā aniggahito ākaḍḍhanaparikaḍḍhanaṃ pāpeti.",
  "atk-s0201a0:1960_13": "Tadā aniggahito pāṇinā leḍḍudaṇḍasatthaparāmasanaṃ pāpeti.",
  "atk-s0201a0:1960_14": "Tadā aniggahito daṇḍasatthābhinipātaṃ pāpeti.",
  "atk-s0201a0:1960_15": "Tadā aniggahito paraghātanampi attaghātanampi pāpeti.",
  "atk-s0201a0:1960_16": "Vuttampi hetaṃ –",
  "atk-s0201a0:1960_17": "“yato ayaṃ kodho paraṃ ghātetvā attānaṃ ghāteti,",
  "atk-s0201a0:1960_18": "ettāvatāyaṃ kodho paramussadagato hoti paramavepullappatto”ti.",
  "atk-s0201a0:1960_19": "Tattha yathā uddhumāyikāya catūsu pādesu ākāsagatesu gamanaṃ pacchijjati,",
  "atk-s0201a0:1960_20": "uddhumāyikā amittavasaṃ gantvā kākādibhattaṃ hoti,",
  "atk-s0201a0:1960_21": "evameva kodhasamaṅgīpuggalo kammaṭṭhānaṃ gahetvā vaḍḍhetuṃ na sakkoti,",
  "atk-s0201a0:1960_22": "amittavasaṃ yāti,",
  "atk-s0201a0:1960_23": "sabbesaṃ mārānaṃ yathākāmakaraṇīyo hoti.",
  "atk-s0201a0:1960_24": "Tenāha bhagavā –",
  "atk-s0201a0:1960_25": "“uddhumāyikāti kho, bhikkhu,",
  "atk-s0201a0:1960_26": "kodhūpāyāsassetaṃ adhivacana”nti.",
  "atk-s0201a0:1960_27": "Tattha balavappatto kodhova kodhūpāyāso.",
  "atk-s0201a0:1960_28": "Pajaha kodhūpāyāsanti ettha paṭisaṅkhānappahānaṃ kathitaṃ.",
  "atk-s0201a0:1961_0": "Dvidhāpathoti ettha,",
  "atk-s0201a0:1961_1": "yathā puriso sadhano sabhogo kantāraddhānamaggappaṭipanno dvedhāpathaṃ patvā,",
  "atk-s0201a0:1961_2": "“iminā nu kho gantabbaṃ,",
  "atk-s0201a0:1961_3": "iminā gantabba”nti nicchetuṃ asakkonto tattheva tiṭṭhati,",
  "atk-s0201a0:1961_4": "atha naṃ corā uṭṭhahitvā anayabyasanaṃ pāpenti,",
  "atk-s0201a0:1961_5": "evameva kho mūlakammaṭṭhānaṃ gahetvā nisinno bhikkhu buddhādīsu kaṅkhāya uppannāya kammaṭṭhānaṃ vaḍḍhetuṃ na sakkoti,",
  "atk-s0201a0:1961_6": "atha naṃ kilesamārādayo sabbe mārā anayabyasanaṃ pāpenti,",
  "atk-s0201a0:1961_7": "iti vicikicchā dvedhāpathasamā hoti.",
  "atk-s0201a0:1961_8": "Tenāha bhagavā –",
  "atk-s0201a0:1961_9": "“dvidhāpathoti kho, bhikkhu,",
  "atk-s0201a0:1961_10": "vicikicchāyetaṃ adhivacana”nti.",
  "atk-s0201a0:1961_11": "Pajaha vicikicchanti ettha kammaṭṭhānauggahaparipucchāvasena vicikicchāpahānaṃ kathitaṃ.",
  "atk-s0201a0:1962_0": "Caṅgavāranti ettha,",
  "atk-s0201a0:1962_1": "yathā rajakehi khāraparissāvanamhi udake pakkhitte eko udakaghaṭo dvepi dasapi vīsatipi ghaṭasatampi paggharatiyeva,",
  "atk-s0201a0:1962_2": "pasaṭamattampi udakaṃ na tiṭṭhati,",
  "atk-s0201a0:1962_3": "evameva nīvaraṇasamaṅgino puggalassa abbhantare kusaladhammo na tiṭṭhati.",
  "atk-s0201a0:1962_4": "Tenāha bhagavā –",
  "atk-s0201a0:1962_5": "“caṅgavāranti kho, bhikkhu,",
  "atk-s0201a0:1962_6": "pañcannetaṃ nīvaraṇānaṃ adhivacana”nti.",
  "atk-s0201a0:1962_7": "Pajaha pañcanīvaraṇeti ettha vikkhambhanatadaṅgavasena nīvaraṇappahānaṃ kathitaṃ.",
  "atk-s0201a0:1963_0": "Kummoti ettha,",
  "atk-s0201a0:1963_1": "yathā kacchapassa cattāro pādā sīsanti pañceva aṅgāni honti,",
  "atk-s0201a0:1963_2": "evameva sabbepi saṅkhatā dhammā gayhamānā pañceva khandhā bhavanti.",
  "atk-s0201a0:1963_3": "Tenāha bhagavā –",
  "atk-s0201a0:1963_4": "“kummoti kho, bhikkhu,",
  "atk-s0201a0:1963_5": "pañcannetaṃ upādānakkhandhānaṃ adhivacana”nti.",
  "atk-s0201a0:1963_6": "Pajaha pañcupādānakkhandheti ettha pañcasu khandhesu chandarāgappahānaṃ kathitaṃ.",
  "atk-s0201a0:1964_0": "Asisūnāti ettha,",
  "atk-s0201a0:1964_1": "yathā sūnāya upari maṃsaṃ ṭhapetvā asinā koṭṭenti,",
  "atk-s0201a0:1964_2": "evamime sattā vatthukāmatthāya kilesakāmehi ghātayamānā vatthukāmānaṃ upari katvā kilesakāmehi kantitā koṭṭitā ca honti.",
  "atk-s0201a0:1964_3": "Tenāha bhagavā –",
  "atk-s0201a0:1964_4": "“asisūnāti kho, bhikkhu,",
  "atk-s0201a0:1964_5": "pañcannetaṃ kāmaguṇānaṃ adhivacana”nti.",
  "atk-s0201a0:1964_6": "Pajaha pañca kāmaguṇeti ettha pañcasu kāmaguṇesu chandarāgappahānaṃ kathitaṃ.",
  "atk-s0201a0:1965_0": "Maṃsapesīti kho,",
  "atk-s0201a0:1965_1": "bhikkhūti ettha ayaṃ maṃsapesi nāma bahujanapatthitā khattiyādayo manussāpi naṃ patthenti kākādayo tiracchānāpi.",
  "atk-s0201a0:1965_2": "Ime hi sattā avijjāya sammattā nandirāgaṃ upagamma vaṭṭaṃ vaḍḍhenti.",
  "atk-s0201a0:1965_3": "Yathā vā maṃsapesi ṭhapitaṭhapitaṭṭhāne laggati,",
  "atk-s0201a0:1965_4": "evamime sattā nandirāgabaddhā vaṭṭe lagganti,",
  "atk-s0201a0:1965_5": "dukkhaṃ patvāpi na ukkaṇṭhanti,",
  "atk-s0201a0:1965_6": "iti nandirāgo maṃsapesisadiso hoti.",
  "atk-s0201a0:1965_7": "Tenāha bhagavā –",
  "atk-s0201a0:1965_8": "“maṃsapesīti kho, bhikkhu,",
  "atk-s0201a0:1965_9": "nandirāgassetaṃ adhivacana”nti.",
  "atk-s0201a0:1965_10": "Pajaha nandīrāganti ettha catutthamaggena nandīrāgappahānaṃ kathitaṃ.",
  "atk-s0201a0:1966_0": "Nāgoti kho, bhikkhu,",
  "atk-s0201a0:1966_1": "khīṇāsavassetaṃ bhikkhuno adhivacananti ettha yenatthena khīṇāsavo nāgoti vuccati,",
  "atk-s0201a0:1966_2": "so anaṅgaṇasutte pakāsito eva.",
  "atk-s0201a0:1966_3": "Namo karohi nāgassāti khīṇāsavassa buddhanāgassa,",
  "atk-s0201a0:1966_4": "“buddho so bhagavā bodhāya dhammaṃ deseti,",
  "atk-s0201a0:1966_5": "danto so bhagavā damathāya dhammaṃ deseti,",
  "atk-s0201a0:1966_6": "santo so bhagavā samathāya dhammaṃ deseti,",
  "atk-s0201a0:1966_7": "tiṇṇo so bhagavā taraṇāya dhammaṃ deseti,",
  "atk-s0201a0:1966_8": "parinibbuto so bhagavā parinibbānāya dhammaṃ desetī”ti evaṃ namakkāraṃ karohīti ayamettha attho.",
  "atk-s0201a0:1966_9": "Iti idaṃ suttaṃ therassa kammaṭṭhānaṃ ahosi.",
  "atk-s0201a0:1966_10": "Theropi idameva suttaṃ kammaṭṭhānaṃ katvā vipassanaṃ vaḍḍhetvā arahattaṃ patto.",
  "atk-s0201a0:1966_11": "Ayametassa atthoti ayaṃ etassa pañhassa attho.",
  "atk-s0201a0:1966_12": "Iti bhagavā ratanarāsimhi maṇikūṭaṃ gaṇhanto viya yathānusandhināva desanaṃ niṭṭhapesīti.",
  "atk-s0201a0:1967_0": "Papañcasūdaniyā majjhimanikāyaṭṭhakathāya",
  "atk-s0201a0:1968_0": "Vammikasuttavaṇṇanā niṭṭhitā.",
  "atk-s0201a0:1969_0": "4. Rathavinītasuttavaṇṇanā",
  "atk-s0201a0:1970_0": "252.",
  "atk-s0201a0:1970_1": "Evaṃ me sutanti rathavinītasuttaṃ.",
  "atk-s0201a0:1970_2": "Tattha rājagaheti evaṃnāmake nagare,",
  "atk-s0201a0:1970_3": "tañhi mandhātumahāgovindādīhi pariggahitattā rājagahanti vuccati.",
  "atk-s0201a0:1970_4": "Aññepettha pakāre vaṇṇayanti. Kiṃ tehi?",
  "atk-s0201a0:1970_5": "Nāmametaṃ tassa nagarassa.",
  "atk-s0201a0:1970_6": "Taṃ panetaṃ buddhakāle ca cakkavattikāle ca nagaraṃ hoti,",
  "atk-s0201a0:1970_7": "sesakāle suññaṃ hoti yakkhapariggahitaṃ,",
  "atk-s0201a0:1970_8": "tesaṃ vasantavanaṃ hutvā tiṭṭhati.",
  "atk-s0201a0:1970_9": "Veḷuvane kalandakanivāpeti veḷuvananti tassa uyyānassa nāmaṃ,",
  "atk-s0201a0:1970_10": "taṃ kira veḷūhi parikkhittaṃ ahosi aṭṭhārasahatthena ca pākārena,",
  "atk-s0201a0:1970_11": "gopuraṭṭālakayuttaṃ nīlobhāsaṃ manoramaṃ,",
  "atk-s0201a0:1970_12": "tena veḷuvananti vuccati.",
  "atk-s0201a0:1970_13": "Kalandakānañcettha nivāpaṃ adaṃsu,",
  "atk-s0201a0:1970_14": "tena kalandakanivāpoti vuccati.",
  "atk-s0201a0:1971_0": "Pubbe kira aññataro rājā tattha uyyānakīḷanatthaṃ āgato surāmadena matto divāseyyaṃ upagato supi.",
  "atk-s0201a0:1971_1": "Parijanopissa,",
  "atk-s0201a0:1971_2": "“sutto rājā”ti pupphaphalādīhi palobhiyamāno ito cito ca pakkāmi,",
  "atk-s0201a0:1971_3": "atha surāgandhena aññatarasmā susirarukkhā kaṇhasappo nikkhamitvā raññābhimukho āgacchati.",
  "atk-s0201a0:1971_4": "Taṃ disvā rukkhadevatā,",
  "atk-s0201a0:1971_5": "“rañño jīvitaṃ dammī”ti kāḷakavesena āgantvā kaṇṇamūle saddamakāsi.",
  "atk-s0201a0:1971_6": "Rājā paṭibujjhi,",
  "atk-s0201a0:1971_7": "kaṇhasappo nivatto.",
  "atk-s0201a0:1971_8": "So taṃ disvā,",
  "atk-s0201a0:1971_9": "“imāya mama jīvitaṃ dinna”nti kāḷakānaṃ tattha nivāpaṃ paṭṭhapesi,",
  "atk-s0201a0:1971_10": "abhayaghosanañca ghosāpesi.",
  "atk-s0201a0:1971_11": "Tasmā taṃ tato pabhuti kalandakanivāpanti saṅkhyaṃ gataṃ.",
  "atk-s0201a0:1971_12": "Kalandakāti kāḷakānaṃ nāmaṃ.",
  "atk-s0201a0:1972_0": "Jātibhūmikāti jātibhūmivāsino.",
  "atk-s0201a0:1972_1": "Tattha jātibhūmīti jātaṭṭhānaṃ.",
  "atk-s0201a0:1972_2": "Taṃ kho panetaṃ neva kosalamahārājādīnaṃ na caṅkībrāhamaṇādīnaṃ na sakkasuyāmasantusitādīnaṃ na asītimahāsāvakādīnaṃ",
  "atk-s0201a0:1972_3": "na aññesaṃ sattānaṃ jātaṭṭhānaṃ “jātibhūmī”ti vuccati.",
  "atk-s0201a0:1972_4": "Yassa pana jātadivase dasasahassilokadhātu ekaddhajamālāvippakiṇṇakusumavāsacuṇṇagandhasugandhā sabbapāliphullamiva",
  "atk-s0201a0:1972_5": "nandanavanaṃ virocamānā paduminipaṇṇe udakabindu viya akampittha,",
  "atk-s0201a0:1972_6": "jaccandhādīnañca rūpadassanādīni anekāni pāṭihāriyāni pavattiṃsu,",
  "atk-s0201a0:1972_7": "tassa sabbaññubodhisattassa jātaṭṭhānasākiyajanapado kapilavatthāhāro,",
  "atk-s0201a0:1972_8": "sā “jātibhūmī”ti vuccati.",
  "atk-s0201a0:1973_0": "Dhammagarubhāvavaṇṇanā",
  "atk-s0201a0:1974_0": "Vassaṃvuṭṭhāti temāsaṃ vassaṃvuṭṭhā pavāritapavāraṇā hutvā.",
  "atk-s0201a0:1974_1": "Bhagavā etadavocāti “kacci,",
  "atk-s0201a0:1974_2": "bhikkhave,",
  "atk-s0201a0:1974_3": "khamanīya”ntiādīhi vacanehi āgantukapaṭisanthāraṃ katvā etaṃ,",
  "atk-s0201a0:1974_4": "“ko nu kho,",
  "atk-s0201a0:1974_5": "bhikkhave”tiādivacanamavoca.",
  "atk-s0201a0:1974_6": "Te kira bhikkhu, – “kacci,",
  "atk-s0201a0:1974_7": "bhikkhave,",
  "atk-s0201a0:1974_8": "khamanīyaṃ kacci yāpanīyaṃ,",
  "atk-s0201a0:1974_9": "kaccittha appakilamathena addhānaṃ āgatā,",
  "atk-s0201a0:1974_10": "na ca piṇḍakena kilamittha,",
  "atk-s0201a0:1974_11": "kuto ca tumhe,",
  "atk-s0201a0:1974_12": "bhikkhave,",
  "atk-s0201a0:1974_13": "āgacchathā”ti paṭisanthāravasena pucchitā –",
  "atk-s0201a0:1974_14": "“bhagavā sākiyajanapade kapilavatthāhārato jātibhūmito āgacchāmā”ti āhaṃsu.",
  "atk-s0201a0:1974_15": "Atha bhagavā neva suddhodanamahārājassa,",
  "atk-s0201a0:1974_16": "na sakkodanassa,",
  "atk-s0201a0:1974_17": "na sukkodanassa,",
  "atk-s0201a0:1974_18": "na dhotodanassa,",
  "atk-s0201a0:1974_19": "na amitodanassa,",
  "atk-s0201a0:1974_20": "na amittāya deviyā,",
  "atk-s0201a0:1974_21": "na mahāpajāpatiyā,",
  "atk-s0201a0:1974_22": "na sakalassa sākiyamaṇḍalassa ārogyaṃ pucchi.",
  "atk-s0201a0:1974_23": "Atha kho attanā ca dasakathāvatthulābhiṃ parañca tattha samādapetāraṃ paṭipattisampannaṃ bhikkhuṃ pucchanto idaṃ –",
  "atk-s0201a0:1974_24": "“ko nu kho,",
  "atk-s0201a0:1974_25": "bhikkhave”tiādivacanaṃ avoca.",
  "atk-s0201a0:1975_0": "Kasmā pana bhagavā suddhodanādīnaṃ ārogyaṃ apucchitvā evarūpaṃ bhikkhumeva pucchati? Piyatāya.",
  "atk-s0201a0:1975_1": "Buddhānañhi paṭipannakā bhikkhū bhikkhuniyo upāsakā upāsikāyo ca piyā honti manāpā.",
  "atk-s0201a0:1975_2": "Kiṃ kāraṇā?",
  "atk-s0201a0:1975_3": "Dhammagarutāya.",
  "atk-s0201a0:1975_4": "Dhammagaruno hi tathāgatā,",
  "atk-s0201a0:1975_5": "so ca nesaṃ dhammagarubhāvo,",
  "atk-s0201a0:1975_6": "“dukkhaṃ kho agāravo viharati,",
  "atk-s0201a0:1975_7": "appatisso”ti iminā ajapālanigrodhamūle uppannajjhāsayena veditabbo.",
  "atk-s0201a0:1975_8": "Dhammagarutāyeva hi bhagavā mahākassapattherassa abhinikkhamanadivase paccuggamanaṃ karonto tigāvutaṃ maggaṃ agamāsi.",
  "atk-s0201a0:1975_9": "Atirekatiyojanasataṃ maggaṃ gantvā gaṅgātīre dhammaṃ desetvā mahākappinaṃ saparisaṃ arahatte patiṭṭhapesi.",
  "atk-s0201a0:1975_10": "Ekasmiṃ pacchābhatte pañcacattālīsayojanaṃ maggaṃ gantvā kumbhakārassa nivesane tiyāmarattiṃ dhammakathaṃ",
  "atk-s0201a0:1975_11": "katvā pukkusātikulaputtaṃ anāgāmiphale patiṭṭhapesi.",
  "atk-s0201a0:1975_12": "Vīsayojanasataṃ gantvā vanavāsisāmaṇerassa anuggahaṃ akāsi.",
  "atk-s0201a0:1975_13": "Saṭṭhiyojanamaggaṃ gantvā khadiravaniyattherassa dhammaṃ desesi.",
  "atk-s0201a0:1975_14": "Anuruddhatthero pācīnavaṃsadāye nisinno mahāpurisavitakkaṃ vitakketīti ñatvā tattha ākāsena gantvā therassa purato oruyha sādhukāramadāsi.",
  "atk-s0201a0:1975_15": "Koṭikaṇṇasoṇattherassa ekagandhakuṭiyaṃ senāsanaṃ paññapāpetvā paccūsakāle dhammadesanaṃ ajjhesitvā sarabhaññapariyosāne sādhukāramadāsi.",
  "atk-s0201a0:1975_16": "Tigāvutaṃ maggaṃ gantvā tiṇṇaṃ kulaputtānaṃ vasanaṭṭhāne gosiṅgasālavane sāmaggirasānisaṃsaṃ kathesi.",
  "atk-s0201a0:1975_17": "Kassapopi bhagavā –",
  "atk-s0201a0:1975_18": "“anāgāmiphale patiṭṭhito ariyasāvako aya”nti vissāsaṃ uppādetvā ghaṭikārassa kumbhakārassa nivesanaṃ gantvā sahatthā āmisaṃ gahetvā paribhuñji.",
  "atk-s0201a0:1976_0": "Amhākaṃyeva bhagavā upakaṭṭhāya vassūpanāyikāya jetavanato bhikkhusaṅghaparivuto cārikaṃ nikkhami.",
  "atk-s0201a0:1976_1": "Kosalamahārājaanāthapiṇḍikādayo nivattetuṃ nāsakkhiṃsu.",
  "atk-s0201a0:1976_2": "Anāthapiṇḍiko gharaṃ āgantvā domanassappatto nisīdi.",
  "atk-s0201a0:1976_3": "Atha naṃ puṇṇā nāma dāsī domanassappattosi sāmīti āha. “Āma je,",
  "atk-s0201a0:1976_4": "satthāraṃ nivattetuṃ nāsakkhiṃ,",
  "atk-s0201a0:1976_5": "atha me imaṃ temāsaṃ dhammaṃ vā sotuṃ,",
  "atk-s0201a0:1976_6": "yathādhippāyaṃ vā dānaṃ dātuṃ na labhissāmī”ti cintā uppannāti.",
  "atk-s0201a0:1976_7": "Ahampi sāmi satthāraṃ nivattessāmīti.",
  "atk-s0201a0:1976_8": "Sace nivattetuṃ sakkosi,",
  "atk-s0201a0:1976_9": "bhujissāyeva tvanti.",
  "atk-s0201a0:1976_10": "Sā gantvā dasabalassa pādamūle nipajjitvā “nivattatha bhagavā”ti āha.",
  "atk-s0201a0:1976_11": "Puṇṇe tvaṃ parapaṭibaddhajīvikā kiṃ me karissasīti.",
  "atk-s0201a0:1976_12": "Bhagavā mayhaṃ deyyadhammo natthīti tumhepi jānātha,",
  "atk-s0201a0:1976_13": "tumhākaṃ nivattanapaccayā panāhaṃ tīsu saraṇesu pañcasu sīlesu patiṭṭhahissāmīti.",
  "atk-s0201a0:1976_14": "Bhagavā sādhu sādhu puṇṇeti sādhukāraṃ katvā nivattetvā jetavanameva paviṭṭho.",
  "atk-s0201a0:1976_15": "Ayaṃ kathā pākaṭā ahosi.",
  "atk-s0201a0:1976_16": "Seṭṭhi sutvā puṇṇāya kira bhagavā nivattitoti taṃ bhujissaṃ katvā dhītuṭṭhāne ṭhapesi.",
  "atk-s0201a0:1976_17": "Sā pabbajjaṃ yācitvā pabbaji,",
  "atk-s0201a0:1976_18": "pabbajitvā vipassanaṃ ārabhi.",
  "atk-s0201a0:1976_19": "Athassā satthā āraddhavipassakabhāvaṃ ñatvā imaṃ obhāsagāthaṃ vissajjesi –",
  "atk-s0201a0:1977_0": "“Puṇṇe pūresi saddhammaṃ, cando pannaraso yathā;",
  "atk-s0201a0:1978_0": "Paripuṇṇāya paññāya, dukkhassantaṃ karissasī”ti. ;",
  "atk-s0201a0:1979_0": "Gāthāpariyosāne arahattaṃ patvā abhiññātā sāvikā ahosīti. Evaṃ dhammagaruno tathāgatā.",
  "atk-s0201a0:1980_0": "Nandakatthere upaṭṭhānasālāyaṃ dhammaṃ desentepi bhagavā anahātova gantvā tiyāmarattiṃ ṭhitakova dhammakathaṃ sutvā desanāpariyosāne sādhukāramadāsi.",
  "atk-s0201a0:1980_1": "Thero āgantvā vanditvā,",
  "atk-s0201a0:1980_2": "“kāya velāya, bhante,",
  "atk-s0201a0:1980_3": "āgatatthā”ti pucchi.",
  "atk-s0201a0:1980_4": "Tayā suttante āraddhamatteti.",
  "atk-s0201a0:1980_5": "Dukkaraṃ karittha, bhante,",
  "atk-s0201a0:1980_6": "buddhasukhumālā tumheti.",
  "atk-s0201a0:1980_7": "Sace tvaṃ, nanda,",
  "atk-s0201a0:1980_8": "kappaṃ desetuṃ sakkuṇeyyāsi,",
  "atk-s0201a0:1980_9": "kappamattampāhaṃ ṭhitakova suṇeyyanti bhagavā avoca.",
  "atk-s0201a0:1980_10": "Evaṃ dhammagaruno tathāgatā.",
  "atk-s0201a0:1980_11": "Tesaṃ dhammagarutāya paṭipannakā piyā honti,",
  "atk-s0201a0:1980_12": "tasmā paṭipannake pucchi.",
  "atk-s0201a0:1980_13": "Paṭipannako ca nāma attahitāya paṭipanno no parahitāya,",
  "atk-s0201a0:1980_14": "parahitāya paṭipanno no attahitāya,",
  "atk-s0201a0:1980_15": "no attahitāya ca paṭipanno no parahitāya ca,",
  "atk-s0201a0:1980_16": "attahitāya ca paṭipanno parahitāya cāti catubbidho hoti.",
  "atk-s0201a0:1981_0": "Tattha yo sayaṃ dasannaṃ kathāvatthūnaṃ lābhī hoti,",
  "atk-s0201a0:1981_1": "paraṃ tattha na ovadati na anusāsati āyasmā bākulo viya.",
  "atk-s0201a0:1981_2": "Ayaṃ attahitāya paṭipanno nāma no parahitāya paṭipanno,",
  "atk-s0201a0:1981_3": "evarūpaṃ bhikkhuṃ bhagavā na pucchati. Kasmā?",
  "atk-s0201a0:1981_4": "Na mayhaṃ sāsanassa vaḍḍhipakkhe ṭhitoti.",
  "atk-s0201a0:1982_0": "Yo pana dasannaṃ kathāvatthūnaṃ alābhī,",
  "atk-s0201a0:1982_1": "paraṃ tehi ovadati tena katavattasādiyanatthaṃ upanando sakyaputto viya,",
  "atk-s0201a0:1982_2": "ayaṃ parahitāya paṭipanno nāma no attahitāya,",
  "atk-s0201a0:1982_3": "evarūpampi na pucchati. Kasmā?",
  "atk-s0201a0:1982_4": "Assa taṇhā mahāpacchi viya appahīnāti.",
  "atk-s0201a0:1983_0": "Yo attanāpi dasannaṃ kathāvatthūnaṃ alābhī,",
  "atk-s0201a0:1983_1": "parampi tehi na ovadati,",
  "atk-s0201a0:1983_2": "lāḷudāyī viya,",
  "atk-s0201a0:1983_3": "ayaṃ neva attahitāya paṭipanno na parahitāya,",
  "atk-s0201a0:1983_4": "evarūpampi na pucchati. Kasmā?",
  "atk-s0201a0:1983_5": "Assa anto kilesā pharasuchejjā viya mahantāti.",
  "atk-s0201a0:1984_0": "Yo pana sayaṃ dasannaṃ kathāvatthūnaṃ lābhī,",
  "atk-s0201a0:1984_1": "parampi tehi ovadati,",
  "atk-s0201a0:1984_2": "ayaṃ attahitāya ceva parahitāya ca paṭipanno nāma sāriputtamoggallānamahākassapādayo asītimahātherā viya,",
  "atk-s0201a0:1984_3": "evarūpaṃ bhikkhuṃ pucchati. Kasmā?",
  "atk-s0201a0:1984_4": "Mayhaṃ sāsanassa vuḍḍhipakkhe ṭhitoti.",
  "atk-s0201a0:1984_5": "Idhāpi evarūpameva pucchanto –",
  "atk-s0201a0:1984_6": "“ko nu kho,",
  "atk-s0201a0:1984_7": "bhikkhave”tiādimāha.",
  "atk-s0201a0:1985_0": "Evaṃ bhagavatā puṭṭhānaṃ pana tesaṃ bhikkhūnaṃ bhagavā attano jātibhūmiyaṃ ubhayahitāya paṭipannaṃ dasakathāvatthulābhiṃ bhikkhuṃ pucchati,",
  "atk-s0201a0:1985_1": "ko nu kho tattha evarūpoti na aññamaññaṃ cintanā vā samantanā vā ahosi. Kasmā?",
  "atk-s0201a0:1985_2": "Āyasmā hi mantāṇiputto tasmiṃ janapade ākāsamajjhe ṭhito cando viya sūriyo viya ca pākaṭo paññāto.",
  "atk-s0201a0:1985_3": "Tasmā te bhikkhū meghasaddaṃ sutvā ekajjhaṃ sannipatitamoraghaṭā viya ghanasajjhāyaṃ kātuṃ,",
  "atk-s0201a0:1985_4": "āraddhabhikkhū viya ca attano ācariyaṃ puṇṇattheraṃ bhagavato ārocentā therassa ca guṇaṃ bhāsituṃ appahontehi mukhehi ekappahāreneva puṇṇo nāma, bhante,",
  "atk-s0201a0:1985_5": "āyasmātiādimāhaṃsu.",
  "atk-s0201a0:1985_6": "Tattha puṇṇoti tassa therassa nāmaṃ.",
  "atk-s0201a0:1985_7": "Mantāṇiyā pana so putto,",
  "atk-s0201a0:1985_8": "tasmā mantāṇiputtoti vuccati.",
  "atk-s0201a0:1985_9": "Sambhāvitoti guṇasambhāvanāya sambhāvito.",
  "atk-s0201a0:1986_0": "Appicchatādivaṇṇanā",
  "atk-s0201a0:1987_0": "Appicchoti icchāvirahito niiccho nittaṇho.",
  "atk-s0201a0:1987_1": "Ettha hi byañjanaṃ sāvasesaṃ viya,",
  "atk-s0201a0:1987_2": "attho pana niravaseso.",
  "atk-s0201a0:1987_3": "Na hi tassa anto aṇumattāpi pāpikā icchā nāma atthi.",
  "atk-s0201a0:1987_4": "Khīṇāsavo hesa sabbaso pahīnataṇho.",
  "atk-s0201a0:1987_5": "Apicettha atricchatā pāpicchatā mahicchatā appicchatāti ayaṃ bhedo veditabbo.",
  "atk-s0201a0:1988_0": "Tattha sakalābhe atittassa paralābhe patthanā atricchatā nāma.",
  "atk-s0201a0:1988_1": "Tāya samannāgatassa ekabhājena pakkapūvopi attano patte patito na supakko viya khuddako viya ca khāyati.",
  "atk-s0201a0:1988_2": "Sveva parassa patte pakkhitto supakko viya mahanto viya ca khāyati.",
  "atk-s0201a0:1988_3": "Asantaguṇasambhāvanatā pana paṭiggahaṇe ca amattaññutā pāpicchatā nāma, sā,",
  "atk-s0201a0:1988_4": "“idhekacco assaddho samāno saddhoti maṃ jano jānātū”tiādinā nayena abhidhamme āgatāyeva,",
  "atk-s0201a0:1988_5": "tāya samannāgato puggalo kohaññe patiṭṭhāti.",
  "atk-s0201a0:1988_6": "Santaguṇasambhāvanā pana paṭiggahaṇe ca amattaññutā mahicchatā nāma. Sāpi,",
  "atk-s0201a0:1988_7": "“idhekacco saddho samāno saddhoti maṃ jano jānātūti icchati,",
  "atk-s0201a0:1988_8": "sīlavā samāno sīlavāti maṃ jano jānātū”ti iminā nayena āgatāyeva,",
  "atk-s0201a0:1988_9": "tāya samannāgato puggalo dussantappayo hoti,",
  "atk-s0201a0:1988_10": "vijātamātāpissa cittaṃ gahetuṃ na sakkoti.",
  "atk-s0201a0:1988_11": "Tenetaṃ vuccati –",
  "atk-s0201a0:1989_0": "“Aggikkhandho samuddo ca, mahiccho cāpi puggalo;",
  "atk-s0201a0:1990_0": "Sakaṭena paccayaṃ detu, tayopete atappayā”ti.",
  "atk-s0201a0:1991_0": "Santaguṇanigūhanatā pana paṭiggahaṇe ca mattaññutā appicchatā nāma,",
  "atk-s0201a0:1991_1": "tāya samannāgato puggalo attani vijjamānampi guṇaṃ paṭicchādetukāmatāya,",
  "atk-s0201a0:1991_2": "“saddho samāno saddhoti maṃ jano jānātūti na icchati. Sīlavā,",
  "atk-s0201a0:1991_3": "pavivitto,",
  "atk-s0201a0:1991_4": "bahussuto,",
  "atk-s0201a0:1991_5": "āraddhavīriyo,",
  "atk-s0201a0:1991_6": "samādhisampanno, paññavā,",
  "atk-s0201a0:1991_7": "khīṇāsavo samāno khīṇāsavoti maṃ jano jānātū”ti na icchati,",
  "atk-s0201a0:1991_8": "seyyathāpi majjhantikatthero.",
  "atk-s0201a0:1992_0": "Thero kira mahākhīṇāsavo ahosi,",
  "atk-s0201a0:1992_1": "pattacīvaraṃ panassa pādamattameva agghati,",
  "atk-s0201a0:1992_2": "so asokassa dhammarañño vihāramahadivase saṅghatthero ahosi.",
  "atk-s0201a0:1992_3": "Athassa atilūkhabhāvaṃ disvā manussā, “bhante,",
  "atk-s0201a0:1992_4": "thokaṃ bahi hothā”ti āhaṃsu. Thero,",
  "atk-s0201a0:1992_5": "“mādise khīṇāsave rañño saṅgahaṃ akaronte añño ko karissatī”ti pathaviyaṃ nimujjitvā saṅghattherassa ukkhittapiṇḍaṃ gaṇhantoyeva ummujji.",
  "atk-s0201a0:1992_6": "Evaṃ khīṇāsavo samāno,",
  "atk-s0201a0:1992_7": "“khīṇāsavoti maṃ jano jānātū”ti na icchati.",
  "atk-s0201a0:1992_8": "Evaṃ appiccho pana bhikkhu anuppannaṃ lābhaṃ uppādeti,",
  "atk-s0201a0:1992_9": "uppannaṃ lābhaṃ thāvaraṃ karoti,",
  "atk-s0201a0:1992_10": "dāyakānaṃ cittaṃ ārādheti,",
  "atk-s0201a0:1992_11": "yathā yathā hi so attano appicchatāya appaṃ gaṇhāti,",
  "atk-s0201a0:1992_12": "tathā tathā tassa vatte pasannā manussā bahū denti.",
  "atk-s0201a0:1993_0": "Aparopi catubbidho appiccho –",
  "atk-s0201a0:1993_1": "paccayaappiccho dhutaṅgaappiccho pariyattiappiccho adhigamaappicchoti.",
  "atk-s0201a0:1993_2": "Tattha catūsu paccayesu appiccho paccayaappiccho nāma,",
  "atk-s0201a0:1993_3": "so dāyakassa vasaṃ jānāti,",
  "atk-s0201a0:1993_4": "deyyadhammassa vasaṃ jānāti,",
  "atk-s0201a0:1993_5": "attano thāmaṃ jānāti.",
  "atk-s0201a0:1993_6": "Yadi hi deyyadhammo bahu hoti,",
  "atk-s0201a0:1993_7": "dāyako appaṃ dātukāmo,",
  "atk-s0201a0:1993_8": "dāyakassa vasena appaṃ gaṇhāti.",
  "atk-s0201a0:1993_9": "Deyyadhammo appo,",
  "atk-s0201a0:1993_10": "dāyako bahuṃ dātukāmo,",
  "atk-s0201a0:1993_11": "deyyadhammassa vasena appaṃ gaṇhāti.",
  "atk-s0201a0:1993_12": "Deyyadhammopi bahu,",
  "atk-s0201a0:1993_13": "dāyakopi bahuṃ dātukāmo,",
  "atk-s0201a0:1993_14": "attano thāmaṃ ñatvā pamāṇeneva gaṇhāti.",
  "atk-s0201a0:1994_0": "Dhutaṅgasamādānassa attani atthibhāvaṃ najānāpetukāmo dhutaṅgaappiccho nāma.",
  "atk-s0201a0:1994_1": "Tassa vibhāvanatthaṃ imāni vatthūni –",
  "atk-s0201a0:1994_2": "sosānikamahāsumanatthero kira saṭṭhi vassāni susāne vasi,",
  "atk-s0201a0:1994_3": "añño ekabhikkhupi na aññāsi,",
  "atk-s0201a0:1994_4": "tenevāha –",
  "atk-s0201a0:1995_0": "“Susāne saṭṭhi vassāni, abbokiṇṇaṃ vasāmahaṃ;",
  "atk-s0201a0:1996_0": "Dutiyo maṃ na jāneyya, aho sosānikuttamo”ti.",
  "atk-s0201a0:1997_0": "Cetiyapabbate dvebhātiyattherā vasiṃsu.",
  "atk-s0201a0:1997_1": "Tesu kaniṭṭho upaṭṭhākena pesitā ucchukhaṇḍikā gahetvā jeṭṭhassa santikaṃ agamāsi.",
  "atk-s0201a0:1997_2": "Paribhogaṃ, bhante,",
  "atk-s0201a0:1997_3": "karothāti.",
  "atk-s0201a0:1997_4": "Therassa ca bhattakiccaṃ katvā mukhaṃ vikkhālanakālo ahosi. So alaṃ,",
  "atk-s0201a0:1997_5": "āvusoti āha. Kacci, bhante,",
  "atk-s0201a0:1997_6": "ekāsanikatthāti.",
  "atk-s0201a0:1997_7": "Āharāvuso,",
  "atk-s0201a0:1997_8": "ucchukhaṇḍikāti paññāsa vassāni ekāsaniko samānopi dhutaṅgaṃ nigūhamāno paribhogaṃ katvā mukhaṃ vikkhāletvā puna dhutaṅgaṃ adhiṭṭhāya gato.",
  "atk-s0201a0:1998_0": "Yo pana sāketakatissatthero viya bahussutabhāvaṃ jānāpetuṃ na icchati,",
  "atk-s0201a0:1998_1": "ayaṃ pariyattiappiccho nāma.",
  "atk-s0201a0:1998_2": "Thero kira khaṇo natthīti uddesaparipucchāsu okāsaṃ akaronto maraṇakkhayaṃ, bhante,",
  "atk-s0201a0:1998_3": "labhissathāti codito gaṇaṃ vissajjetvā kaṇikāravālikasamuddavihāraṃ gato.",
  "atk-s0201a0:1998_4": "Tattha antovassaṃ theranavamajjhimānaṃ upakāro hutvā mahāpavāraṇāya uposathadivase dhammakathāya janataṃ khobhetvā gato.",
  "atk-s0201a0:1999_0": "Yo pana sotāpannādīsu aññataro hutvā sotāpannādibhāvaṃ jānāpetuṃ na icchati,",
  "atk-s0201a0:1999_1": "ayaṃ adhigamaappiccho nāma,",
  "atk-s0201a0:1999_2": "tayo kulaputtā viya ghaṭikārakumbhakāro viya ca.",
  "atk-s0201a0:2000_0": "Āyasmā pana puṇṇo atricchataṃ pāpicchataṃ mahicchatañca pahāya sabbaso icchāpaṭipakkhabhūtāya alobhasaṅkhātāya",
  "atk-s0201a0:2000_1": "parisuddhāya appicchatāya samannāgatattā appiccho nāma ahosi.",
  "atk-s0201a0:2000_2": "Bhikkhūnampi, “āvuso,",
  "atk-s0201a0:2000_3": "atricchatā pāpicchatā mahicchatāti ime dhammā pahātabbā”ti tesu ādīnavaṃ dassetvā evarūpaṃ appicchataṃ samādāya vattitabbanti appicchakathaṃ kathesi.",
  "atk-s0201a0:2000_4": "Tena vuttaṃ “attanā ca appiccho appicchakathañca bhikkhūnaṃ kattā”ti.",
  "atk-s0201a0:2001_0": "Dvādasavidhasantosavaṇṇanā",
  "atk-s0201a0:2002_0": "Idāni attanā ca santuṭṭhotiādīsu visesatthameva dīpayissāma.",
  "atk-s0201a0:2002_1": "Yojanā pana vuttanayeneva veditabbā.",
  "atk-s0201a0:2002_2": "Santuṭṭhoti itarītarapaccayasantosena samannāgato.",
  "atk-s0201a0:2002_3": "So panesa santoso dvādasavidho hoti.",
  "atk-s0201a0:2002_4": "Seyyathidaṃ,",
  "atk-s0201a0:2002_5": "cīvare yathālābhasantoso yathābalasantoso yathasāruppasantosoti tividho,",
  "atk-s0201a0:2002_6": "evaṃ piṇḍapātādīsu.",
  "atk-s0201a0:2002_7": "Tassāyaṃ pabhedasaṃvaṇṇanā.",
  "atk-s0201a0:2003_0": "Idha bhikkhu cīvaraṃ labhati sundaraṃ vā asundaraṃ vā.",
  "atk-s0201a0:2003_1": "So teneva yāpeti aññaṃ na pattheti,",
  "atk-s0201a0:2003_2": "labhantopi na gaṇhāti,",
  "atk-s0201a0:2003_3": "ayamassa cīvare yathālābhasantoso.",
  "atk-s0201a0:2003_4": "Atha yo pakatidubbalo vā hoti ābādhajarābhibhūto vā,",
  "atk-s0201a0:2003_5": "garucīvaraṃ pārupanto kilamati,",
  "atk-s0201a0:2003_6": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "atk-s0201a0:2003_7": "ayamassa cīvare yathābalasantoso.",
  "atk-s0201a0:2003_8": "Aparo paṇītapaccayalābhī hoti,",
  "atk-s0201a0:2003_9": "so paṭṭacīvarādīnaṃ aññataraṃ mahagghacīvaraṃ bahūni vā pana cīvarāni labhitvā idaṃ therānaṃ cirapabbajitānaṃ idaṃ bahussutānaṃ anurūpaṃ,",
  "atk-s0201a0:2003_10": "idaṃ gilānānaṃ idaṃ appalābhānaṃ hotūti datvā tesaṃ purāṇacīvaraṃ vā saṅkārakūṭādito vā nantakāni uccinitvā",
  "atk-s0201a0:2003_11": "tehi saṅghāṭiṃ katvā dhārentopi santuṭṭhova hoti,",
  "atk-s0201a0:2003_12": "ayamassa cīvare yathāsāruppasantoso.",
  "atk-s0201a0:2004_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0201a0:2004_1": "so teneva yāpeti,",
  "atk-s0201a0:2004_2": "aññaṃ na pattheti,",
  "atk-s0201a0:2004_3": "labhantopi na gaṇhāti,",
  "atk-s0201a0:2004_4": "ayamassa piṇḍapāte yathālābhasantoso.",
  "atk-s0201a0:2004_5": "Yo pana attano pakativiruddhaṃ vā byādhiviruddhaṃ vā piṇḍapātaṃ labhati,",
  "atk-s0201a0:2004_6": "yenassa paribhuttena aphāsu hoti,",
  "atk-s0201a0:2004_7": "so sabhāgassa bhikkhuno taṃ datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti,",
  "atk-s0201a0:2004_8": "ayamassa piṇḍapāte yathābalasantoso.",
  "atk-s0201a0:2004_9": "Aparo bahuṃ paṇītaṃ piṇḍapātaṃ labhati,",
  "atk-s0201a0:2004_10": "so taṃ cīvaraṃ viya cirapabbajitabahussutaappalābhigilānānaṃ datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti,",
  "atk-s0201a0:2004_11": "ayamassa piṇḍapāte yathāsāruppasantoso.",
  "atk-s0201a0:2005_0": "Idha pana bhikkhu senāsanaṃ labhati manāpaṃ vā amanāpaṃ vā,",
  "atk-s0201a0:2005_1": "so tena neva somanassaṃ na paṭighaṃ uppādeti,",
  "atk-s0201a0:2005_2": "antamaso tiṇasanthārakenāpi yathāladdheneva tussati,",
  "atk-s0201a0:2005_3": "ayamassa senāsane yathālābhasantoso.",
  "atk-s0201a0:2005_4": "Yo pana attano pakativiruddhaṃ vā byādhiviruddhaṃ vā senāsanaṃ labhati,",
  "atk-s0201a0:2005_5": "yatthassa vasato aphāsu hoti,",
  "atk-s0201a0:2005_6": "so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti,",
  "atk-s0201a0:2005_7": "ayamassa senāsane yathābalasantoso.",
  "atk-s0201a0:2005_8": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati,",
  "atk-s0201a0:2005_9": "so tāni cīvarādīni viya cirapabbajitabahussutaappalābhigilānānaṃ datvā yattha katthaci vasantopi santuṭṭhova hoti,",
  "atk-s0201a0:2005_10": "ayamassa senāsane yathāsāruppasantoso. Yopi,",
  "atk-s0201a0:2005_11": "“uttamasenāsanaṃ nāma pamādaṭṭhānaṃ,",
  "atk-s0201a0:2005_12": "tattha nisinnassa thinamiddhaṃ okkamati,",
  "atk-s0201a0:2005_13": "niddābhibhūtassa puna paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0201a0:2005_14": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti,",
  "atk-s0201a0:2005_15": "ayampissa senāsane yathāsāruppasantoso.",
  "atk-s0201a0:2006_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "atk-s0201a0:2006_1": "so yaṃ labhati,",
  "atk-s0201a0:2006_2": "teneva santussati,",
  "atk-s0201a0:2006_3": "aññaṃ na pattheti,",
  "atk-s0201a0:2006_4": "labhantopi na gaṇhāti,",
  "atk-s0201a0:2006_5": "ayamassa gilānapaccaye yathālābhasantoso.",
  "atk-s0201a0:2006_6": "Yo pana telena atthiko phāṇitaṃ labhati,",
  "atk-s0201a0:2006_7": "so taṃ sabhāgassa bhikkhuno datvā tassa hatthato telaṃ gahetvā aññadeva vā pariyesitvā tehi bhesajjaṃ karontopi santuṭṭhova hoti,",
  "atk-s0201a0:2006_8": "ayamassa gilānapaccaye yathābalasantoso.",
  "atk-s0201a0:2006_9": "Aparo mahāpuñño bahuṃ telamadhuphāṇitādipaṇītabhesajjaṃ labhati,",
  "atk-s0201a0:2006_10": "so taṃ cīvaraṃ viya cirapabbajitabahussutaappalābhigilānānaṃ datvā tesaṃ ābhatakena yena kenaci yāpentopi santuṭṭhova hoti.",
  "atk-s0201a0:2006_11": "Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ, “gaṇha, bhante,",
  "atk-s0201a0:2006_12": "yadicchasī”ti vuccamāno sacassa tesu aññatarenapi rogo vūpasammati,",
  "atk-s0201a0:2006_13": "atha muttaharītakaṃ nāma buddhādīhi vaṇṇitanti catumadhuraṃ paṭikkhipitvā muttaharītakeneva bhesajjaṃ karonto paramasantuṭṭhova hoti,",
  "atk-s0201a0:2006_14": "ayamassa gilānapaccaye yathāsāruppasantoso.",
  "atk-s0201a0:2007_0": "Imesaṃ pana paccekaṃ paccayesu tiṇṇaṃ tiṇṇaṃ santosānaṃ yathāsāruppasantosova aggo.",
  "atk-s0201a0:2007_1": "Āyasmā puṇṇo ekekasmiṃ paccaye imehi tīhi santosehi santuṭṭho ahosi.",
  "atk-s0201a0:2007_2": "Santuṭṭhikathañcāti bhikkhūnampi ca imaṃ santuṭṭhikathaṃ kattāva ahosi.",
  "atk-s0201a0:2008_0": "Tividhapavivekavaṇṇanā",
  "atk-s0201a0:2009_0": "Pavivittoti kāyapaviveko cittapaviveko upadhipavivekoti imehi tīhi pavivekehi samannāgato.",
  "atk-s0201a0:2009_1": "Tattha eko gacchati,",
  "atk-s0201a0:2009_2": "eko tiṭṭhati,",
  "atk-s0201a0:2009_3": "eko nisīdati,",
  "atk-s0201a0:2009_4": "eko seyyaṃ kappeti,",
  "atk-s0201a0:2009_5": "eko gāmaṃ piṇḍāya pavisati,",
  "atk-s0201a0:2009_6": "eko paṭikkamati,",
  "atk-s0201a0:2009_7": "eko caṅkamamadhiṭṭhāti,",
  "atk-s0201a0:2009_8": "eko carati,",
  "atk-s0201a0:2009_9": "eko viharatīti ayaṃ kāyapaviveko nāma.",
  "atk-s0201a0:2009_10": "Aṭṭha samāpattiyo pana cittapaviveko nāma.",
  "atk-s0201a0:2009_11": "Nibbānaṃ upadhipaviveko nāma.",
  "atk-s0201a0:2009_12": "Vuttampi hetaṃ –",
  "atk-s0201a0:2009_13": "“kāyapaviveko ca vivekaṭṭhakāyānaṃ nekkhammābhiratānaṃ.",
  "atk-s0201a0:2009_14": "Cittapaviveko ca parisuddhacittānaṃ paramavodānappattānaṃ.",
  "atk-s0201a0:2009_15": "Upadhiviveko ca nirupadhīnaṃ puggalānaṃ visaṅkhāragatāna”nti.",
  "atk-s0201a0:2009_16": "Pavivekakathanti bhikkhūnampi ca imaṃ pavivekakathaṃ kattā.",
  "atk-s0201a0:2010_0": "Pañcavidhasaṃsaggavaṇṇanā",
  "atk-s0201a0:2011_0": "Asaṃsaṭṭhoti pañcavidhena saṃsaggena virahito.",
  "atk-s0201a0:2011_1": "Savanasaṃsaggo dassanasaṃsaggo samullapanasaṃsaggo sambhogasaṃsaggo kāyasaṃsaggoti pañcavidho saṃsaggo.",
  "atk-s0201a0:2011_2": "Tesu idha bhikkhu suṇāti,",
  "atk-s0201a0:2011_3": "“asukasmiṃ gāme vā nigame vā itthī vā kumārikā vā abhirūpā dassanīyā pāsādikā paramāya vaṇṇapokkharatāya samannāgatā”ti.",
  "atk-s0201a0:2011_4": "So taṃ sutvā saṃsīdati visīdati na sakkoti brahmacariyaṃ sandhāretuṃ,",
  "atk-s0201a0:2011_5": "sikkhādubbalyaṃ anāvikatvā hīnāyāvattatīti evaṃ parehi vā kathīyamānaṃ rūpādisampattiṃ attanā vā hasitalapitagītasaddaṃ",
  "atk-s0201a0:2011_6": "suṇantassa sotaviññāṇavīthivasena uppanno rāgo savanasaṃsaggo nāma.",
  "atk-s0201a0:2011_7": "So anitthigandhapaccekabodhisattassa ca pañcaggaḷaleṇavāsītissadaharassa ca vasena veditabbo –",
  "atk-s0201a0:2012_0": "Daharo kira ākāsena gacchanto girigāmavāsikammāradhītāya pañcahi kumārīhi saddhiṃ padumasaraṃ gantvā",
  "atk-s0201a0:2012_1": "nhatvā padumāni ca pilandhitvā madhurassarena gāyantiyā saddaṃ sutvā kāmarāgena viddho visesā parihāyitvā",
  "atk-s0201a0:2012_2": "anayabyasanaṃ pāpuṇi.",
  "atk-s0201a0:2012_3": "Idha bhikkhu na heva kho suṇāti,",
  "atk-s0201a0:2012_4": "apica kho sāmaṃ passati itthiṃ vā kumāriṃ vā abhirūpaṃ dassanīyaṃ pāsādikaṃ paramāya vaṇṇapokkharatāya samannāgataṃ.",
  "atk-s0201a0:2012_5": "So taṃ disvā saṃsīdati visīdati na sakkoti brahmacariyaṃ sandhāretuṃ,",
  "atk-s0201a0:2012_6": "sikkhādubbalyaṃ anāvikatvā hīnāyāvattatīti evaṃ visabhāgarūpaṃ olokentassa pana cakkhuviññāṇavīthivasena uppannarāgo dassanasaṃsaggo nāma.",
  "atk-s0201a0:2012_7": "So evaṃ veditabbo –",
  "atk-s0201a0:2013_0": "Eko kira daharo kāladīghavāpidvāravihāraṃ uddesatthāya gato.",
  "atk-s0201a0:2013_1": "Ācariyo tassa antarāyaṃ disvā okāsaṃ na karoti.",
  "atk-s0201a0:2013_2": "So punappunnaṃ anubandhati.",
  "atk-s0201a0:2013_3": "Ācariyo sace antogāme na carissasi.",
  "atk-s0201a0:2013_4": "Dassāmi te uddesanti āha.",
  "atk-s0201a0:2013_5": "So sādhūti sampaṭicchitvā uddese niṭṭhite ācariyaṃ vanditvā gacchanto ācariyo me imasmiṃ gāme carituṃ na deti,",
  "atk-s0201a0:2013_6": "kiṃ nu kho kāraṇanti cīvaraṃ pārupitvā gāmaṃ pāvisi,",
  "atk-s0201a0:2013_7": "ekā kuladhītā pītakavatthaṃ nivāsetvā gehe ṭhitā daharaṃ disvā sañjātarāgā uḷuṅkena yāguṃ āharitvā tassa patte pakkhipitvā nivattitvā mañcake nipajji.",
  "atk-s0201a0:2013_8": "Atha naṃ mātāpitaro kiṃ ammāti pucchiṃsu,",
  "atk-s0201a0:2013_9": "dvārena gataṃ daharaṃ labhamānā jīvissāmi,",
  "atk-s0201a0:2013_10": "alabhamānā marissāmīti.",
  "atk-s0201a0:2013_11": "Mātāpitaro vegena gantvā gāmadvāre daharaṃ patvā vanditvā,",
  "atk-s0201a0:2013_12": "“nivattatha, bhante,",
  "atk-s0201a0:2013_13": "bhikkhaṃ gaṇhāhī”ti āhaṃsu.",
  "atk-s0201a0:2013_14": "Daharo alaṃ gacchāmīti. Te,",
  "atk-s0201a0:2013_15": "“idaṃ nāma, bhante,",
  "atk-s0201a0:2013_16": "kāraṇa”nti yācitvā – “amhākaṃ, bhante,",
  "atk-s0201a0:2013_17": "gehe ettakaṃ nāma dhanaṃ atthi,",
  "atk-s0201a0:2013_18": "ekāyeva no dhītā,",
  "atk-s0201a0:2013_19": "tvaṃ no jeṭṭhaputtaṭṭhāne ṭhassasi,",
  "atk-s0201a0:2013_20": "sukhena sakkā jīvitu”nti āhaṃsu. Daharo,",
  "atk-s0201a0:2013_21": "“na mayhaṃ iminā palibodhena attho”ti anādiyitvāva pakkanto.",
  "atk-s0201a0:2014_0": "Mātāpitaro gantvā, “amma,",
  "atk-s0201a0:2014_1": "nāsakkhimhā daharaṃ nivattetuṃ,",
  "atk-s0201a0:2014_2": "yaṃ aññaṃ sāmikaṃ icchasi,",
  "atk-s0201a0:2014_3": "taṃ labhissasi,",
  "atk-s0201a0:2014_4": "uṭṭhehi khāda ca piva cā”ti āhaṃsu.",
  "atk-s0201a0:2014_5": "Sā anicchantī sattāhaṃ nirāhārā hutvā kālamakāsi.",
  "atk-s0201a0:2014_6": "Mātāpitaro tassā sarīrakiccaṃ katvā taṃ pītakavatthaṃ dhuravihāre bhikkhusaṅghassa adaṃsu,",
  "atk-s0201a0:2014_7": "bhikkhū vatthaṃ khaṇḍākhaṇḍaṃ katvā bhājayiṃsu.",
  "atk-s0201a0:2014_8": "Eko mahallako attano koṭṭhāsaṃ gahetvā kalyāṇīvihāraṃ āgato.",
  "atk-s0201a0:2014_9": "Sopi daharo cetiyaṃ vandissāmīti tattheva gantvā divāṭṭhāne nisīdi.",
  "atk-s0201a0:2014_10": "Mahallako taṃ vatthakhaṇḍaṃ gahetvā,",
  "atk-s0201a0:2014_11": "“iminā me parissāvanaṃ vicārethā”ti daharaṃ avoca.",
  "atk-s0201a0:2014_12": "Daharo mahāthera “kuhiṃ laddha”nti āha.",
  "atk-s0201a0:2014_13": "So sabbaṃ pavattiṃ kathesi.",
  "atk-s0201a0:2014_14": "So taṃ sutvāva,",
  "atk-s0201a0:2014_15": "“evarūpāya nāma saddhiṃ saṃvāsaṃ nālattha”nti rāgagginā daḍḍho tattheva kālamakāsi.",
  "atk-s0201a0:2015_0": "Aññamaññaṃ ālāpasallāpavasena uppannarāgo pana samullapanasaṃsaggo nāma.",
  "atk-s0201a0:2015_1": "Bhikkhuno bhikkhuniyā santakaṃ,",
  "atk-s0201a0:2015_2": "bhikkhuniyā vā bhikkhussa santakaṃ gahetvā paribhogakaraṇavasena uppannarāgo sambhogasaṃsaggo nāma.",
  "atk-s0201a0:2015_3": "So evaṃ veditabbo –",
  "atk-s0201a0:2015_4": "maricavaṭṭivihāramahe kira bhikkhūnaṃ satasahassaṃ bhikkhunīnaṃ navutisahassāni eva ahesuṃ.",
  "atk-s0201a0:2015_5": "Eko sāmaṇero uṇhayāguṃ gahetvā gacchanto sakiṃ cīvarakaṇṇe ṭhapesi,",
  "atk-s0201a0:2015_6": "sakiṃ bhūmiyaṃ.",
  "atk-s0201a0:2015_7": "Ekā sāmaṇerī disvā ettha pattaṃ ṭhapetvā yāhīti thālakaṃ adāsi.",
  "atk-s0201a0:2015_8": "Te aparabhāge ekasmiṃ bhaye uppanne parasamuddaṃ agamaṃsu.",
  "atk-s0201a0:2015_9": "Tesu bhikkhunī puretaraṃ agamāsi. Sā,",
  "atk-s0201a0:2015_10": "“eko kira sīhaḷabhikkhu āgato”ti sutvā therassa santikaṃ gantvā paṭisanthāraṃ katvā nisinnā, – “bhante,",
  "atk-s0201a0:2015_11": "maricavaṭṭivihāramahakāle tumhe kativassā”ti pucchi.",
  "atk-s0201a0:2015_12": "Tadāhaṃ sattavassikasāmaṇero.",
  "atk-s0201a0:2015_13": "Tvaṃ pana kativassāti?",
  "atk-s0201a0:2015_14": "Ahaṃ sattavassikasāmaṇerīyeva ekassa sāmaṇerassa uṇhayāguṃ gahetvā gacchantassa pattaṭhapanatthaṃ thālakamadāsinti. Thero,",
  "atk-s0201a0:2015_15": "“ahaṃ so”ti vatvā thālakaṃ nīharitvā dassesi.",
  "atk-s0201a0:2015_16": "Te ettakeneva saṃsaggena brahmacariyaṃ sandhāretuṃ asakkontā dvepi saṭṭhivassakāle vibbhamiṃsu.",
  "atk-s0201a0:2016_0": "Hatthagāhādivasena pana uppannarāgo kāyasaṃsaggo nāma.",
  "atk-s0201a0:2016_1": "Tatridaṃ vatthu –",
  "atk-s0201a0:2016_2": "mahācetiyaṅgaṇe kira daharabhikkhū sajjhāyaṃ gaṇhanti.",
  "atk-s0201a0:2016_3": "Tesaṃ piṭṭhipasse daharabhikkhuniyo dhammaṃ suṇanti.",
  "atk-s0201a0:2016_4": "Tatreko daharo hatthaṃ pasārento ekissā daharabhikkhuniyā kāyaṃ chupi.",
  "atk-s0201a0:2016_5": "Sā taṃ hatthaṃ gahetvā attano urasmiṃ ṭhapesi,",
  "atk-s0201a0:2016_6": "ettakena saṃsaggena dvepi vibbhamitvā gihibhāvaṃ pattā.",
  "atk-s0201a0:2017_0": "Gāhagāhakādivaṇṇanā",
  "atk-s0201a0:2018_0": "Imesu pana pañcasu saṃsaggesu bhikkhuno bhikkhūhi saddhiṃ savanadassanasamullapanasambhogakāyaparāmāsā niccampi hontiyeva,",
  "atk-s0201a0:2018_1": "bhikkhunīhi saddhiṃ ṭhapetvā kāyasaṃsaggaṃ sesā kālena kālaṃ honti;",
  "atk-s0201a0:2018_2": "tathā upāsakaupāsikāhi saddhiṃ sabbepi kālena kālaṃ honti.",
  "atk-s0201a0:2018_3": "Tesu hi kilesuppattito cittaṃ rakkhitabbaṃ.",
  "atk-s0201a0:2018_4": "Eko hi bhikkhu gāhagāhako hoti,",
  "atk-s0201a0:2018_5": "eko gāhamuttako,",
  "atk-s0201a0:2018_6": "eko muttagāhako,",
  "atk-s0201a0:2018_7": "eko muttamuttako.",
  "atk-s0201a0:2019_0": "Tattha yaṃ bhikkhuṃ manussāpi āmisena upalāpetvā gahaṇavasena upasaṅkamanti,",
  "atk-s0201a0:2019_1": "bhikkhupi pupphaphalādīhi upalāpetvā gahaṇavasena upasaṅkamati,",
  "atk-s0201a0:2019_2": "ayaṃ gāhagāhako nāma.",
  "atk-s0201a0:2019_3": "Yaṃ pana manussā vuttanayena upasaṅkamanti,",
  "atk-s0201a0:2019_4": "bhikkhu dakkhiṇeyyavasena upasaṅkamati,",
  "atk-s0201a0:2019_5": "ayaṃ gāhamuttako nāma.",
  "atk-s0201a0:2019_6": "Yassa manussā dakkhiṇeyyavasena cattāro paccaye denti,",
  "atk-s0201a0:2019_7": "bhikkhu pupphaphalādīhi upalāpetvā gahaṇavasena upasaṅkamati,",
  "atk-s0201a0:2019_8": "ayaṃ muttagāhako nāma.",
  "atk-s0201a0:2019_9": "Yassa manussāpi dakkhiṇeyyavasena cattāro paccaye denti,",
  "atk-s0201a0:2019_10": "bhikkhupi cūḷapiṇḍapātiyatissatthero viya dakkhiṇeyyavasena paribhuñjati,",
  "atk-s0201a0:2019_11": "ayaṃ muttamuttako nāma.",
  "atk-s0201a0:2020_0": "Theraṃ kira ekā upāsikā dvādasa vassāni upaṭṭhahi.",
  "atk-s0201a0:2020_1": "Ekadivasaṃ tasmiṃ gāme aggi uṭṭhahitvā gehāni jhāpesi.",
  "atk-s0201a0:2020_2": "Aññesaṃ kulūpakabhikkhū āgantvā –",
  "atk-s0201a0:2020_3": "“kiṃ upāsike,",
  "atk-s0201a0:2020_4": "api kiñci bhaṇḍakaṃ arogaṃ kātuṃ asakkhitthā”ti paṭisanthāraṃ akaṃsu. Manussā,",
  "atk-s0201a0:2020_5": "“amhākaṃ mātu kulūpakatthero bhuñjanavelāyameva āgamissatī”ti āhaṃsu.",
  "atk-s0201a0:2020_6": "Theropi punadivase bhikkhācāravelaṃ sallakkhetvāva āgato.",
  "atk-s0201a0:2020_7": "Upāsikā koṭṭhacchāyāya nisīdāpetvā bhikkhaṃ sampādetvā adāsi.",
  "atk-s0201a0:2020_8": "There bhattakiccaṃ katvā pakkante manussā āhaṃsu –",
  "atk-s0201a0:2020_9": "“amhākaṃ mātu kulūpakatthero bhuñjanavelāyameva āgato”ti. Upāsikā,",
  "atk-s0201a0:2020_10": "“tumhākaṃ kulūpakā tumhākaṃyeva anucchavikā,",
  "atk-s0201a0:2020_11": "mayhaṃ thero mayheva anucchaviko”ti āha.",
  "atk-s0201a0:2020_12": "Āyasmā pana mantāṇiputto imehi pañcahi saṃsaggehi catūhipi parisāhi saddhiṃ asaṃsaṭṭho gāhamuttako ceva muttamuttako ca ahosi.",
  "atk-s0201a0:2020_13": "Yathā ca sayaṃ asaṃsaṭṭho,",
  "atk-s0201a0:2020_14": "evaṃ bhikkhūnampi taṃ asaṃsaggakathaṃ kattā ahosi.",
  "atk-s0201a0:2021_0": "Āraddhavīriyoti paggahitavīriyo,",
  "atk-s0201a0:2021_1": "paripuṇṇakāyikacetasikavīriyoti attho.",
  "atk-s0201a0:2021_2": "Yo hi bhikkhu gamane uppannakilesaṃ ṭhānaṃ pāpuṇituṃ na deti,",
  "atk-s0201a0:2021_3": "ṭhāne uppannakilesaṃ nisajjaṃ,",
  "atk-s0201a0:2021_4": "nisajjāya uppannakilesaṃ sayanaṃ pāpuṇituṃ na deti,",
  "atk-s0201a0:2021_5": "mantena kaṇhasappaṃ uppīḷetvā gaṇhanto viya,",
  "atk-s0201a0:2021_6": "amittaṃ gīvāya akkamanto viya ca vicarati,",
  "atk-s0201a0:2021_7": "ayaṃ āraddhavīriyo nāma.",
  "atk-s0201a0:2021_8": "Thero ca tādiso ahosi.",
  "atk-s0201a0:2021_9": "Bhikkhūnampi tatheva vīriyārambhakathaṃ kattā ahosi.",
  "atk-s0201a0:2022_0": "Sīlasampannotiādīsu sīlanti catupārisuddhisīlaṃ.",
  "atk-s0201a0:2022_1": "Samādhīti vipassanāpādakā aṭṭha samāpattiyo.",
  "atk-s0201a0:2022_2": "Paññāti lokiyalokuttarañāṇaṃ.",
  "atk-s0201a0:2022_3": "Vimuttīti ariyaphalaṃ.",
  "atk-s0201a0:2022_4": "Vimuttiñāṇadassananti ekūnavīsatividhaṃ paccavekkhaṇañāṇaṃ.",
  "atk-s0201a0:2022_5": "Thero sayampi sīlādīhi sampanno ahosi bhikkhūnampi sīlādikathaṃ kattā.",
  "atk-s0201a0:2022_6": "Svāyaṃ dasahi kathāvatthūhi ovadatīti ovādako.",
  "atk-s0201a0:2022_7": "Yathā pana eko ovadatiyeva,",
  "atk-s0201a0:2022_8": "sukhumaṃ atthaṃ parivattetvā jānāpetuṃ na sakkoti.",
  "atk-s0201a0:2022_9": "Na evaṃ thero.",
  "atk-s0201a0:2022_10": "Thero pana tāni dasa kathāvatthūni viññāpetīti viññāpako.",
  "atk-s0201a0:2022_11": "Eko viññāpetuṃ sakkoti,",
  "atk-s0201a0:2022_12": "kāraṇaṃ dassetuṃ na sakkoti.",
  "atk-s0201a0:2022_13": "Thero kāraṇampi sandassetīti sandassako.",
  "atk-s0201a0:2022_14": "Eko vijjamānaṃ kāraṇaṃ dasseti,",
  "atk-s0201a0:2022_15": "gāhetuṃ pana na sakkoti.",
  "atk-s0201a0:2022_16": "Thero gāhetumpi sakkotīti samādapako.",
  "atk-s0201a0:2022_17": "Evaṃ samādapetvā pana tesu kathāvatthūsu ussāhajananavasena bhikkhū samuttejetīti samuttejako.",
  "atk-s0201a0:2022_18": "Ussāhajāte vaṇṇaṃ vatvā sampahaṃsetīti sampahaṃsako.",
  "atk-s0201a0:2023_0": "Pañcalābhavaṇṇanā",
  "atk-s0201a0:2024_0": "253.",
  "atk-s0201a0:2024_1": "Suladdhalābhāti aññesampi manussattabhāvapabbajjādiguṇalābhā nāma honti.",
  "atk-s0201a0:2024_2": "Āyasmato pana puṇṇassa suladdhalābhā ete,",
  "atk-s0201a0:2024_3": "yassa satthu sammukhā evaṃ vaṇṇo abbhuggatoti attho.",
  "atk-s0201a0:2024_4": "Apica apaṇḍitehi vaṇṇakathanaṃ nāma na tathā lābho,",
  "atk-s0201a0:2024_5": "paṇḍitehi vaṇṇakathanaṃ pana lābho.",
  "atk-s0201a0:2024_6": "Gihī hi vā vaṇṇakathanaṃ na tathā lābho,",
  "atk-s0201a0:2024_7": "gihī hi “vaṇṇaṃ kathessāmī”ti,",
  "atk-s0201a0:2024_8": "“amhākaṃ ayyo saṇho sakhilo sukhasambhāso,",
  "atk-s0201a0:2024_9": "vihāraṃ āgatānaṃ yāgubhattaphāṇitādīhi saṅgahaṃ karotī”ti kathento avaṇṇameva katheti.",
  "atk-s0201a0:2024_10": "“Avaṇṇaṃ kathessāmī”ti “ayaṃ thero mandamando viya abalabalo viya bhākuṭikabhākuṭiko viya natthi iminā saddhiṃ vissāso”ti kathento vaṇṇameva katheti.",
  "atk-s0201a0:2024_11": "Sabrahmacārīhipi satthu parammukhā vaṇṇakathanaṃ na tathā lābho,",
  "atk-s0201a0:2024_12": "satthu sammukhā pana atilābhoti imampi atthavasaṃ paṭicca “suladdhalābhā”ti āha.",
  "atk-s0201a0:2024_13": "Anumassa anumassāti dasa kathāvatthūni anupavisitvā anupavisitvā.",
  "atk-s0201a0:2024_14": "Tañca satthā abbhanumodatīti tañcassa vaṇṇaṃ evametaṃ appiccho ca so bhikkhu santuṭṭho ca so bhikkhūti anumodati.",
  "atk-s0201a0:2024_15": "Iti viññūhi vaṇṇabhāsanaṃ eko lābho,",
  "atk-s0201a0:2024_16": "sabrahmacārīhi eko,",
  "atk-s0201a0:2024_17": "satthu sammukhā eko,",
  "atk-s0201a0:2024_18": "anumassa anumassa eko,",
  "atk-s0201a0:2024_19": "satthārā abbhanumodanaṃ ekoti ime pañca lābhe sandhāya “suladdhalābhā”ti āha.",
  "atk-s0201a0:2024_20": "Kadācīti kismiñcideva kāle.",
  "atk-s0201a0:2024_21": "Karahacīti tasseva vevacanaṃ.",
  "atk-s0201a0:2024_22": "Appeva nāma siyā kocideva kathāsallāpoti api nāma koci kathāsamudācāropi bhaveyya.",
  "atk-s0201a0:2024_23": "Therena kira āyasmā puṇṇo neva diṭṭhapubbo,",
  "atk-s0201a0:2024_24": "nassa dhammakathā sutapubbā.",
  "atk-s0201a0:2024_25": "Iti so tassa dassanampi dhammakathampi patthayamāno evamāha.",
  "atk-s0201a0:2025_0": "Cārikādivaṇṇanā",
  "atk-s0201a0:2026_0": "254.",
  "atk-s0201a0:2026_1": "Yathābhirantanti yathāajjhāsayaṃ viharitvā.",
  "atk-s0201a0:2026_2": "Buddhānañhi ekasmiṃ ṭhāne vasantānaṃ chāyūdakādivipattiṃ vā apphāsukasenāsanaṃ vā,",
  "atk-s0201a0:2026_3": "manussānaṃ assaddhādibhāvaṃ vā āgamma anabhirati nāma natthi.",
  "atk-s0201a0:2026_4": "Tesaṃ sampattiyā “idha phāsu viharāmā”ti abhiramitvā ciravihāropi natthi.",
  "atk-s0201a0:2026_5": "Yattha pana tathāgate viharante sattā saraṇesu vā patiṭṭhahanti,",
  "atk-s0201a0:2026_6": "sīlāni vā samādiyanti,",
  "atk-s0201a0:2026_7": "pabbajanti vā,",
  "atk-s0201a0:2026_8": "tato sotāpattimaggādīnaṃ vā pana tesaṃ upanissayo hoti.",
  "atk-s0201a0:2026_9": "Tattha buddhā satte tāsu sampattīsu patiṭṭhāpanaajjhāsayena vasanti;",
  "atk-s0201a0:2026_10": "tāsaṃ abhāve pakkamanti.",
  "atk-s0201a0:2026_11": "Tena vuttaṃ –",
  "atk-s0201a0:2026_12": "“yathāajjhāsayaṃ viharitvā”ti.",
  "atk-s0201a0:2026_13": "Cārikaṃ caramānoti addhānagamanaṃ gacchanto.",
  "atk-s0201a0:2026_14": "Cārikā ca nāmesā bhagavato duvidhā hoti turitacārikā ca,",
  "atk-s0201a0:2026_15": "aturitacārikā ca.",
  "atk-s0201a0:2027_0": "Tattha dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma.",
  "atk-s0201a0:2027_1": "Sā mahākassapapaccuggamanādīsu daṭṭhabbā.",
  "atk-s0201a0:2027_2": "Bhagavā hi mahākassapaṃ paccuggacchanto muhuttena tigāvutaṃ maggaṃ agamāsi,",
  "atk-s0201a0:2027_3": "āḷavakassatthāya tiṃsayojanaṃ,",
  "atk-s0201a0:2027_4": "tathā aṅgulimālassa.",
  "atk-s0201a0:2027_5": "Pukkusātissa pana pañcacattālīsayojanaṃ,",
  "atk-s0201a0:2027_6": "mahākappinassa vīsayojanasataṃ,",
  "atk-s0201a0:2027_7": "khadiravaniyassatthāya satta yojanasatāni agamāsi;",
  "atk-s0201a0:2027_8": "dhammasenāpatino saddhivihārikassa vanavāsītissasāmaṇerassa tigāvutādhikaṃ vīsayojanasataṃ.",
  "atk-s0201a0:2028_0": "Ekadivasaṃ kira thero,",
  "atk-s0201a0:2028_1": "“tissasāmaṇerassa santikaṃ, bhante,",
  "atk-s0201a0:2028_2": "gacchāmī”ti āha. Bhagavā,",
  "atk-s0201a0:2028_3": "“ahampi gamissāmī”ti vatvā āyasmantaṃ ānandaṃ āmantesi – “ānanda,",
  "atk-s0201a0:2028_4": "vīsatisahassānaṃ chaḷabhiññānaṃ ārocehi –",
  "atk-s0201a0:2028_5": "‘bhagavā vanavāsītissasāmaṇerassa santikaṃ gamissatī”’ti.",
  "atk-s0201a0:2028_6": "Tato dutiyadivase vīsatisahassakhīṇāsavaparivuto ākāse uppatitvā vīsayojanasatamatthake tassa gocaragāmadvāre otaritvā cīvaraṃ pārupi.",
  "atk-s0201a0:2028_7": "Kammantaṃ gacchamānā manussā disvā, “satthā, bho, āgato,",
  "atk-s0201a0:2028_8": "mā kammantaṃ agamitthā”ti vatvā āsanāni paññapetvā yāguṃ datvā pānavattaṃ karontā, “kuhiṃ, bhante,",
  "atk-s0201a0:2028_9": "bhagavā gacchatī”ti daharabhikkhū pucchiṃsu. Upāsakā,",
  "atk-s0201a0:2028_10": "na bhagavā aññattha gacchati,",
  "atk-s0201a0:2028_11": "idheva tissasāmaṇerassa dassanatthāya āgatoti.",
  "atk-s0201a0:2028_12": "Te “amhākaṃ kira kulūpakattherassa dassanatthāya satthā āgato,",
  "atk-s0201a0:2028_13": "no vata no thero oramattako”ti somanassajātā ahesuṃ.",
  "atk-s0201a0:2029_0": "Atha bhagavato bhattakiccapariyosāne sāmaṇero gāmaṃ piṇḍāya caritvā “upāsakā mahā bhikkhusaṅgho”ti pucchi.",
  "atk-s0201a0:2029_1": "Athassa te, “satthā, bhante,",
  "atk-s0201a0:2029_2": "āgato”ti ārocesuṃ,",
  "atk-s0201a0:2029_3": "so bhagavantaṃ upasaṅkamitvā piṇḍapātena āpucchi.",
  "atk-s0201a0:2029_4": "Satthā tassa pattaṃ hatthena gahetvā, “alaṃ, tissa,",
  "atk-s0201a0:2029_5": "niṭṭhitaṃ bhattakicca”nti āha.",
  "atk-s0201a0:2029_6": "Tato upajjhāyaṃ āpucchitvā attano pattāsane nisīditvā bhattakiccamakāsi.",
  "atk-s0201a0:2029_7": "Athassa bhattakiccapariyosāne satthā maṅgalaṃ vatvā nikkhamitvā gāmadvāre ṭhatvā,",
  "atk-s0201a0:2029_8": "“kataro te, tissa,",
  "atk-s0201a0:2029_9": "vasanaṭṭhānaṃ gamanamaggo”ti āha.",
  "atk-s0201a0:2029_10": "“Ayaṃ bhagavā”ti.",
  "atk-s0201a0:2029_11": "Maggaṃ desayamāno purato yāhi tissāti.",
  "atk-s0201a0:2029_12": "Bhagavā kira sadevakassa lokassa maggadesako samānopi “sakalatigāvute magge sāmaṇeraṃ daṭṭhuṃ lacchāmī”ti taṃ maggadesakamakāsi.",
  "atk-s0201a0:2030_0": "So attano vasanaṭṭhānaṃ gantvā bhagavato vattamakāsi.",
  "atk-s0201a0:2030_1": "Atha naṃ bhagavā,",
  "atk-s0201a0:2030_2": "“kataro te, tissa,",
  "atk-s0201a0:2030_3": "caṅkamo”ti pucchitvā tattha gantvā sāmaṇerassa nisīdanapāsāṇe nisīditvā, “tissa,",
  "atk-s0201a0:2030_4": "imasmiṃ ṭhāne sukhaṃ vasasī”ti pucchi. So āha – “āma, bhante,",
  "atk-s0201a0:2030_5": "imasmiṃ me ṭhāne vasantassa sīhabyagghahatthimigamorādīnaṃ saddaṃ suṇato araññasaññā uppajjati,",
  "atk-s0201a0:2030_6": "tāya sukhaṃ vasāmī”ti.",
  "atk-s0201a0:2030_7": "Atha naṃ bhagavā, “tissa,",
  "atk-s0201a0:2030_8": "bhikkhusaṅghaṃ sannipātehi,",
  "atk-s0201a0:2030_9": "buddhadāyajjaṃ te dassāmī”ti vatvā sannipatite bhikkhusaṅghe upasampādetvā attano vasanaṭṭhānameva agamāsīti.",
  "atk-s0201a0:2030_10": "Ayaṃ turitacārikā nāma.",
  "atk-s0201a0:2031_0": "Yaṃ pana gāmanigamapaṭipāṭiyā devasikaṃ yojanaḍḍhayojanavasena piṇḍapātacariyādīhi lokaṃ anuggaṇhantassa gamanaṃ,",
  "atk-s0201a0:2031_1": "ayaṃ aturitacārikā nāma.",
  "atk-s0201a0:2031_2": "Imaṃ pana cārikaṃ caranto bhagavā mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ maṇḍalānaṃ aññatarasmiṃ carati.",
  "atk-s0201a0:2031_3": "Tattha mahāmaṇḍalaṃ navayojanasatikaṃ,",
  "atk-s0201a0:2031_4": "majjhimamaṇḍalaṃ chayojanasatikaṃ,",
  "atk-s0201a0:2031_5": "antimamaṇḍalaṃ tiyojanasatikaṃ.",
  "atk-s0201a0:2031_6": "Yadā mahāmaṇḍale cārikaṃ caritukāmo hoti,",
  "atk-s0201a0:2031_7": "mahāpavāraṇāya pavāretvā pāṭipadadivase mahābhikkhusaṅghaparivāro nikkhamati.",
  "atk-s0201a0:2031_8": "Samantā yojanasataṃ ekakolāhalaṃ ahosi,",
  "atk-s0201a0:2031_9": "purimaṃ purimaṃ āgatā nimantetuṃ labhanti;",
  "atk-s0201a0:2031_10": "itaresu dvīsu maṇḍalesu sakkāro mahāmaṇḍale osarati.",
  "atk-s0201a0:2031_11": "Tatra bhagavā tesu tesu gāmanigamesu ekāhaṃ dvīhaṃ vasanto mahājanaṃ āmisapaṭiggahena anuggaṇhanto dhammadānena",
  "atk-s0201a0:2031_12": "cassa vivaṭṭūpanissitaṃ kusalaṃ vaḍḍhento navahi māsehi cārikaṃ pariyosāpeti.",
  "atk-s0201a0:2032_0": "Sace pana antovasse bhikkhūnaṃ samathavipassanā taruṇā hoti,",
  "atk-s0201a0:2032_1": "mahāpavāraṇāya apavāretvā pavāraṇāsaṅgahaṃ datvā kattikapuṇṇamāya pavāretvā migasirassa paṭhamadivase",
  "atk-s0201a0:2032_2": "mahābhikkhusaṅghaparivāro nikkhamitvā majjhimamaṇḍalaṃ osarati.",
  "atk-s0201a0:2032_3": "Aññenapi kāraṇena majjhimamaṇḍale cārikaṃ caritukāmo catumāsaṃ vasitvāva nikkhamati.",
  "atk-s0201a0:2032_4": "Vuttanayeneva itaresu dvīsu maṇḍalesu sakkāro majjhimamaṇḍale osarati.",
  "atk-s0201a0:2032_5": "Bhagavā purimanayeneva lokaṃ anuggaṇhanto aṭṭhahi māsehi cārikaṃ pariyosāpeti.",
  "atk-s0201a0:2033_0": "Sace pana catumāsaṃ vuṭṭhavassassāpi bhagavato veneyyasattā aparipakkindriyā honti,",
  "atk-s0201a0:2033_1": "tesaṃ indriyaparipākaṃ āgamayamāno aparampi ekaṃ māsaṃ vā dviticatumāsaṃ vā tattheva vasitvā mahābhikkhusaṅghaparivāro nikkhamati.",
  "atk-s0201a0:2033_2": "Vuttanayeneva itaresu dvīsu maṇḍalesu sakkāro antomaṇḍale osarati.",
  "atk-s0201a0:2033_3": "Bhagavā purimanayeneva lokaṃ anuggaṇhanto sattahi vā chahi vā pañcahi vā catūhi vā māsehi cārikaṃ pariyosāpeti.",
  "atk-s0201a0:2033_4": "Iti imesu tīsu maṇḍalesu yattha katthaci cārikaṃ caranto na cīvarādihetu carati.",
  "atk-s0201a0:2033_5": "Atha kho ye duggatā bālā jiṇṇā byādhitā,",
  "atk-s0201a0:2033_6": "te kadā tathāgataṃ āgantvā passissanti?",
  "atk-s0201a0:2033_7": "Mayi pana cārikaṃ carante mahājano tathāgatadassanaṃ labhissati,",
  "atk-s0201a0:2033_8": "tattha keci cittāni pasādessanti,",
  "atk-s0201a0:2033_9": "keci mālādīhi pūjessanti,",
  "atk-s0201a0:2033_10": "keci kaṭacchubhikkhaṃ dassanti,",
  "atk-s0201a0:2033_11": "keci micchādassanaṃ pahāya sammādiṭṭhikā bhavissanti,",
  "atk-s0201a0:2033_12": "taṃ tesaṃ bhavissati dīgharattaṃ hitāya sukhāyāti evaṃ lokānukampāya cārikaṃ carati.",
  "atk-s0201a0:2034_0": "Apica catūhi kāraṇehi buddhā bhagavanto cārikaṃ caranti –",
  "atk-s0201a0:2034_1": "jaṅghāvihāravasena sarīraphāsukatthāya,",
  "atk-s0201a0:2034_2": "atthuppattikālaṃ abhikaṅkhanatthāya,",
  "atk-s0201a0:2034_3": "bhikhūnaṃ sikkhāpadaṃ paññāpanatthāya,",
  "atk-s0201a0:2034_4": "tattha tattha paripākagatindriye bodhaneyyasatte bodhanatthāyāti.",
  "atk-s0201a0:2034_5": "Aparehipi catūhi kāraṇehi buddhā bhagavanto cārikaṃ caranti –",
  "atk-s0201a0:2034_6": "buddhaṃ saraṇaṃ gacchissantīti vā,",
  "atk-s0201a0:2034_7": "dhammaṃ saraṇaṃ gacchissantīti vā,",
  "atk-s0201a0:2034_8": "saṅghaṃ saraṇaṃ gacchissantīti vā,",
  "atk-s0201a0:2034_9": "mahatā dhammavassena catasso parisā santappessāmīti vāti.",
  "atk-s0201a0:2034_10": "Aparehi pañcahi kāraṇehi buddhā bhagavanto cārikaṃ caranti –",
  "atk-s0201a0:2034_11": "pāṇātipātā viramissantīti vā,",
  "atk-s0201a0:2034_12": "adinnādānā…",
  "atk-s0201a0:2034_13": "kāmesumicchācārā… musāvādā…",
  "atk-s0201a0:2034_14": "surāmerayamajjapamādaṭṭhānā viramissantīti vāti.",
  "atk-s0201a0:2034_15": "Aparehi aṭṭhahi kāraṇehi buddhā bhagavanto cārikaṃ caranti –",
  "atk-s0201a0:2034_16": "paṭhamajjhānaṃ paṭilabhissantīti vā,",
  "atk-s0201a0:2034_17": "dutiyaṃ…pe…",
  "atk-s0201a0:2034_18": "nevasaññānāsaññāyatanasamāpattiṃ paṭilabhissantīti vāti.",
  "atk-s0201a0:2034_19": "Aparehi aṭṭhahi kāraṇehi buddhā bhagavanto cārikaṃ caranti –",
  "atk-s0201a0:2034_20": "sotāpattimaggaṃ adhigamissantīti vā,",
  "atk-s0201a0:2034_21": "sotāpattiphalaṃ…pe…",
  "atk-s0201a0:2034_22": "arahattaphalaṃ sacchikarissantīti vāti.",
  "atk-s0201a0:2034_23": "Ayaṃ aturitacārikā,",
  "atk-s0201a0:2034_24": "sā idha adhippetā.",
  "atk-s0201a0:2034_25": "Sā panesā duvidhā hoti nibaddhacārikā,",
  "atk-s0201a0:2034_26": "anibaddhacārikā ca.",
  "atk-s0201a0:2034_27": "Tattha yaṃ ekasseva bodhaneyyasattassa atthāya gacchati,",
  "atk-s0201a0:2034_28": "ayaṃ nibaddhacārikā nāma.",
  "atk-s0201a0:2034_29": "Yaṃ pana gāmanigamanagarapaṭipāṭivasena carati,",
  "atk-s0201a0:2034_30": "ayaṃ anibaddhacārikā nāma.",
  "atk-s0201a0:2034_31": "Esā idha adhippetā.",
  "atk-s0201a0:2035_0": "Senāsanaṃ saṃsāmetvāti senāsanaṃ paṭisāmetvā.",
  "atk-s0201a0:2035_1": "Taṃ pana paṭisāmento thero na cūḷapattamahāpatta-",
  "atk-s0201a0:2035_2": "cūḷathālakamahāthālaka-",
  "atk-s0201a0:2035_3": "paṭṭuṇṇacīvara-",
  "atk-s0201a0:2035_4": "dukūlacīvarādīnaṃ bhaṇḍikaṃ katvā sappitelādīnaṃ vā pana ghaṭe pūrāpetvā gabbhe nidahitvā dvāraṃ pidhāya kuñcikamuddikādīni yojāpesi.",
  "atk-s0201a0:2035_5": "“Sace na hoti bhikkhu vā sāmaṇero vā ārāmiko vā upāsako vā,",
  "atk-s0201a0:2035_6": "catūsu pāsāṇesu mañce mañcaṃ āropetvā pīṭhe pīṭhaṃ āropetvā cīvaravaṃse vā cīvararajjuyā vā upari puñjaṃ",
  "atk-s0201a0:2035_7": "katvā dvāravātapānaṃ thaketvā pakkamitabba”nti vacanato pana nevāsikaṃ bhikkhuṃ āpucchanamattakeneva",
  "atk-s0201a0:2035_8": "paṭisāmesi.",
  "atk-s0201a0:2036_0": "Yena sāvatthi tena cārikaṃ pakkāmīti satthu dassanakāmo hutvā yena disābhāgena sāvatthi tena pakkāmi.",
  "atk-s0201a0:2036_1": "Pakkamanto ca na suddhodanamahārājassa ārocāpetvā sappitelamadhuphāṇitādīni gāhāpetvā pakkanto.",
  "atk-s0201a0:2036_2": "Yūthaṃ pahāya nikkhanto pana mattahatthī viya,",
  "atk-s0201a0:2036_3": "asahāyakicco sīho viya,",
  "atk-s0201a0:2036_4": "pattacīvaramattaṃ ādāya ekakova pakkāmi.",
  "atk-s0201a0:2036_5": "Kasmā panesa pañcasatehi attano antevāsikehi saddhiṃ rājagahaṃ agantvā idāni nikkhantoti?",
  "atk-s0201a0:2036_6": "Rājagahaṃ kapilavatthuto dūraṃ saṭṭhiyojanāni,",
  "atk-s0201a0:2036_7": "sāvatthi pana pañcadasa.",
  "atk-s0201a0:2036_8": "Satthā rājagahato pañcacattālīsayojanaṃ āgantvā sāvatthiyaṃ viharati,",
  "atk-s0201a0:2036_9": "idāni āsanno jātoti sutvā nikkhamīti akāraṇametaṃ.",
  "atk-s0201a0:2036_10": "Buddhānaṃ santikaṃ gacchanto hi esa yojanasahassampi gaccheyya,",
  "atk-s0201a0:2036_11": "tadā pana kāyaviveko na sakkā laddhunti.",
  "atk-s0201a0:2036_12": "Bahūhi saddhiṃ gamanakāle hi ekasmiṃ gacchāmāti vadante eko idheva vasāmāti vadati.",
  "atk-s0201a0:2036_13": "Ekasmiṃ vasāmāti vadante eko gacchāmāti vadati.",
  "atk-s0201a0:2036_14": "Tasmā icchiticchitakkhaṇe samāpattiṃ appetvā nisīdituṃ vā phāsukasenāsane kāyavivekaṃ laddhuṃ vā na sakkā hoti,",
  "atk-s0201a0:2036_15": "ekakassa pana taṃ sabbaṃ sulabhaṃ hotīti tadā agantvā idāni pakkāmi.",
  "atk-s0201a0:2037_0": "Cārikaṃ caramānoti ettha kiñcāpi ayaṃ cārikā nāma mahājanasaṅgahatthaṃ buddhānaṃyeva labbhati,",
  "atk-s0201a0:2037_1": "buddhe upādāya pana ruḷhīsaddena sāvakānampi vuccati kilañjādīhi kataṃ bījanampi tālavaṇṭaṃ viya.",
  "atk-s0201a0:2037_2": "Yena bhagavāti sāvatthiyā avidūre ekasmiṃ gāmake piṇḍāya caritvā katabhattakicco jetavanaṃ pavisitvā",
  "atk-s0201a0:2037_3": "sāriputtattherassa vā mahāmoggallānattherassa vā vasanaṭṭhānaṃ gantvā pāde dhovitvā makkhetvā pānīyaṃ",
  "atk-s0201a0:2037_4": "vā pānakaṃ vā pivitvā thokaṃ vissamitvā satthāraṃ passissāmīti cittampi anuppādetvā ujukaṃ gandhakuṭipariveṇameva agamāsi.",
  "atk-s0201a0:2037_5": "Therassa hi satthāraṃ daṭṭhukāmassa aññena bhikkhunā kiccaṃ natthi.",
  "atk-s0201a0:2037_6": "Tasmā rāhulaṃ vā ānandaṃ vā gahetvā okāsaṃ kāretvā satthāraṃ passissāmīti evampi cittaṃ na uppādesi.",
  "atk-s0201a0:2038_0": "Thero hi sayameva buddhasāsane vallabho rañño saṅgāmavijayamahāyodho viya.",
  "atk-s0201a0:2038_1": "Yathā hi tādisassa yodhassa rājānaṃ daṭṭhukāmassa aññaṃ sevitvā dassanakammaṃ nāma natthi;",
  "atk-s0201a0:2038_2": "vallabhatāya sayameva passati.",
  "atk-s0201a0:2038_3": "Evaṃ theropi buddhasāsane vallabho,",
  "atk-s0201a0:2038_4": "tassa aññaṃ sevitvā satthudassanakiccaṃ natthīti pāde dhovitvā pādapuñchanamhi puñchitvā yena bhagavā tenupasaṅkami.",
  "atk-s0201a0:2038_5": "Bhagavāpi “paccūsakāleyeva mantāṇiputto āgamissatī”ti addasa.",
  "atk-s0201a0:2038_6": "Tasmā gandhakuṭiṃ pavisitvā sūcighaṭikaṃ adatvāva darathaṃ paṭippassambhetvā uṭṭhāya nisīdi.",
  "atk-s0201a0:2038_7": "Thero kavāṭaṃ paṇāmetvā gandhakuṭiṃ pavisitvā bhagavantaṃ abhivādetvā ekamantaṃ nisīdi.",
  "atk-s0201a0:2038_8": "Dhammiyā kathāyāti bhagavā dhammiṃ kathaṃ kathento cūḷagosiṅgasutte tiṇṇaṃ kulaputtānaṃ sāmaggirasānisaṃsaṃ kathesi;",
  "atk-s0201a0:2038_9": "sekkhasutte āvasathānisaṃsaṃ,",
  "atk-s0201a0:2038_10": "ghaṭikārasutte satipaṭilābhikaṃ pubbenivāsappaṭisaṃyuttakathaṃ;",
  "atk-s0201a0:2038_11": "raṭṭhapālasutte cattāro dhammuddese,",
  "atk-s0201a0:2038_12": "selasutte pānakānisaṃsakathaṃ,",
  "atk-s0201a0:2038_13": "upakkilesasutte bhaguttherassa dhammakathaṃ kathento ekībhāve ānisaṃsaṃ kathesi.",
  "atk-s0201a0:2038_14": "Imasmiṃ pana rathavinīte āyasmato puṇṇassa kathento dasakathāvatthunissayaṃ anantanayaṃ nāma dassesi puṇṇa,",
  "atk-s0201a0:2038_15": "ayampi appicchakathāyeva santosakathāyevāti.",
  "atk-s0201a0:2038_16": "Paṭisambhidāpattassa sāvakassa velante ṭhatvā mahāsamudde hatthappasāraṇaṃ viya ahosi.",
  "atk-s0201a0:2039_0": "Yena andhavananti tadā kira pacchābhatte jetavanaṃ ākiṇṇaṃ hoti,",
  "atk-s0201a0:2039_1": "bahū khattiyabrāhmaṇādayo jetavanaṃ osaranti;",
  "atk-s0201a0:2039_2": "rañño cakkavattissa khandhāvāraṭṭhānaṃ viya hoti,",
  "atk-s0201a0:2039_3": "na sakkā pavivekaṃ labhituṃ.",
  "atk-s0201a0:2039_4": "Andhavanaṃ pana padhānagharasadisaṃ pavivittaṃ,",
  "atk-s0201a0:2039_5": "tasmā yenandhavanaṃ tenupasaṅkami.",
  "atk-s0201a0:2039_6": "Kasmā pana mahāthere na addasa?",
  "atk-s0201a0:2039_7": "Evaṃ kirassa ahosi –",
  "atk-s0201a0:2039_8": "“sāyanhasamaye āgantvā mahāthere disvā puna dasabalaṃ passissāmi,",
  "atk-s0201a0:2039_9": "evaṃ mahātherānaṃ ekaṃ upaṭṭhānaṃ bhavissati,",
  "atk-s0201a0:2039_10": "satthu dve bhavissanti,",
  "atk-s0201a0:2039_11": "tato satthāraṃ vanditvā mama vasanaṭṭhānameva gamissāmī”ti.",
  "atk-s0201a0:2040_0": "Sattavisuddhipañhavaṇṇanā",
  "atk-s0201a0:2041_0": "256.",
  "atk-s0201a0:2041_1": "Abhiṇhaṃ kittayamāno ahosīti punappunaṃ vaṇṇaṃ kittayamāno vihāsi.",
  "atk-s0201a0:2041_2": "Thero kira tato paṭṭhāya divase divase saṅghamajjhe “puṇṇo kira nāma mantāṇiputto catūhi parisāhi saddhiṃ asaṃsaṭṭho,",
  "atk-s0201a0:2041_3": "so dasabalassa dassanatthāya āgamissati;",
  "atk-s0201a0:2041_4": "kacci nu kho maṃ adisvāva gamissatī”ti theranavamajjhimānaṃ satikaraṇatthaṃ āyasmato puṇṇassa guṇaṃ bhāsati.",
  "atk-s0201a0:2041_5": "Evaṃ kirassa ahosi –",
  "atk-s0201a0:2041_6": "“mahallakabhikkhū nāma na sabbakālaṃ antovihāre honti;",
  "atk-s0201a0:2041_7": "guṇakathāya panassa kathitāya yo ca naṃ bhikkhuṃ passissati;",
  "atk-s0201a0:2041_8": "so āgantvā ārocessatī”ti.",
  "atk-s0201a0:2041_9": "Athāyaṃ therasseva saddhivihāriko taṃ āyasmantaṃ mantāṇiputtaṃ pattacīvaramādāya gandhakuṭiṃ pavisantaṃ addasa.",
  "atk-s0201a0:2041_10": "Kathaṃ pana naṃ esa aññāsīti? Puṇṇa,",
  "atk-s0201a0:2041_11": "puṇṇāti vatvā kathentassa bhagavato dhammakathāya aññāsi –",
  "atk-s0201a0:2041_12": "“ayaṃ so thero,",
  "atk-s0201a0:2041_13": "yassa me upajjhāyo abhiṇhaṃ kittayamāno hotī”ti.",
  "atk-s0201a0:2041_14": "Iti so āgantvā therassa ārocesi.",
  "atk-s0201a0:2041_15": "Nisīdanaṃ ādāyāti nisīdanaṃ nāma sadasaṃ vuccati avāyimaṃ.",
  "atk-s0201a0:2041_16": "Thero pana cammakhaṇḍaṃ gahetvā agamāsi.",
  "atk-s0201a0:2041_17": "Piṭṭhito piṭṭhitoti pacchato pacchato.",
  "atk-s0201a0:2041_18": "Sīsānulokīti yo unnataṭṭhāne piṭṭhiṃ passanto ninnaṭṭhāne sīsaṃ passanto gacchati,",
  "atk-s0201a0:2041_19": "ayampi sīsānulokīti vuccati.",
  "atk-s0201a0:2041_20": "Tādiso hutvā anubandhi.",
  "atk-s0201a0:2041_21": "Thero hi kiñcāpi saṃyatapadasaddatāya accāsanno hutvā gacchantopi padasaddena na bādhati,",
  "atk-s0201a0:2041_22": "“nāyaṃ sammodanakālo”ti ñatvā pana na accāsanno,",
  "atk-s0201a0:2041_23": "andhavanaṃ nāma mahantaṃ,",
  "atk-s0201a0:2041_24": "ekasmiṃ ṭhāne nilīnaṃ apassantena,",
  "atk-s0201a0:2041_25": "āvuso puṇṇa,",
  "atk-s0201a0:2041_26": "puṇṇāti aphāsukasaddo kātabbo hotīti nisinnaṭṭhānajānanatthaṃ nātidūre hutvā sīsānulokī agamāsi.",
  "atk-s0201a0:2041_27": "Divāvihāraṃ nisīdīti divāvihāratthāya nisīdi.",
  "atk-s0201a0:2042_0": "Tattha āyasmāpi puṇṇo udiccabrāhmaṇajacco,",
  "atk-s0201a0:2042_1": "sāriputtattheropi.",
  "atk-s0201a0:2042_2": "Puṇṇattheropi suvaṇṇavaṇṇo,",
  "atk-s0201a0:2042_3": "sāriputtattheropi.",
  "atk-s0201a0:2042_4": "Puṇṇattheropi arahattaphalasamāpattisamāpanno,",
  "atk-s0201a0:2042_5": "sāriputtattheropi.",
  "atk-s0201a0:2042_6": "Puṇṇattheropi kappasatasahassaṃ abhinīhārasampanno,",
  "atk-s0201a0:2042_7": "sāriputtattheropi kappasatasahassādhikaṃ ekamasaṅkhyeyyaṃ.",
  "atk-s0201a0:2042_8": "Puṇṇattheropi paṭisambhidāpatto mahākhīṇāsavo,",
  "atk-s0201a0:2042_9": "sāriputtattheropi.",
  "atk-s0201a0:2042_10": "Iti ekaṃ kanakaguhaṃ paviṭṭhā dve sīhā viya,",
  "atk-s0201a0:2042_11": "ekaṃ vijambhanabhūmiṃ otiṇṇā dve byagghā viya,",
  "atk-s0201a0:2042_12": "ekaṃ supupphitasālavanaṃ paviṭṭhā dve chaddantanāgarājāno viya,",
  "atk-s0201a0:2042_13": "ekaṃ simbalivanaṃ paviṭṭhā dve supaṇṇarājāno viya,",
  "atk-s0201a0:2042_14": "ekaṃ naravāhanayānaṃ abhiruḷhā dve vessavaṇā viya,",
  "atk-s0201a0:2042_15": "ekaṃ paṇḍukambalasilaṃ abhinisinnā dve sakkā viya,",
  "atk-s0201a0:2042_16": "ekavimānabbhantaragatā dve hāritamahābrahmāno viya ca te dvepi brāhmaṇajaccā dvepi suvaṇṇavaṇṇā dvepi",
  "atk-s0201a0:2042_17": "samāpattilābhino dvepi abhinīhārasampannā dvepi paṭisambhidāpattā mahākhīṇāsavā ekaṃ vanasaṇḍaṃ anupaviṭṭhā",
  "atk-s0201a0:2042_18": "taṃ vanaṭṭhānaṃ sobhayiṃsu.",
  "atk-s0201a0:2043_0": "Bhagavati no, āvuso,",
  "atk-s0201a0:2043_1": "brahmacariyaṃ vussatīti, āvuso,",
  "atk-s0201a0:2043_2": "kiṃ amhākaṃ bhagavato santike āyasmatā brahmacariyaṃ vussatīti?",
  "atk-s0201a0:2043_3": "Idaṃ āyasmā sāriputto tassa bhagavati brahmacariyavāsaṃ jānantopi kathāsamuṭṭhāpanatthaṃ pucchi.",
  "atk-s0201a0:2043_4": "Purimakathāya hi appatiṭṭhitāya pacchimakathā na jāyati,",
  "atk-s0201a0:2043_5": "tasmā evaṃ pucchi.",
  "atk-s0201a0:2043_6": "Thero anujānanto “evamāvuso”ti āha.",
  "atk-s0201a0:2043_7": "Athassa pañhavissajjanaṃ sotukāmo āyasmā sāriputto “kiṃ nu kho āvuso sīlavisuddhatthaṃ bhagavati brahmacariyaṃ",
  "atk-s0201a0:2043_8": "vussatī”ti paṭipāṭiyā satta visuddhiyo pucchi.",
  "atk-s0201a0:2043_9": "Tāsaṃ vitthārakathā visuddhimagge vuttā.",
  "atk-s0201a0:2043_10": "Āyasmā pana puṇṇo yasmā catupārisuddhisīlādīsu ṭhitassāpi brahmacariyavāso matthakaṃ na pāpuṇāti, tasmā,",
  "atk-s0201a0:2043_11": "“no hidaṃ,",
  "atk-s0201a0:2043_12": "āvuso”ti sabbaṃ paṭikkhipi.",
  "atk-s0201a0:2044_0": "Kimatthaṃ carahāvusoti yadi sīlavisuddhiādīnaṃ atthāya brahmacariyaṃ na vussati,",
  "atk-s0201a0:2044_1": "atha kimatthaṃ vussatīti pucchi.",
  "atk-s0201a0:2044_2": "Anupādāparinibbānatthaṃ kho,",
  "atk-s0201a0:2044_3": "āvusoti ettha anupādāparinibbānaṃ nāma appaccayaparinibbānaṃ.",
  "atk-s0201a0:2044_4": "Dvedhā upādānāni gahaṇūpādānañca paccayūpādānañca.",
  "atk-s0201a0:2044_5": "Gahaṇūpādānaṃ nāma kāmupādānādikaṃ catubbidhaṃ,",
  "atk-s0201a0:2044_6": "paccayūpādānaṃ nāma avijjāpaccayā saṅkhārāti evaṃ vuttapaccayā.",
  "atk-s0201a0:2044_7": "Tattha gahaṇūpādānavādino ācariyā anupādāparinibbānanti catūsu upādānesu aññatarenāpi kañci dhammaṃ aggahetvā",
  "atk-s0201a0:2044_8": "pavattaṃ arahattaphalaṃ anupādāparinibbānanti kathenti.",
  "atk-s0201a0:2044_9": "Tañhi na ca upādānasampayuttaṃ hutvā kañci dhammaṃ upādiyati,",
  "atk-s0201a0:2044_10": "kilesānañca parinibbutante jātattā parinibbānanti vuccati.",
  "atk-s0201a0:2044_11": "Paccayūpādānavādino pana anupādāparinibbānanti appaccayaparinibbānaṃ.",
  "atk-s0201a0:2044_12": "Paccayavasena anuppannaṃ asaṅkhataṃ amatadhātumeva anupādāparinibbānanti kathenti.",
  "atk-s0201a0:2044_13": "Ayaṃ anto,",
  "atk-s0201a0:2044_14": "ayaṃ koṭi,",
  "atk-s0201a0:2044_15": "ayaṃ niṭṭhā.",
  "atk-s0201a0:2044_16": "Appaccayaparinibbānaṃ pattassa hi brahmacariyavāso matthakaṃ patto nāma hoti,",
  "atk-s0201a0:2044_17": "tasmā thero “anupādāparinibbānattha”nti āha.",
  "atk-s0201a0:2044_18": "Atha naṃ anuyuñjanto āyasmā sāriputto “kiṃ nu kho, āvuso,",
  "atk-s0201a0:2044_19": "sīlavisuddhi anupādāparinibbāna”nti puna pucchaṃ ārabhi.",
  "atk-s0201a0:2045_0": "258.",
  "atk-s0201a0:2045_1": "Theropi sabbaparivattesu tatheva paṭikkhipitvā pariyosāne dosaṃ dassento sīlavisuddhiṃ ce,",
  "atk-s0201a0:2045_2": "āvusotiādimāha.",
  "atk-s0201a0:2045_3": "Tattha paññapeyyāti yadi paññapeyya.",
  "atk-s0201a0:2045_4": "Saupādānaṃyeva samānaṃ anupādāparinibbānaṃ paññapeyyāti saṅgahaṇadhammameva niggahaṇadhammaṃ sappaccayadhammameva",
  "atk-s0201a0:2045_5": "appaccayadhammaṃ saṅkhatadhammameva asaṅkhatadhammanti paññapeyyāti attho.",
  "atk-s0201a0:2045_6": "Ñāṇadassanavisuddhiyaṃ pana sappaccayadhammameva appaccayadhammaṃ saṅkhatadhammameva asaṅkhatadhammanti paññapeyyāti ayameva attho gahetabbo.",
  "atk-s0201a0:2045_7": "Puthujjano hi,",
  "atk-s0201a0:2045_8": "āvusoti ettha vaṭṭānugato lokiyabālaputhujjano daṭṭhabbo.",
  "atk-s0201a0:2045_9": "So hi catupārisuddhisīlamattassāpi abhāvato sabbaso aññatra imehi dhammehi.",
  "atk-s0201a0:2045_10": "Tena hīti yena kāraṇena ekacce paṇḍitā upamāya atthaṃ jānanti,",
  "atk-s0201a0:2045_11": "tena kāraṇena upamaṃ te karissāmīti attho.",
  "atk-s0201a0:2046_0": "Sattarathavinītavaṇṇanā",
  "atk-s0201a0:2047_0": "259.",
  "atk-s0201a0:2047_1": "Satta rathavinītānīti vinītaassājāniyayutte satta rathe. Yāvadeva,",
  "atk-s0201a0:2047_2": "cittavisuddhatthāti, āvuso,",
  "atk-s0201a0:2047_3": "ayaṃ sīlavisuddhi nāma, yāvadeva,",
  "atk-s0201a0:2047_4": "cittavisuddhatthā.",
  "atk-s0201a0:2047_5": "Cittavisuddhatthāti nissakkavacanametaṃ.",
  "atk-s0201a0:2047_6": "Ayaṃ panettha attho, yāvadeva,",
  "atk-s0201a0:2047_7": "cittavisuddhisaṅkhātā atthā,",
  "atk-s0201a0:2047_8": "tāva ayaṃ sīlavisuddhi nāma icchitabbā.",
  "atk-s0201a0:2047_9": "Yā pana ayaṃ cittavisuddhi,",
  "atk-s0201a0:2047_10": "esā sīlavisuddhiyā attho,",
  "atk-s0201a0:2047_11": "ayaṃ koṭi,",
  "atk-s0201a0:2047_12": "idaṃ pariyosānaṃ,",
  "atk-s0201a0:2047_13": "cittavisuddhiyaṃ ṭhitassa hi sīlavisuddhikiccaṃ kataṃ nāma hotīti.",
  "atk-s0201a0:2047_14": "Esa nayo sabbapadesu.",
  "atk-s0201a0:2048_0": "Idaṃ panettha opammasaṃsandanaṃ –",
  "atk-s0201a0:2048_1": "rājā pasenadi kosalo viya hi jarāmaraṇabhīruko yogāvacaro daṭṭhabbo.",
  "atk-s0201a0:2048_2": "Sāvatthinagaraṃ viya sakkāyanagaraṃ,",
  "atk-s0201a0:2048_3": "sāketanagaraṃ viya nibbānanagaraṃ,",
  "atk-s0201a0:2048_4": "rañño sākete vaḍḍhiāvahassa sīghaṃ gantvā pāpuṇitabbassa accāyikassa kiccassa uppādakālo viya yogino",
  "atk-s0201a0:2048_5": "anabhisametānaṃ catunnaṃ ariyasaccānaṃ abhisamayakiccassa uppādakālo.",
  "atk-s0201a0:2048_6": "Satta rathavinītāni viya satta visuddhiyo,",
  "atk-s0201a0:2048_7": "paṭhamaṃ rathavinītaṃ āruḷhakālo viya sīlavisuddhiyaṃ ṭhitakālo,",
  "atk-s0201a0:2048_8": "paṭhamarathavinītādīhi dutiyādīni āruḷhakālo viya sīlavisuddhiādīhi cittavisuddhiādīsu ṭhitakālo.",
  "atk-s0201a0:2048_9": "Sattamena rathavinītena sākete antepuradvāre oruyha uparipāsāde ñātimittagaṇaparivutassa surasabhojanaparibhogakālo",
  "atk-s0201a0:2048_10": "viya yogino ñāṇadassanavisuddhiyā sabbakilese khepetvā dhammavarapāsādaṃ āruyha paropaṇṇāsakusaladhammaparivārassa",
  "atk-s0201a0:2048_11": "nibbānārammaṇaṃ phalasamāpattiṃ appetvā nirodhasayane nisinnassa lokuttarasukhānubhavanakālo daṭṭhabbo.",
  "atk-s0201a0:2049_0": "Iti āyasmantaṃ puṇṇaṃ dasakathāvatthulābhiṃ dhammasenāpatisāriputtatthero satta visuddhiyo pucchi.",
  "atk-s0201a0:2049_1": "Āyasmā puṇṇo dasa kathāvatthūni vissajjesi.",
  "atk-s0201a0:2049_2": "Evaṃ pucchanto pana dhammasenāpati kiṃ jānitvā pucchi,",
  "atk-s0201a0:2049_3": "udāhu ajānitvā?",
  "atk-s0201a0:2049_4": "Titthakusalo vā pana hutvā visayasmiṃ pucchi,",
  "atk-s0201a0:2049_5": "udāhu atitthakusalo hutvā avisayasmiṃ?",
  "atk-s0201a0:2049_6": "Puṇṇattheropi ca kiṃ jānitvā vissajjesi,",
  "atk-s0201a0:2049_7": "udāhu ajānitvā?",
  "atk-s0201a0:2049_8": "Titthakusalo vā pana hutvā visayasmiṃ vissajjesi,",
  "atk-s0201a0:2049_9": "udāhu atitthakusalo hutvā avisayeti?",
  "atk-s0201a0:2049_10": "Jānitvā titthakusalo hutvā visaye pucchīti hi vadamāno dhammasenāpatiṃyeva vadeyya.",
  "atk-s0201a0:2049_11": "Jānitvā titthakusalo hutvā visaye vissajjesīti vadamāno puṇṇattheraṃyeva vadeyya.",
  "atk-s0201a0:2049_12": "Yañhi visuddhīsu saṃkhittaṃ,",
  "atk-s0201a0:2049_13": "taṃ kathāvatthūsu vitthiṇṇaṃ.",
  "atk-s0201a0:2049_14": "Yaṃ kathāvatthūsu saṃkhittaṃ,",
  "atk-s0201a0:2049_15": "taṃ visuddhīsu vitthiṇṇaṃ.",
  "atk-s0201a0:2049_16": "Tadaminā nayena veditabbaṃ.",
  "atk-s0201a0:2050_0": "Visuddhīsu hi ekā sīlavisuddhi cattāri kathāvatthūni hutvā āgatā appicchakathā santuṭṭhikathā asaṃsaggakathā,",
  "atk-s0201a0:2050_1": "sīlakathāti.",
  "atk-s0201a0:2050_2": "Ekā cittavisuddhi tīṇi kathāvatthūni hutvā āgatā –",
  "atk-s0201a0:2050_3": "pavivekakathā,",
  "atk-s0201a0:2050_4": "vīriyārambhakathā,",
  "atk-s0201a0:2050_5": "samādhikathāti,",
  "atk-s0201a0:2050_6": "evaṃ tāva yaṃ visuddhīsu saṃkhittaṃ,",
  "atk-s0201a0:2050_7": "taṃ kathāvatthūsu vitthiṇṇaṃ.",
  "atk-s0201a0:2050_8": "Kathāvatthūsu pana ekā paññākathā pañca visuddhiyo hutvā āgatā –",
  "atk-s0201a0:2050_9": "diṭṭhivisuddhi,",
  "atk-s0201a0:2050_10": "kaṅkhāvitaraṇavisuddhi,",
  "atk-s0201a0:2050_11": "maggāmaggañāṇadassanavisuddhi,",
  "atk-s0201a0:2050_12": "paṭipadāñāṇadassanavisuddhi,",
  "atk-s0201a0:2050_13": "ñāṇadassanavisuddhīti,",
  "atk-s0201a0:2050_14": "evaṃ yaṃ kathāvatthūsu saṃkhittaṃ,",
  "atk-s0201a0:2050_15": "taṃ visuddhīsu vitthiṇṇaṃ.",
  "atk-s0201a0:2050_16": "Tasmā sāriputtatthero satta visuddhiyo pucchanto na aññaṃ pucchi,",
  "atk-s0201a0:2050_17": "dasa kathāvatthūniyeva pucchi.",
  "atk-s0201a0:2050_18": "Puṇṇattheropi satta visuddhiyo vissajjento na aññaṃ vissajjesi,",
  "atk-s0201a0:2050_19": "dasa kathāvatthūniyeva vissajjesīti.",
  "atk-s0201a0:2050_20": "Iti ubhopete jānitvā titthakusalā hutvā visayeva pañhaṃ pucchiṃsu ceva vissajjesuṃ cāti veditabbo.",
  "atk-s0201a0:2051_0": "260.",
  "atk-s0201a0:2051_1": "Ko nāmo āyasmāti na thero tassa nāmaṃ na jānāti.",
  "atk-s0201a0:2051_2": "Jānantoyeva pana sammodituṃ labhissāmīti pucchi.",
  "atk-s0201a0:2051_3": "Kathañca panāyasmantanti idaṃ pana thero sammodamāno āha.",
  "atk-s0201a0:2051_4": "Mantāṇiputtoti mantāṇiyā brāhmaṇiyā putto.",
  "atk-s0201a0:2051_5": "Yathā tanti ettha tanti nipātamattaṃ,",
  "atk-s0201a0:2051_6": "yathā sutavatā sāvakena byākātabbā,",
  "atk-s0201a0:2051_7": "evameva byākatāti ayamettha saṅkhepattho.",
  "atk-s0201a0:2051_8": "Anumassa anumassāti dasa kathāvatthūni ogāhetvā anupavisitvā.",
  "atk-s0201a0:2051_9": "Celaṇḍupakenāti ettha celaṃ vuccati vatthaṃ,",
  "atk-s0201a0:2051_10": "aṇḍupakaṃ cumbaṭakaṃ.",
  "atk-s0201a0:2051_11": "Vatthacumbaṭakaṃ sīse katvā āyasmantaṃ tattha nisīdāpetvā pariharantāpi sabrahmacārī dassanāya labheyyuṃ,",
  "atk-s0201a0:2051_12": "evaṃ laddhadassanampi tesaṃ lābhāyevāti aṭṭhānaparikappena abhiṇhadassanassa upāyaṃ dassesi.",
  "atk-s0201a0:2051_13": "Evaṃ apariharantena hi pañhaṃ vā pucchitukāmena dhammaṃ vā sotukāmena “thero kattha ṭhito kattha nisinno”ti pariyesantena caritabbaṃ hoti.",
  "atk-s0201a0:2051_14": "Evaṃ pariharantā pana icchiticchitakkhaṇeyeva sīsato oropetvā mahārahe āsane nisīdāpetvā sakkā honti pañhaṃ vā pucchituṃ dhammaṃ vā sotuṃ.",
  "atk-s0201a0:2051_15": "Iti aṭṭhānaparikappena abhiṇhadassanassa upāyaṃ dassesi.",
  "atk-s0201a0:2052_0": "Sāriputtoti ca pana manti sāriyā brāhmaṇiyā puttoti ca pana evaṃ maṃ sabrahmacārī jānanti.",
  "atk-s0201a0:2052_1": "Satthukappenāti satthusadisena.",
  "atk-s0201a0:2052_2": "Iti ekapadeneva āyasmā puṇṇo sāriputtattheraṃ candamaṇḍalaṃ āhacca ṭhapento viya ukkhipi.",
  "atk-s0201a0:2052_3": "Therassa hi imasmiṃ ṭhāne ekantadhammakathikabhāvo pākaṭo ahosi.",
  "atk-s0201a0:2052_4": "Amaccañhi purohitaṃ mahantoti vadamāno rājasadisoti vadeyya,",
  "atk-s0201a0:2052_5": "goṇaṃ hatthippamāṇoti,",
  "atk-s0201a0:2052_6": "vāpiṃ samuddappamāṇoti,",
  "atk-s0201a0:2052_7": "ālokaṃ candimasūriyālokappamāṇoti,",
  "atk-s0201a0:2052_8": "ito paraṃ etesaṃ mahantabhāvakathā nāma natthi.",
  "atk-s0201a0:2052_9": "Sāvakampi mahāti vadanto satthupaṭibhāgoti vadeyya,",
  "atk-s0201a0:2052_10": "ito paraṃ tassa mahantabhāvakathā nāma natthi.",
  "atk-s0201a0:2052_11": "Iccāyasmā puṇṇo ekapadeneva theraṃ candamaṇḍalaṃ āhacca ṭhapento viya ukkhipi.",
  "atk-s0201a0:2053_0": "Ettakampi no nappaṭibhāseyyāti paṭisambhidāpattassa appaṭibhānaṃ nāma natthi.",
  "atk-s0201a0:2053_1": "Yā panāyaṃ upamā āhaṭā,",
  "atk-s0201a0:2053_2": "taṃ na āhareyyāma,",
  "atk-s0201a0:2053_3": "atthameva katheyyāma.",
  "atk-s0201a0:2053_4": "Upamā hi ajānantānaṃ āharīyatīti ayamettha adhippāyo.",
  "atk-s0201a0:2053_5": "Aṭṭhakathāyaṃ pana idampi paṭikkhipitvā upamā nāma buddhānampi santike āharīyati,",
  "atk-s0201a0:2053_6": "theraṃ panesa apacāyamāno evamāhāti.",
  "atk-s0201a0:2054_0": "Anumassa anumassa pucchitāti dasa kathāvatthūni ogāhetvā ogāhetvā pucchitā.",
  "atk-s0201a0:2054_1": "Kiṃ pana pañhassa pucchanaṃ bhāriyaṃ,",
  "atk-s0201a0:2054_2": "udāhu vissajjananti?",
  "atk-s0201a0:2054_3": "Uggahetvā pucchanaṃ no bhāriyaṃ,",
  "atk-s0201a0:2054_4": "vissajjanaṃ pana bhāriyaṃ.",
  "atk-s0201a0:2054_5": "Sahetukaṃ vā sakāraṇaṃ katvā pucchanampi vissajjanampi bhāriyameva.",
  "atk-s0201a0:2054_6": "Samanumodiṃsūti samacittā hutvā anumodiṃsu.",
  "atk-s0201a0:2054_7": "Iti yathānusandhināva desanā niṭṭhitāti.",
  "atk-s0201a0:2055_0": "Papañcasūdaniyā majjhimanikāyaṭṭhakathāya",
  "atk-s0201a0:2056_0": "Rathavinītasuttavaṇṇanā niṭṭhitā.",
  "atk-s0201a0:2057_0": "5. Nivāpasuttavaṇṇanā",
  "atk-s0201a0:2058_0": "261.",
  "atk-s0201a0:2058_1": "Evaṃ me sutanti nivāpasuttaṃ.",
  "atk-s0201a0:2058_2": "Tattha nevāpikoti yo migānaṃ gahaṇatthāya araññe tiṇabījāni vapati “idaṃ tiṇaṃ khādituṃ āgate mige sukhaṃ gaṇhissāmī”ti.",
  "atk-s0201a0:2058_3": "Nivāpanti vappaṃ.",
  "atk-s0201a0:2058_4": "Nivuttanti vapitaṃ.",
  "atk-s0201a0:2058_5": "Migajātāti migaghaṭā.",
  "atk-s0201a0:2058_6": "Anupakhajjāti anupavisitvā.",
  "atk-s0201a0:2058_7": "Mucchitāti taṇhāmucchanāya mucchitā,",
  "atk-s0201a0:2058_8": "taṇhāya hadayaṃ pavisitvā mucchanākāraṃ pāpitāti attho.",
  "atk-s0201a0:2058_9": "Madaṃ āpajjissantīti mānamadaṃ āpajjissanti.",
  "atk-s0201a0:2058_10": "Pamādanti vissaṭṭhasatibhāvaṃ.",
  "atk-s0201a0:2058_11": "Yathākāmakaraṇīyā bhavissantīti yathā icchissāma,",
  "atk-s0201a0:2058_12": "tathā kātabbā bhavissanti.",
  "atk-s0201a0:2058_13": "Imasmiṃ nivāpeti imasmiṃ nivāpaṭṭhāne.",
  "atk-s0201a0:2058_14": "Ekaṃ kira nivāpatiṇaṃ nāma atthi nidāghabhaddakaṃ,",
  "atk-s0201a0:2058_15": "taṃ yathā yathā nidāgho hoti,",
  "atk-s0201a0:2058_16": "tathā tathā nīvāravanaṃ viya meghamālā viya ca ekagghanaṃ hoti,",
  "atk-s0201a0:2058_17": "taṃ luddakā ekasmiṃ udakaphāsukaṭṭhāne kasitvā vapitvā vatiṃ katvā dvāraṃ yojetvā rakkhanti.",
  "atk-s0201a0:2058_18": "Atha yadā mahānidāghe sabbatiṇāni sukkhāni honti,",
  "atk-s0201a0:2058_19": "jivhātemanamattampi udakaṃ dullabhaṃ hoti,",
  "atk-s0201a0:2058_20": "tadā migajātā sukkhatiṇāni ceva purāṇapaṇṇāni ca khādantā kampamānā viya vicarantā nivāpatiṇassa gandhaṃ",
  "atk-s0201a0:2058_21": "ghāyitvā vadhabandhanādīni agaṇayitvā vatiṃ ajjhottharantā pavisanti.",
  "atk-s0201a0:2058_22": "Tesañhi nivāpatiṇaṃ ativiya piyaṃ hoti manāpaṃ.",
  "atk-s0201a0:2058_23": "Nevāpiko te disvā dve tīṇi divasāni pamatto viya hoti,",
  "atk-s0201a0:2058_24": "dvāraṃ vivaritvā tiṭṭhati.",
  "atk-s0201a0:2058_25": "Antonivāpaṭṭhāne tahiṃ tahiṃ udakaāvāṭakāpi honti,",
  "atk-s0201a0:2058_26": "migā vivaṭadvārena pavisitvā khāditamattakaṃ pivitamattakameva katvā pakkamanti,",
  "atk-s0201a0:2058_27": "punadivase kiñci na karontīti kaṇṇe cālayamānā khāditvā pivitvā ataramānā gacchanti,",
  "atk-s0201a0:2058_28": "punadivase koci kiñci kattā natthīti yāvadatthaṃ khāditvā pivitvā maṇḍalagumbaṃ pavisitvā nipajjanti.",
  "atk-s0201a0:2058_29": "Luddakā tesaṃ pamattabhāvaṃ jānitvā dvāraṃ pidhāya samparivāretvā koṭito paṭṭhāya koṭṭetvā gacchanti,",
  "atk-s0201a0:2058_30": "evaṃ te tasmiṃ nivāpe nevāpikassa yathākāmakaraṇīyā bhavanti.",
  "atk-s0201a0:2059_0": "262. Tatra,",
  "atk-s0201a0:2059_1": "bhikkhaveti,",
  "atk-s0201a0:2059_2": "bhikkhave,",
  "atk-s0201a0:2059_3": "tesu migajātesu.",
  "atk-s0201a0:2059_4": "Paṭhamā migajātāti,",
  "atk-s0201a0:2059_5": "migajātā paṭhamadutiyā nāma natthi.",
  "atk-s0201a0:2059_6": "Bhagavā pana āgatapaṭipāṭivasena kappetvā paṭhamā, dutiyā, tatiyā,",
  "atk-s0201a0:2059_7": "catutthāti nāmaṃ āropetvā dassesi.",
  "atk-s0201a0:2059_8": "Iddhānubhāvāti yathākāmaṃ kattabbabhāvato;",
  "atk-s0201a0:2059_9": "vasībhāvoyeva hi ettha iddhīti ca ānubhāvoti ca adhippeto.",
  "atk-s0201a0:2060_0": "263. Bhayabhogāti bhayena bhogato. Balavīriyanti aparāparaṃ sañcaraṇavāyodhātu, sā parihāyīti attho.",
  "atk-s0201a0:2061_0": "264.",
  "atk-s0201a0:2061_1": "Upanissāya āsayaṃ kappeyyāmāti anto nipajjitvā khādantānampi bhayameva,",
  "atk-s0201a0:2061_2": "bāhirato āgantvā khādantānampi bhayameva,",
  "atk-s0201a0:2061_3": "mayaṃ pana amuṃ nivāpaṭṭhānaṃ nissāya ekamante āsayaṃ kappeyyāmāti cintayiṃsu.",
  "atk-s0201a0:2061_4": "Upanissāya āsayaṃ kappayiṃsūti luddakā nāma na sabbakālaṃ appamattā honti.",
  "atk-s0201a0:2061_5": "Mayaṃ tattha tattha maṇḍalagumbesu ceva vatipādesu ca nipajjitvā etesu mukhadhovanatthaṃ vā āhārakiccakaraṇatthaṃ",
  "atk-s0201a0:2061_6": "vā pakkantesu nivāpavatthuṃ pavisitvā khāditamattaṃ katvā amhākaṃ vasanaṭṭhānaṃ pavisissāmāti nivāpavatthuṃ",
  "atk-s0201a0:2061_7": "upanissāya gahanesu gumbavatipādādīsu āsayaṃ kappayiṃsu.",
  "atk-s0201a0:2061_8": "Bhuñjiṃsūti vuttanayena luddakānaṃ pamādakālaṃ ñatvā sīghaṃ sīghaṃ pavisitvā bhuñjiṃsu.",
  "atk-s0201a0:2061_9": "Ketabinoti sikkhitakerāṭikā.",
  "atk-s0201a0:2061_10": "Iddhimantāti iddhimanto viya.",
  "atk-s0201a0:2061_11": "Parajanāti yakkhā.",
  "atk-s0201a0:2061_12": "Ime na migajātāti.",
  "atk-s0201a0:2061_13": "Āgatiṃ vā gatiṃ vāti iminā nāma ṭhānena āgacchanti,",
  "atk-s0201a0:2061_14": "amutra gacchantīti idaṃ nesaṃ na jānāma.",
  "atk-s0201a0:2061_15": "Daṇḍavākarāhīti daṇḍavākarajālehi.",
  "atk-s0201a0:2061_16": "Samantā sappadesaṃ anuparivāresunti atimāyāvino ete,",
  "atk-s0201a0:2061_17": "na dūraṃ gamissanti,",
  "atk-s0201a0:2061_18": "santikeyeva nipannā bhavissantīti nivāpakkhettassa samantā sappadesaṃ mahantaṃ okāsaṃ anuparivāresuṃ.",
  "atk-s0201a0:2061_19": "Addasaṃsūti evaṃ parivāretvā vākarajālaṃ samantato cāletvā olokentā addasaṃsu.",
  "atk-s0201a0:2061_20": "Yattha teti yasmiṃ ṭhāne te gāhaṃ agamaṃsu,",
  "atk-s0201a0:2061_21": "taṃ ṭhānaṃ addasaṃsūti attho.",
  "atk-s0201a0:2062_0": "265.",
  "atk-s0201a0:2062_1": "Yaṃnūna mayaṃ yattha agatīti te kira evaṃ cintayiṃsu –",
  "atk-s0201a0:2062_2": "“anto nipajjitvā anto khādantānampi bhayameva,",
  "atk-s0201a0:2062_3": "bāhirato āgantvā khādantānampi santike vasitvā khādantānampi bhayameva,",
  "atk-s0201a0:2062_4": "tepi hi vākarajālena parikkhipitvā gahitāyevā”ti,",
  "atk-s0201a0:2062_5": "tena tesaṃ etadahosi –",
  "atk-s0201a0:2062_6": "“yaṃnūna mayaṃ yattha nevāpikassa ca nevāpikaparisāya ca agati avisayo,",
  "atk-s0201a0:2062_7": "tattha tattha seyyaṃ kappeyyāmā”ti.",
  "atk-s0201a0:2062_8": "Aññe ghaṭṭessantīti tato tato dūrataravāsino aññe ghaṭṭessanti.",
  "atk-s0201a0:2062_9": "Te ghaṭṭitā aññeti tepi ghaṭṭitā aññe tato dūrataravāsino ghaṭṭessanti.",
  "atk-s0201a0:2062_10": "Evaṃ imaṃ nivāpaṃ nivuttaṃ sabbaso migajātā parimuccissantīti evaṃ imaṃ amhehi nivuttaṃ nivāpaṃ sabbe",
  "atk-s0201a0:2062_11": "migaghaṭā migasaṅghā vissajjessanti pariccajissanti.",
  "atk-s0201a0:2062_12": "Ajjhupekkheyyāmāti tesaṃ gahaṇe abyāvaṭā bhaveyyāmāti;",
  "atk-s0201a0:2062_13": "yathā tathā āgacchantesu hi taruṇapotako vā mahallako vā dubbalo vā yūthaparihīno vā sakkā honti laddhuṃ,",
  "atk-s0201a0:2062_14": "anāgacchantesu kiñci natthi.",
  "atk-s0201a0:2062_15": "Ajjhupekkhiṃsu kho,",
  "atk-s0201a0:2062_16": "bhikkhaveti evaṃ cintetvā abyāvaṭāva ahesuṃ.",
  "atk-s0201a0:2063_0": "267.",
  "atk-s0201a0:2063_1": "Amuṃ nivāpaṃ nivuttaṃ mārassa amūni ca lokāmisānīti ettha nivāpoti vā lokāmisānīti vā vaṭṭāmisabhūtānaṃ pañcannaṃ kāmaguṇānametaṃ adhivacanaṃ.",
  "atk-s0201a0:2063_2": "Māro na ca bījāni viya kāmaguṇe vapento āhiṇḍati,",
  "atk-s0201a0:2063_3": "kāmaguṇagiddhānaṃ pana upari vasaṃ vatteti,",
  "atk-s0201a0:2063_4": "tasmā kāmaguṇā mārassa nivāpā nāma honti.",
  "atk-s0201a0:2063_5": "Tena vuttaṃ –",
  "atk-s0201a0:2063_6": "“amuṃ nivāpaṃ nivuttaṃ mārassā”ti.",
  "atk-s0201a0:2063_7": "Na parimucciṃsu mārassa iddhānubhāvāti mārassa vasaṃ gatā ahesuṃ,",
  "atk-s0201a0:2063_8": "yathākāmakaraṇīyā.",
  "atk-s0201a0:2063_9": "Ayaṃ saputtabhariyapabbajjāya āgataupamā.",
  "atk-s0201a0:2064_0": "268.",
  "atk-s0201a0:2064_1": "Cetovimutti parihāyīti ettha cetovimutti nāma araññe vasissāmāti uppannaajjhāsayo;",
  "atk-s0201a0:2064_2": "so parihāyīti attho.",
  "atk-s0201a0:2064_3": "Tathūpame ahaṃ ime dutiyeti ayaṃ brāhmaṇadhammikapabbajjāya upamā.",
  "atk-s0201a0:2064_4": "Brāhmaṇā hi aṭṭhacattālīsavassāni komārabrahmacariyaṃ caritvā vaṭṭupacchedabhayena paveṇiṃ ghaṭayissāmāti",
  "atk-s0201a0:2064_5": "dhanaṃ pariyesitvā bhariyaṃ gahetvā agāramajjhe vasantā ekasmiṃ putte jāte “amhākaṃ putto jāto vaṭṭaṃ",
  "atk-s0201a0:2064_6": "na ucchinnaṃ paveṇi ghaṭitā”ti puna nikkhamitvā pabbajanti vā tameva vā sa’kalattavāsaṃ vasanti.",
  "atk-s0201a0:2065_0": "269.",
  "atk-s0201a0:2065_1": "Evañhi te,",
  "atk-s0201a0:2065_2": "bhikkhave,",
  "atk-s0201a0:2065_3": "tatiyāpi samaṇabrāhmaṇā na parimucciṃsūti purimā viya tepi mārassa iddhānubhāvā na mucciṃsu;",
  "atk-s0201a0:2065_4": "yathākāmakaraṇīyāva ahesuṃ.",
  "atk-s0201a0:2065_5": "Kiṃ pana te akaṃsūti?",
  "atk-s0201a0:2065_6": "Gāmanigamarājadhāniyo osaritvā tesu tesu ārāmauyyānaṭṭhānesu assamaṃ māpetvā nivasantā kuladārake hatthiassarathasippādīni",
  "atk-s0201a0:2065_7": "nānappakārāni sippāni sikkhāpesuṃ.",
  "atk-s0201a0:2065_8": "Iti te vākarajālena tatiyā migajātā viya mārassa pāpimato diṭṭhijālena parikkhipitvā yathākāmakaraṇīyā ahesuṃ.",
  "atk-s0201a0:2066_0": "270. Tathūpame ahaṃ ime catuttheti ayaṃ imassa sāsanassa upamā āhaṭā.",
  "atk-s0201a0:2067_0": "271.",
  "atk-s0201a0:2067_1": "Andhamakāsi māranti na mārassa akkhīni bhindi.",
  "atk-s0201a0:2067_2": "Vipassanāpādakajjhānaṃ samāpannassa pana bhikkhuno imaṃ nāma ārammaṇaṃ nissāya cittaṃ vattatīti māro passituṃ na sakkoti.",
  "atk-s0201a0:2067_3": "Tena vuttaṃ –",
  "atk-s0201a0:2067_4": "“andhamakāsi māra”nti.",
  "atk-s0201a0:2067_5": "Apadaṃ vadhitvā māracakkhunti teneva pariyāyena yathā mārassa cakkhu apadaṃ hoti nippadaṃ,",
  "atk-s0201a0:2067_6": "appatiṭṭhaṃ,",
  "atk-s0201a0:2067_7": "nirārammaṇaṃ,",
  "atk-s0201a0:2067_8": "evaṃ vadhitvāti attho.",
  "atk-s0201a0:2067_9": "Adassanaṃ gato pāpimatoti teneva pariyāyena mārassa pāpimato adassanaṃ gato.",
  "atk-s0201a0:2067_10": "Na hi so attano maṃsacakkhunā tassa vipassanāpādakajjhānaṃ samāpannassa bhikkhuno ñāṇasarīraṃ daṭṭhuṃ sakkoti.",
  "atk-s0201a0:2067_11": "Paññāya cassa disvā āsavā parikkhīṇā hontīti maggapaññāya cattāri ariyasaccāni disvā cattāro āsavā parikkhīṇā honti.",
  "atk-s0201a0:2067_12": "Tiṇṇo loke visattikanti loke sattavisattabhāvena visattikāti evaṃ saṅkhaṃ gataṃ.",
  "atk-s0201a0:2067_13": "Atha vā “visattikāti kenaṭṭhena visattikā?",
  "atk-s0201a0:2067_14": "Visatāti visattikā visaṭāti visattikā,",
  "atk-s0201a0:2067_15": "vipulāti visattikā,",
  "atk-s0201a0:2067_16": "visālāti visattikā,",
  "atk-s0201a0:2067_17": "visamāti visattikā,",
  "atk-s0201a0:2067_18": "visakkatīti visattikā,",
  "atk-s0201a0:2067_19": "visaṃ haratīti visattikā,",
  "atk-s0201a0:2067_20": "visaṃvādikāti visattikā,",
  "atk-s0201a0:2067_21": "visamūlāti visattikā,",
  "atk-s0201a0:2067_22": "visaphalāti visattikā,",
  "atk-s0201a0:2067_23": "visaparibhogāti visattikā,",
  "atk-s0201a0:2067_24": "visālā vā pana sā taṇhā rūpe sadde gandhe rase phoṭṭhabbe”ti visattikā.",
  "atk-s0201a0:2067_25": "Evaṃ visattikāti saṅkhaṃ gataṃ taṇhaṃ tiṇṇo nittiṇṇo uttiṇṇo.",
  "atk-s0201a0:2067_26": "Tena vuccati –",
  "atk-s0201a0:2067_27": "“tiṇṇo loke visattika”nti.",
  "atk-s0201a0:2068_0": "Papañcasūdaniyā majjhimanikāyaṭṭhakathāya",
  "atk-s0201a0:2069_0": "Nivāpasuttavaṇṇanā niṭṭhitā.",
  "atk-s0201a0:2070_0": "6. Pāsarāsisuttavaṇṇanā",
  "atk-s0201a0:2071_0": "272.",
  "atk-s0201a0:2071_1": "Evaṃ me sutanti pāsarāsisuttaṃ.",
  "atk-s0201a0:2071_2": "Tattha sādhu mayaṃ,",
  "atk-s0201a0:2071_3": "āvusoti āyācantā bhaṇanti.",
  "atk-s0201a0:2071_4": "Ete kira pañcasatā bhikkhū janapadavāsino “dasabalaṃ passissāmā”ti sāvatthiṃ anuppattā.",
  "atk-s0201a0:2071_5": "Satthudassanaṃ pana etehi laddhaṃ,",
  "atk-s0201a0:2071_6": "dhammiṃ kathaṃ na tāva suṇanti.",
  "atk-s0201a0:2071_7": "Te satthugāravena “amhākaṃ, bhante,",
  "atk-s0201a0:2071_8": "dhammakathaṃ kathethā”ti vattuṃ na sakkonti.",
  "atk-s0201a0:2071_9": "Buddhā hi garū honti,",
  "atk-s0201a0:2071_10": "ekacāriko sīho migarājā viya,",
  "atk-s0201a0:2071_11": "pabhinnakuñjaro viya,",
  "atk-s0201a0:2071_12": "phaṇakataāsīviso viya,",
  "atk-s0201a0:2071_13": "mahāaggikkhandho viya ca durāsadā vuttampi cetaṃ –",
  "atk-s0201a0:2072_0": "“Āsīviso yathā ghoro, migarājāva kesarī;",
  "atk-s0201a0:2073_0": "Nāgova kuñjaro dantī, evaṃ buddhā durāsadā”ti.",
  "atk-s0201a0:2074_0": "Evaṃ durāsadaṃ satthāraṃ te bhikkhū sayaṃ yācituṃ asakkontā āyasmantaṃ ānandaṃ yācamānā “sādhu mayaṃ,",
  "atk-s0201a0:2074_1": "āvuso”ti āhaṃsu.",
  "atk-s0201a0:2075_0": "Appeva nāmāti api nāma labheyyātha.",
  "atk-s0201a0:2075_1": "Kasmā pana thero te bhikkhū “rammakassa brāhmaṇassa assamaṃ upasaṅkameyyāthā”ti āha?",
  "atk-s0201a0:2075_2": "Pākaṭakiriyatāya.",
  "atk-s0201a0:2075_3": "Dasabalassa hi kiriyā therassa pākaṭā hoti;",
  "atk-s0201a0:2075_4": "jānāti thero,",
  "atk-s0201a0:2075_5": "“ajja satthā jetavane vasitvā pubbārāme divāvihāraṃ karissati;",
  "atk-s0201a0:2075_6": "ajja pubbārāme vasitvā jetavane divāvihāraṃ karissati;",
  "atk-s0201a0:2075_7": "ajja ekakova piṇḍāya pavisissati;",
  "atk-s0201a0:2075_8": "ajja bhikkhusaṅghaparivuto imasmiṃ kāle janapadacārikaṃ nikkhamissatī”ti.",
  "atk-s0201a0:2075_9": "Kiṃ panassa evaṃ jānanatthaṃ cetopariyañāṇaṃ atthīti? Natthi.",
  "atk-s0201a0:2075_10": "Anumānabuddhiyā pana katakiriyāya nayaggāhena jānāti.",
  "atk-s0201a0:2075_11": "Yañhi divasaṃ bhagavā jetavane vasitvā pubbārāme divāvihāraṃ kātukāmo hoti,",
  "atk-s0201a0:2075_12": "tadā senāsanaparikkhārabhaṇḍānaṃ paṭisāmanākāraṃ dasseti,",
  "atk-s0201a0:2075_13": "thero sammajjanisaṅkārachaḍḍanakādīni paṭisāmeti.",
  "atk-s0201a0:2075_14": "Pubbārāme vasitvā jetavanaṃ divāvihārāya āgamanakālepi eseva nayo.",
  "atk-s0201a0:2076_0": "Yadā pana ekako piṇḍāya pavisitukāmo hoti,",
  "atk-s0201a0:2076_1": "tadā pātova sarīrapaṭijagganaṃ katvā gandhakuṭiṃ pavisitvā dvāraṃ pidhāya phalasamāpattiṃ appetvā nisīdati.",
  "atk-s0201a0:2076_2": "Thero “ajja bhagavā bodhaneyyabandhavaṃ disvā nisinno”ti tāya saññāya ñatvā “ajja, āvuso,",
  "atk-s0201a0:2076_3": "bhagavā ekako pavisitukāmo,",
  "atk-s0201a0:2076_4": "tumhe bhikkhācārasajjā hothā”ti bhikkhūnaṃ saññaṃ deti.",
  "atk-s0201a0:2076_5": "Yadā pana bhikkhusaṅghaparivāro pavisitukāmo hoti,",
  "atk-s0201a0:2076_6": "tadā gandhakuṭidvāraṃ upaḍḍhapidahitaṃ katvā phalasamāpattiṃ appetvā nisīdati,",
  "atk-s0201a0:2076_7": "thero tāya saññāya ñatvā pattacīvaraggahaṇatthāya bhikkhūnaṃ saññaṃ deti.",
  "atk-s0201a0:2076_8": "Yadā janapadacārikaṃ nikkhamitukāmo hoti,",
  "atk-s0201a0:2076_9": "tadā ekaṃ dve ālope atirekaṃ bhuñjati,",
  "atk-s0201a0:2076_10": "sabbakālaṃ caṅkamanañcāruyha aparāparaṃ caṅkamati,",
  "atk-s0201a0:2076_11": "thero tāya saññāya ñatvā “bhagavā, āvuso,",
  "atk-s0201a0:2076_12": "janapadacārikaṃ caritukāmo,",
  "atk-s0201a0:2076_13": "tumhākaṃ kattabbaṃ karothā”ti bhikkhūnaṃ saññaṃ deti.",
  "atk-s0201a0:2077_0": "Bhagavā paṭhamabodhiyaṃ vīsati vassāni anibaddhavāso ahosi,",
  "atk-s0201a0:2077_1": "pacchā pañcavīsati vassāni abbokiṇṇaṃ sāvatthiṃyeva upanissāya vasanto ekadivase dve ṭhānāni paribhuñjati.",
  "atk-s0201a0:2077_2": "Jetavane rattiṃ vasitvā punadivase bhikkhusaṅghaparivuto dakkhiṇadvārena sāvatthiṃ piṇḍāya pavisitvā",
  "atk-s0201a0:2077_3": "pācīnadvārena nikkhamitvā pubbārāme divāvihāraṃ karoti.",
  "atk-s0201a0:2077_4": "Pubbārāme rattiṃ vasitvā punadivase pācīnadvārena sāvatthiṃ piṇḍāya pavisitvā dakkhiṇadvārena nikkhamitvā jetavane divāvihāraṃ karoti. Kasmā?",
  "atk-s0201a0:2077_5": "Dvinnaṃ kulānaṃ anukampāya.",
  "atk-s0201a0:2077_6": "Manussattabhāve ṭhitena hi anāthapiṇḍikena viya aññena kenaci,",
  "atk-s0201a0:2077_7": "mātugāmattabhāve ṭhitāya ca visākhāya viya aññāya itthiyā tathāgataṃ uddissa dhanapariccāgo kato nāma natthi,",
  "atk-s0201a0:2077_8": "tasmā bhagavā tesaṃ anukampāya ekadivase imāni dve ṭhānāni paribhuñjati.",
  "atk-s0201a0:2077_9": "Tasmiṃ pana divase jetavane vasi,",
  "atk-s0201a0:2077_10": "tasmā thero –",
  "atk-s0201a0:2077_11": "“ajja bhagavā sāvatthiyaṃ piṇḍāya caritvā sāyanhakāle gattāni parisiñcanatthāya pubbakoṭṭhakaṃ gamissati;",
  "atk-s0201a0:2077_12": "athāhaṃ gattāni parisiñcitvā ṭhitaṃ bhagavantaṃ yācitvā rammakassa brāhmaṇassa assamaṃ gahetvā gamissāmi.",
  "atk-s0201a0:2077_13": "Evamime bhikkhū bhagavato sammukhā labhissanti dhammakathaṃ savanāyā”ti cintetvā te bhikkhū evamāha.",
  "atk-s0201a0:2078_0": "Migāramātupāsādoti visākhāya pāsādo.",
  "atk-s0201a0:2078_1": "Sā hi migārena seṭṭhinā mātuṭṭhāne ṭhapitattā migāramātāti vuccati.",
  "atk-s0201a0:2078_2": "Paṭisallānā vuṭṭhitoti tasmiṃ kira pāsāde dvinnaṃ mahāsāvakānaṃ sirigabbhānaṃ majjhe bhagavato sirigabbho ahosi.",
  "atk-s0201a0:2078_3": "Thero dvāraṃ vivaritvā antogabbhaṃ sammajjitvā mālākacavaraṃ nīharitvā mañcapīṭhaṃ paññapetvā satthu saññaṃ adāsi.",
  "atk-s0201a0:2078_4": "Satthā sirigabbhaṃ pavisitvā dakkhiṇena passena sato sampajāno sīhaseyyaṃ upagamma darathaṃ paṭippassambhetvā",
  "atk-s0201a0:2078_5": "uṭṭhāya phalasamāpattiṃ appetvā nisīditvā sāyanhasamaye tato vuṭṭhāsi.",
  "atk-s0201a0:2078_6": "Taṃ sandhāya vuttaṃ “paṭisallānā vuṭṭhito”ti.",
  "atk-s0201a0:2079_0": "Parisiñcitunti yo hi cuṇṇamattikādīhi gattāni ubbaṭṭento mallakamuṭṭhādīhi vā ghaṃsanto nhāyati,",
  "atk-s0201a0:2079_1": "so nhāyatīti vuccati.",
  "atk-s0201a0:2079_2": "Yo tathā akatvā pakatiyāva nhāyati,",
  "atk-s0201a0:2079_3": "so parisiñcatīti vuccati.",
  "atk-s0201a0:2079_4": "Bhagavatopi sarīre tathā haritabbaṃ rajojallaṃ nāma na upalimpati,",
  "atk-s0201a0:2079_5": "utuggahaṇatthaṃ pana bhagavā kevalaṃ udakaṃ otarati. Tenāha –",
  "atk-s0201a0:2079_6": "“gattāni parisiñcitu”nti.",
  "atk-s0201a0:2079_7": "Pubbakoṭṭhakoti pācīnakoṭṭhako.",
  "atk-s0201a0:2080_0": "Sāvatthiyaṃ kira vihāro kadāci mahā hoti kadāci khuddako.",
  "atk-s0201a0:2080_1": "Tathā hi so vipassissa bhagavato kāle yojaniko ahosi,",
  "atk-s0201a0:2080_2": "sikhissa tigāvuto,",
  "atk-s0201a0:2080_3": "vessabhussa aḍḍhayojaniko,",
  "atk-s0201a0:2080_4": "kakusandhassa gāvutappamāṇo,",
  "atk-s0201a0:2080_5": "koṇāgamanassa aḍḍhagāvutappamāṇo,",
  "atk-s0201a0:2080_6": "kassapassa vīsatiusabhappamāṇo,",
  "atk-s0201a0:2080_7": "amhākaṃ bhagavato kāle aṭṭhakarīsappamāṇo jāto.",
  "atk-s0201a0:2080_8": "Tampi nagaraṃ tassa vihārassa kadāci pācīnato hoti,",
  "atk-s0201a0:2080_9": "kadāci dakkhiṇato,",
  "atk-s0201a0:2080_10": "kadāci pacchimato,",
  "atk-s0201a0:2080_11": "kadāci uttarato.",
  "atk-s0201a0:2080_12": "Jetavane gandhakuṭiyaṃ pana catunnaṃ mañcapādānaṃ patiṭṭhitaṭṭhānaṃ acalameva.",
  "atk-s0201a0:2081_0": "Cattāri hi acalacetiyaṭṭhānāni nāma mahābodhipallaṅkaṭṭhānaṃ isipatane dhammacakkappavattanaṭṭhānaṃ saṅkassanagaradvāre",
  "atk-s0201a0:2081_1": "devorohaṇakāle sopānassa patiṭṭhaṭṭhānaṃ mañcapādaṭṭhānanti.",
  "atk-s0201a0:2081_2": "Ayaṃ pana pubbakoṭṭhako kassapadasabalassa vīsatiusabhavihārakāle pācīnadvāre koṭṭhako ahosi.",
  "atk-s0201a0:2081_3": "So idānipi pubbakoṭṭhakotveva paññāyati.",
  "atk-s0201a0:2081_4": "Kassapadasabalassa kāle aciravatī nagaraṃ parikkhipitvā sandamānā pubbakoṭṭhakaṃ patvā udakena bhinditvā",
  "atk-s0201a0:2081_5": "mahantaṃ udakarahadaṃ māpesi samatitthaṃ anupubbagambhīraṃ.",
  "atk-s0201a0:2081_6": "Tattha ekaṃ rañño nhānatitthaṃ,",
  "atk-s0201a0:2081_7": "ekaṃ nāgarānaṃ,",
  "atk-s0201a0:2081_8": "ekaṃ bhikkhusaṅghassa,",
  "atk-s0201a0:2081_9": "ekaṃ buddhānanti evaṃ pāṭiyekkāni nhānatitthāni honti ramaṇīyāni vippakiṇṇarajatapaṭṭasadisavālikāni.",
  "atk-s0201a0:2081_10": "Iti bhagavā āyasmatā ānandena saddhiṃ yena ayaṃ evarūpo pubbakoṭṭhako tenupasaṅkami gattāni parisiñcituṃ.",
  "atk-s0201a0:2081_11": "Athāyasmā ānando udakasāṭikaṃ upanesi.",
  "atk-s0201a0:2081_12": "Bhagavā rattadupaṭṭaṃ apanetvā udakasāṭikaṃ nivāsesi.",
  "atk-s0201a0:2081_13": "Thero dupaṭṭena saddhiṃ mahācīvaraṃ attano hatthagatamakāsi.",
  "atk-s0201a0:2081_14": "Bhagavā udakaṃ otari.",
  "atk-s0201a0:2081_15": "Sahotaraṇenevassa udake macchakacchapā sabbe suvaṇṇavaṇṇā ahesuṃ.",
  "atk-s0201a0:2081_16": "Yantanālikāhi suvaṇṇarasadhārānisiñcamānakālo viya suvaṇṇapaṭapasāraṇakālo viya ca ahosi.",
  "atk-s0201a0:2081_17": "Atha bhagavato nhānavattaṃ dassetvā nhatvā paccuttiṇṇassa thero rattadupaṭṭaṃ upanesi.",
  "atk-s0201a0:2081_18": "Bhagavā taṃ nivāsetvā vijjulatāsadisaṃ kāyabandhanaṃ bandhitvā mahācīvaraṃ antantena saṃharitvā padumagabbhasadisaṃ",
  "atk-s0201a0:2081_19": "katvā upanītaṃ dvīsu kaṇṇesu gahetvā aṭṭhāsi.",
  "atk-s0201a0:2081_20": "Tena vuttaṃ –",
  "atk-s0201a0:2081_21": "“pubbakoṭṭhake gattāni parisiñcitvā paccuttaritvā ekacīvaro aṭṭhāsī”ti.",
  "atk-s0201a0:2082_0": "Evaṃ ṭhitassa pana bhagavato sarīraṃ vikasitakamaluppalasaraṃ sabbapāliphullaṃ pāricchattakaṃ tārāmarīcivikasitaṃ",
  "atk-s0201a0:2082_1": "ca gaganatalaṃ siriyā avahasamānaṃ viya virocittha.",
  "atk-s0201a0:2082_2": "Byāmappabhāparikkhepavilāsinī cassa dvattiṃsavaralakkhaṇamālā ganthetvā ṭhapitā dvattiṃsacandamālā viya,",
  "atk-s0201a0:2082_3": "dvattiṃsasūriyamālā viya,",
  "atk-s0201a0:2082_4": "paṭipāṭiyā ṭhapitā dvattiṃsacakkavatti dvattiṃsadevarājā dvattiṃsamahābrahmāno viya ca ativiya virocittha,",
  "atk-s0201a0:2082_5": "vaṇṇabhūmināmesā.",
  "atk-s0201a0:2082_6": "Evarūpesu ṭhānesu buddhānaṃ sarīravaṇṇaṃ vā guṇavaṇṇaṃ vā cuṇṇiyapadehi vā gāthāhi vā atthañca upamāyo",
  "atk-s0201a0:2082_7": "ca kāraṇāni ca āharitvā paṭibalena dhammakathikena pūretvā kathetuṃ vaṭṭatīti evarūpesu ṭhānesu dhammakathikassa",
  "atk-s0201a0:2082_8": "thāmo veditabbo.",
  "atk-s0201a0:2083_0": "273.",
  "atk-s0201a0:2083_1": "Gattāni pubbāpayamānoti pakatibhāvaṃ gamayamāno nirudakāni kurumāno,",
  "atk-s0201a0:2083_2": "sukkhāpayamānoti attho.",
  "atk-s0201a0:2083_3": "Sodakena gattena cīvaraṃ pārupantassa hi cīvare kaṇṇikā uṭṭhahanti,",
  "atk-s0201a0:2083_4": "parikkhārabhaṇḍaṃ dussati.",
  "atk-s0201a0:2083_5": "Buddhānaṃ pana sarīre rajojallaṃ na upalimpati;",
  "atk-s0201a0:2083_6": "padumapatte pakkhittaudakabindu viya udakaṃ vinivattetvā gacchati,",
  "atk-s0201a0:2083_7": "evaṃ santepi sikkhāgāravatāya bhagavā,",
  "atk-s0201a0:2083_8": "“pabbajitavattaṃ nāmeta”nti mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi.",
  "atk-s0201a0:2083_9": "Tasmiṃ khaṇe thero cintesi –",
  "atk-s0201a0:2083_10": "“bhagavā mahācīvaraṃ pārupitvā migāramātupāsādaṃ ārabbha gamanābhihārato paṭṭhāya dunnivattiyo bhavissati;",
  "atk-s0201a0:2083_11": "buddhānañhi adhippāyakopanaṃ nāma ekacārikasīhassa gahaṇatthaṃ hatthappasāraṇaṃ viya;",
  "atk-s0201a0:2083_12": "pabhinnavaravāraṇassa soṇḍāya parāmasanaṃ viya;",
  "atk-s0201a0:2083_13": "uggatejassa āsīvisassa gīvāya gahaṇaṃ viya ca bhāriyaṃ hoti.",
  "atk-s0201a0:2083_14": "Idheva rammakassa brāhmaṇassa assamassa vaṇṇaṃ kathetvā tattha gamanatthāya bhagavantaṃ yācissāmī”ti.",
  "atk-s0201a0:2083_15": "So tathā akāsi.",
  "atk-s0201a0:2083_16": "Tena vuttaṃ –",
  "atk-s0201a0:2083_17": "“atha kho āyasmā ānando…pe…",
  "atk-s0201a0:2083_18": "anukampaṃ upādāyā”ti.",
  "atk-s0201a0:2084_0": "Tattha anukampaṃ upādāyāti bhagavato sammukhā dhammiṃ kathaṃ sossāmāti taṃ assamaṃ gatānaṃ pañcannaṃ bhikkhusatānaṃ anukampaṃ paṭicca,",
  "atk-s0201a0:2084_1": "tesu kāruññaṃ katvāti attho.",
  "atk-s0201a0:2084_2": "Dhammiyā kathāyāti dasasu pāramitāsu aññatarāya pāramiyā ceva mahābhinikkhamanassa ca vaṇṇaṃ kathayamānā sannisinnā honti.",
  "atk-s0201a0:2084_3": "Āgamayamānoti olokayamāno.",
  "atk-s0201a0:2084_4": "Ahaṃ buddhoti sahasā appavisitvā yāva sā kathā niṭṭhāti,",
  "atk-s0201a0:2084_5": "tāva aṭṭhāsīti attho.",
  "atk-s0201a0:2084_6": "Aggaḷaṃ ākoṭesīti agganakhena kavāṭe saññaṃ adāsi.",
  "atk-s0201a0:2084_7": "Vivariṃsūti sotaṃ odahitvāva nisinnattā taṅkhaṇaṃyeva āgantvā vivariṃsu.",
  "atk-s0201a0:2085_0": "Paññatte āsaneti buddhakāle kira yattha yattha ekopi bhikkhu viharati,",
  "atk-s0201a0:2085_1": "sabbattha buddhāsanaṃ paññattameva hoti. Kasmā?",
  "atk-s0201a0:2085_2": "Bhagavā kira attano santike kammaṭṭhānaṃ gahetvā phāsukaṭṭhāne viharante manasi karoti “asuko mayhaṃ santike kammaṭṭhānaṃ gahetvā gato,",
  "atk-s0201a0:2085_3": "sakkhissati nu kho visesaṃ nibbattetuṃ no vā”ti.",
  "atk-s0201a0:2085_4": "Atha naṃ passati kammaṭṭhānaṃ vissajjetvā akusalavitakke vitakkayamānaṃ,",
  "atk-s0201a0:2085_5": "tato “kathañhi nāma mādisassa satthu santike kammaṭṭhānaṃ gahetvā viharantaṃ imaṃ kulaputtaṃ akusalavitakkā",
  "atk-s0201a0:2085_6": "abhibhavitvā anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā taṃ",
  "atk-s0201a0:2085_7": "kulaputtaṃ ovaditvā ākāsaṃ uppatitvā puna attano vasanaṭṭhānameva gacchati.",
  "atk-s0201a0:2085_8": "Athevaṃ ovadiyamānā te bhikkhū cintayiṃsu –",
  "atk-s0201a0:2085_9": "“satthā amhākaṃ manaṃ jānitvā āgantvā amhākaṃ samīpe ṭhitaṃyeva attānaṃ dasseti;",
  "atk-s0201a0:2085_10": "tasmiṃ khaṇe, ‘bhante,",
  "atk-s0201a0:2085_11": "idha nisīdatha,",
  "atk-s0201a0:2085_12": "idha nisīdathā’ti āsanapariyesanaṃ nāma bhāro”ti.",
  "atk-s0201a0:2085_13": "Te āsanaṃ paññapetvāva viharanti.",
  "atk-s0201a0:2085_14": "Yassa pīṭhaṃ atthi,",
  "atk-s0201a0:2085_15": "so taṃ paññapeti.",
  "atk-s0201a0:2085_16": "Yassa natthi,",
  "atk-s0201a0:2085_17": "so mañcaṃ vā phalakaṃ vā kaṭṭhaṃ vā pāsāṇaṃ vā vālikapuñjaṃ vā paññapeti.",
  "atk-s0201a0:2085_18": "Taṃ alabhamānā purāṇapaṇṇānipi saṅkaḍḍhitvā tattha paṃsukūlaṃ pattharitvā ṭhapenti.",
  "atk-s0201a0:2085_19": "Idha pana pakatipaññattameva āsanaṃ ahosi,",
  "atk-s0201a0:2085_20": "taṃ sandhāya vuttaṃ –",
  "atk-s0201a0:2085_21": "“paññatte āsane nisīdī”ti.",
  "atk-s0201a0:2086_0": "Kāya nutthāti katamāya nu kathāya sannisinnā bhavathāti attho.",
  "atk-s0201a0:2086_1": "“Kāya netthā”tipi pāḷi,",
  "atk-s0201a0:2086_2": "tassā katamāya nu etthāti attho.",
  "atk-s0201a0:2086_3": "“Kāya notthā”tipi pāḷi,",
  "atk-s0201a0:2086_4": "tassāpi purimoyeva attho.",
  "atk-s0201a0:2086_5": "Antarā kathāti kammaṭṭhānamanasikārauddesaparipucchādīnaṃ antarā aññā ekā kathā.",
  "atk-s0201a0:2086_6": "Vippakatāti mama āgamanapaccayā apariniṭṭhitā sikhaṃ appattā.",
  "atk-s0201a0:2086_7": "Atha bhagavā anuppattoti atha etasmiṃ kāle bhagavā āgato.",
  "atk-s0201a0:2086_8": "Dhammī vā kathāti dasakathāvatthunissitā vā dhammī kathā.",
  "atk-s0201a0:2086_9": "Ariyo vā tuṇhībhāvoti ettha pana dutiyajjhānampi ariyo tuṇhībhāvo mūlakammaṭṭhānampi.",
  "atk-s0201a0:2086_10": "Tasmā taṃ jhānaṃ appetvā nisinnopi,",
  "atk-s0201a0:2086_11": "mūlakammaṭṭhānaṃ gahetvā nisinnopi bhikkhu ariyena tuṇhībhāvena nisinnoti veditabbo.",
  "atk-s0201a0:2087_0": "274. Dvemā,",
  "atk-s0201a0:2087_1": "bhikkhave,",
  "atk-s0201a0:2087_2": "pariyesanāti ko anusandhi?",
  "atk-s0201a0:2087_3": "Te bhikkhū sammukhā dhammiṃ kathaṃ sossāmāti therassa bhāraṃ akaṃsu,",
  "atk-s0201a0:2087_4": "thero tesaṃ assamagamanamakāsi.",
  "atk-s0201a0:2087_5": "Te tattha nisīditvā atiracchānakathikā hutvā dhammiyā kathāya nisīdiṃsu.",
  "atk-s0201a0:2087_6": "Atha bhagavā “ayaṃ tumhākaṃ pariyesanā ariyapariyesanā nāmā”ti dassetuṃ imaṃ desanaṃ ārabhi.",
  "atk-s0201a0:2087_7": "Tattha katamā ca,",
  "atk-s0201a0:2087_8": "bhikkhave,",
  "atk-s0201a0:2087_9": "anariyapariyesanāti ettha yathā maggakusalo puriso paṭhamaṃ vajjetabbaṃ apāyamaggaṃ dassento “vāmaṃ muñcitvā dakkhiṇaṃ gaṇhā”ti vadati.",
  "atk-s0201a0:2087_10": "Evaṃ bhagavā desanākusalatāya paṭhamaṃ vajjetabbaṃ anariyapariyesanaṃ ācikkhitvā pacchā itaraṃ ācikkhissāmīti uddesānukkamaṃ bhinditvā evamāha.",
  "atk-s0201a0:2087_11": "Jātidhammoti jāyanasabhāvo.",
  "atk-s0201a0:2087_12": "Jarādhammoti jīraṇasabhāvo.",
  "atk-s0201a0:2087_13": "Byādhidhammoti byādhisabhāvo.",
  "atk-s0201a0:2087_14": "Maraṇadhammoti maraṇasabhāvo.",
  "atk-s0201a0:2087_15": "Sokadhammoti socanakasabhāvo.",
  "atk-s0201a0:2087_16": "Saṃkilesadhammoti saṃkilissanasabhāvo.",
  "atk-s0201a0:2088_0": "Puttabhariyanti puttā ca bhariyā ca.",
  "atk-s0201a0:2088_1": "Esa nayo sabbattha.",
  "atk-s0201a0:2088_2": "Jātarūparajatanti ettha pana jātarūpanti suvaṇṇaṃ.",
  "atk-s0201a0:2088_3": "Rajatanti yaṃkiñci vohārūpagaṃ lohamāsakādi.",
  "atk-s0201a0:2088_4": "Jātidhammā hete,",
  "atk-s0201a0:2088_5": "bhikkhave,",
  "atk-s0201a0:2088_6": "upadhayoti ete pañcakāmaguṇūpadhayo nāma honti,",
  "atk-s0201a0:2088_7": "te sabbepi jātidhammāti dasseti.",
  "atk-s0201a0:2088_8": "Byādhidhammavārādīsu jātarūparajataṃ na gahitaṃ,",
  "atk-s0201a0:2088_9": "na hetassa sīsarogādayo byādhayo nāma honti,",
  "atk-s0201a0:2088_10": "na sattānaṃ viya cutisaṅkhātaṃ maraṇaṃ,",
  "atk-s0201a0:2088_11": "na soko uppajjati.",
  "atk-s0201a0:2088_12": "Ayādīhi pana saṃkilesehi saṃkilissatīti saṃkilesadhammavāre gahitaṃ.",
  "atk-s0201a0:2088_13": "Tathā utusamuṭṭhānattā jātidhammavāre.",
  "atk-s0201a0:2088_14": "Malaṃ gahetvā jīraṇato jarādhammavāre ca.",
  "atk-s0201a0:2089_0": "275. Ayaṃ,",
  "atk-s0201a0:2089_1": "bhikkhave,",
  "atk-s0201a0:2089_2": "ariyā pariyesanāti,",
  "atk-s0201a0:2089_3": "bhikkhave,",
  "atk-s0201a0:2089_4": "ayaṃ niddosatāyapi ariyehi pariyesitabbatāyapi ariyapariyesanāti veditabbā.",
  "atk-s0201a0:2090_0": "276.",
  "atk-s0201a0:2090_1": "Ahampi sudaṃ,",
  "atk-s0201a0:2090_2": "bhikkhaveti kasmā ārabhi?",
  "atk-s0201a0:2090_3": "Mūlato paṭṭhāya mahābhinikkhamanaṃ dassetuṃ.",
  "atk-s0201a0:2090_4": "Evaṃ kirassa ahosi –",
  "atk-s0201a0:2090_5": "“bhikkhave,",
  "atk-s0201a0:2090_6": "ahampi pubbe anariyapariyesanaṃ pariyesiṃ.",
  "atk-s0201a0:2090_7": "Svāhaṃ taṃ pahāya ariyapariyesanaṃ pariyesitvā sabbaññutaṃ patto.",
  "atk-s0201a0:2090_8": "Pañcavaggiyāpi anariyapariyesanaṃ pariyesiṃsu.",
  "atk-s0201a0:2090_9": "Te taṃ pahāya ariyapariyesanaṃ pariyesitvā khīṇāsavabhūmiṃ pattā.",
  "atk-s0201a0:2090_10": "Tumhepi mama ceva pañcavaggiyānañca maggaṃ āruḷhā.",
  "atk-s0201a0:2090_11": "Ariyapariyesanā tumhākaṃ pariyesanā”ti mūlato paṭṭhāya attano mahābhinikkhamanaṃ dassetuṃ imaṃ desanaṃ ārabhi.",
  "atk-s0201a0:2091_0": "277.",
  "atk-s0201a0:2091_1": "Tattha daharova samānoti taruṇova samāno.",
  "atk-s0201a0:2091_2": "Susukāḷakesoti suṭṭhu kāḷakeso,",
  "atk-s0201a0:2091_3": "añjanavaṇṇakesova hutvāti attho.",
  "atk-s0201a0:2091_4": "Bhadrenāti bhaddakena.",
  "atk-s0201a0:2091_5": "Paṭhamena vayasāti tiṇṇaṃ vayānaṃ paṭhamavayena.",
  "atk-s0201a0:2091_6": "Akāmakānanti anicchamānānaṃ,",
  "atk-s0201a0:2091_7": "anādaratthe sāmivacanaṃ.",
  "atk-s0201a0:2091_8": "Assūni mukhe etesanti assumukhā;",
  "atk-s0201a0:2091_9": "tesaṃ assumukhānaṃ,",
  "atk-s0201a0:2091_10": "assukilinnamukhānanti attho.",
  "atk-s0201a0:2091_11": "Rudantānanti kanditvā rodamānānaṃ.",
  "atk-s0201a0:2091_12": "Kiṃ kusalagavesīti kiṃ kusalanti gavesamāno.",
  "atk-s0201a0:2091_13": "Anuttaraṃ santivarapadanti uttamaṃ santisaṅkhātaṃ varapadaṃ,",
  "atk-s0201a0:2091_14": "nibbānaṃ pariyesamānoti attho.",
  "atk-s0201a0:2091_15": "Yena āḷāro kālāmoti ettha āḷāroti tassa nāmaṃ,",
  "atk-s0201a0:2091_16": "dīghapiṅgalo kireso.",
  "atk-s0201a0:2091_17": "Tenassa āḷāroti nāmaṃ ahosi.",
  "atk-s0201a0:2091_18": "Kālāmoti gottaṃ.",
  "atk-s0201a0:2091_19": "Viharatāyasmāti viharatu āyasmā.",
  "atk-s0201a0:2091_20": "Yattha viññū purisoti yasmiṃ dhamme paṇḍito puriso.",
  "atk-s0201a0:2091_21": "Sakaṃ ācariyakanti attano ācariyasamayaṃ.",
  "atk-s0201a0:2091_22": "Upasampajja vihareyyāti paṭilabhitvā vihareyya.",
  "atk-s0201a0:2091_23": "Ettāvatā tena okāso kato hoti.",
  "atk-s0201a0:2091_24": "Taṃ dhammanti taṃ tesaṃ samayaṃ tantiṃ.",
  "atk-s0201a0:2091_25": "Pariyāpuṇinti sutvāva uggaṇhiṃ.",
  "atk-s0201a0:2092_0": "Oṭṭhapahatamattenāti tena vuttassa paṭiggahaṇatthaṃ oṭṭhapaharaṇamattena;",
  "atk-s0201a0:2092_1": "aparāparaṃ katvā oṭṭhasañcaraṇamattakenāti attho.",
  "atk-s0201a0:2092_2": "Lapitalāpanamattenāti tena lapitassa paṭilāpanamattakena.",
  "atk-s0201a0:2092_3": "Ñāṇavādanti jānāmīti vādaṃ.",
  "atk-s0201a0:2092_4": "Theravādanti thirabhāvavādaṃ,",
  "atk-s0201a0:2092_5": "thero ahametthāti etaṃ vacanaṃ.",
  "atk-s0201a0:2092_6": "Ahañceva aññe cāti na kevalaṃ ahaṃ,",
  "atk-s0201a0:2092_7": "aññepi bahū evaṃ vadanti.",
  "atk-s0201a0:2092_8": "Kevalaṃ saddhāmattakenāti paññāya asacchikatvā suddhena saddhāmattakeneva.",
  "atk-s0201a0:2092_9": "Bodhisatto kira vācāya dhammaṃ uggaṇhantoyeva,",
  "atk-s0201a0:2092_10": "“na kālāmassa vācāya pariyattimattameva asmiṃ dhamme,",
  "atk-s0201a0:2092_11": "addhā esa sattannaṃ samāpattīnaṃ lābhī”ti aññāsi,",
  "atk-s0201a0:2092_12": "tenassa etadahosi.",
  "atk-s0201a0:2093_0": "Ākiñcaññāyatanaṃ pavedesīti ākiñcaññāyatanapariyosānā satta samāpattiyo maṃ jānāpesi.",
  "atk-s0201a0:2093_1": "Saddhāti imāsaṃ sattannaṃ samāpattīnaṃ nibbattanatthāya saddhā.",
  "atk-s0201a0:2093_2": "Vīriyādīsupi eseva nayo.",
  "atk-s0201a0:2093_3": "Padaheyyanti payogaṃ kareyyaṃ.",
  "atk-s0201a0:2093_4": "Nacirasseva taṃ dhammaṃ sayaṃ abhiññā sacchikatvā upasampajja vihāsinti bodhisatto kira vīriyaṃ paggahetvā",
  "atk-s0201a0:2093_5": "katipāhaññeva satta suvaṇṇanisseṇiyo pasārento viya satta samāpattiyo nibbattesi;",
  "atk-s0201a0:2093_6": "tasmā evamāha.",
  "atk-s0201a0:2094_0": "Lābhā no,",
  "atk-s0201a0:2094_1": "āvusoti anusūyako kiresa kālāmo.",
  "atk-s0201a0:2094_2": "Tasmā “ayaṃ adhunāgato,",
  "atk-s0201a0:2094_3": "kinti katvā imaṃ dhammaṃ nibbattesī”ti usūyaṃ akatvā pasanno pasādaṃ pavedento evamāha.",
  "atk-s0201a0:2094_4": "Ubhova santā imaṃ gaṇaṃ pariharāmāti “mahā ayaṃ gaṇo,",
  "atk-s0201a0:2094_5": "dvepi janā pariharāmā”ti vatvā gaṇassa saññaṃ adāsi,",
  "atk-s0201a0:2094_6": "“ahampi sattannaṃ samāpattīnaṃ lābhī,",
  "atk-s0201a0:2094_7": "mahāpurisopi sattannameva,",
  "atk-s0201a0:2094_8": "ettakā janā mahāpurisassa santike parikammaṃ uggaṇhatha,",
  "atk-s0201a0:2094_9": "ettakā mayha”nti majjhe bhinditvā adāsi.",
  "atk-s0201a0:2094_10": "Uḷārāyāti uttamāya.",
  "atk-s0201a0:2094_11": "Pūjāyāti kālāmassa kira upaṭṭhākā itthiyopi purisāpi gandhamālādīni gahetvā āgacchanti. Kālāmo –",
  "atk-s0201a0:2094_12": "“gacchatha,",
  "atk-s0201a0:2094_13": "mahāpurisaṃ pūjethā”ti vadati.",
  "atk-s0201a0:2094_14": "Te taṃ pūjetvā yaṃ avasiṭṭhaṃ hoti,",
  "atk-s0201a0:2094_15": "tena kālāmaṃ pūjenti.",
  "atk-s0201a0:2094_16": "Mahagghāni mañcapīṭhāni āharanti;",
  "atk-s0201a0:2094_17": "tānipi mahāpurisassa dāpetvā yadi avasiṭṭhaṃ hoti,",
  "atk-s0201a0:2094_18": "attanā gaṇhāti.",
  "atk-s0201a0:2094_19": "Gatagataṭṭhāne varasenāsanaṃ bodhisattassa jaggāpetvā sesakaṃ attanā gaṇhāti.",
  "atk-s0201a0:2094_20": "Evaṃ uḷārāya pūjāya pūjesi.",
  "atk-s0201a0:2094_21": "Nāyaṃ dhammo nibbidāyātiādīsu ayaṃ sattasamāpattidhammo neva vaṭṭe nibbindanatthāya,",
  "atk-s0201a0:2094_22": "na virajjanatthāya,",
  "atk-s0201a0:2094_23": "na rāgādinirodhatthāya,",
  "atk-s0201a0:2094_24": "na upasamatthāya,",
  "atk-s0201a0:2094_25": "na abhiññeyyadhammaṃ abhijānanatthāya,",
  "atk-s0201a0:2094_26": "na catumaggasambodhāya,",
  "atk-s0201a0:2094_27": "na nibbānasacchikiriyāya saṃvattatīti attho.",
  "atk-s0201a0:2095_0": "Yāvadeva ākiñcaññāyatanūpapattiyāti yāva saṭṭhikappasahassāyuparimāṇe ākiñcaññāyatanabhave upapatti,",
  "atk-s0201a0:2095_1": "tāvadeva saṃvattati,",
  "atk-s0201a0:2095_2": "na tato uddhaṃ.",
  "atk-s0201a0:2095_3": "Evamayaṃ punarāvattanadhammoyeva;",
  "atk-s0201a0:2095_4": "yañca ṭhānaṃ pāpeti,",
  "atk-s0201a0:2095_5": "taṃ jātijarāmaraṇehi aparimuttameva maccupāsaparikkhittamevāti.",
  "atk-s0201a0:2095_6": "Tato paṭṭhāya ca pana mahāsatto yathā nāma chātajjhattapuriso manuññabhojanaṃ labhitvā sampiyāyamānopi",
  "atk-s0201a0:2095_7": "bhuñjitvā pittavasena vā semhavasena vā makkhikāvasena vā chaḍḍetvā puna ekaṃ piṇḍampi bhuñjissāmīti",
  "atk-s0201a0:2095_8": "manaṃ na uppādeti;",
  "atk-s0201a0:2095_9": "evameva imā satta samāpattiyo mahantena ussāhena nibbattetvāpi,",
  "atk-s0201a0:2095_10": "tāsu imaṃ punarāvattikādibhedaṃ ādīnavaṃ disvā,",
  "atk-s0201a0:2095_11": "puna imaṃ dhammaṃ āvajjissāmi vā samāpajjissāmi vā adhiṭṭhahissāmi vā vuṭṭhahissāmi vā paccavekkhissāmi vāti cittameva na uppādesi.",
  "atk-s0201a0:2095_12": "Analaṅkaritvāti alaṃ iminā,",
  "atk-s0201a0:2095_13": "alaṃ imināti punappunaṃ alaṅkaritvā.",
  "atk-s0201a0:2095_14": "Nibbijjāti nibbinditvā.",
  "atk-s0201a0:2095_15": "Apakkaminti agamāsiṃ.",
  "atk-s0201a0:2096_0": "278.",
  "atk-s0201a0:2096_1": "Na kho rāmo imaṃ dhammanti idhāpi bodhisatto taṃ dhammaṃ uggaṇhantoyeva aññāsi –",
  "atk-s0201a0:2096_2": "“nāyaṃ aṭṭhasamāpattidhammo udakassa vācāya uggahitamattova,",
  "atk-s0201a0:2096_3": "addhā panesa aṭṭhasamāpattilābhī”ti.",
  "atk-s0201a0:2096_4": "Tenassa etadahosi –",
  "atk-s0201a0:2096_5": "“na kho rāmo…pe…",
  "atk-s0201a0:2096_6": "jānaṃ passaṃ vihāsī”ti.",
  "atk-s0201a0:2096_7": "Sesamettha purimavāre vuttanayeneva veditabbaṃ.",
  "atk-s0201a0:2097_0": "279.",
  "atk-s0201a0:2097_1": "Yena uruvelā senānigamoti ettha uruvelāti mahāvelā,",
  "atk-s0201a0:2097_2": "mahāvālikarāsīti attho.",
  "atk-s0201a0:2097_3": "Atha vā urūti vālikā vuccati;",
  "atk-s0201a0:2097_4": "velāti mariyādā,",
  "atk-s0201a0:2097_5": "velātikkamanahetu āhaṭā uru uruvelāti evamettha attho daṭṭhabbo.",
  "atk-s0201a0:2097_6": "Atīte kira anuppanne buddhe dasasahassā kulaputtā tāpasapabbajjaṃ pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –",
  "atk-s0201a0:2097_7": "“kāyakammavacīkammāni nāma paresampi pākaṭāni honti,",
  "atk-s0201a0:2097_8": "manokammaṃ pana apākaṭaṃ.",
  "atk-s0201a0:2097_9": "Tasmā yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi,",
  "atk-s0201a0:2097_10": "tassa añño codako nāma natthi;",
  "atk-s0201a0:2097_11": "so attanāva attānaṃ codetvā pattapuṭena vālikaṃ āharitvā imasmiṃ ṭhāne ākiratu,",
  "atk-s0201a0:2097_12": "idamassa daṇḍakamma”nti.",
  "atk-s0201a0:2097_13": "Tato paṭṭhāya yo tādisaṃ vitakkaṃ vitakketi,",
  "atk-s0201a0:2097_14": "so tattha pattapuṭena vālikaṃ ākirati,",
  "atk-s0201a0:2097_15": "evaṃ tattha anukkamena mahāvālikarāsi jāto.",
  "atk-s0201a0:2097_16": "Tato taṃ pacchimā janatā parikkhipitvā cetiyaṭṭhānamakāsi;",
  "atk-s0201a0:2097_17": "taṃ sandhāya vuttaṃ –",
  "atk-s0201a0:2097_18": "“uruvelāti mahāvelā,",
  "atk-s0201a0:2097_19": "mahāvālikarāsīti attho”ti.",
  "atk-s0201a0:2097_20": "Tameva sandhāya vuttaṃ –",
  "atk-s0201a0:2097_21": "“atha vā urūti vālikā vuccati,",
  "atk-s0201a0:2097_22": "velāti mariyādā.",
  "atk-s0201a0:2097_23": "Velātikkamanahetu āhaṭā uru uruvelāti evamettha attho daṭṭhabbo”ti.",
  "atk-s0201a0:2098_0": "Senānigamoti senāya nigamo.",
  "atk-s0201a0:2098_1": "Paṭhamakappikānaṃ kira tasmiṃ ṭhāne senāniveso ahosi;",
  "atk-s0201a0:2098_2": "tasmā so padeso senānigamoti vuccati. “Senāni-",
  "atk-s0201a0:2098_3": "gāmo”tipi pāṭho.",
  "atk-s0201a0:2098_4": "Senānī nāma sujātāya pitā,",
  "atk-s0201a0:2098_5": "tassa gāmoti attho.",
  "atk-s0201a0:2098_6": "Tadavasarinti tattha osariṃ.",
  "atk-s0201a0:2098_7": "Ramaṇīyaṃ bhūmibhāganti supupphitanānappakārajalajathalajapupphavicittaṃ manorammaṃ bhūmibhāgaṃ.",
  "atk-s0201a0:2098_8": "Pāsādikañca vanasaṇḍanti morapiñchakalāpasadisaṃ pasādajananavanasaṇḍañca addasaṃ.",
  "atk-s0201a0:2098_9": "Nadiñca sandantinti sandamānañca maṇikkhandhasadisaṃ vimalanīlasītalasalilaṃ nerañjaraṃ nadiṃ addasaṃ.",
  "atk-s0201a0:2098_10": "Setakanti parisuddhaṃ nikkaddamaṃ.",
  "atk-s0201a0:2098_11": "Supatitthanti anupubbagambhīrehi sundarehi titthehi upetaṃ.",
  "atk-s0201a0:2098_12": "Ramaṇīyanti rajatapaṭṭasadisaṃ vippakiṇṇavālikaṃ pahūtamacchakacchapaṃ abhirāmadassanaṃ.",
  "atk-s0201a0:2098_13": "Samantā ca gocaragāmanti tassa padesassa samantā avidūre gamanāgamanasampannaṃ sampattapabbajitānaṃ sulabhapiṇḍaṃ gocaragāmañca addasaṃ.",
  "atk-s0201a0:2098_14": "Alaṃ vatāti samatthaṃ vata.",
  "atk-s0201a0:2098_15": "Tattheva nisīdinti bodhipallaṅke nisajjaṃ sandhāyāha.",
  "atk-s0201a0:2098_16": "Uparisuttasmiñhi tatthevāti dukkarakārikaṭṭhānaṃ adhippetaṃ,",
  "atk-s0201a0:2098_17": "idha pana bodhipallaṅko. Tenāha –",
  "atk-s0201a0:2098_18": "“tattheva nisīdi”nti.",
  "atk-s0201a0:2098_19": "Alamidaṃ padhānāyāti idaṃ ṭhānaṃ padhānatthāya samatthanti evaṃ cintetvā nisīdinti attho.",
  "atk-s0201a0:2099_0": "280.",
  "atk-s0201a0:2099_1": "Ajjhagamanti adhigacchiṃ paṭilabhiṃ.",
  "atk-s0201a0:2099_2": "Ñāṇañca pana me dassananti sabbadhammadassanasamatthañca me sabbaññutaññāṇaṃ udapādi.",
  "atk-s0201a0:2099_3": "Akuppā me vimuttīti mayhaṃ arahattaphalavimutti akuppatāya ca akuppārammaṇatāya ca akuppā,",
  "atk-s0201a0:2099_4": "sā hi rāgādīhi na kuppatīti akuppatāyapi akuppā,",
  "atk-s0201a0:2099_5": "akuppaṃ nibbānamassārammaṇantipi akuppā.",
  "atk-s0201a0:2099_6": "Ayamantimā jātīti ayaṃ sabbapacchimā jāti.",
  "atk-s0201a0:2099_7": "Natthi dāni punabbhavoti idāni me puna paṭisandhi nāma natthīti evaṃ paccavekkhaṇañāṇampi me uppannanti dasseti.",
  "atk-s0201a0:2100_0": "281.",
  "atk-s0201a0:2100_1": "Adhigatoti paṭividdho.",
  "atk-s0201a0:2100_2": "Dhammoti catusaccadhammo.",
  "atk-s0201a0:2100_3": "Gambhīroti uttānabhāvapaṭikkhepavacanametaṃ.",
  "atk-s0201a0:2100_4": "Duddasoti gambhīrattāva duddaso dukkhena daṭṭhabbo,",
  "atk-s0201a0:2100_5": "na sakkā sukhena daṭṭhuṃ.",
  "atk-s0201a0:2100_6": "Duddasattāva duranubodho,",
  "atk-s0201a0:2100_7": "dukkhena avabujjhitabbo,",
  "atk-s0201a0:2100_8": "na sakkā sukhena avabujjhituṃ.",
  "atk-s0201a0:2100_9": "Santoti nibbuto.",
  "atk-s0201a0:2100_10": "Paṇītoti atappako.",
  "atk-s0201a0:2100_11": "Idaṃ dvayaṃ lokuttarameva sandhāya vuttaṃ.",
  "atk-s0201a0:2100_12": "Atakkāvacaroti takkena avacaritabbo ogāhitabbo na hoti,",
  "atk-s0201a0:2100_13": "ñāṇeneva avacaritabbo.",
  "atk-s0201a0:2100_14": "Nipuṇoti saṇho.",
  "atk-s0201a0:2100_15": "Paṇḍitavedanīyoti sammāpaṭipadaṃ paṭipannehi paṇḍitehi veditabbo.",
  "atk-s0201a0:2100_16": "Ālayarāmāti sattā pañcasu kāmaguṇesu allīyanti.",
  "atk-s0201a0:2100_17": "Tasmā te ālayāti vuccanti.",
  "atk-s0201a0:2100_18": "Aṭṭhasatataṇhāvicaritāni ālayanti,",
  "atk-s0201a0:2100_19": "tasmā ālayāti vuccanti.",
  "atk-s0201a0:2100_20": "Tehi ālayehi ramantīti ālayarāmā.",
  "atk-s0201a0:2100_21": "Ālayesu ratāti ālayaratā.",
  "atk-s0201a0:2100_22": "Ālayesu suṭṭhu muditāti ālayasammuditā.",
  "atk-s0201a0:2100_23": "Yatheva hi susajjitaṃ pupphaphalabharitarukkhādisampannaṃ uyyānaṃ paviṭṭho rājā tāya tāya sampattiyā ramati,",
  "atk-s0201a0:2100_24": "sammudito āmoditapamodito hoti,",
  "atk-s0201a0:2100_25": "na ukkaṇṭhati,",
  "atk-s0201a0:2100_26": "sāyampi nikkhamituṃ na icchati;",
  "atk-s0201a0:2100_27": "evamimehipi kāmālayataṇhālayehi sattā ramanti,",
  "atk-s0201a0:2100_28": "saṃsāravaṭṭe sammuditā anukkaṇṭhitā vasanti.",
  "atk-s0201a0:2100_29": "Tena nesaṃ bhagavā duvidhampi ālayaṃ uyyānabhūmiṃ viya dassento “ālayarāmā”tiādimāha.",
  "atk-s0201a0:2101_0": "Yadidanti nipāto,",
  "atk-s0201a0:2101_1": "tassa ṭhānaṃ sandhāya “yaṃ ida”nti,",
  "atk-s0201a0:2101_2": "paṭiccasamuppādaṃ sandhāya “yo aya”nti evamattho daṭṭhabbo.",
  "atk-s0201a0:2101_3": "Idappaccayatāpaṭiccasamuppādoti imesaṃ paccayā idappaccayā;",
  "atk-s0201a0:2101_4": "idappaccayā eva idappaccayatā;",
  "atk-s0201a0:2101_5": "idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-s0201a0:2101_6": "Saṅkhārādipaccayānametaṃ adhivacanaṃ.",
  "atk-s0201a0:2101_7": "Sabbasaṅkhārasamathotiādi sabbaṃ nibbānameva.",
  "atk-s0201a0:2101_8": "Yasmā hi taṃ āgamma sabbasaṅkhāravipphanditāni sammanti vūpasammanti,",
  "atk-s0201a0:2101_9": "tasmā sabbasaṅkhārasamathoti vuccati.",
  "atk-s0201a0:2101_10": "Yasmā ca taṃ āgamma sabbe upadhayo paṭinissaṭṭhā honti,",
  "atk-s0201a0:2101_11": "sabbā taṇhā khīyanti,",
  "atk-s0201a0:2101_12": "sabbe kilesarāgā virajjanti,",
  "atk-s0201a0:2101_13": "sabbaṃ dukkhaṃ nirujjhati;",
  "atk-s0201a0:2101_14": "tasmā sabbūpadhipaṭinissaggo taṇhākkhayo virāgo nirodhoti vuccati.",
  "atk-s0201a0:2101_15": "Sā panesā taṇhā bhavena bhavaṃ,",
  "atk-s0201a0:2101_16": "phalena vā saddhiṃ kammaṃ vinati saṃsibbatīti katvā vānanti vuccati,",
  "atk-s0201a0:2101_17": "tato nikkhantaṃ vānatoti nibbānaṃ.",
  "atk-s0201a0:2101_18": "So mamassa kilamathoti yā ajānantānaṃ desanā nāma,",
  "atk-s0201a0:2101_19": "so mama kilamatho assa,",
  "atk-s0201a0:2101_20": "sā mama vihesā assāti attho.",
  "atk-s0201a0:2101_21": "Kāyakilamatho ceva kāyavihesā ca assāti vuttaṃ hoti.",
  "atk-s0201a0:2101_22": "Citte pana ubhayampetaṃ buddhānaṃ natthi.",
  "atk-s0201a0:2101_23": "Apissūti anubrūhanatthe nipāto,",
  "atk-s0201a0:2101_24": "so “na kevalaṃ etadahosi,",
  "atk-s0201a0:2101_25": "imāpi gāthā paṭibhaṃsū”ti dīpeti.",
  "atk-s0201a0:2101_26": "Manti mama.",
  "atk-s0201a0:2101_27": "Anacchariyāti anuacchariyā.",
  "atk-s0201a0:2101_28": "Paṭibhaṃsūti paṭibhānasaṅkhātassa ñāṇassa gocarā ahesuṃ;",
  "atk-s0201a0:2101_29": "parivitakkayitabbataṃ pāpuṇiṃsu.",
  "atk-s0201a0:2102_0": "Kicchenāti dukkhena,",
  "atk-s0201a0:2102_1": "na dukkhāya paṭipadāya.",
  "atk-s0201a0:2102_2": "Buddhānañhi cattāropi maggā sukhappaṭipadāva honti.",
  "atk-s0201a0:2102_3": "Pāramīpūraṇakāle pana sarāgasadosasamohasseva sato āgatāgatānaṃ yācakānaṃ,",
  "atk-s0201a0:2102_4": "alaṅkatappaṭiyattaṃ sīsaṃ kantitvā,",
  "atk-s0201a0:2102_5": "galalohitaṃ nīharitvā,",
  "atk-s0201a0:2102_6": "suañjitāni akkhīni uppāṭetvā,",
  "atk-s0201a0:2102_7": "kulavaṃsappadīpaṃ puttaṃ manāpacāriniṃ bhariyanti evamādīni dentassa,",
  "atk-s0201a0:2102_8": "aññāni ca khantivādisadisesu attabhāvesu chejjabhejjādīni pāpuṇantassa āgamaniyapaṭipadaṃ sandhāyetaṃ vuttaṃ.",
  "atk-s0201a0:2102_9": "Halanti ettha ha-",
  "atk-s0201a0:2102_10": "kāro nipātamatto,",
  "atk-s0201a0:2102_11": "alanti attho.",
  "atk-s0201a0:2102_12": "Pakāsitunti desituṃ,",
  "atk-s0201a0:2102_13": "evaṃ kicchena adhigatassa dhammassa alaṃ desituṃ,",
  "atk-s0201a0:2102_14": "pariyattaṃ desituṃ,",
  "atk-s0201a0:2102_15": "ko attho desitenāti vuttaṃ hoti.",
  "atk-s0201a0:2102_16": "Rāgadosaparetehīti rāgadosapariphuṭṭhehi rāgadosānugatehi vā.",
  "atk-s0201a0:2103_0": "Paṭisotagāminti niccādīnaṃ paṭisotaṃ aniccaṃ dukkhamanattā asubhanti evaṃ gataṃ catusaccadhammaṃ.",
  "atk-s0201a0:2103_1": "Rāgarattāti kāmarāgena bhavarāgena diṭṭhirāgena ca rattā.",
  "atk-s0201a0:2103_2": "Na dakkhantīti aniccaṃ dukkhamanattā asubhanti iminā sabhāvena na passissanti,",
  "atk-s0201a0:2103_3": "te apassante ko sakkhissati evaṃ gāhāpetuṃ.",
  "atk-s0201a0:2103_4": "Tamokhandhena āvuṭāti avijjārāsinā ajjhotthatā.",
  "atk-s0201a0:2104_0": "282.",
  "atk-s0201a0:2104_1": "Appossukkatāyāti nirussukkabhāvena,",
  "atk-s0201a0:2104_2": "adesetukāmatāyāti attho.",
  "atk-s0201a0:2104_3": "Kasmā panassa evaṃ cittaṃ nami,",
  "atk-s0201a0:2104_4": "nanu esa mutto mocessāmi,",
  "atk-s0201a0:2104_5": "tiṇṇo tāressāmi.",
  "atk-s0201a0:2105_0": "“Kiṃ me aññātavesena, dhammaṃ sacchikatenidha;",
  "atk-s0201a0:2106_0": "Sabbaññutaṃ pāpuṇitvā, tārayissaṃ sadevaka”nti. –",
  "atk-s0201a0:2107_0": "Patthanaṃ katvā pāramiyo pūretvā sabbaññutaṃ pattoti.",
  "atk-s0201a0:2107_1": "Saccametaṃ,",
  "atk-s0201a0:2107_2": "tadevaṃ paccavekkhaṇānubhāvena panassa evaṃ cittaṃ nami.",
  "atk-s0201a0:2107_3": "Tassa hi sabbaññutaṃ patvā sattānaṃ kilesagahanataṃ,",
  "atk-s0201a0:2107_4": "dhammassa ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena pākaṭā jātā.",
  "atk-s0201a0:2107_5": "Athassa “ime sattā kañjikapuṇṇā lābu viya,",
  "atk-s0201a0:2107_6": "takkabharitā cāṭi viya,",
  "atk-s0201a0:2107_7": "vasātelapītapilotikā viya,",
  "atk-s0201a0:2107_8": "añjanamakkhitahattho viya ca kilesabharitā atisaṃkiliṭṭhā rāgarattā dosaduṭṭhā mohamūḷhā,",
  "atk-s0201a0:2107_9": "te kiṃ nāma paṭivijjhissantī”ti cintayato kilesagahanapaccavekkhaṇānubhāvenāpi evaṃ cittaṃ nami.",
  "atk-s0201a0:2108_0": "“Ayañca dhammo pathavīsandhārakaudakakkhandho viya gambhīro,",
  "atk-s0201a0:2108_1": "pabbatena paṭicchādetvā ṭhapito sāsapo viya duddaso,",
  "atk-s0201a0:2108_2": "satadhā bhinnassa vālassa koṭiyā koṭipaṭipādanaṃ viya duranubodho.",
  "atk-s0201a0:2108_3": "Nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma natthi,",
  "atk-s0201a0:2108_4": "arakkhitaṃ sīlaṃ nāma natthi,",
  "atk-s0201a0:2108_5": "aparipūritā kāci pāramī nāma natthi?",
  "atk-s0201a0:2108_6": "Tassa me nirussāhaṃ viya mārabalaṃ vidhamantassāpi pathavī na kampittha,",
  "atk-s0201a0:2108_7": "paṭhamayāme pubbenivāsaṃ anussarantassāpi na kampittha,",
  "atk-s0201a0:2108_8": "majjhimayāme dibbacakkhuṃ sodhentassāpi na kampittha,",
  "atk-s0201a0:2108_9": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "atk-s0201a0:2108_10": "Iti mādisenāpi tikkhañāṇena kicchenevāyaṃ dhammo paṭividdho,",
  "atk-s0201a0:2108_11": "taṃ lokiyamahājanā kathaṃ paṭivijjhissantī”ti dhammagambhīratāpaccavekkhaṇānubhāvenāpi evaṃ cittaṃ namīti veditabbaṃ.",
  "atk-s0201a0:2109_0": "Apica brahmunā yācite desetukāmatāyapissa evaṃ cittaṃ nami.",
  "atk-s0201a0:2109_1": "Jānāti hi bhagavā –",
  "atk-s0201a0:2109_2": "“mama appossukkatāya citte namamāne maṃ mahābrahmā dhammadesanaṃ yācissati,",
  "atk-s0201a0:2109_3": "ime ca sattā brahmagarukā,",
  "atk-s0201a0:2109_4": "te ‘satthā kira dhammaṃ na desetukāmo ahosi,",
  "atk-s0201a0:2109_5": "atha naṃ mahābrahmā yācitvā desāpesi,",
  "atk-s0201a0:2109_6": "santo vata, bho,",
  "atk-s0201a0:2109_7": "dhammo paṇīto vata, bho,",
  "atk-s0201a0:2109_8": "dhammo’ti maññamānā sussūsissantī”ti.",
  "atk-s0201a0:2109_9": "Idampissa kāraṇaṃ paṭicca appossukkatāya cittaṃ nami,",
  "atk-s0201a0:2109_10": "no dhammadesanāyāti veditabbaṃ.",
  "atk-s0201a0:2110_0": "Sahampatissāti so kira kassapassa bhagavato sāsane sahako nāma thero paṭhamajjhānaṃ nibbattetvā paṭhamajjhānabhūmiyaṃ kappāyukabrahmā hutvā nibbatto.",
  "atk-s0201a0:2110_1": "Tatra naṃ sahampatibrahmāti paṭisañjānanti,",
  "atk-s0201a0:2110_2": "taṃ sandhāyāha –",
  "atk-s0201a0:2110_3": "“brahmuno sahampatissā”ti.",
  "atk-s0201a0:2110_4": "Nassati vata,",
  "atk-s0201a0:2110_5": "bhoti so kira imaṃ saddaṃ tathā nicchāresi,",
  "atk-s0201a0:2110_6": "yathā dasasahassilokadhātubrahmāno sutvā sabbe sannipatiṃsu.",
  "atk-s0201a0:2110_7": "Yatra hi nāmāti yasmiṃ nāma loke.",
  "atk-s0201a0:2110_8": "Purato pāturahosīti tehi dasahi brahmasahassehi saddhiṃ pāturahosi.",
  "atk-s0201a0:2110_9": "Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ,",
  "atk-s0201a0:2110_10": "evaṃsabhāvāti apparajakkhajātikā.",
  "atk-s0201a0:2110_11": "Assavanatāti assavanatāya.",
  "atk-s0201a0:2110_12": "Bhavissantīti purimabuddhesu dasapuññakiriyavasena katādhikārā paripākagatapadumāni viya sūriyarasmisamphassaṃ,",
  "atk-s0201a0:2110_13": "dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na eko, na dve,",
  "atk-s0201a0:2110_14": "anekasatasahassā dhammassa aññātāro bhavissantīti dasseti.",
  "atk-s0201a0:2111_0": "Pāturahosīti pātubhavi.",
  "atk-s0201a0:2111_1": "Samalehi cintitoti samalehi chahi satthārehi cintito.",
  "atk-s0201a0:2111_2": "Te hi puretaraṃ uppajjitvā sakalajambudīpe kaṇṭake pattharamānā viya,",
  "atk-s0201a0:2111_3": "visaṃ siñcamānā viya ca samalaṃ micchādiṭṭhidhammaṃ desayiṃsu.",
  "atk-s0201a0:2111_4": "Apāpuretanti vivara etaṃ.",
  "atk-s0201a0:2111_5": "Amatassa dvāranti amatassa nibbānassa dvārabhūtaṃ ariyamaggaṃ.",
  "atk-s0201a0:2111_6": "Suṇantu dhammaṃ vimalenānubuddhanti ime sattā rāgādimalānaṃ abhāvato vimalena sammāsambuddhena anubuddhaṃ",
  "atk-s0201a0:2111_7": "catusaccadhammaṃ suṇantu tāva bhagavāti yācati.",
  "atk-s0201a0:2112_0": "Sele yathā pabbatamuddhaniṭṭhitoti selamaye ekagghane pabbatamuddhani yathā ṭhitova.",
  "atk-s0201a0:2112_1": "Na hi tassa ṭhitassa dassanatthaṃ gīvukkhipanapasāraṇādikiccaṃ atthi.",
  "atk-s0201a0:2112_2": "Tathūpamanti tappaṭibhāgaṃ selapabbatūpamaṃ.",
  "atk-s0201a0:2112_3": "Ayaṃ panettha saṅkhepattho –",
  "atk-s0201a0:2112_4": "yathā selapabbatamuddhani ṭhitova cakkhumā puriso samantato janataṃ passeyya,",
  "atk-s0201a0:2112_5": "tathā tvampi, sumedha,",
  "atk-s0201a0:2112_6": "sundarapañña-",
  "atk-s0201a0:2112_7": "sabbaññutaññāṇena samantacakkhu bhagavā dhammamayaṃ pāsādamāruyha sayaṃ apetasoko sokāvatiṇṇaṃ jātijarābhibhūtaṃ",
  "atk-s0201a0:2112_8": "janataṃ avekkhassu upadhāraya upaparikkha.",
  "atk-s0201a0:2112_9": "Ayaṃ panettha adhippāyo –",
  "atk-s0201a0:2112_10": "yathā hi pabbatapāde samantā mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ.",
  "atk-s0201a0:2112_11": "Caturaṅgasamannāgatañca andhakāraṃ assa,",
  "atk-s0201a0:2112_12": "atha tassa pabbatassa matthake ṭhatvā cakkhumato purisassa bhūmiṃ olokayato neva khettaṃ,",
  "atk-s0201a0:2112_13": "na kedārapāḷiyo,",
  "atk-s0201a0:2112_14": "na kuṭiyo,",
  "atk-s0201a0:2112_15": "na tattha sayitamanussā paññāyeyyuṃ.",
  "atk-s0201a0:2112_16": "Kuṭikāsu pana aggijālāmattakameva paññāyeyya.",
  "atk-s0201a0:2112_17": "Evaṃ dhammapāsādaṃ āruyha sattanikāyaṃ olokayato tathāgatassa,",
  "atk-s0201a0:2112_18": "ye te akatakalyāṇā sattā,",
  "atk-s0201a0:2112_19": "te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti,",
  "atk-s0201a0:2112_20": "rattiṃ khittā sarā viya honti.",
  "atk-s0201a0:2112_21": "Ye pana katakalyāṇā veneyyapuggalā,",
  "atk-s0201a0:2112_22": "te evassa dūrepi ṭhitā āpāthaṃ āgacchanti,",
  "atk-s0201a0:2112_23": "so aggi viya himavantapabbato viya ca.",
  "atk-s0201a0:2112_24": "Vuttampi cetaṃ –",
  "atk-s0201a0:2113_0": "“Dūre santo pakāsenti, himavantova pabbato;",
  "atk-s0201a0:2114_0": "Asantettha na dissanti, rattiṃ khittā yathā sarā”ti. ;",
  "atk-s0201a0:2115_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati.",
  "atk-s0201a0:2115_1": "Vīrātiādīsu bhagavā vīriyavantatāya vīro.",
  "atk-s0201a0:2115_2": "Devaputtamaccukilesamārānaṃ vijitattā vijitasaṅgāmo.",
  "atk-s0201a0:2115_3": "Jātikantārādinittharaṇatthāya veneyyasatthavāhanasamatthatāya satthavāho.",
  "atk-s0201a0:2115_4": "Kāmacchandaiṇassa abhāvato aṇaṇoti veditabbo.",
  "atk-s0201a0:2116_0": "283.",
  "atk-s0201a0:2116_1": "Ajjhesananti yācanaṃ.",
  "atk-s0201a0:2116_2": "Buddhacakkhunāti indriyaparopariyattañāṇena ca āsayānusayañāṇena ca.",
  "atk-s0201a0:2116_3": "Imesañhi dvinnaṃ ñāṇānaṃ buddhacakkhūti nāmaṃ,",
  "atk-s0201a0:2116_4": "sabbaññutaññāṇassa samantacakkhūti,",
  "atk-s0201a0:2116_5": "tiṇṇaṃ maggañāṇānaṃ dhammacakkhūti.",
  "atk-s0201a0:2116_6": "Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ,",
  "atk-s0201a0:2116_7": "te apparajakkhā.",
  "atk-s0201a0:2116_8": "Yesaṃ taṃ mahantaṃ,",
  "atk-s0201a0:2116_9": "te mahārajakkhā.",
  "atk-s0201a0:2116_10": "Yesaṃ saddhādīni indriyāni tikkhāni,",
  "atk-s0201a0:2116_11": "te tikkhindriyā.",
  "atk-s0201a0:2116_12": "Yesaṃ tāni mudūni,",
  "atk-s0201a0:2116_13": "te mudindriyā.",
  "atk-s0201a0:2116_14": "Yesaṃ teyeva saddhādayo ākārā sundarā,",
  "atk-s0201a0:2116_15": "te svākārā.",
  "atk-s0201a0:2116_16": "Ye kathitakāraṇaṃ sallakkhenti,",
  "atk-s0201a0:2116_17": "sukhena sakkā honti viññāpetuṃ,",
  "atk-s0201a0:2116_18": "te suviññāpayā.",
  "atk-s0201a0:2116_19": "Ye paralokañceva vajjañca bhayato passanti,",
  "atk-s0201a0:2116_20": "te paralokavajjabhayadassāvino nāma.",
  "atk-s0201a0:2117_0": "Ayaṃ panettha pāḷi –",
  "atk-s0201a0:2117_1": "“saddho puggalo apparajakkho,",
  "atk-s0201a0:2117_2": "assaddho puggalo mahārajakkho.",
  "atk-s0201a0:2117_3": "Āraddhavīriyo…, kusito…,",
  "atk-s0201a0:2117_4": "upaṭṭhitassati…,",
  "atk-s0201a0:2117_5": "muṭṭhassati…,",
  "atk-s0201a0:2117_6": "samāhito…,",
  "atk-s0201a0:2117_7": "asamāhito…, paññavā…,",
  "atk-s0201a0:2117_8": "duppañño puggalo mahārajakkho.",
  "atk-s0201a0:2117_9": "Tathā saddho puggalo tikkhindriyo…pe…",
  "atk-s0201a0:2117_10": "paññavā puggalo paralokavajjabhayadassāvī,",
  "atk-s0201a0:2117_11": "duppañño puggalo na paralokavajjabhayadassāvī.",
  "atk-s0201a0:2117_12": "Lokoti khandhaloko,",
  "atk-s0201a0:2117_13": "āyatanaloko,",
  "atk-s0201a0:2117_14": "dhātuloko,",
  "atk-s0201a0:2117_15": "sampattibhavaloko,",
  "atk-s0201a0:2117_16": "sampattisambhavaloko,",
  "atk-s0201a0:2117_17": "vipattibhavaloko,",
  "atk-s0201a0:2117_18": "vipattisambhavaloko,",
  "atk-s0201a0:2117_19": "eko loko sabbe sattā āhāraṭṭhitikā.",
  "atk-s0201a0:2117_20": "Dve lokā –",
  "atk-s0201a0:2117_21": "nāmañca rūpañca.",
  "atk-s0201a0:2117_22": "Tayo lokā –",
  "atk-s0201a0:2117_23": "tisso vedanā.",
  "atk-s0201a0:2117_24": "Cattāro lokā –",
  "atk-s0201a0:2117_25": "cattāro āhārā.",
  "atk-s0201a0:2117_26": "Pañca lokā –",
  "atk-s0201a0:2117_27": "pañcupādānakkhandhā.",
  "atk-s0201a0:2117_28": "Cha lokā –",
  "atk-s0201a0:2117_29": "cha ajjhattikāni āyatanāni.",
  "atk-s0201a0:2117_30": "Satta lokā –",
  "atk-s0201a0:2117_31": "satta viññāṇaṭṭhitiyo.",
  "atk-s0201a0:2117_32": "Aṭṭha lokā –",
  "atk-s0201a0:2117_33": "aṭṭha lokadhammā.",
  "atk-s0201a0:2117_34": "Nava lokā –",
  "atk-s0201a0:2117_35": "nava sattāvāsā.",
  "atk-s0201a0:2117_36": "Dasa lokā –",
  "atk-s0201a0:2117_37": "dasāyatanāni.",
  "atk-s0201a0:2117_38": "Dvādasa lokā –",
  "atk-s0201a0:2117_39": "dvādasāyatanāni.",
  "atk-s0201a0:2117_40": "Aṭṭhārasa lokā –",
  "atk-s0201a0:2117_41": "aṭṭhārassa dhātuyo.",
  "atk-s0201a0:2117_42": "Vajjanti sabbe kilesā vajjā,",
  "atk-s0201a0:2117_43": "sabbe duccaritā vajjā,",
  "atk-s0201a0:2117_44": "sabbe abhisaṅkhārā vajjā,",
  "atk-s0201a0:2117_45": "sabbe bhavagāmikammā vajjā.",
  "atk-s0201a0:2117_46": "Iti imasmiñca loke imasmiñca vajje tibbā bhayasaññā paccupaṭṭhitā hoti,",
  "atk-s0201a0:2117_47": "seyyathāpi ukkhittāsike vadhake.",
  "atk-s0201a0:2117_48": "Imehi paññāsāya ākārehi imāni pañcindriyāni jānāti passati aññāsi paṭivijjhi.",
  "atk-s0201a0:2117_49": "Idaṃ tathāgatassa indriyaparopariyatte ñāṇa”nti.",
  "atk-s0201a0:2118_0": "Uppaliniyanti uppalavane.",
  "atk-s0201a0:2118_1": "Itaresupi eseva nayo.",
  "atk-s0201a0:2118_2": "Antonimuggaposīnīti yāni anto nimuggāneva posiyanti.",
  "atk-s0201a0:2118_3": "Udakaṃ accuggamma ṭhitānīti udakaṃ atikkamitvā ṭhitāni.",
  "atk-s0201a0:2118_4": "Tattha yāni accuggamma ṭhitāni,",
  "atk-s0201a0:2118_5": "tāni sūriyarasmisamphassaṃ āgamayamānāni ṭhitāni ajja pupphanakāni.",
  "atk-s0201a0:2118_6": "Yāni samodakaṃ ṭhitāni,",
  "atk-s0201a0:2118_7": "tāni sve pupphanakāni.",
  "atk-s0201a0:2118_8": "Yāni udakānuggatāni antonimuggaposīni,",
  "atk-s0201a0:2118_9": "tāni tatiyadivase pupphanakāni.",
  "atk-s0201a0:2118_10": "Udakā pana anuggatāni aññānipi sarogauppalādīni nāma atthi,",
  "atk-s0201a0:2118_11": "yāni neva pupphissanti,",
  "atk-s0201a0:2118_12": "macchakacchapabhakkhāneva bhavissanti.",
  "atk-s0201a0:2118_13": "Tāni pāḷiṃ nāruḷhāni.",
  "atk-s0201a0:2118_14": "Āharitvā pana dīpetabbānīti dīpitāni.",
  "atk-s0201a0:2119_0": "Yatheva hi tāni catubbidhāni pupphāni,",
  "atk-s0201a0:2119_1": "evameva ugghaṭitaññū vipañcitaññū neyyo padaparamoti cattāro puggalā.",
  "atk-s0201a0:2119_2": "Tattha “yassa puggalassa saha udāhaṭavelāya dhammābhisamayo hoti,",
  "atk-s0201a0:2119_3": "ayaṃ vuccati puggalo ugghaṭitaññū.",
  "atk-s0201a0:2119_4": "Yassa puggalassa saṃkhittena bhāsitassa vitthārena atthe vibhajiyamāne dhammābhisamayo hoti,",
  "atk-s0201a0:2119_5": "ayaṃ vuccati puggalo vipañcitaññū.",
  "atk-s0201a0:2119_6": "Yassa puggalassa uddesato paripucchato yoniso manasikaroto kalyāṇamitte sevato bhajato payirupāsato anupubbena dhammābhisamayo hoti,",
  "atk-s0201a0:2119_7": "ayaṃ vuccati puggalo neyyo.",
  "atk-s0201a0:2119_8": "Yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti,",
  "atk-s0201a0:2119_9": "ayaṃ vuccati puggalo padaparamo”.",
  "atk-s0201a0:2119_10": "Tattha bhagavā uppalavanādisadisaṃ dasasahassilokadhātuṃ olokento “ajja pupphanakāni viya ugghaṭitaññū,",
  "atk-s0201a0:2119_11": "sve pupphanakāni viya vipañcitaññū,",
  "atk-s0201a0:2119_12": "tatiyadivase pupphanakāni viya neyyo,",
  "atk-s0201a0:2119_13": "macchakacchapabhakkhāni pupphāni viya padaparamo”ti addasa.",
  "atk-s0201a0:2119_14": "Passanto ca “ettakā apparajakkhā,",
  "atk-s0201a0:2119_15": "ettakā mahārajakkhā,",
  "atk-s0201a0:2119_16": "tatrāpi ettakā ugghaṭitaññū”ti evaṃ sabbākāratova addasa.",
  "atk-s0201a0:2120_0": "Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti.",
  "atk-s0201a0:2120_1": "Padaparamānaṃ anāgate vāsanatthāya hoti.",
  "atk-s0201a0:2120_2": "Atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā desetukamyataṃ uppādetvā puna",
  "atk-s0201a0:2120_3": "sabbepi tīsu bhavesu satte bhabbābhabbavasena dve koṭṭhāse akāsi.",
  "atk-s0201a0:2120_4": "Ye sandhāya vuttaṃ –",
  "atk-s0201a0:2120_5": "“katame te sattā abhabbā,",
  "atk-s0201a0:2120_6": "ye te sattā kammāvaraṇena samannāgatā kilesāvaraṇena samannāgatā vipākāvaraṇena samannāgatā assaddhā",
  "atk-s0201a0:2120_7": "acchandikā duppaññā abhabbā niyāmaṃ okkamituṃ kusalesu dhammesu sammattaṃ,",
  "atk-s0201a0:2120_8": "ime te sattā abhabbā.",
  "atk-s0201a0:2120_9": "Katame te sattā bhabbā?",
  "atk-s0201a0:2120_10": "Ye te sattā na kammāvaraṇena…pe…",
  "atk-s0201a0:2120_11": "ime te sattā bhabbā”ti.",
  "atk-s0201a0:2120_12": "Tattha sabbepi abhabbapuggale pahāya bhabbapuggaleyeva ñāṇena pariggahetvā “ettakā rāgacaritā,",
  "atk-s0201a0:2120_13": "ettakā dosamohacaritā vitakkasaddhābuddhicaritā”ti cha koṭṭhāse akāsi;",
  "atk-s0201a0:2120_14": "evaṃ katvā dhammaṃ desissāmīti cintesi.",
  "atk-s0201a0:2121_0": "Paccabhāsinti patiabhāsiṃ.",
  "atk-s0201a0:2121_1": "Apārutāti vivaṭā.",
  "atk-s0201a0:2121_2": "Amatassa dvārāti ariyamaggo.",
  "atk-s0201a0:2121_3": "So hi amatasaṅkhātassa nibbānassa dvāraṃ,",
  "atk-s0201a0:2121_4": "so mayā vivaritvā ṭhapitoti dasseti.",
  "atk-s0201a0:2121_5": "Pamuñcantu saddhanti sabbe attano saddhaṃ pamuñcantu,",
  "atk-s0201a0:2121_6": "vissajjentu.",
  "atk-s0201a0:2121_7": "Pacchimapadadvaye ayamattho,",
  "atk-s0201a0:2121_8": "ahañhi attano paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā na bhāsiṃ.",
  "atk-s0201a0:2121_9": "Idāni pana sabbo jano saddhābhājanaṃ upanetu,",
  "atk-s0201a0:2121_10": "pūressāmi nesaṃ saṅkappanti.",
  "atk-s0201a0:2122_0": "284.",
  "atk-s0201a0:2122_1": "Tassa mayhaṃ,",
  "atk-s0201a0:2122_2": "bhikkhave,",
  "atk-s0201a0:2122_3": "etadahosīti etaṃ ahosi –",
  "atk-s0201a0:2122_4": "kassa nu kho ahaṃ paṭhamaṃ dhammaṃ deseyyanti ayaṃ dhammadesanāpaṭisaṃyutto vitakko udapādīti attho.",
  "atk-s0201a0:2122_5": "Kadā panesa udapādīti?",
  "atk-s0201a0:2122_6": "Buddhabhūtassa aṭṭhame sattāhe.",
  "atk-s0201a0:2123_0": "Tatrāyaṃ anupubbikathā –",
  "atk-s0201a0:2123_1": "bodhisatto kira mahābhinikkhamanadivase vivaṭaṃ itthāgāraṃ disvā saṃviggahadayo,",
  "atk-s0201a0:2123_2": "“kaṇḍakaṃ āharā”ti channaṃ āmantetvā channasahāyo assarājapiṭṭhigato nagarato nikkhamitvā kaṇḍakanivattanacetiyaṭṭhānaṃ",
  "atk-s0201a0:2123_3": "nāma dassetvā tīṇi rajjāni atikkamma anomānadītīre pabbajitvā anupubbena cārikaṃ caramāno rājagahe piṇḍāya",
  "atk-s0201a0:2123_4": "caritvā paṇḍavapabbate nisinno magadhissarena raññā nāmagottaṃ pucchitvā,",
  "atk-s0201a0:2123_5": "“imaṃ rajjaṃ sampaṭicchāhī”ti vutto,",
  "atk-s0201a0:2123_6": "“alaṃ mahārāja,",
  "atk-s0201a0:2123_7": "na mayhaṃ rajjena attho,",
  "atk-s0201a0:2123_8": "ahaṃ rajjaṃ pahāya lokahitatthāya padhānaṃ anuyuñjitvā loke vivaṭacchado bhavissāmīti nikkhanto”ti vatvā,",
  "atk-s0201a0:2123_9": "“tena hi buddho hutvā paṭhamaṃ mayhaṃ vijitaṃ osareyyāsī”ti paṭiññaṃ gahito kālāmañca udakañca upasaṅkamitvā",
  "atk-s0201a0:2123_10": "tesaṃ dhammadesanāya sāraṃ avindanto tato pakkamitvā uruveḷāya chabbassāni dukkarakārikaṃ karontopi amataṃ",
  "atk-s0201a0:2123_11": "paṭivijjhituṃ asakkonto oḷārikāhārapaṭisevanena kāyaṃ santappesi.",
  "atk-s0201a0:2124_0": "Tadā ca uruvelagāme sujātā nāma kuṭumbiyadhītā ekasmiṃ nigrodharukkhe patthanamakāsi –",
  "atk-s0201a0:2124_1": "“sacāhaṃ samānajātikaṃ kulagharaṃ gantvā paṭhamagabbhe puttaṃ labhissāmi,",
  "atk-s0201a0:2124_2": "balikammaṃ karissāmī”ti.",
  "atk-s0201a0:2124_3": "Tassā sā patthanā samijjhi.",
  "atk-s0201a0:2124_4": "Sā visākhapuṇṇamadivase pātova balikammaṃ karissāmīti rattiyā paccūsasamaye eva pāyasaṃ paṭiyādesi.",
  "atk-s0201a0:2124_5": "Tasmiṃ pāyase paccamāne mahantamahantā pupphuḷā uṭṭhahitvā dakkhiṇāvaṭṭā hutvā sañcaranti.",
  "atk-s0201a0:2124_6": "Ekaphusitampi bahi na gacchati.",
  "atk-s0201a0:2124_7": "Mahābrahmā chattaṃ dhāresi.",
  "atk-s0201a0:2124_8": "Cattāro lokapālā khaggahatthā ārakkhaṃ gaṇhiṃsu.",
  "atk-s0201a0:2124_9": "Sakko alātāni samānento aggiṃ jālesi.",
  "atk-s0201a0:2124_10": "Devatā catūsu dīpesu ojaṃ saṃharitvā tattha pakkhipiṃsu.",
  "atk-s0201a0:2124_11": "Bodhisatto bhikkhācārakālaṃ āgamayamāno pātova gantvā rukkhamūle nisīdi.",
  "atk-s0201a0:2124_12": "Rukkhamūle sodhanatthāya gatā dhātī āgantvā sujātāya ārocesi –",
  "atk-s0201a0:2124_13": "“devatā rukkhamūle nisinnā”ti. Sujātā,",
  "atk-s0201a0:2124_14": "sabbaṃ pasādhanaṃ pasādhetvā satasahassagghanike suvaṇṇathāle pāyasaṃ vaḍḍhetvā aparāya suvaṇṇapātiyā",
  "atk-s0201a0:2124_15": "pidahitvā ukkhipitvā gatā mahāpurisaṃ disvā saheva pātiyā hatthe ṭhapetvā vanditvā “yathā mayhaṃ manoratho",
  "atk-s0201a0:2124_16": "nipphanno,",
  "atk-s0201a0:2124_17": "evaṃ tumhākampi nipphajjatū”ti vatvā pakkāmi.",
  "atk-s0201a0:2125_0": "Bodhisatto nerañjarāya tīraṃ gantvā suvaṇṇathālaṃ tīre ṭhapetvā nhatvā paccuttaritvā ekūnapaṇṇāsapiṇḍe",
  "atk-s0201a0:2125_1": "karonto pāyasaṃ paribhuñjitvā “sacāhaṃ ajja buddho bhavāmi,",
  "atk-s0201a0:2125_2": "thālaṃ paṭisotaṃ gacchatū”ti khipi.",
  "atk-s0201a0:2125_3": "Thālaṃ paṭisotaṃ gantvā thokaṃ ṭhatvā kālanāgarājassa bhavanaṃ pavisitvā tiṇṇaṃ buddhānaṃ thālāni ukkhipitvā aṭṭhāsi.",
  "atk-s0201a0:2126_0": "Mahāsatto vanasaṇḍe divāvihāraṃ katvā sāyanhasamaye sottiyena dinnā aṭṭha tiṇamuṭṭhiyo gahetvā bodhimaṇḍaṃ āruyha dakkhiṇadisābhāge aṭṭhāsi.",
  "atk-s0201a0:2126_1": "So padeso paduminipatte udakabindu viya akampittha.",
  "atk-s0201a0:2126_2": "Mahāsatto,",
  "atk-s0201a0:2126_3": "“ayaṃ mama guṇaṃ dhāretuṃ na sakkotī”ti pacchimadisābhāgaṃ agamāsi,",
  "atk-s0201a0:2126_4": "sopi tatheva akampittha.",
  "atk-s0201a0:2126_5": "Uttaradisābhāgaṃ agamāsi,",
  "atk-s0201a0:2126_6": "sopi tatheva akampittha.",
  "atk-s0201a0:2126_7": "Puratthimadisābhāgaṃ agamāsi,",
  "atk-s0201a0:2126_8": "tattha pallaṅkappamāṇaṃ ṭhānaṃ sunikhātaindakhilo viya niccalamahosi.",
  "atk-s0201a0:2126_9": "Mahāsatto “idaṃ ṭhānaṃ sabbabuddhānaṃ kilesabhañjanaviddhaṃsanaṭṭhāna”nti tāni tiṇāni agge gahetvā cālesi.",
  "atk-s0201a0:2126_10": "Tāni cittakārena tūlikaggena paricchinnāni viya ahesuṃ.",
  "atk-s0201a0:2126_11": "Bodhisatto,",
  "atk-s0201a0:2126_12": "“bodhiṃ appatvā imaṃ pallaṅkaṃ na bhindissāmī”ti caturaṅgavīriyaṃ adhiṭṭhahitvā pallaṅkaṃ ābhujitvā nisīdi.",
  "atk-s0201a0:2127_0": "Taṅkhaṇaññeva māro bāhusahassaṃ māpetvā diyaḍḍhayojanasatikaṃ girimekhalaṃ nāma hatthiṃ āruyha navayojanaṃ",
  "atk-s0201a0:2127_1": "mārabalaṃ gahetvā addhakkhikena olokayamāno pabbato viya ajjhottharanto upasaṅkami.",
  "atk-s0201a0:2127_2": "Mahāsatto,",
  "atk-s0201a0:2127_3": "“mayhaṃ dasa pāramiyo pūrentassa añño samaṇo vā brāhmaṇo vā devo vā māro vā brahmā vā sakkhi natthi,",
  "atk-s0201a0:2127_4": "vessantarattabhāve pana mayhaṃ sattasu vāresu mahāpathavī sakkhi ahosi;",
  "atk-s0201a0:2127_5": "idānipi me ayameva acetanā kaṭṭhakaliṅgarūpamā mahāpathavī sakkhī”ti hatthaṃ pasāreti.",
  "atk-s0201a0:2127_6": "Mahāpathavī tāvadeva ayadaṇḍena pahataṃ kaṃsathālaṃ viya ravasataṃ ravasahassaṃ muñcamānā viravitvā parivattamānā",
  "atk-s0201a0:2127_7": "mārabalaṃ cakkavāḷamukhavaṭṭiyaṃ muñcanamakāsi.",
  "atk-s0201a0:2127_8": "Mahāsatto sūriye dharamāneyeva mārabalaṃ vidhamitvā paṭhamayāme pubbenivāsañāṇaṃ,",
  "atk-s0201a0:2127_9": "majjhimayāme dibbacakkhuṃ visodhetvā pacchimayāme paṭiccasamuppāde ñāṇaṃ otāretvā vaṭṭavivaṭṭaṃ sammasitvā aruṇodaye buddho hutvā,",
  "atk-s0201a0:2127_10": "“mayā anekakappakoṭisatasahassaṃ addhānaṃ imassa pallaṅkassa atthāya vāyāmo kato”ti sattāhaṃ ekapallaṅkena nisīdi.",
  "atk-s0201a0:2127_11": "Athekaccānaṃ devatānaṃ,",
  "atk-s0201a0:2127_12": "“kiṃ nu kho aññepi buddhattakarā dhammā atthī”ti kaṅkhā udapādi.",
  "atk-s0201a0:2128_0": "Atha bhagavā aṭṭhame divase samāpattito vuṭṭhāya devatānaṃ kaṅkhaṃ ñatvā kaṅkhāvidhamanatthaṃ ākāse uppatitvā",
  "atk-s0201a0:2128_1": "yamakapāṭihāriyaṃ dassetvā tāsaṃ kaṅkhaṃ vidhamitvā pallaṅkato īsakaṃ pācīnanissite uttaradisābhāge ṭhatvā",
  "atk-s0201a0:2128_2": "cattāri asaṅkhyeyyāni kappasatasahassañca pūritānaṃ pāramīnaṃ phalādhigamaṭṭhānaṃ pallaṅkañceva bodhirukkhañca",
  "atk-s0201a0:2128_3": "animisehi akkhīhi olokayamāno sattāhaṃ vītināmesi,",
  "atk-s0201a0:2128_4": "taṃ ṭhānaṃ animisacetiyaṃ nāma jātaṃ.",
  "atk-s0201a0:2129_0": "Atha pallaṅkassa ca ṭhitaṭṭhānassa ca antarā puratthimapacchimato āyate ratanacaṅkame caṅkamanto sattāhaṃ vītināmesi,",
  "atk-s0201a0:2129_1": "taṃ ṭhānaṃ ratanacaṅkamacetiyaṃ nāma jātaṃ.",
  "atk-s0201a0:2129_2": "Tato pacchimadisābhāge devatā ratanagharaṃ māpayiṃsu,",
  "atk-s0201a0:2129_3": "tattha pallaṅkena nisīditvā abhidhammapiṭakaṃ visesato cettha anantanayasamantapaṭṭhānaṃ vicinanto sattāhaṃ vītināmesi,",
  "atk-s0201a0:2129_4": "taṃ ṭhānaṃ ratanagharacetiyaṃ nāma jātaṃ.",
  "atk-s0201a0:2129_5": "Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami,",
  "atk-s0201a0:2129_6": "tatrāpi dhammaṃ vicinantoyeva vimuttisukhañca paṭisaṃvedento nisīdi,",
  "atk-s0201a0:2129_7": "dhammaṃ vicinanto cettha evaṃ abhidhamme nayamaggaṃ sammasi –",
  "atk-s0201a0:2129_8": "paṭhamaṃ dhammasaṅgaṇīpakaraṇaṃ nāma,",
  "atk-s0201a0:2129_9": "tato vibhaṅgapakaraṇaṃ,",
  "atk-s0201a0:2129_10": "dhātukathāpakaraṇaṃ,",
  "atk-s0201a0:2129_11": "puggalapaññattipakaraṇaṃ,",
  "atk-s0201a0:2129_12": "kathāvatthu nāma pakaraṇaṃ,",
  "atk-s0201a0:2129_13": "yamakaṃ nāma pakaraṇaṃ,",
  "atk-s0201a0:2129_14": "tato mahāpakaraṇaṃ paṭṭhānaṃ nāmāti.",
  "atk-s0201a0:2130_0": "Tatthassa saṇhasukhumapaṭṭhānamhi citte otiṇṇe pīti uppajji;",
  "atk-s0201a0:2130_1": "pītiyā uppannāya lohitaṃ pasīdi,",
  "atk-s0201a0:2130_2": "lohite pasanne chavi pasīdi.",
  "atk-s0201a0:2130_3": "Chaviyā pasannāya puratthimakāyato kūṭāgārādippamāṇā rasmiyo uṭṭhahitvā ākāse pakkhandachaddantanāgakulaṃ",
  "atk-s0201a0:2130_4": "viya pācīnadisāya anantāni cakkavāḷāni pakkhandā,",
  "atk-s0201a0:2130_5": "pacchimakāyato uṭṭhahitvā pacchimadisāya,",
  "atk-s0201a0:2130_6": "dakkhiṇaṃsakūṭato uṭṭhahitvā dakkhiṇadisāya,",
  "atk-s0201a0:2130_7": "vāmaṃsakūṭato uṭṭhahitvā uttaradisāya anantāni cakkavāḷāni pakkhandā,",
  "atk-s0201a0:2130_8": "pādatalehi pavāḷaṅkuravaṇṇā rasmiyo nikkhamitvā mahāpathaviṃ vinivijjhitvā udakaṃ dvidhā bhinditvā vātakkhandhaṃ padāletvā ajaṭākāsaṃ pakkhandā,",
  "atk-s0201a0:2130_9": "sīsato samparivattiyamānaṃ maṇidāmaṃ viya nīlavaṇṇā rasmivaṭṭi uṭṭhahitvā cha devaloke vinivijjhitvā",
  "atk-s0201a0:2130_10": "nava brahmaloke vehapphale pañca suddhāvāse ca vinivijjhitvā cattāro āruppe atikkamma ajaṭākāsaṃ pakkhandā.",
  "atk-s0201a0:2130_11": "Tasmiṃ divase aparimāṇesu cakkavāḷesu aparimāṇā sattā sabbe suvaṇṇavaṇṇāva ahesuṃ.",
  "atk-s0201a0:2130_12": "Taṃ divasañca pana bhagavato sarīrā nikkhantā yāvajjadivasāpi tā rasmiyo anantā lokadhātuyo gacchantiyeva.",
  "atk-s0201a0:2131_0": "Evaṃ bhagavā ajapālanigrodhe sattāhaṃ vītināmetvā tato aparaṃ sattāhaṃ mucalinde nisīdi,",
  "atk-s0201a0:2131_1": "nisinnamattasseva cassa sakalaṃ cakkavāḷagabbhaṃ pūrento mahāakālamegho udapādi.",
  "atk-s0201a0:2131_2": "Evarūpo kira mahāmegho dvīsuyeva kālesu vassati cakkavattimhi vā uppanne buddhe vā.",
  "atk-s0201a0:2131_3": "Idha buddhakāle udapādi.",
  "atk-s0201a0:2131_4": "Tasmiṃ pana uppanne mucalindo nāgarājā cintesi –",
  "atk-s0201a0:2131_5": "“ayaṃ megho satthari mayhaṃ bhavanaṃ paviṭṭhamatteva uppanno,",
  "atk-s0201a0:2131_6": "vāsāgāramassa laddhuṃ vaṭṭatī”ti.",
  "atk-s0201a0:2131_7": "So sattaratanamayaṃ pāsādaṃ nimminituṃ sakkontopi evaṃ kate mayhaṃ mahapphalaṃ na bhavissati,",
  "atk-s0201a0:2131_8": "dasabalassa kāyaveyyāvaccaṃ karissāmīti mahantaṃ attabhāvaṃ katvā satthāraṃ sattakkhattuṃ bhogehi parikkhipitvā upari phaṇaṃ dhāresi.",
  "atk-s0201a0:2131_9": "Parikkhepassa anto okāso heṭṭhā lohapāsādappamāṇo ahosi.",
  "atk-s0201a0:2131_10": "Icchiticchitena iriyāpathena satthā viharissatīti nāgarājassa ajjhāsayo ahosi.",
  "atk-s0201a0:2131_11": "Tasmā evaṃ mahantaṃ okāsaṃ parikkhipi.",
  "atk-s0201a0:2131_12": "Majjhe ratanapallaṅko paññatto hoti,",
  "atk-s0201a0:2131_13": "upari suvaṇṇatārakavicittaṃ samosaritagandhadāmakusumadāmacelavitānaṃ ahosi.",
  "atk-s0201a0:2131_14": "Catūsu koṇesu gandhatelena dīpā jalitā,",
  "atk-s0201a0:2131_15": "catūsu disāsu vivaritvā candanakaraṇḍakā ṭhapitā.",
  "atk-s0201a0:2131_16": "Evaṃ bhagavā taṃ sattāhaṃ tattha vītināmetvā tato aparaṃ sattāhaṃ rājāyatane nisīdi.",
  "atk-s0201a0:2132_0": "Aṭṭhame sattāhe sakkena devānamindena ābhataṃ dantakaṭṭhañca osadhaharītakañca khāditvā mukhaṃ dhovitvā",
  "atk-s0201a0:2132_1": "catūhi lokapālehi upanīte paccagghe selamaye patte tapussabhallikānaṃ piṇḍapātaṃ paribhuñjitvā puna paccāgantvā",
  "atk-s0201a0:2132_2": "ajapālanigrodhe nisinnassa sabbabuddhānaṃ āciṇṇo ayaṃ vitakko udapādi.",
  "atk-s0201a0:2133_0": "Tattha paṇḍitoti paṇḍiccena samannāgato.",
  "atk-s0201a0:2133_1": "Viyattoti veyyattiyena samannāgato.",
  "atk-s0201a0:2133_2": "Medhāvīti ṭhānuppattiyā paññāya samannāgato.",
  "atk-s0201a0:2133_3": "Apparajakkhajātikoti samāpattiyā vikkhambhitattā nikkilesajātiko visuddhasatto.",
  "atk-s0201a0:2133_4": "Ājānissatīti sallakkhessati paṭivijjhissati.",
  "atk-s0201a0:2133_5": "Ñāṇañca pana meti mayhampi sabbaññutaññāṇaṃ uppajji.",
  "atk-s0201a0:2133_6": "Bhagavā kira devatāya kathiteneva niṭṭhaṃ agantvā sayampi sabbaññutaññāṇena olokento ito sattamadivasamatthake",
  "atk-s0201a0:2133_7": "kālaṃ katvā ākiñcaññāyatane nibbattoti addasa.",
  "atk-s0201a0:2133_8": "Taṃ sandhāyāha –",
  "atk-s0201a0:2133_9": "“ñāṇañca pana me dassanaṃ udapādī”ti.",
  "atk-s0201a0:2133_10": "Mahājāniyoti sattadivasabbhantare pattabbamaggaphalato parihīnattā mahatī jāni assāti mahājāniyo.",
  "atk-s0201a0:2133_11": "Akkhaṇe nibbattattā gantvā desiyamānaṃ dhammampissa sotuṃ sotappasādo natthi,",
  "atk-s0201a0:2133_12": "idha dhammadesanaṭṭhānaṃ āgamanapādāpi natthi,",
  "atk-s0201a0:2133_13": "evaṃ mahājāniyo jātoti dasseti.",
  "atk-s0201a0:2133_14": "Abhidosakālaṅkatoti aḍḍharatte kālaṅkato.",
  "atk-s0201a0:2133_15": "Ñāṇañca pana meti mayhampi sabbaññutaññāṇaṃ udapādi.",
  "atk-s0201a0:2133_16": "Idhāpi kira bhagavā devatāya vacanena sanniṭṭhānaṃ akatvā sabbaññutaññāṇena olokento “hiyyo aḍḍharatte",
  "atk-s0201a0:2133_17": "kālaṅkatvā udako rāmaputto nevasaññānāsaññāyatane nibbatto”ti addasa.",
  "atk-s0201a0:2133_18": "Tasmā evamāha.",
  "atk-s0201a0:2133_19": "Sesaṃ purimanayasadisameva.",
  "atk-s0201a0:2133_20": "Bahukārāti bahūpakārā.",
  "atk-s0201a0:2133_21": "Padhānapahitattaṃ upaṭṭhahiṃsūti padhānatthāya pesitattabhāvaṃ vasanaṭṭhāne pariveṇasammajjanena pattacīvaraṃ",
  "atk-s0201a0:2133_22": "gahetvā anubandhanena mukhodakadantakaṭṭhadānādinā ca upaṭṭhahiṃsu.",
  "atk-s0201a0:2133_23": "Ke pana te pañcavaggiyā nāma? Yete –",
  "atk-s0201a0:2134_0": "Rāmo dhajo lakkhaṇo jotimanti,",
  "atk-s0201a0:2135_0": "Yañño subhojo suyāmo sudatto;",
  "atk-s0201a0:2136_0": "Ete tadā aṭṭha ahesuṃ brāhmaṇā,",
  "atk-s0201a0:2137_0": "Chaḷaṅgavā mantaṃ viyākariṃsūti.",
  "atk-s0201a0:2138_0": "Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.",
  "atk-s0201a0:2138_1": "Tesu tayo dvedhā byākariṃsu –",
  "atk-s0201a0:2138_2": "“imehi lakkhaṇehi samannāgato agāraṃ ajjhāvasamāno rājā hoti cakkavattī,",
  "atk-s0201a0:2138_3": "pabbajamāno buddho”ti.",
  "atk-s0201a0:2138_4": "Pañca brāhmaṇā ekaṃsabyākaraṇā ahesuṃ –",
  "atk-s0201a0:2138_5": "“imehi lakkhaṇehi samannāgato agāre na tiṭṭhati,",
  "atk-s0201a0:2138_6": "buddhova hotī”ti.",
  "atk-s0201a0:2138_7": "Tesu purimā tayo yathāmantapadaṃ gatā,",
  "atk-s0201a0:2138_8": "ime pana pañca mantapadaṃ atikkantā.",
  "atk-s0201a0:2138_9": "Te attanā laddhaṃ puṇṇapattaṃ ñātakānaṃ vissajjetvā “ayaṃ mahāpuriso agāraṃ na ajjhāvasissati,",
  "atk-s0201a0:2138_10": "ekantena buddho bhavissatī”ti nibbitakkā bodhisattaṃ uddissa samaṇapabbajjaṃ pabbajitā.",
  "atk-s0201a0:2138_11": "Tesaṃ puttātipi vadanti.",
  "atk-s0201a0:2138_12": "Taṃ aṭṭhakathāya paṭikkhittaṃ.",
  "atk-s0201a0:2139_0": "Ete kira daharakāleyeva bahū mante jāniṃsu,",
  "atk-s0201a0:2139_1": "tasmā te brāhmaṇā ācariyaṭṭhāne ṭhapayiṃsu.",
  "atk-s0201a0:2139_2": "Te pacchā amhehi puttadārajaṭaṃ chaḍḍetvā na sakkā bhavissati pabbajitunti daharakāleyeva pabbajitvā ramaṇīyāni senāsanāni paribhuñjantā vicariṃsu.",
  "atk-s0201a0:2139_3": "Kālena kālaṃ pana “kiṃ, bho,",
  "atk-s0201a0:2139_4": "mahāpuriso mahābhinikkhamanaṃ nikkhanto”ti pucchanti. Manussā,",
  "atk-s0201a0:2139_5": "“kuhiṃ tumhe mahāpurisaṃ passissatha,",
  "atk-s0201a0:2139_6": "tīsu pāsādesu tividhanāṭakamajjhe devo viya sampattiṃ anubhotī”ti vadanti. Te sutvā,",
  "atk-s0201a0:2139_7": "“na tāva mahāpurisassa ñāṇaṃ paripākaṃ gacchatī”ti appossukkā vihariṃsuyeva.",
  "atk-s0201a0:2139_8": "Kasmā panettha bhagavā,",
  "atk-s0201a0:2139_9": "“bahukārā kho ime pañcavaggiyā”ti āha?",
  "atk-s0201a0:2139_10": "Kiṃ upakārakānaṃyeva esa dhammaṃ deseti,",
  "atk-s0201a0:2139_11": "anupakārakānaṃ na desetīti?",
  "atk-s0201a0:2139_12": "No na deseti.",
  "atk-s0201a0:2139_13": "Paricayavasena hesa āḷārañceva kālāmaṃ udakañca rāmaputtaṃ olokesi.",
  "atk-s0201a0:2139_14": "Etasmiṃ pana buddhakkhette ṭhapetvā aññāsikoṇḍaññaṃ paṭhamaṃ dhammaṃ sacchikātuṃ samattho nāma natthi. Kasmā?",
  "atk-s0201a0:2139_15": "Tathāvidhaupanissayattā.",
  "atk-s0201a0:2140_0": "Pubbe kira puññakaraṇakāle dve bhātaro ahesuṃ.",
  "atk-s0201a0:2140_1": "Te ekatova sassaṃ akaṃsu.",
  "atk-s0201a0:2140_2": "Tattha jeṭṭhakassa “ekasmiṃ sasse navavāre aggasassadānaṃ mayā dātabba”nti ahosi.",
  "atk-s0201a0:2140_3": "So vappakāle bījaggaṃ nāma datvā gabbhakāle kaniṭṭhena saddhiṃ mantesi –",
  "atk-s0201a0:2140_4": "“gabbhakāle gabbhaṃ phāletvā dassāmā”ti.",
  "atk-s0201a0:2140_5": "Kaniṭṭho “taruṇasassaṃ nāsetukāmosī”ti āha.",
  "atk-s0201a0:2140_6": "Jeṭṭho kaniṭṭhassa ananuvattanabhāvaṃ ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappiphāṇitehi yojetvā adāsi,",
  "atk-s0201a0:2140_7": "puthukakāle puthukaṃ kāretvā adāsi,",
  "atk-s0201a0:2140_8": "lāyane lāyanaggaṃ veṇikaraṇe veṇaggaṃ kalāpādīsu kalāpaggaṃ khaḷaggaṃ bhaṇḍaggaṃ koṭṭhagganti evaṃ ekasasse navavāre aggadānaṃ adāsi.",
  "atk-s0201a0:2140_9": "Kaniṭṭho panassa uddharitvā adāsi,",
  "atk-s0201a0:2140_10": "tesu jeṭṭho aññāsikoṇḍaññatthero jāto,",
  "atk-s0201a0:2140_11": "kaniṭṭho subhaddaparibbājako.",
  "atk-s0201a0:2140_12": "Iti ekasmiṃ sasse navannaṃ aggadānānaṃ dinnattā ṭhapetvā theraṃ añño paṭhamaṃ dhammaṃ sacchikātuṃ samattho nāma natthi.",
  "atk-s0201a0:2140_13": "“Bahukārā kho ime pañcavaggiyā”ti idaṃ pana upakārānussaraṇamattakeneva vuttaṃ.",
  "atk-s0201a0:2141_0": "Isipatane migadāyeti tasmiṃ kira padese anuppanne buddhe paccekasambuddhā gandhamādanapabbate sattāhaṃ",
  "atk-s0201a0:2141_1": "nirodhasamāpattiyā vītināmetvā nirodhā vuṭṭhāya nāgalatādantakaṭṭhaṃ khāditvā anotattadahe mukhaṃ dhovitvā",
  "atk-s0201a0:2141_2": "pattacīvaramādāya ākāsena āgantvā nipatanti.",
  "atk-s0201a0:2141_3": "Tattha cīvaraṃ pārupitvā nagare piṇḍāya caritvā katabhattakiccā gamanakālepi tatoyeva uppatitvā gacchanti.",
  "atk-s0201a0:2141_4": "Iti isayo ettha nipatanti uppatanti cāti taṃ ṭhānaṃ isipatananti saṅkhaṃ gataṃ.",
  "atk-s0201a0:2141_5": "Migānaṃ pana abhayatthāya dinnattā migadāyoti vuccati.",
  "atk-s0201a0:2141_6": "Tena vuttaṃ “isipatane migadāye”ti.",
  "atk-s0201a0:2142_0": "285.",
  "atk-s0201a0:2142_1": "Antarā ca gayaṃ antarā ca bodhinti gayāya ca bodhissa ca vivare tigāvutantare ṭhāne.",
  "atk-s0201a0:2142_2": "Bodhimaṇḍato hi gayā tīṇi gāvutāni.",
  "atk-s0201a0:2142_3": "Bārāṇasī aṭṭhārasa yojanāni.",
  "atk-s0201a0:2142_4": "Upako bodhimaṇḍassa ca gayāya ca antare bhagavantaṃ addasa.",
  "atk-s0201a0:2142_5": "Antarāsaddena pana yuttattā upayogavacanaṃ kataṃ.",
  "atk-s0201a0:2142_6": "Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva antarāsaddaṃ payujjanti.",
  "atk-s0201a0:2142_7": "So dutiyapadenapi yojetabbo hoti.",
  "atk-s0201a0:2142_8": "Ayojiyamāne upayogavacanaṃ na pāpuṇāti.",
  "atk-s0201a0:2142_9": "Idha pana yojetvā eva vuttoti.",
  "atk-s0201a0:2142_10": "Addhānamaggapaṭipannanti addhānasaṅkhātaṃ maggaṃ paṭipannaṃ,",
  "atk-s0201a0:2142_11": "dīghamaggapaṭipannanti attho.",
  "atk-s0201a0:2142_12": "Addhānamaggagamanasamayassa hi vibhaṅge “addhayojanaṃ gacchissāmīti bhuñjitabba”ntiādivacanato addhayojanampi addhānamaggo hoti.",
  "atk-s0201a0:2142_13": "Bodhimaṇḍato pana gayā tigāvutaṃ.",
  "atk-s0201a0:2143_0": "Sabbābhibhūti sabbaṃ tebhūmakadhammaṃ abhibhavitvā ṭhito.",
  "atk-s0201a0:2143_1": "Sabbavidūti sabbaṃ catubhūmakadhammaṃ avediṃ aññāsiṃ.",
  "atk-s0201a0:2143_2": "Sabbesu dhammesu anupalittoti sabbesu tebhūmakadhammesu kilesalepanena anupalitto.",
  "atk-s0201a0:2143_3": "Sabbaṃ jahoti sabbaṃ tebhūmakadhammaṃ jahitvā ṭhito.",
  "atk-s0201a0:2143_4": "Taṇhākkhaye vimuttoti taṇhākkhaye nibbāne ārammaṇato vimutto.",
  "atk-s0201a0:2143_5": "Sayaṃ abhiññāyāti sabbaṃ catubhūmakadhammaṃ attanāva jānitvā.",
  "atk-s0201a0:2143_6": "Kamuddiseyyanti kaṃ aññaṃ “ayaṃ me ācariyo”ti uddiseyyaṃ.",
  "atk-s0201a0:2144_0": "Na me ācariyo atthīti lokuttaradhamme mayhaṃ ācariyo nāma natthi.",
  "atk-s0201a0:2144_1": "Natthi me paṭipuggaloti mayhaṃ paṭibhāgapuggalo nāma natthi.",
  "atk-s0201a0:2144_2": "Sammāsambuddhoti sahetunā nayena cattāri saccāni sayaṃ buddho.",
  "atk-s0201a0:2144_3": "Sītibhūtoti sabbakilesagginibbāpanena sītibhūto.",
  "atk-s0201a0:2144_4": "Kilesānaṃyeva nibbutattā nibbuto.",
  "atk-s0201a0:2144_5": "Kāsinaṃ puranti kāsiraṭṭhe nagaraṃ.",
  "atk-s0201a0:2144_6": "Āhañchaṃ amatadundubhinti dhammacakkapaṭilābhāya amatabheriṃ paharissāmīti gacchāmi.",
  "atk-s0201a0:2144_7": "Arahasi anantajinoti anantajinoti bhavituṃ yutto.",
  "atk-s0201a0:2144_8": "Hupeyya pāvusoti, āvuso,",
  "atk-s0201a0:2144_9": "evampi nāma bhaveyya.",
  "atk-s0201a0:2144_10": "Pakkāmīti vaṅkahārajanapadaṃ nāma agamāsi.",
  "atk-s0201a0:2145_0": "Tatthekaṃ migaluddakagāmakaṃ nissāya vāsaṃ kappesi.",
  "atk-s0201a0:2145_1": "Jeṭṭhakaluddako taṃ upaṭṭhāsi.",
  "atk-s0201a0:2145_2": "Tasmiñca janapade caṇḍā makkhikā honti.",
  "atk-s0201a0:2145_3": "Atha naṃ ekāya cāṭiyā vasāpesuṃ,",
  "atk-s0201a0:2145_4": "migaluddako dūre migavaṃ gacchanto “amhākaṃ arahante mā pamajjī”ti chāvaṃ nāma dhītaraṃ āṇāpetvā agamāsi saddhiṃ puttabhātukehi.",
  "atk-s0201a0:2145_5": "Sā cassa dhītā dassanīyā hoti koṭṭhāsasampannā.",
  "atk-s0201a0:2145_6": "Dutiyadivase upako gharaṃ āgato taṃ dārikaṃ sabbaṃ upacāraṃ katvā parivisituṃ upagataṃ disvā rāgena abhibhūto",
  "atk-s0201a0:2145_7": "bhuñjitumpi asakkonto bhājanena bhattaṃ ādāya vasanaṭṭhānaṃ gantvā bhattaṃ ekamante nikkhipitvā sace",
  "atk-s0201a0:2145_8": "chāvaṃ labhāmi, jīvāmi, no ce,",
  "atk-s0201a0:2145_9": "marāmīti nirāhāro sayi.",
  "atk-s0201a0:2145_10": "Sattame divase māgaviko āgantvā dhītaraṃ upakassa pavattiṃ pucchi.",
  "atk-s0201a0:2145_11": "Sā “ekadivasameva āgantvā puna nāgatapubbo”ti āha.",
  "atk-s0201a0:2145_12": "Māgaviko āgataveseneva naṃ upasaṅkamitvā pucchissāmīti taṃkhaṇaṃyeva gantvā “kiṃ, bhante,",
  "atk-s0201a0:2145_13": "apphāsuka”nti pāde parāmasanto pucchi.",
  "atk-s0201a0:2145_14": "Upako nitthunanto parivattatiyeva.",
  "atk-s0201a0:2145_15": "So “vadatha bhante,",
  "atk-s0201a0:2145_16": "yaṃ mayā sakkā kātuṃ,",
  "atk-s0201a0:2145_17": "taṃ sabbaṃ karissāmī”ti āha. Upako,",
  "atk-s0201a0:2145_18": "“sace chāvaṃ labhāmi, jīvāmi, no ce,",
  "atk-s0201a0:2145_19": "idheva maraṇaṃ seyyo”ti āha.",
  "atk-s0201a0:2145_20": "Jānāsi pana, bhante,",
  "atk-s0201a0:2145_21": "kiñci sippanti.",
  "atk-s0201a0:2145_22": "Na jānāmīti. Na, bhante,",
  "atk-s0201a0:2145_23": "kiñci sippaṃ ajānantena sakkā gharāvāsaṃ adhiṭṭhātunti.",
  "atk-s0201a0:2146_0": "So āha –",
  "atk-s0201a0:2146_1": "“nāhaṃ kiñci sippaṃ jānāmi,",
  "atk-s0201a0:2146_2": "apica tumhākaṃ maṃsahārako bhavissāmi,",
  "atk-s0201a0:2146_3": "maṃsañca vikkīṇissāmī”ti. Māgaviko,",
  "atk-s0201a0:2146_4": "“amhākampi etadeva ruccatī”ti uttarasāṭakaṃ datvā gharaṃ ānetvā dhītaraṃ adāsi.",
  "atk-s0201a0:2146_5": "Tesaṃ saṃvāsamanvāya putto vijāyi.",
  "atk-s0201a0:2146_6": "Subhaddotissa nāmaṃ akaṃsu.",
  "atk-s0201a0:2146_7": "Chāvā tassa rodanakāle “maṃsahārakassa putta,",
  "atk-s0201a0:2146_8": "migaluddakassa putta mā rodī”tiādīni vadamānā puttatosanagītena upakaṃ uppaṇḍesi.",
  "atk-s0201a0:2146_9": "Bhadde tvaṃ maṃ anāthoti maññasi.",
  "atk-s0201a0:2146_10": "Atthi me anantajino nāma sahāyo.",
  "atk-s0201a0:2146_11": "Tassāhaṃ santike gamissāmīti āha.",
  "atk-s0201a0:2146_12": "Chāvā evamayaṃ aṭṭīyatīti ñatvā punappunaṃ katheti.",
  "atk-s0201a0:2146_13": "So ekadivasaṃ anārocetvāva majjhimadesābhimukho pakkāmi.",
  "atk-s0201a0:2147_0": "Bhagavā ca tena samayena sāvatthiyaṃ viharati jetavane mahāvihāre.",
  "atk-s0201a0:2147_1": "Atha kho bhagavā paṭikacceva bhikkhū āṇāpesi – “yo,",
  "atk-s0201a0:2147_2": "bhikkhave,",
  "atk-s0201a0:2147_3": "‘anantajino’ti pucchamāno āgacchati,",
  "atk-s0201a0:2147_4": "tassa maṃ dasseyyāthā”ti.",
  "atk-s0201a0:2147_5": "Upakopi kho “kuhiṃ anantajino vasatī”ti pucchanto anupubbena sāvatthiṃ āgantvā vihāramajjhe ṭhatvā kuhiṃ anantajinoti pucchi.",
  "atk-s0201a0:2147_6": "Taṃ bhikkhū bhagavato santikaṃ nayiṃsu.",
  "atk-s0201a0:2147_7": "So bhagavantaṃ disvā –",
  "atk-s0201a0:2147_8": "“sañjānātha maṃ bhagavā”ti āha. Āma, upaka,",
  "atk-s0201a0:2147_9": "sañjānāmi,",
  "atk-s0201a0:2147_10": "kuhiṃ pana tvaṃ vasitthāti.",
  "atk-s0201a0:2147_11": "Vaṅkahārajanapade, bhanteti. Upaka,",
  "atk-s0201a0:2147_12": "mahallakosi jāto pabbajituṃ sakkhissasīti.",
  "atk-s0201a0:2147_13": "Pabbajissāmi, bhanteti.",
  "atk-s0201a0:2147_14": "Bhagavā pabbājetvā tassa kammaṭṭhānaṃ adāsi.",
  "atk-s0201a0:2147_15": "So kammaṭṭhāne kammaṃ karonto anāgāmiphale patiṭṭhāya kālaṃ katvā avihesu nibbatto.",
  "atk-s0201a0:2147_16": "Nibbattakkhaṇeyeva arahattaṃ pāpuṇīti.",
  "atk-s0201a0:2147_17": "Avihesu nibbattamattā hi satta janā arahattaṃ pāpuṇiṃsu,",
  "atk-s0201a0:2147_18": "tesaṃ so aññataro.",
  "atk-s0201a0:2148_0": "Vuttañhetaṃ –",
  "atk-s0201a0:2149_0": "“Avihaṃ upapannāse, vimuttā satta bhikkhavo;",
  "atk-s0201a0:2150_0": "Rāgadosaparikkhīṇā, tiṇṇā loke visattikaṃ.",
  "atk-s0201a0:2151_0": "Upako palagaṇḍo ca, pukkusāti ca te tayo;",
  "atk-s0201a0:2152_0": "Bhaddiyo khaṇḍadevo ca, bahuraggi ca saṅgiyo;",
  "atk-s0201a0:2153_0": "Te hitvā mānusaṃ dehaṃ, dibbayogaṃ upajjhagu”nti. ;",
  "atk-s0201a0:2154_0": "286.",
  "atk-s0201a0:2154_1": "Saṇṭhapesunti katikaṃ akaṃsu.",
  "atk-s0201a0:2154_2": "Bāhullikoti cīvarabāhullādīnaṃ atthāya paṭipanno.",
  "atk-s0201a0:2154_3": "Padhānavibbhantoti padhānato vibbhanto bhaṭṭho parihīno.",
  "atk-s0201a0:2154_4": "Āvatto bāhullāyāti cīvarādīnaṃ bahulabhāvatthāya āvatto.",
  "atk-s0201a0:2154_5": "Apica kho āsanaṃ ṭhapetabbanti apica kho panassa uccakule nibbattassa āsanamattaṃ ṭhapetabbanti vadiṃsu.",
  "atk-s0201a0:2154_6": "Nāsakkhiṃsūti buddhānubhāvena buddhatejasā abhibhūtā attano katikāya ṭhātuṃ nāsakkhiṃsu.",
  "atk-s0201a0:2154_7": "Nāmena ca āvusovādena ca samudācarantīti gotamāti,",
  "atk-s0201a0:2154_8": "āvusoti ca vadanti.",
  "atk-s0201a0:2154_9": "Āvuso gotama,",
  "atk-s0201a0:2154_10": "mayaṃ uruvelāyaṃ padhānakāle tuyhaṃ pattacīvaraṃ gahetvā vicarimhā,",
  "atk-s0201a0:2154_11": "mukhodakaṃ dantakaṭṭhaṃ adamhā,",
  "atk-s0201a0:2154_12": "vutthapariveṇaṃ sammajjimhā,",
  "atk-s0201a0:2154_13": "pacchā ko te vattappaṭipattimakāsi,",
  "atk-s0201a0:2154_14": "kacci amhesu pakkantesu na cintayitthāti evarūpiṃ kathaṃ kathentīti attho.",
  "atk-s0201a0:2154_15": "Iriyāyāti dukkarairiyāya.",
  "atk-s0201a0:2154_16": "Paṭipadāyāti dukkarapaṭipattiyā.",
  "atk-s0201a0:2154_17": "Dukkarakārikāyāti pasatapasata-",
  "atk-s0201a0:2154_18": "muggayūsādiāharakaraṇādinā dukkarakaraṇena.",
  "atk-s0201a0:2154_19": "Abhijānātha me noti abhijānātha nu mama.",
  "atk-s0201a0:2154_20": "Evarūpaṃ pabhāvitametanti etaṃ evarūpaṃ vākyabhedanti attho.",
  "atk-s0201a0:2154_21": "Api nu ahaṃ uruvelāya padhāne tumhākaṃ saṅgaṇhanatthaṃ anukkaṇṭhanatthaṃ rattiṃ vā divā vā āgantvā, – “āvuso,",
  "atk-s0201a0:2154_22": "mā vitakkayittha,",
  "atk-s0201a0:2154_23": "mayhaṃ obhāso vā nimittaṃ vā paññāyatī”ti evarūpaṃ kañci vacanabhedaṃ akāsinti adhippāyo.",
  "atk-s0201a0:2154_24": "Te ekapadeneva satiṃ labhitvā uppannagāravā,",
  "atk-s0201a0:2154_25": "“handa addhā esa buddho jāto”ti saddahitvā no hetaṃ,",
  "atk-s0201a0:2154_26": "bhanteti āhaṃsu.",
  "atk-s0201a0:2154_27": "Asakkhiṃ kho ahaṃ,",
  "atk-s0201a0:2154_28": "bhikkhave,",
  "atk-s0201a0:2154_29": "pañcavaggiye bhikkhū saññāpetunti ahaṃ,",
  "atk-s0201a0:2154_30": "bhikkhave,",
  "atk-s0201a0:2154_31": "pañcavaggiye bhikkhū buddho ahanti jānāpetuṃ asakkhiṃ.",
  "atk-s0201a0:2154_32": "Tadā pana bhagavā uposathadivaseyeva āgacchi.",
  "atk-s0201a0:2154_33": "Attano buddhabhāvaṃ jānāpetvā koṇḍaññattheraṃ kāyasakkhiṃ katvā dhammacakkappavattanasuttaṃ kathesi.",
  "atk-s0201a0:2154_34": "Suttapariyosāne thero aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0201a0:2154_35": "Sūriye dharamāneyeva desanā niṭṭhāsi.",
  "atk-s0201a0:2154_36": "Bhagavā tattheva vassaṃ upagacchi.",
  "atk-s0201a0:2155_0": "Dvepi sudaṃ,",
  "atk-s0201a0:2155_1": "bhikkhave,",
  "atk-s0201a0:2155_2": "bhikkhū ovadāmītiādi pāṭipadadivasato paṭṭhāya piṇḍapātatthāyapi gāmaṃ appavisanadīpanatthaṃ vuttaṃ.",
  "atk-s0201a0:2155_3": "Tesañhi bhikkhūnaṃ kammaṭṭhānesu uppannamalavisodhanatthaṃ bhagavā antovihāreyeva ahosi.",
  "atk-s0201a0:2155_4": "Uppanne uppanne kammaṭṭhānamale tepi bhikkhū bhagavato santikaṃ gantvā pucchanti.",
  "atk-s0201a0:2155_5": "Bhagavāpi tesaṃ nisinnaṭṭhānaṃ gantvā malaṃ vinodeti.",
  "atk-s0201a0:2155_6": "Atha nesaṃ bhagavatā evaṃ nīhaṭabhattena ovadiyamānānaṃ vappatthero pāṭipadadivase sotāpanno ahosi.",
  "atk-s0201a0:2155_7": "Bhaddiyatthero dutiyāyaṃ,",
  "atk-s0201a0:2155_8": "mahānāmatthero tatiyāyaṃ,",
  "atk-s0201a0:2155_9": "assajitthero catutthiyaṃ.",
  "atk-s0201a0:2155_10": "Pakkhassa pana pañcamiyaṃ sabbeva te ekato sannipātetvā anattalakkhaṇasuttaṃ kathesi,",
  "atk-s0201a0:2155_11": "suttapariyosāne sabbepi arahattaphale patiṭṭhahiṃsu. Tenāha –",
  "atk-s0201a0:2155_12": "“atha kho,",
  "atk-s0201a0:2155_13": "bhikkhave,",
  "atk-s0201a0:2155_14": "pañcavaggiyā bhikkhū mayā evaṃ ovadiyamānā…pe…",
  "atk-s0201a0:2155_15": "anuttaraṃ yogakkhemaṃ nibbānaṃ ajjhagamaṃsu…pe…",
  "atk-s0201a0:2155_16": "natthi dāni punabbhavo”ti.",
  "atk-s0201a0:2155_17": "Ettakaṃ kathāmaggaṃ bhagavā yaṃ pubbe avaca –",
  "atk-s0201a0:2155_18": "“tumhepi mamañceva pañcavaggiyānañca maggaṃ āruḷhā,",
  "atk-s0201a0:2155_19": "ariyapariyesanā tumhākaṃ pariyesanā”ti imaṃ ekameva anusandhiṃ dassento āhari.",
  "atk-s0201a0:2156_0": "287.",
  "atk-s0201a0:2156_1": "Idāni yasmā na agāriyānaṃyeva pañcakāmaguṇapariyesanā hoti,",
  "atk-s0201a0:2156_2": "anagāriyānampi cattāro paccaye appaccavekkhitvā paribhuñjantānaṃ pañcakāmaguṇavasena anariyapariyesanā hoti,",
  "atk-s0201a0:2156_3": "tasmā taṃ dassetuṃ pañcime,",
  "atk-s0201a0:2156_4": "bhikkhave,",
  "atk-s0201a0:2156_5": "kāmaguṇātiādimāha.",
  "atk-s0201a0:2156_6": "Tattha navarattesu pattacīvarādīsu cakkhuviññeyyā rūpātiādayo cattāro kāmaguṇā labbhanti.",
  "atk-s0201a0:2156_7": "Raso panettha paribhogaraso hoti.",
  "atk-s0201a0:2156_8": "Manuññe piṇḍapāte bhesajje ca pañcapi labbhanti.",
  "atk-s0201a0:2156_9": "Senāsanamhi cīvare viya cattāro.",
  "atk-s0201a0:2156_10": "Raso pana etthāpi paribhogarasova.",
  "atk-s0201a0:2156_11": "Ye hi keci,",
  "atk-s0201a0:2156_12": "bhikkhaveti kasmā ārabhi?",
  "atk-s0201a0:2156_13": "Evaṃ pañca kāmaguṇe dassetvā idāni ye evaṃ vadeyyuṃ,",
  "atk-s0201a0:2156_14": "“pabbajitakālato paṭṭhāya anariyapariyesanā nāma kuto,",
  "atk-s0201a0:2156_15": "ariyapariyesanāva pabbajitāna”nti,",
  "atk-s0201a0:2156_16": "tesaṃ paṭisedhanatthāya “pabbajitānampi catūsu paccayesu appaccavekkhaṇaparibhogo anariyapariyesanā evā”ti dassetuṃ imaṃ desanaṃ ārabhi.",
  "atk-s0201a0:2156_17": "Tattha gadhitāti taṇhāgedhena gadhitā.",
  "atk-s0201a0:2156_18": "Mucchitāti taṇhāmucchāya mucchitā.",
  "atk-s0201a0:2156_19": "Ajjhopannāti taṇhāya ajjhogāḷhā.",
  "atk-s0201a0:2156_20": "Anādīnavadassāvinoti ādīnavaṃ apassantā.",
  "atk-s0201a0:2156_21": "Anissaraṇapaññāti nissaraṇaṃ vuccati paccavekkhaṇañāṇaṃ.",
  "atk-s0201a0:2156_22": "Te tena virahitā.",
  "atk-s0201a0:2157_0": "Idāni tassatthassa sādhakaṃ upamaṃ dassento seyyathāpi,",
  "atk-s0201a0:2157_1": "bhikkhavetiādimāha.",
  "atk-s0201a0:2157_2": "Tatrevaṃ opammasaṃsandanaṃ veditabbaṃ –",
  "atk-s0201a0:2157_3": "āraññakamago viya hi samaṇabrāhmaṇā,",
  "atk-s0201a0:2157_4": "luddakena araññe ṭhapitapāso viya cattāro paccayā,",
  "atk-s0201a0:2157_5": "tassa luddassa pāsarāsiṃ ajjhottharitvā sayanakālo viya tesaṃ cattāro paccaye appaccavekkhitvā paribhogakālo.",
  "atk-s0201a0:2157_6": "Luddake āgacchante magassa yena kāmaṃ agamanakālo viya samaṇabrāhmaṇānaṃ mārassa yathākāmakaraṇīyakālo,",
  "atk-s0201a0:2157_7": "māravasaṃ upagatabhāvoti attho.",
  "atk-s0201a0:2157_8": "Magassa pana abaddhassa pāsarāsiṃ adhisayitakālo viya samaṇabrāhmaṇānaṃ catūsu paccayesu paccavekkhaṇaparibhogo,",
  "atk-s0201a0:2157_9": "luddake āgacchante magassa yena kāmaṃ gamanaṃ viya samaṇabrāhmaṇānaṃ māravasaṃ anupagamanaṃ veditabbaṃ.",
  "atk-s0201a0:2157_10": "Vissatthoti nibbhayo nirāsaṅko.",
  "atk-s0201a0:2157_11": "Sesaṃ sabbattha uttānatthamevāti.",
  "atk-s0201a0:2158_0": "Papañcasūdaniyā majjhimanikāyaṭṭhakathāya",
  "atk-s0201a0:2159_0": "Pāsarāsisuttavaṇṇanā niṭṭhitā.",
  "atk-s0201a0:2160_0": "Ariyapariyesanātipi etasseva nāmaṃ.",
  "atk-s0201a0:2161_0": "7. Cūḷahatthipadopamasuttavaṇṇanā",
  "atk-s0201a0:2162_0": "288.",
  "atk-s0201a0:2162_1": "Evaṃ me sutanti cūḷahatthipadopamasuttaṃ.",
  "atk-s0201a0:2162_2": "Tattha sabbasetena vaḷavābhirathenāti,",
  "atk-s0201a0:2162_3": "“setā sudaṃ assā yuttā honti setālaṅkārā.",
  "atk-s0201a0:2162_4": "Seto ratho setālaṅkāro setaparivāro,",
  "atk-s0201a0:2162_5": "setā rasmiyo,",
  "atk-s0201a0:2162_6": "setā patodalaṭṭhi,",
  "atk-s0201a0:2162_7": "setaṃ chattaṃ,",
  "atk-s0201a0:2162_8": "setaṃ uṇhīsaṃ,",
  "atk-s0201a0:2162_9": "setāni vatthāni,",
  "atk-s0201a0:2162_10": "setā upāhanā,",
  "atk-s0201a0:2162_11": "setāya sudaṃ vālabījaniyā bījiyatī”ti evaṃ vuttena sakalasetena catūhi vaḷavāhi yuttarathena.",
  "atk-s0201a0:2163_0": "Ratho ca nāmeso duvidho hoti –",
  "atk-s0201a0:2163_1": "yodharatho,",
  "atk-s0201a0:2163_2": "alaṅkārarathoti.",
  "atk-s0201a0:2163_3": "Tattha yodharatho caturassasaṇṭhāno hoti nātimahā,",
  "atk-s0201a0:2163_4": "dvinnaṃ tiṇṇaṃ vā janānaṃ gahaṇasamattho.",
  "atk-s0201a0:2163_5": "Alaṅkāraratho mahā hoti,",
  "atk-s0201a0:2163_6": "dīghato dīgho,",
  "atk-s0201a0:2163_7": "puthulato puthulo.",
  "atk-s0201a0:2163_8": "Tattha chattaggāhako vālabījaniggāhako tālavaṇṭaggāhakoti evaṃ aṭṭha vā dasa vā sukhena ṭhātuṃ vā nisīdituṃ vā nipajjituṃ vā sakkonti,",
  "atk-s0201a0:2163_9": "ayampi alaṅkārarathoyeva.",
  "atk-s0201a0:2163_10": "So sabbo sacakkapañjarakubbaro rajataparikkhitto ahosi.",
  "atk-s0201a0:2163_11": "Vaḷavā pakatiyā setavaṇṇāva.",
  "atk-s0201a0:2163_12": "Pasādhanampi tādisaṃ rajatamayaṃ ahosi.",
  "atk-s0201a0:2163_13": "Rasmiyopi rajatapanāḷi suparikkhittā.",
  "atk-s0201a0:2163_14": "Patodalaṭṭhipi rajataparikkhittā.",
  "atk-s0201a0:2163_15": "Brāhmaṇopi setavatthaṃ nivāsetvā setaṃyeva uttarāsaṅgamakāsi,",
  "atk-s0201a0:2163_16": "setavilepanaṃ vilimpi,",
  "atk-s0201a0:2163_17": "setamālaṃ pilandhi,",
  "atk-s0201a0:2163_18": "dasasu aṅgulīsu aṅgulimuddikā,",
  "atk-s0201a0:2163_19": "kaṇṇesu kuṇḍalānīti evamādialaṅkāropissa rajatamayova ahosi.",
  "atk-s0201a0:2163_20": "Parivārabrāhmaṇāpissa dasasahassamattā tatheva setavatthavilepanamālālaṅkārā ahesuṃ.",
  "atk-s0201a0:2163_21": "Tena vuttaṃ “sabbasetena vaḷavābhirathenā”ti.",
  "atk-s0201a0:2164_0": "Sāvatthiyā niyyātīti so kira channaṃ channaṃ māsānaṃ ekavāraṃ nagaraṃ padakkhiṇaṃ karoti.",
  "atk-s0201a0:2164_1": "Ito ettakehi divasehi nagaraṃ padakkhiṇaṃ karissatīti puretarameva ghosanā karīyati;",
  "atk-s0201a0:2164_2": "taṃ sutvā ye nagarato na pakkantā,",
  "atk-s0201a0:2164_3": "te na pakkamanti.",
  "atk-s0201a0:2164_4": "Ye pakkantā, tepi,",
  "atk-s0201a0:2164_5": "“puññavato sirisampattiṃ passissāmā”ti āgacchanti.",
  "atk-s0201a0:2164_6": "Yaṃ divasaṃ brāhmaṇo nagaraṃ anuvicarati,",
  "atk-s0201a0:2164_7": "tadā pātova nagaravīthiyo sammajjitvā vālikaṃ okiritvā lājapañcamehi pupphehi abhippakiritvā puṇṇaghaṭe",
  "atk-s0201a0:2164_8": "ṭhapetvā kadaliyo ca dhaje ca ussāpetvā sakalanagaraṃ dhūpitavāsitaṃ karonti.",
  "atk-s0201a0:2164_9": "Brāhmaṇo pātova sīsaṃ nhāyitvā purebhattaṃ bhuñjitvā vuttanayeneva setavatthādīhi attānaṃ alaṅkaritvā pāsādā oruyha rathaṃ abhiruhati.",
  "atk-s0201a0:2164_10": "Atha naṃ te brāhmaṇā sabbasetavatthavilepanamālālaṅkārā setacchattāni gahetvā parivārenti;",
  "atk-s0201a0:2164_11": "tato mahājanassa sannipātanatthaṃ paṭhamaṃyeva taruṇadārakānaṃ phalāphalāni vikiritvā tadanantaraṃ māsakarūpāni;",
  "atk-s0201a0:2164_12": "tadanantaraṃ kahāpaṇe vikiranti;",
  "atk-s0201a0:2164_13": "mahājanā sannipatanti.",
  "atk-s0201a0:2164_14": "Ukkuṭṭhiyo ceva celukkhepā ca pavattanti.",
  "atk-s0201a0:2164_15": "Atha brāhmaṇo maṅgalikasovatthikādīsu maṅgalāni ceva suvatthiyo ca karontesu mahāsampattiyā nagaraṃ anuvicarati.",
  "atk-s0201a0:2164_16": "Puññavantā manussā ekabhūmakādipāsāde āruyha sukapattasadisāni vātapānakavāṭāni vivaritvā olokenti.",
  "atk-s0201a0:2164_17": "Brāhmaṇopi attano yasasirisampattiyā nagaraṃ ajjhottharanto viya dakkhiṇadvārābhimukho hoti.",
  "atk-s0201a0:2164_18": "Tena vuttaṃ “sāvatthiyā niyyātī”ti.",
  "atk-s0201a0:2165_0": "Divā divassāti divasassa divā,",
  "atk-s0201a0:2165_1": "majjhanhakāleti attho.",
  "atk-s0201a0:2165_2": "Pilotikaṃ paribbājakanti pilotikāti evaṃ itthiliṅgavohāravasena laddhanāmaṃ paribbājakaṃ.",
  "atk-s0201a0:2165_3": "So kira paribbājako daharo paṭhamavaye ṭhito suvaṇṇavaṇṇo buddhupaṭṭhāko,",
  "atk-s0201a0:2165_4": "pātova tathāgatassa ceva mahātherānañca upaṭṭhānaṃ katvā tidaṇḍakuṇḍikādiparikkhāraṃ ādāya jetavanā nikkhamitvā nagarābhimukho pāyāsi.",
  "atk-s0201a0:2165_5": "Taṃ esa dūratova āgacchantaṃ addasa.",
  "atk-s0201a0:2165_6": "Etadavocāti anukkamena santikaṃ āgataṃ sañjānitvā etaṃ,",
  "atk-s0201a0:2165_7": "“handa kuto nu bhavaṃ vacchāyano āgacchatī”ti gottaṃ kittento vacanaṃ avoca.",
  "atk-s0201a0:2165_8": "Paṇḍito maññeti bhavaṃ vacchāyano samaṇaṃ gotamaṃ paṇḍitoti maññati,",
  "atk-s0201a0:2165_9": "udāhu noti ayamettha attho.",
  "atk-s0201a0:2166_0": "Ko cāhaṃ, bhoti, bho,",
  "atk-s0201a0:2166_1": "samaṇassa gotamassa paññāveyyattiyaṃ jānane ahaṃ ko nāma?",
  "atk-s0201a0:2166_2": "Ko ca samaṇassa gotamassa paññāveyyattiyaṃ jānissāmīti kuto cāhaṃ samaṇassa gotamassa paññāveyyattiyaṃ jānissāmi,",
  "atk-s0201a0:2166_3": "kena kāraṇena jānissāmīti?",
  "atk-s0201a0:2166_4": "Evaṃ sabbathāpi attano ajānanabhāvaṃ dīpeti.",
  "atk-s0201a0:2166_5": "Sopi nūnassa tādisovāti yo samaṇassa gotamassa paññāveyyattiyaṃ jāneyya,",
  "atk-s0201a0:2166_6": "sopi nūna dasa pāramiyo pūretvā sabbaññutaṃ patto tādiso buddhoyeva bhaveyya.",
  "atk-s0201a0:2166_7": "Sineruṃ vā himavantaṃ vā pathaviṃ vā ākāsaṃ vā pametukāmena tappamāṇova daṇḍo vā rajju vā laddhuṃ vaṭṭati.",
  "atk-s0201a0:2166_8": "Samaṇassa gotamassa paññaṃ jānantenapi tassa ñāṇasadisameva sabbaññutaññāṇaṃ laddhuṃ vaṭṭatīti dīpeti.",
  "atk-s0201a0:2166_9": "Ādaravasena panettha āmeḍitaṃ kataṃ.",
  "atk-s0201a0:2166_10": "Uḷārāyāti uttarāya seṭṭhāya. Ko cāhaṃ, bhoti, bho,",
  "atk-s0201a0:2166_11": "ahaṃ samaṇassa gotamassa pasaṃsane ko nāma?",
  "atk-s0201a0:2166_12": "Ko ca samaṇaṃ gotamaṃ pasaṃsissāmīti kena kāraṇena pasaṃsissāmi?",
  "atk-s0201a0:2166_13": "Pasatthapasatthoti sabbaguṇānaṃ uttaritarehi sabbalokapasatthehi attano guṇeheva pasattho,",
  "atk-s0201a0:2166_14": "na tassa aññehi pasaṃsanakiccaṃ atthi.",
  "atk-s0201a0:2166_15": "Yathā hi campakapupphaṃ vā nīluppalaṃ vā padumaṃ vā lohitacandanaṃ vā attano vaṇṇagandhasiriyāva pāsādikañceva sugandhañca,",
  "atk-s0201a0:2166_16": "na tassa āgantukehi vaṇṇagandhehi thomanakiccaṃ atthi.",
  "atk-s0201a0:2166_17": "Yathā ca maṇiratanaṃ vā candamaṇḍalaṃ vā attano ālokeneva obhāsati,",
  "atk-s0201a0:2166_18": "na tassa aññena obhāsanakiccaṃ atthi.",
  "atk-s0201a0:2166_19": "Evaṃ samaṇo gotamo sabbalokapasatthehi attano guṇeheva pasattho thomito sabbalokassa seṭṭhataṃ pāpito,",
  "atk-s0201a0:2166_20": "na tassa aññena pasaṃsanakiccaṃ atthi.",
  "atk-s0201a0:2166_21": "Pasatthehi vā pasatthotipi pasatthapasattho.",
  "atk-s0201a0:2167_0": "Ke pasatthā nāma?",
  "atk-s0201a0:2167_1": "Rājā pasenadi kosalo kāsikosalavāsikehi pasattho,",
  "atk-s0201a0:2167_2": "bimbisāro aṅgamagadhavāsīhi.",
  "atk-s0201a0:2167_3": "Vesālikā licchavī vajjiraṭṭhavāsīhi pasatthā.",
  "atk-s0201a0:2167_4": "Pāveyyakā mallā,",
  "atk-s0201a0:2167_5": "kosinārakā mallā,",
  "atk-s0201a0:2167_6": "aññepi te te khattiyā tehi tehi jānapadehi pasatthā.",
  "atk-s0201a0:2167_7": "Caṅkīādayo brāhmaṇā brāhmaṇagaṇehi,",
  "atk-s0201a0:2167_8": "anāthapiṇḍikādayo upāsakā anekasatehi upāsakagaṇehi,",
  "atk-s0201a0:2167_9": "visākhādayo upāsikā anekasatāhi upāsikāhi,",
  "atk-s0201a0:2167_10": "sakuludāyiādayo paribbājakā anekehi paribbājakasatehi,",
  "atk-s0201a0:2167_11": "uppalavaṇṇātheriādikā mahāsāvikā anekehi bhikkhunisatehi,",
  "atk-s0201a0:2167_12": "sāriputtattherādayo mahāsāvakā anekasatehi bhikkhūhi,",
  "atk-s0201a0:2167_13": "sakkādayo devā anekasahassehi devehi,",
  "atk-s0201a0:2167_14": "mahābrahmādayo brahmāno anekasahassehi brahmehi pasatthā.",
  "atk-s0201a0:2167_15": "Te sabbepi dasabalaṃ thomenti vaṇṇenti,",
  "atk-s0201a0:2167_16": "pasaṃsantīti bhagavā “pasatthapasattho”ti vuccati.",
  "atk-s0201a0:2168_0": "Atthavasanti atthānisaṃsaṃ.",
  "atk-s0201a0:2168_1": "Athassa paribbājako attano pasādakāraṇaṃ ācikkhanto seyyathāpi, bho,",
  "atk-s0201a0:2168_2": "kusalo nāgavanikotiādimāha.",
  "atk-s0201a0:2168_3": "Tattha nāgavanikoti nāgavanavāsiko anuggahitasippo puriso.",
  "atk-s0201a0:2168_4": "Parato pana uggahitasippo puriso nāgavanikoti āgato.",
  "atk-s0201a0:2168_5": "Cattāri padānīti cattāri ñāṇapadāni ñāṇavalañjāni,",
  "atk-s0201a0:2168_6": "ñāṇena akkantaṭṭhānānīti attho.",
  "atk-s0201a0:2169_0": "289.",
  "atk-s0201a0:2169_1": "Khattiyapaṇḍitetiādīsu paṇḍiteti paṇḍiccena samannāgate.",
  "atk-s0201a0:2169_2": "Nipuṇeti saṇhe sukhumabuddhino,",
  "atk-s0201a0:2169_3": "sukhumaatthantarapaṭivijjhanasamatthe.",
  "atk-s0201a0:2169_4": "Kataparappavādeti viññātaparappavāde ceva parehi saddhiṃ katavādaparicaye ca.",
  "atk-s0201a0:2169_5": "Vālavedhirūpeti vālavedhidhanuggahasadise.",
  "atk-s0201a0:2169_6": "Te bhindantā maññe carantīti vālavedhi viya vālaṃ sukhumānipi paresaṃ diṭṭhigatāni attano paññāgatena bhindantā viya carantīti attho.",
  "atk-s0201a0:2169_7": "Pañhaṃ abhisaṅkharontīti dupadampi tipadampi catuppadampi pañhaṃ karonti.",
  "atk-s0201a0:2169_8": "Vādaṃ āropessāmāti dosaṃ āropessāma.",
  "atk-s0201a0:2169_9": "Na ceva samaṇaṃ gotamaṃ pañhaṃ pucchantīti;",
  "atk-s0201a0:2169_10": "kasmā na pucchanti?",
  "atk-s0201a0:2169_11": "Bhagavā kira parisamajjhe dhammaṃ desento parisāya ajjhāsayaṃ oloketi,",
  "atk-s0201a0:2169_12": "tato passati –",
  "atk-s0201a0:2169_13": "“ime khattiyapaṇḍitā guḷhaṃ rahassaṃ pañhaṃ ovaṭṭikasāraṃ katvā āgatā”ti.",
  "atk-s0201a0:2169_14": "So tehi apuṭṭhoyeva evarūpe pañhe pucchāya ettakā dosā,",
  "atk-s0201a0:2169_15": "vissajjane ettakā,",
  "atk-s0201a0:2169_16": "atthe pade akkhare ettakāti ime pañhe pucchanto evaṃ puccheyya,",
  "atk-s0201a0:2169_17": "vissajjento evaṃ vissajjeyyāti,",
  "atk-s0201a0:2169_18": "iti ovaṭṭikasāraṃ katvā ānīte pañhe dhammakathāya antare pakkhipitvā viddhaṃseti.",
  "atk-s0201a0:2169_19": "Khattiyapaṇḍitā “seyyo vata no,",
  "atk-s0201a0:2169_20": "ye mayaṃ ime pañhe na pucchimhā,",
  "atk-s0201a0:2169_21": "sace hi mayaṃ puccheyyāma,",
  "atk-s0201a0:2169_22": "appatiṭṭheva no katvā samaṇo gotamo khipeyyā”ti attamanā bhavanti.",
  "atk-s0201a0:2170_0": "Apica buddhā nāma dhammaṃ desentā parisaṃ mettāya pharanti,",
  "atk-s0201a0:2170_1": "mettāpharaṇena dasabale mahājanassa cittaṃ pasīdati,",
  "atk-s0201a0:2170_2": "buddhā ca nāma rūpaggappattā honti dassanasampannā madhurassarā mudujivhā suphusitadantāvaraṇā amatena hadayaṃ siñcantā viya dhammaṃ kathenti.",
  "atk-s0201a0:2170_3": "Tatra nesaṃ mettāpharaṇena pasannacittānaṃ evaṃ hoti –",
  "atk-s0201a0:2170_4": "“evarūpaṃ advejjhakathaṃ amoghakathaṃ niyyānikakathaṃ kathentena bhagavatā saddhiṃ na sakkhissāma paccanīkaggāhaṃ",
  "atk-s0201a0:2170_5": "gaṇhitu”nti attano pasannabhāveneva na pucchanti.",
  "atk-s0201a0:2171_0": "Aññadatthūti ekaṃsena.",
  "atk-s0201a0:2171_1": "Sāvakā sampajjantīti saraṇagamanavasena sāvakā honti.",
  "atk-s0201a0:2171_2": "Tadanuttaranti taṃ anuttaraṃ.",
  "atk-s0201a0:2171_3": "Brahmacariyapariyosānanti maggabrahmacariyassa pariyosānabhūtaṃ arahattaphalaṃ,",
  "atk-s0201a0:2171_4": "tadatthāya hi te pabbajanti.",
  "atk-s0201a0:2171_5": "Manaṃ vata, bho,",
  "atk-s0201a0:2171_6": "anassāmāti, bho,",
  "atk-s0201a0:2171_7": "sace mayaṃ na upasaṅkameyyāma,",
  "atk-s0201a0:2171_8": "iminā thokena anupasaṅkamanamattena apayirupāsanamatteneva naṭṭhā bhaveyyāma.",
  "atk-s0201a0:2171_9": "Upasaṅkamanamattakena panamhā na naṭṭhāti attho.",
  "atk-s0201a0:2171_10": "Dutiyapadaṃ purimasseva vevacanaṃ.",
  "atk-s0201a0:2171_11": "Assamaṇāva samānātiādīsu pāpānaṃ asamitattā assamaṇāva.",
  "atk-s0201a0:2171_12": "Abāhitattā ca pana abrāhmaṇāva.",
  "atk-s0201a0:2171_13": "Kilesārīnaṃ ahatattā anarahantoyeva samānāti attho.",
  "atk-s0201a0:2172_0": "290.",
  "atk-s0201a0:2172_1": "Udānaṃ udānesīti udāhāraṃ udāhari.",
  "atk-s0201a0:2172_2": "Yathā hi yaṃ telaṃ mānaṃ gahetuṃ na sakkoti,",
  "atk-s0201a0:2172_3": "vissanditvā gacchati,",
  "atk-s0201a0:2172_4": "taṃ avasekoti vuccati,",
  "atk-s0201a0:2172_5": "yañca jalaṃ taḷākaṃ gahetuṃ na sakkoti,",
  "atk-s0201a0:2172_6": "ajjhottharitvā gacchati,",
  "atk-s0201a0:2172_7": "taṃ oghoti vuccati.",
  "atk-s0201a0:2172_8": "Evameva yaṃ pītimayaṃ vacanaṃ hadayaṃ gahetuṃ na sakkoti,",
  "atk-s0201a0:2172_9": "adhikaṃ hutvā anto asaṇṭhahitvā bahi nikkhamati,",
  "atk-s0201a0:2172_10": "taṃ udānanti vuccati.",
  "atk-s0201a0:2172_11": "Evarūpaṃ pītimayaṃ vacanaṃ nicchāresīti attho.",
  "atk-s0201a0:2172_12": "Hatthipadopamoti hatthipadaṃ upamā assa dhammassāti hatthipadopamo.",
  "atk-s0201a0:2172_13": "So na ettāvatā vitthārena paripūro hotīti dasseti.",
  "atk-s0201a0:2172_14": "Nāgavanikoti uggahitahatthisippo hatthivanacāriko.",
  "atk-s0201a0:2172_15": "Atha kasmā idha kusaloti na vuttoti?",
  "atk-s0201a0:2172_16": "Parato “yo hoti kusalo”ti vibhāgadassanato.",
  "atk-s0201a0:2172_17": "Yo hi koci pavisati,",
  "atk-s0201a0:2172_18": "yo pana kusalo hoti,",
  "atk-s0201a0:2172_19": "so neva tāva niṭṭhaṃ gacchati.",
  "atk-s0201a0:2172_20": "Tasmā idha kusaloti avatvā parato vutto.",
  "atk-s0201a0:2173_0": "291.",
  "atk-s0201a0:2173_1": "Vāmanikāti rassā āyāmatopi na dīghā mahākucchihatthiniyo.",
  "atk-s0201a0:2173_2": "Uccā ca nisevitanti sattaṭṭharatanubbedhe vaṭarukkhādīnaṃ khandhappadese ghaṃsitaṭṭhānaṃ.",
  "atk-s0201a0:2173_3": "Uccā kāḷārikāti uccā ca yaṭṭhisadisapādā hutvā,",
  "atk-s0201a0:2173_4": "kāḷārikā ca dantānaṃ kaḷāratāya.",
  "atk-s0201a0:2173_5": "Tāsaṃ kira eko danto unnato hoti,",
  "atk-s0201a0:2173_6": "eko onato.",
  "atk-s0201a0:2173_7": "Ubhopi ca viraḷā honti,",
  "atk-s0201a0:2173_8": "na āsannā.",
  "atk-s0201a0:2173_9": "Uccā ca dantehi ārañjitānīti sattaṭṭharatanubbedhe vaṭarukkhādīnaṃ khandhappadese pharasunā pahataṭṭhānaṃ viya dāṭṭhāhi chinnaṭṭhānaṃ.",
  "atk-s0201a0:2173_10": "Uccā kaṇerukā nāmāti uccā ca yaṭṭhisadisadīghapādā hutvā,",
  "atk-s0201a0:2173_11": "kaṇerukā ca dantānaṃ kaṇerutāya,",
  "atk-s0201a0:2173_12": "tā kira makuḷadāṭhā honti.",
  "atk-s0201a0:2173_13": "Tasmā kaṇerukāti vuccanti.",
  "atk-s0201a0:2173_14": "So niṭṭhaṃ gacchatīti so nāgavaniko yassa vatāhaṃ nāgassa anupadaṃ āgato,",
  "atk-s0201a0:2173_15": "ayameva so, na añño.",
  "atk-s0201a0:2173_16": "Yañhi ahaṃ paṭhamaṃ padaṃ disvā vāmanikānaṃ padaṃ idaṃ bhavissatīti niṭṭhaṃ na gato,",
  "atk-s0201a0:2173_17": "yampi tato orabhāge disvā kāḷārikānaṃ bhavissati,",
  "atk-s0201a0:2173_18": "kaṇerukānaṃ bhavissatīti niṭṭhaṃ na gato,",
  "atk-s0201a0:2173_19": "sabbaṃ taṃ imasseva mahāhatthino padanti mahāhatthiṃ disvāva niṭṭhaṃ gacchati.",
  "atk-s0201a0:2174_0": "Evameva khoti ettha idaṃ opammasaṃsandanaṃ –",
  "atk-s0201a0:2174_1": "nāgavanaṃ viya hi ādito paṭṭhāya yāva nīvaraṇappahānā dhammadesanā veditabbā.",
  "atk-s0201a0:2174_2": "Kusalo nāgavaniko viya yogāvacaro;",
  "atk-s0201a0:2174_3": "mahānāgo viya sammāsambuddho;",
  "atk-s0201a0:2174_4": "mahantaṃ hatthipadaṃ viya jhānābhiññā.",
  "atk-s0201a0:2174_5": "Nāgavanikassa tattha tattha hatthipadaṃ disvāpi vāmanikānaṃ padaṃ bhavissati,",
  "atk-s0201a0:2174_6": "kāḷārikānaṃ kaṇerukānaṃ padaṃ bhavissatīti aniṭṭhaṅgatabhāvo viya yogino,",
  "atk-s0201a0:2174_7": "imā jhānābhiññā nāma bāhirakaparibbājakānampi santīti aniṭṭhaṅgatabhāvo.",
  "atk-s0201a0:2174_8": "Nāgavanikassa,",
  "atk-s0201a0:2174_9": "tattha tattha mayā diṭṭhaṃ padaṃ imasseva mahāhatthino,",
  "atk-s0201a0:2174_10": "na aññassāti mahāhatthiṃ disvā niṭṭhaṅgamanaṃ viya ariyasāvakassa arahattaṃ patvāva niṭṭhaṅgamanaṃ.",
  "atk-s0201a0:2174_11": "Idañca pana opammasaṃsandanaṃ matthake ṭhatvāpi kātuṃ vaṭṭati.",
  "atk-s0201a0:2174_12": "Imasmimpi ṭhāne vaṭṭatiyeva.",
  "atk-s0201a0:2174_13": "Anukkamāgataṃ pana pāḷipadaṃ gahetvā idheva kataṃ.",
  "atk-s0201a0:2174_14": "Tattha idhāti desāpadese nipāto.",
  "atk-s0201a0:2174_15": "Svāyaṃ katthaci lokaṃ upādāya vuccati. Yathāha –",
  "atk-s0201a0:2174_16": "“idha tathāgato loke uppajjatī”ti.",
  "atk-s0201a0:2174_17": "Katthaci sāsanaṃ. Yathāha – “idheva,",
  "atk-s0201a0:2174_18": "bhikkhave, samaṇo,",
  "atk-s0201a0:2174_19": "idha dutiyo samaṇo”ti.",
  "atk-s0201a0:2174_20": "Katthaci okāsaṃ. Yathāha –",
  "atk-s0201a0:2175_0": "“Idheva tiṭṭhamānassa, devabhūtassa me sato;",
  "atk-s0201a0:2176_0": "Punarāyu ca me laddho, evaṃ jānāhi mārisā”ti. ;",
  "atk-s0201a0:2177_0": "Katthaci padapūraṇamattameva. Yathāha – “idhāhaṃ,",
  "atk-s0201a0:2177_1": "bhikkhave,",
  "atk-s0201a0:2177_2": "bhuttāvī assaṃ pavārito”ti.",
  "atk-s0201a0:2177_3": "Idha pana lokaṃ upādāya vuttoti veditabbo.",
  "atk-s0201a0:2177_4": "Idaṃ vuttaṃ hoti “brāhmaṇa imasmiṃ loke tathāgato uppajjati arahaṃ…pe…",
  "atk-s0201a0:2177_5": "buddho bhagavā”ti.",
  "atk-s0201a0:2178_0": "Tattha tathāgatasaddo mūlapariyāye,",
  "atk-s0201a0:2178_1": "arahantiādayo visuddhimagge vitthāritā.",
  "atk-s0201a0:2178_2": "Loke uppajjatīti ettha pana lokoti okāsaloko sattaloko saṅkhāralokoti tividho.",
  "atk-s0201a0:2178_3": "Idha pana sattaloko adhippeto.",
  "atk-s0201a0:2178_4": "Sattaloke uppajjamānopi ca tathāgato na devaloke,",
  "atk-s0201a0:2178_5": "na brahmaloke,",
  "atk-s0201a0:2178_6": "manussalokeyeva uppajjati.",
  "atk-s0201a0:2178_7": "Manussalokepi na aññasmiṃ cakkavāḷe,",
  "atk-s0201a0:2178_8": "imasmiṃyeva cakkavāḷe.",
  "atk-s0201a0:2178_9": "Tatrāpi na sabbaṭṭhānesu,",
  "atk-s0201a0:2178_10": "“puratthimāya disāya gajaṅgalaṃ nāma nigamo.",
  "atk-s0201a0:2178_11": "Tassāparena mahāsālo,",
  "atk-s0201a0:2178_12": "tato parā paccantimā janapadā,",
  "atk-s0201a0:2178_13": "orato majjhe.",
  "atk-s0201a0:2178_14": "Puratthimadakkhiṇāya disāya sallavatī nāma nadī,",
  "atk-s0201a0:2178_15": "tato parā paccantimā janapadā,",
  "atk-s0201a0:2178_16": "orato majjhe.",
  "atk-s0201a0:2178_17": "Dakkhiṇāya disāya setakaṇṇikaṃ nāma nigamo,",
  "atk-s0201a0:2178_18": "tato parā paccantimā janapadā,",
  "atk-s0201a0:2178_19": "orato majjhe.",
  "atk-s0201a0:2178_20": "Pacchimāya disāya thūṇaṃ nāma brāhmaṇagāmo,",
  "atk-s0201a0:2178_21": "tato parā paccantimā janapadā,",
  "atk-s0201a0:2178_22": "orato majjhe.",
  "atk-s0201a0:2178_23": "Uttarāya disāya usiraddhajo nāma pabbato,",
  "atk-s0201a0:2178_24": "tato parā paccantimā janapadā,",
  "atk-s0201a0:2178_25": "orato majjhe”ti evaṃ paricchinne āyāmato tiyojanasate vitthārato aḍḍhateyyayojanasate parikkhepato navayojanasate majjhimapadese uppajjati.",
  "atk-s0201a0:2178_26": "Na kevalañca tathāgatova,",
  "atk-s0201a0:2178_27": "paccekabuddhā aggasāvakā asīti mahātherā buddhamātā buddhapitā cakkavattī rājā aññe ca sārappattā brāhmaṇagahapatikā ettheva uppajjanti.",
  "atk-s0201a0:2178_28": "Tattha tathāgato sujātāya dinnamadhupāyasabhojanato paṭṭhāya yāva arahattamaggo,",
  "atk-s0201a0:2178_29": "tāva uppajjati nāma.",
  "atk-s0201a0:2178_30": "Arahattaphale uppanno nāma.",
  "atk-s0201a0:2178_31": "Mahābhinikkhamanato vā yāva arahattamaggo.",
  "atk-s0201a0:2178_32": "Tusitabhavanato vā yāva arahattamaggo.",
  "atk-s0201a0:2178_33": "Dīpaṅkarapādamūlato vā yāva arahattamaggo,",
  "atk-s0201a0:2178_34": "tāva uppajjati nāma.",
  "atk-s0201a0:2178_35": "Arahattaphale uppanno nāma.",
  "atk-s0201a0:2178_36": "Idha sabbapaṭhamaṃ uppannabhāvaṃ sandhāya uppajjatīti vuttaṃ,",
  "atk-s0201a0:2178_37": "tathāgato loke uppanno hotīti ayañhettha attho.",
  "atk-s0201a0:2179_0": "So imaṃ lokanti so bhagavā imaṃ lokaṃ,",
  "atk-s0201a0:2179_1": "idāni vattabbaṃ nidasseti.",
  "atk-s0201a0:2179_2": "Sadevakanti saha devehi sadevakaṃ.",
  "atk-s0201a0:2179_3": "Evaṃ saha mārena samārakaṃ.",
  "atk-s0201a0:2179_4": "Saha brahmunā sabrahmakaṃ.",
  "atk-s0201a0:2179_5": "Saha samaṇabrāhmaṇehi sassamaṇabrāhmaṇiṃ.",
  "atk-s0201a0:2179_6": "Pajātattā pajā,",
  "atk-s0201a0:2179_7": "taṃ pajaṃ.",
  "atk-s0201a0:2179_8": "Saha devamanussehi sadevamanussaṃ.",
  "atk-s0201a0:2179_9": "Tattha sadevakavacanena pañcakāmāvacaradevaggahaṇaṃ veditabbaṃ.",
  "atk-s0201a0:2179_10": "Samārakavacanena chaṭṭhakāmāvacaradevaggahaṇaṃ.",
  "atk-s0201a0:2179_11": "Sabrahmakavacanena brahmakāyikādibrahmaggahaṇaṃ.",
  "atk-s0201a0:2179_12": "Sassamaṇabrāhmaṇivacanena sāsanassa paccatthipaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.",
  "atk-s0201a0:2179_13": "Pajāvacanena sattalokaggahaṇaṃ.",
  "atk-s0201a0:2179_14": "Sadevamanussavacanena sammutidevaavasesamanussaggahaṇaṃ.",
  "atk-s0201a0:2179_15": "Evamettha tīhi padehi okāsalokena saddhiṃ sattaloko,",
  "atk-s0201a0:2179_16": "dvīhi pajāvasena sattalokova gahitoti veditabbo.",
  "atk-s0201a0:2180_0": "Aparo nayo –",
  "atk-s0201a0:2180_1": "sadevakaggahaṇena arūpāvacaradevaloko gahito.",
  "atk-s0201a0:2180_2": "Samārakaggahaṇena chakāmāvacaradevaloko.",
  "atk-s0201a0:2180_3": "Sabrahmakaggahaṇena rūpī brahmaloko.",
  "atk-s0201a0:2180_4": "Sassamaṇabrāhmaṇādiggahaṇena catuparisavasena sammutidevehi vā saha manussaloko avasesasabbasattaloko vā.",
  "atk-s0201a0:2181_0": "Apicettha sadevakavacanena ukkaṭṭhaparicchedato sabbassa lokassa sacchikatabhāvamāha.",
  "atk-s0201a0:2181_1": "Tato yesaṃ ahosi –",
  "atk-s0201a0:2181_2": "“māro mahānubhāvo chakāmāvacarissaro vasavattī.",
  "atk-s0201a0:2181_3": "Kiṃ sopi etena sacchikato”ti?",
  "atk-s0201a0:2181_4": "Tesaṃ vimatiṃ vidhamanto samārakanti āha.",
  "atk-s0201a0:2181_5": "Yesaṃ pana ahosi –",
  "atk-s0201a0:2181_6": "“brahmā mahānubhāvo,",
  "atk-s0201a0:2181_7": "ekaṅguliyā ekasmiṃ cakkavāḷasahasse ālokaṃ pharati, dvīhi…pe…",
  "atk-s0201a0:2181_8": "dasahi aṅgulīhi dasasu cakkavāḷasahassesu ālokaṃ pharati,",
  "atk-s0201a0:2181_9": "anuttarañca jhānasamāpattisukhaṃ paṭisaṃvedeti.",
  "atk-s0201a0:2181_10": "Kiṃ sopi sacchikato”ti?",
  "atk-s0201a0:2181_11": "Tesaṃ vimatiṃ vidhamanto sabrahmakanti āha.",
  "atk-s0201a0:2181_12": "Tato ye cintesuṃ –",
  "atk-s0201a0:2181_13": "“puthū samaṇabrāhmaṇā sāsanassa paccatthikā,",
  "atk-s0201a0:2181_14": "kiṃ tepi sacchikatā”ti?",
  "atk-s0201a0:2181_15": "Tesaṃ vimatiṃ vidhamanto sassamaṇabrāhmaṇiṃ pajanti āha.",
  "atk-s0201a0:2181_16": "Evaṃ ukkaṭṭhukkaṭṭhānaṃ sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0201a0:2181_17": "sesasattalokassa sacchikatabhāvaṃ pakāsento sadevamanussanti āha.",
  "atk-s0201a0:2181_18": "Ayamettha bhāvānukkamo.",
  "atk-s0201a0:2181_19": "Porāṇā panāhu –",
  "atk-s0201a0:2181_20": "sadevakanti devatāhi saddhiṃ avasesalokaṃ.",
  "atk-s0201a0:2181_21": "Samārakanti mārena saddhiṃ avasesalokaṃ.",
  "atk-s0201a0:2181_22": "Sabrahmakanti brahmehi saddhiṃ avasesalokaṃ.",
  "atk-s0201a0:2181_23": "Evaṃ sabbepi tibhavūpage satte tīhākārehi tīsu padesu pakkhipetvā puna dvīhi padehi pariyādiyanto “sassamaṇabrāhmaṇiṃ pajaṃ sadevamanussa”nti āha.",
  "atk-s0201a0:2181_24": "Evaṃ pañcahi padehi tena tenākārena tedhātukameva pariyādinnanti.",
  "atk-s0201a0:2182_0": "Sayaṃ abhiññā sacchikatvā pavedetīti sayanti sāmaṃ aparaneyyo hutvā.",
  "atk-s0201a0:2182_1": "Abhiññāti abhiññāya,",
  "atk-s0201a0:2182_2": "adhikena ñāṇena ñatvāti attho.",
  "atk-s0201a0:2182_3": "Sacchikatvāti paccakkhaṃ katvā.",
  "atk-s0201a0:2182_4": "Etena anumānādipaṭikkhepo kato hoti.",
  "atk-s0201a0:2182_5": "Pavedetīti bodheti viññāpeti pakāseti.",
  "atk-s0201a0:2182_6": "So dhammaṃ deseti ādikalyāṇaṃ…pe…",
  "atk-s0201a0:2182_7": "pariyosānakalyāṇanti so bhagavā sattesu kāruññataṃ paṭicca hitvāpi anuttaraṃ vivekasukhaṃ dhammaṃ deseti.",
  "atk-s0201a0:2182_8": "Tañca kho appaṃ vā bahuṃ vā desento ādikalyāṇādippakārameva deseti.",
  "atk-s0201a0:2182_9": "Ādimhipi kalyāṇaṃ bhaddakaṃ anavajjameva katvā deseti. Majjhepi…",
  "atk-s0201a0:2182_10": "pariyosānepi kalyāṇaṃ bhaddakaṃ anavajjameva katvā desetīti vuttaṃ hoti.",
  "atk-s0201a0:2183_0": "Tattha atthi desanāya ādimajjhapariyosānaṃ,",
  "atk-s0201a0:2183_1": "atthi sāsanassa.",
  "atk-s0201a0:2183_2": "Desanāya tāva catuppadikāyapi gāthāya paṭhamapādo ādi nāma,",
  "atk-s0201a0:2183_3": "tato dve majjhaṃ nāma,",
  "atk-s0201a0:2183_4": "ante eko pariyosānaṃ nāma.",
  "atk-s0201a0:2183_5": "Ekānusandhikassa suttassa nidānamādi,",
  "atk-s0201a0:2183_6": "idamavocāti pariyosānaṃ,",
  "atk-s0201a0:2183_7": "ubhinnaṃ antarā majjhaṃ.",
  "atk-s0201a0:2183_8": "Anekānusandhikassa suttassa paṭhamānusandhi ādi,",
  "atk-s0201a0:2183_9": "ante anusandhi pariyosānaṃ,",
  "atk-s0201a0:2183_10": "majjhe eko vā dve vā bahū vā majjhameva.",
  "atk-s0201a0:2183_11": "Sāsanassa pana sīlasamādhivipassanā ādi nāma.",
  "atk-s0201a0:2183_12": "Vuttampi cetaṃ –",
  "atk-s0201a0:2183_13": "“ko cādi kusalānaṃ dhammānaṃ,",
  "atk-s0201a0:2183_14": "sīlañca suvisuddhaṃ,",
  "atk-s0201a0:2183_15": "diṭṭhi ca ujukā”ti. “Atthi,",
  "atk-s0201a0:2183_16": "bhikkhave,",
  "atk-s0201a0:2183_17": "majjhimā paṭipadā tathāgatena abhisambuddhā”ti evaṃ vutto pana ariyamaggo majjhaṃ nāma,",
  "atk-s0201a0:2183_18": "phalañceva nibbānañca pariyosānaṃ nāma.",
  "atk-s0201a0:2183_19": "“Etadatthamidaṃ, brāhmaṇa,",
  "atk-s0201a0:2183_20": "brahmacariyametaṃ sāraṃ,",
  "atk-s0201a0:2183_21": "etaṃ pariyosāna”nti hi ettha phalaṃ pariyosānanti vuttaṃ.",
  "atk-s0201a0:2183_22": "“Nibbānogadhañhi,",
  "atk-s0201a0:2183_23": "āvuso visākha,",
  "atk-s0201a0:2183_24": "brahmacariyaṃ vussati nibbānaparāyaṇaṃ nibbānapariyosāna”nti ettha nibbānaṃ pariyosānanti vuttaṃ.",
  "atk-s0201a0:2183_25": "Idha desanāya ādimajjhapariyosānaṃ adhippetaṃ.",
  "atk-s0201a0:2183_26": "Bhagavā hi dhammaṃ desento ādimhi sīlaṃ dassetvā majjhe maggaṃ pariyosāne nibbānaṃ dasseti.",
  "atk-s0201a0:2183_27": "Tena vuttaṃ –",
  "atk-s0201a0:2183_28": "“so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti.",
  "atk-s0201a0:2183_29": "Tasmā aññopi dhammakathiko dhammaṃ kathento –",
  "atk-s0201a0:2184_0": "“Ādimhi sīlaṃ dasseyya, majjhe maggaṃ vibhāvaye;",
  "atk-s0201a0:2185_0": "Pariyosānamhi nibbānaṃ, esā kathikasaṇṭhitī”ti. ;",
  "atk-s0201a0:2186_0": "Sātthaṃ sabyañjananti yassa hi yāgubhattaitthipurisādivaṇṇanā nissitā desanā hoti,",
  "atk-s0201a0:2186_1": "na so sātthaṃ deseti.",
  "atk-s0201a0:2186_2": "Bhagavā pana tathārūpaṃ desanaṃ pahāya catusatipaṭṭhānādinissitaṃ desanaṃ deseti.",
  "atk-s0201a0:2186_3": "Tasmā “sātthaṃ desetī”ti vuccati.",
  "atk-s0201a0:2186_4": "Yassa pana desanā ekabyañjanādiyuttā vā sabbaniroṭṭhabyañjanā vā sabbavissaṭṭhasabbaniggahītabyañjanā vā,",
  "atk-s0201a0:2186_5": "tassa damiḷakirāsavarādimilakkhūnaṃ bhāsā viya byañjanapāripūriyā abhāvato abyañjanā nāma desanā hoti.",
  "atk-s0201a0:2186_6": "Bhagavā pana –",
  "atk-s0201a0:2187_0": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "atk-s0201a0:2188_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "atk-s0201a0:2189_0": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti.",
  "atk-s0201a0:2189_1": "Tasmā “sabyañjanaṃ dhammaṃ desetī”ti vuccati.",
  "atk-s0201a0:2190_0": "Kevalaparipuṇṇanti ettha kevalanti sakalādhivacanaṃ.",
  "atk-s0201a0:2190_1": "Paripuṇṇanti anūnādhikavacanaṃ.",
  "atk-s0201a0:2190_2": "Idaṃ vuttaṃ hoti –",
  "atk-s0201a0:2190_3": "“sakalaparipuṇṇameva deseti,",
  "atk-s0201a0:2190_4": "ekadesanāpi aparipuṇṇā natthī”ti.",
  "atk-s0201a0:2190_5": "Parisuddhanti nirupakkilesaṃ.",
  "atk-s0201a0:2190_6": "Yo hi idaṃ dhammadesanaṃ nissāya lābhaṃ vā sakkāraṃ vā labhissāmīti deseti,",
  "atk-s0201a0:2190_7": "tassa aparisuddhā desanā hoti.",
  "atk-s0201a0:2190_8": "Bhagavā pana lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena cittena deseti.",
  "atk-s0201a0:2190_9": "Tasmā “parisuddhaṃ dhammaṃ desetī”ti vuccati.",
  "atk-s0201a0:2190_10": "Brahmacariyaṃ pakāsetīti ettha brahmacariyanti sikkhattayasaṅgahaṃ sakalasāsanaṃ.",
  "atk-s0201a0:2190_11": "Tasmā brahmacariyaṃ pakāsetīti so dhammaṃ deseti ādikalyāṇaṃ…pe…",
  "atk-s0201a0:2190_12": "parisuddhaṃ,",
  "atk-s0201a0:2190_13": "evaṃ desento ca sikkhattayasaṅgahitaṃ sakalasāsanaṃ brahmacariyaṃ pakāsetīti evamettha attho daṭṭhabbo.",
  "atk-s0201a0:2190_14": "Brahmacariyanti seṭṭhaṭṭhena brahmabhūtaṃ cariyaṃ.",
  "atk-s0201a0:2190_15": "Brahmabhūtānaṃ vā buddhādīnaṃ cariyanti vuttaṃ hoti.",
  "atk-s0201a0:2191_0": "Taṃ dhammanti taṃ vuttappakārasampadaṃ dhammaṃ.",
  "atk-s0201a0:2191_1": "Suṇāti gahapati vāti kasmā paṭhamaṃ gahapatiṃ niddisatīti?",
  "atk-s0201a0:2191_2": "Nihatamānattā ussannattā ca.",
  "atk-s0201a0:2191_3": "Yebhuyyena hi khattiyakulato pabbajitā jātiṃ nissāya mānaṃ karonti.",
  "atk-s0201a0:2191_4": "Brāhmaṇakulā pabbajitā mante nissāya mānaṃ karonti.",
  "atk-s0201a0:2191_5": "Hīnajaccakulā pabbajitā attano vijātitāya patiṭṭhātuṃ na sakkonti.",
  "atk-s0201a0:2191_6": "Gahapatidārakā pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā nihatamānadappā honti.",
  "atk-s0201a0:2191_7": "Te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.",
  "atk-s0201a0:2191_8": "Itarehi ca kulehi nikkhamitvā pabbajitā nāma na bahukā,",
  "atk-s0201a0:2191_9": "gahapatikāva bahukā,",
  "atk-s0201a0:2191_10": "iti nihatamānattā ussannattā ca paṭhamaṃ gahapatiṃ niddisatīti.",
  "atk-s0201a0:2192_0": "Aññatarasmiṃ vāti itaresaṃ vā kulānaṃ aññatarasmiṃ.",
  "atk-s0201a0:2192_1": "Paccājātoti patijāto.",
  "atk-s0201a0:2192_2": "Tathāgate saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate “sammāsambuddho vata bhagavā”ti saddhaṃ paṭilabhati.",
  "atk-s0201a0:2192_3": "Iti paṭisañcikkhatīti evaṃ paccavekkhati.",
  "atk-s0201a0:2192_4": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0201a0:2192_5": "tathāpi nesaṃ sakiñcanasapalibodhaṭṭhena gharāvāso sambādhoyeva.",
  "atk-s0201a0:2192_6": "Rajopathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ.",
  "atk-s0201a0:2192_7": "Āgamanapathotipi vaṭṭati.",
  "atk-s0201a0:2192_8": "Alagganaṭṭhena abbhokāso viyāti abbhokāso.",
  "atk-s0201a0:2192_9": "Pabbajito hi kūṭāgāraratanapāsādadevavimānādīsu pihitadvāravātapānesu paṭicchannesu vasantopi neva laggati na sajjati na bajjhati.",
  "atk-s0201a0:2192_10": "Tena vuttaṃ –",
  "atk-s0201a0:2192_11": "“abbhokāso pabbajjā”ti.",
  "atk-s0201a0:2192_12": "Apica sambādho gharāvāso kusalakiriyāya okāsābhāvato.",
  "atk-s0201a0:2192_13": "Rajopatho asaṃvutasaṅkāraṭṭhānaṃ viya rajānaṃ kilesarajānaṃ sannipātaṭṭhānato.",
  "atk-s0201a0:2192_14": "Abbhokāso pabbajjā kusalakiriyāya yathāsukhaṃ okāsasabbhāvato.",
  "atk-s0201a0:2193_0": "Nayidaṃ sukaraṃ…pe…",
  "atk-s0201a0:2193_1": "pabbajeyyanti ettha ayaṃ saṅkhepakathā –",
  "atk-s0201a0:2193_2": "yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ.",
  "atk-s0201a0:2193_3": "Ekadivasampi ca kilesamalena amalinaṃ katvā carimakacittaṃ pāpetabbatāya ekantaparisuddhaṃ,",
  "atk-s0201a0:2193_4": "saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ,",
  "atk-s0201a0:2193_5": "idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ.",
  "atk-s0201a0:2193_6": "Yaṃnūnāhaṃ kese ca massuñca ohāretvā kāsāyarasapītatāya kāsāyāni brahmacariyaṃ carantānaṃ anucchavikāni",
  "atk-s0201a0:2193_7": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti.",
  "atk-s0201a0:2193_8": "Ettha ca yasmā agārassa hitaṃ kasivāṇijjādikammaṃ agāriyanti vuccati,",
  "atk-s0201a0:2193_9": "tañca pabbajjāya natthi.",
  "atk-s0201a0:2193_10": "Tasmā pabbajjā anagāriyāti ñātabbā,",
  "atk-s0201a0:2193_11": "taṃ anagāriyaṃ.",
  "atk-s0201a0:2193_12": "Pabbajeyyanti paṭipajjeyyaṃ.",
  "atk-s0201a0:2193_13": "Appaṃ vāti sahassato heṭṭhā bhogakkhandho appo nāma hoti,",
  "atk-s0201a0:2193_14": "sahassato paṭṭhāya mahā.",
  "atk-s0201a0:2193_15": "Ābandhanaṭṭhena ñāti eva parivaṭṭo ñātiparivaṭṭo.",
  "atk-s0201a0:2193_16": "So vīsatiyā heṭṭhā appo hoti,",
  "atk-s0201a0:2193_17": "vīsatiyā paṭṭhāya mahā.",
  "atk-s0201a0:2194_0": "292.",
  "atk-s0201a0:2194_1": "Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca,",
  "atk-s0201a0:2194_2": "yattha cete saha jīvanti ekajīvikā sabhāgavuttino honti,",
  "atk-s0201a0:2194_3": "taṃ bhagavatā paññattasikkhāpadasaṅkhātaṃ sājīvañca tattha sikkhanabhāvena samāpannoti bhikkhūnaṃ sikkhāsājīvasamāpanno.",
  "atk-s0201a0:2194_4": "Samāpannoti sikkhaṃ paripūrento,",
  "atk-s0201a0:2194_5": "sājīvañca avītikkamanto hutvā tadubhayaṃ upagatoti attho.",
  "atk-s0201a0:2194_6": "Pāṇātipātaṃ pahāyātiādīsu pāṇātipātādikathā heṭṭhā vitthāritā eva.",
  "atk-s0201a0:2194_7": "Pahāyāti imaṃ pāṇātipātacetanāsaṅkhātaṃ dussīlyaṃ pajahitvā.",
  "atk-s0201a0:2194_8": "Paṭivirato hotīti pahīnakālato paṭṭhāya tato dussīlyato orato viratova hoti.",
  "atk-s0201a0:2194_9": "Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya avattanato nikkhittadaṇḍo ceva nikkhittasattho cāti attho.",
  "atk-s0201a0:2194_10": "Ettha ca ṭhapetvā daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato satthanti veditabbaṃ.",
  "atk-s0201a0:2194_11": "Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ vā gahetvā vicaranti,",
  "atk-s0201a0:2194_12": "na taṃ parūpaghātatthāya.",
  "atk-s0201a0:2194_13": "Tasmā nihitadaṇḍo nihitasatthotveva saṅkhaṃ gacchati.",
  "atk-s0201a0:2194_14": "Lajjīti pāpajigucchanalakkhaṇāya lajjāya samannāgato.",
  "atk-s0201a0:2194_15": "Dayāpannoti dayaṃ mettacittataṃ āpanno.",
  "atk-s0201a0:2194_16": "Sabbapāṇabhūtahitānukampīti sabbe pāṇabhūte hitena anukampako.",
  "atk-s0201a0:2194_17": "Tāya dayāpannatāya sabbesaṃ pāṇabhūtānaṃ hitacittakoti attho.",
  "atk-s0201a0:2194_18": "Viharatīti iriyati pāleti.",
  "atk-s0201a0:2195_0": "Dinnameva ādiyatīti dinnādāyī.",
  "atk-s0201a0:2195_1": "Cittenapi dinnameva paṭikaṅkhatīti dinnapāṭikaṅkhī.",
  "atk-s0201a0:2195_2": "Thenetīti theno.",
  "atk-s0201a0:2195_3": "Na thenena athenena.",
  "atk-s0201a0:2195_4": "Athenattāyeva sucibhūtena.",
  "atk-s0201a0:2195_5": "Attanāti attabhāvena,",
  "atk-s0201a0:2195_6": "athenaṃ sucibhūtaṃ attabhāvaṃ katvā viharatīti vuttaṃ hoti.",
  "atk-s0201a0:2196_0": "Abrahmacariyanti aseṭṭhacariyaṃ.",
  "atk-s0201a0:2196_1": "Brahmaṃ seṭṭhaṃ ācāraṃ caratīti brahmacārī.",
  "atk-s0201a0:2196_2": "Ārācārīti abrahmacariyato dūracārī.",
  "atk-s0201a0:2196_3": "Methunāti rāgapariyuṭṭhānavasena sadisattā methunakāti laddhavohārehi paṭisevitabbato methunāti saṅkhaṃ gatā asaddhammā.",
  "atk-s0201a0:2196_4": "Gāmadhammāti gāmavāsīnaṃ dhammā.",
  "atk-s0201a0:2197_0": "Saccaṃ vadatīti saccavādī.",
  "atk-s0201a0:2197_1": "Saccena saccaṃ sandahati ghaṭetīti saccasandho,",
  "atk-s0201a0:2197_2": "na antarantarā musā vadatīti attho.",
  "atk-s0201a0:2197_3": "Yo hi puriso kadāci musā vadati,",
  "atk-s0201a0:2197_4": "kadāci saccaṃ,",
  "atk-s0201a0:2197_5": "tassa musāvādena antaritattā saccaṃ saccena na ghaṭīyati.",
  "atk-s0201a0:2197_6": "Tasmā na so saccasandho,",
  "atk-s0201a0:2197_7": "ayaṃ pana na tādiso,",
  "atk-s0201a0:2197_8": "jīvitahetupi musāvādaṃ avatvā saccena saccaṃ sandahatiyevāti saccasandho.",
  "atk-s0201a0:2197_9": "Thetoti thiro,",
  "atk-s0201a0:2197_10": "thirakathoti attho.",
  "atk-s0201a0:2197_11": "Eko hi puggalo haliddirāgo viya,",
  "atk-s0201a0:2197_12": "thusarāsimhi nikhātakhāṇu viya,",
  "atk-s0201a0:2197_13": "assapiṭṭhe ṭhapitakumbhaṇḍamiva ca na thirakatho hoti.",
  "atk-s0201a0:2197_14": "Eko pāsāṇalekhā viya indakhilo viya ca thirakatho hoti;",
  "atk-s0201a0:2197_15": "asinā sīse chijjantepi dve kathā na katheti;",
  "atk-s0201a0:2197_16": "ayaṃ vuccati theto.",
  "atk-s0201a0:2197_17": "Paccayikoti pattiyāyitabbako,",
  "atk-s0201a0:2197_18": "saddhāyikoti attho.",
  "atk-s0201a0:2197_19": "Ekacco hi puggalo na paccayiko hoti,",
  "atk-s0201a0:2197_20": "“idaṃ kena vuttaṃ,",
  "atk-s0201a0:2197_21": "asukenā”ti vutte “mā tassa vacanaṃ saddahathā”ti vattabbataṃ āpajjati.",
  "atk-s0201a0:2197_22": "Eko paccayiko hoti,",
  "atk-s0201a0:2197_23": "“idaṃ kena vuttaṃ,",
  "atk-s0201a0:2197_24": "asukenā”ti vutte,",
  "atk-s0201a0:2197_25": "“yadi tena vuttaṃ,",
  "atk-s0201a0:2197_26": "idameva pamāṇaṃ,",
  "atk-s0201a0:2197_27": "idāni upaparikkhitabbaṃ natthi,",
  "atk-s0201a0:2197_28": "evameva ida”nti vattabbataṃ āpajjati,",
  "atk-s0201a0:2197_29": "ayaṃ vuccati paccayiko.",
  "atk-s0201a0:2197_30": "Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0201a0:2198_0": "Imesaṃ bhedāyāti yesaṃ ito sutvāti vuttānaṃ santike sutaṃ,",
  "atk-s0201a0:2198_1": "tesaṃ bhedāya.",
  "atk-s0201a0:2198_2": "Bhinnānaṃ vā sandhātāti dvinnampi mittānaṃ vā samānupajjhāyakādīnaṃ vā kenacideva kāraṇena bhinnānaṃ",
  "atk-s0201a0:2198_3": "ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni vatvā sandhānaṃ kattā.",
  "atk-s0201a0:2198_4": "Anuppadātāti sandhānānuppadātā,",
  "atk-s0201a0:2198_5": "dve jane samagge disvā,",
  "atk-s0201a0:2198_6": "“tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti attho.",
  "atk-s0201a0:2198_7": "Samaggo ārāmo assāti samaggārāmo.",
  "atk-s0201a0:2198_8": "Yattha samaggā natthi,",
  "atk-s0201a0:2198_9": "tattha vasitumpi na icchatīti attho.",
  "atk-s0201a0:2198_10": "“Samaggarāmo”tipi pāḷi,",
  "atk-s0201a0:2198_11": "ayamevettha attho.",
  "atk-s0201a0:2198_12": "Samaggaratoti samaggesu rato,",
  "atk-s0201a0:2198_13": "te pahāya aññatra gantumpi na icchatīti attho.",
  "atk-s0201a0:2198_14": "Samagge disvāpi sutvāpi nandatīti samagganandī.",
  "atk-s0201a0:2198_15": "Samaggakaraṇiṃ vācaṃ bhāsitāti yā vācā satte samaggeyeva karoti,",
  "atk-s0201a0:2198_16": "taṃ sāmaggiguṇaparidīpakameva vācaṃ bhāsati,",
  "atk-s0201a0:2198_17": "na itaranti.",
  "atk-s0201a0:2199_0": "Nelāti elaṃ vuccati doso,",
  "atk-s0201a0:2199_1": "nāssā elanti nelā,",
  "atk-s0201a0:2199_2": "niddosāti attho.",
  "atk-s0201a0:2199_3": "“Nelaṅgo setapacchādo”ti ettha vuttanelaṃ viya.",
  "atk-s0201a0:2199_4": "Kaṇṇasukhāti byañjanamadhuratāya kaṇṇānaṃ sukhā,",
  "atk-s0201a0:2199_5": "sūcivijjhanaṃ viya kaṇṇasūlaṃ na janeti.",
  "atk-s0201a0:2199_6": "Atthamadhuratāya sakalasarīre kopaṃ ajanetvā pemaṃ janetīti pemanīyā.",
  "atk-s0201a0:2199_7": "Hadayaṃ gacchati,",
  "atk-s0201a0:2199_8": "apaṭihaññamānā sukhena cittaṃ pavisatīti hadayaṅgamā.",
  "atk-s0201a0:2199_9": "Guṇaparipuṇṇatāya pure bhavāti porī,",
  "atk-s0201a0:2199_10": "pure saṃvaddhanārī viya sukumārātipi porī,",
  "atk-s0201a0:2199_11": "purassa esātipi porī,",
  "atk-s0201a0:2199_12": "nagaravāsīnaṃ kathāti attho.",
  "atk-s0201a0:2199_13": "Nagaravāsino hi yuttakathā honti,",
  "atk-s0201a0:2199_14": "pitimattaṃ pitāti,",
  "atk-s0201a0:2199_15": "mātimattaṃ mātāti,",
  "atk-s0201a0:2199_16": "bhātimattaṃ bhātāti vadanti.",
  "atk-s0201a0:2199_17": "Evarūpī kathā bahuno janassa kantā hotīti bahujanakantā.",
  "atk-s0201a0:2199_18": "Kantabhāveneva bahuno janassa manāpā cittavuddhikarāti bahujanamanāpā.",
  "atk-s0201a0:2200_0": "Kālena vadatīti kālavādī,",
  "atk-s0201a0:2200_1": "vattabbayuttakālaṃ sallakkhetvā vadatīti attho.",
  "atk-s0201a0:2200_2": "Bhūtaṃ tacchaṃ sabhāvameva vadatīti bhūtavādī.",
  "atk-s0201a0:2200_3": "Diṭṭhadhammikasamparāyikatthasannissitameva katvā vadatīti atthavādī.",
  "atk-s0201a0:2200_4": "Navalokuttaradhammasannissitaṃ katvā vadatīti dhammavādī.",
  "atk-s0201a0:2200_5": "Saṃvaravinayapahānavinayasannissitaṃ katvā vadatīti vinayavādī.",
  "atk-s0201a0:2200_6": "Nidhānaṃ vuccati ṭhapanokāso,",
  "atk-s0201a0:2200_7": "nidhānamassā atthīti nidhānavatī,",
  "atk-s0201a0:2200_8": "hadaye nidhātabba yuttavācaṃ bhāsitāti attho.",
  "atk-s0201a0:2200_9": "Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na akālena bhāsati,",
  "atk-s0201a0:2200_10": "yuttakālaṃ pana avekkhitvā bhāsatīti attho.",
  "atk-s0201a0:2200_11": "Sāpadesanti saupamaṃ,",
  "atk-s0201a0:2200_12": "sakāraṇanti attho.",
  "atk-s0201a0:2200_13": "Pariyantavatinti paricchedaṃ dassetvā yathāssā paricchedo paññāyati,",
  "atk-s0201a0:2200_14": "evaṃ bhāsatīti attho.",
  "atk-s0201a0:2200_15": "Atthasaṃhitanti anekehipi nayehi vibhajantena pariyādātuṃ asakkuṇeyyatāya atthasampannaṃ,",
  "atk-s0201a0:2200_16": "yaṃ vā so atthavādī atthaṃ vadati,",
  "atk-s0201a0:2200_17": "tena atthena saṃhitattā atthasaṃhitaṃ vācaṃ bhāsati,",
  "atk-s0201a0:2200_18": "na aññaṃ nikkhipitvā aññaṃ bhāsatīti vuttaṃ hoti.",
  "atk-s0201a0:2201_0": "293.",
  "atk-s0201a0:2201_1": "Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti pañcavidhassa bījagāmassa",
  "atk-s0201a0:2201_2": "ceva yassa kassaci nīlatiṇarukkhādikassa bhūtagāmassa ca samārambhā,",
  "atk-s0201a0:2201_3": "chedanabhedanapacanādibhāvena vikopanā paṭiviratoti attho.",
  "atk-s0201a0:2201_4": "Ekabhattikoti pātarāsabhattaṃ sāyamāsabhattanti dve bhattāni.",
  "atk-s0201a0:2201_5": "Tesu pātarāsabhattaṃ antomajjhanhikena paricchinnaṃ,",
  "atk-s0201a0:2201_6": "itaraṃ majjhanhikato uddhaṃ antoaruṇena.",
  "atk-s0201a0:2201_7": "Tasmā antomajjhanhike dasakkhattuṃ bhuñjamānopi ekabhattikova hoti,",
  "atk-s0201a0:2201_8": "taṃ sandhāya vuttaṃ “ekabhattiko”ti.",
  "atk-s0201a0:2201_9": "Rattiyā bhojanaṃ ratti,",
  "atk-s0201a0:2201_10": "tato uparatoti rattūparato.",
  "atk-s0201a0:2201_11": "Atikkante majjhanhike yāva sūriyatthaṃgamanā bhojanaṃ vikālabhojanaṃ nāma.",
  "atk-s0201a0:2201_12": "Tato viratattā virato vikālabhojanā.",
  "atk-s0201a0:2201_13": "Sāsanassa ananulomattā visūkaṃ paṭāṇībhūtaṃ dassananti visūkadassanaṃ.",
  "atk-s0201a0:2201_14": "Attanā naccananaccāpanādivasena naccā ca gītā ca vāditā ca,",
  "atk-s0201a0:2201_15": "antamaso mayūranaccanādivasenāpi pavattānaṃ naccādīnaṃ visūkabhūtā dassanā cāti naccagītavāditavisūkadassanā.",
  "atk-s0201a0:2201_16": "Naccādīni hi attanā payojetuṃ vā parehi payojāpetuṃ vā payuttāni passituṃ vā neva bhikkhūnaṃ na bhikkhunīnaṃ vaṭṭanti.",
  "atk-s0201a0:2201_17": "Mālādīsu mālāti yaṃkiñci pupphaṃ.",
  "atk-s0201a0:2201_18": "Gandhanti yaṃkiñci gandhajātaṃ.",
  "atk-s0201a0:2201_19": "Vilepananti chavirāgakaraṇaṃ.",
  "atk-s0201a0:2201_20": "Tattha piḷandhanto dhāreti nāma.",
  "atk-s0201a0:2201_21": "Ūnaṭṭhānaṃ pūrento maṇḍeti nāma.",
  "atk-s0201a0:2201_22": "Gandhavasena chavirāgavasena ca sādiyanto vibhūseti nāma.",
  "atk-s0201a0:2201_23": "Ṭhānaṃ vuccati kāraṇaṃ.",
  "atk-s0201a0:2201_24": "Tasmā yāya dussīlyacetanāya tāni mālādhāraṇādīni mahājano karoti,",
  "atk-s0201a0:2201_25": "tato paṭiviratoti attho.",
  "atk-s0201a0:2202_0": "Uccāsayanaṃ vuccati pamāṇātikkantaṃ.",
  "atk-s0201a0:2202_1": "Mahāsayanaṃ akappiyattharaṇaṃ.",
  "atk-s0201a0:2202_2": "Tato paṭiviratoti attho.",
  "atk-s0201a0:2202_3": "Jātarūpanti suvaṇṇaṃ.",
  "atk-s0201a0:2202_4": "Rajatanti kahāpaṇo lohamāsako jatumāsako dārumāsakoti ye vohāraṃ gacchanti,",
  "atk-s0201a0:2202_5": "tassa ubhayassapi paṭiggahaṇā paṭivirato,",
  "atk-s0201a0:2202_6": "neva naṃ uggaṇhāti,",
  "atk-s0201a0:2202_7": "na uggaṇhāpeti,",
  "atk-s0201a0:2202_8": "na upanikkhittaṃ sādiyatīti attho.",
  "atk-s0201a0:2202_9": "Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa sattavidhassāpi āmakadhaññassa paṭiggahaṇā.",
  "atk-s0201a0:2202_10": "Na kevalañca etesaṃ paṭiggahaṇameva,",
  "atk-s0201a0:2202_11": "āmasanampi bhikkhūnaṃ na vaṭṭatiyeva.",
  "atk-s0201a0:2202_12": "Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati,",
  "atk-s0201a0:2202_13": "no āmasanaṃ.",
  "atk-s0201a0:2203_0": "Itthikumārikapaṭiggahaṇāti ettha itthīti purisantaragatā,",
  "atk-s0201a0:2203_1": "itarā kumārikā nāma.",
  "atk-s0201a0:2203_2": "Tāsaṃ paṭiggahaṇampi āmasanampi akappiyameva.",
  "atk-s0201a0:2203_3": "Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati,",
  "atk-s0201a0:2203_4": "“kappiyakārakaṃ dammi,",
  "atk-s0201a0:2203_5": "ārāmikaṃ dammī”ti evaṃ vutte pana vaṭṭati.",
  "atk-s0201a0:2203_6": "Ajeḷakādīsu khettavatthupariyosānesu kappiyākappiyanayo vinayavasena upaparikkhitabbo.",
  "atk-s0201a0:2203_7": "Tattha khettaṃ nāma yasmiṃ pubbaṇṇaṃ ruhati.",
  "atk-s0201a0:2203_8": "Vatthu nāma yasmiṃ aparaṇṇaṃ ruhati.",
  "atk-s0201a0:2203_9": "Yattha vā ubhayampi ruhati,",
  "atk-s0201a0:2203_10": "taṃ khettaṃ.",
  "atk-s0201a0:2203_11": "Tadatthāya akatabhūmibhāgo vatthu.",
  "atk-s0201a0:2203_12": "Khettavatthusīsena cettha vāpitaḷākādīnipi saṅgahitāneva.",
  "atk-s0201a0:2203_13": "Dūteyyaṃ vuccati dūtakammaṃ,",
  "atk-s0201a0:2203_14": "gihīnaṃ paṇṇaṃ vā sāsanaṃ vā gahetvā tattha tattha gamanaṃ.",
  "atk-s0201a0:2203_15": "Pahiṇagamanaṃ vuccati gharā gharaṃ pesitassa khuddakagamanaṃ.",
  "atk-s0201a0:2203_16": "Anuyogo nāma tadubhayakaraṇaṃ,",
  "atk-s0201a0:2203_17": "tasmā dūteyyapahiṇagamanānaṃ anuyogāti evamettha attho veditabbo.",
  "atk-s0201a0:2204_0": "Kayavikkayāti kayā ca vikkayā ca.",
  "atk-s0201a0:2204_1": "Tulākūṭādīsu kūṭanti vañcanaṃ.",
  "atk-s0201a0:2204_2": "Tattha tulākūṭaṃ tāva rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti.",
  "atk-s0201a0:2204_3": "Tattha rūpakūṭaṃ nāma dve tulā sarūpā katvā gaṇhanto mahatiyā gaṇhāti,",
  "atk-s0201a0:2204_4": "dadanto khuddikāya deti.",
  "atk-s0201a0:2204_5": "Aṅgakūṭaṃ nāma gaṇhanto pacchābhāge hatthena tulaṃ akkamati,",
  "atk-s0201a0:2204_6": "dadanto pubbabhāge.",
  "atk-s0201a0:2204_7": "Gahaṇakūṭaṃ nāma gaṇhanto mūle rajjuṃ gaṇhāti,",
  "atk-s0201a0:2204_8": "dadanto agge.",
  "atk-s0201a0:2204_9": "Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti,",
  "atk-s0201a0:2204_10": "dadanto aggabhāge.",
  "atk-s0201a0:2204_11": "Kaṃso vuccati suvaṇṇapāti,",
  "atk-s0201a0:2204_12": "tāya vañcanaṃ kaṃsakūṭaṃ. Kathaṃ?",
  "atk-s0201a0:2204_13": "Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karoti,",
  "atk-s0201a0:2204_14": "tato janapadaṃ gantvā kiñcideva addhakulaṃ pavisitvā,",
  "atk-s0201a0:2204_15": "“suvaṇṇabhājanāni kiṇathā”ti vatvā agghe pucchite samagghataraṃ dātukāmā honti.",
  "atk-s0201a0:2204_16": "Tato tehi “kathaṃ imesaṃ suvaṇṇabhāvo jānitabbo”ti vutte –",
  "atk-s0201a0:2204_17": "“vīmaṃsitvā gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.",
  "atk-s0201a0:2205_0": "Mānakūṭaṃ nāma hadayabhedasikhābhedarajjubhedavasena tividhaṃ hoti.",
  "atk-s0201a0:2205_1": "Tattha hadayabhedo sappitelādiminanakāle labbhati.",
  "atk-s0201a0:2205_2": "Tāni hi gaṇhanto heṭṭhā chiddena mānena,",
  "atk-s0201a0:2205_3": "“saṇikaṃ āsiñcā”ti vatvā antobhājane bahuṃ paggharāpetvā gaṇhāti;",
  "atk-s0201a0:2205_4": "dadanto chiddaṃ pidhāya sīghaṃ pūretvā deti.",
  "atk-s0201a0:2205_5": "Sikhābhedo tilataṇḍulādiminanakāle labbhati.",
  "atk-s0201a0:2205_6": "Tāni hi gaṇhanto saṇikaṃ sikhaṃ ussāpetvā gaṇhāti,",
  "atk-s0201a0:2205_7": "dadanto vegena pūretvā sikhaṃ chindanto deti.",
  "atk-s0201a0:2205_8": "Rajjubhedo khettavatthuminanakāle labbhati.",
  "atk-s0201a0:2205_9": "Lañjaṃ alabhantā hi khettaṃ amahantampi mahantaṃ katvā minanti.",
  "atk-s0201a0:2206_0": "Ukkoṭanādīsu ukkoṭananti sāmike assāmike kātuṃ lañjaggahaṇaṃ.",
  "atk-s0201a0:2206_1": "Vañcananti tehi tehi upāyehi paresaṃ vañcanaṃ.",
  "atk-s0201a0:2206_2": "Tatridamekaṃ vatthu –",
  "atk-s0201a0:2206_3": "eko kira luddako migañca migapotakañca gahetvā āgacchati.",
  "atk-s0201a0:2206_4": "Tameko dhutto, “kiṃ, bho,",
  "atk-s0201a0:2206_5": "migo agghati,",
  "atk-s0201a0:2206_6": "kiṃ migapotako”ti āha.",
  "atk-s0201a0:2206_7": "“Migo dve kahāpaṇe migapotako eka”nti ca vutte kahāpaṇaṃ datvā migapotakaṃ gahetvā thokaṃ gantvā nivatto, “na me, bho,",
  "atk-s0201a0:2206_8": "migapotakena attho,",
  "atk-s0201a0:2206_9": "migaṃ me dehī”ti āha.",
  "atk-s0201a0:2206_10": "Tena hi “dve kahāpaṇe dehī”ti. So āha – “nanu te, bho,",
  "atk-s0201a0:2206_11": "mayā paṭhamaṃ eko kahāpaṇo dinno”ti.",
  "atk-s0201a0:2206_12": "Āma dinnoti.",
  "atk-s0201a0:2206_13": "“Imampi migapotakaṃ gaṇha,",
  "atk-s0201a0:2206_14": "evaṃ so ca kahāpaṇo ayañca kahāpaṇagghanako migapotakoti dve kahāpaṇā bhavissantī”ti.",
  "atk-s0201a0:2206_15": "So kāraṇaṃ vadatīti sallakkhetvā migapotakaṃ gahetvā migaṃ adāsīti.",
  "atk-s0201a0:2207_0": "Nikatīti yogavasena vā māyāvasena vā apāmaṅgaṃ pāmaṅganti,",
  "atk-s0201a0:2207_1": "amaṇiṃ maṇinti,",
  "atk-s0201a0:2207_2": "asuvaṇṇaṃ suvaṇṇanti katvā paṭirūpakena vañcanaṃ.",
  "atk-s0201a0:2207_3": "Sāciyogoti kuṭilayogo,",
  "atk-s0201a0:2207_4": "etesaṃyeva ukkoṭanādīnametaṃ nāmaṃ,",
  "atk-s0201a0:2207_5": "tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-s0201a0:2207_6": "Keci aññaṃ dassetvā aññassa parivattanaṃ sāciyogoti vadanti.",
  "atk-s0201a0:2207_7": "Taṃ pana vañcaneneva saṅgahitaṃ.",
  "atk-s0201a0:2207_8": "Chedanādīsu chedananti hatthacchedanādi.",
  "atk-s0201a0:2207_9": "Vadhoti māraṇaṃ.",
  "atk-s0201a0:2207_10": "Bandhoti rajjubandhanādīhi bandhanaṃ.",
  "atk-s0201a0:2207_11": "Viparāmosoti himaviparāmoso gumbaviparāmosoti duvidho.",
  "atk-s0201a0:2207_12": "Yaṃ himapātasamaye himena paṭicchannā hutvā maggapaṭipannaṃ janaṃ musanti,",
  "atk-s0201a0:2207_13": "ayaṃ himaviparāmoso.",
  "atk-s0201a0:2207_14": "Yaṃ gumbādīhi paṭicchannā musanti,",
  "atk-s0201a0:2207_15": "ayaṃ gumbaviparāmoso.",
  "atk-s0201a0:2207_16": "Ālopo vuccati gāmanigamādīnaṃ vilopakaraṇaṃ.",
  "atk-s0201a0:2207_17": "Sahasākāroti sāhasikakiriyā,",
  "atk-s0201a0:2207_18": "gehaṃ pavisitvā manussānaṃ ure satthaṃ ṭhapetvā icchitabhaṇḍaggahaṇaṃ.",
  "atk-s0201a0:2207_19": "Evametasmā chedana…pe…",
  "atk-s0201a0:2207_20": "sahasākārā paṭivirato hoti.",
  "atk-s0201a0:2208_0": "294.",
  "atk-s0201a0:2208_1": "So santuṭṭho hotīti svāyaṃ bhikkhu heṭṭhā vuttena catūsu paccayesu dvādasavidhena itarītarapaccayasantosena samannāgato hoti.",
  "atk-s0201a0:2208_2": "Iminā pana dvādasavidhena itarītarapaccayasantosena samannāgatassa bhikkhuno aṭṭha parikkhārā vaṭṭanti",
  "atk-s0201a0:2208_3": "tīṇi cīvarāni patto dantakaṭṭhacchedanavāsi ekā sūci kāyabandhanaṃ parissāvananti.",
  "atk-s0201a0:2208_4": "Vuttampi cetaṃ –",
  "atk-s0201a0:2209_0": "“Ticīvarañca patto ca, vāsi sūci ca bandhanaṃ;",
  "atk-s0201a0:2210_0": "Parissāvanena aṭṭhete, yuttayogassa bhikkhuno”ti.",
  "atk-s0201a0:2211_0": "Te sabbepi kāyaparihārikāpi honti kucchiparihārikāpi. Kathaṃ?",
  "atk-s0201a0:2211_1": "Ticīvaraṃ tāva nivāsetvā pārupitvā ca vicaraṇakāle kāyaṃ pariharati posetīti kāyaparihārikaṃ hoti,",
  "atk-s0201a0:2211_2": "cīvarakaṇṇena udakaṃ parissāvetvā pivanakāle khāditabbaphalāphalaggahaṇakāle ca kucchiṃ pariharati posetīti kucchiparihārikaṃ hoti.",
  "atk-s0201a0:2211_3": "Pattopi tena udakaṃ uddharitvā nahānakāle kuṭiparibhaṇḍakaraṇakāle ca kāyaparihāriko hoti,",
  "atk-s0201a0:2211_4": "āhāraṃ gahetvā bhuñjanakāle kucchiparihāriko hoti.",
  "atk-s0201a0:2211_5": "Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti,",
  "atk-s0201a0:2211_6": "ucchucchedananāḷikerāditacchanakāle kucchiparihārikā.",
  "atk-s0201a0:2211_7": "Sūcipi cīvarasibbanakāle kāyaparihārikā hoti,",
  "atk-s0201a0:2211_8": "pūvaṃ vā phalaṃ vā vijjhitvā khādanakāle kucchiparihārikā.",
  "atk-s0201a0:2211_9": "Kāyabandhanaṃ bandhitvā vicaraṇakāle kāyaparihārikaṃ,",
  "atk-s0201a0:2211_10": "ucchuādīni bandhitvā gahaṇakāle kucchiparihārikaṃ.",
  "atk-s0201a0:2211_11": "Parissāvanaṃ tena udakaṃ parissāvetvā nahānakāle,",
  "atk-s0201a0:2211_12": "senāsanaparibhaṇḍakaraṇakāle ca kāyaparihārikaṃ,",
  "atk-s0201a0:2211_13": "pānīyaparissāvanakāle teneva tilataṇḍulaputhukādīni gahetvā khādanakāle ca kucchiparihārikaṃ.",
  "atk-s0201a0:2211_14": "Ayaṃ tāva aṭṭhaparikkhārikassa parikkhāramattā.",
  "atk-s0201a0:2212_0": "Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā vā vaṭṭati.",
  "atk-s0201a0:2212_1": "Dasaparikkhārikassa nisīdanaṃ vā cammakhaṇḍaṃ vā vaṭṭati.",
  "atk-s0201a0:2212_2": "Ekādasaparikkhārikassa kattarayaṭṭhi vā telanāḷikā vā vaṭṭati.",
  "atk-s0201a0:2212_3": "Dvādasaparikkhārikassa chattaṃ vā upāhanā vā vaṭṭati.",
  "atk-s0201a0:2212_4": "Etesu ca aṭṭhaparikkhārikova santuṭṭho,",
  "atk-s0201a0:2212_5": "itare asantuṭṭhā,",
  "atk-s0201a0:2212_6": "mahicchā mahābhārāti na vattabbā.",
  "atk-s0201a0:2212_7": "Etepi hi appicchāva santuṭṭhāva subharāva sallahukavuttinova.",
  "atk-s0201a0:2212_8": "Bhagavā pana nayimaṃ suttaṃ tesaṃ vasena kathesi,",
  "atk-s0201a0:2212_9": "aṭṭhaparikkhārikassa vasena kathesi.",
  "atk-s0201a0:2212_10": "So hi khuddakavāsiñca sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā",
  "atk-s0201a0:2212_11": "ticīvaraṃ kāyapaṭibaddhaṃ katvā yenicchakaṃ sukhaṃ pakkamati.",
  "atk-s0201a0:2212_12": "Paṭinivattetvā gahetabbaṃ nāmassa na hoti,",
  "atk-s0201a0:2212_13": "iti imassa bhikkhuno sallahukavuttitaṃ dassento bhagavā,",
  "atk-s0201a0:2212_14": "santuṭṭho hoti kāyaparihārikena cīvarenātiādimāha.",
  "atk-s0201a0:2213_0": "Tattha kāyaparihārikenāti kāyapariharaṇamattakena.",
  "atk-s0201a0:2213_1": "Kucchiparihārikenāti kucchipariharaṇamattakena.",
  "atk-s0201a0:2213_2": "Samādāyeva pakkamatīti taṃ aṭṭhaparikkhāramattakaṃ sabbaṃ gahetvā kāyapaṭibaddhaṃ katvāva gacchati,",
  "atk-s0201a0:2213_3": "“mama vihāro pariveṇaṃ upaṭṭhāko”tissa saṅgo vā baddho vā na hoti,",
  "atk-s0201a0:2213_4": "so jiyā mutto saro viya,",
  "atk-s0201a0:2213_5": "yūthā apakkanto mattahatthī viya icchiticchitaṃ senāsanaṃ vanasaṇḍaṃ rukkhamūlaṃ vanapabbhāraṃ paribhuñjanto ekova tiṭṭhati,",
  "atk-s0201a0:2213_6": "ekova nisīdati,",
  "atk-s0201a0:2213_7": "sabbiriyāpathesu ekova adutiyo.",
  "atk-s0201a0:2214_0": "“Cātuddiso appaṭigho ca hoti,",
  "atk-s0201a0:2215_0": "Santussamāno itarītarena;",
  "atk-s0201a0:2216_0": "Parissayānaṃ sahitā achambhī,",
  "atk-s0201a0:2217_0": "Eko care khaggavisāṇakappo”ti. ;",
  "atk-s0201a0:2218_0": "Evaṃ vaṇṇitaṃ khaggavisāṇakappataṃ āpajjati.",
  "atk-s0201a0:2219_0": "Idāni tamatthaṃ upamāya sādhento seyyathāpītiādimāha.",
  "atk-s0201a0:2219_1": "Tattha pakkhī sakuṇoti pakkhayutto sakuṇo.",
  "atk-s0201a0:2219_2": "Ḍetīti uppatati.",
  "atk-s0201a0:2219_3": "Ayaṃ panettha saṅkhepattho –",
  "atk-s0201a0:2219_4": "sakuṇā nāma “asukasmiṃ padese rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni vijjhantā vidhunantā khādanti.",
  "atk-s0201a0:2219_5": "“Idaṃ ajjatanāya idaṃ svātanāya bhavissatī”ti nesaṃ na hoti.",
  "atk-s0201a0:2219_6": "Phale pana khīṇe neva rukkhassa ārakkhaṃ ṭhapenti,",
  "atk-s0201a0:2219_7": "na tattha pattaṃ vā nakhaṃ vā tuṇḍaṃ vā ṭhapenti,",
  "atk-s0201a0:2219_8": "atha kho tasmiṃ rukkhe anapekkho hutvā yo yaṃ disābhāgaṃ icchati,",
  "atk-s0201a0:2219_9": "so tena sapattabhārova –",
  "atk-s0201a0:2219_10": "uppatitvā gacchati.",
  "atk-s0201a0:2219_11": "Evameva ayaṃ bhikkhu nissaṅgo nirapekkhoyeva pakkamati.",
  "atk-s0201a0:2219_12": "Tena vuttaṃ “samādāyeva pakkamatī”ti.",
  "atk-s0201a0:2219_13": "Ariyenāti niddosena.",
  "atk-s0201a0:2219_14": "Ajjhattanti sake attabhāve.",
  "atk-s0201a0:2219_15": "Anavajjasukhanti niddosasukhaṃ.",
  "atk-s0201a0:2220_0": "295.",
  "atk-s0201a0:2220_1": "So cakkhunā rūpaṃ disvāti so iminā ariyena sīlakkhandhena samannāgato bhikkhu cakkhuviññāṇena rūpaṃ passitvāti attho.",
  "atk-s0201a0:2220_2": "Sesapadesu yaṃ vattabbaṃ siyā,",
  "atk-s0201a0:2220_3": "taṃ sabbaṃ visuddhimagge vuttaṃ.",
  "atk-s0201a0:2220_4": "Abyāsekasukhanti kilesehi anavasittasukhaṃ,",
  "atk-s0201a0:2220_5": "avikiṇṇasukhantipi vuttaṃ.",
  "atk-s0201a0:2220_6": "Indriyasaṃvarasukhañhi diṭṭhādīsu diṭṭhamattādivasena pavattatāya avikiṇṇaṃ hoti.",
  "atk-s0201a0:2220_7": "So abhikkante paṭikkanteti so manacchaṭṭhānaṃ indriyānaṃ saṃvarena samannāgato bhikkhu imesu abhikkantapaṭikkantādīsu",
  "atk-s0201a0:2220_8": "sattasu ṭhānesu satisampajaññavasena sampajānakārī hoti.",
  "atk-s0201a0:2220_9": "Tattha yaṃ vattabbaṃ siyā,",
  "atk-s0201a0:2220_10": "taṃ satipaṭṭhāne vuttameva.",
  "atk-s0201a0:2221_0": "296.",
  "atk-s0201a0:2221_1": "So iminā cātiādinā kiṃ dasseti?",
  "atk-s0201a0:2221_2": "Araññavāsassa paccayasampattiṃ dasseti.",
  "atk-s0201a0:2221_3": "Yassa hi ime cattāro paccayā natthi,",
  "atk-s0201a0:2221_4": "tassa araññavāso na ijjhati,",
  "atk-s0201a0:2221_5": "tiracchānagatehi vā vanacarakehi vā saddhiṃ vattabbataṃ āpajjati,",
  "atk-s0201a0:2221_6": "araññe adhivatthā devatā,",
  "atk-s0201a0:2221_7": "“kiṃ evarūpassa pāpabhikkhuno araññavāsenā”ti bheravasaddaṃ sāventi,",
  "atk-s0201a0:2221_8": "hatthehi sīsaṃ paharitvā palāyanākāraṃ karonti.",
  "atk-s0201a0:2221_9": "“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.",
  "atk-s0201a0:2221_10": "Yassa panete cattāro paccayā atthi,",
  "atk-s0201a0:2221_11": "tassa araññavāso ijjhati,",
  "atk-s0201a0:2221_12": "so hi attano sīlaṃ paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato vayato sammasanto ariyabhūmiṃ okkamati,",
  "atk-s0201a0:2221_13": "araññe adhivatthā devatā attamanā vaṇṇaṃ bhāsanti,",
  "atk-s0201a0:2221_14": "itissa udake pakkhittatelabindu viya yaso vitthāriko hoti.",
  "atk-s0201a0:2222_0": "Tattha vivittanti suññaṃ appasaddaṃ,",
  "atk-s0201a0:2222_1": "appanigghosanti attho.",
  "atk-s0201a0:2222_2": "Etadeva hi sandhāya vibhaṅge,",
  "atk-s0201a0:2222_3": "“vivittanti santike cepi senāsanaṃ hoti,",
  "atk-s0201a0:2222_4": "tañca anākiṇṇaṃ gahaṭṭhehi pabbajitehi,",
  "atk-s0201a0:2222_5": "tena taṃ vivitta”nti vuttaṃ.",
  "atk-s0201a0:2222_6": "Seti ceva āsati ca etthāti senāsanaṃ,",
  "atk-s0201a0:2222_7": "mañcapīṭhādīnametaṃ adhivacanaṃ. Tenāha –",
  "atk-s0201a0:2222_8": "“senāsananti mañcopi senāsanaṃ,",
  "atk-s0201a0:2222_9": "pīṭhampi bhisipi bimbohanampi,",
  "atk-s0201a0:2222_10": "vihāropi aḍḍhayogopi, pāsādopi,",
  "atk-s0201a0:2222_11": "hammiyampi, guhāpi, aṭṭopi, māḷopi, leṇampi,",
  "atk-s0201a0:2222_12": "veḷugumbopi,",
  "atk-s0201a0:2222_13": "rukkhamūlampi,",
  "atk-s0201a0:2222_14": "maṇḍapopi senāsanaṃ,",
  "atk-s0201a0:2222_15": "yattha vā pana bhikkhū paṭikkamanti,",
  "atk-s0201a0:2222_16": "sabbametaṃ senāsana”nti.",
  "atk-s0201a0:2222_17": "Apica “vihāro aḍḍhayogo pāsādo hammiyaṃ guhā”ti idaṃ vihārasenāsanaṃ nāma.",
  "atk-s0201a0:2222_18": "“Mañco pīṭhaṃ,",
  "atk-s0201a0:2222_19": "bhisi bimbohana”nti idaṃ mañcapīṭhasenāsanaṃ nāma.",
  "atk-s0201a0:2222_20": "“Cimilikā,",
  "atk-s0201a0:2222_21": "cammakhaṇḍo,",
  "atk-s0201a0:2222_22": "tiṇasanthāro,",
  "atk-s0201a0:2222_23": "paṇṇasanthāro”ti idaṃ santhatasenāsanaṃ nāma.",
  "atk-s0201a0:2222_24": "“Yattha vā pana bhikkhū paṭikkamantī”ti idaṃ okāsasenāsanaṃ nāmāti evaṃ catubbidhaṃ senāsanaṃ hoti,",
  "atk-s0201a0:2222_25": "taṃ sabbampi senāsanaggahaṇena gahitameva.",
  "atk-s0201a0:2222_26": "Imassa pana sakuṇasadisassa cātuddisassa bhikkhuno anucchavikaṃ dassento araññaṃ rukkhamūlantiādimāha.",
  "atk-s0201a0:2223_0": "Tattha araññanti “nikkhamitvā bahi indakhīlā,",
  "atk-s0201a0:2223_1": "sabbametaṃ arañña”nti idaṃ bhikkhunīnaṃ vasena āgataṃ araññaṃ.",
  "atk-s0201a0:2223_2": "“Āraññakaṃ nāma senāsanaṃ pañcadhanusatikaṃ pacchima”nti idaṃ pana imassa bhikkhuno anurūpaṃ,",
  "atk-s0201a0:2223_3": "tassa lakkhaṇaṃ visuddhimagge dhutaṅganiddese vuttaṃ.",
  "atk-s0201a0:2223_4": "Rukkhamūlanti yaṃkiñci sandacchāyaṃ vivittaṃ rakkhamūlaṃ.",
  "atk-s0201a0:2223_5": "Pabbatanti selaṃ.",
  "atk-s0201a0:2223_6": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena vījiyamānassa cittaṃ ekaggaṃ hoti.",
  "atk-s0201a0:2223_7": "Kandaranti kaṃ vuccati udakaṃ,",
  "atk-s0201a0:2223_8": "tena dāritaṃ,",
  "atk-s0201a0:2223_9": "udakena bhinnaṃ pabbatappadesaṃ,",
  "atk-s0201a0:2223_10": "yaṃ nadītumbantipi nadīkuñjantipi vadanti.",
  "atk-s0201a0:2223_11": "Tattha hi rajatapaṭṭasadisā vālikā honti,",
  "atk-s0201a0:2223_12": "matthake maṇivitānaṃ viya vanagahanaṃ,",
  "atk-s0201a0:2223_13": "maṇikkhandhasadisaṃ udakaṃ sandati.",
  "atk-s0201a0:2223_14": "Evarūpaṃ kandaraṃ oruyha pānīyaṃ pivitvā gattāni sītāni katvā vālikaṃ ussāpetvā paṃsukūlacīvaraṃ paññāpetvā",
  "atk-s0201a0:2223_15": "nisinnassa samaṇadhammaṃ karoto cittaṃ ekaggaṃ hoti.",
  "atk-s0201a0:2223_16": "Giriguhanti dvinnaṃ pabbatānaṃ antarā,",
  "atk-s0201a0:2223_17": "ekasmiṃyeva vā umaṅgasadisaṃ mahāvivaraṃ.",
  "atk-s0201a0:2223_18": "Susānalakkhaṇaṃ visuddhimagge vuttaṃ.",
  "atk-s0201a0:2223_19": "Vanapatthanti atikkamitvā manussānaṃ upacāraṭṭhānaṃ,",
  "atk-s0201a0:2223_20": "yattha na kasanti na vapanti.",
  "atk-s0201a0:2223_21": "Tenevāha –",
  "atk-s0201a0:2223_22": "“vanapatthanti dūrānametaṃ senāsanānaṃ adhivacana”ntiādi.",
  "atk-s0201a0:2223_23": "Abbhokāsanti acchannaṃ,",
  "atk-s0201a0:2223_24": "ākaṅkhamāno panettha cīvarakuṭiṃ katvā vasati.",
  "atk-s0201a0:2223_25": "Palālapuñjanti palālarāsiṃ.",
  "atk-s0201a0:2223_26": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "atk-s0201a0:2223_27": "gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ karonti,",
  "atk-s0201a0:2223_28": "taṃ sandhāyetaṃ vuttaṃ.",
  "atk-s0201a0:2224_0": "Pacchābhattanti bhattassa pacchato.",
  "atk-s0201a0:2224_1": "Piṇḍapātapaṭikkantoti piṇḍapātapariyesanato paṭikkanto.",
  "atk-s0201a0:2224_2": "Pallaṅkanti samantato ūrubaddhāsanaṃ.",
  "atk-s0201a0:2224_3": "Ābhujitvāti bandhitvā.",
  "atk-s0201a0:2224_4": "Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0201a0:2224_5": "Evañhi nisinnassa cammamaṃsanahārūni na paṇamanti.",
  "atk-s0201a0:2224_6": "Athassa yā tesaṃ paṇamanapaccayā khaṇe khaṇe vedanā uppajjeyyuṃ,",
  "atk-s0201a0:2224_7": "tā na uppajjanti.",
  "atk-s0201a0:2224_8": "Tāsu anuppajjamānāsu cittaṃ ekaggaṃ hoti,",
  "atk-s0201a0:2224_9": "kammaṭṭhānaṃ na paripatati,",
  "atk-s0201a0:2224_10": "vuddhiṃ phātiṃ upagacchati.",
  "atk-s0201a0:2224_11": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā,",
  "atk-s0201a0:2224_12": "mukhasamīpe vā katvāti attho.",
  "atk-s0201a0:2224_13": "Teneva vibhaṅge vuttaṃ –",
  "atk-s0201a0:2224_14": "“ayaṃ sati upaṭṭhitā hoti sūpaṭṭhitā nāsikagge vā mukhanimitte vā,",
  "atk-s0201a0:2224_15": "tena vuccati parimukhaṃ satiṃ upaṭṭhapetvā”ti.",
  "atk-s0201a0:2224_16": "Atha vā “parīti pariggahaṭṭho,",
  "atk-s0201a0:2224_17": "mukhanti niyyānattho,",
  "atk-s0201a0:2224_18": "satīti upaṭṭhānattho,",
  "atk-s0201a0:2224_19": "tena vuccati parimukhaṃ sati”nti evaṃ paṭisambhidāyaṃ vuttanayenapettha attho daṭṭhabbo.",
  "atk-s0201a0:2224_20": "Tatrāyaṃ saṅkhepo “pariggahitaniyyānasatiṃ katvā”ti.",
  "atk-s0201a0:2225_0": "Abhijjhaṃ loketi ettha lujjanapalujjanaṭṭhena pañcupādānakkhandhā loko,",
  "atk-s0201a0:2225_1": "tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti ayamettha attho.",
  "atk-s0201a0:2225_2": "Vigatābhijjhenāti vikkhambhanavasena pahīnattā vigatābhijjhena,",
  "atk-s0201a0:2225_3": "na cakkhuviññāṇasadisenāti attho.",
  "atk-s0201a0:2225_4": "Abhijjhāya cittaṃ parisodhetīti abhijjhāto cittaṃ parimoceti.",
  "atk-s0201a0:2225_5": "Yathā naṃ sā muñcati ceva,",
  "atk-s0201a0:2225_6": "muñcitvā ca na puna gaṇhāti,",
  "atk-s0201a0:2225_7": "evaṃ karotīti attho.",
  "atk-s0201a0:2225_8": "Byāpādapadosaṃ pahāyātiādīsupi eseva nayo.",
  "atk-s0201a0:2225_9": "Byāpajjati iminā cittaṃ pūtikammāsādayo viya purimapakatiṃ pajahatīti byāpādo.",
  "atk-s0201a0:2225_10": "Vikārāpattiyā padussati,",
  "atk-s0201a0:2225_11": "paraṃ vā padūseti vināsetīti padoso.",
  "atk-s0201a0:2225_12": "Ubhayametaṃ kodhassevādhivacanaṃ.",
  "atk-s0201a0:2225_13": "Thinaṃ cittagelaññaṃ.",
  "atk-s0201a0:2225_14": "Middhaṃ cetasikagelaññaṃ.",
  "atk-s0201a0:2225_15": "Thinañca middhañca thinamiddhaṃ.",
  "atk-s0201a0:2225_16": "Ālokasaññīti rattimpi divā diṭṭhaālokasañjānanasamatthatāya vigatanīvaraṇāya parisuddhāya saññāya samannāgato.",
  "atk-s0201a0:2225_17": "Sato sampajānoti satiyā ca ñāṇena ca samannāgato.",
  "atk-s0201a0:2225_18": "Idaṃ ubhayaṃ ālokasaññāya upakārattā vuttaṃ.",
  "atk-s0201a0:2225_19": "Uddhaccañca kukkuccañca uddhaccakukkuccaṃ.",
  "atk-s0201a0:2225_20": "Tiṇṇavicikicchoti vicikicchaṃ taritvā atikkamitvā ṭhito.",
  "atk-s0201a0:2225_21": "“Kathamidaṃ kathamida”nti evaṃ nappavattatīti akathaṃkathī.",
  "atk-s0201a0:2225_22": "Kusalesu dhammesūti anavajjesu dhammesu.",
  "atk-s0201a0:2225_23": "“Ime nu kho kusalā,",
  "atk-s0201a0:2225_24": "kathamime kusalā”ti evaṃ na vicikicchati na kaṅkhatīti attho.",
  "atk-s0201a0:2225_25": "Ayamettha saṅkhepo,",
  "atk-s0201a0:2225_26": "imesu pana nīvaraṇesu vacanatthalakkhaṇādibhedato yaṃ vattabbaṃ siyā,",
  "atk-s0201a0:2225_27": "taṃ sabbaṃ visuddhimagge vuttaṃ.",
  "atk-s0201a0:2226_0": "297.",
  "atk-s0201a0:2226_1": "Paññāya dubbalīkaraṇeti ime pañca nīvaraṇā uppajjamānā anuppannāya lokiyalokuttarāya paññāya uppajjituṃ na denti,",
  "atk-s0201a0:2226_2": "uppannā api aṭṭha samāpattiyo pañca vā abhiññā ucchinditvā pātenti;",
  "atk-s0201a0:2226_3": "tasmā “paññāya dubbalīkaraṇā”ti vuccanti.",
  "atk-s0201a0:2226_4": "Tathāgatapadaṃ itipīti idampi tathāgatassa ñāṇapadaṃ ñāṇavaḷañjaṃ ñāṇena akkantaṭṭhānanti vuccati.",
  "atk-s0201a0:2226_5": "Tathāgatanisevitanti tathāgatassa ñāṇaphāsukāya nighaṃsitaṭṭhānaṃ.",
  "atk-s0201a0:2226_6": "Tathāgatārañjitanti tathāgatassa ñāṇadāṭhāya ārañjitaṭṭhānaṃ.",
  "atk-s0201a0:2227_0": "299.",
  "atk-s0201a0:2227_1": "Yathābhūtaṃ pajānātīti yathāsabhāvaṃ pajānāti.",
  "atk-s0201a0:2227_2": "Natveva tāva ariyasāvako niṭṭhaṃ gato hotīti imā jhānābhiññā bāhirakehipi sādhāraṇāti na tāva niṭṭhaṃ gato hoti.",
  "atk-s0201a0:2227_3": "Maggakkhaṇepi apariyositakiccatāya na tāva niṭṭhaṃ gato hoti.",
  "atk-s0201a0:2227_4": "Apica kho niṭṭhaṃ gacchatīti apica kho pana maggakkhaṇe mahāhatthiṃ passanto nāgavaniko viya sammāsambuddho",
  "atk-s0201a0:2227_5": "bhagavāti iminā ākārena tīsu ratanesu niṭṭhaṃ gacchati.",
  "atk-s0201a0:2227_6": "Niṭṭhaṃ gato hotīti evaṃ maggakkhaṇe niṭṭhaṃ gacchanto arahattaphalakkhaṇe pariyositasabbakiccatāya sabbākārena tīsu ratanesu niṭṭhaṃ gato hoti.",
  "atk-s0201a0:2227_7": "Sesaṃ uttānatthamevāti.",
  "atk-s0201a0:2228_0": "Papañcasūdaniyā majjhimanikāyaṭṭhakathāya",
  "atk-s0201a0:2229_0": "Cūḷahatthipadopamasuttavaṇṇanā niṭṭhitā.",
  "atk-s0201a0:2230_0": "8. Mahāhatthipadopamasuttavaṇṇanā",
  "atk-s0201a0:2231_0": "300.",
  "atk-s0201a0:2231_1": "Evaṃ me sutanti mahāhatthipadopamasuttaṃ.",
  "atk-s0201a0:2231_2": "Tattha jaṅgalānanti pathavītalacārīnaṃ.",
  "atk-s0201a0:2231_3": "Pāṇānanti sapādakapāṇānaṃ.",
  "atk-s0201a0:2231_4": "Padajātānīti padāni.",
  "atk-s0201a0:2231_5": "Samodhānaṃ gacchantīti odhānaṃ pakkhepaṃ gacchanti.",
  "atk-s0201a0:2231_6": "Aggamakkhāyatīti seṭṭhaṃ akkhāyati.",
  "atk-s0201a0:2231_7": "Yadidaṃ mahantattenāti mahantabhāvena aggaṃ akkhāyati,",
  "atk-s0201a0:2231_8": "na guṇavasenāti attho.",
  "atk-s0201a0:2231_9": "Ye keci kusalā dhammāti ye keci lokiyā vā lokuttarā vā kusalā dhammā.",
  "atk-s0201a0:2231_10": "Saṅgahaṃ gacchantīti ettha catubbidho saṅgaho –",
  "atk-s0201a0:2231_11": "sajātisaṅgaho,",
  "atk-s0201a0:2231_12": "sañjātisaṅgaho,",
  "atk-s0201a0:2231_13": "kiriyasaṅgaho,",
  "atk-s0201a0:2231_14": "gaṇanasaṅgahoti.",
  "atk-s0201a0:2231_15": "Tattha “sabbe khattiyā āgacchantu sabbe brāhmaṇā”ti evaṃ samānajātivasena saṅgaho sajātisaṅgaho nāma.",
  "atk-s0201a0:2231_16": "“Sabbe kosalakā sabbe māgadhakā”ti evaṃ sañjātidesavasena saṅgaho sañjātisaṅgaho nāma.",
  "atk-s0201a0:2231_17": "“Sabbe rathikā sabbe dhanuggahā”ti evaṃ kiriyavasena saṅgaho kiriyasaṅgaho nāma.",
  "atk-s0201a0:2231_18": "“Cakkhāyatanaṃ katamakkhandhagaṇanaṃ gacchatīti?",
  "atk-s0201a0:2231_19": "Cakkhāyatanaṃ rūpakkhandhagaṇanaṃ gacchati.",
  "atk-s0201a0:2231_20": "Hañci cakkhāyatanaṃ rūpakkhandhagaṇanaṃ gacchati,",
  "atk-s0201a0:2231_21": "tena vata re vattabbe cakkhāyatanaṃ rūpakkhandhena saṅgahita”nti,",
  "atk-s0201a0:2231_22": "ayaṃ gaṇanasaṅgaho nāma.",
  "atk-s0201a0:2231_23": "Imasmimpi ṭhāne ayameva adhippeto.",
  "atk-s0201a0:2232_0": "Nanu ca “catunnaṃ ariyasaccānaṃ kati kusalā kati akusalā kati abyākatāti pañhassa vissajjane samudayasaccaṃ akusalaṃ,",
  "atk-s0201a0:2232_1": "maggasaccaṃ kusalaṃ,",
  "atk-s0201a0:2232_2": "nirodhasaccaṃ abyākataṃ,",
  "atk-s0201a0:2232_3": "dukkhasaccaṃ siyā kusalaṃ,",
  "atk-s0201a0:2232_4": "siyā akusalaṃ,",
  "atk-s0201a0:2232_5": "siyā abyākata”nti āgatattā catubhūmakampi kusalaṃ diyaḍḍhameva saccaṃ bhajati.",
  "atk-s0201a0:2232_6": "Atha kasmā mahāthero catūsu ariyasaccesu gaṇanaṃ gacchatīti āhāti?",
  "atk-s0201a0:2232_7": "Saccānaṃ antogadhattā.",
  "atk-s0201a0:2232_8": "Yathā hi “sādhikamidaṃ,",
  "atk-s0201a0:2232_9": "bhikkhave,",
  "atk-s0201a0:2232_10": "diyaḍḍhasikkhāpadasataṃ anvaddhamāsaṃ uddesaṃ āgacchati,",
  "atk-s0201a0:2232_11": "yattha attakāmā kulaputtā sikkhanti.",
  "atk-s0201a0:2232_12": "Tisso imā,",
  "atk-s0201a0:2232_13": "bhikkhave,",
  "atk-s0201a0:2232_14": "sikkhā adhisīlasikkhā adhicittasikkhā adhipaññāsikkhā”ti ettha sādhikamidaṃ diyaḍḍhasikkhāpadasataṃ ekā adhisīlasikkhāva hoti,",
  "atk-s0201a0:2232_15": "taṃ sikkhantopi tisso sikkhā sikkhatīti dassito,",
  "atk-s0201a0:2232_16": "sikkhānaṃ antogadhattā.",
  "atk-s0201a0:2232_17": "Yathā ca ekassa hatthipadassa catūsu koṭṭhāsesu ekasmiṃ koṭṭhāse otiṇṇānipi dvīsu tīsu catūsu koṭṭhāsesu",
  "atk-s0201a0:2232_18": "otiṇṇānipi siṅgālasasamigādīnaṃ pādāni hatthipade samodhānaṃ gatāneva honti.",
  "atk-s0201a0:2232_19": "Hatthipadato amuccitvā tasseva antogadhattā.",
  "atk-s0201a0:2232_20": "Evameva ekasmimpi dvīsupi tīsupi catūsupi saccesu gaṇanaṃ gatā dhammā catūsu saccesu gaṇanaṃ gatāva honti;",
  "atk-s0201a0:2232_21": "saccānaṃ antogadhattāti diyaḍḍhasaccagaṇanaṃ gatepi kusaladhamme “sabbe te catūsu ariyasaccesu saṅgahaṃ gacchantī”ti āha.",
  "atk-s0201a0:2232_22": "“Dukkhe ariyasacce”tiādīsu uddesapadesu ceva jātipi dukkhātiādīsu niddesapadesu ca yaṃ vattabbaṃ,",
  "atk-s0201a0:2232_23": "taṃ visuddhimagge vuttameva.",
  "atk-s0201a0:2232_24": "Kevalaṃ panettha desanānukkamova veditabbo.",
  "atk-s0201a0:2233_0": "301.",
  "atk-s0201a0:2233_1": "Yathā hi cheko vilīvakāro sujātaṃ veḷuṃ labhitvā catudhā chetvā tato tayo koṭṭhāse ṭhapetvā ekaṃ gaṇhitvā pañcadhā bhindeyya,",
  "atk-s0201a0:2233_2": "tatopi cattāro ṭhapetvā ekaṃ gaṇhitvā phālento pañca pesiyo kareyya,",
  "atk-s0201a0:2233_3": "tato catasso ṭhapetvā ekaṃ gaṇhitvā kucchibhāgaṃ piṭṭhibhāganti dvidhā phāletvā piṭṭhibhāgaṃ ṭhapetvā",
  "atk-s0201a0:2233_4": "kucchibhāgaṃ ādāya tato samuggabījanitālavaṇṭādinānappakāraṃ veḷuvikatiṃ kareyya,",
  "atk-s0201a0:2233_5": "so piṭṭhibhāgañca itarā ca catasso pesiyo itare ca cattāro koṭṭhāse itare ca tayo koṭṭhāse kammāya na upanessatīti na vattabbo.",
  "atk-s0201a0:2233_6": "Ekappahārena pana upanetuṃ na sakkā,",
  "atk-s0201a0:2233_7": "anupubbena upanessati.",
  "atk-s0201a0:2233_8": "Evameva ayaṃ mahātheropi vilīvakāro sujātaṃ veḷuṃ labhitvā cattāro koṭṭhāse viya,",
  "atk-s0201a0:2233_9": "imaṃ mahantaṃ suttantaṃ ārabhitvā catuariyasaccavasena mātikaṃ ṭhapesi.",
  "atk-s0201a0:2233_10": "Vilīvakārassa tayo koṭṭhāse ṭhapetvā ekaṃ gahetvā tassa pañcadhā karaṇaṃ viya therassa tīṇi ariyasaccāni",
  "atk-s0201a0:2233_11": "ṭhapetvā ekaṃ dukkhasaccaṃ gahetvā bhājentassa khandhavasena pañcadhā karaṇaṃ.",
  "atk-s0201a0:2233_12": "Tato yathā so vilīvakāro cattāro koṭṭhāse ṭhapetvā ekaṃ bhāgaṃ gahetvā pañcadhā phālesi,",
  "atk-s0201a0:2233_13": "evaṃ thero cattāro arūpakkhandhe ṭhapetvā rūpakkhandhaṃ vibhajanto cattāri ca mahābhūtāni catunnañca mahābhūtānaṃ upādāya rūpanti pañcadhā akāsi.",
  "atk-s0201a0:2233_14": "Tato yathā so vilīvakāro catasso pesiyo ṭhapetvā ekaṃ gahetvā kucchibhāgaṃ piṭṭhibhāganti dvidhā phālesi,",
  "atk-s0201a0:2233_15": "evaṃ thero upādāya rūpañca tisso ca dhātuyo ṭhapetvā ekaṃ pathavīdhātuṃ vibhajanto ajjhattikabāhiravasena dvidhā dassesi.",
  "atk-s0201a0:2233_16": "Yathā so vilīvakāro piṭṭhibhāgaṃ ṭhapetvā kucchibhāgaṃ ādāya nānappakāraṃ vilīvavikatiṃ akāsi,",
  "atk-s0201a0:2233_17": "evaṃ thero bāhiraṃ pathavīdhātuṃ ṭhapetvā ajjhattikaṃ pathavīdhātuṃ vīsatiyā ākārehi vibhajitvā dassetuṃ katamā cāvuso,",
  "atk-s0201a0:2233_18": "ajjhattikā pathavīdhātūtiādimāha.",
  "atk-s0201a0:2234_0": "Yathā pana vilīvakāro piṭṭhibhāgañca itarā ca cattasso pesiyo itare ca cattāro koṭṭhāse itare ca tayo koṭṭhāse anupubbena kammāya upanessati,",
  "atk-s0201a0:2234_1": "na hi sakkā ekappahārena upanetuṃ,",
  "atk-s0201a0:2234_2": "evaṃ theropi bāhirañca pathavīdhātuṃ itarā ca tisso dhātuyo upādārūpañca itare ca cattāro arūpino khandhe",
  "atk-s0201a0:2234_3": "itarāni ca tīṇi ariyasaccāni anupubbena vibhajitvā dassessati,",
  "atk-s0201a0:2234_4": "na hi sakkā ekappahārena dassetuṃ.",
  "atk-s0201a0:2234_5": "Apica rājaputtūpamāyapi ayaṃ kamo vibhāvetabbo –",
  "atk-s0201a0:2235_0": "Eko kira mahārājā,",
  "atk-s0201a0:2235_1": "tassa parosahassaṃ puttā.",
  "atk-s0201a0:2235_2": "So tesaṃ piḷandhanaparikkhāraṃ catūsu peḷāsu ṭhapetvā jeṭṭhaputtassa appesi – “idaṃ te, tāta,",
  "atk-s0201a0:2235_3": "bhātikānaṃ piḷandhanabhaṇḍaṃ tathārūpe chaṇe sampatte piḷandhanaṃ no dehīti yācantānaṃ dadeyyāsī”ti.",
  "atk-s0201a0:2235_4": "So “sādhu devā”ti sāragabbhe paṭisāmesi,",
  "atk-s0201a0:2235_5": "tathārūpe chaṇadivase rājaputtā rañño santikaṃ gantvā “piḷandhanaṃ no, tāta, detha,",
  "atk-s0201a0:2235_6": "nakkhattaṃ kīḷissāmā”ti āhaṃsu. Tātā,",
  "atk-s0201a0:2235_7": "jeṭṭhabhātikassa vo hatthe mayā piḷandhanaṃ ṭhapitaṃ,",
  "atk-s0201a0:2235_8": "taṃ āharāpetvā piḷandhathāti.",
  "atk-s0201a0:2235_9": "Te sādhūti paṭissuṇitvā tassa santikaṃ gantvā,",
  "atk-s0201a0:2235_10": "“tumhākaṃ kira no hatthe piḷandhanabhaṇḍaṃ,",
  "atk-s0201a0:2235_11": "taṃ dethā”ti āhaṃsu.",
  "atk-s0201a0:2235_12": "So evaṃ karissāmīti gabbhaṃ vivaritvā,",
  "atk-s0201a0:2235_13": "catasso peḷāyo nīharitvā tisso ṭhapetvā ekaṃ vivaritvā,",
  "atk-s0201a0:2235_14": "tato pañca samugge nīharitvā cattāro ṭhapetvā ekaṃ vivaritvā,",
  "atk-s0201a0:2235_15": "tato pañcasu karaṇḍesu nīharitesu cattāro ṭhapetvā ekaṃ vivaritvā pidhānaṃ passe ṭhapetvā tato hatthūpagapādūpagādīni",
  "atk-s0201a0:2235_16": "nānappakārāni piḷandhanāni nīharitvā adāsi.",
  "atk-s0201a0:2235_17": "So kiñcāpi itarehi catūhi karaṇḍehi itarehi catūhi samuggehi itarāhi tīhi peḷāhi na tāva bhājetvā deti,",
  "atk-s0201a0:2235_18": "anupubbena pana dassati,",
  "atk-s0201a0:2235_19": "na hi sakkā ekappahārena dātuṃ.",
  "atk-s0201a0:2236_0": "Tattha mahārājā viya bhagavā daṭṭhabbo.",
  "atk-s0201a0:2236_1": "Vuttampi cetaṃ –",
  "atk-s0201a0:2236_2": "“rājāhamasmi selāti bhagavā,",
  "atk-s0201a0:2236_3": "dhammarājā anuttaro”ti.",
  "atk-s0201a0:2236_4": "Jeṭṭhaputto viya sāriputtatthero,",
  "atk-s0201a0:2236_5": "vuttampi cetaṃ –",
  "atk-s0201a0:2236_6": "“yaṃ kho taṃ,",
  "atk-s0201a0:2236_7": "bhikkhave,",
  "atk-s0201a0:2236_8": "sammā vadamāno vadeyya,",
  "atk-s0201a0:2236_9": "‘bhagavato putto oraso mukhato jāto dhammajo dhammanimmito dhammadāyādo,",
  "atk-s0201a0:2236_10": "no āmisadāyādo’ti sāriputtameva taṃ sammā vadamāno vadeyya,",
  "atk-s0201a0:2236_11": "bhagavato putto…pe…",
  "atk-s0201a0:2236_12": "no āmisadāyādo”ti.",
  "atk-s0201a0:2236_13": "Parosahassarājaputtā viya bhikkhusaṅgho daṭṭhabbo.",
  "atk-s0201a0:2236_14": "Vuttampi cetaṃ –",
  "atk-s0201a0:2237_0": "“Parosahassaṃ bhikkhūnaṃ, sugataṃ payirupāsati;",
  "atk-s0201a0:2238_0": "Desentaṃ virajaṃ dhammaṃ, nibbānaṃ akutobhaya”nti. ;",
  "atk-s0201a0:2239_0": "Rañño tesaṃ puttānaṃ piḷandhanaṃ catūsu peḷāsu pakkhipitvā jeṭṭhaputtassa hatthe ṭhapitakālo viya bhagavato",
  "atk-s0201a0:2239_1": "dhammasenāpatissa hatthe catusaccappakāsanāya ṭhapitakālo,",
  "atk-s0201a0:2239_2": "tenevāha –",
  "atk-s0201a0:2239_3": "“sāriputto,",
  "atk-s0201a0:2239_4": "bhikkhave,",
  "atk-s0201a0:2239_5": "pahoti cattāri ariyasaccāni vitthārena ācikkhituṃ desetuṃ paññāpetuṃ paṭṭhapetuṃ vivarituṃ vibhajituṃ uttānīkātu”nti.",
  "atk-s0201a0:2239_6": "Tathārūpe khaṇe tesaṃ rājaputtānaṃ taṃ rājānaṃ upasaṅkamitvā piḷandhanaṃ yācanakālo viya bhikkhusaṅghassa",
  "atk-s0201a0:2239_7": "vassūpanāyikasamaye āgantvā dhammadesanāya yācitakālo.",
  "atk-s0201a0:2239_8": "Upakaṭṭhāya kira vassūpanāyikāya idaṃ suttaṃ desitaṃ. Rañño, “tātā,",
  "atk-s0201a0:2239_9": "jeṭṭhabhātikassa vo hatthe mayā piḷandhanaṃ ṭhapitaṃ taṃ āharāpetvā piḷandhathā”ti vuttakālo viya sambuddhenāpi, “sevetha,",
  "atk-s0201a0:2239_10": "bhikkhave,",
  "atk-s0201a0:2239_11": "sāriputtamoggallāne, bhajatha,",
  "atk-s0201a0:2239_12": "bhikkhave,",
  "atk-s0201a0:2239_13": "sāriputtamoggallāne.",
  "atk-s0201a0:2239_14": "Paṇḍitā bhikkhū anuggāhakā sabrahmacārīna”nti evaṃ dhammasenāpatino santike bhikkhūnaṃ pesitakālo.",
  "atk-s0201a0:2240_0": "Rājaputtehi rañño kathaṃ sutvā jeṭṭhabhātikassa santikaṃ gantvā piḷandhanaṃ yācitakālo viya bhikkhūhi",
  "atk-s0201a0:2240_1": "satthukathaṃ sutvā dhammasenāpatiṃ upasaṅkamma dhammadesanaṃ āyācitakālo.",
  "atk-s0201a0:2240_2": "Jeṭṭhabhātikassa gabbhaṃ vivaritvā catasso peḷāyo nīharitvā ṭhapanaṃ viya dhammasenāpatissa imaṃ suttantaṃ",
  "atk-s0201a0:2240_3": "ārabhitvā catunnaṃ ariyasaccānaṃ vasena mātikāya ṭhapanaṃ.",
  "atk-s0201a0:2240_4": "Tisso peḷāyo ṭhapetvā ekaṃ vivaritvā tato pañcasamugganīharaṇaṃ viya tīṇi ariyasaccāni ṭhapetvā dukkhaṃ",
  "atk-s0201a0:2240_5": "ariyasaccaṃ vibhajantassa pañcakkhandhadassanaṃ.",
  "atk-s0201a0:2240_6": "Cattāro samugge ṭhapetvā ekaṃ vivaritvā tato pañcakaraṇḍanīharaṇaṃ viya cattāro arūpakkhandhe ṭhapetvā",
  "atk-s0201a0:2240_7": "ekaṃ rūpakkhandhaṃ vibhajantassa catumahābhūtaupādārūpavasena pañcakoṭṭhāsadassanaṃ.",
  "atk-s0201a0:2241_0": "302.",
  "atk-s0201a0:2241_1": "Cattāro karaṇḍe ṭhapetvā ekaṃ vivaritvā pidhānaṃ passe ṭhapetvā hatthūpagapādūpagādipiḷandhanadānaṃ viya",
  "atk-s0201a0:2241_2": "tīṇi mahābhūtāni upādārūpañca ṭhapetvā ekaṃ pathavīdhātuṃ vibhajantassa bāhiraṃ tāva pidhānaṃ viya ṭhapetvā",
  "atk-s0201a0:2241_3": "ajjhattikāya pathavīdhātuyā nānāsabhāvato vīsatiyā ākārehi dassanatthaṃ “katamā cāvuso ajjhattikā pathavīdhātū”tiādivacanaṃ.",
  "atk-s0201a0:2242_0": "Tassa pana rājaputtassa tehi catūhi karaṇḍehi catūhi samuggehi tīhi ca peḷāhi pacchā anupubbena nīharitvā",
  "atk-s0201a0:2242_1": "piḷandhanadānaṃ viya therassāpi itaresañca tiṇṇaṃ mahābhūtānaṃ upādārūpānañca catunnaṃ arūpakkhandhānañca",
  "atk-s0201a0:2242_2": "tiṇṇaṃ ariyasaccānañca pacchā anupubbena bhājetvā dassanaṃ veditabbaṃ.",
  "atk-s0201a0:2242_3": "Yaṃ panetaṃ “katamā cāvuso,",
  "atk-s0201a0:2242_4": "ajjhattikā pathavīdhātū”tiādi vuttaṃ.",
  "atk-s0201a0:2242_5": "Tattha ajjhattaṃ paccattanti ubhayampetaṃ niyakādhivacanameva.",
  "atk-s0201a0:2242_6": "Kakkhaḷanti thaddhaṃ.",
  "atk-s0201a0:2242_7": "Kharigatanti pharusaṃ.",
  "atk-s0201a0:2242_8": "Upādinnanti na kammasamuṭṭhānameva,",
  "atk-s0201a0:2242_9": "avisesena pana sarīraṭṭhakassetaṃ gahaṇaṃ.",
  "atk-s0201a0:2242_10": "Sarīraṭṭhakañhi upādinnaṃ vā hotu,",
  "atk-s0201a0:2242_11": "anupādinnaṃ vā,",
  "atk-s0201a0:2242_12": "ādinnagahitaparāmaṭṭhavasena sabbaṃ upādinnameva nāma.",
  "atk-s0201a0:2242_13": "Seyyathidaṃ –",
  "atk-s0201a0:2242_14": "kesā lomā…pe…",
  "atk-s0201a0:2242_15": "udariyaṃ karīsanti idaṃ dhātukammaṭṭhānikassa kulaputtassa ajjhattikapathavīdhātuvasena tāva kammaṭṭhānaṃ vibhattaṃ.",
  "atk-s0201a0:2242_16": "Ettha pana manasikāraṃ ārabhitvā vipassanaṃ vaḍḍhetvā arahattaṃ gahetukāmena yaṃ kātabbaṃ,",
  "atk-s0201a0:2242_17": "taṃ sabbaṃ visuddhimagge vitthāritameva.",
  "atk-s0201a0:2242_18": "Matthaluṅgaṃ pana na idha pāḷiāruḷhaṃ.",
  "atk-s0201a0:2242_19": "Tampi āharitvā,",
  "atk-s0201a0:2242_20": "visuddhimagge vuttanayeneva vaṇṇasaṇṭhānādivasena vavatthapetvā,",
  "atk-s0201a0:2242_21": "“ayampi acetanā abyākatā suññā thaddhā pathavīdhātu evā”ti manasi kātabbaṃ.",
  "atk-s0201a0:2242_22": "Yaṃ vā panaññampīti idaṃ itaresu tīsu koṭṭhāsesu anugatāya pathavīdhātuyā gahaṇatthaṃ vuttaṃ.",
  "atk-s0201a0:2242_23": "Yā ceva kho pana ajjhattikā pathavīdhātūti yā ca ayaṃ vuttappakārā ajjhattikā pathavīdhātu.",
  "atk-s0201a0:2242_24": "Yā ca bāhirāti yā ca vibhaṅge,",
  "atk-s0201a0:2242_25": "“ayo lohaṃ tipu sīsa”ntiādinā nayena āgatā bāhirā pathavīdhātu.",
  "atk-s0201a0:2243_0": "Ettāvatā therena ajjhattikā pathavīdhātu nānāsabhāvato vīsatiyā ākārehi vitthārena dassitā,",
  "atk-s0201a0:2243_1": "bāhirā saṅkhepena. Kasmā?",
  "atk-s0201a0:2243_2": "Yasmiñhi ṭhāne sattānaṃ ālayo nikanti patthanā pariyuṭṭhānaṃ gahaṇaṃ parāmāso balavā hoti,",
  "atk-s0201a0:2243_3": "tattha tesaṃ ālayādīnaṃ uddharaṇatthaṃ buddhā vā buddhasāvakā vā vitthārakathaṃ kathenti.",
  "atk-s0201a0:2243_4": "Yattha pana na balavā,",
  "atk-s0201a0:2243_5": "tattha kattabbakiccābhāvato saṅkhepena kathenti.",
  "atk-s0201a0:2243_6": "Yathā hi kassako khettaṃ kasamāno yattha mūlasantānakānaṃ balavatāya naṅgalaṃ laggati,",
  "atk-s0201a0:2243_7": "tattha goṇe ṭhapetvā paṃsuṃ viyūhitvā mūlasantānakāni chetvā chetvā uddharanto bahuṃ vāyāmaṃ karoti.",
  "atk-s0201a0:2243_8": "Yattha tāni natthi,",
  "atk-s0201a0:2243_9": "tattha balavaṃ payogaṃ katvā goṇe piṭṭhiyaṃ paharamāno kasatiyeva,",
  "atk-s0201a0:2243_10": "evaṃsampadamidaṃ veditabbaṃ.",
  "atk-s0201a0:2244_0": "Pathavīdhāturevesāti duvidhāpesā thaddhaṭṭhena kakkhaḷaṭṭhena pharusaṭṭhena ekalakkhaṇā pathavīdhātuyeva,",
  "atk-s0201a0:2244_1": "āvusoti ajjhattikaṃ bāhirāya saddhiṃ yojetvā dasseti.",
  "atk-s0201a0:2244_2": "Yasmā bāhirāya pathavīdhātuyā acetanābhāvo pākaṭo,",
  "atk-s0201a0:2244_3": "na ajjhattikāya,",
  "atk-s0201a0:2244_4": "tasmā sā bāhirāya saddhiṃ ekasadisā acetanāyevāti gaṇhantassa sukhapariggaho hoti.",
  "atk-s0201a0:2244_5": "Yathā kiṃ?",
  "atk-s0201a0:2244_6": "Yathā dantena goṇena saddhiṃ yojito adanto katipāhameva visūkāyati vipphandati,",
  "atk-s0201a0:2244_7": "atha na cirasseva damathaṃ upeti.",
  "atk-s0201a0:2244_8": "Evaṃ ajjhattikāpi bāhirāya saddhiṃ ekasadisāti gaṇhantassa katipāhameva acetanābhāvo na upaṭṭhāti,",
  "atk-s0201a0:2244_9": "atha na cirenevassā acetanābhāvo pākaṭo hoti.",
  "atk-s0201a0:2244_10": "Taṃ netaṃ mamāti taṃ ubhayampi na etaṃ mama,",
  "atk-s0201a0:2244_11": "na esohamasmi,",
  "atk-s0201a0:2244_12": "na eso me attāti evaṃ yathābhūtaṃ sammappaññāya daṭṭhabbaṃ.",
  "atk-s0201a0:2244_13": "Yathābhūtanti yathāsabhāvaṃ,",
  "atk-s0201a0:2244_14": "tañhi aniccādisabhāvaṃ,",
  "atk-s0201a0:2244_15": "tasmā aniccaṃ dukkhamanattāti evaṃ daṭṭhabbanti attho.",
  "atk-s0201a0:2245_0": "Hoti kho so,",
  "atk-s0201a0:2245_1": "āvusoti kasmā ārabhi?",
  "atk-s0201a0:2245_2": "Bāhiraāpodhātuvasena bāhirāya pathavīdhātuyā vināsaṃ dassetvā tato visesatarena upādinnāya sarīraṭṭhakapathavīdhātuyā vināsadassanatthaṃ.",
  "atk-s0201a0:2245_3": "Pakuppatīti āposaṃvaṭṭavasena vaḍḍhamānā kuppati.",
  "atk-s0201a0:2245_4": "Antarahitā tasmiṃ samaye bāhirā pathavīdhātu hotīti tasmiṃ samaye koṭisatasahassacakkavāḷe khārodakena",
  "atk-s0201a0:2245_5": "vilīyamānā udakānugatā hutvā sabbā pabbatādivasena saṇṭhitā pathavīdhātu antarahitā hoti.",
  "atk-s0201a0:2245_6": "Vilīyitvā udakameva hoti.",
  "atk-s0201a0:2245_7": "Tāva mahallikāyāti tāva mahantāya.",
  "atk-s0201a0:2246_0": "Duve satasahassāni, cattāri nahutāni ca;",
  "atk-s0201a0:2247_0": "Ettakaṃ bahalattena, saṅkhātāyaṃ vasundharāti. –",
  "atk-s0201a0:2248_0": "Evaṃ bahalatteneva mahantāya,",
  "atk-s0201a0:2248_1": "vitthārato pana koṭisatasahassacakkavāḷappamāṇāya.",
  "atk-s0201a0:2248_2": "Aniccatāti hutvā abhāvatā.",
  "atk-s0201a0:2248_3": "Khayadhammatāti khayaṃ gamanasabhāvatā.",
  "atk-s0201a0:2248_4": "Vayadhammatāti vayaṃ gamanasabhāvatā.",
  "atk-s0201a0:2248_5": "Vipariṇāmadhammatāti pakativijahanasabhāvatā,",
  "atk-s0201a0:2248_6": "iti sabbehipi imehi padehi aniccalakkhaṇameva vuttaṃ.",
  "atk-s0201a0:2248_7": "Yaṃ pana aniccaṃ,",
  "atk-s0201a0:2248_8": "taṃ dukkhaṃ.",
  "atk-s0201a0:2248_9": "Yaṃ dukkhaṃ,",
  "atk-s0201a0:2248_10": "taṃ anattāti tīṇipi lakkhaṇāni āgatāneva honti.",
  "atk-s0201a0:2248_11": "Mattaṭṭhakassāti parittaṭṭhitikassa,",
  "atk-s0201a0:2248_12": "tattha dvīhākārehi imassa kāyassa parittaṭṭhititā veditabbā ṭhitiparittatāya ca sarasaparittatāya ca.",
  "atk-s0201a0:2248_13": "Ayañhi atīte cittakkhaṇe jīvittha,",
  "atk-s0201a0:2248_14": "na jīvati,",
  "atk-s0201a0:2248_15": "na jīvissati.",
  "atk-s0201a0:2248_16": "Anāgate cittakkhaṇe jīvissati,",
  "atk-s0201a0:2248_17": "na jīvati,",
  "atk-s0201a0:2248_18": "na jīvittha.",
  "atk-s0201a0:2248_19": "Paccuppanne cittakkhaṇe jīvati,",
  "atk-s0201a0:2248_20": "na jīvittha,",
  "atk-s0201a0:2248_21": "na jīvissatīti vuccati.",
  "atk-s0201a0:2249_0": "“Jīvitaṃ attabhāvo ca, sukhadukkhā ca kevalā;",
  "atk-s0201a0:2250_0": "Ekacittasamāyuttā, lahu so vattate khaṇo”ti. –",
  "atk-s0201a0:2251_0": "Idaṃ etasseva parittaṭṭhitidassanatthaṃ vuttaṃ. Evaṃ ṭhitiparittatāya parittaṭṭhititā veditabbā.",
  "atk-s0201a0:2252_0": "Assāsapassāsūpanibaddhādibhāvena panassa sarasaparittatā veditabbā.",
  "atk-s0201a0:2252_1": "Sattānañhi assāsūpanibaddhaṃ jīvitaṃ,",
  "atk-s0201a0:2252_2": "passāsūpanibaddhaṃ jīvitaṃ,",
  "atk-s0201a0:2252_3": "assāsapassāsūpanibaddhaṃ jīvitaṃ,",
  "atk-s0201a0:2252_4": "mahābhūtūpanibaddhaṃ jīvitaṃ,",
  "atk-s0201a0:2252_5": "kabaḷīkārāhārūpanibaddhaṃ jīvitaṃ,",
  "atk-s0201a0:2252_6": "viññāṇūpanibaddhaṃ jīvitanti visuddhimagge vitthāritaṃ.",
  "atk-s0201a0:2253_0": "Taṇhupādinnassāti taṇhāya ādinnagahitaparāmaṭṭhassa ahanti vā mamanti vā asmīti vā.",
  "atk-s0201a0:2253_1": "Atha khvāssa notevettha hotīti atha kho assa bhikkhuno evaṃ tīṇi lakkhaṇāni āropetvā passantassa ettha",
  "atk-s0201a0:2253_2": "ajjhattikāya pathavīdhātuyā ahanti vātiādi tividho taṇhāmānadiṭṭhiggāho noteva hoti,",
  "atk-s0201a0:2253_3": "na hotiyevāti attho.",
  "atk-s0201a0:2253_4": "Yathā ca āpodhātuvasena,",
  "atk-s0201a0:2253_5": "evaṃ tejodhātuvāyodhātuvasenapi bāhirāya pathavīdhātuyā antaradhānaṃ hoti.",
  "atk-s0201a0:2253_6": "Idha pana ekaṃyeva āgataṃ.",
  "atk-s0201a0:2253_7": "Itarānipi atthato veditabbāni.",
  "atk-s0201a0:2254_0": "Tañce,",
  "atk-s0201a0:2254_1": "āvusoti idha tassa dhātukammaṭṭhānikassa bhikkhuno sotadvāre pariggahaṃ paṭṭhapento balaṃ dasseti.",
  "atk-s0201a0:2254_2": "Akkosantīti dasahi akkosavatthūhi akkosanti.",
  "atk-s0201a0:2254_3": "Paribhāsantīti tayā idañcidañca kataṃ,",
  "atk-s0201a0:2254_4": "evañca evañca taṃ karissāmāti vācāya paribhāsanti.",
  "atk-s0201a0:2254_5": "Rosentīti ghaṭṭenti.",
  "atk-s0201a0:2254_6": "Vihesentīti dukkhāpenti,",
  "atk-s0201a0:2254_7": "sabbaṃ vācāya ghaṭṭanameva vuttaṃ.",
  "atk-s0201a0:2254_8": "So evanti so dhātukammaṭṭhāniko evaṃ sampajānāti.",
  "atk-s0201a0:2254_9": "Uppannā kho me ayanti sampativattamānuppannabhāvena ca samudācāruppannabhāvena ca uppannā.",
  "atk-s0201a0:2254_10": "Sotasamphassajāti upanissayavasena sotasamphassato jātā sotadvārajavanavedanā,",
  "atk-s0201a0:2254_11": "phasso aniccoti sotasamphasso hutvā abhāvaṭṭhena aniccoti passati.",
  "atk-s0201a0:2254_12": "Vedanādayopi sotasamphassasampayuttāva veditabbā.",
  "atk-s0201a0:2254_13": "Dhātārammaṇamevāti dhātusaṅkhātameva ārammaṇaṃ.",
  "atk-s0201a0:2254_14": "Pakkhandatīti otarati.",
  "atk-s0201a0:2254_15": "Pasīdatīti tasmiṃ ārammaṇe pasīdati,",
  "atk-s0201a0:2254_16": "bhummavacanameva vā etaṃ.",
  "atk-s0201a0:2254_17": "Byañjanasandhivasena “dhātārammaṇamevā”ti vuttaṃ,",
  "atk-s0201a0:2254_18": "dhātārammaṇeyevāti ayamettha attho.",
  "atk-s0201a0:2254_19": "Adhimuccatīti dhātuvasena evanti adhimokkhaṃ labhati,",
  "atk-s0201a0:2254_20": "na rajjati,",
  "atk-s0201a0:2254_21": "na dussati.",
  "atk-s0201a0:2254_22": "Ayañhi sotadvāramhi ārammaṇe āpāthagate mūlapariññāāgantukatāvakālikavasena pariggahaṃ karoti,",
  "atk-s0201a0:2254_23": "tassa vitthārakathā satipaṭṭhāne satisampajaññapabbe vuttā.",
  "atk-s0201a0:2254_24": "Sā pana tattha cakkhudvāravasena vuttā,",
  "atk-s0201a0:2254_25": "idha sotadvāravasena veditabbā.",
  "atk-s0201a0:2255_0": "Evaṃ katapariggahassa hi dhātukammaṭṭhānikassa balavavipassakassa sacepi cakkhudvārādīsu ārammaṇe āpāthagate ayoniso āvajjanaṃ uppajjati,",
  "atk-s0201a0:2255_1": "voṭṭhabbanaṃ patvā ekaṃ dve vāre āsevanaṃ labhitvā cittaṃ bhavaṅgameva otarati,",
  "atk-s0201a0:2255_2": "na rāgādivasena uppajjati,",
  "atk-s0201a0:2255_3": "ayaṃ koṭippatto tikkhavipassako.",
  "atk-s0201a0:2255_4": "Aparassa rāgādivasena ekaṃ vāraṃ javanaṃ javati,",
  "atk-s0201a0:2255_5": "javanapariyosāne pana rāgādivasena evaṃ me javanaṃ javitanti āvajjato ārammaṇaṃ pariggahitameva hoti,",
  "atk-s0201a0:2255_6": "puna vāraṃ tathā na javati.",
  "atk-s0201a0:2255_7": "Aparassa ekavāraṃ evaṃ āvajjato puna dutiyavāraṃ rāgādivasena javanaṃ javatiyeva,",
  "atk-s0201a0:2255_8": "dutiyavārāvasāne pana evaṃ me javanaṃ javitanti āvajjato ārammaṇaṃ pariggahitameva hoti,",
  "atk-s0201a0:2255_9": "tatiyavāre tathā na uppajjati.",
  "atk-s0201a0:2255_10": "Ettha pana paṭhamo atitikkho,",
  "atk-s0201a0:2255_11": "tatiyo atimando,",
  "atk-s0201a0:2255_12": "dutiyassa pana vasena imasmiṃ sutte,",
  "atk-s0201a0:2255_13": "laṭukikopame,",
  "atk-s0201a0:2255_14": "indriyabhāvane ca ayamattho veditabbo.",
  "atk-s0201a0:2256_0": "Evaṃ sotadvāre pariggahitavasena dhātukammaṭṭhānikassa balaṃ dassetvā idāni kāyadvāre dīpento tañce,",
  "atk-s0201a0:2256_1": "āvusotiādimāha.",
  "atk-s0201a0:2256_2": "Aniṭṭhārammaṇañhi patvā dvīsu vāresu kilamati sotadvāre ca kāyadvāre ca.",
  "atk-s0201a0:2256_3": "Tasmā yathā nāma khettassāmī puriso kudālaṃ gahetvā khettaṃ anusañcaranto yattha vā tattha vā mattikapiṇḍaṃ",
  "atk-s0201a0:2256_4": "adatvā dubbalaṭṭhānesuyeva kudālena bhūmiṃ bhinditvā satiṇamattikapiṇḍaṃ deti.",
  "atk-s0201a0:2256_5": "Evameva mahāthero anāgate sikkhākāmā padhānakammikā kulaputtā imesu dvāresu saṃvaraṃ paṭṭhapetvā khippameva",
  "atk-s0201a0:2256_6": "jātijarāmaraṇassa antaṃ karissantīti imesuyeva dvīsu dvāresu gāḷhaṃ katvā saṃvaraṃ desento imaṃ desanaṃ ārabhi.",
  "atk-s0201a0:2257_0": "Tattha samudācarantīti upakkamanti.",
  "atk-s0201a0:2257_1": "Pāṇisamphassenāti pāṇippahārena,",
  "atk-s0201a0:2257_2": "itaresupi eseva nayo.",
  "atk-s0201a0:2257_3": "Tathābhūtoti tathāsabhāvo.",
  "atk-s0201a0:2257_4": "Yathābhūtasminti yathāsabhāve.",
  "atk-s0201a0:2257_5": "Kamantīti pavattanti.",
  "atk-s0201a0:2257_6": "Evaṃ buddhaṃ anussaratotiādīsu itipi so bhagavātiādinā nayena anussarantopi buddhaṃ anussarati,",
  "atk-s0201a0:2257_7": "vuttaṃ kho panetaṃ bhagavatāti anussarantopi anussaratiyeva.",
  "atk-s0201a0:2257_8": "Svākkhāto bhagavatā dhammotiādinā nayena anussarantopi dhammaṃ anussarati,",
  "atk-s0201a0:2257_9": "kakacūpamovādaṃ anussarantopi anussaratiyeva.",
  "atk-s0201a0:2257_10": "Suppaṭipannotiādinā nayena anussarantopi saṅghaṃ anussarati,",
  "atk-s0201a0:2257_11": "kakacokantanaṃ adhivāsayamānassa bhikkhuno guṇaṃ anussaramānopi anussaratiyeva.",
  "atk-s0201a0:2258_0": "Upekkhā kusalanissitā na saṇṭhātīti idha vipassanupekkhā adhippetā.",
  "atk-s0201a0:2258_1": "Upekkhā kusalanissitā saṇṭhātīti idha chaḷaṅgupekkhā,",
  "atk-s0201a0:2258_2": "sā panesā kiñcāpi khīṇāsavassa iṭṭhāniṭṭhesu ārammaṇesu arajjanādivasena pavattati,",
  "atk-s0201a0:2258_3": "ayaṃ pana bhikkhu vīriyabalena bhāvanāsiddhiyā attano vipassanaṃ khīṇāsavassa chaḷaṅgupekkhāṭhāne ṭhapetīti vipassanāva chaḷaṅgupekkhā nāma jātā.",
  "atk-s0201a0:2259_0": "303.",
  "atk-s0201a0:2259_1": "Āpodhātuniddese āpogatanti sabbaāpesu gataṃ allayūsabhāvalakkhaṇaṃ.",
  "atk-s0201a0:2259_2": "Pittaṃ semhantiādīsu pana yaṃ vattabbaṃ,",
  "atk-s0201a0:2259_3": "taṃ sabbaṃ saddhiṃ bhāvanānayena visuddhimagge vuttaṃ.",
  "atk-s0201a0:2259_4": "Pakuppatīti oghavasena vaḍḍhati,",
  "atk-s0201a0:2259_5": "samuddato vā udakaṃ uttarati,",
  "atk-s0201a0:2259_6": "ayamassa pākatiko pakopo,",
  "atk-s0201a0:2259_7": "āposaṃvaṭṭakāle pana koṭisatasahassacakkavāḷaṃ udakapūrameva hoti.",
  "atk-s0201a0:2259_8": "Ogacchantīti heṭṭhā gacchanti,",
  "atk-s0201a0:2259_9": "uddhane āropitaudakaṃ viya khayaṃ vināsaṃ pāpuṇanti.",
  "atk-s0201a0:2259_10": "Sesaṃ purimanayeneva veditabbaṃ.",
  "atk-s0201a0:2260_0": "304.",
  "atk-s0201a0:2260_1": "Tejodhātuniddese tejogatanti sabbatejesu gataṃ uṇhattalakkhaṇaṃ.",
  "atk-s0201a0:2260_2": "Tejo eva vā tejobhāvaṃ gatanti tejogataṃ.",
  "atk-s0201a0:2260_3": "Purime āpogatepi pacchime vāyogatepi eseva nayo.",
  "atk-s0201a0:2260_4": "Yena cāti yena tejogatena.",
  "atk-s0201a0:2260_5": "Tasmiṃ kuppite ayaṃ kāyo santappati,",
  "atk-s0201a0:2260_6": "ekāhikajarādibhāvena usumajāto hoti.",
  "atk-s0201a0:2260_7": "Yena ca jīrīyatīti yena ayaṃ kāyo jīrati,",
  "atk-s0201a0:2260_8": "indriyavekallattaṃ balaparikkhayaṃ valipalitādibhāvañca pāpuṇāti.",
  "atk-s0201a0:2260_9": "Yena ca pariḍayhatīti yena kuppitena ayaṃ kāyo dayhati,",
  "atk-s0201a0:2260_10": "so ca puggalo dayhāmi dayhāmīti kandanto satadhotasappigosītacandanādilepañca tālavaṇṭavātañca paccāsīsati.",
  "atk-s0201a0:2260_11": "Yena ca asitapītakhāyitasāyitaṃ sammā pariṇāmaṃ gacchatīti yena taṃ asitaṃ vā odanādi,",
  "atk-s0201a0:2260_12": "pītaṃ vā pānakādi,",
  "atk-s0201a0:2260_13": "khāyitaṃ vā piṭṭhakhajjakādi,",
  "atk-s0201a0:2260_14": "sāyitaṃ vā ambapakkamadhuphāṇitādi sammā paripākaṃ gacchati,",
  "atk-s0201a0:2260_15": "rasādibhāvena vivekaṃ gacchatīti attho.",
  "atk-s0201a0:2260_16": "Ayamettha saṅkhepo.",
  "atk-s0201a0:2260_17": "Vitthārato pana yaṃ vattabbaṃ siyā,",
  "atk-s0201a0:2260_18": "taṃ sabbaṃ saddhiṃ bhāvanānayena visuddhimagge vuttaṃ.",
  "atk-s0201a0:2261_0": "Haritantanti haritameva.",
  "atk-s0201a0:2261_1": "Allatiṇādiṃ āgamma nibbāyatīti attho.",
  "atk-s0201a0:2261_2": "Panthantanti mahāmaggameva.",
  "atk-s0201a0:2261_3": "Selantanti pabbataṃ.",
  "atk-s0201a0:2261_4": "Udakantanti udakaṃ.",
  "atk-s0201a0:2261_5": "Ramaṇīyaṃ vā bhūmibhāganti tiṇagumbādirahitaṃ,",
  "atk-s0201a0:2261_6": "vivittaṃ abbhokāsaṃ bhūmibhāgaṃ.",
  "atk-s0201a0:2261_7": "Anāhārāti nirāhārā nirupādānā,",
  "atk-s0201a0:2261_8": "ayampi pakatiyāva tejovikāro vutto,",
  "atk-s0201a0:2261_9": "tejosaṃvaṭṭakāle pana koṭisatasahassacakkavāḷaṃ jhāpetvā chārikāmattampi na tiṭṭhati.",
  "atk-s0201a0:2261_10": "Nhārudaddulenāti cammanillekhanena.",
  "atk-s0201a0:2261_11": "Aggiṃ gavesantīti evarūpaṃ sukhumaṃ upādānaṃ gahetvā aggiṃ pariyesanti,",
  "atk-s0201a0:2261_12": "yaṃ appamattakampi usumaṃ labhitvā pajjalati,",
  "atk-s0201a0:2261_13": "sesamidhāpi purimanayeneva veditabbaṃ.",
  "atk-s0201a0:2262_0": "305.",
  "atk-s0201a0:2262_1": "Vāyodhātuniddese uddhaṅgamā vātāti uggārahikkārādipavattakā uddhaṃ ārohanavātā.",
  "atk-s0201a0:2262_2": "Adhogamā vātāti uccārapassāvādinīharaṇakā adho orohanavātā.",
  "atk-s0201a0:2262_3": "Kucchisayā vātāti antānaṃ bahivātā.",
  "atk-s0201a0:2262_4": "Koṭṭhāsayā vātāti antānaṃ antovātā.",
  "atk-s0201a0:2262_5": "Aṅgamaṅgānusārinoti dhamanījālānusārena sakalasarīre aṅgamaṅgāni anusaṭā samiñjanapasāraṇādinibbattakavātā.",
  "atk-s0201a0:2262_6": "Assāsoti antopavisananāsikavāto.",
  "atk-s0201a0:2262_7": "Passāsoti bahinikkhamananāsikavāto.",
  "atk-s0201a0:2262_8": "Ayamettha saṅkhepo.",
  "atk-s0201a0:2262_9": "Vitthārato pana yaṃ vattabbaṃ siyā,",
  "atk-s0201a0:2262_10": "taṃ sabbaṃ saddhiṃ bhāvanānayena visuddhimagge vuttaṃ.",
  "atk-s0201a0:2263_0": "Gāmampi vahatīti sakalagāmampi cuṇṇavicuṇṇaṃ kurumānā ādāya gacchati,",
  "atk-s0201a0:2263_1": "nigamādīsupi eseva nayo.",
  "atk-s0201a0:2263_2": "Idha vāyosaṃvaṭṭakāle koṭisatasahassacakkavāḷaviddhaṃsanavasena vāyodhātuvikāro dassito.",
  "atk-s0201a0:2263_3": "Vidhūpanenāti aggibījanakena.",
  "atk-s0201a0:2263_4": "Ossavaneti chadanagge,",
  "atk-s0201a0:2263_5": "tena hi udakaṃ savati,",
  "atk-s0201a0:2263_6": "tasmā taṃ “ossavana”nti vuccati.",
  "atk-s0201a0:2263_7": "Sesamidhāpi purimanayeneva yojetabbaṃ.",
  "atk-s0201a0:2264_0": "306.",
  "atk-s0201a0:2264_1": "Seyyathāpi,",
  "atk-s0201a0:2264_2": "āvusoti idha kiṃ dasseti?",
  "atk-s0201a0:2264_3": "Heṭṭhā kathitānaṃ mahābhūtānaṃ nissattabhāvaṃ.",
  "atk-s0201a0:2264_4": "Kaṭṭhanti dabbasambhāraṃ.",
  "atk-s0201a0:2264_5": "Vallinti ābandhanavalliṃ.",
  "atk-s0201a0:2264_6": "Tiṇanti chadanatiṇaṃ.",
  "atk-s0201a0:2264_7": "Mattikanti anulepamattikaṃ.",
  "atk-s0201a0:2264_8": "Ākāso parivāritoti etāni kaṭṭhādīni anto ca bahi ca parivāretvā ākāso ṭhitoti attho.",
  "atk-s0201a0:2264_9": "Agāraṃtveva saṅkhaṃ gacchatīti agāranti paṇṇattimattaṃ hoti.",
  "atk-s0201a0:2264_10": "Kaṭṭhādīsu pana visuṃ visuṃ rāsikatesu kaṭṭharāsivallirāsītveva vuccati.",
  "atk-s0201a0:2264_11": "Evameva khoti evameva aṭṭhiādīni anto ca bahi ca parivāretvā ṭhito ākāso,",
  "atk-s0201a0:2264_12": "tāneva aṭṭhiādīni paṭicca rūpaṃtveva saṅkhaṃ gacchati,",
  "atk-s0201a0:2264_13": "sarīranti vohāraṃ gacchati.",
  "atk-s0201a0:2264_14": "Yathā kaṭṭhādīni paṭicca gehanti saṅkhaṃ gataṃ agāraṃ khattiyagehaṃ brāhmaṇagehanti vuccati,",
  "atk-s0201a0:2264_15": "evamidampi khattiyasarīraṃ brāhmaṇasarīranti vuccati,",
  "atk-s0201a0:2264_16": "na hettha koci satto vā jīvo vā vijjati.",
  "atk-s0201a0:2265_0": "Ajjhattikañceva, āvuso,",
  "atk-s0201a0:2265_1": "cakkhūti idaṃ kasmā āraddhaṃ?",
  "atk-s0201a0:2265_2": "Heṭṭhā upādārūpaṃ cattāro ca arūpino khandhā tīṇi ca ariyasaccāni na kathitāni,",
  "atk-s0201a0:2265_3": "idāni tāni kathetuṃ ayaṃ desanā āraddhāti.",
  "atk-s0201a0:2265_4": "Tattha cakkhuṃ aparibhinnanti cakkhupasāde niruddhepi upahatepi pittasemhalohitehi palibuddhepi cakkhu cakkhuviññāṇassa paccayo bhavituṃ na sakkoti,",
  "atk-s0201a0:2265_5": "paribhinnameva hoti,",
  "atk-s0201a0:2265_6": "cakkhuviññāṇassa pana paccayo bhavituṃ samatthaṃ aparibhinnaṃ nāma.",
  "atk-s0201a0:2265_7": "Bāhirā ca rūpāti bāhirā catusamuṭṭhānikarūpā.",
  "atk-s0201a0:2265_8": "Tajjo samannāhāroti taṃ cakkhuñca rūpe ca paṭicca bhavaṅgaṃ āvaṭṭetvā uppajjanamanasikāro,",
  "atk-s0201a0:2265_9": "bhavaṅgāvaṭṭanasamatthaṃ cakkhudvāre kiriyamanodhātucittanti attho.",
  "atk-s0201a0:2265_10": "Taṃ rūpānaṃ anāpāthagatattāpi aññāvihitassapi na hoti,",
  "atk-s0201a0:2265_11": "tajjassāti tadanurūpassa.",
  "atk-s0201a0:2265_12": "Viññāṇabhāgassāti viññāṇakoṭṭhāsassa.",
  "atk-s0201a0:2266_0": "Yaṃ tathābhūtassātiādīsu dvāravasena cattāri saccāni dasseti.",
  "atk-s0201a0:2266_1": "Tattha tathābhūtassāti cakkhuviññāṇena sahabhūtassa,",
  "atk-s0201a0:2266_2": "cakkhuviññāṇasamaṅginoti attho.",
  "atk-s0201a0:2266_3": "Rūpanti cakkhuviññāṇassa na rūpajanakattā cakkhuviññāṇakkhaṇe tisamuṭṭhānarūpaṃ,",
  "atk-s0201a0:2266_4": "tadanantaracittakkhaṇe catusamuṭṭhānampi labbhati.",
  "atk-s0201a0:2266_5": "Saṅgahaṃ gacchatīti gaṇanaṃ gacchati.",
  "atk-s0201a0:2266_6": "Vedanādayo cakkhuviññāṇasampayuttāva.",
  "atk-s0201a0:2266_7": "Viññāṇampi cakkhuviññāṇameva.",
  "atk-s0201a0:2266_8": "Ettha ca saṅkhārāti cetanāva vuttā.",
  "atk-s0201a0:2266_9": "Saṅgahoti ekato saṅgaho.",
  "atk-s0201a0:2266_10": "Sannipātoti samāgamo.",
  "atk-s0201a0:2266_11": "Samavāyoti rāsi.",
  "atk-s0201a0:2266_12": "Yo paṭiccasamuppādaṃ passatīti yo paccaye passati.",
  "atk-s0201a0:2266_13": "So dhammaṃ passatīti so paṭiccasamuppannadhamme passati,",
  "atk-s0201a0:2266_14": "chandotiādi sabbaṃ taṇhāvevacanameva,",
  "atk-s0201a0:2266_15": "taṇhā hi chandakaraṇavasena chando.",
  "atk-s0201a0:2266_16": "Ālayakaraṇavasena ālayo.",
  "atk-s0201a0:2266_17": "Anunayakaraṇavasena anunayo.",
  "atk-s0201a0:2266_18": "Ajjhogāhitvā gilitvā gahanavasena ajjhosānanti vuccati.",
  "atk-s0201a0:2266_19": "Chandarāgavinayo chandarāgappahānanti nibbānasseva vevacanaṃ,",
  "atk-s0201a0:2266_20": "iti tīṇi saccāni pāḷiyaṃ āgatāneva maggasaccaṃ āharitvā gahetabbaṃ,",
  "atk-s0201a0:2266_21": "yā imesu tīsu ṭhānesu diṭṭhi saṅkappo vācā kammanto ājīvo vāyāmo sati samādhi bhāvanāpaṭivedho,",
  "atk-s0201a0:2266_22": "ayaṃ maggoti.",
  "atk-s0201a0:2266_23": "Bahukataṃ hotīti ettāvatāpi bahuṃ bhagavato sāsanaṃ kataṃ hoti,",
  "atk-s0201a0:2266_24": "ajjhattikañceva, āvuso,",
  "atk-s0201a0:2266_25": "sotantiādivāresupi eseva nayo.",
  "atk-s0201a0:2267_0": "Manodvāre pana ajjhattiko mano nāma bhavaṅgacittaṃ.",
  "atk-s0201a0:2267_1": "Taṃ niruddhampi āvajjanacittassa paccayo bhavituṃ asamatthaṃ mandathāmagatameva pavattamānampi paribhinnaṃ nāma hoti.",
  "atk-s0201a0:2267_2": "Āvajjanassa pana paccayo bhavituṃ samatthaṃ aparibhinnaṃ nāma.",
  "atk-s0201a0:2267_3": "Bāhirā ca dhammāti dhammārammaṇaṃ.",
  "atk-s0201a0:2267_4": "Neva tāva tajjassāti idaṃ bhavaṅgasamayeneva kathitaṃ.",
  "atk-s0201a0:2267_5": "Dutiyavāro paguṇajjhānapaccavekkhaṇena vā,",
  "atk-s0201a0:2267_6": "paguṇakammaṭṭhānamanasikārena vā,",
  "atk-s0201a0:2267_7": "paguṇabuddhavacanasajjhāyakaraṇādinā vā,",
  "atk-s0201a0:2267_8": "aññavihitakaṃ sandhāya vutto.",
  "atk-s0201a0:2267_9": "Imasmiṃ vāre rūpanti catusamuṭṭhānampi labbhati.",
  "atk-s0201a0:2267_10": "Manoviññāṇañhi rūpaṃ samuṭṭhāpeti,",
  "atk-s0201a0:2267_11": "vedanādayo manoviññāṇasampayuttā,",
  "atk-s0201a0:2267_12": "viññāṇaṃ manoviññāṇameva.",
  "atk-s0201a0:2267_13": "Saṅkhārā panettha phassacetanāvaseneva gahitā.",
  "atk-s0201a0:2267_14": "Sesaṃ vuttanayeneva veditabbaṃ.",
  "atk-s0201a0:2267_15": "Iti mahāthero heṭṭhā ekadesameva sammasanto āgantvā imasmiṃ ṭhāne ṭhatvā heṭṭhā parihīnadesanaṃ sabbaṃ",
  "atk-s0201a0:2267_16": "taṃtaṃdvāravasena bhājetvā dassento yathānusandhināva suttantaṃ niṭṭhapesīti.",
  "atk-s0201a0:2268_0": "Papañcasūdaniyā majjhimanikāyaṭṭhakathāya",
  "atk-s0201a0:2269_0": "Mahāhatthipadopamasuttavaṇṇanā niṭṭhitā.",
  "atk-s0201a0:2270_0": "9. Mahāsāropamasuttavaṇṇanā",
  "atk-s0201a0:2271_0": "307.",
  "atk-s0201a0:2271_1": "Evaṃ me sutanti mahāsāropamasuttaṃ.",
  "atk-s0201a0:2271_2": "Tattha acirapakkanteti saṅghaṃ bhinditvā ruhiruppādakammaṃ katvā nacirapakkante saliṅgeneva pāṭiyekke jāte.",
  "atk-s0201a0:2272_0": "Idha,",
  "atk-s0201a0:2272_1": "bhikkhave,",
  "atk-s0201a0:2272_2": "ekacco kulaputtoti kiñcāpi asukakulaputtoti na niyāmito,",
  "atk-s0201a0:2272_3": "devadattaṃyeva pana sandhāya idaṃ vuttanti veditabbaṃ.",
  "atk-s0201a0:2272_4": "So hi asambhinnāya mahāsammatapaveṇiyā okkākavaṃse jātattā jātikulaputto.",
  "atk-s0201a0:2272_5": "Otiṇṇoti yassa jāti anto anupaviṭṭhā,",
  "atk-s0201a0:2272_6": "so jātiyā otiṇṇo nāma.",
  "atk-s0201a0:2272_7": "Jarādīsupi eseva nayo.",
  "atk-s0201a0:2272_8": "Lābhasakkārādīsupi lābhoti cattāro paccayā.",
  "atk-s0201a0:2272_9": "Sakkāroti tesaṃyeva sukatabhāvo.",
  "atk-s0201a0:2272_10": "Silokoti vaṇṇabhaṇanaṃ.",
  "atk-s0201a0:2272_11": "Abhinibbattetīti uppādeti.",
  "atk-s0201a0:2272_12": "Apaññātāti dvinnaṃ janānaṃ ṭhitaṭṭhāne na paññāyanti,",
  "atk-s0201a0:2272_13": "ghāsacchādanamattampi na labhanti.",
  "atk-s0201a0:2272_14": "Appesakkhāti appaparivārā,",
  "atk-s0201a0:2272_15": "purato vā pacchato vā gacchantaṃ na labhanti.",
  "atk-s0201a0:2273_0": "Sārena sārakaraṇīyanti rukkhasārena kattabbaṃ akkhacakkayuganaṅgalādikaṃ yaṃkiñci.",
  "atk-s0201a0:2273_1": "Sākhāpalāsaṃ aggahesi brahmacariyassāti maggaphalasārassa sāsanabrahmacariyassa cattāro paccayā sākhāpalāsaṃ nāma,",
  "atk-s0201a0:2273_2": "taṃ aggahesi.",
  "atk-s0201a0:2273_3": "Tena ca vosānaṃ āpādīti teneva ca alamettāvatā sāro me pattoti vosānaṃ āpanno.",
  "atk-s0201a0:2274_0": "310.",
  "atk-s0201a0:2274_1": "Ñāṇadassanaṃ ārādhetīti devadatto pañcābhiñño,",
  "atk-s0201a0:2274_2": "dibbacakkhu ca pañcannaṃ abhiññānaṃ matthake ṭhitaṃ,",
  "atk-s0201a0:2274_3": "taṃ imasmiṃ sutte “ñāṇadassana”nti vuttaṃ.",
  "atk-s0201a0:2274_4": "Ajānaṃ apassaṃ viharantīti kiñci sukhumaṃ rūpaṃ ajānantā antamaso paṃsupisācakampi apassantā viharanti.",
  "atk-s0201a0:2275_0": "311.",
  "atk-s0201a0:2275_1": "Asamayavimokkhaṃ ārādhetīti,",
  "atk-s0201a0:2275_2": "“katamo asamayavimokkho?",
  "atk-s0201a0:2275_3": "Cattāro ca ariyamaggā cattāri ca sāmaññaphalāni,",
  "atk-s0201a0:2275_4": "nibbānañca,",
  "atk-s0201a0:2275_5": "ayaṃ asamayavimokkho”ti evaṃ vutte navalokuttaradhamme ārādheti sampādeti paṭilabhati.",
  "atk-s0201a0:2275_6": "Lokiyasamāpattiyo hi appitappitakkhaṇeyeva paccanīkadhammehi vimuccanti, tasmā,",
  "atk-s0201a0:2275_7": "“katamo samayavimokkho?",
  "atk-s0201a0:2275_8": "Cattāri ca jhānāni catasso ca arūpāvacarasamāpattiyo,",
  "atk-s0201a0:2275_9": "ayaṃ samayavimokkho”ti evaṃ samayavimokkhoti vuttā.",
  "atk-s0201a0:2275_10": "Lokuttaradhammā pana kālena kālaṃ vimuccanti,",
  "atk-s0201a0:2275_11": "sakiṃ vimuttāni hi maggaphalāni vimuttāneva honti.",
  "atk-s0201a0:2275_12": "Nibbānaṃ sabbakilesehi accantaṃ vimuttamevāti ime nava dhammā asamayavimokkhoti vuttā.",
  "atk-s0201a0:2276_0": "Akuppā cetovimuttīti arahattaphalavimutti.",
  "atk-s0201a0:2276_1": "Ayamattho etassāti etadatthaṃ,",
  "atk-s0201a0:2276_2": "arahattaphalatthamidaṃ brahmacariyaṃ.",
  "atk-s0201a0:2276_3": "Ayaṃ etassa atthoti vuttaṃ hoti.",
  "atk-s0201a0:2276_4": "Etaṃ sāranti etaṃ arahattaphalaṃ brahmacariyassa sāraṃ.",
  "atk-s0201a0:2276_5": "Etaṃ pariyosānanti etaṃ arahattaphalaṃ brahmacariyassa pariyosānaṃ, esā koṭi,",
  "atk-s0201a0:2276_6": "na ito paraṃ pattabbaṃ atthīti yathānusandhināva desanaṃ niṭṭhapesīti.",
  "atk-s0201a0:2277_0": "Papañcasūdaniyā majjhimanikāyaṭṭhakathāya",
  "atk-s0201a0:2278_0": "Mahāsāropamasuttavaṇṇanā niṭṭhitā.",
  "atk-s0201a0:2279_0": "10. Cūḷasāropamasuttavaṇṇanā",
  "atk-s0201a0:2280_0": "312.",
  "atk-s0201a0:2280_1": "Evaṃ me sutanti cūḷasāropamasuttaṃ.",
  "atk-s0201a0:2280_2": "Tattha piṅgalakocchoti so brāhmaṇo piṅgaladhātuko.",
  "atk-s0201a0:2280_3": "Kocchoti panassa nāmaṃ,",
  "atk-s0201a0:2280_4": "tasmā “piṅgalakoccho”ti vuccati.",
  "atk-s0201a0:2280_5": "Saṅghinotiādīsu pabbajitasamūhasaṅkhāto saṅgho etesaṃ atthīti saṅghino.",
  "atk-s0201a0:2280_6": "Sveva gaṇo etesaṃ atthīti gaṇino.",
  "atk-s0201a0:2280_7": "Ācārasikkhāpanavasena tassa gaṇassa ācariyāti gaṇācariyā.",
  "atk-s0201a0:2280_8": "Ñātāti paññātā pākaṭā.",
  "atk-s0201a0:2280_9": "“Appicchā santuṭṭhā,",
  "atk-s0201a0:2280_10": "appicchatāya vatthampi na nivāsentī”tiādinā nayena samuggato yaso etesaṃ atthīti yasassino.",
  "atk-s0201a0:2280_11": "Titthakarāti laddhikarā.",
  "atk-s0201a0:2280_12": "Sādhusammatāti ime sādhu sundarā sappurisāti evaṃ sammatā.",
  "atk-s0201a0:2280_13": "Bahujanassāti assutavato andhabālaputhujjanassa.",
  "atk-s0201a0:2280_14": "Idāni te dassento seyyathidaṃ pūraṇotiādimāha.",
  "atk-s0201a0:2280_15": "Tattha pūraṇoti tassa satthupaṭiññassa nāmaṃ.",
  "atk-s0201a0:2280_16": "Kassapoti gottaṃ.",
  "atk-s0201a0:2280_17": "So kira aññatarassa kulassa ekūnadāsasataṃ pūrayamāno jāto,",
  "atk-s0201a0:2280_18": "tenassa “pūraṇo”ti nāmaṃ akaṃsu.",
  "atk-s0201a0:2280_19": "Maṅgaladāsattā cassa “dukkaṭa”nti vattā natthi,",
  "atk-s0201a0:2280_20": "akataṃ vā na katanti.",
  "atk-s0201a0:2280_21": "“So kimahamettha vasāmī”ti palāyi.",
  "atk-s0201a0:2280_22": "Athassa corā vatthāni acchindiṃsu.",
  "atk-s0201a0:2280_23": "So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "atk-s0201a0:2280_24": "Manussā taṃ disvā,",
  "atk-s0201a0:2280_25": "“ayaṃ samaṇo arahā appiccho,",
  "atk-s0201a0:2280_26": "natthi iminā sadiso”ti pūvabhattādīni gahetvā upasaṅkamanti.",
  "atk-s0201a0:2280_27": "So “mayhaṃ sāṭakaṃ anivatthabhāvena idaṃ uppanna”nti tato paṭṭhāya sāṭakaṃ labhitvāpi na nivāsesi,",
  "atk-s0201a0:2280_28": "tadeva pabbajjaṃ aggahesi.",
  "atk-s0201a0:2280_29": "Tassa santike aññepi pañcasatā manussā pabbajiṃsu,",
  "atk-s0201a0:2280_30": "taṃ sandhāyāha “pūraṇo kassapo”ti.",
  "atk-s0201a0:2281_0": "Makkhalīti tassa nāmaṃ.",
  "atk-s0201a0:2281_1": "Gosālāya jātattā gosāloti dutiyaṃ nāmaṃ.",
  "atk-s0201a0:2281_2": "Taṃ kira sakaddamāya bhūmiyā telaghaṭaṃ gahetvā gacchantaṃ, “tāta,",
  "atk-s0201a0:2281_3": "mā khalī”ti sāmiko āha.",
  "atk-s0201a0:2281_4": "So pamādena khalitvā patitvā sāmikassa bhayena palāyituṃ āraddho.",
  "atk-s0201a0:2281_5": "Sāmiko upadhāvitvā sāṭakakaṇṇe aggahesi.",
  "atk-s0201a0:2281_6": "Sopi sāṭakaṃ chaḍḍetvā acelako hutvā palāyi,",
  "atk-s0201a0:2281_7": "sesaṃ pūraṇasadisameva.",
  "atk-s0201a0:2282_0": "Ajitoti tassa nāmaṃ.",
  "atk-s0201a0:2282_1": "Kesakambalaṃ dhāretīti kesakambalo.",
  "atk-s0201a0:2282_2": "Iti nāmadvayaṃ saṃsanditvā “ajito kesakambalo”ti vuccati.",
  "atk-s0201a0:2282_3": "Tattha kesakambalo nāma manussakesehi katakambalo,",
  "atk-s0201a0:2282_4": "tato paṭikiṭṭhataraṃ vatthaṃ nāma natthi. Yathāha –",
  "atk-s0201a0:2282_5": "“seyyathāpi,",
  "atk-s0201a0:2282_6": "bhikkhave,",
  "atk-s0201a0:2282_7": "yāni kānici tantāvutānaṃ vatthānaṃ,",
  "atk-s0201a0:2282_8": "kesakambalo tesaṃ paṭikiṭṭho akkhāyati,",
  "atk-s0201a0:2282_9": "kesakambalo,",
  "atk-s0201a0:2282_10": "bhikkhave,",
  "atk-s0201a0:2282_11": "sīte sīto uṇhe uṇho dubbaṇṇo duggandho dukkhasamphasso”ti.",
  "atk-s0201a0:2283_0": "Pakudhoti tassa nāmaṃ.",
  "atk-s0201a0:2283_1": "Kaccāyanoti gottaṃ.",
  "atk-s0201a0:2283_2": "Iti nāmagottaṃ saṃsanditvā,",
  "atk-s0201a0:2283_3": "“pakudho kaccāyano”ti vuccati.",
  "atk-s0201a0:2283_4": "Sītudakapaṭikkhittako esa,",
  "atk-s0201a0:2283_5": "vaccaṃ katvāpi udakakiccaṃ na karoti,",
  "atk-s0201a0:2283_6": "uṇhodakaṃ vā kañjiyaṃ vā labhitvā karoti,",
  "atk-s0201a0:2283_7": "nadiṃ vā maggodakaṃ vā atikkamma,",
  "atk-s0201a0:2283_8": "“sīlaṃ me bhinna”nti vālikathūpaṃ katvā sīlaṃ adhiṭṭhāya gacchati,",
  "atk-s0201a0:2283_9": "evarūpo nissirikaladdhiko esa.",
  "atk-s0201a0:2284_0": "Sañjayoti tassa nāmaṃ.",
  "atk-s0201a0:2284_1": "Belaṭṭhassa puttoti belaṭṭhaputto.",
  "atk-s0201a0:2284_2": "Amhākaṃ gaṇṭhanakileso palibujjhanakileso natthi,",
  "atk-s0201a0:2284_3": "kilesagaṇṭharahitā mayanti evaṃ vāditāya laddhanāmavasena nigaṇṭho.",
  "atk-s0201a0:2284_4": "Nāṭassa puttoti nāṭaputto.",
  "atk-s0201a0:2284_5": "Abbhaññaṃsūti yathā tesaṃ paṭiññā,",
  "atk-s0201a0:2284_6": "tatheva jāniṃsu.",
  "atk-s0201a0:2284_7": "Idaṃ vuttaṃ hoti –",
  "atk-s0201a0:2284_8": "sace nesaṃ sā paṭiññā niyyānikā sabbe abbhaññaṃsu. No ce,",
  "atk-s0201a0:2284_9": "na abbhaññaṃsu.",
  "atk-s0201a0:2284_10": "Tasmā kiṃ tesaṃ paṭiññā niyyānikā na niyyānikāti,",
  "atk-s0201a0:2284_11": "ayametassa pañhassa attho.",
  "atk-s0201a0:2284_12": "Atha bhagavā nesaṃ aniyyānikabhāvakathanena atthābhāvato alanti paṭikkhipitvā upamāya atthaṃ pavedento dhammameva desetuṃ, dhammaṃ,",
  "atk-s0201a0:2284_13": "te brāhmaṇa,",
  "atk-s0201a0:2284_14": "desessāmīti āha.",
  "atk-s0201a0:2285_0": "320.",
  "atk-s0201a0:2285_1": "Tattha sacchikiriyāyāti sacchikaraṇatthaṃ.",
  "atk-s0201a0:2285_2": "Na chandaṃ janetīti kattukamyatāchandaṃ na janayati.",
  "atk-s0201a0:2285_3": "Na vāyamatīti vāyāmaṃ parakkamaṃ na karoti.",
  "atk-s0201a0:2285_4": "Olīnavuttiko ca hotīti līnajjhāsayo hoti.",
  "atk-s0201a0:2285_5": "Sāthalikoti sithilaggāhī,",
  "atk-s0201a0:2285_6": "sāsanaṃ sithilaṃ katvā gaṇhāti,",
  "atk-s0201a0:2285_7": "daḷhaṃ na gaṇhāti.",
  "atk-s0201a0:2286_0": "323. Idha,",
  "atk-s0201a0:2286_1": "brāhmaṇa bhikkhu,",
  "atk-s0201a0:2286_2": "vivicceva kāmehīti kathaṃ ime paṭhamajjhānādidhammā ñāṇadassanena uttaritarā jātāti?",
  "atk-s0201a0:2286_3": "Nirodhapādakattā.",
  "atk-s0201a0:2286_4": "Heṭṭhā paṭhamajjhānādidhammā hi vipassanāpādakā,",
  "atk-s0201a0:2286_5": "idha nirodhapādakā,",
  "atk-s0201a0:2286_6": "tasmā uttaritarā jātāti veditabbā.",
  "atk-s0201a0:2286_7": "Iti bhagavā idampi suttaṃ yathānusandhināva niṭṭhapesi.",
  "atk-s0201a0:2286_8": "Desanāvasāne brāhmaṇo saraṇesu patiṭṭhitoti.",
  "atk-s0201a0:2287_0": "Papañcasūdaniyā majjhimanikāyaṭṭhakathāya",
  "atk-s0201a0:2288_0": "Cūḷasāropamasuttavaṇṇanā niṭṭhitā.",
  "atk-s0201a0:2289_0": "Tatiyavaggavaṇṇanā niṭṭhitā.",
  "atk-s0201a0:2290_0": "1. Cūḷagosiṅgasuttavaṇṇanā",
  "atk-s0201a0:2291_0": "325.",
  "atk-s0201a0:2291_1": "Evaṃ me sutanti cūḷagosiṅgasuttaṃ.",
  "atk-s0201a0:2291_2": "Tattha nātike viharatīti nātikā nāma ekaṃ taḷākaṃ nissāya dvinnaṃ cūḷapitimahāpitiputtānaṃ dve gāmā,",
  "atk-s0201a0:2291_3": "tesu ekasmiṃ gāme.",
  "atk-s0201a0:2291_4": "Giñjakāvasatheti iṭṭhakāmaye āvasathe.",
  "atk-s0201a0:2291_5": "Ekasmiṃ kira samaye bhagavā mahājanasaṅgahaṃ karonto vajjiraṭṭhe cārikaṃ caramāno nātikaṃ anuppatto.",
  "atk-s0201a0:2291_6": "Nātikavāsino manussā bhagavato mahādānaṃ datvā dhammakathaṃ sutvā pasannahadayā,",
  "atk-s0201a0:2291_7": "“satthu vasanaṭṭhānaṃ karissāmā”ti mantetvā iṭṭhakāheva bhittisopānatthambhe vāḷarūpādīni dassento pāsādaṃ",
  "atk-s0201a0:2291_8": "katvā sudhāya limpitvā mālākammalatākammādīni niṭṭhāpetvā bhummattharaṇamañcapīṭhādīni paññapetvā satthu",
  "atk-s0201a0:2291_9": "niyyātesuṃ.",
  "atk-s0201a0:2291_10": "Aparāparaṃ panettha manussā bhikkhusaṅghassa rattiṭṭhānadivāṭṭhānamaṇḍapacaṅkamādīni kārayiṃsu.",
  "atk-s0201a0:2291_11": "Iti so vihāro mahā ahosi.",
  "atk-s0201a0:2291_12": "Taṃ sandhāya vuttaṃ “giñjakāvasathe”ti.",
  "atk-s0201a0:2292_0": "Gosiṅgasālavanadāyeti tattha ekassa jeṭṭhakarukkhassa khandhato gosiṅgasaṇṭhānaṃ hutvā viṭapaṃ uṭṭhahi,",
  "atk-s0201a0:2292_1": "taṃ rukkhaṃ upādāya sabbampi taṃ vanaṃ gosiṅgasālavananti saṅkhaṃ gataṃ.",
  "atk-s0201a0:2292_2": "Dāyoti avisesena araññassetaṃ nāmaṃ.",
  "atk-s0201a0:2292_3": "Tasmā gosiṅgasālavanadāyeti gosiṅgasālavanaaraññeti attho.",
  "atk-s0201a0:2292_4": "Viharantīti sāmaggirasaṃ anubhavamānā viharanti.",
  "atk-s0201a0:2292_5": "Imesañhi kulaputtānaṃ uparipaṇṇāsake puthujjanakālo kathito,",
  "atk-s0201a0:2292_6": "idha khīṇāsavakālo.",
  "atk-s0201a0:2292_7": "Tadā hi te laddhassādā laddhapatiṭṭhā adhigatapaṭisambhidā khīṇāsavā hutvā sāmaggirasaṃ anubhavamānā tattha vihariṃsu.",
  "atk-s0201a0:2292_8": "Taṃ sandhāyetaṃ vuttaṃ.",
  "atk-s0201a0:2293_0": "Yena gosiṅgasālavanadāyo tenupasaṅkamīti dhammasenāpatimahāmoggallānattheresu vā asītimahāsāvakesu vā,",
  "atk-s0201a0:2293_1": "antamaso dhammabhaṇḍāgārikaānandattherampi kañci anāmantetvā sayameva pattacīvaraṃ ādāya anīkā nissaṭo hatthī viya,",
  "atk-s0201a0:2293_2": "yūthā nissaṭo kāḷasīho viya,",
  "atk-s0201a0:2293_3": "vātacchinno valāhako viya ekakova upasaṅkami.",
  "atk-s0201a0:2293_4": "Kasmā panettha bhagavā sayaṃ agamāsīti?",
  "atk-s0201a0:2293_5": "Tayo kulaputtā sāmaggirasaṃ anubhavantā viharanti,",
  "atk-s0201a0:2293_6": "tesaṃ paggaṇhanato,",
  "atk-s0201a0:2293_7": "pacchimajanataṃ anukampanato dhammagarubhāvato ca.",
  "atk-s0201a0:2293_8": "Evaṃ kirassa ahosi –",
  "atk-s0201a0:2293_9": "“ahaṃ ime kulaputte paggaṇhitvā ukkaṃsitvā paṭisanthāraṃ katvā dhammaṃ nesaṃ desessāmī”ti.",
  "atk-s0201a0:2293_10": "Evaṃ tāva paggaṇhanato agamāsi.",
  "atk-s0201a0:2293_11": "Aparampissa ahosi –",
  "atk-s0201a0:2293_12": "“anāgate kulaputtā sammāsambuddho samaggavāsaṃ vasantānaṃ santikaṃ sayaṃ gantvā paṭisanthāraṃ katvā dhammaṃ kathetvā tayo kulaputte paggaṇhi,",
  "atk-s0201a0:2293_13": "ko nāma samaggavāsaṃ na vaseyyāti samaggavāsaṃ vasitabbaṃ maññamānā khippameva dukkhassantaṃ karissantī”ti.",
  "atk-s0201a0:2293_14": "Evaṃ pacchimajanataṃ anukampanatopi agamāsi.",
  "atk-s0201a0:2293_15": "Buddhā ca nāma dhammagaruno honti,",
  "atk-s0201a0:2293_16": "so ca nesaṃ dhammagarubhāvo rathavinīte āvikatova.",
  "atk-s0201a0:2293_17": "Iti imasmā dhammagarubhāvatopi dhammaṃ paggaṇhissāmīti agamāsi.",
  "atk-s0201a0:2294_0": "Dāyapāloti araññapālo.",
  "atk-s0201a0:2294_1": "So taṃ araññaṃ yathā icchiticchitappadesena manussā pavisitvā tattha pupphaṃ vā phalaṃ vā niyyāsaṃ vā dabbasambhāraṃ vā na haranti,",
  "atk-s0201a0:2294_2": "evaṃ vatiyā parikkhittassa tassa araññassa yojite dvāre nisīditvā taṃ araññaṃ rakkhati, pāleti.",
  "atk-s0201a0:2294_3": "Tasmā “dāyapālo”ti vutto.",
  "atk-s0201a0:2294_4": "Attakāmarūpāti attano hitaṃ kāmayamānasabhāvā hutvā viharanti.",
  "atk-s0201a0:2294_5": "Yo hi imasmiṃ sāsane pabbajitvāpi vejjakammadūtakammapahiṇagamanādīnaṃ vasena ekavīsatianesanāhi jīvikaṃ kappeti,",
  "atk-s0201a0:2294_6": "ayaṃ na attakāmarūpo nāma.",
  "atk-s0201a0:2294_7": "Yo pana imasmiṃ sāsane pabbajitvā ekavīsatianesanaṃ pahāya catupārisuddhisīle patiṭṭhāya buddhavacanaṃ",
  "atk-s0201a0:2294_8": "uggaṇhitvā sappāyadhutaṅgaṃ adhiṭṭhāya aṭṭhatiṃsāya ārammaṇesu cittaruciyaṃ kammaṭṭhānaṃ gahetvā gāmantaṃ",
  "atk-s0201a0:2294_9": "pahāya araññaṃ pavisitvā samāpattiyo nibbattetvā vipassanāya kammaṃ kurumāno viharati,",
  "atk-s0201a0:2294_10": "ayaṃ attakāmo nāma.",
  "atk-s0201a0:2294_11": "Tepi tayo kulaputtā evarūpā ahesuṃ.",
  "atk-s0201a0:2294_12": "Tena vuttaṃ –",
  "atk-s0201a0:2294_13": "“attakāmarūpā viharantī”ti.",
  "atk-s0201a0:2295_0": "Mā tesaṃ aphāsumakāsīti tesaṃ mā aphāsukaṃ akāsīti bhagavantaṃ vāresi.",
  "atk-s0201a0:2295_1": "Evaṃ kirassa ahosi –",
  "atk-s0201a0:2295_2": "“ime kulaputtā samaggā viharanti,",
  "atk-s0201a0:2295_3": "ekaccassa ca gataṭṭhāne bhaṇḍanakalahavivādā vattanti,",
  "atk-s0201a0:2295_4": "tikhiṇasiṅgo caṇḍagoṇo viya ovijjhanto vicarati,",
  "atk-s0201a0:2295_5": "athekamaggena dvinnaṃ gamanaṃ na hoti,",
  "atk-s0201a0:2295_6": "kadāci ayampi evaṃ karonto imesaṃ kulaputtānaṃ samaggavāsaṃ bhindeyya.",
  "atk-s0201a0:2295_7": "Pāsādiko ca panesa suvaṇṇavaṇṇo surasagiddho maññe,",
  "atk-s0201a0:2295_8": "gatakālato paṭṭhāya paṇītadāyakānaṃ attano upaṭṭhākānañca vaṇṇakathanādīhi imesaṃ kulaputtānaṃ appamādavihāraṃ bhindeyya.",
  "atk-s0201a0:2295_9": "Vasanaṭṭhānāni cāpi etesaṃ kulaputtānaṃ nibaddhāni paricchinnāni tisso ca paṇṇasālā tayo caṅkamā tīṇi divāṭṭhānāni tīṇi mañcapīṭhāni.",
  "atk-s0201a0:2295_10": "Ayaṃ pana samaṇo mahākāyo vuḍḍhataro maññe bhavissati.",
  "atk-s0201a0:2295_11": "So akāle ime kulaputte senāsanā vuṭṭhāpessati.",
  "atk-s0201a0:2295_12": "Evaṃ sabbathāpi etesaṃ aphāsu bhavissatī”ti.",
  "atk-s0201a0:2295_13": "Taṃ anicchanto,",
  "atk-s0201a0:2295_14": "“mā tesaṃ aphāsukamakāsī”ti bhagavantaṃ vāresi.",
  "atk-s0201a0:2296_0": "Kiṃ panesa jānanto vāresi,",
  "atk-s0201a0:2296_1": "ajānantoti? Ajānanto.",
  "atk-s0201a0:2296_2": "Kiñcāpi hi tathāgatassa paṭisandhiggahaṇato paṭṭhāya dasasahassacakkavāḷakampanādīni pāṭihāriyāni pavattiṃsu,",
  "atk-s0201a0:2296_3": "araññavāsino pana dubbalamanussā sakammappasutā tāni sallakkhetuṃ na sakkonti.",
  "atk-s0201a0:2296_4": "Sammāsambuddho ca nāma yadā anekabhikkhusahassaparivāro byāmappabhāya asītianubyañjanehi dvattiṃsamahāpurisalakkhaṇasiriyā",
  "atk-s0201a0:2296_5": "ca buddhānubhāvaṃ dassento vicarati,",
  "atk-s0201a0:2296_6": "tadā ko esoti apucchitvāva jānitabbo hoti.",
  "atk-s0201a0:2296_7": "Tadā pana bhagavā sabbampi taṃ buddhānubhāvaṃ cīvaragabbhena paṭicchādetvā valāhakagabbhena paṭicchanno",
  "atk-s0201a0:2296_8": "puṇṇacando viya sayameva pattacīvaramādāya aññātakavesena agamāsi.",
  "atk-s0201a0:2296_9": "Iti naṃ ajānantova dāyapālo nivāresi.",
  "atk-s0201a0:2297_0": "Etadavocāti thero kira mā samaṇāti dāyapālassa kathaṃ sutvāva cintesi –",
  "atk-s0201a0:2297_1": "“mayaṃ tayo janā idha viharāma,",
  "atk-s0201a0:2297_2": "aññe pabbajitā nāma natthi,",
  "atk-s0201a0:2297_3": "ayañca dāyapālo pabbajitena viya saddhiṃ katheti,",
  "atk-s0201a0:2297_4": "ko nu kho bhavissatī”ti divāṭṭhānato vuṭṭhāya dvāre ṭhatvā maggaṃ olokento bhagavantaṃ addasa.",
  "atk-s0201a0:2297_5": "Bhagavāpi therassa saha dassaneneva sarīrobhāsaṃ muñci,",
  "atk-s0201a0:2297_6": "asītianubyañjanavirājitā byāmappabhā pasāritasuvaṇṇapaṭo viya virocittha. Thero,",
  "atk-s0201a0:2297_7": "“ayaṃ dāyapālo phaṇakataṃ āsivisaṃ gīvāya gahetuṃ hatthaṃ pasārento viya loke aggapuggalena saddhiṃ kathentova na jānāti,",
  "atk-s0201a0:2297_8": "aññatarabhikkhunā viya saddhiṃ kathetī”ti nivārento etaṃ, “mā,",
  "atk-s0201a0:2297_9": "āvuso dāyapālā”tiādivacanaṃ avoca.",
  "atk-s0201a0:2298_0": "Tenupasaṅkamīti kasmā bhagavato paccuggamanaṃ akatvā upasaṅkami?",
  "atk-s0201a0:2298_1": "Evaṃ kirassa ahosi –",
  "atk-s0201a0:2298_2": "“mayaṃ tayo janā samaggavāsaṃ vasāma,",
  "atk-s0201a0:2298_3": "sacāhaṃ ekakova paccuggamanaṃ karissāmi,",
  "atk-s0201a0:2298_4": "samaggavāso nāma na bhavissatī”ti piyamitte gahetvāva paccuggamanaṃ karissāmi.",
  "atk-s0201a0:2298_5": "Yathā ca bhagavā mayhaṃ piyo,",
  "atk-s0201a0:2298_6": "evaṃ sahāyānampi me piyoti,",
  "atk-s0201a0:2298_7": "tehi saddhiṃ paccuggamanaṃ kātukāmo sayaṃ akatvāva upasaṅkami.",
  "atk-s0201a0:2298_8": "Keci pana tesaṃ therānaṃ paṇṇasāladvāre caṅkamanakoṭiyā bhagavato āgamanamaggo hoti,",
  "atk-s0201a0:2298_9": "tasmā thero tesaṃ saññaṃ dadamānova gatoti.",
  "atk-s0201a0:2298_10": "Abhikkamathāti ito āgacchatha.",
  "atk-s0201a0:2298_11": "Pāde pakkhālesīti vikasitapadumasannibhehi jālahatthehi maṇivaṇṇaṃ udakaṃ gahetvā suvaṇṇavaṇṇesu piṭṭhipādesu",
  "atk-s0201a0:2298_12": "udakamabhisiñcitvā pādena pādaṃ ghaṃsanto pakkhālesi.",
  "atk-s0201a0:2298_13": "Buddhānaṃ kāye rajojallaṃ nāma na upalimpati,",
  "atk-s0201a0:2298_14": "kasmā pakkhālesīti?",
  "atk-s0201a0:2298_15": "Sarīrassa utuggahaṇatthaṃ,",
  "atk-s0201a0:2298_16": "tesañca cittasampahaṃsanatthaṃ.",
  "atk-s0201a0:2298_17": "Amhehi abhihaṭena udakena bhagavā pāde pakkhālesi,",
  "atk-s0201a0:2298_18": "paribhogaṃ akāsīti tesaṃ bhikkhūnaṃ balavasomanassavasena cittaṃ pīṇitaṃ hoti,",
  "atk-s0201a0:2298_19": "tasmā pakkhālesi.",
  "atk-s0201a0:2298_20": "Āyasmantaṃ anuruddhaṃ bhagavā etadavocāti so kira tesaṃ vuḍḍhataro.",
  "atk-s0201a0:2299_0": "326.",
  "atk-s0201a0:2299_1": "Tassa saṅgahe kate sesānaṃ katova hotīti theraññeva etaṃ kacci vo anuruddhātiādivacanaṃ avoca.",
  "atk-s0201a0:2299_2": "Tattha kaccīti pucchanatthe nipāto.",
  "atk-s0201a0:2299_3": "Voti sāmivacanaṃ.",
  "atk-s0201a0:2299_4": "Idaṃ vuttaṃ hoti –",
  "atk-s0201a0:2299_5": "kacci anuruddhā tumhākaṃ khamanīyaṃ,",
  "atk-s0201a0:2299_6": "iriyāpatho vo khamati?",
  "atk-s0201a0:2299_7": "Kacci yāpanīyaṃ,",
  "atk-s0201a0:2299_8": "kacci vo jīvitaṃ yāpeti ghaṭiyati?",
  "atk-s0201a0:2299_9": "Kacci piṇḍakena na kilamatha,",
  "atk-s0201a0:2299_10": "kacci tumhākaṃ sulabhapiṇḍaṃ,",
  "atk-s0201a0:2299_11": "sampatte vo disvā manussā uḷuṅkayāguṃ vā kaṭacchubhikkhaṃ vā dātabbaṃ maññantīti bhikkhācāravattaṃ pucchati. Kasmā?",
  "atk-s0201a0:2299_12": "Paccayena akilamantena hi sakkā samaṇadhammo kātuṃ,",
  "atk-s0201a0:2299_13": "vattameva vā etaṃ pabbajitānaṃ.",
  "atk-s0201a0:2299_14": "Atha tena paṭivacane dinne,",
  "atk-s0201a0:2299_15": "“anuruddhā,",
  "atk-s0201a0:2299_16": "tumhe rājapabbajitā mahāpuññā,",
  "atk-s0201a0:2299_17": "manussā tumhākaṃ araññe vasantānaṃ adatvā kassa aññassa dātabbaṃ maññissanti,",
  "atk-s0201a0:2299_18": "tumhe pana etaṃ bhuñjitvā kiṃ nu kho migapotakā viya aññamaññaṃ saṅghaṭṭentā viharatha,",
  "atk-s0201a0:2299_19": "udāhu sāmaggibhāvo vo atthī”ti sāmaggirasaṃ pucchanto,",
  "atk-s0201a0:2299_20": "kacci pana vo,",
  "atk-s0201a0:2299_21": "anuruddhā,",
  "atk-s0201a0:2299_22": "samaggātiādimāha.",
  "atk-s0201a0:2300_0": "Tattha khīrodakībhūtāti yathā khīrañca udakañca aññamaññaṃ saṃsandati,",
  "atk-s0201a0:2300_1": "visuṃ na hoti,",
  "atk-s0201a0:2300_2": "ekattaṃ viya upeti,",
  "atk-s0201a0:2300_3": "kacci evaṃ sāmaggivasena ekattūpagatacittuppādā viharathāti pucchati.",
  "atk-s0201a0:2300_4": "Piyacakkhūhīti mettacittaṃ paccupaṭṭhapetvā olokanacakkhūni piyacakkhūni nāma.",
  "atk-s0201a0:2300_5": "Kacci tathārūpehi cakkhūhi aññamaññaṃ sampassantā viharathāti pucchati.",
  "atk-s0201a0:2300_6": "Tagghāti ekaṃsatthe nipāto.",
  "atk-s0201a0:2300_7": "Ekaṃsena mayaṃ,",
  "atk-s0201a0:2300_8": "bhanteti vuttaṃ hoti.",
  "atk-s0201a0:2300_9": "Yathā kathaṃ panāti ettha yathāti nipātamattaṃ.",
  "atk-s0201a0:2300_10": "Kathanti kāraṇapucchā.",
  "atk-s0201a0:2300_11": "Kathaṃ pana tumhe evaṃ viharatha,",
  "atk-s0201a0:2300_12": "kena kāraṇena viharatha,",
  "atk-s0201a0:2300_13": "taṃ me kāraṇaṃ brūthāti vuttaṃ hoti.",
  "atk-s0201a0:2300_14": "Mettaṃ kāyakammanti mettacittavasena pavattaṃ kāyakammaṃ.",
  "atk-s0201a0:2300_15": "Āvi ceva raho cāti sammukhā ceva parammukhā ca.",
  "atk-s0201a0:2300_16": "Itaresupi eseva nayo.",
  "atk-s0201a0:2301_0": "Tattha sammukhā kāyavacīkammāni sahavāse labbhanti,",
  "atk-s0201a0:2301_1": "itarāni vippavāse.",
  "atk-s0201a0:2301_2": "Manokammaṃ sabbattha labbhati.",
  "atk-s0201a0:2301_3": "Yañhi sahavasantesu ekena mañcapīṭhaṃ vā dārubhaṇḍaṃ vā mattikābhaṇḍaṃ vā bahi dunnikkhittaṃ hoti,",
  "atk-s0201a0:2301_4": "taṃ disvā kenidaṃ vaḷañjitanti avaññaṃ akatvā attanā dunnikkhittaṃ viya gahetvā paṭisāmentassa paṭijaggitabbayuttaṃ",
  "atk-s0201a0:2301_5": "vā pana ṭhānaṃ paṭijaggantassa sammukhā mettaṃ kāyakammaṃ nāma hoti.",
  "atk-s0201a0:2301_6": "Ekasmiṃ pakkante tena dunnikkhittaṃ senāsanaparikkhāraṃ tatheva nikkhipantassa paṭijaggitabbayuttaṭṭhānaṃ",
  "atk-s0201a0:2301_7": "vā pana paṭijaggantassa parammukhā mettaṃ kāyakammaṃ nāma hoti.",
  "atk-s0201a0:2301_8": "Sahavasantassa pana tehi saddhiṃ madhuraṃ sammodanīyaṃ kathaṃ paṭisanthārakathaṃ sāraṇīyakathaṃ dhammīkathaṃ",
  "atk-s0201a0:2301_9": "sarabhaññaṃ sākacchaṃ pañhapucchanaṃ pañhavissajjananti evamādikaraṇe sammukhā mettaṃ vacīkammaṃ nāma hoti.",
  "atk-s0201a0:2301_10": "Theresu pana pakkantesu mayhaṃ piyasahāyo nandiyatthero kimilatthero evaṃ sīlasampanno,",
  "atk-s0201a0:2301_11": "evaṃ ācārasampannotiādiguṇakathanaṃ parammukhā mettaṃ vacīkammaṃ nāma hoti.",
  "atk-s0201a0:2301_12": "Mayhaṃ piyamitto nandiyatthero kimilatthero avero hotu,",
  "atk-s0201a0:2301_13": "abyāpajjo sukhī hotūti evaṃ samannāharato pana sammukhāpi parammukhāpi mettaṃ manokammaṃ hotiyeva.",
  "atk-s0201a0:2302_0": "Nānā hi kho no, bhante,",
  "atk-s0201a0:2302_1": "kāyāti kāyañhi piṭṭhaṃ viya mattikā viya ca omadditvā ekato kātuṃ na sakkā.",
  "atk-s0201a0:2302_2": "Ekañca pana maññe cittanti cittaṃ pana no hitaṭṭhena nirantaraṭṭhena aviggahaṭṭhena samaggaṭṭhena ekamevāti dasseti.",
  "atk-s0201a0:2302_3": "Kathaṃ panetaṃ sakaṃ cittaṃ nikkhipitvā itaresaṃ cittavasena vattiṃsūti?",
  "atk-s0201a0:2302_4": "Ekassa patte malaṃ uṭṭhahati,",
  "atk-s0201a0:2302_5": "ekassa cīvaraṃ kiliṭṭhaṃ hoti,",
  "atk-s0201a0:2302_6": "ekassa paribhaṇḍakammaṃ hoti.",
  "atk-s0201a0:2302_7": "Tattha yassa patte malaṃ uṭṭhitaṃ,",
  "atk-s0201a0:2302_8": "tena mamāvuso,",
  "atk-s0201a0:2302_9": "patte malaṃ uṭṭhitaṃ pacituṃ vaṭṭatīti vutte itare mayhaṃ cīvaraṃ kiliṭṭhaṃ dhovitabbaṃ,",
  "atk-s0201a0:2302_10": "mayhaṃ paribhaṇḍaṃ kātabbanti avatvā araññaṃ pavisitvā dārūni āharitvā chinditvā pattakaṭāhe paribhaṇḍaṃ katvā tato paraṃ cīvaraṃ vā dhovanti,",
  "atk-s0201a0:2302_11": "paribhaṇḍaṃ vā karonti. Mamāvuso,",
  "atk-s0201a0:2302_12": "cīvaraṃ kiliṭṭhaṃ dhovituṃ vaṭṭati,",
  "atk-s0201a0:2302_13": "mama paṇṇasālā uklāpā paribhaṇḍaṃ kātuṃ vaṭṭatīti paṭhamataraṃ ārocitepi eseva nayo.",
  "atk-s0201a0:2303_0": "327.",
  "atk-s0201a0:2303_1": "Sādhu sādhu,",
  "atk-s0201a0:2303_2": "anuruddhāti bhagavā heṭṭhā na ca mayaṃ, bhante,",
  "atk-s0201a0:2303_3": "piṇḍakena kilamimhāti vutte na sādhukāramadāsi. Kasmā?",
  "atk-s0201a0:2303_4": "Ayañhi kabaḷīkāro āhāro nāma imesaṃ sattānaṃ apāyalokepi devamanussalokepi āciṇṇasamāciṇṇova.",
  "atk-s0201a0:2303_5": "Ayaṃ pana lokasannivāso yebhuyyena vivādapakkhando,",
  "atk-s0201a0:2303_6": "apāyaloke devamanussalokepi ime sattā paṭiviruddhā eva,",
  "atk-s0201a0:2303_7": "etesaṃ sāmaggikālo dullabho,",
  "atk-s0201a0:2303_8": "kadācideva hotīti samaggavāsassa dullabhattā idha bhagavā sādhukāramadāsi.",
  "atk-s0201a0:2303_9": "Idāni tesaṃ appamādalakkhaṇaṃ pucchanto kacci pana vo,",
  "atk-s0201a0:2303_10": "anuruddhātiādimāha.",
  "atk-s0201a0:2303_11": "Tattha voti nipātamattaṃ paccattavacanaṃ vā,",
  "atk-s0201a0:2303_12": "kacci tumheti attho.",
  "atk-s0201a0:2303_13": "Amhākanti amhesu tīsu janesu.",
  "atk-s0201a0:2303_14": "Piṇḍāya paṭikkamatīti gāme piṇḍāya caritvā paccāgacchati.",
  "atk-s0201a0:2303_15": "Avakkārapātinti atirekapiṇḍapātaṃ apanetvā ṭhapanatthāya ekaṃ samuggapātiṃ dhovitvā ṭhapeti.",
  "atk-s0201a0:2304_0": "Yo pacchāti te kira therā na ekatova bhikkhācāraṃ pavisanti,",
  "atk-s0201a0:2304_1": "phalasamāpattiratā hete.",
  "atk-s0201a0:2304_2": "Pātova sarīrappaṭijagganaṃ katvā vattappaṭipattiṃ pūretvā senāsanaṃ pavisitvā kālaparicchedaṃ katvā phalasamāpattiṃ appetvā nisīdanti.",
  "atk-s0201a0:2304_3": "Tesu yo paṭhamataraṃ nisinno attano kālaparicchedavasena paṭhamataraṃ uṭṭhāti;",
  "atk-s0201a0:2304_4": "so piṇḍāya caritvā paṭinivatto bhattakiccaṭṭhānaṃ āgantvā jānāti –",
  "atk-s0201a0:2304_5": "“dve bhikkhū pacchā,",
  "atk-s0201a0:2304_6": "ahaṃ paṭhamataraṃ āgato”ti.",
  "atk-s0201a0:2304_7": "Atha pattaṃ pidahitvā āsanapaññāpanādīni katvā yadi patte paṭivisamattameva hoti,",
  "atk-s0201a0:2304_8": "nisīditvā bhuñjati.",
  "atk-s0201a0:2304_9": "Yadi atirekaṃ hoti,",
  "atk-s0201a0:2304_10": "avakkārapātiyaṃ pakkhipitvā pātiṃ pidhāya bhuñjati.",
  "atk-s0201a0:2304_11": "Katabhattakicco pattaṃ dhovitvā vodakaṃ katvā thavikāya osāpetvā pattacīvaraṃ gahetvā attano vasanaṭṭhānaṃ pavisati.",
  "atk-s0201a0:2304_12": "Dutiyopi āgantvāva jānāti –",
  "atk-s0201a0:2304_13": "“eko paṭhamaṃ āgato,",
  "atk-s0201a0:2304_14": "eko pacchato”ti.",
  "atk-s0201a0:2304_15": "So sace patte bhattaṃ pamāṇameva hoti, bhuñjati.",
  "atk-s0201a0:2304_16": "Sace mandaṃ,",
  "atk-s0201a0:2304_17": "avakkārapātito gahetvā bhuñjati.",
  "atk-s0201a0:2304_18": "Sace atirekaṃ hoti,",
  "atk-s0201a0:2304_19": "avakkārapātiyaṃ pakkhipitvā pamāṇameva bhuñjitvā purimatthero viya vasanaṭṭhānaṃ pavisati.",
  "atk-s0201a0:2304_20": "Tatiyopi āgantvāva jānāti –",
  "atk-s0201a0:2304_21": "“dve paṭhamaṃ āgatā,",
  "atk-s0201a0:2304_22": "ahaṃ pacchato”ti.",
  "atk-s0201a0:2304_23": "Sopi dutiyatthero viya bhuñjitvā katabhattakicco pattaṃ dhovitvā vodakaṃ katvā thavikāya osāpetvā āsanāni ukkhipitvā paṭisāmeti;",
  "atk-s0201a0:2304_24": "pānīyaghaṭe vā paribhojanīyaghaṭe vā avasesaṃ udakaṃ chaḍḍetvā ghaṭe nikujjitvā avakkārapātiyaṃ sace avasesabhattaṃ hoti,",
  "atk-s0201a0:2304_25": "taṃ vuttanayena jahitvā pātiṃ dhovitvā paṭisāmeti;",
  "atk-s0201a0:2304_26": "bhattaggaṃ sammajjati.",
  "atk-s0201a0:2304_27": "Tato kacavaraṃ chaḍḍetvā sammajjaniṃ ukkhipitvā upacikāhi muttaṭṭhāne ṭhapetvā pattacīvaramādāya vasanaṭṭhānaṃ pavisati.",
  "atk-s0201a0:2304_28": "Idaṃ therānaṃ bahivihāre araññe bhattakiccakaraṇaṭṭhāne bhojanasālāyaṃ vattaṃ.",
  "atk-s0201a0:2304_29": "Idaṃ sandhāya,",
  "atk-s0201a0:2304_30": "“yo pacchā”tiādi vuttaṃ.",
  "atk-s0201a0:2305_0": "Yo passatītiādi pana nesaṃ antovihāre vattanti veditabbaṃ.",
  "atk-s0201a0:2305_1": "Tattha vaccaghaṭanti ācamanakumbhiṃ.",
  "atk-s0201a0:2305_2": "Rittanti rittakaṃ.",
  "atk-s0201a0:2305_3": "Tucchanti tasseva vevacanaṃ.",
  "atk-s0201a0:2305_4": "Avisayhanti ukkhipituṃ asakkuṇeyyaṃ,",
  "atk-s0201a0:2305_5": "atibhāriyaṃ.",
  "atk-s0201a0:2305_6": "Hatthavikārenāti hatthasaññāya.",
  "atk-s0201a0:2305_7": "Te kira pānīyaghaṭādīsu yaṃkiñci tucchakaṃ gahetvā pokkharaṇiṃ gantvā anto ca bahi ca dhovitvā udakaṃ",
  "atk-s0201a0:2305_8": "parissāvetvā tīre ṭhapetvā aññaṃ bhikkhuṃ hatthavikārena āmantenti,",
  "atk-s0201a0:2305_9": "odissa vā anodissa vā saddaṃ na karonti.",
  "atk-s0201a0:2305_10": "Kasmā odissa saddaṃ na karonti?",
  "atk-s0201a0:2305_11": "Taṃ bhikkhuṃ saddo bādheyyāti.",
  "atk-s0201a0:2305_12": "Kasmā anodissa saddaṃ na karonti?",
  "atk-s0201a0:2305_13": "Anodissa sadde dinne,",
  "atk-s0201a0:2305_14": "“ahaṃ pure,",
  "atk-s0201a0:2305_15": "ahaṃ pure”ti dvepi nikkhameyyuṃ,",
  "atk-s0201a0:2305_16": "tato dvīhi kattabbakamme tatiyassa kammacchedo bhaveyya.",
  "atk-s0201a0:2305_17": "Saṃyatapadasaddo pana hutvā aparassa bhikkhuno divāṭṭhānasantikaṃ gantvā tena diṭṭhabhāvaṃ ñatvā hatthasaññaṃ karoti,",
  "atk-s0201a0:2305_18": "tāya saññāya itaro āgacchati,",
  "atk-s0201a0:2305_19": "tato dve janā hatthena hatthaṃ saṃsibbantā dvīsu hatthesu ṭhapetvā upaṭṭhapenti.",
  "atk-s0201a0:2305_20": "Taṃ sandhāyāha –",
  "atk-s0201a0:2305_21": "“hatthavikārena dutiyaṃ āmantetvā hatthavilaṅghakena upaṭṭhapemā”ti.",
  "atk-s0201a0:2306_0": "Pañcāhikaṃ kho panāti cātuddase pannarase aṭṭhamiyanti idaṃ tāva pakatidhammassavanameva,",
  "atk-s0201a0:2306_1": "taṃ akhaṇḍaṃ katvā pañcame pañcame divase dve therā nātivikāle nhāyitvā anuruddhattherassa vasanaṭṭhānaṃ gacchanti.",
  "atk-s0201a0:2306_2": "Tattha tayopi nisīditvā tiṇṇaṃ piṭakānaṃ aññatarasmiṃ aññamaññaṃ pañhaṃ pucchanti,",
  "atk-s0201a0:2306_3": "aññamaññaṃ vissajjenti,",
  "atk-s0201a0:2306_4": "tesaṃ evaṃ karontānaṃyeva aruṇaṃ uggacchati.",
  "atk-s0201a0:2306_5": "Taṃ sandhāyetaṃ vuttaṃ.",
  "atk-s0201a0:2306_6": "Ettāvatā therena bhagavatā appamādalakkhaṇaṃ pucchitena pamādaṭṭhānesuyeva appamādalakkhaṇaṃ vissajjitaṃ hoti.",
  "atk-s0201a0:2306_7": "Aññesañhi bhikkhūnaṃ bhikkhācāraṃ pavisanakālo,",
  "atk-s0201a0:2306_8": "nikkhamanakālo,",
  "atk-s0201a0:2306_9": "nivāsanaparivattanaṃ,",
  "atk-s0201a0:2306_10": "cīvarapārupanaṃ,",
  "atk-s0201a0:2306_11": "antogāme piṇḍāya caraṇaṃ dhammakathanaṃ,",
  "atk-s0201a0:2306_12": "anumodanaṃ,",
  "atk-s0201a0:2306_13": "gāmato nikkhamitvā bhattakiccakaraṇaṃ,",
  "atk-s0201a0:2306_14": "pattadhovanaṃ,",
  "atk-s0201a0:2306_15": "pattaosāpanaṃ,",
  "atk-s0201a0:2306_16": "pattacīvarapaṭisāmananti papañcakaraṇaṭṭhānāni etāni.",
  "atk-s0201a0:2306_17": "Tasmā thero amhākaṃ ettakaṃ ṭhānaṃ muñcitvā pamādakālo nāma natthīti dassento pamādaṭṭhānesuyeva appamādalakkhaṇaṃ vissajjesi.",
  "atk-s0201a0:2307_0": "328.",
  "atk-s0201a0:2307_1": "Athassa bhagavā sādhukāraṃ datvā paṭhamajjhānaṃ pucchanto puna atthi pana votiādimāha.",
  "atk-s0201a0:2307_2": "Tattha uttari manussadhammāti manussadhammato uttari.",
  "atk-s0201a0:2307_3": "Alamariyañāṇadassanavisesoti ariyabhāvakaraṇasamattho ñāṇaviseso.",
  "atk-s0201a0:2307_4": "Kiñhi no siyā,",
  "atk-s0201a0:2307_5": "bhanteti kasmā, bhante,",
  "atk-s0201a0:2307_6": "nādhigato bhavissati,",
  "atk-s0201a0:2307_7": "adhigatoyevāti.",
  "atk-s0201a0:2307_8": "Yāva devāti yāva eva.",
  "atk-s0201a0:2308_0": "329.",
  "atk-s0201a0:2308_1": "Evaṃ paṭhamajjhānādhigame byākate dutiyajjhānādīni pucchanto etassa pana votiādimāha.",
  "atk-s0201a0:2308_2": "Tattha samatikkamāyāti samatikkamatthāya.",
  "atk-s0201a0:2308_3": "Paṭippassaddhiyāti paṭippassaddhatthāya.",
  "atk-s0201a0:2308_4": "Sesaṃ sabbattha vuttanayeneva veditabbaṃ.",
  "atk-s0201a0:2308_5": "Pacchimapañhe pana lokuttarañāṇadassanavasena adhigataṃ nirodhasamāpattiṃ pucchanto alamariyañāṇadassanavisesoti āha.",
  "atk-s0201a0:2308_6": "Theropi pucchānurūpeneva byākāsi.",
  "atk-s0201a0:2308_7": "Tattha yasmā vedayitasukhato avedayitasukhaṃ santataraṃ paṇītataraṃ hoti,",
  "atk-s0201a0:2308_8": "tasmā aññaṃ phāsuvihāraṃ uttaritaraṃ vā paṇītataraṃ vā na samanupassāmāti āha.",
  "atk-s0201a0:2309_0": "330.",
  "atk-s0201a0:2309_1": "Dhammiyā kathāyāti sāmaggirasānisaṃsappaṭisaṃyuttāya dhammiyā kathāya.",
  "atk-s0201a0:2309_2": "Sabbepi te catūsu saccesu pariniṭṭhitakiccā,",
  "atk-s0201a0:2309_3": "tena tesaṃ paṭivedhatthāya kiñci kathetabbaṃ natthi.",
  "atk-s0201a0:2309_4": "Sāmaggirasena pana ayañca ayañca ānisaṃsoti sāmaggirasānisaṃsameva nesaṃ bhagavā kathesi.",
  "atk-s0201a0:2309_5": "Bhagavantaṃ anusaṃyāyitvāti anugantvā.",
  "atk-s0201a0:2309_6": "Te kira bhagavato pattacīvaraṃ gahetvā thokaṃ agamaṃsu,",
  "atk-s0201a0:2309_7": "atha bhagavā vihārassa pariveṇapariyantaṃ gatakāle,",
  "atk-s0201a0:2309_8": "“āharatha me pattacīvaraṃ,",
  "atk-s0201a0:2309_9": "tumhe idheva tiṭṭhathā”ti pakkāmi.",
  "atk-s0201a0:2309_10": "Tato paṭinivattitvāti tato ṭhitaṭṭhānato nivattitvā.",
  "atk-s0201a0:2309_11": "Kiṃ nu kho mayaṃ āyasmatoti bhagavantaṃ nissāya pabbajjādīni adhigantvāpi attano guṇakathāya aṭṭiyamānā adhigamappicchatāya āhaṃsu.",
  "atk-s0201a0:2309_12": "Imāsañca imāsañcāti paṭhamajjhānādīnaṃ lokiyalokuttarānaṃ.",
  "atk-s0201a0:2309_13": "Cetasā ceto paricca viditoti ajja me āyasmanto lokiyasamāpattiyā vītināmesuṃ,",
  "atk-s0201a0:2309_14": "ajja lokuttarāyāti evaṃ cittena cittaṃ paricchinditvā viditaṃ.",
  "atk-s0201a0:2309_15": "Devatāpi meti,",
  "atk-s0201a0:2309_16": "bhante anuruddha,",
  "atk-s0201a0:2309_17": "ajja ayyo nandiyatthero,",
  "atk-s0201a0:2309_18": "ajja ayyo kimilatthero imāya ca imāya ca samāpattiyā vītināmesīti evamārocesunti attho.",
  "atk-s0201a0:2309_19": "Pañhābhipuṭṭhenāti tampi mayā sayaṃ viditanti vā devatāhi ārocitanti vā ettakeneva mukhaṃ me sajjanti kathaṃ samuṭṭhāpetvā apuṭṭheneva me na kathitaṃ.",
  "atk-s0201a0:2309_20": "Bhagavatā pana pañhābhipuṭṭhena pañhaṃ abhipucchitena satā byākataṃ,",
  "atk-s0201a0:2309_21": "tatra me kiṃ na rocathāti āha.",
  "atk-s0201a0:2310_0": "331.",
  "atk-s0201a0:2310_1": "Dīghoti “maṇi māṇivaro dīgho,",
  "atk-s0201a0:2310_2": "atho serīsako sahā”ti evaṃ āgato aṭṭhavīsatiyā yakkhasenāpatīnaṃ abbhantaro eko devarājā.",
  "atk-s0201a0:2310_3": "Parajanoti tasseva yakkhassa nāmaṃ.",
  "atk-s0201a0:2310_4": "Yena bhagavā tenupasaṅkamīti so kira vessavaṇena pesito etaṃ ṭhānaṃ gacchanto bhagavantaṃ sayaṃ pattacīvaraṃ",
  "atk-s0201a0:2310_5": "gahetvā giñjakāvasathato gosiṅgasālavanassa antare disvā bhagavā attanā pattacīvaraṃ gahetvā gosiṅgasālavane",
  "atk-s0201a0:2310_6": "tiṇṇaṃ kulaputtānaṃ santikaṃ gacchati.",
  "atk-s0201a0:2310_7": "Ajja mahatī dhammadesanā bhavissati.",
  "atk-s0201a0:2310_8": "Mayāpi tassā desanāya bhāginā bhavitabbanti adissamānena kāyena satthu padānupadiko gantvā avidūre ṭhatvā dhammaṃ sutvā satthari gacchantepi na gato, –",
  "atk-s0201a0:2310_9": "“ime therā kiṃ karissantī”ti dassanatthaṃ pana tattheva ṭhito.",
  "atk-s0201a0:2310_10": "Atha te dve there anuruddhattheraṃ paliveṭhente disvā, –",
  "atk-s0201a0:2310_11": "“ime therā bhagavantaṃ nissāya pabbajjādayo sabbaguṇe adhigantvāpi bhagavatova maccharāyanti,",
  "atk-s0201a0:2310_12": "na sahanti,",
  "atk-s0201a0:2310_13": "ativiya nilīyanti paṭicchādenti,",
  "atk-s0201a0:2310_14": "na dāni tesaṃ paṭicchādetuṃ dassāmi,",
  "atk-s0201a0:2310_15": "pathavito yāva brahmalokā etesaṃ guṇe pakāsessāmī”ti cintetvā yena bhagavā tenupasaṅkami.",
  "atk-s0201a0:2311_0": "Lābhā vata,",
  "atk-s0201a0:2311_1": "bhanteti ye, bhante,",
  "atk-s0201a0:2311_2": "vajjiraṭṭhavāsino bhagavantañca ime ca tayo kulaputte passituṃ labhanti,",
  "atk-s0201a0:2311_3": "vandituṃ labhanti,",
  "atk-s0201a0:2311_4": "deyyadhammaṃ dātuṃ labhanti,",
  "atk-s0201a0:2311_5": "dhammaṃ sotuṃ labhanti,",
  "atk-s0201a0:2311_6": "tesaṃ lābhā, bhante,",
  "atk-s0201a0:2311_7": "vajjīnanti attho.",
  "atk-s0201a0:2311_8": "Saddaṃ sutvāti so kira attano yakkhānubhāvena mahantaṃ saddaṃ katvā sakalaṃ vajjiraṭṭhaṃ ajjhottharanto taṃ vācaṃ nicchāresi.",
  "atk-s0201a0:2311_9": "Tena cassa tesu rukkhapabbatādīsu adhivatthā bhummā devatā saddaṃ assosuṃ.",
  "atk-s0201a0:2311_10": "Taṃ sandhāya vuttaṃ –",
  "atk-s0201a0:2311_11": "“saddaṃ sutvā”ti.",
  "atk-s0201a0:2311_12": "Anussāvesunti mahantaṃ saddaṃ sutvā sāvesuṃ.",
  "atk-s0201a0:2311_13": "Esa nayo sabbattha.",
  "atk-s0201a0:2311_14": "Yāva brahmalokāti yāva akaniṭṭhabrahmalokā.",
  "atk-s0201a0:2311_15": "Tañcepi kulanti,",
  "atk-s0201a0:2311_16": "“amhākaṃ kulato nikkhamitvā ime kulaputtā pabbajitā evaṃ sīlavanto guṇavanto ācārasampannā kalyāṇadhammā”ti",
  "atk-s0201a0:2311_17": "evaṃ tañcepi kulaṃ ete tayo kulaputte pasannacittaṃ anussareyyāti evaṃ sabbattha attho daṭṭhabbo.",
  "atk-s0201a0:2311_18": "Iti bhagavā yathānusandhināva desanaṃ niṭṭhapesīti.",
  "atk-s0201a0:2312_0": "Papañcasūdaniyā majjhimanikāyaṭṭhakathāya",
  "atk-s0201a0:2313_0": "Cūḷagosiṅgasuttavaṇṇanā niṭṭhitā.",
  "atk-s0201a0:2314_0": "2. Mahāgosiṅgasuttavaṇṇanā",
  "atk-s0201a0:2315_0": "332.",
  "atk-s0201a0:2315_1": "Evaṃ me sutanti mahāgosiṅgasuttaṃ.",
  "atk-s0201a0:2315_2": "Tattha gosiṅgasālavanadāyeti idaṃ vasanaṭṭhānadassanatthaṃ vuttaṃ.",
  "atk-s0201a0:2315_3": "Aññesu hi suttesu,",
  "atk-s0201a0:2315_4": "“sāvatthiyaṃ viharati jetavane anāthapiṇḍikassa ārāme”ti evaṃ paṭhamaṃ gocaragāmaṃ dassetvā pacchā vasanaṭṭhānaṃ dasseti.",
  "atk-s0201a0:2315_5": "Imasmiṃ pana mahāgosiṅgasutte bhagavato gocaragāmo anibandho,",
  "atk-s0201a0:2315_6": "kocideva gocaragāmo bhavissati.",
  "atk-s0201a0:2315_7": "Tasmā vasanaṭṭhānameva paridīpitaṃ.",
  "atk-s0201a0:2315_8": "Araññanidānakaṃ nāmetaṃ suttanti.",
  "atk-s0201a0:2315_9": "Sambahulehīti bahukehi.",
  "atk-s0201a0:2315_10": "Abhiññātehi abhiññātehīti sabbattha vissutehi pākaṭehi.",
  "atk-s0201a0:2315_11": "Therehi sāvakehi saddhinti pātimokkhasaṃvarādīhi thirakārakeheva dhammehi samannāgatattā therehi,",
  "atk-s0201a0:2315_12": "savanante jātattā sāvakehi saddhiṃ ekato.",
  "atk-s0201a0:2315_13": "Idāni te there sarūpato dassento,",
  "atk-s0201a0:2315_14": "āyasmatā ca sāriputtenātiādimāha.",
  "atk-s0201a0:2315_15": "Tatthāyasmā sāriputto attano sīlādīhi guṇehi buddhasāsane abhiññāto.",
  "atk-s0201a0:2315_16": "Cakkhumantānaṃ gaganamajjhe ṭhito sūriyo viya cando viya,",
  "atk-s0201a0:2315_17": "samuddatīre ṭhitānaṃ sāgaro viya ca pākaṭo paññāto.",
  "atk-s0201a0:2315_18": "Na kevalañcassa imasmiṃ sutte āgataguṇavaseneva mahantatā veditabbā,",
  "atk-s0201a0:2315_19": "ito aññesaṃ dhammadāyādasuttaṃ anaṅgaṇasuttaṃ sammādiṭṭhisuttaṃ sīhanādasuttaṃ rathavinītaṃ mahāhatthipadopamaṃ",
  "atk-s0201a0:2315_20": "mahāvedallaṃ cātumasuttaṃ dīghanakhaṃ anupadasuttaṃ sevitabbāsevitabbasuttaṃ saccavibhaṅgasuttaṃ piṇḍapātapārisuddhi",
  "atk-s0201a0:2315_21": "sampasādanīyaṃ saṅgītisuttaṃ dasuttarasuttaṃ pavāraṇāsuttaṃ susimasuttaṃ therapañhasuttaṃ mahāniddeso",
  "atk-s0201a0:2315_22": "paṭisambhidāmaggo therasīhanādasuttaṃ abhinikkhamanaṃ etadagganti imesampi suttānaṃ vasena therassa mahantatā",
  "atk-s0201a0:2315_23": "veditabbā.",
  "atk-s0201a0:2315_24": "Etadaggasmiñhi,",
  "atk-s0201a0:2315_25": "“etadaggaṃ,",
  "atk-s0201a0:2315_26": "bhikkhave,",
  "atk-s0201a0:2315_27": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti vuttaṃ.",
  "atk-s0201a0:2316_0": "Mahāmoggallānopi sīlādiguṇehi ceva imasmiṃ sutte āgataguṇehi ca thero viya abhiññāto pākaṭo mahā.",
  "atk-s0201a0:2316_1": "Apicassa anumānasuttaṃ,",
  "atk-s0201a0:2316_2": "cūḷataṇhāsaṅkhayasuttaṃ māratajjaniyasuttaṃ pāsādakampanaṃ sakalaṃ iddhipādasaṃyuttaṃ nandopanandadamanaṃ",
  "atk-s0201a0:2316_3": "yamakapāṭihāriyakāle devalokagamanaṃ vimānavatthu petavatthu therassa abhinikkhamanaṃ etadagganti imesampi",
  "atk-s0201a0:2316_4": "vasena mahantabhāvo veditabbo.",
  "atk-s0201a0:2316_5": "Etadaggasmiñhi,",
  "atk-s0201a0:2316_6": "“etadaggaṃ,",
  "atk-s0201a0:2316_7": "bhikkhave,",
  "atk-s0201a0:2316_8": "mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti vuttaṃ.",
  "atk-s0201a0:2317_0": "Mahākassapopi sīlādiguṇehi ceva imasmiṃ sutte āgataguṇehi ca thero viya abhiññāto pākaṭo mahā.",
  "atk-s0201a0:2317_1": "Apicassa cīvaraparivattanasuttaṃ jiṇṇacīvarasuttaṃ candopamaṃ sakalaṃ kassapasaṃyuttaṃ mahāariyavaṃsasuttaṃ",
  "atk-s0201a0:2317_2": "therassa abhinikkhamanaṃ etadagganti imesampi vasena mahantabhāvo veditabbo.",
  "atk-s0201a0:2317_3": "Etadaggasmiñhi,",
  "atk-s0201a0:2317_4": "“etadaggaṃ,",
  "atk-s0201a0:2317_5": "bhikkhave,",
  "atk-s0201a0:2317_6": "mama sāvakānaṃ bhikkhūnaṃ dhutavādānaṃ yadidaṃ mahākassapo”ti vuttaṃ.",
  "atk-s0201a0:2318_0": "Anuruddhattheropi sīlādiguṇehi ceva imasmiṃ sutte āgataguṇehi ca thero viya abhiññāto pākaṭo mahā.",
  "atk-s0201a0:2318_1": "Apicassa cūḷagosiṅgasuttaṃ naḷakapānasuttaṃ anuttariyasuttaṃ upakkilesasuttaṃ anuruddhasaṃyuttaṃ mahāpurisavitakkasuttaṃ",
  "atk-s0201a0:2318_2": "therassa abhinikkhamanaṃ etadagganti imesampi vasena mahantabhāvo veditabbo.",
  "atk-s0201a0:2318_3": "Etadaggasmiñhi,",
  "atk-s0201a0:2318_4": "“etadaggaṃ,",
  "atk-s0201a0:2318_5": "bhikkhave,",
  "atk-s0201a0:2318_6": "mama sāvakānaṃ bhikkhūnaṃ dibbacakkhukānaṃ yadidaṃ anuruddho”ti vuttaṃ.",
  "atk-s0201a0:2319_0": "Āyasmatā ca revatenāti ettha pana dve revatā khadiravaniyarevato ca kaṅkhārevato ca.",
  "atk-s0201a0:2319_1": "Tattha khadiravaniyarevato dhammasenāpatittherassa kaniṭṭhabhātiko,",
  "atk-s0201a0:2319_2": "na so idha adhippeto.",
  "atk-s0201a0:2319_3": "“Akappiyo guḷo,",
  "atk-s0201a0:2319_4": "akappiyā muggā”ti evaṃ kaṅkhābahulo pana thero idha revatoti adhippeto.",
  "atk-s0201a0:2319_5": "Sopi sīlādiguṇehi ceva imasmiṃ sutte āgataguṇehi ca thero viya abhiññāto pākaṭo mahā.",
  "atk-s0201a0:2319_6": "Apicassa abhinikkhamanenapi etadaggenapi mahantabhāvo veditabbo.",
  "atk-s0201a0:2319_7": "Etadaggasmiñhi,",
  "atk-s0201a0:2319_8": "“etadaggaṃ,",
  "atk-s0201a0:2319_9": "bhikkhave,",
  "atk-s0201a0:2319_10": "mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti vuttaṃ.",
  "atk-s0201a0:2320_0": "Ānandattheropi sīlādiguṇehi ceva imasmiṃ sutte āgataguṇehi ca thero viya abhiññāto pākaṭo mahā.",
  "atk-s0201a0:2320_1": "Apicassa sekkhasuttaṃ bāhitikasuttaṃ āneñjasappāyaṃ gopakamoggallānaṃ bahudhātukaṃ cūḷasuññataṃ mahāsuññataṃ",
  "atk-s0201a0:2320_2": "acchariyabbhutasuttaṃ bhaddekarattaṃ mahānidānaṃ mahāparinibbānaṃ subhasuttaṃ cūḷaniyalokadhātusuttaṃ",
  "atk-s0201a0:2320_3": "abhinikkhamanaṃ etadagganti imesampi vasena mahantabhāvo veditabbo.",
  "atk-s0201a0:2320_4": "Etadaggasmiñhi,",
  "atk-s0201a0:2320_5": "“etadaggaṃ,",
  "atk-s0201a0:2320_6": "bhikkhave,",
  "atk-s0201a0:2320_7": "mama sāvakānaṃ bhikkhūnaṃ bahussutānaṃ yadidaṃ ānando”ti vuttaṃ.",
  "atk-s0201a0:2321_0": "Aññehi ca abhiññātehi abhiññātehīti na kevalañca eteheva,",
  "atk-s0201a0:2321_1": "aññehi ca mahāguṇatāya pākaṭehi abhiññātehi bahūhi therehi sāvakehi saddhiṃ bhagavā gosiṅgasālavanadāye viharatīti attho.",
  "atk-s0201a0:2321_2": "Āyasmā hi sāriputto sayaṃ mahāpañño aññepi bahū mahāpaññe bhikkhū gahetvā tadā dasabalaṃ parivāretvā vihāsi.",
  "atk-s0201a0:2321_3": "Āyasmā mahāmoggallāno sayaṃ iddhimā,",
  "atk-s0201a0:2321_4": "āyasmā mahākassapo sayaṃ dhutavādo,",
  "atk-s0201a0:2321_5": "āyasmā anuruddho sayaṃ dibbacakkhuko,",
  "atk-s0201a0:2321_6": "āyasmā revato sayaṃ jhānābhirato,",
  "atk-s0201a0:2321_7": "āyasmā ānando sayaṃ bahussuto aññepi bahū bahussute bhikkhū gahetvā tadā dasabalaṃ parivāretvā vihāsi,",
  "atk-s0201a0:2321_8": "evaṃ tadā ete ca aññe ca abhiññātā mahātherā tiṃsasahassamattā bhikkhū dasabalaṃ parivāretvā vihariṃsūti veditabbā.",
  "atk-s0201a0:2322_0": "Paṭisallānā vuṭṭhitoti phalasamāpattivivekato vuṭṭhito.",
  "atk-s0201a0:2322_1": "Yenāyasmā mahākassapo tenupasaṅkamīti thero kira paṭisallānā vuṭṭhito pacchimalokadhātuṃ olokento vanante",
  "atk-s0201a0:2322_2": "kīḷantassa mattakhattiyassa kaṇṇato patamānaṃ kuṇḍalaṃ viya,",
  "atk-s0201a0:2322_3": "saṃharitvā samugge pakkhipamānaṃ rattakambalaṃ viya,",
  "atk-s0201a0:2322_4": "maṇināgadantato patamānaṃ satasahassagghanikaṃ suvaṇṇapātiṃ viya ca atthaṃ gacchamānaṃ paripuṇṇapaṇṇāsayojanaṃ sūriyamaṇḍalaṃ addasa.",
  "atk-s0201a0:2322_5": "Tadanantaraṃ pācīnalokadhātuṃ olokento nemiyaṃ gahetvā parivattayamānaṃ rajatacakkaṃ viya,",
  "atk-s0201a0:2322_6": "rajatakūṭato nikkhamantaṃ khīradhārāmaṇḍaṃ viya,",
  "atk-s0201a0:2322_7": "sapakkhe papphoṭetvā gaganatale pakkhandamānaṃ setahaṃsaṃ viya ca meghavaṇṇāya samuddakucchito uggantvā",
  "atk-s0201a0:2322_8": "pācīnacakkavāḷapabbatamatthake sasalakkhaṇappaṭimaṇḍitaṃ ekūnapaṇṇāsayojanaṃ candamaṇḍalaṃ addasa.",
  "atk-s0201a0:2322_9": "Tato sālavanaṃ olokesi.",
  "atk-s0201a0:2322_10": "Tasmiñhi samaye sālarukkhā mūlato paṭṭhāya yāva aggā sabbapāliphullā dukūlapārutā viya,",
  "atk-s0201a0:2322_11": "muttākalāpavinaddhā viya ca virociṃsu.",
  "atk-s0201a0:2322_12": "Bhūmitalaṃ pupphasantharapūjāya paṭimaṇḍitaṃ viya,",
  "atk-s0201a0:2322_13": "tattha tattha nipatantena pupphareṇunā lākhārasena siñcamānaṃ viya ca ahosi.",
  "atk-s0201a0:2322_14": "Bhamaramadhukaragaṇā kusumareṇumadamattā upagāyamānā viya vanantaresu vicaranti.",
  "atk-s0201a0:2322_15": "Tadā ca uposathadivasova hoti.",
  "atk-s0201a0:2322_16": "Atha thero,",
  "atk-s0201a0:2322_17": "“kāya nu kho ajja ratiyā vītināmessāmī”ti cintesi,",
  "atk-s0201a0:2322_18": "ariyasāvakā ca nāma piyadhammassavanā honti.",
  "atk-s0201a0:2322_19": "Athassa etadahosi –",
  "atk-s0201a0:2322_20": "“ajja mayhaṃ jeṭṭhabhātikassa dhammasenāpatittherassa santikaṃ gantvā dhammaratiyā vītināmessāmī”ti.",
  "atk-s0201a0:2322_21": "Gacchanto pana ekakova agantvā “mayhaṃ piyasahāyaṃ mahākassapattheraṃ gahetvā gamissāmī”ti nisinnaṭṭhānato",
  "atk-s0201a0:2322_22": "vuṭṭhāya cammakhaṇḍaṃ papphoṭetvā yenāyasmā mahākassapo tenupasaṅkami.",
  "atk-s0201a0:2323_0": "Evamāvusoti kho āyasmā mahākassapoti theropi yasmā piyadhammassavanova ariyasāvako,",
  "atk-s0201a0:2323_1": "tasmā tassa vacanaṃ sutvā gacchāvuso, tvaṃ,",
  "atk-s0201a0:2323_2": "mayhaṃ sīsaṃ vā rujjati piṭṭhi vāti kiñci lesāpadesaṃ akatvā tuṭṭhahadayova,",
  "atk-s0201a0:2323_3": "“evamāvuso”tiādimāha.",
  "atk-s0201a0:2323_4": "Paṭissutvā ca nisinnaṭṭhānato vuṭṭhāya cammakhaṇḍaṃ papphoṭetvā mahāmoggallānaṃ anubandhi.",
  "atk-s0201a0:2323_5": "Tasmiṃ samaye dve mahātherā paṭipāṭiyā ṭhitāni dve candamaṇḍalāni viya,",
  "atk-s0201a0:2323_6": "dve sūriyamaṇḍalāni viya,",
  "atk-s0201a0:2323_7": "dve chaddantanāgarājāno viya,",
  "atk-s0201a0:2323_8": "dve sīhā viya,",
  "atk-s0201a0:2323_9": "dve byagghā viya ca virociṃsu.",
  "atk-s0201a0:2323_10": "Anuruddhattheropi tasmiṃ samaye divāṭṭhāne nisinno dve mahāthere sāriputtattherassa santikaṃ gacchante",
  "atk-s0201a0:2323_11": "disvā pacchimalokadhātuṃ olokento sūriyaṃ vanantaṃ pavisantaṃ viya,",
  "atk-s0201a0:2323_12": "pācīnalokadhātuṃ olokento candaṃ vanantato uggacchantaṃ viya,",
  "atk-s0201a0:2323_13": "sālavanaṃ olokento sabbapāliphullameva sālavanañca disvā ajja uposathadivaso,",
  "atk-s0201a0:2323_14": "ime ca me jeṭṭhabhātikā dhammasenāpatissa santikaṃ gacchanti,",
  "atk-s0201a0:2323_15": "mahantena dhammassavanena bhavitabbaṃ,",
  "atk-s0201a0:2323_16": "ahampi dhammassavanassa bhāgī bhavissāmīti nisinnaṭṭhānato vuṭṭhāya cammakhaṇḍaṃ papphoṭetvā mahātherānaṃ padānupadiko hutvā nikkhami.",
  "atk-s0201a0:2323_17": "Tena vuttaṃ –",
  "atk-s0201a0:2323_18": "“atha kho āyasmā ca mahāmoggallāno āyasmā ca mahākassapo āyasmā ca anuruddho yenāyasmā sāriputto tenupasaṅkamiṃsū”ti.",
  "atk-s0201a0:2323_19": "Upasaṅkamiṃsūti.",
  "atk-s0201a0:2323_20": "Paṭipāṭiyā ṭhitā tayo candā viya,",
  "atk-s0201a0:2323_21": "sūriyā viya,",
  "atk-s0201a0:2323_22": "sīhā viya ca virocamānā upasaṅkamiṃsu.",
  "atk-s0201a0:2324_0": "333.",
  "atk-s0201a0:2324_1": "Evaṃ upasaṅkamante pana te mahāthere āyasmā ānando attano divāṭṭhāne nisinnoyeva disvā,",
  "atk-s0201a0:2324_2": "“ajja mahantaṃ dhammassavanaṃ bhavissati,",
  "atk-s0201a0:2324_3": "mayāpi tassa bhāginā bhavitabbaṃ,",
  "atk-s0201a0:2324_4": "na kho pana ekakova gamissāmi,",
  "atk-s0201a0:2324_5": "mayhaṃ piyasahāyampi revatattheraṃ gahetvā gamissāmī”ti sabbaṃ mahāmoggallānassa mahākassapassa anuruddhassa",
  "atk-s0201a0:2324_6": "upasaṅkamane vuttanayeneva vitthārato veditabbaṃ.",
  "atk-s0201a0:2324_7": "Iti te dve janā paṭipāṭiyā ṭhitā dve candā viya,",
  "atk-s0201a0:2324_8": "sūriyā viya,",
  "atk-s0201a0:2324_9": "sīhā viya ca virocamānā upasaṅkamiṃsu.",
  "atk-s0201a0:2324_10": "Tena vuttaṃ –",
  "atk-s0201a0:2324_11": "“addasā kho āyasmā sāriputto”tiādi.",
  "atk-s0201a0:2324_12": "Disvāna āyasmantaṃ ānandaṃ etadavocāti dūratova disvā anukkamena kathāupacāraṃ sampattametaṃ,",
  "atk-s0201a0:2324_13": "“etu kho āyasmā”tiādivacanaṃ avoca.",
  "atk-s0201a0:2324_14": "Ramaṇīyaṃ,",
  "atk-s0201a0:2324_15": "āvusoti ettha duvidhaṃ rāmaṇeyyakaṃ vanarāmaṇeyyakaṃ puggalarāmaṇeyyakañca.",
  "atk-s0201a0:2324_16": "Tattha vanaṃ nāma nāgasalaḷasālacampakādīhi sañchannaṃ hoti bahalacchāyaṃ pupphaphalūpagaṃ vividharukkhaṃ udakasampannaṃ gāmato nissaṭaṃ,",
  "atk-s0201a0:2324_17": "idaṃ vanarāmaṇeyyakaṃ nāma.",
  "atk-s0201a0:2324_18": "Yaṃ sandhāya vuttaṃ –",
  "atk-s0201a0:2325_0": "“Ramaṇīyāni araññāni, yattha na ramatī jano;",
  "atk-s0201a0:2326_0": "Vītarāgā ramissanti, na te kāmagavesino”ti. ;",
  "atk-s0201a0:2327_0": "Vanaṃ pana sacepi ujjaṅgale hoti nirudakaṃ viralacchāyaṃ kaṇṭakasamākiṇṇaṃ,",
  "atk-s0201a0:2327_1": "buddhādayopettha ariyā viharanti,",
  "atk-s0201a0:2327_2": "idaṃ puggalarāmaṇeyyakaṃ nāma.",
  "atk-s0201a0:2327_3": "Yaṃ sandhāya vuttaṃ –",
  "atk-s0201a0:2328_0": "“Gāme vā yadi vāraññe, ninne vā yadi vā thale;",
  "atk-s0201a0:2329_0": "Yattha arahanto viharanti, taṃ bhūmirāmaṇeyyaka”nti. ;",
  "atk-s0201a0:2330_0": "Idha pana taṃ duvidhampi labbhati.",
  "atk-s0201a0:2330_1": "Tadā hi gosiṅgasālavanaṃ sabbapāliphullaṃ hoti kusumagandhasugandhaṃ,",
  "atk-s0201a0:2330_2": "sadevake cettha loke aggapuggalo sammāsambuddho tiṃsasahassamattehi abhiññātabhikkhūhi saddhiṃ viharati.",
  "atk-s0201a0:2330_3": "Taṃ sandhāya vuttaṃ –",
  "atk-s0201a0:2330_4": "“ramaṇīyaṃ,",
  "atk-s0201a0:2330_5": "āvuso ānanda,",
  "atk-s0201a0:2330_6": "gosiṅgasālavana”nti.",
  "atk-s0201a0:2331_0": "Dosināti dosāpagatā,",
  "atk-s0201a0:2331_1": "abbhaṃ mahikā dhūmo rajo rāhūti imehi pañcahi upakkilesehi virahitāti vuttaṃ hoti.",
  "atk-s0201a0:2331_2": "Sabbapāliphullāti sabbattha pāliphullā,",
  "atk-s0201a0:2331_3": "mūlato paṭṭhāya yāva aggā apupphitaṭṭhānaṃ nāma natthi.",
  "atk-s0201a0:2331_4": "Dibbā maññe gandhā sampavantīti dibbā mandārapupphakoviḷārapāricchattakacandanacuṇṇagandhā viya samantā pavāyanti,",
  "atk-s0201a0:2331_5": "sakkasuyāsantusitanimmānaratiparanimmitamahābrahmānaṃ otiṇṇaṭṭhānaṃ viya vāyantīti vuttaṃ hoti.",
  "atk-s0201a0:2332_0": "Kathaṃrūpena,",
  "atk-s0201a0:2332_1": "āvuso ānandāti ānandatthero tesaṃ pañcannaṃ therānaṃ saṅghanavakova.",
  "atk-s0201a0:2332_2": "Kasmā thero taṃyeva paṭhamaṃ pucchatīti?",
  "atk-s0201a0:2332_3": "Mamāyitattā.",
  "atk-s0201a0:2332_4": "Te hi dve therā aññamaññaṃ mamāyiṃsu.",
  "atk-s0201a0:2332_5": "Sāriputtatthero,",
  "atk-s0201a0:2332_6": "“mayā kattabbaṃ satthu upaṭṭhānaṃ karotī”ti ānandattheraṃ mamāyi.",
  "atk-s0201a0:2332_7": "Ānandatthero bhagavato sāvakānaṃ aggoti sāriputtattheraṃ mamāyi,",
  "atk-s0201a0:2332_8": "kuladārake pabbājetvā sāriputtattherassa santike upajjhaṃ gaṇhāpesi.",
  "atk-s0201a0:2332_9": "Sāriputtattheropi tatheva akāsi.",
  "atk-s0201a0:2332_10": "Evaṃ ekamekena attano pattacīvaraṃ datvā pabbājetvā upajjhaṃ gaṇhāpitāni pañca bhikkhusatāni ahesuṃ.",
  "atk-s0201a0:2332_11": "Āyasmā ānando paṇītāni cīvarādīnipi labhitvā therasseva deti.",
  "atk-s0201a0:2333_0": "Eko kira brāhmaṇo cintesi –",
  "atk-s0201a0:2333_1": "“buddharatanassa ca saṅgharatanassa ca pūjā paññāyati,",
  "atk-s0201a0:2333_2": "kathaṃ nu kho dhammaratanaṃ pūjitaṃ nāma hotī”ti?",
  "atk-s0201a0:2333_3": "So bhagavantaṃ upasaṅkamitvā etamatthaṃ pucchi.",
  "atk-s0201a0:2333_4": "Bhagavā āha – “sacesi, brāhmaṇa,",
  "atk-s0201a0:2333_5": "dhammaratanaṃ pūjitukāmo,",
  "atk-s0201a0:2333_6": "ekaṃ bahussutaṃ pūjehī”ti bahussutaṃ, bhante,",
  "atk-s0201a0:2333_7": "ācikkhathāti bhikkhusaṅghaṃ pucchati.",
  "atk-s0201a0:2333_8": "So bhikkhusaṅghaṃ upasaṅkamitvā bahussutaṃ, bhante,",
  "atk-s0201a0:2333_9": "ācikkhathāti āha.",
  "atk-s0201a0:2333_10": "Ānandatthero brāhmaṇāti.",
  "atk-s0201a0:2333_11": "Brāhmaṇo theraṃ sahassagghanikena cīvarena pūjesi.",
  "atk-s0201a0:2333_12": "Thero taṃ gahetvā bhagavato santikaṃ agamāsi.",
  "atk-s0201a0:2333_13": "Bhagavā “kuto, ānanda,",
  "atk-s0201a0:2333_14": "laddha”nti āha. Ekena, bhante,",
  "atk-s0201a0:2333_15": "brāhmaṇena dinnaṃ,",
  "atk-s0201a0:2333_16": "idaṃ panāhaṃ āyasmato sāriputtassa dātukāmoti. Dehi, ānandāti.",
  "atk-s0201a0:2333_17": "Cārikaṃ pakkanto, bhanteti.",
  "atk-s0201a0:2333_18": "Āgatakāle dehīti.",
  "atk-s0201a0:2333_19": "Sikkhāpadaṃ, bhante,",
  "atk-s0201a0:2333_20": "paññattanti.",
  "atk-s0201a0:2333_21": "Kadā pana sāriputto āgamissatīti?",
  "atk-s0201a0:2333_22": "Dasāhamattena, bhanteti.",
  "atk-s0201a0:2333_23": "“Anujānāmi, ānanda,",
  "atk-s0201a0:2333_24": "dasāhaparamaṃ atirekacīvaraṃ nikkhipitu”nti sikkhāpadaṃ paññapesi.",
  "atk-s0201a0:2333_25": "Sāriputtattheropi tatheva yaṃkiñci manāpaṃ labhati,",
  "atk-s0201a0:2333_26": "taṃ ānandattherassa deti.",
  "atk-s0201a0:2333_27": "Evaṃ te therā aññamaññaṃ mamāyiṃsu,",
  "atk-s0201a0:2333_28": "iti mamāyitattā paṭhamaṃ pucchi.",
  "atk-s0201a0:2334_0": "Apica anumatipucchā nāmesā khuddakato paṭṭhāya pucchitabbā hoti.",
  "atk-s0201a0:2334_1": "Tasmā thero cintesi –",
  "atk-s0201a0:2334_2": "“ahaṃ paṭhamaṃ ānandaṃ pucchissāmi,",
  "atk-s0201a0:2334_3": "ānando attano paṭibhānaṃ byākarissati.",
  "atk-s0201a0:2334_4": "Tato revataṃ,",
  "atk-s0201a0:2334_5": "anuruddhaṃ,",
  "atk-s0201a0:2334_6": "mahākassapaṃ,",
  "atk-s0201a0:2334_7": "mahāmoggallānaṃ pucchissāmi.",
  "atk-s0201a0:2334_8": "Mahāmoggallāno attano paṭibhānaṃ byākarissati.",
  "atk-s0201a0:2334_9": "Tato pañcapi therā maṃ pucchissanti,",
  "atk-s0201a0:2334_10": "ahampi attano paṭibhānaṃ byākarissāmī”ti.",
  "atk-s0201a0:2334_11": "Ettāvatāpi ayaṃ dhammadesanā sikhāppattā vepullappattā na bhavissati,",
  "atk-s0201a0:2334_12": "atha mayaṃ sabbepi dasabalaṃ upasaṅkamitvā pucchissāma,",
  "atk-s0201a0:2334_13": "satthā sabbaññutaññāṇena byākarissati.",
  "atk-s0201a0:2334_14": "Ettāvatā ayaṃ dhammadesanā sikhāppattā vepullappattā bhavissati.",
  "atk-s0201a0:2334_15": "Yathā hi janapadamhi uppanno aṭṭo gāmabhojakaṃ pāpuṇāti,",
  "atk-s0201a0:2334_16": "tasmiṃ nicchituṃ asakkonte janapadabhojakaṃ pāpuṇāti,",
  "atk-s0201a0:2334_17": "tasmiṃ asakkonte mahāvinicchayaamaccaṃ,",
  "atk-s0201a0:2334_18": "tasmiṃ asakkonte senāpatiṃ,",
  "atk-s0201a0:2334_19": "tasmiṃ asakkonte uparājaṃ,",
  "atk-s0201a0:2334_20": "tasmiṃ vinicchituṃ asakkonte rājānaṃ pāpuṇāti,",
  "atk-s0201a0:2334_21": "raññā vinicchitakālato paṭṭhāya aṭṭo aparāparaṃ na sañcarati,",
  "atk-s0201a0:2334_22": "rājavacaneneva chijjati.",
  "atk-s0201a0:2334_23": "Evamevaṃ ahañhi paṭhamaṃ ānandaṃ pucchissāmi…pe…",
  "atk-s0201a0:2334_24": "atha mayaṃ sabbepi dasabalaṃ upasaṅkamitvā pucchissāma,",
  "atk-s0201a0:2334_25": "satthā sabbaññutaññāṇena byākarissati.",
  "atk-s0201a0:2334_26": "Ettāvatā ayaṃ dhammadesanā sikhāppattā vepullappattā bhavissati.",
  "atk-s0201a0:2334_27": "Evaṃ anumatipucchaṃ pucchanto thero paṭhamaṃ ānandattheraṃ pucchi.",
  "atk-s0201a0:2335_0": "Bahussuto hotīti bahu assa sutaṃ hoti,",
  "atk-s0201a0:2335_1": "navaṅgaṃ satthusāsanaṃ pāḷianusandhipubbāparavasena uggahitaṃ hotīti attho.",
  "atk-s0201a0:2335_2": "Sutadharoti sutassa ādhārabhūto.",
  "atk-s0201a0:2335_3": "Yassa hi ito gahitaṃ ito palāyati,",
  "atk-s0201a0:2335_4": "chiddaghaṭe udakaṃ viya na tiṭṭhati,",
  "atk-s0201a0:2335_5": "parisamajjhe ekaṃ suttaṃ vā jātakaṃ vā kathetuṃ vā vācetuṃ vā na sakkoti,",
  "atk-s0201a0:2335_6": "ayaṃ na sutadharo nāma.",
  "atk-s0201a0:2335_7": "Yassa pana uggahitaṃ buddhavacanaṃ uggahitakālasadisameva hoti,",
  "atk-s0201a0:2335_8": "dasapi vīsatipi vassāni sajjhāyaṃ akarontassa na nassati,",
  "atk-s0201a0:2335_9": "ayaṃ sutadharo nāma.",
  "atk-s0201a0:2335_10": "Sutasannicayoti sutassa sannicayabhūto.",
  "atk-s0201a0:2335_11": "Yathā hi sutaṃ hadayamañjūsāya sannicitaṃ silāyaṃ lekhā viya,",
  "atk-s0201a0:2335_12": "suvaṇṇaghaṭe pakkhittasīhavasā viya ca ajjhosāya tiṭṭhati,",
  "atk-s0201a0:2335_13": "ayaṃ sutasannicayo nāma.",
  "atk-s0201a0:2335_14": "Dhātāti ṭhitā paguṇā.",
  "atk-s0201a0:2335_15": "Ekaccassa hi uggahitaṃ buddhavacanaṃ dhātaṃ paguṇaṃ niccalitaṃ na hoti,",
  "atk-s0201a0:2335_16": "asukasuttaṃ vā jātakaṃ vā kathehīti vutte sajjhāyitvā saṃsanditvā samanuggāhitvā jānissāmīti vadati.",
  "atk-s0201a0:2335_17": "Ekaccassa dhātaṃ paguṇaṃ bhavaṅgasotasadisaṃ hoti,",
  "atk-s0201a0:2335_18": "asukasuttaṃ vā jātakaṃ vā kathehīti vutte uddharitvā tameva katheti.",
  "atk-s0201a0:2335_19": "Taṃ sandhāya vuttaṃ “dhātā”ti.",
  "atk-s0201a0:2336_0": "Vacasā paricitāti suttadasaka-",
  "atk-s0201a0:2336_1": "vaggadasaka-",
  "atk-s0201a0:2336_2": "paṇṇāsadasakānaṃ vasena vācāya sajjhāyitā.",
  "atk-s0201a0:2336_3": "Manasānupekkhitāti cittena anupekkhitā,",
  "atk-s0201a0:2336_4": "yassa vācāya sajjhāyitaṃ buddhavacanaṃ manasā cintentassa tattha tattha pākaṭaṃ hoti.",
  "atk-s0201a0:2336_5": "Mahādīpaṃ jāletvā ṭhitassa rūpagataṃ viya paññāyati.",
  "atk-s0201a0:2336_6": "Taṃ sandhāya vuttaṃ –",
  "atk-s0201a0:2336_7": "“vacasā paricitā manasānupekkhitā”ti.",
  "atk-s0201a0:2336_8": "Diṭṭhiyā suppaṭividdhāti atthato ca kāraṇato ca paññāya suppaṭividdhā.",
  "atk-s0201a0:2336_9": "Parimaṇḍalehi padabyañjanehīti ettha padameva atthassa byañjanato padabyañjanaṃ,",
  "atk-s0201a0:2336_10": "taṃ akkharapāripūriṃ katvā dasavidhabyañjanabuddhiyo aparihāpetvā vuttaṃ parimaṇḍalaṃ nāma hoti,",
  "atk-s0201a0:2336_11": "evarūpehi padabyañjanehīti attho.",
  "atk-s0201a0:2336_12": "Apica yo bhikkhu parisati dhammaṃ desento suttaṃ vā jātakaṃ vā nikkhapitvā aññaṃ upārambhakaraṃ suttaṃ āharati,",
  "atk-s0201a0:2336_13": "tassa upamaṃ katheti,",
  "atk-s0201a0:2336_14": "tadatthaṃ ohāreti,",
  "atk-s0201a0:2336_15": "evamidaṃ gahetvā ettha khipanto ekapasseneva pariharanto kālaṃ ñatvā vuṭṭhahati.",
  "atk-s0201a0:2336_16": "Nikkhittasuttaṃ pana nikkhattamattameva hoti,",
  "atk-s0201a0:2336_17": "tassa kathā aparimaṇḍalā nāma hoti.",
  "atk-s0201a0:2336_18": "Yo pana suttaṃ vā jātakaṃ vā nikkhipitvā bahi ekapadampi agantvā pāḷiyā anusandhiñca pubbāparañca amakkhento",
  "atk-s0201a0:2336_19": "ācariyehi dinnanaye ṭhatvā tulikāya paricchindanto viya,",
  "atk-s0201a0:2336_20": "gambhīramātikāya udakaṃ pesento viya,",
  "atk-s0201a0:2336_21": "padaṃ koṭṭento sindhavājānīyo viya gacchati,",
  "atk-s0201a0:2336_22": "tassa kathā parimaṇḍalā nāma hoti.",
  "atk-s0201a0:2336_23": "Evarūpiṃ kathaṃ sandhāya –",
  "atk-s0201a0:2336_24": "“parimaṇḍalehi padabyañjanehī”ti vuttaṃ.",
  "atk-s0201a0:2337_0": "Anuppabandhehīti ettha yo bhikkhu dhammaṃ kathento suttaṃ vā jātakaṃ vā ārabhitvā āraddhakālato paṭṭhāya turitaturito araṇiṃ manthento viya,",
  "atk-s0201a0:2337_1": "uṇhakhādanīyaṃ khādanto viya,",
  "atk-s0201a0:2337_2": "pāḷiyā anusandhipubbāparesu gahitaṃ gahitameva aggahitaṃ aggahitameva ca katvā purāṇapaṇṇantaresu caramānaṃ",
  "atk-s0201a0:2337_3": "godhaṃ uṭṭhapento viya tattha tattha paharanto osāpento ohāya gacchati.",
  "atk-s0201a0:2337_4": "Yopi dhammaṃ kathento kālena sīghaṃ kālena dandhaṃ kālena mahāsaddaṃ kālena khuddakasaddaṃ karoti.",
  "atk-s0201a0:2337_5": "Yathā petaggi kālena jalati,",
  "atk-s0201a0:2337_6": "kālena nibbāyati,",
  "atk-s0201a0:2337_7": "evameva idha petaggidhammakathiko nāma hoti,",
  "atk-s0201a0:2337_8": "parisāya uṭṭhātukāmāya punappunaṃ ārabhati.",
  "atk-s0201a0:2337_9": "Yopi kathento tattha tattha vitthāyati,",
  "atk-s0201a0:2337_10": "nitthunanto kandanto viya katheti,",
  "atk-s0201a0:2337_11": "imesaṃ sabbesampi kathā appabandhā nāma hoti.",
  "atk-s0201a0:2337_12": "Yo pana suttaṃ ārabhitvā ācariyehi dinnanaye ṭhito acchinnadhāraṃ katvā nadīsotaṃ viya pavatteti,",
  "atk-s0201a0:2337_13": "ākāsagaṅgato bhassamānaṃ udakaṃ viya nirantaraṃ kathaṃ pavatteti,",
  "atk-s0201a0:2337_14": "tassa kathā anuppabandhā hoti.",
  "atk-s0201a0:2337_15": "Taṃ sandhāya vuttaṃ “anuppabandhehī”ti.",
  "atk-s0201a0:2337_16": "Anusayasamugghātāyāti sattannaṃ anusayānaṃ samugghātatthāya.",
  "atk-s0201a0:2337_17": "Evarūpenāti evarūpena bahussutena bhikkhunā tathārūpeneva bhikkhusatena bhikkhusahassena vā saṅghāṭikaṇṇena vā saṅghāṭikaṇṇaṃ,",
  "atk-s0201a0:2337_18": "pallaṅkena vā pallaṅkaṃ āhacca nisinnena gosiṅgasālavanaṃ sobheyya.",
  "atk-s0201a0:2337_19": "Iminā nayena sabbavāresu attho veditabbo.",
  "atk-s0201a0:2338_0": "334. Paṭisallānaṃ assa ārāmoti paṭisallānārāmo. Paṭisallāne ratoti paṭisallānarato.",
  "atk-s0201a0:2339_0": "335.",
  "atk-s0201a0:2339_1": "Sahassaṃ lokānanti sahassaṃ lokadhātūnaṃ.",
  "atk-s0201a0:2339_2": "Ettakañhi therassa dhuvasevanaṃ āvajjanapaṭibaddhaṃ,",
  "atk-s0201a0:2339_3": "ākaṅkhamāno pana thero anekānipi cakkavāḷasahassāni voloketiyeva.",
  "atk-s0201a0:2339_4": "Uparipāsādavaragatoti sattabhūmakassa vā navabhūmakassa vā pāsādavarassa upari gato.",
  "atk-s0201a0:2339_5": "Sahassaṃ nemimaṇḍalānaṃ volokeyyāti pāsādapariveṇe nābhiyā patiṭṭhitānaṃ nemivaṭṭiyā nemivaṭṭiṃ āhacca",
  "atk-s0201a0:2339_6": "ṭhitānaṃ nemimaṇḍalānaṃ sahassaṃ vātapānaṃ vivaritvā olokeyya,",
  "atk-s0201a0:2339_7": "tassa nābhiyopi pākaṭā honti,",
  "atk-s0201a0:2339_8": "arāpi arantarānipi nemiyopi.",
  "atk-s0201a0:2339_9": "Evameva kho, āvusoti, āvuso,",
  "atk-s0201a0:2339_10": "evaṃ ayampi dibbacakkhuko bhikkhu dibbena cakkhunā atikkantamānusakena sahassaṃ lokānaṃ voloketi.",
  "atk-s0201a0:2339_11": "Tassa pāsāde ṭhitapurisassa cakkanābhiyo viya cakkavāḷasahasse sinerusahassaṃ pākaṭaṃ hoti.",
  "atk-s0201a0:2339_12": "Arā viya dīpā pākaṭā honti.",
  "atk-s0201a0:2339_13": "Arantarāni viya dīpaṭṭhitamanussā pākaṭā honti.",
  "atk-s0201a0:2339_14": "Nemiyo viya cakkavāḷapabbatā pākaṭā honti.",
  "atk-s0201a0:2340_0": "336. Āraññikoti samādiṇṇaaraññadhutaṅgo. Sesapadesupi eseva nayo.",
  "atk-s0201a0:2341_0": "337.",
  "atk-s0201a0:2341_1": "No ca saṃsādentīti na osādenti.",
  "atk-s0201a0:2341_2": "Sahetukañhi sakāraṇaṃ katvā pañhaṃ pucchituṃ vissajjitumpi asakkonto saṃsādeti nāma.",
  "atk-s0201a0:2341_3": "Evaṃ na karontīti attho.",
  "atk-s0201a0:2341_4": "Pavattinī hotīti nadīsotodakaṃ viya pavattati.",
  "atk-s0201a0:2342_0": "338. Yāya vihārasamāpattiyāti yāya lokiyāya vihārasamāpattiyā, yāya lokuttarāya vihārasamāpattiyā.",
  "atk-s0201a0:2343_0": "339.",
  "atk-s0201a0:2343_1": "Sādhu sādhu sāriputtāti ayaṃ sādhukāro ānandattherassa dinno.",
  "atk-s0201a0:2343_2": "Sāriputtattherena pana saddhiṃ bhagavā ālapati.",
  "atk-s0201a0:2343_3": "Esa nayo sabbattha.",
  "atk-s0201a0:2343_4": "Yathā taṃ ānandovāti yathā ānandova sammā byākaraṇamāno byākareyya,",
  "atk-s0201a0:2343_5": "evaṃ byākataṃ ānandena attano anucchavikameva,",
  "atk-s0201a0:2343_6": "ajjhāsayānurūpameva byākatanti attho.",
  "atk-s0201a0:2343_7": "Ānandatthero hi attanāpi bahussuto,",
  "atk-s0201a0:2343_8": "ajjhāsayopissa evaṃ hoti –",
  "atk-s0201a0:2343_9": "“aho vata sāsane sabrahmacārī bahussutā bhaveyyu”nti. Kasmā?",
  "atk-s0201a0:2343_10": "Bahussutassa hi kappiyākappiyaṃ sāvajjānavajjaṃ,",
  "atk-s0201a0:2343_11": "garukalahukaṃ satekicchātekicchaṃ pākaṭaṃ hoti.",
  "atk-s0201a0:2343_12": "Bahussuto uggahitabuddhavacanaṃ āvajjitvā imasmiṃ ṭhāne sīlaṃ kathitaṃ,",
  "atk-s0201a0:2343_13": "imasmiṃ samādhi,",
  "atk-s0201a0:2343_14": "imasmiṃ vipassanā,",
  "atk-s0201a0:2343_15": "imasmiṃ maggaphalanibbānānīti sīlassa āgataṭṭhāne sīlaṃ pūretvā,",
  "atk-s0201a0:2343_16": "samādhissa āgataṭṭhāne samādhiṃ pūretvā vipassanāya āgataṭṭhāne vipassanāgabbhaṃ gaṇhāpetvā maggaṃ bhāvetvā phalaṃ sacchikaroti.",
  "atk-s0201a0:2343_17": "Tasmā therassa evaṃ ajjhāsayo hoti –",
  "atk-s0201a0:2343_18": "“aho vata sabrahmacārī ekaṃ vā dve vā tayo vā cattāro vā pañca vā nikāye uggahetvā āvajjantā sīlādīnaṃ",
  "atk-s0201a0:2343_19": "āgataṭṭhānesu sīlādīni paripūretvā anukkamena maggaphalanibbānāni sacchikareyyu”nti.",
  "atk-s0201a0:2343_20": "Sesavāresupi eseva nayo.",
  "atk-s0201a0:2344_0": "340.",
  "atk-s0201a0:2344_1": "Āyasmā hi revato jhānajjhāsayo jhānābhirato,",
  "atk-s0201a0:2344_2": "tasmāssa evaṃ hoti –",
  "atk-s0201a0:2344_3": "“aho vata sabrahmacārī ekikā nisīditvā kasiṇaparikammaṃ katvā aṭṭha samāpattiyo nibbattetvā jhānapadaṭṭhānaṃ",
  "atk-s0201a0:2344_4": "vipassanaṃ vaḍḍhetvā lokuttaradhammaṃ sacchikareyyu”nti.",
  "atk-s0201a0:2344_5": "Tasmā evaṃ byākāsi.",
  "atk-s0201a0:2345_0": "341.",
  "atk-s0201a0:2345_1": "Āyasmā anuruddho dibbacakkhuko,",
  "atk-s0201a0:2345_2": "tassa evaṃ hoti –",
  "atk-s0201a0:2345_3": "“aho vata sabrahmacārī ālokaṃ vaḍḍhetvā dibbena cakkhunā anekesu cakkavāḷasahassesu cavamāne ca upapajjamāne",
  "atk-s0201a0:2345_4": "ca satte disvā vaṭṭabhayena cittaṃ saṃvejetvā vipassanaṃ vaḍḍhetvā lokuttaradhammaṃ sacchikareyyu”nti.",
  "atk-s0201a0:2345_5": "Tasmā evaṃ byākāsi.",
  "atk-s0201a0:2346_0": "342.",
  "atk-s0201a0:2346_1": "Āyasmā mahākassapo dhutavādo,",
  "atk-s0201a0:2346_2": "tassa evaṃ hoti –",
  "atk-s0201a0:2346_3": "“aho vata sabrahmacārī dhutavādā hutvā dhutaṅgānubhāvena paccayataṇhaṃ milāpetvā aparepi nānappakāre",
  "atk-s0201a0:2346_4": "kilese dhunitvā vipassanaṃ vaḍḍhetvā lokuttaradhammaṃ sacchikareyyu”nti.",
  "atk-s0201a0:2346_5": "Tasmā evaṃ byākāsi.",
  "atk-s0201a0:2347_0": "343.",
  "atk-s0201a0:2347_1": "Āyasmā mahāmoggallāno samādhipāramiyā matthakaṃ patto,",
  "atk-s0201a0:2347_2": "sukhumaṃ pana cittantaraṃ khandhantaraṃ dhātvantaraṃ āyatanantaraṃ jhānokkantikaṃ ārammaṇokkantikaṃ aṅgavavatthānaṃ",
  "atk-s0201a0:2347_3": "ārammaṇavavatthānaṃ aṅgasaṅkanti ārammaṇasaṅkanti ekatovaḍḍhanaṃ ubhatovaḍḍhananti ābhidhammikadhammakathikasseva pākaṭaṃ.",
  "atk-s0201a0:2347_4": "Anābhidhammiko hi dhammaṃ kathento –",
  "atk-s0201a0:2347_5": "“ayaṃ sakavādo ayaṃ paravādo”ti na jānāti.",
  "atk-s0201a0:2347_6": "Sakavādaṃ dīpessāmīti paravādaṃ dīpeti,",
  "atk-s0201a0:2347_7": "paravādaṃ dīpessāmīti sakavādaṃ dīpeti,",
  "atk-s0201a0:2347_8": "dhammantaraṃ visaṃvādeti.",
  "atk-s0201a0:2347_9": "Ābhidhammiko sakavādaṃ sakavādaniyāmeneva,",
  "atk-s0201a0:2347_10": "paravādaṃ paravādaniyāmeneva dīpeti,",
  "atk-s0201a0:2347_11": "dhammantaraṃ na visaṃvādeti.",
  "atk-s0201a0:2347_12": "Tasmā therassa evaṃ hoti –",
  "atk-s0201a0:2347_13": "“aho vata sabrahmacārī ābhidhammikā hutvā sukhumesu ṭhānesu ñāṇaṃ otāretvā vipassanaṃ vaḍḍhetvā lokuttaradhammaṃ sacchikareyyu”nti.",
  "atk-s0201a0:2347_14": "Tasmā evaṃ byākāsi.",
  "atk-s0201a0:2348_0": "344.",
  "atk-s0201a0:2348_1": "Āyasmā sāriputto paññāpāramiyā matthakaṃ patto,",
  "atk-s0201a0:2348_2": "paññavāyeva ca cittaṃ attano vase vattetuṃ sakkoti,",
  "atk-s0201a0:2348_3": "na duppañño.",
  "atk-s0201a0:2348_4": "Duppañño hi uppannassa cittassa vase vattetvā ito cito ca vipphanditvāpi katipāheneva gihibhāvaṃ patvā anayabyasanaṃ pāpuṇāti.",
  "atk-s0201a0:2348_5": "Tasmā therassa evaṃ hoti –",
  "atk-s0201a0:2348_6": "“aho vata sabrahmacārī acittavasikā hutvā cittaṃ attano vase vattetvā sabbānassa visevitavipphanditāni",
  "atk-s0201a0:2348_7": "bhañjitvā īsakampi bahi nikkhamituṃ adentā vipassanaṃ vaḍḍhetvā lokuttaradhammaṃ sacchikareyyu”nti.",
  "atk-s0201a0:2348_8": "Tasmā evaṃ byākāsi.",
  "atk-s0201a0:2349_0": "345.",
  "atk-s0201a0:2349_1": "Sabbesaṃ vo,",
  "atk-s0201a0:2349_2": "sāriputta,",
  "atk-s0201a0:2349_3": "subhāsitaṃ pariyāyenāti sāriputta,",
  "atk-s0201a0:2349_4": "yasmā saṅghārāmassa nāma bahussutabhikkhūhipi sobhanakāraṇaṃ atthi,",
  "atk-s0201a0:2349_5": "jhānābhiratehipi,",
  "atk-s0201a0:2349_6": "dibbacakkhukehipi,",
  "atk-s0201a0:2349_7": "dhutavādehipi,",
  "atk-s0201a0:2349_8": "ābhidhammikehipi,",
  "atk-s0201a0:2349_9": "acittavasikehipi sobhanakāraṇaṃ atthi.",
  "atk-s0201a0:2349_10": "Tasmā sabbesaṃ vo subhāsitaṃ pariyāyena,",
  "atk-s0201a0:2349_11": "tena tena kāraṇena subhāsitameva,",
  "atk-s0201a0:2349_12": "no dubbhāsitaṃ.",
  "atk-s0201a0:2349_13": "Apica mamapi suṇāthāti apica mamapi vacanaṃ suṇātha.",
  "atk-s0201a0:2349_14": "Na tāvāhaṃ imaṃ pallaṅkaṃ bhindissāmīti na tāva ahaṃ imaṃ caturaṅgavīriyaṃ adhiṭṭhāya ābhujitaṃ pallaṅkaṃ bhindissāmi,",
  "atk-s0201a0:2349_15": "na mocessāmīti attho.",
  "atk-s0201a0:2349_16": "Idaṃ kira bhagavā paripākagate ñāṇe rajjasiriṃ pahāya katābhinikkhamano anupubbena bodhimaṇḍaṃ āruyha",
  "atk-s0201a0:2349_17": "caturaṅgavīriyaṃ adhiṭṭhāya aparājitapallaṅkaṃ ābhujitvā daḷhasamādāno hutvā nisinno tiṇṇaṃ mārānaṃ matthakaṃ",
  "atk-s0201a0:2349_18": "bhinditvā paccūsasamaye dasasahassilokadhātuṃ unnādento sabbaññutaññāṇaṃ paṭivijjhi,",
  "atk-s0201a0:2349_19": "taṃ attano mahābodhipallaṅkaṃ sandhāya evamāha.",
  "atk-s0201a0:2349_20": "Apica pacchimaṃ janataṃ anukampamānopi paṭipattisāraṃ puthujjanakalyāṇakaṃ dassento evamāha.",
  "atk-s0201a0:2349_21": "Passati hi bhagavā –",
  "atk-s0201a0:2349_22": "“anāgate evaṃ ajjhāsayā kulaputtā iti paṭisañcikkhissanti,",
  "atk-s0201a0:2349_23": "‘bhagavā mahāgosiṅgasuttaṃ kathento idha,",
  "atk-s0201a0:2349_24": "sāriputta,",
  "atk-s0201a0:2349_25": "bhikkhu pacchābhattaṃ…pe…",
  "atk-s0201a0:2349_26": "evarūpena kho,",
  "atk-s0201a0:2349_27": "sāriputta,",
  "atk-s0201a0:2349_28": "bhikkhunā gosiṅgasālavanaṃ sobheyyāti āha,",
  "atk-s0201a0:2349_29": "mayaṃ bhagavato ajjhāsayaṃ gaṇhissāmā’ti pacchābhattaṃ piṇḍapātapaṭikkantā caturaṅgavīriyaṃ adhiṭṭhāya",
  "atk-s0201a0:2349_30": "daḷhasamādānā hutvā ‘arahattaṃ appatvā imaṃ pallaṅkaṃ na bhindissāmā’ti samaṇadhammaṃ kātabbaṃ maññissanti,",
  "atk-s0201a0:2349_31": "te evaṃ paṭipannā katipāheneva jātijarāmaraṇassa antaṃ karissantī”ti,",
  "atk-s0201a0:2349_32": "imaṃ pacchimaṃ janataṃ anukampamāno paṭipattisāraṃ puthujjanakalyāṇakaṃ dassento evamāha.",
  "atk-s0201a0:2349_33": "Evarūpena kho,",
  "atk-s0201a0:2349_34": "sāriputta,",
  "atk-s0201a0:2349_35": "bhikkhunā gosiṅgasālavanaṃ sobheyyāti,",
  "atk-s0201a0:2349_36": "sāriputta,",
  "atk-s0201a0:2349_37": "evarūpena bhikkhunā nippariyāyeneva gosiṅgasālavanaṃ sobheyyāti yathānusandhināva desanaṃ niṭṭhapesīti.",
  "atk-s0201a0:2350_0": "Papañcasūdaniyā majjhimanikāyaṭṭhakathāya",
  "atk-s0201a0:2351_0": "Mahāgosiṅgasuttavaṇṇanā niṭṭhitā.",
  "atk-s0201a0:2352_0": "3. Mahāgopālakasuttavaṇṇanā",
  "atk-s0201a0:2353_0": "346.",
  "atk-s0201a0:2353_1": "Evaṃ me sutanti mahāgopālakasuttaṃ.",
  "atk-s0201a0:2353_2": "Tattha tisso kathā ekanāḷikā,",
  "atk-s0201a0:2353_3": "caturassā,",
  "atk-s0201a0:2353_4": "nisinnavattikāti.",
  "atk-s0201a0:2353_5": "Tattha pāḷiṃ vatvā ekekapadassa atthakathanaṃ ekanāḷikā nāma.",
  "atk-s0201a0:2353_6": "Apaṇḍitaṃ gopālakaṃ dassetvā,",
  "atk-s0201a0:2353_7": "apaṇḍitaṃ bhikkhuṃ dassetvā,",
  "atk-s0201a0:2353_8": "paṇḍitaṃ gopālakaṃ dassetvā,",
  "atk-s0201a0:2353_9": "paṇḍitaṃ bhikkhuṃ dassetvāti catukkaṃ bandhitvā kathanaṃ caturassā nāma.",
  "atk-s0201a0:2353_10": "Apaṇḍitaṃ gopālakaṃ dassetvā pariyosānagamanaṃ,",
  "atk-s0201a0:2353_11": "apaṇḍitaṃ bhikkhuṃ dassetvā pariyosānagamanaṃ,",
  "atk-s0201a0:2353_12": "paṇḍitaṃ gopālakaṃ dassetvā pariyosānagamanaṃ,",
  "atk-s0201a0:2353_13": "paṇḍitaṃ bhikkhuṃ dassetvā pariyosānagamananti ayaṃ nisinnavattikā nāma.",
  "atk-s0201a0:2353_14": "Ayaṃ idha sabbācariyānaṃ āciṇṇā.",
  "atk-s0201a0:2354_0": "Ekādasahi,",
  "atk-s0201a0:2354_1": "bhikkhave,",
  "atk-s0201a0:2354_2": "aṅgehīti ekādasahi aguṇakoṭṭhāsehi.",
  "atk-s0201a0:2354_3": "Gogaṇanti gomaṇḍalaṃ.",
  "atk-s0201a0:2354_4": "Pariharitunti pariggahetvā vicarituṃ.",
  "atk-s0201a0:2354_5": "Phātiṃ kātunti vaḍḍhiṃ āpādetuṃ.",
  "atk-s0201a0:2354_6": "Idhāti imasmiṃ loke.",
  "atk-s0201a0:2354_7": "Na rūpaññū hotīti gaṇanato vā vaṇṇato vā rūpaṃ na jānāti.",
  "atk-s0201a0:2354_8": "Gaṇanato na jānāti nāma attano gunnaṃ sataṃ vā sahassaṃ vāti saṅkhyaṃ na jānāti.",
  "atk-s0201a0:2354_9": "So gāvīsu haṭāsu vā palātāsu vā gogaṇaṃ gaṇetvā,",
  "atk-s0201a0:2354_10": "ajja ettikā na dissantīti dve tīṇi gāmantarāni vā aṭaviṃ vā vicaranto na pariyesati,",
  "atk-s0201a0:2354_11": "aññesaṃ gāvīsu attano gogaṇaṃ paviṭṭhāsupi gogaṇaṃ gaṇetvā,",
  "atk-s0201a0:2354_12": "“imā ettikā gāvo na amhāka”nti yaṭṭhiyā pothetvā na nīharati,",
  "atk-s0201a0:2354_13": "tassa naṭṭhā gāviyo naṭṭhāva honti.",
  "atk-s0201a0:2354_14": "Paragāviyo gahetvā vicarantaṃ gosāmikā disvā,",
  "atk-s0201a0:2354_15": "“ayaṃ ettakaṃ kālaṃ amhākaṃ dhenuṃ gaṇhātī”ti tajjetvā attano gāviyo gahetvā gacchanti.",
  "atk-s0201a0:2354_16": "Tassa gogaṇopi parihāyati,",
  "atk-s0201a0:2354_17": "pañcagorasaparibhogatopi paribāhiro hoti.",
  "atk-s0201a0:2354_18": "Vaṇṇato na jānāti nāma –",
  "atk-s0201a0:2354_19": "“ettikā gāvo setā,",
  "atk-s0201a0:2354_20": "ettikā rattā,",
  "atk-s0201a0:2354_21": "ettikā kāḷā,",
  "atk-s0201a0:2354_22": "ettikā kabarā ettikā nīlā”ti na jānāti,",
  "atk-s0201a0:2354_23": "so gāvīsu haṭāsu vā…pe…",
  "atk-s0201a0:2354_24": "pañcagorasaparibhogatopi paribāhiro hoti.",
  "atk-s0201a0:2355_0": "Na lakkhaṇakusalo hotīti gāvīnaṃ sarīre kataṃ dhanusattisūlādibhedaṃ lakkhaṇaṃ na jānāti,",
  "atk-s0201a0:2355_1": "so gāvīsu haṭāsu vā palātāsu vā ajja asukalakkhaṇā ca asukalakkhaṇā ca gāvo na dissanti…pe…",
  "atk-s0201a0:2355_2": "pañcagorasaparibhogatopi paribāhiro hoti.",
  "atk-s0201a0:2356_0": "Na āsāṭikaṃ hāretāti gunnaṃ khāṇukaṇṭakādīhi pahaṭaṭṭhānesu vaṇo hoti.",
  "atk-s0201a0:2356_1": "Tattha nīlamakkhikā aṇḍakāni pātenti,",
  "atk-s0201a0:2356_2": "tesaṃ āsāṭikāti nāma.",
  "atk-s0201a0:2356_3": "Tāni daṇḍena apanetvā bhesajjaṃ dātabbaṃ hoti.",
  "atk-s0201a0:2356_4": "Bālo gopālako tathā na karoti,",
  "atk-s0201a0:2356_5": "tena vuttaṃ –",
  "atk-s0201a0:2356_6": "“na āsāṭikaṃ hāretā hotī”ti.",
  "atk-s0201a0:2356_7": "Tassa gunnaṃ vaṇā vaḍḍhanti,",
  "atk-s0201a0:2356_8": "gambhīrā honti,",
  "atk-s0201a0:2356_9": "pāṇakā kucchiṃ pavisanti,",
  "atk-s0201a0:2356_10": "gāvo gelaññābhibhūtā neva yāvadatthaṃ tiṇāni khādituṃ,",
  "atk-s0201a0:2356_11": "na pānīyaṃ pātuṃ sakkonti.",
  "atk-s0201a0:2356_12": "Tattha gunnaṃ khīraṃ chijjati,",
  "atk-s0201a0:2356_13": "goṇānaṃ javo hāyati,",
  "atk-s0201a0:2356_14": "ubhayesaṃ jīvitantarāyo hoti.",
  "atk-s0201a0:2356_15": "Evamassa gogaṇopi parihāyati,",
  "atk-s0201a0:2356_16": "pañcagorasatopi paribāhiro hoti.",
  "atk-s0201a0:2357_0": "Na vaṇaṃ paṭicchādetā hotīti gunnaṃ vuttanayeneva sañjāto vaṇo bhesajjaṃ datvā vākena vā cīrakena vā bandhitvā paṭicchādetabbo hoti.",
  "atk-s0201a0:2357_1": "Bālo gopālako tathā na karoti,",
  "atk-s0201a0:2357_2": "athassa gunnaṃ vaṇehi yūsā paggharanti,",
  "atk-s0201a0:2357_3": "tā aññamaññaṃ nighaṃsenti,",
  "atk-s0201a0:2357_4": "tena aññesampi vaṇā jāyanti.",
  "atk-s0201a0:2357_5": "Evaṃ gāvo gelaññābhibhūtā neva yāvadatthaṃ tiṇāni khādituṃ…pe…",
  "atk-s0201a0:2357_6": "paribāhiro hoti.",
  "atk-s0201a0:2358_0": "Na dhūmaṃ kattā hotīti antovasse ḍaṃsamakasādīnaṃ ussannakāle gogaṇe vajaṃ paviṭṭhe tattha tattha dhūmo kātabbo hoti,",
  "atk-s0201a0:2358_1": "apaṇḍito gopālako taṃ na karoti.",
  "atk-s0201a0:2358_2": "Gogaṇo sabbarattiṃ ḍaṃsādīhi upadduto niddaṃ alabhitvā punadivase araññe tattha tattha rukkhamūlādīsu nipajjitvā niddāyati,",
  "atk-s0201a0:2358_3": "neva yāvadatthaṃ tiṇāni khādituṃ…pe…",
  "atk-s0201a0:2358_4": "pañcagorasaparibhogatopi paribāhiro hoti.",
  "atk-s0201a0:2359_0": "Na titthaṃ jānātīti titthaṃ samanti vā visamanti vā sagāhanti vā niggāhanti vā na jānāti,",
  "atk-s0201a0:2359_1": "so atitthena gāviyo otāreti.",
  "atk-s0201a0:2359_2": "Tāsaṃ visamatitthe pāsāṇādīni akkamantīnaṃ pādā bhijjanti,",
  "atk-s0201a0:2359_3": "sagāhaṃ gambhīraṃ titthaṃ otiṇṇā kumbhīlādayo gāhā gaṇhanti.",
  "atk-s0201a0:2359_4": "Ajja ettikā gāvo naṭṭhā,",
  "atk-s0201a0:2359_5": "ajja ettikāti vattabbataṃ āpajjati.",
  "atk-s0201a0:2359_6": "Evamassa gogaṇopi parihāyati,",
  "atk-s0201a0:2359_7": "pañcagorasatopi paribāhiro hoti.",
  "atk-s0201a0:2360_0": "Na pītaṃ jānātīti pītampi apītampi na jānāti.",
  "atk-s0201a0:2360_1": "Gopālakena hi “imāya gāviyā pītaṃ,",
  "atk-s0201a0:2360_2": "imāya na pītaṃ,",
  "atk-s0201a0:2360_3": "imāya pānīyatitthe okāso laddho,",
  "atk-s0201a0:2360_4": "imāya na laddho”ti evaṃ pītāpītaṃ jānitabbaṃ hoti.",
  "atk-s0201a0:2360_5": "Ayaṃ pana divasabhāgaṃ araññe gogaṇaṃ rakkhitvā pānīyaṃ pāyessāmīti nadiṃ vā taḷākaṃ vā gahetvā gacchati.",
  "atk-s0201a0:2360_6": "Tattha mahāusabhā ca anuusabhā ca balavagāviyo ca dubbalāni ceva mahallakāni ca gorūpāni siṅgehi vā phāsukāhi",
  "atk-s0201a0:2360_7": "vā paharitvā attano okāsaṃ katvā ūruppamāṇaṃ udakaṃ pavisitvā yathākāmaṃ pivanti.",
  "atk-s0201a0:2360_8": "Avasesā okāsaṃ alabhamānā tīre ṭhatvā kalalamissakaṃ udakaṃ pivanti,",
  "atk-s0201a0:2360_9": "apītā eva vā honti.",
  "atk-s0201a0:2360_10": "Atha ne gopālako piṭṭhiyaṃ paharitvā puna araññaṃ paveseti,",
  "atk-s0201a0:2360_11": "tattha apītagāviyo pipāsāya sukkhamānā yāvadatthaṃ tiṇāni khādituṃ na sakkonti,",
  "atk-s0201a0:2360_12": "tattha gunnaṃ khīraṃ chijjati,",
  "atk-s0201a0:2360_13": "goṇānaṃ javo hāyati…pe…",
  "atk-s0201a0:2360_14": "paribāhiro hoti.",
  "atk-s0201a0:2361_0": "Na vīthiṃ jānātīti “ayaṃ maggo samo khemo,",
  "atk-s0201a0:2361_1": "ayaṃ visamo sāsaṅko sappaṭibhayo”ti na jānāti.",
  "atk-s0201a0:2361_2": "So samaṃ khemaṃ maggaṃ vajjetvā gogaṇaṃ itaraṃ maggaṃ paṭipādeti,",
  "atk-s0201a0:2361_3": "tattha gāvo sīhabyagghādīnaṃ gandhena coraparissayena vā abhibhūtā bhantamigasappaṭibhāgā gīvaṃ ukkhipitvā tiṭṭhanti,",
  "atk-s0201a0:2361_4": "neva yāvadatthaṃ tiṇāni khādanti,",
  "atk-s0201a0:2361_5": "na pānīyaṃ pivanti,",
  "atk-s0201a0:2361_6": "tattha gunnaṃ khīraṃ chijjati…pe…",
  "atk-s0201a0:2361_7": "paribāhiro hoti.",
  "atk-s0201a0:2362_0": "Na gocarakusalo hotīti gopālakena hi gocarakusalena bhavitabbaṃ,",
  "atk-s0201a0:2362_1": "pañcāhikavāro vā sattāhikavāro vā jānitabbo,",
  "atk-s0201a0:2362_2": "ekadisāya gogaṇaṃ cāretvā punadivase tattha na cāretabbo.",
  "atk-s0201a0:2362_3": "Mahatā hi gogaṇena ciṇṇaṭṭhānaṃ bheritalaṃ viya suddhaṃ hoti nittiṇaṃ,",
  "atk-s0201a0:2362_4": "udakampi āluḷīyati.",
  "atk-s0201a0:2362_5": "Tasmā pañcame vā sattame vā divase puna tattha cāretuṃ vaṭṭati,",
  "atk-s0201a0:2362_6": "ettakena hi tiṇampi paṭiviruhati,",
  "atk-s0201a0:2362_7": "udakampi pasīdati.",
  "atk-s0201a0:2362_8": "Ayaṃ pana imaṃ pañcāhikavāraṃ vā sattāhikavāraṃ vā na jānāti,",
  "atk-s0201a0:2362_9": "divase divase rakkhitaṭṭhāneyeva rakkhati.",
  "atk-s0201a0:2362_10": "Athassa gogaṇo haritatiṇaṃ na labhati,",
  "atk-s0201a0:2362_11": "sukkhatiṇaṃ khādanto kalalamissakaṃ udakaṃ pivati,",
  "atk-s0201a0:2362_12": "tattha gunnaṃ khīraṃ chijjati…pe…",
  "atk-s0201a0:2362_13": "paribāhiro hoti.",
  "atk-s0201a0:2363_0": "Anavasesadohī ca hotīti paṇḍitagopālakena yāva vacchakassa maṃsalohitaṃ saṇṭhāti,",
  "atk-s0201a0:2363_1": "tāva ekaṃ dve thane ṭhapetvā sāvasesadohinā bhavitabbaṃ.",
  "atk-s0201a0:2363_2": "Ayaṃ vacchakassa kiñci anavasesetvā duhati,",
  "atk-s0201a0:2363_3": "khīrapako vaccho khīrapipāsāya sukkhati,",
  "atk-s0201a0:2363_4": "saṇṭhātuṃ asakkonto kampamāno mātu purato patitvā kālaṅkaroti.",
  "atk-s0201a0:2363_5": "Mātā puttakaṃ disvā,",
  "atk-s0201a0:2363_6": "“mayhaṃ puttako attano mātukhīraṃ pātumpi na labhatī”ti puttasokena na yāvadatthaṃ tiṇāni khādituṃ,",
  "atk-s0201a0:2363_7": "na pānīyaṃ pātuṃ sakkoti,",
  "atk-s0201a0:2363_8": "thanesu khīraṃ chijjati.",
  "atk-s0201a0:2363_9": "Evamassa gogaṇopi parihāyati,",
  "atk-s0201a0:2363_10": "pañcagorasatopi paribāhiro hoti.",
  "atk-s0201a0:2364_0": "Gunnaṃ pituṭṭhānaṃ karontīti gopitaro.",
  "atk-s0201a0:2364_1": "Gāvo pariṇayanti yathāruciṃ gahetvā gacchantīti gopariṇāyakā.",
  "atk-s0201a0:2364_2": "Na atirekapūjāyāti paṇḍito hi gopālako evarūpe usabhe atirekapūjāya pūjeti,",
  "atk-s0201a0:2364_3": "paṇītaṃ gobhattaṃ deti,",
  "atk-s0201a0:2364_4": "gandhapañcaṅgulikehi maṇḍeti,",
  "atk-s0201a0:2364_5": "mālaṃ pilandheti,",
  "atk-s0201a0:2364_6": "siṅge suvaṇṇarajatakosake ca dhāreti,",
  "atk-s0201a0:2364_7": "rattiṃ dīpaṃ jāletvā celavitānassa heṭṭhā sayāpeti.",
  "atk-s0201a0:2364_8": "Ayaṃ pana tato ekasakkārampi na karoti,",
  "atk-s0201a0:2364_9": "usabhā atirekapūjaṃ alabhamānā gogaṇaṃ na rakkhanti,",
  "atk-s0201a0:2364_10": "parissayaṃ na vārenti.",
  "atk-s0201a0:2364_11": "Evamassa gogaṇo parihāyati,",
  "atk-s0201a0:2364_12": "pañcagorasato paribāhiro hoti.",
  "atk-s0201a0:2365_0": "347.",
  "atk-s0201a0:2365_1": "Idhāti imasmiṃ sāsane.",
  "atk-s0201a0:2365_2": "Na rūpaññū hotīti,",
  "atk-s0201a0:2365_3": "“cattāri mahābhūtāni catunnañca mahābhūtānaṃ upādāyarūpa”nti evaṃ vuttarūpaṃ dvīhākārehi na jānāti gaṇanato vā samuṭṭhānato vā.",
  "atk-s0201a0:2365_4": "Gaṇanato na jānāti nāma,",
  "atk-s0201a0:2365_5": "“cakkhāyatanaṃ, sota- ghāna- jivhā-",
  "atk-s0201a0:2365_6": "kāyāyatanaṃ, rūpa- sadda- gandha- rasa-",
  "atk-s0201a0:2365_7": "phoṭṭhabbāyatanaṃ,",
  "atk-s0201a0:2365_8": "itthindriyaṃ,",
  "atk-s0201a0:2365_9": "purisindriyaṃ,",
  "atk-s0201a0:2365_10": "jīvitindriyaṃ,",
  "atk-s0201a0:2365_11": "kāyaviññatti,",
  "atk-s0201a0:2365_12": "vacīviññatti,",
  "atk-s0201a0:2365_13": "ākāsadhātu, āpodhātu,",
  "atk-s0201a0:2365_14": "rūpassa lahutā, mudutā,",
  "atk-s0201a0:2365_15": "kammaññatā, upacayo, santati, jaratā,",
  "atk-s0201a0:2365_16": "rūpassa aniccatā,",
  "atk-s0201a0:2365_17": "kabaḷīkāro āhāro”ti evaṃ pāḷiyaṃ āgatā pañcavīsati rūpakoṭṭhāsāti na jānāti.",
  "atk-s0201a0:2365_18": "Seyyathāpi so gopālako gaṇanato gunnaṃ rūpaṃ na jānāti,",
  "atk-s0201a0:2365_19": "tathūpamo ayaṃ bhikkhu.",
  "atk-s0201a0:2365_20": "So gaṇanato rūpaṃ ajānanto rūpaṃ pariggahetvā arūpaṃ vavatthapetvā rūpārūpaṃ pariggahetvā paccayaṃ sallakkhetvā",
  "atk-s0201a0:2365_21": "lakkhaṇaṃ āropetvā kammaṭṭhānaṃ matthakaṃ pāpetuṃ na sakkoti.",
  "atk-s0201a0:2365_22": "So yathā tassa gopālakassa gogaṇo na vaḍḍhati,",
  "atk-s0201a0:2365_23": "evaṃ imasmiṃ sāsane sīlasamādhivipassanāmaggaphalanibbānehi na vaḍḍhati,",
  "atk-s0201a0:2365_24": "yathā ca so gopālako pañcahi gorasehi paribāhiro hoti,",
  "atk-s0201a0:2365_25": "evaṃ asekkhena sīlakkhandhena,",
  "atk-s0201a0:2365_26": "asekkhena samādhi, paññā, vimutti,",
  "atk-s0201a0:2365_27": "vimuttiñāṇadassanakkhandhenāti pañcahi dhammakkhandhehi paribāhiro hoti.",
  "atk-s0201a0:2366_0": "Samuṭṭhānato na jānāti nāma,",
  "atk-s0201a0:2366_1": "“ettakaṃ rūpaṃ ekasamuṭṭhānaṃ,",
  "atk-s0201a0:2366_2": "ettakaṃ dvisamuṭṭhānaṃ,",
  "atk-s0201a0:2366_3": "ettakaṃ tisamuṭṭhānaṃ,",
  "atk-s0201a0:2366_4": "ettakaṃ catusamuṭṭhānaṃ,",
  "atk-s0201a0:2366_5": "ettakaṃ na kutocisamuṭṭhātī”ti na jānāti.",
  "atk-s0201a0:2366_6": "Seyyathāpi so gopālako vaṇṇato gunnaṃ rūpaṃ na jānāti,",
  "atk-s0201a0:2366_7": "tathūpamo ayaṃ bhikkhu.",
  "atk-s0201a0:2366_8": "So samuṭṭhānato rūpaṃ ajānanto rūpaṃ pariggahetvā arūpaṃ vavatthapetvā…pe…",
  "atk-s0201a0:2366_9": "paribāhiro hoti.",
  "atk-s0201a0:2367_0": "Na lakkhaṇakusalo hotīti kammalakkhaṇo bālo,",
  "atk-s0201a0:2367_1": "kammalakkhaṇo paṇḍitoti evaṃ vuttaṃ kusalākusalaṃ kammaṃ paṇḍitabālalakkhaṇanti na jānāti.",
  "atk-s0201a0:2367_2": "So evaṃ ajānanto bāle vajjetvā paṇḍite na sevati,",
  "atk-s0201a0:2367_3": "bāle vajjetvā paṇḍite asevanto kappiyākappiyaṃ kusalākusalaṃ sāvajjānavajjaṃ garukalahukaṃ satekicchaatekicchaṃ kāraṇākāraṇaṃ na jānāti;",
  "atk-s0201a0:2367_4": "taṃ ajānanto kammaṭṭhānaṃ gahetvā vaḍḍhetuṃ na sakkoti.",
  "atk-s0201a0:2367_5": "So yathā tassa gopālakassa gogaṇo na vaḍḍhati,",
  "atk-s0201a0:2367_6": "evaṃ imasmiṃ sāsane yathāvuttehi sīlādīhi na vaḍḍhati,",
  "atk-s0201a0:2367_7": "gopālako viya ca pañcahi gorasehi pañcahi dhammakkhandhehi paribāhiro hoti.",
  "atk-s0201a0:2368_0": "Na āsāṭikaṃ hāretā hotīti uppannaṃ kāmavitakkanti evaṃ vutte kāmavitakkādike na vinodeti,",
  "atk-s0201a0:2368_1": "so imaṃ akusalavitakkaṃ āsāṭikaṃ ahāretvā vitakkavasiko hutvā vicaranto kammaṭṭhānaṃ gahetvā vaḍḍhetuṃ na sakkoti,",
  "atk-s0201a0:2368_2": "so yathā tassa gopālakassa…pe…",
  "atk-s0201a0:2368_3": "paribāhiro hoti.",
  "atk-s0201a0:2369_0": "Na vaṇaṃ paṭicchādetā hotīti cakkhunā rūpaṃ disvā nimittaggāhī hotītiādinā nayena sabbārammaṇesu nimittaṃ",
  "atk-s0201a0:2369_1": "gaṇhanto yathā so gopālako vaṇaṃ na paṭicchādeti,",
  "atk-s0201a0:2369_2": "evaṃ saṃvaraṃ na sampādeti.",
  "atk-s0201a0:2369_3": "So vivaṭadvāro vicaranto kammaṭṭhānaṃ gahetvā vaḍḍhetuṃ na sakkoti…pe…",
  "atk-s0201a0:2369_4": "paribāhiro hoti.",
  "atk-s0201a0:2370_0": "Na dhūmaṃ kattā hotīti so gopālako dhūmaṃ viya dhammadesanādhūmaṃ na karoti,",
  "atk-s0201a0:2370_1": "dhammakathaṃ vā sarabhaññaṃ vā upanisinnakathaṃ vā anumodanaṃ vā na karoti.",
  "atk-s0201a0:2370_2": "Tato naṃ manussā bahussuto guṇavāti na jānanti,",
  "atk-s0201a0:2370_3": "te guṇāguṇaṃ ajānantā catūhi paccayehi saṅgahaṃ na karonti.",
  "atk-s0201a0:2370_4": "So paccayehi kilamamāno buddhavacanaṃ sajjhāyaṃ kātuṃ vattapaṭipattiṃ pūretuṃ kammaṭṭhānaṃ gahetvā vaḍḍhetuṃ na sakkoti…pe…",
  "atk-s0201a0:2370_5": "paribāhiro hoti.",
  "atk-s0201a0:2371_0": "Na titthaṃ jānātīti titthabhūte bahussutabhikkhū na upasaṅkamati,",
  "atk-s0201a0:2371_1": "upasaṅkamanto, “idaṃ, bhante,",
  "atk-s0201a0:2371_2": "byañjanaṃ kathaṃ ropetabbaṃ,",
  "atk-s0201a0:2371_3": "imassa bhāsitassa ko attho,",
  "atk-s0201a0:2371_4": "imasmiṃ ṭhāne pāḷi kiṃ vadeti,",
  "atk-s0201a0:2371_5": "imasmiṃ ṭhāne attho kiṃ dīpetī”ti evaṃ na paripucchati na paripañhati,",
  "atk-s0201a0:2371_6": "na jānāpetīti attho.",
  "atk-s0201a0:2371_7": "Tassa te evaṃ aparipucchato avivaṭañceva na vivaranti,",
  "atk-s0201a0:2371_8": "bhājetvā na dassenti,",
  "atk-s0201a0:2371_9": "anuttānīkatañca na uttānīkaronti,",
  "atk-s0201a0:2371_10": "apākaṭaṃ na pākaṭaṃ karonti.",
  "atk-s0201a0:2371_11": "Anekavihitesu ca kaṅkhāṭhāniyesu dhammesūti anekavidhāsu kaṅkhāsu ekaṃ kaṅkhampi na paṭivinodenti.",
  "atk-s0201a0:2371_12": "Kaṅkhā eva hi kaṅkhāṭhāniyā dhammā nāma.",
  "atk-s0201a0:2371_13": "Tattha ekaṃ kaṅkhampi na nīharantīti attho.",
  "atk-s0201a0:2371_14": "So evaṃ bahussutatitthaṃ anupasaṅkamitvā sakaṅkho kammaṭṭhānaṃ gahetvā vaḍḍhetuṃ na sakkoti.",
  "atk-s0201a0:2371_15": "Yathā ca so gopālako titthaṃ na jānāti,",
  "atk-s0201a0:2371_16": "evaṃ ayampi bhikkhu dhammatitthaṃ na jānāti,",
  "atk-s0201a0:2371_17": "ajānanto avisaye pañhaṃ pucchati,",
  "atk-s0201a0:2371_18": "abhidhammikaṃ upasaṅkamitvā kappiyākappiyaṃ pucchati,",
  "atk-s0201a0:2371_19": "vinayadharaṃ upasaṅkamitvā rūpārūpaparicchedaṃ pucchati.",
  "atk-s0201a0:2371_20": "Te avisaye puṭṭhā kathetuṃ na sakkonti,",
  "atk-s0201a0:2371_21": "so attanā sakaṅkho kammaṭṭhānaṃ gahetvā vaḍḍhetuṃ na sakkoti…pe…",
  "atk-s0201a0:2371_22": "paribāhiro hoti.",
  "atk-s0201a0:2372_0": "Na pītaṃ jānātīti yathā so gopālako pītāpītaṃ na jānāti,",
  "atk-s0201a0:2372_1": "evaṃ dhammūpasañhitaṃ pāmojjaṃ na jānāti na labhati,",
  "atk-s0201a0:2372_2": "savanamayaṃ puññakiriyavatthuṃ nissāya ānisaṃsaṃ na vindati,",
  "atk-s0201a0:2372_3": "dhammassavanaggaṃ gantvā sakkaccaṃ na suṇāti,",
  "atk-s0201a0:2372_4": "nisinno niddāyati,",
  "atk-s0201a0:2372_5": "kathaṃ katheti,",
  "atk-s0201a0:2372_6": "aññavihitako hoti,",
  "atk-s0201a0:2372_7": "so sakkaccaṃ dhammaṃ asuṇanto kammaṭṭhānaṃ gahetvā vaḍḍhetuṃ na sakkoti…pe…",
  "atk-s0201a0:2372_8": "paribāhiro hoti.",
  "atk-s0201a0:2373_0": "Na vīthiṃ jānātīti so gopālako maggāmaggaṃ viya, –",
  "atk-s0201a0:2373_1": "“ayaṃ lokiyo ayaṃ lokuttaro”ti ariyaṃ aṭṭhaṅgikaṃ maggaṃ yathābhūtaṃ na pajānāti.",
  "atk-s0201a0:2373_2": "Ajānanto lokiyamagge abhinivisitvā lokuttaraṃ nibbattetuṃ na sakkoti…pe…",
  "atk-s0201a0:2373_3": "paribāhiro hoti.",
  "atk-s0201a0:2374_0": "Na gocarakusalo hotīti so gopālako pañcāhikavāre sattāhikavāre viya cattāro satipaṭṭhāne,",
  "atk-s0201a0:2374_1": "“ime lokiyā ime lokuttarā”ti yathābhūtaṃ na pajānāti.",
  "atk-s0201a0:2374_2": "Ajānanto sukhumaṭṭhānesu attano ñāṇaṃ carāpetvā lokiyasatipaṭṭhāne abhinivisitvā lokuttaraṃ nibbattetuṃ na sakkoti…pe…",
  "atk-s0201a0:2374_3": "paribāhiro hoti.",
  "atk-s0201a0:2375_0": "Anavasesadohī ca hotīti paṭiggahaṇe mattaṃ ajānanto anavasesaṃ duhati.",
  "atk-s0201a0:2375_1": "Niddesavāre panassa abhihaṭṭhuṃ pavārentīti abhiharitvā pavārenti.",
  "atk-s0201a0:2375_2": "Ettha dve abhihārā vācābhihāro ca paccayābhihāro ca.",
  "atk-s0201a0:2375_3": "Vācābhihāro nāma manussā bhikkhussa santikaṃ gantvā,",
  "atk-s0201a0:2375_4": "“vadeyyātha, bhante,",
  "atk-s0201a0:2375_5": "yenattho”ti pavārenti.",
  "atk-s0201a0:2375_6": "Paccayābhihāro nāma vatthādīni vā telaphāṇitādīni vā gahetvā bhikkhussa santikaṃ gantvā,",
  "atk-s0201a0:2375_7": "“gaṇhatha, bhante,",
  "atk-s0201a0:2375_8": "yāvatakena attho”ti vadanti.",
  "atk-s0201a0:2375_9": "Tatra bhikkhu mattaṃ na jānātīti bhikkhu tesu paccayesu pamāṇaṃ na jānāti, –",
  "atk-s0201a0:2375_10": "“dāyakassa vaso veditabbo,",
  "atk-s0201a0:2375_11": "deyyadhammassa vaso veditabbo,",
  "atk-s0201a0:2375_12": "attano thāmo veditabbo”ti rathavinīte vuttanayena pamāṇayuttaṃ aggahetvā yaṃ āharanti,",
  "atk-s0201a0:2375_13": "taṃ sabbaṃ gaṇhātīti attho.",
  "atk-s0201a0:2375_14": "Manussā vippaṭisārino na puna abhiharitvā pavārenti.",
  "atk-s0201a0:2375_15": "So paccayehi kilamanto kammaṭṭhānaṃ gahetvā vaḍḍhetuṃ na sakkoti…pe…",
  "atk-s0201a0:2375_16": "paribāhiro hoti.",
  "atk-s0201a0:2376_0": "Te na atirekapūjāya pūjetā hotīti so gopālako mahāusabhe viya te there bhikkhū imāya āvi ceva raho ca mettāya kāyakammādikāya atirekapūjāya na pūjeti.",
  "atk-s0201a0:2376_1": "Tato therā, –",
  "atk-s0201a0:2376_2": "“ime amhesu garucittīkāraṃ na karontī”ti navake bhikkhū dvīhi saṅgahehi na saṅgaṇhanti,",
  "atk-s0201a0:2376_3": "na āmisasaṅgahena cīvarena vā pattena vā pattapariyāpannena vā vasanaṭṭhānena vā.",
  "atk-s0201a0:2376_4": "Kilamante milāyantepi nappaṭijagganti.",
  "atk-s0201a0:2376_5": "Pāḷiṃ vā aṭṭhakathaṃ vā dhammakathābandhaṃ vā guyhaganthaṃ vā na sikkhāpenti.",
  "atk-s0201a0:2376_6": "Navakā therānaṃ santikā sabbaso ime dve saṅgahe alabhamānā imasmiṃ sāsane patiṭṭhātuṃ na sakkonti.",
  "atk-s0201a0:2376_7": "Yathā tassa gopālakassa gogaṇo na vaḍḍhati,",
  "atk-s0201a0:2376_8": "evaṃ sīlādīni na vaḍḍhanti.",
  "atk-s0201a0:2376_9": "Yathā ca so gopālako pañcahi gorasehi paribāhiro hoti,",
  "atk-s0201a0:2376_10": "evaṃ pañcahi dhammakkhandhehi paribāhirā honti.",
  "atk-s0201a0:2376_11": "Sukkapakkho kaṇhapakkhe vuttavipallāsavasena yojetvā veditabboti.",
  "atk-s0201a0:2377_0": "Papañcasūdaniyā majjhimanikāyaṭṭhakathāya",
  "atk-s0201a0:2378_0": "Mahāgopālakasuttavaṇṇanā niṭṭhitā.",
  "atk-s0201a0:2379_0": "4. Cūḷagopālakasuttavaṇṇanā",
  "atk-s0201a0:2380_0": "350.",
  "atk-s0201a0:2380_1": "Evaṃ me sutanti cūḷagopālakasuttaṃ.",
  "atk-s0201a0:2380_2": "Tattha ukkacelāyanti evaṃnāmake nagare.",
  "atk-s0201a0:2380_3": "Tasmiṃ kira māpiyamāne rattiṃ gaṅgāsotato maccho thalaṃ patto.",
  "atk-s0201a0:2380_4": "Manussā celāni telapātiyaṃ temetvā ukkā katvā macchaṃ gaṇhiṃsu.",
  "atk-s0201a0:2380_5": "Nagare niṭṭhite tassa nāmaṃ karonte amhehi nagaraṭṭhānassa gahitadivase celukkāhi maccho gahitoti ukkacelā-",
  "atk-s0201a0:2380_6": "tvevassa nāmaṃ akaṃsu.",
  "atk-s0201a0:2380_7": "Bhikkhū āmantesīti yasmiṃ ṭhāne nisinnassa sabbā gaṅgā pākaṭā hutvā paññāyati,",
  "atk-s0201a0:2380_8": "tādise vālikussade gaṅgātitthe sāyanhasamaye mahābhikkhusaṅghaparivuto nisīditvā mahāgaṅgaṃ paripuṇṇaṃ sandamānaṃ olokento, –",
  "atk-s0201a0:2380_9": "“atthi nu kho imaṃ gaṅgaṃ nissāya koci pubbe vaḍḍhiparihāniṃ patto”ti āvajjitvā,",
  "atk-s0201a0:2380_10": "pubbe ekaṃ bālagopālakaṃ nissāya anekasatasahassā gogaṇā imissā gaṅgāya āvaṭṭe patitvā samuddameva paviṭṭhā,",
  "atk-s0201a0:2380_11": "aparaṃ pana paṇḍitagopālakaṃ nissāya anekasatasahassagogaṇassa sotthi jātā vaḍḍhi jātā ārogyaṃ jātanti addasa.",
  "atk-s0201a0:2380_12": "Disvā imaṃ kāraṇaṃ nissāya bhikkhūnaṃ dhammaṃ desessāmīti cintetvā bhikkhū āmantesi.",
  "atk-s0201a0:2381_0": "Māgadhakoti magadharaṭṭhavāsī.",
  "atk-s0201a0:2381_1": "Duppaññajātikoti nippaññasabhāvo dandho mahājaḷo.",
  "atk-s0201a0:2381_2": "Asamavekkhitvāti asallakkhetvā anupadhāretvā.",
  "atk-s0201a0:2381_3": "Patāresīti tāretuṃ ārabhi.",
  "atk-s0201a0:2381_4": "Uttaraṃ tīraṃ suvidehānanti gaṅgāya orime tīre magadharaṭṭhaṃ,",
  "atk-s0201a0:2381_5": "pārime tīre videharaṭṭhaṃ,",
  "atk-s0201a0:2381_6": "gāvo magadharaṭṭhato videharaṭṭhaṃ netvā rakkhissāmīti uttaraṃ tīraṃ patāresi.",
  "atk-s0201a0:2381_7": "Taṃ sandhāya vuttaṃ –",
  "atk-s0201a0:2381_8": "“uttaraṃ tīraṃ suvidehāna”nti.",
  "atk-s0201a0:2381_9": "Āmaṇḍalikaṃ karitvāti maṇḍalikaṃ katvā.",
  "atk-s0201a0:2381_10": "Anayabyasanaṃ āpajjiṃsūti avaḍḍhiṃ vināsaṃ pāpuṇiṃsu,",
  "atk-s0201a0:2381_11": "mahāsamuddameva pavisiṃsu.",
  "atk-s0201a0:2381_12": "Tena hi gopālakena gāvo otārentena gaṅgāya orimatīre samatitthañca visamatitthañca oloketabbaṃ assa,",
  "atk-s0201a0:2381_13": "majjhe gaṅgāya gunnaṃ vissamaṭṭhānatthaṃ dve tīṇi vālikatthalāni sallakkhetabbāni assu.",
  "atk-s0201a0:2381_14": "Tathā pārimatīre tīṇi cattāri titthāni,",
  "atk-s0201a0:2381_15": "imasmā titthā bhaṭṭhā imaṃ titthaṃ gaṇhissanti,",
  "atk-s0201a0:2381_16": "imasmā bhaṭṭhā imanti.",
  "atk-s0201a0:2381_17": "Ayaṃ pana bālagopālako orimatīre gunnaṃ otaraṇatitthaṃ samaṃ vā visamaṃ vā anoloketvāva majjhe gaṅgāya",
  "atk-s0201a0:2381_18": "gunnaṃ vissamaṭṭhānatthaṃ dve tīṇi vālikatthalānipi asallakkhetvāva paratīre cattāri pañca uttaraṇatitthāni",
  "atk-s0201a0:2381_19": "asamavekkhitvāva atittheneva gāvo otāresi.",
  "atk-s0201a0:2381_20": "Athassa mahāusabho javanasampannatāya ceva thāmasampannatāya ca tiriyaṃ gaṅgāya sotaṃ chetvā pārimaṃ",
  "atk-s0201a0:2381_21": "tīraṃ patvā chinnataṭañceva kaṇṭakagumbagahanañca disvā,",
  "atk-s0201a0:2381_22": "“dubbiniviṭṭhameta”nti ñatvā dhuragga-",
  "atk-s0201a0:2381_23": "patiṭṭhānokāsampi alabhitvā paṭinivatti.",
  "atk-s0201a0:2381_24": "Gāvo mahāusabho nivatto mayampi nivattissāmāti nivattā.",
  "atk-s0201a0:2381_25": "Mahato gogaṇassa nivattaṭṭhāne udakaṃ chijjitvā majjhe gaṅgāya āvaṭṭaṃ uṭṭhapesi.",
  "atk-s0201a0:2381_26": "Gogaṇo āvaṭṭaṃ pavisitvā samuddameva patto.",
  "atk-s0201a0:2381_27": "Ekopi goṇo arogo nāma nāhosi. Tenāha –",
  "atk-s0201a0:2381_28": "“tattheva anayabyasanaṃ āpajjiṃsū”ti.",
  "atk-s0201a0:2382_0": "Akusalā imassa lokassāti idha loke khandhadhātāyatanesu akusalā achekā,",
  "atk-s0201a0:2382_1": "paralokepi eseva nayo.",
  "atk-s0201a0:2382_2": "Māradheyyaṃ vuccati tebhūmakadhammā.",
  "atk-s0201a0:2382_3": "Amāradheyyaṃ nava lokuttaradhammā.",
  "atk-s0201a0:2382_4": "Maccudheyyampi tebhūmakadhammāva.",
  "atk-s0201a0:2382_5": "Amaccudheyyaṃ nava lokuttaradhammā.",
  "atk-s0201a0:2382_6": "Tattha akusalā achekā.",
  "atk-s0201a0:2382_7": "Vacanatthato pana mārassa dheyyaṃ māradheyyaṃ.",
  "atk-s0201a0:2382_8": "Dheyyanti ṭhānaṃ vatthu nivāso gocaro.",
  "atk-s0201a0:2382_9": "Maccudheyyepi eseva nayo.",
  "atk-s0201a0:2382_10": "Tesanti tesaṃ evarūpānaṃ samaṇabrāhmaṇānaṃ,",
  "atk-s0201a0:2382_11": "iminā cha satthāro dassitāti veditabbā.",
  "atk-s0201a0:2383_0": "351.",
  "atk-s0201a0:2383_1": "Evaṃ kaṇhapakkhaṃ niṭṭhapetvā sukkapakkhaṃ dassento bhūtapubbaṃ,",
  "atk-s0201a0:2383_2": "bhikkhavetiādimāha.",
  "atk-s0201a0:2383_3": "Tattha balavagāvoti dantagoṇe ceva dhenuyo ca.",
  "atk-s0201a0:2383_4": "Dammagāvoti dametabbagoṇe ceva avijātagāvo ca.",
  "atk-s0201a0:2383_5": "Vacchatareti vacchabhāvaṃ taritvā ṭhite balavavacche.",
  "atk-s0201a0:2383_6": "Vacchaketi dhenupake taruṇavacchake.",
  "atk-s0201a0:2383_7": "Kisābalaketi appamaṃsalohite mandathāme.",
  "atk-s0201a0:2383_8": "Tāvadeva jātakoti taṃdivase jātako.",
  "atk-s0201a0:2383_9": "Mātugoravakena vuyhamānoti mātā purato purato huṃhunti goravaṃ katvā saññaṃ dadamānā urena udakaṃ chindamānā gacchati,",
  "atk-s0201a0:2383_10": "vacchako tāya goravasaññāya dhenuyā vā urena chinnodakena gacchamāno “mātugoravakena vuyhamāno”ti vuccati.",
  "atk-s0201a0:2384_0": "352.",
  "atk-s0201a0:2384_1": "Mārassa sotaṃ chetvāti arahattamaggena mārassa taṇhāsotaṃ chetvā.",
  "atk-s0201a0:2384_2": "Pāraṃ gatāti mahāusabhā nadīpāraṃ viya saṃsārapāraṃ nibbānaṃ gatā.",
  "atk-s0201a0:2384_3": "Pāraṃ agamaṃsūti mahāusabhānaṃ pāraṅgatakkhaṇe gaṅgāya sotassa tayo koṭṭhāse atikkamma ṭhitā mahāusabhe",
  "atk-s0201a0:2384_4": "pāraṃ patte disvā tesaṃ gatamaggaṃ paṭipajjitvā pāraṃ agamaṃsu.",
  "atk-s0201a0:2384_5": "Pāraṃ gamissantīti catumaggavajjhānaṃ kilesānaṃ tayo koṭṭhāse khepetvā ṭhitā idāni arahattamaggena avasesaṃ",
  "atk-s0201a0:2384_6": "taṇhāsotaṃ chetvā balavagāvo viya nadīpāraṃ saṃsārapāraṃ nibbānaṃ gamissantīti.",
  "atk-s0201a0:2384_7": "Iminā nayena sabbavāresu attho veditabbo.",
  "atk-s0201a0:2384_8": "Dhammānusārino,",
  "atk-s0201a0:2384_9": "saddhānusārinoti ime dve paṭhamamaggasamaṅgino.",
  "atk-s0201a0:2385_0": "Jānatāti sabbadhamme jānantena buddhena.",
  "atk-s0201a0:2385_1": "Suppakāsitoti sukathito.",
  "atk-s0201a0:2385_2": "Vivaṭanti vivaritaṃ.",
  "atk-s0201a0:2385_3": "Amatadvāranti ariyamaggo.",
  "atk-s0201a0:2385_4": "Nibbānapattiyāti tadatthāya vivaṭaṃ.",
  "atk-s0201a0:2385_5": "Vinaḷīkatanti vigatamānanaḷaṃ kataṃ.",
  "atk-s0201a0:2385_6": "Khemaṃ patthethāti kattukamyatāchandena arahattaṃ patthetha,",
  "atk-s0201a0:2385_7": "kattukāmā nibbattetukāmā hothāti attho.",
  "atk-s0201a0:2385_8": "“Patta’tthā”tipi pāṭho.",
  "atk-s0201a0:2385_9": "Evarūpaṃ satthāraṃ labhitvā tumhe pattāyeva nāmāti attho.",
  "atk-s0201a0:2385_10": "Sesaṃ sabbattha uttānameva.",
  "atk-s0201a0:2385_11": "Bhagavā pana yathānusandhināva desanaṃ niṭṭhapesīti.",
  "atk-s0201a0:2386_0": "Papañcasūdaniyā majjhimanikāyaṭṭhakathāya",
  "atk-s0201a0:2387_0": "Cūḷagopālakasuttavaṇṇanā niṭṭhitā.",
  "atk-s0201a0:2388_0": "5. Cūḷasaccakasuttavaṇṇanā",
  "atk-s0201a0:2389_0": "353.",
  "atk-s0201a0:2389_1": "Evaṃ me sutanti cūḷasaccakasuttaṃ.",
  "atk-s0201a0:2389_2": "Tattha mahāvane kūṭāgārasālāyanti mahāvanaṃ nāma sayaṃjātaṃ aropimaṃ saparicchedaṃ mahantaṃ vanaṃ.",
  "atk-s0201a0:2389_3": "Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ.",
  "atk-s0201a0:2389_4": "Idaṃ tādisaṃ na hoti.",
  "atk-s0201a0:2389_5": "Saparicchedaṃ mahantaṃ vananti mahāvanaṃ.",
  "atk-s0201a0:2389_6": "Kūṭāgārasālā pana mahāvanaṃ nissāya kate ārāme kūṭāgāraṃ antokatvā haṃsavaṭṭakacchannena katā sabbākārasampannā",
  "atk-s0201a0:2389_7": "buddhassa bhagavato gandhakuṭi veditabbā.",
  "atk-s0201a0:2390_0": "Saccako nigaṇṭhaputtoti pubbe kira eko nigaṇṭho ca nigaṇṭhī ca pañca pañca vādasatāni uggahetvā,",
  "atk-s0201a0:2390_1": "vādaṃ āropessāmāti jambudīpe vicarantā vesāliyaṃ samāgatā.",
  "atk-s0201a0:2390_2": "Licchavirājāno disvā, – “tvaṃ ko,",
  "atk-s0201a0:2390_3": "tvaṃ kā”ti pucchiṃsu.",
  "atk-s0201a0:2390_4": "Nigaṇṭho –",
  "atk-s0201a0:2390_5": "“ahaṃ vādaṃ āropessāmīti jambudīpe vicarāmī”ti āha.",
  "atk-s0201a0:2390_6": "Nigaṇṭhīpi tathā āha.",
  "atk-s0201a0:2390_7": "Licchavino,",
  "atk-s0201a0:2390_8": "“idheva aññamaññaṃ vādaṃ āropethā”ti āhaṃsu.",
  "atk-s0201a0:2390_9": "Nigaṇṭhī attanā uggahitāni pañcavādasatāni pucchi,",
  "atk-s0201a0:2390_10": "nigaṇṭho kathesi.",
  "atk-s0201a0:2390_11": "Nigaṇṭhena pucchitepi nigaṇṭhī kathesiyeva.",
  "atk-s0201a0:2390_12": "Ekassapi na jayo,",
  "atk-s0201a0:2390_13": "na parājayo,",
  "atk-s0201a0:2390_14": "ubho samasamāva ahesuṃ.",
  "atk-s0201a0:2390_15": "Licchavino, –",
  "atk-s0201a0:2390_16": "“tumhe ubhopi samasamā āhiṇḍitvā kiṃ karissatha,",
  "atk-s0201a0:2390_17": "idheva vasathā”ti gehaṃ datvā baliṃ paṭṭhapesuṃ.",
  "atk-s0201a0:2390_18": "Tesaṃ saṃvāsamanvāya catasso dhītaro jātā, –",
  "atk-s0201a0:2390_19": "ekā saccā nāma,",
  "atk-s0201a0:2390_20": "ekā lolā nāma,",
  "atk-s0201a0:2390_21": "ekā paṭācārā nāma,",
  "atk-s0201a0:2390_22": "ekā ācāravatī nāma.",
  "atk-s0201a0:2390_23": "Tāpi paṇḍitāva ahesuṃ,",
  "atk-s0201a0:2390_24": "mātāpitūhi uggahitāni pañca pañca vādasatāni uggahesuṃ.",
  "atk-s0201a0:2390_25": "Tā vayapattā mātāpitaro avocuṃ –",
  "atk-s0201a0:2390_26": "“amhākaṃ ammā kule dārikā nāma hiraññasuvaṇṇādīni datvā kulagharaṃ pesitapubbā nāma natthi.",
  "atk-s0201a0:2390_27": "Yo pana agāriko tāsaṃ vādaṃ maddituṃ sakkoti,",
  "atk-s0201a0:2390_28": "tassa pādaparicārikā honti.",
  "atk-s0201a0:2390_29": "Yo pabbajito tāsaṃ maddituṃ sakkoti,",
  "atk-s0201a0:2390_30": "tassa santike pabbajanti.",
  "atk-s0201a0:2390_31": "Tumhe kiṃ karissathā”ti?",
  "atk-s0201a0:2390_32": "Mayampi evameva karissāmāti.",
  "atk-s0201a0:2390_33": "Catassopi paribbājikavesaṃ gahetvā,",
  "atk-s0201a0:2390_34": "“ayaṃ jambudīpo nāma jambuyā paññāyatī”ti jambusākhaṃ gahetvā cārikaṃ pakkamiṃsu.",
  "atk-s0201a0:2390_35": "Yaṃ gāmaṃ pāpuṇanti,",
  "atk-s0201a0:2390_36": "tassa dvāre paṃsupuñje vā vālikapuñje vā jambudhajaṃ ṭhapetvā, –",
  "atk-s0201a0:2390_37": "“yo vādaṃ āropetuṃ sakkoti,",
  "atk-s0201a0:2390_38": "so imaṃ maddatū”ti vatvā gāmaṃ pavisanti.",
  "atk-s0201a0:2390_39": "Evaṃ gāmena gāmaṃ vicarantiyo sāvatthiṃ pāpuṇitvā tatheva gāmadvāre jambudhajaṃ ṭhapetvā sampattamanussānaṃ ārocetvā antonagaraṃ paviṭṭhā.",
  "atk-s0201a0:2391_0": "Tena samayena bhagavā sāvatthiṃ nissāya jetavane viharati.",
  "atk-s0201a0:2391_1": "Athāyasmā sāriputto gilāne pucchanto ajaggitaṭṭhānaṃ jagganto attano kiccamahantatāya aññehi bhikkhūhi",
  "atk-s0201a0:2391_2": "divātaraṃ gāmaṃ piṇḍāya pavisanto gāmadvāre jambudhajaṃ disvā, –",
  "atk-s0201a0:2391_3": "“kimida”nti dārake pucchi.",
  "atk-s0201a0:2391_4": "Te tamatthaṃ ārocesuṃ.",
  "atk-s0201a0:2391_5": "Tena hi maddathāti.",
  "atk-s0201a0:2391_6": "Na sakkoma, bhante,",
  "atk-s0201a0:2391_7": "bhāyāmāti.",
  "atk-s0201a0:2391_8": "“Kumārā mā bhāyatha,",
  "atk-s0201a0:2391_9": "‘kena amhākaṃ jambudhajo maddāpito’ti vutte,",
  "atk-s0201a0:2391_10": "buddhasāvakena sāriputtattherena maddāpito,",
  "atk-s0201a0:2391_11": "vādaṃ āropetukāmā jetavane therassa santikaṃ gacchathāti vadeyyāthā”ti āha.",
  "atk-s0201a0:2391_12": "Te therassa vacanaṃ sutvā jambudhajaṃ madditvā chaḍḍesuṃ.",
  "atk-s0201a0:2391_13": "Thero piṇḍāya caritvā vihāraṃ gato.",
  "atk-s0201a0:2391_14": "Paribbājikāpi gāmato nikkhamitvā,",
  "atk-s0201a0:2391_15": "“amhākaṃ dhajo kena maddāpito”ti pucchiṃsu.",
  "atk-s0201a0:2391_16": "Dārakā tamatthaṃ ārocesuṃ.",
  "atk-s0201a0:2391_17": "Paribbājikā puna gāmaṃ pavisitvā ekekaṃ vīthiṃ gahetvā, –",
  "atk-s0201a0:2391_18": "“buddhasāvako kira sāriputto nāma amhehi saddhiṃ vādaṃ karissati,",
  "atk-s0201a0:2391_19": "sotukāmā nikkhamathā”ti ārocesuṃ.",
  "atk-s0201a0:2391_20": "Mahājano nikkhami,",
  "atk-s0201a0:2391_21": "tena saddhiṃ paribbājikā jetavanaṃ agamiṃsu.",
  "atk-s0201a0:2392_0": "Thero –",
  "atk-s0201a0:2392_1": "“amhākaṃ vasanaṭṭhāne mātugāmassa āgamanaṃ nāma aphāsuka”nti vihāramajjhe nisīdi.",
  "atk-s0201a0:2392_2": "Paribbājikāyo gantvā theraṃ pucchiṃsu –",
  "atk-s0201a0:2392_3": "“tumhehi amhākaṃ dhajo maddāpito”ti? Āma,",
  "atk-s0201a0:2392_4": "mayā maddāpitoti.",
  "atk-s0201a0:2392_5": "Mayaṃ tumhehi saddhiṃ vādaṃ karissāmāti.",
  "atk-s0201a0:2392_6": "Sādhu karotha,",
  "atk-s0201a0:2392_7": "kassa pucchā kassa vissajjanaṃ hotūti?",
  "atk-s0201a0:2392_8": "Pucchā nāma amhākaṃ pattā,",
  "atk-s0201a0:2392_9": "tumhe pana mātugāmā nāma paṭhamaṃ pucchathāti āha.",
  "atk-s0201a0:2392_10": "Tā catassopi catūsu disāsu ṭhatvā mātāpitūnaṃ santike uggahitaṃ vādasahassaṃ pucchiṃsu.",
  "atk-s0201a0:2392_11": "Thero khaggena kumudanāḷaṃ chindanto viya pucchitaṃ pucchitaṃ nijjaṭaṃ niggaṇṭhiṃ katvā kathesi,",
  "atk-s0201a0:2392_12": "kathetvā puna pucchathāti āha.",
  "atk-s0201a0:2392_13": "Ettakameva, bhante,",
  "atk-s0201a0:2392_14": "mayaṃ jānāmāti.",
  "atk-s0201a0:2392_15": "Thero āha –",
  "atk-s0201a0:2392_16": "“tumhehi vādasahassaṃ pucchitaṃ mayā kathitaṃ,",
  "atk-s0201a0:2392_17": "ahaṃ pana ekaṃ yeva pañhaṃ pucchissāmi,",
  "atk-s0201a0:2392_18": "taṃ tumhe kathethā”ti.",
  "atk-s0201a0:2392_19": "Tā therassa visayaṃ disvā,",
  "atk-s0201a0:2392_20": "“pucchatha, bhante,",
  "atk-s0201a0:2392_21": "byākarissāmā”ti vattuṃ nāsakkhiṃsu. “Vada, bhante,",
  "atk-s0201a0:2392_22": "jānamānā byākarissāmā”ti puna āhaṃsu.",
  "atk-s0201a0:2393_0": "Thero ayaṃ pana kulaputte pabbājetvā paṭhamaṃ sikkhāpetabbapañhoti vatvā, –",
  "atk-s0201a0:2393_1": "“ekaṃ nāma ki”nti pucchi.",
  "atk-s0201a0:2393_2": "Tā neva antaṃ,",
  "atk-s0201a0:2393_3": "na koṭiṃ addasaṃsu.",
  "atk-s0201a0:2393_4": "Thero kathethāti āha.",
  "atk-s0201a0:2393_5": "Na passāma, bhanteti.",
  "atk-s0201a0:2393_6": "Tumhehi vādasahassaṃ pucchitaṃ mayā kathitaṃ,",
  "atk-s0201a0:2393_7": "mayhaṃ tumhe ekaṃ pañhampi kathetuṃ na sakkotha,",
  "atk-s0201a0:2393_8": "evaṃ sante kassa jayo kassa parājayoti? Tumhākaṃ, bhante, jayo,",
  "atk-s0201a0:2393_9": "amhākaṃ parājayoti.",
  "atk-s0201a0:2393_10": "Idāni kiṃ karissathāti?",
  "atk-s0201a0:2393_11": "Tā mātāpitūhi vuttavacanaṃ ārocetvā,",
  "atk-s0201a0:2393_12": "“tumhākaṃ santike pabbajissāmā”ti āhaṃsu.",
  "atk-s0201a0:2393_13": "Tumhe mātugāmā nāma amhākaṃ santike pabbajituṃ na vaṭṭati,",
  "atk-s0201a0:2393_14": "amhākaṃ pana sāsanaṃ gahetvā bhikkhuniupassayaṃ gantvā pabbajathāti.",
  "atk-s0201a0:2393_15": "Tā sādhūti therassa sāsanaṃ gahetvā bhikkhunisaṅghassa santikaṃ gantvā pabbajiṃsu.",
  "atk-s0201a0:2393_16": "Pabbajitā ca pana appamattā ātāpiniyo hutvā nacirasseva arahattaṃ pāpuṇiṃsu.",
  "atk-s0201a0:2394_0": "Ayaṃ saccako tāsaṃ catunnampi kaniṭṭhabhātiko.",
  "atk-s0201a0:2394_1": "Tāhi catūhipi uttaritarapañño,",
  "atk-s0201a0:2394_2": "mātāpitūnampi santikā vādasahassaṃ,",
  "atk-s0201a0:2394_3": "tato bahutarañca bāhirasamayaṃ uggahetvā katthaci agantvā rājadārake sippaṃ sikkhāpento tattheva vesāliyaṃ vasati,",
  "atk-s0201a0:2394_4": "paññāya atipūritattā kucchi me bhijjeyyāti bhīto ayapaṭṭena kucchiṃ parikkhipitvā carati,",
  "atk-s0201a0:2394_5": "imaṃ sandhāya vuttaṃ “saccako nigaṇṭhaputto”ti.",
  "atk-s0201a0:2395_0": "Bhassappavādakoti bhassaṃ vuccati kathāmaggo,",
  "atk-s0201a0:2395_1": "taṃ pavadati kathetīti bhassappavādako.",
  "atk-s0201a0:2395_2": "Paṇḍitavādoti ahaṃ paṇḍitoti evaṃ vādo.",
  "atk-s0201a0:2395_3": "Sādhusammato bahujanassāti yaṃ yaṃ nakkhattacārena ādisati,",
  "atk-s0201a0:2395_4": "taṃ taṃ yebhuyyena tatheva hoti,",
  "atk-s0201a0:2395_5": "tasmā ayaṃ sādhuladdhiko bhaddakoti evaṃ sammato mahājanassa.",
  "atk-s0201a0:2395_6": "Vādena vādaṃ samāraddhoti kathāmaggena dosaṃ āropito.",
  "atk-s0201a0:2395_7": "Āyasmā assajīti sāriputtattherassa ācariyo assajitthero.",
  "atk-s0201a0:2395_8": "Jaṅghāvihāraṃ anucaṅkamamānoti tato tato licchavirājagehato taṃ taṃ gehaṃ gamanatthāya anucaṅkamamāno.",
  "atk-s0201a0:2395_9": "Yenāyasmā assaji tenupasaṅkamīti kasmā upasaṅkami?",
  "atk-s0201a0:2395_10": "Samayajānanatthaṃ.",
  "atk-s0201a0:2396_0": "Evaṃ kirassa ahosi –",
  "atk-s0201a0:2396_1": "“ahaṃ ‘samaṇassa gotamassa vādaṃ āropessāmī’ti āhiṇḍāmi,",
  "atk-s0201a0:2396_2": "‘samayaṃ panassa na jānāmī’ti na āropesiṃ.",
  "atk-s0201a0:2396_3": "Parassa hi samayaṃ ñatvā āropito vādo svāropito nāma hoti.",
  "atk-s0201a0:2396_4": "Ayaṃ pana samaṇassa gotamassa sāvako paññāyati assajitthero;",
  "atk-s0201a0:2396_5": "so attano satthu samaye kovido,",
  "atk-s0201a0:2396_6": "etāhaṃ pucchitvā kathaṃ patiṭṭhāpetvā samaṇassa gotamassa vādaṃ āropessāmī”ti.",
  "atk-s0201a0:2396_7": "Tasmā upasaṅkami.",
  "atk-s0201a0:2396_8": "Vinetīti kathaṃ vineti,",
  "atk-s0201a0:2396_9": "kathaṃ sikkhāpetīti pucchati.",
  "atk-s0201a0:2396_10": "Thero pana yasmā dukkhanti vutte upārambhassa okāso hoti,",
  "atk-s0201a0:2396_11": "maggaphalānipi pariyāyena dukkhanti āgatāni,",
  "atk-s0201a0:2396_12": "ayañca dukkhanti vutte theraṃ puccheyya –",
  "atk-s0201a0:2396_13": "“bho assaji,",
  "atk-s0201a0:2396_14": "kimatthaṃ tumhe pabbajitā”ti.",
  "atk-s0201a0:2396_15": "Tato “maggaphalatthāyā”ti vutte, – “nayidaṃ,",
  "atk-s0201a0:2396_16": "bho assaji,",
  "atk-s0201a0:2396_17": "tumhākaṃ sāsanaṃ nāma,",
  "atk-s0201a0:2396_18": "mahāāghātanaṃ nāmetaṃ,",
  "atk-s0201a0:2396_19": "nirayussado nāmesa,",
  "atk-s0201a0:2396_20": "natthi tumhākaṃ sukhāsā,",
  "atk-s0201a0:2396_21": "uṭṭhāyuṭṭhāya dukkhameva jirāpentā āhiṇḍathā”ti dosaṃ āropeyya,",
  "atk-s0201a0:2396_22": "tasmā paravādissa pariyāyakathaṃ kātuṃ na vaṭṭati.",
  "atk-s0201a0:2396_23": "Yathā esa appatiṭṭho hoti,",
  "atk-s0201a0:2396_24": "evamassa nippariyāyakathaṃ kathessāmīti cintetvā, “rūpaṃ,",
  "atk-s0201a0:2396_25": "bhikkhave,",
  "atk-s0201a0:2396_26": "anicca”nti imaṃ aniccānattavaseneva kathaṃ katheti.",
  "atk-s0201a0:2396_27": "Dussutanti sotuṃ ayuttaṃ.",
  "atk-s0201a0:2397_0": "354.",
  "atk-s0201a0:2397_1": "Santhāgāreti rājakulānaṃ atthānusāsanasanthāgārasālāyaṃ.",
  "atk-s0201a0:2397_2": "Yena te licchavī tenupasaṅkamīti evaṃ kirassa ahosi –",
  "atk-s0201a0:2397_3": "“ahaṃ pubbe samayaṃ ajānanabhāvena samaṇassa gotamassa vādaṃ na āropesiṃ,",
  "atk-s0201a0:2397_4": "idāni panassa mahāsāvakena kathitaṃ samayaṃ jānāmi,",
  "atk-s0201a0:2397_5": "ime ca mama antevāsikā pañcasatā licchavī sannipatitā.",
  "atk-s0201a0:2397_6": "Etehi saddhiṃ gantvā samaṇassa gotamassa vādaṃ āropessāmī”ti tasmā upasaṅkami.",
  "atk-s0201a0:2397_7": "Ñātaññatarenāti ñātesu abhiññātesu pañcavaggiyattheresu aññatarena.",
  "atk-s0201a0:2397_8": "Patiṭṭhitanti yathā tena patiṭṭhitaṃ.",
  "atk-s0201a0:2397_9": "Sace evaṃ patiṭṭhissati,",
  "atk-s0201a0:2397_10": "atha pana aññadeva vakkhati,",
  "atk-s0201a0:2397_11": "tatra mayā kiṃ sakkā kātunti idāneva piṭṭhiṃ parivattento āha.",
  "atk-s0201a0:2397_12": "Ākaḍḍheyyāti attano abhimukhaṃ kaḍḍheyya.",
  "atk-s0201a0:2397_13": "Parikaḍḍheyyāti purato paṭipaṇāmeyya.",
  "atk-s0201a0:2397_14": "Samparikaḍḍheyyāti kālena ākaḍḍheyya,",
  "atk-s0201a0:2397_15": "kālena parikaḍḍheyya.",
  "atk-s0201a0:2397_16": "Soṇḍikākilañjanti surāghare piṭṭhakilañjaṃ.",
  "atk-s0201a0:2397_17": "Soṇḍikādhuttoti surādhutto.",
  "atk-s0201a0:2397_18": "Vālaṃ kaṇṇe gahetvāti surāparissāvanatthavikaṃ dhovitukāmo kasaṭanidhunanatthaṃ ubhosu kaṇṇesu gahetvā.",
  "atk-s0201a0:2397_19": "Odhuneyyāti adhomukhaṃ katvā dhuneyya.",
  "atk-s0201a0:2397_20": "Niddhuneyyāti uddhaṃmukhaṃ katvā dhuneyya.",
  "atk-s0201a0:2397_21": "Nipphoṭeyyāti punappunaṃ papphoṭeyya.",
  "atk-s0201a0:2397_22": "Sāṇadhovikaṃ nāmāti ettha manussā sāṇasāṭakakaraṇatthaṃ sāṇavāke gahetvā muṭṭhiṃ muṭṭhiṃ bandhitvā udake pakkhipanti.",
  "atk-s0201a0:2397_23": "Te tatiyadivase suṭṭhu kilinnā honti.",
  "atk-s0201a0:2397_24": "Atha manussā ambilayāgusurādīni ādāya tattha gantvā sāṇamuṭṭhiṃ gahetvā,",
  "atk-s0201a0:2397_25": "dakkhiṇato vāmato sammukhā cāti tīsu phalakesu sakiṃ dakkhiṇaphalake,",
  "atk-s0201a0:2397_26": "sakiṃ vāmaphalake,",
  "atk-s0201a0:2397_27": "sakiṃ sammukhaphalake paharantā ambilayāgusurādīni bhuñjantā pivantā khādantā dhovanti.",
  "atk-s0201a0:2397_28": "Mahantā kīḷā hoti.",
  "atk-s0201a0:2397_29": "Rañño nāgo taṃ kīḷaṃ disvā gambhīraṃ udakaṃ anupavisitvā soṇḍāya udakaṃ gahetvā sakiṃ kumbhe sakiṃ piṭṭhiyaṃ",
  "atk-s0201a0:2397_30": "sakiṃ ubhosu passesu sakiṃ antarasatthiyaṃ pakkhipanto kīḷittha.",
  "atk-s0201a0:2397_31": "Tadupādāya taṃ kīḷitajātaṃ sāṇadhovikaṃ nāma vuccati,",
  "atk-s0201a0:2397_32": "taṃ sandhāya vuttaṃ –",
  "atk-s0201a0:2397_33": "“sāṇadhovikaṃ nāma kīḷitajātaṃ kīḷatī”ti.",
  "atk-s0201a0:2397_34": "Kiṃ so bhavamāno saccako nigaṇṭhaputto,",
  "atk-s0201a0:2397_35": "yo bhagavato vādaṃ āropessatīti yo saccako nigaṇṭhaputto bhagavato vādaṃ āropessati,",
  "atk-s0201a0:2397_36": "so kiṃ bhavamāno kiṃ yakkho bhavamāno udāhu indo,",
  "atk-s0201a0:2397_37": "udāhu brahmā bhavamāno bhagavato vādaṃ āropessati?",
  "atk-s0201a0:2397_38": "Na hi sakkā pakatimanussena bhagavato vādaṃ āropetunti ayamettha adhippāyo.",
  "atk-s0201a0:2398_0": "355.",
  "atk-s0201a0:2398_1": "Tena kho pana samayenāti yasmiṃ samaye saccako ārāmaṃ pāvisi, tasmiṃ.",
  "atk-s0201a0:2398_2": "Kismiṃ pana samaye pāvisīti?",
  "atk-s0201a0:2398_3": "Mahāmajjhanhikasamaye.",
  "atk-s0201a0:2398_4": "Kasmā pana tasmiṃ samaye caṅkamantīti?",
  "atk-s0201a0:2398_5": "Paṇītabhojanapaccayassa thinamiddhassa vinodanatthaṃ.",
  "atk-s0201a0:2398_6": "Divāpadhānikā vā te.",
  "atk-s0201a0:2398_7": "Tādisānañhi pacchābhattaṃ caṅkamitvā nhatvā sarīraṃ utuṃ gaṇhāpetvā nisajja samaṇadhammaṃ karontānaṃ cittaṃ ekaggaṃ hoti.",
  "atk-s0201a0:2398_8": "Yena te bhikkhūti so kira kuhiṃ samaṇo gotamoti pariveṇato pariveṇaṃ gantvā pucchitvā pavisissāmīti vilokento",
  "atk-s0201a0:2398_9": "araññe hatthī viya caṅkame caṅkamamāne paṃsukūlikabhikkhū disvā tesaṃ santikaṃ agamāsi.",
  "atk-s0201a0:2398_10": "Taṃ sandhāya,",
  "atk-s0201a0:2398_11": "“yena te bhikkhū”tiādi vuttaṃ.",
  "atk-s0201a0:2398_12": "Kahaṃ nu kho,",
  "atk-s0201a0:2398_13": "bhoti katarasmiṃ āvāse vā maṇḍape vāti attho. Esa,",
  "atk-s0201a0:2398_14": "aggivessana,",
  "atk-s0201a0:2398_15": "bhagavāti tadā kira bhagavā paccūsakāle mahākaruṇā samāpattiṃ samāpajjitvā dasasahassacakkavāḷe sabbaññutaññāṇajālaṃ",
  "atk-s0201a0:2398_16": "pattharitvā bodhaneyyasattaṃ olokento addasa –",
  "atk-s0201a0:2398_17": "“sve saccako nigaṇṭhaputto mahatiṃ licchaviparisaṃ gahetvā mama vādaṃ āropetukāmo āgamissatī”ti.",
  "atk-s0201a0:2398_18": "Tasmā pātova sarīrapaṭijagganaṃ katvā bhikkhusaṅghaparivāro vesāliyaṃ piṇḍāya caritvā piṇḍapātapaṭikkanto",
  "atk-s0201a0:2398_19": "mahāparisāya nisīdituṃ sukhaṭṭhāne nisīdissāmīti gandhakuṭiṃ apavisitvā mahāvane aññatarasmiṃ rukkhamūle",
  "atk-s0201a0:2398_20": "divāvihāraṃ nisīdi.",
  "atk-s0201a0:2398_21": "Te bhikkhū bhagavato vattaṃ dassetvā āgatā,",
  "atk-s0201a0:2398_22": "saccakena puṭṭhā dūre nisinnaṃ bhagavantaṃ dassentā,",
  "atk-s0201a0:2398_23": "“esa aggivessana bhagavā”ti āhaṃsu.",
  "atk-s0201a0:2399_0": "Mahatiyā licchaviparisāya saddhinti heṭṭhā pañcamattehi licchavisatehi parivutoti vuttaṃ.",
  "atk-s0201a0:2399_1": "Te etassa antevāsikāyeva,",
  "atk-s0201a0:2399_2": "antovesāliyaṃ pana saccako pañcamattāni licchavirājasatāni gahetvā,",
  "atk-s0201a0:2399_3": "“vādatthiko bhagavantaṃ upasaṅkamanto”ti sutvā dvinnaṃ paṇḍitānaṃ kathāsallāpaṃ sossāmāti yebhuyyena manussā nikkhantā,",
  "atk-s0201a0:2399_4": "evaṃ sā parisā mahatī aparicchinnagaṇanā ahosi.",
  "atk-s0201a0:2399_5": "Taṃ sandhāyetaṃ vuttaṃ.",
  "atk-s0201a0:2399_6": "Añjaliṃ paṇāmetvāti ete ubhatopakkhikā,",
  "atk-s0201a0:2399_7": "te evaṃ cintesuṃ –",
  "atk-s0201a0:2399_8": "“sace no micchādiṭṭhikā codessanti,",
  "atk-s0201a0:2399_9": "‘kasmā tumhe samaṇaṃ gotamaṃ vanditthā’ti, tesaṃ,",
  "atk-s0201a0:2399_10": "‘kiṃ añjalimattakaraṇenapi vanditaṃ hotī’ti vakkhāma.",
  "atk-s0201a0:2399_11": "Sace no sammādiṭṭhikā codessanti,",
  "atk-s0201a0:2399_12": "‘kasmā bhagavantaṃ na vanditthā’ti,",
  "atk-s0201a0:2399_13": "‘kiṃ sīsena bhūmiṃ paharanteneva vanditaṃ hoti,",
  "atk-s0201a0:2399_14": "nanu añjalikammampi vandanā evā’ti vakkhāmā”ti.",
  "atk-s0201a0:2399_15": "Nāma gottanti,",
  "atk-s0201a0:2399_16": "bho gotama,",
  "atk-s0201a0:2399_17": "ahaṃ asukassa putto datto nāma mitto nāma idha āgatoti vadantā nāmaṃ sāventi nāma.",
  "atk-s0201a0:2399_18": "Bho gotama,",
  "atk-s0201a0:2399_19": "ahaṃ vāsiṭṭho nāma kaccāno nāma idha āgatoti vadantā gottaṃ sāventi nāma.",
  "atk-s0201a0:2399_20": "Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti evaṃ akaṃsu.",
  "atk-s0201a0:2399_21": "Ye pana tuṇhībhūtā nisīdiṃsu,",
  "atk-s0201a0:2399_22": "te kerāṭikā ceva andhabālā ca.",
  "atk-s0201a0:2399_23": "Tattha kerāṭikā,",
  "atk-s0201a0:2399_24": "“ekaṃ dve kathāsallāpe karonto vissāsiko hoti,",
  "atk-s0201a0:2399_25": "atha vissāse sati ekaṃ dve bhikkhā adātuṃ na yutta”nti tato attānaṃ mocentā tuṇhī nisīdanti.",
  "atk-s0201a0:2399_26": "Andhabālā aññāṇatāyeva avakkhittamattikāpiṇḍo viya yattha katthaci tuṇhībhūtā nisīdanti.",
  "atk-s0201a0:2400_0": "356.",
  "atk-s0201a0:2400_1": "Kiñcideva desanti kañci okāsaṃ kiñci kāraṇaṃ,",
  "atk-s0201a0:2400_2": "athassa bhagavā pañhapucchane ussāhaṃ janento āha – puccha,",
  "atk-s0201a0:2400_3": "aggivessana,",
  "atk-s0201a0:2400_4": "yadākaṅkhasīti.",
  "atk-s0201a0:2400_5": "Tassattho –",
  "atk-s0201a0:2400_6": "“puccha yadi ākaṅkhasi,",
  "atk-s0201a0:2400_7": "na me pañhavissajjane bhāro atthi”.",
  "atk-s0201a0:2400_8": "Atha vā “puccha yaṃ ākaṅkhasi,",
  "atk-s0201a0:2400_9": "sabbaṃ te vissajjessāmī”ti sabbaññupavāraṇaṃ pavāresi asādhāraṇaṃ paccekabuddhaaggasāvamahāsāvakehi.",
  "atk-s0201a0:2400_10": "Te hi yadākaṅkhasīti na vadanti,",
  "atk-s0201a0:2400_11": "sutvā vedissāmāti vadanti.",
  "atk-s0201a0:2400_12": "Buddhā pana “pucchāvuso,",
  "atk-s0201a0:2400_13": "yadākaṅkhasī”ti vā, “puccha, mahārāja,",
  "atk-s0201a0:2400_14": "yadākaṅkhasī”ti vā,",
  "atk-s0201a0:2401_0": "“Puccha vāsava maṃ pañhaṃ, yaṃ kiñci manasicchasi;",
  "atk-s0201a0:2402_0": "Tassa tasseva pañhassa, ahaṃ antaṃ karomi te” iti. vā,",
  "atk-s0201a0:2403_0": "“Tena hi tvaṃ, bhikkhu, sake āsane nisīditvā puccha yadākaṅkhasī”ti vā,",
  "atk-s0201a0:2404_0": "“Bāvarissa ca tuyhaṃ vā, sabbesaṃ sabbasaṃsayaṃ;",
  "atk-s0201a0:2405_0": "Katāvakāsā pucchavho, yaṃ kiñci manasicchathā”ti. vā,",
  "atk-s0201a0:2406_0": "“Puccha maṃ sabhiya pañhaṃ, yaṃ kiñci manasicchasi;",
  "atk-s0201a0:2407_0": "Tassa tasseva pañhassa, ahaṃ antaṃ karomi te” iti. vā –",
  "atk-s0201a0:2408_0": "Tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññupavāraṇaṃ pavārenti.",
  "atk-s0201a0:2408_1": "Anacchariyañcetaṃ,",
  "atk-s0201a0:2408_2": "yaṃ bhagavā buddhabhūmiṃ patvā etaṃ pavāraṇaṃ pavāreyya.",
  "atk-s0201a0:2408_3": "Yo bodhisattabhūmiyaṃ padesañāṇepi ṭhito",
  "atk-s0201a0:2409_0": "“Koṇḍañña pañhāni viyākarohi,",
  "atk-s0201a0:2410_0": "Yācanti taṃ isayo sādhurūpā;",
  "atk-s0201a0:2411_0": "Koṇḍañña eso manujesu dhammo,",
  "atk-s0201a0:2412_0": "Yaṃ vuddhamāgacchati esa bhāro”ti. –",
  "atk-s0201a0:2413_0": "Evaṃ sakkādīnaṃ atthāya isīhi yācito",
  "atk-s0201a0:2414_0": "“Katāvakāsā pucchantu bhonto,",
  "atk-s0201a0:2415_0": "Yaṃ kiñci pañhaṃ manasābhipatthitaṃ;",
  "atk-s0201a0:2416_0": "Ahañhi taṃ taṃ vo viyākarissaṃ,",
  "atk-s0201a0:2417_0": "Ñatvā sayaṃ lokamimaṃ parañcā”ti. ;",
  "atk-s0201a0:2418_0": "Evaṃ sarabhaṅgakāle,",
  "atk-s0201a0:2418_1": "sambhavajātake ca sakalajambudīpaṃ tikkhattuṃ vicaritvā pañhānaṃ antakaraṃ adisvā suciratena brāhmaṇena pañhaṃ puṭṭho okāse kārite,",
  "atk-s0201a0:2418_2": "jātiyā sattavasso rathikāyaṃ paṃsuṃ kīḷanto pallaṅkaṃ ābhujitvā antaravīthiyaṃ nisinnova –",
  "atk-s0201a0:2419_0": "“Taggha te ahamakkhissaṃ, yathāpi kusalo tathā;",
  "atk-s0201a0:2420_0": "Rājā ca kho taṃ jānāti, yadi kāhati vā na vā”ti. –",
  "atk-s0201a0:2421_0": "Sabbaññupavāraṇaṃ pavāresi.",
  "atk-s0201a0:2422_0": "Evaṃ bhagavatā sabbaññupavāraṇāya pavāritāya attamano pañhaṃ pucchanto,",
  "atk-s0201a0:2422_1": "“kathaṃ pana,",
  "atk-s0201a0:2422_2": "bho gotamā”tiādimāha.",
  "atk-s0201a0:2423_0": "Athassa bhagavā,",
  "atk-s0201a0:2423_1": "“passatha, bho,",
  "atk-s0201a0:2423_2": "aññaṃ sāvakena kathitaṃ,",
  "atk-s0201a0:2423_3": "aññaṃ satthā katheti,",
  "atk-s0201a0:2423_4": "nanu mayā paṭikacceva vuttaṃ,",
  "atk-s0201a0:2423_5": "‘sace tathā patiṭṭhissati,",
  "atk-s0201a0:2423_6": "yathāssa sāvakena patiṭṭhitaṃ,",
  "atk-s0201a0:2423_7": "evāhaṃ vādaṃ āropessāmī’ti.",
  "atk-s0201a0:2423_8": "Ayaṃ pana aññameva katheti,",
  "atk-s0201a0:2423_9": "tattha kiṃ mayā sakkā kātu”nti evaṃ nigaṇṭhassa vacanokāso mā hotūti heṭṭhā assajittherena kathitaniyāmeneva kathento,",
  "atk-s0201a0:2423_10": "evaṃ kho ahaṃ,",
  "atk-s0201a0:2423_11": "aggivessanātiādimāha.",
  "atk-s0201a0:2423_12": "Upamā maṃ,",
  "atk-s0201a0:2423_13": "bho gotama,",
  "atk-s0201a0:2423_14": "paṭibhātīti,",
  "atk-s0201a0:2423_15": "bho gotama,",
  "atk-s0201a0:2423_16": "mayhaṃ ekā upamā upaṭṭhāti,",
  "atk-s0201a0:2423_17": "āharāmi taṃ upamanti vadati.",
  "atk-s0201a0:2423_18": "Paṭibhātu taṃ,",
  "atk-s0201a0:2423_19": "aggivessanāti upaṭṭhātu te,",
  "atk-s0201a0:2423_20": "aggivessana,",
  "atk-s0201a0:2423_21": "āhara taṃ upamaṃ visatthoti bhagavā avoca.",
  "atk-s0201a0:2423_22": "Balakaraṇīyāti bāhubalena kattabbā kasivāṇijjādikā kammantā.",
  "atk-s0201a0:2423_23": "Rūpattāyaṃ purisapuggaloti rūpaṃ attā assāti rūpattā,",
  "atk-s0201a0:2423_24": "rūpaṃ attāti gahetvā ṭhitapuggalaṃ dīpeti.",
  "atk-s0201a0:2423_25": "Rūpe patiṭṭhāyāti tasmiṃ attāti gahitarūpe patiṭṭhahitvā.",
  "atk-s0201a0:2423_26": "Puññaṃ vā apuññaṃ vā pasavatīti kusalaṃ vā akusalaṃ vā paṭilabhati.",
  "atk-s0201a0:2423_27": "Vedanattādīsupi eseva nayo.",
  "atk-s0201a0:2423_28": "Iminā kiṃ dīpeti?",
  "atk-s0201a0:2423_29": "Ime pañcakkhandhā imesaṃ sattānaṃ pathavī viya patiṭṭhā,",
  "atk-s0201a0:2423_30": "te imesu pañcasu khandhesu patiṭṭhāya kusalākusalakammaṃ nāma āyūhanti.",
  "atk-s0201a0:2423_31": "Tumhe evarūpaṃ vijjamānameva attānaṃ paṭisedhento pañcakkhandhā anattāti dīpethāti ativiya sakāraṇaṃ katvā upamaṃ āhari.",
  "atk-s0201a0:2423_32": "Iminā ca nigaṇṭhena āhaṭaopammaṃ niyatameva,",
  "atk-s0201a0:2423_33": "sabbaññubuddhato añño tassa kathaṃ chinditvā vāde dosaṃ dātuṃ samattho nāma natthi.",
  "atk-s0201a0:2423_34": "Duvidhā hi puggalā buddhaveneyyā ca sāvakaveneyyā ca.",
  "atk-s0201a0:2423_35": "Sāvakaveneyye sāvakāpi vinenti buddhāpi.",
  "atk-s0201a0:2423_36": "Buddhaveneyye pana sāvakā vinetuṃ na sakkonti,",
  "atk-s0201a0:2423_37": "buddhāva vinenti.",
  "atk-s0201a0:2423_38": "Ayampi nigaṇṭho buddhaveneyyo,",
  "atk-s0201a0:2423_39": "tasmā etassa vādaṃ chinditvā añño dosaṃ dātuṃ samattho nāma natthi.",
  "atk-s0201a0:2423_40": "Tenassa bhagavā sayameva vāde dosadassanatthaṃ nanu tvaṃ,",
  "atk-s0201a0:2423_41": "aggivessanātiādimāha.",
  "atk-s0201a0:2424_0": "Atha nigaṇṭho cintesi –",
  "atk-s0201a0:2424_1": "“ativiya samaṇo gotamo mama vādaṃ patiṭṭhapeti,",
  "atk-s0201a0:2424_2": "sace upari koci doso bhavissati,",
  "atk-s0201a0:2424_3": "mamaṃ ekakaṃyeva niggaṇhissati.",
  "atk-s0201a0:2424_4": "Handāhaṃ imaṃ vādaṃ mahājanassāpi matthake pakkhipāmī”ti,",
  "atk-s0201a0:2424_5": "tasmā evamāha – ahampi,",
  "atk-s0201a0:2424_6": "bho gotama,",
  "atk-s0201a0:2424_7": "evaṃ vadāmi rūpaṃ me attā…pe…",
  "atk-s0201a0:2424_8": "viññāṇaṃ me attāti,",
  "atk-s0201a0:2424_9": "ayañca mahatī janatāti.",
  "atk-s0201a0:2424_10": "Bhagavā pana nigaṇṭhato sataguṇenapi sahassaguṇenapi satasahassaguṇenapi vādīvarataro,",
  "atk-s0201a0:2424_11": "tasmā cintesi –",
  "atk-s0201a0:2424_12": "“ayaṃ nigaṇṭho attānaṃ mocetvā mahājanassa matthake vādaṃ pakkhipati,",
  "atk-s0201a0:2424_13": "nāssa attānaṃ mocetuṃ dassāmi,",
  "atk-s0201a0:2424_14": "mahājanato nivattetvā ekakaṃyeva naṃ niggaṇhissāmī”ti.",
  "atk-s0201a0:2424_15": "Atha naṃ kiñhi te,",
  "atk-s0201a0:2424_16": "aggivessanātiādimāha.",
  "atk-s0201a0:2424_17": "Tassattho –",
  "atk-s0201a0:2424_18": "nāyaṃ janatā mama vādaṃ āropetuṃ āgatā,",
  "atk-s0201a0:2424_19": "tvaṃyeva sakalaṃ vesāliṃ saṃvaṭṭitvā mama vādaṃ āropetuṃ āgato,",
  "atk-s0201a0:2424_20": "tasmā tvaṃ sakameva vādaṃ niveṭhehi,",
  "atk-s0201a0:2424_21": "mā mahājanassa matthake pakkhipasīti.",
  "atk-s0201a0:2424_22": "So paṭijānanto ahañhi,",
  "atk-s0201a0:2424_23": "bho gotamātiādimāha.",
  "atk-s0201a0:2425_0": "357.",
  "atk-s0201a0:2425_1": "Iti bhagavā nigaṇṭhassa vādaṃ patiṭṭhapetvā, tena hi,",
  "atk-s0201a0:2425_2": "aggivessanāti pucchaṃ ārabhi.",
  "atk-s0201a0:2425_3": "Tattha tena hīti kāraṇatthe nipāto.",
  "atk-s0201a0:2425_4": "Yasmā tvaṃ pañcakkhandhe attato paṭijānāsi,",
  "atk-s0201a0:2425_5": "tasmāti attho.",
  "atk-s0201a0:2425_6": "Sakasmiṃ vijiteti attano raṭṭhe.",
  "atk-s0201a0:2425_7": "Ghātetāyaṃ vā ghātetunti ghātārahaṃ ghātetabbayuttakaṃ ghātetuṃ.",
  "atk-s0201a0:2425_8": "Jāpetāyaṃ vā jāpetunti dhanajānirahaṃ jāpetabbayuttaṃ jāpetuṃ jiṇṇadhanaṃ kātuṃ.",
  "atk-s0201a0:2425_9": "Pabbājetāyaṃ vā pabbājetunti sakaraṭṭhato pabbājanārahaṃ pabbājetuṃ,",
  "atk-s0201a0:2425_10": "nīharituṃ.",
  "atk-s0201a0:2425_11": "Vattituñca arahatīti vattati ceva vattituñca arahati.",
  "atk-s0201a0:2425_12": "Vattituṃ yuttoti dīpeti.",
  "atk-s0201a0:2425_13": "Iti nigaṇṭho attano vādabhedanatthaṃ āhaṭakāraṇameva attano māraṇatthāya āvudhaṃ tikhiṇaṃ karonto viya visesetvā dīpeti,",
  "atk-s0201a0:2425_14": "yathā taṃ bālo.",
  "atk-s0201a0:2425_15": "Evaṃ me rūpaṃ hotūti mama rūpaṃ evaṃvidhaṃ hotu,",
  "atk-s0201a0:2425_16": "pāsādikaṃ abhirūpaṃ alaṅkatappaṭiyattaṃ suvaṇṇatoraṇaṃ viya susajjitacittapaṭo viya ca manāpadassananti.",
  "atk-s0201a0:2425_17": "Evaṃ me rūpaṃ mā ahosīti mama rūpaṃ evaṃvidhaṃ mā hotu,",
  "atk-s0201a0:2425_18": "dubbaṇṇaṃ dussaṇṭhitaṃ valitapalitaṃ tilakasamākiṇṇanti.",
  "atk-s0201a0:2426_0": "Tuṇhī ahosīti nigaṇṭho imasmiṃ ṭhāne viraddhabhāvaṃ ñatvā,",
  "atk-s0201a0:2426_1": "“samaṇo gotamo mama vādaṃ bhindanatthāya kāraṇaṃ āhari,",
  "atk-s0201a0:2426_2": "ahaṃ bālatāya tameva visesetvā dīpesiṃ,",
  "atk-s0201a0:2426_3": "idāni naṭṭhomhi,",
  "atk-s0201a0:2426_4": "sace vattatīti vakkhāmi,",
  "atk-s0201a0:2426_5": "ime rājāno uṭṭhahitvā,",
  "atk-s0201a0:2426_6": "‘aggivessana,",
  "atk-s0201a0:2426_7": "tvaṃ mama rūpe vaso vattatīti vadasi,",
  "atk-s0201a0:2426_8": "yadi te rūpe vaso vattati,",
  "atk-s0201a0:2426_9": "kasmā tvaṃ yathā ime licchavirājāno tāvatiṃsadevasadisehi attabhāvehi virocanti abhirūpā pāsādikā,",
  "atk-s0201a0:2426_10": "evaṃ na virocasī’ti.",
  "atk-s0201a0:2426_11": "Sace na vattatīti vakkhāmi,",
  "atk-s0201a0:2426_12": "samaṇo gotamo uṭṭhahitvā,",
  "atk-s0201a0:2426_13": "‘aggivessana,",
  "atk-s0201a0:2426_14": "tvaṃ pubbe vattati me rūpasmiṃ vasoti vatvā idāni paṭikkhipasī’ti vādaṃ āropessati.",
  "atk-s0201a0:2426_15": "Iti vattatīti vuttepi eko doso,",
  "atk-s0201a0:2426_16": "na vattatīti vuttepi eko doso”ti tuṇhī ahosi.",
  "atk-s0201a0:2426_17": "Dutiyampi bhagavā pucchi,",
  "atk-s0201a0:2426_18": "dutiyampi tuṇhī ahosi.",
  "atk-s0201a0:2426_19": "Yasmā pana yāvatatiyaṃ bhagavatā pucchite abyākarontassa sattadhā muddhā phalati,",
  "atk-s0201a0:2426_20": "buddhā ca nāma sattānaṃyeva atthāya kappasatasahassādhikāni cattāri asaṅkhyeyyāni pāramīnaṃ pūritattā sattesu balavaanuddayā honti.",
  "atk-s0201a0:2426_21": "Tasmā yāvatatiyaṃ apucchitvā atha kho bhagavā saccakaṃ nigaṇṭhaputtaṃ etadavoca –",
  "atk-s0201a0:2426_22": "etaṃ “byākarohī dānī”tiādivacanaṃ avoca.",
  "atk-s0201a0:2427_0": "Tattha sahadhammikanti sahetukaṃ sakāraṇaṃ.",
  "atk-s0201a0:2427_1": "Vajiraṃ pāṇimhi assāti vajirapāṇi.",
  "atk-s0201a0:2427_2": "Yakkhoti na yo vā so vā yakkho,",
  "atk-s0201a0:2427_3": "sakko devarājāti veditabbo.",
  "atk-s0201a0:2427_4": "Ādittanti aggivaṇṇaṃ.",
  "atk-s0201a0:2427_5": "Sampajjalitanti suṭṭhu pajjalitaṃ.",
  "atk-s0201a0:2427_6": "Sajotibhūtanti samantato jotibhūtaṃ,",
  "atk-s0201a0:2427_7": "ekaggijālabhūtanti attho.",
  "atk-s0201a0:2427_8": "Ṭhito hotīti mahantaṃ sīsaṃ,",
  "atk-s0201a0:2427_9": "kandalamakulasadisā dāṭhā,",
  "atk-s0201a0:2427_10": "bhayānakāni akkhināsādīnīti evaṃ virūparūpaṃ māpetvā ṭhito.",
  "atk-s0201a0:2427_11": "Kasmā panesa āgatoti?",
  "atk-s0201a0:2427_12": "Diṭṭhivissajjāpanatthaṃ. Apica,",
  "atk-s0201a0:2427_13": "“ahañceva kho pana dhammaṃ deseyyaṃ,",
  "atk-s0201a0:2427_14": "pare ca me na ājāneyyu”nti evaṃ dhammadesanāya appossukkabhāvaṃ āpanne bhagavati sakko mahābrahmunā saddhiṃ āgantvā,",
  "atk-s0201a0:2427_15": "“bhagavā dhammaṃ desetha,",
  "atk-s0201a0:2427_16": "tumhākaṃ āṇāya avattamāne mayaṃ vattāpessāma,",
  "atk-s0201a0:2427_17": "tumhākaṃ dhammacakkaṃ hotu,",
  "atk-s0201a0:2427_18": "amhākaṃ āṇācakka”nti paṭiññamakāsi.",
  "atk-s0201a0:2427_19": "Tasmā “ajja saccakaṃ tāsetvā pañhaṃ vissajjāpessāmī”ti āgato.",
  "atk-s0201a0:2428_0": "Bhagavā ceva passati,",
  "atk-s0201a0:2428_1": "saccako ca nigaṇṭhaputtoti yadi hi taṃ aññepi passeyyuṃ.",
  "atk-s0201a0:2428_2": "Taṃ kāraṇaṃ agaru assa,",
  "atk-s0201a0:2428_3": "“samaṇo gotamo saccakaṃ attano vāde anotarantaṃ ñatvā yakkhaṃ āvāhetvā dassesi,",
  "atk-s0201a0:2428_4": "tato saccako bhayena kathesī”ti vadeyyuṃ.",
  "atk-s0201a0:2428_5": "Tasmā bhagavā ceva passati saccako ca.",
  "atk-s0201a0:2428_6": "Tassa taṃ disvāva sakalasarīrato sedā mucciṃsu,",
  "atk-s0201a0:2428_7": "antokucchi viparivattamānā mahāravaṃ ravi.",
  "atk-s0201a0:2428_8": "So “aññepi nu kho passantī”ti olokento kassaci lomahaṃsamattampi na addasa. Tato –",
  "atk-s0201a0:2428_9": "“idaṃ bhayaṃ mameva uppannaṃ.",
  "atk-s0201a0:2428_10": "Sacāhaṃ yakkhoti vakkhāmi,",
  "atk-s0201a0:2428_11": "‘kiṃ tuyhameva akkhīni atthi,",
  "atk-s0201a0:2428_12": "tvameva yakkhaṃ passasi,",
  "atk-s0201a0:2428_13": "paṭhamaṃ yakkhaṃ adisvā samaṇena gotamena vādasaṅghāṭe khittova yakkhaṃ passasī’ti vadeyyu”nti cintetvā –",
  "atk-s0201a0:2428_14": "“na dāni me idha aññaṃ paṭisaraṇaṃ atthi,",
  "atk-s0201a0:2428_15": "aññatra samaṇā gotamā”ti maññamāno,",
  "atk-s0201a0:2428_16": "atha kho saccako nigaṇṭhaputto…pe…",
  "atk-s0201a0:2428_17": "bhagavantaṃ etadavoca.",
  "atk-s0201a0:2428_18": "Tāṇaṃ gavesīti tāṇanti gavesamāno.",
  "atk-s0201a0:2428_19": "Leṇaṃ gavesīti leṇanti gavesamāno.",
  "atk-s0201a0:2428_20": "Saraṇaṃ gavesīti saraṇanti gavesamāno.",
  "atk-s0201a0:2428_21": "Ettha ca tāyati rakkhatīti tāṇaṃ.",
  "atk-s0201a0:2428_22": "Nilīyanti etthāti leṇaṃ.",
  "atk-s0201a0:2428_23": "Saratīti saraṇaṃ,",
  "atk-s0201a0:2428_24": "bhayaṃ hiṃsati viddhaṃsetīti attho.",
  "atk-s0201a0:2429_0": "358.",
  "atk-s0201a0:2429_1": "Manasi karitvāti manamhi katvā paccavekkhitvā upadhāretvā.",
  "atk-s0201a0:2429_2": "Evaṃ me vedanā hotūti kusalāva hotu,",
  "atk-s0201a0:2429_3": "sukhāva hotu.",
  "atk-s0201a0:2429_4": "Evaṃ me saññā hotūti kusalāva hotu,",
  "atk-s0201a0:2429_5": "sukhāva hotu,",
  "atk-s0201a0:2429_6": "somanassasampayuttāva hotūti.",
  "atk-s0201a0:2429_7": "Saṅkhāraviññāṇesupi eseva nayo.",
  "atk-s0201a0:2429_8": "Mā ahosīti ettha pana vuttavipariyāyena attho veditabbo.",
  "atk-s0201a0:2429_9": "Kallaṃ nūti yuttaṃ nu.",
  "atk-s0201a0:2429_10": "Samanupassitunti “etaṃ mama esohamasmi eso me attā”ti evaṃ taṇhāmānadiṭṭhivasena passituṃ. No hidaṃ,",
  "atk-s0201a0:2429_11": "bho gotamāti na yuttametaṃ,",
  "atk-s0201a0:2429_12": "bho gotama.",
  "atk-s0201a0:2429_13": "Iti bhagavā yathā nāma cheko ahituṇḍiko sappadaṭṭhavisaṃ teneva sappena puna ḍaṃsāpetvā ubbāheyya,",
  "atk-s0201a0:2429_14": "evaṃ tassaṃyeva parisati saccakaṃ nigaṇṭhaputtaṃ teneva mukhena pañcakkhandhā aniccā dukkhā anattāti vadāpesi.",
  "atk-s0201a0:2429_15": "Dukkhaṃ allīnoti imaṃ pañcakkhandhadukkhaṃ taṇhādiṭṭhīhi allīno.",
  "atk-s0201a0:2429_16": "Upagato ajjhositotipi taṇhādiṭṭhivaseneva veditabbo.",
  "atk-s0201a0:2429_17": "Dukkhaṃ etaṃ mamātiādīsu pañcakkhandhadukkhaṃ taṇhāmānadiṭṭhivasena samanupassatīti attho.",
  "atk-s0201a0:2429_18": "Parijāneyyāti aniccaṃ dukkhaṃ anattāti tīraṇapariññāya parito jāneyya.",
  "atk-s0201a0:2429_19": "Parikkhepetvāti khayaṃ vayaṃ anuppādaṃ upanetvā.",
  "atk-s0201a0:2430_0": "359.",
  "atk-s0201a0:2430_1": "Navanti taruṇaṃ.",
  "atk-s0201a0:2430_2": "Akukkukajātanti pupphaggahaṇakāle anto aṅguṭṭhappamāṇo eko ghanadaṇḍako nibbattati,",
  "atk-s0201a0:2430_3": "tena virahitanti attho.",
  "atk-s0201a0:2430_4": "Rittoti suñño antosāravirahito.",
  "atk-s0201a0:2430_5": "Rittattāva tuccho.",
  "atk-s0201a0:2430_6": "Aparaddhoti parājito.",
  "atk-s0201a0:2430_7": "Bhāsitā kho pana teti idaṃ bhagavā tassa mukharabhāvaṃ pakāsetvā niggaṇhanto āha.",
  "atk-s0201a0:2430_8": "So kira pubbe pūraṇādayo cha satthāro upasaṅkamitvā pañhaṃ pucchati.",
  "atk-s0201a0:2430_9": "Te vissajjetuṃ na sakkonti.",
  "atk-s0201a0:2430_10": "Atha nesaṃ parisamajjhe mahantaṃ vippakāraṃ āropetvā uṭṭhāya jayaṃ pavedento gacchati.",
  "atk-s0201a0:2430_11": "So sammāsambuddhampi tatheva viheṭhessāmīti saññāya upasaṅkamitvā –",
  "atk-s0201a0:2431_0": "“Ambho ko nāma yaṃ rukkho, sinnapatto sakaṇṭako;",
  "atk-s0201a0:2432_0": "Yattha ekappahārena, uttamaṅgaṃ vibhijjita”nti.",
  "atk-s0201a0:2433_0": "Ayaṃ khadiraṃ āhacca asārakarukkhaparicito mudutuṇḍasakuṇo viya sabbaññutaññāṇasāraṃ āhacca ñāṇatuṇḍabhedaṃ",
  "atk-s0201a0:2433_1": "patto sabbaññutaññāṇassa thaddhabhāvaṃ aññāsi.",
  "atk-s0201a0:2433_2": "Tadassa parisamajjhe pakāsento bhāsitā kho pana tetiādimāha.",
  "atk-s0201a0:2433_3": "Natthi etarahīti upādinnakasarīre sedo nāma natthīti na vattabbaṃ,",
  "atk-s0201a0:2433_4": "etarahi pana natthīti vadati.",
  "atk-s0201a0:2433_5": "Suvaṇṇavaṇṇaṃ kāyaṃ vivarīti na sabbaṃ kāyaṃ vivari.",
  "atk-s0201a0:2433_6": "Buddhā nāma gaṇṭhikaṃ paṭimuñcitvā paṭicchannasarīrā parisati dhammaṃ desenti.",
  "atk-s0201a0:2433_7": "Atha bhagavā galavāṭakasammukhaṭṭhāne cīvaraṃ gahetvā caturaṅgulamattaṃ otāresi.",
  "atk-s0201a0:2433_8": "Otāritamatte pana tasmiṃ suvaṇṇavaṇṇā rasmiyo puñjapuñjā hutvā suvaṇṇaghaṭato rattasuvaṇṇarasadhārā viya,",
  "atk-s0201a0:2433_9": "rattavaṇṇavalāhakato vijjulatā viya ca nikkhamitvā suvaṇṇamurajasadisaṃ mahākhandhaṃ uttamasiraṃ padakkhiṇaṃ kurumānā ākāse pakkhandiṃsu.",
  "atk-s0201a0:2433_10": "Kasmā pana bhagavā evamakāsīti?",
  "atk-s0201a0:2433_11": "Mahājanassa kaṅkhāvinodanatthaṃ.",
  "atk-s0201a0:2433_12": "Mahājano hi samaṇo gotamo mayhaṃ sedo natthīti vadati,",
  "atk-s0201a0:2433_13": "saccakassa tāva nigaṇṭhaputtassa yantāruḷhassa viya sedā paggharanti.",
  "atk-s0201a0:2433_14": "Samaṇo pana gotamo ghanadupaṭṭacīvaraṃ pārupitvā nisinno,",
  "atk-s0201a0:2433_15": "anto sedassa atthitā vā natthitā vā kathaṃ sakkā ñātunti kaṅkhaṃ kareyya,",
  "atk-s0201a0:2433_16": "tassa kaṅkhāvinodanatthaṃ evamakāsi.",
  "atk-s0201a0:2433_17": "Maṅkubhūtoti nittejabhūto.",
  "atk-s0201a0:2433_18": "Pattakkhandhoti patitakkhandho.",
  "atk-s0201a0:2433_19": "Appaṭibhānoti uttari appassanto.",
  "atk-s0201a0:2433_20": "Nisīdīti pādaṅguṭṭhakena bhūmiṃ kasamāno nisīdi.",
  "atk-s0201a0:2434_0": "360.",
  "atk-s0201a0:2434_1": "Dummukhoti na virūpamukho,",
  "atk-s0201a0:2434_2": "abhirūpo hi so pāsādiko.",
  "atk-s0201a0:2434_3": "Nāmaṃ panassa etaṃ.",
  "atk-s0201a0:2434_4": "Abhabbo taṃ pokkharaṇiṃ puna otaritunti sabbesaṃ aḷānaṃ bhaggattā pacchinnagamano otarituṃ abhabbo,",
  "atk-s0201a0:2434_5": "tattheva kākakulalādīnaṃ bhattaṃ hotīti dasseti.",
  "atk-s0201a0:2434_6": "Visūkāyikānīti diṭṭhivisūkāni.",
  "atk-s0201a0:2434_7": "Visevitānīti diṭṭhisañcaritāni.",
  "atk-s0201a0:2434_8": "Vipphanditānīti diṭṭhivipphanditāni.",
  "atk-s0201a0:2434_9": "Yadidaṃ vādādhippāyoti ettha yadidanti nipātamattaṃ;",
  "atk-s0201a0:2434_10": "vādādhippāyo hutvā vādaṃ āropessāmīti ajjhāsayena upasaṅkamituṃ abhabbo;",
  "atk-s0201a0:2434_11": "dhammassavanāya pana upasaṅkameyyāti dasseti.",
  "atk-s0201a0:2434_12": "Dummukhaṃ licchaviputtaṃ etadavocāti kasmā avoca?",
  "atk-s0201a0:2434_13": "Dummukhassa kirassa upamāharaṇakāle sesa licchavikumārāpi cintesuṃ –",
  "atk-s0201a0:2434_14": "“iminā nigaṇṭhena amhākaṃ sippuggahaṇaṭṭhāne ciraṃ avamāno kato,",
  "atk-s0201a0:2434_15": "ayaṃ dāni amittassa piṭṭhiṃ passituṃ kālo.",
  "atk-s0201a0:2434_16": "Mayampi ekekaṃ upamaṃ āharitvā pāṇippahārena patitaṃ muggarena pothento viya tathā naṃ karissāma,",
  "atk-s0201a0:2434_17": "yathā na puna parisamajjhe sīsaṃ ukkhipituṃ sakkhissatī”ti,",
  "atk-s0201a0:2434_18": "te opammāni karitvā dummukhassa kathāpariyosānaṃ āgamayamānā nisīdiṃsu.",
  "atk-s0201a0:2434_19": "Saccako tesaṃ adhippāyaṃ ñatvā,",
  "atk-s0201a0:2434_20": "ime sabbeva gīvaṃ ukkhipitvā oṭṭhehi calamānehi ṭhitā;",
  "atk-s0201a0:2434_21": "sace paccekā upamā harituṃ labhissanti,",
  "atk-s0201a0:2434_22": "puna mayā parisamajjhe sīsaṃ ukkhipituṃ na sakkā bhavissati,",
  "atk-s0201a0:2434_23": "handāhaṃ dummukhaṃ apasādetvā yathā aññassa okāso na hoti,",
  "atk-s0201a0:2434_24": "evaṃ kathāvāraṃ pacchinditvā samaṇaṃ gotamaṃ pañhaṃ pucchissāmīti tasmā etadavoca.",
  "atk-s0201a0:2434_25": "Tattha āgamehīti tiṭṭha,",
  "atk-s0201a0:2434_26": "mā puna bhaṇāhīti attho.",
  "atk-s0201a0:2435_0": "361.",
  "atk-s0201a0:2435_1": "Tiṭṭhatesā,",
  "atk-s0201a0:2435_2": "bho gotamāti,",
  "atk-s0201a0:2435_3": "bho gotama,",
  "atk-s0201a0:2435_4": "esā amhākañceva aññesañca puthusamaṇabrāhmaṇānaṃ vācā tiṭṭhatu.",
  "atk-s0201a0:2435_5": "Vilāpaṃ vilapitaṃ maññeti etañhi vacanaṃ vilapitaṃ viya hoti,",
  "atk-s0201a0:2435_6": "vippalapitamattaṃ hotīti attho.",
  "atk-s0201a0:2435_7": "Atha vā tiṭṭhatesāti ettha kathāti āharitvā vattabbā.",
  "atk-s0201a0:2435_8": "Vācāvilāpaṃ vilapitaṃ maññeti ettha panidaṃ vācānicchāraṇaṃ vilapitamattaṃ maññe hotīti attho.",
  "atk-s0201a0:2436_0": "Idāni pañhaṃ pucchanto kittāvatātiādimāha.",
  "atk-s0201a0:2436_1": "Tattha vesārajjapattoti ñāṇapatto.",
  "atk-s0201a0:2436_2": "Aparappaccayoti aparappattiyo.",
  "atk-s0201a0:2436_3": "Athassa bhagavā pañhaṃ vissajjento idha,",
  "atk-s0201a0:2436_4": "aggivessanātiādimāha,",
  "atk-s0201a0:2436_5": "taṃ uttānatthameva.",
  "atk-s0201a0:2436_6": "Yasmā panettha passatīti vuttattā sekkhabhūmi dassitā.",
  "atk-s0201a0:2436_7": "Tasmā uttari asekkhabhūmiṃ pucchanto dutiyaṃ pañhaṃ pucchi,",
  "atk-s0201a0:2436_8": "tampissa bhagavā byākāsi.",
  "atk-s0201a0:2436_9": "Tattha dassanānuttariyenātiādīsu dassanānuttariyanti lokiyalokuttarā paññā.",
  "atk-s0201a0:2436_10": "Paṭipadānuttariyanti lokiyalokuttarā paṭipadā.",
  "atk-s0201a0:2436_11": "Vimuttānuttariyanti lokiyalokuttarā vimutti.",
  "atk-s0201a0:2436_12": "Suddhalokuttarameva vā gahetvā dassanānuttariyanti arahattamaggasammādiṭṭhi.",
  "atk-s0201a0:2436_13": "Paṭipadānuttariyanti sesāni maggaṅgāni.",
  "atk-s0201a0:2436_14": "Vimuttānuttariyanti aggaphalavimutti.",
  "atk-s0201a0:2436_15": "Khīṇāsavassa vā nibbānadassanaṃ dassanānuttariyaṃ nāma.",
  "atk-s0201a0:2436_16": "Maggaṅgāni paṭipadānuttariyaṃ.",
  "atk-s0201a0:2436_17": "Aggaphalaṃ vimuttānuttariyanti veditabbaṃ.",
  "atk-s0201a0:2436_18": "Buddho so bhagavāti so bhagavā sayampi cattāri saccāni buddho.",
  "atk-s0201a0:2436_19": "Bodhāyāti paresampi catusaccabodhāya dhammaṃ deseti.",
  "atk-s0201a0:2436_20": "Dantotiādīsu dantoti nibbisevano.",
  "atk-s0201a0:2436_21": "Damathāyāti nibbisevanatthāya.",
  "atk-s0201a0:2436_22": "Santoti sabbakilesavūpasamena santo.",
  "atk-s0201a0:2436_23": "Samathāyāti kilesavūpasamāya.",
  "atk-s0201a0:2436_24": "Tiṇṇoti caturoghatiṇṇo.",
  "atk-s0201a0:2436_25": "Taraṇāyāti caturoghataraṇāya.",
  "atk-s0201a0:2436_26": "Parinibbutoti kilesaparinibbānena parinibbuto.",
  "atk-s0201a0:2436_27": "Parinibbānāyāti kilesaparinibbānatthāya.",
  "atk-s0201a0:2437_0": "362.",
  "atk-s0201a0:2437_1": "Dhaṃsīti guṇadhaṃsakā.",
  "atk-s0201a0:2437_2": "Pagabbāti vācāpāgabbiyena samannāgatā.",
  "atk-s0201a0:2437_3": "Āsādetabbanti ghaṭṭetabbaṃ.",
  "atk-s0201a0:2437_4": "Āsajjāti ghaṭṭetvā.",
  "atk-s0201a0:2437_5": "Natveva bhavantaṃ gotamanti bhavantaṃ gotamaṃ āsajja kassaci attano vādaṃ anupahataṃ sakalaṃ ādāya pakkamituṃ thāmo natthīti dasseti.",
  "atk-s0201a0:2437_6": "Na hi bhagavā hatthiādayo viya kassaci jīvitantarāyaṃ karoti.",
  "atk-s0201a0:2437_7": "Ayaṃ pana nigaṇṭho imā tisso upamā na bhagavato ukkaṃsanatthaṃ āhari,",
  "atk-s0201a0:2437_8": "attukkaṃsanatthameva āhari.",
  "atk-s0201a0:2437_9": "Yathā hi rājā kañci paccatthikaṃ ghātetvā evaṃ nāma sūro evaṃ thāmasampanno puriso bhavissatīti paccatthikaṃ thomentopi attānameva thometi.",
  "atk-s0201a0:2437_10": "Evameva sopi siyā hi,",
  "atk-s0201a0:2437_11": "bho gotama,",
  "atk-s0201a0:2437_12": "hatthiṃ pabhinnantiādīhi bhagavantaṃ ukkaṃsentopi mayameva sūrā mayaṃ paṇḍitā mayaṃ bahussutāyeva evaṃ pabhinnahatthiṃ viya,",
  "atk-s0201a0:2437_13": "jalitaaggikkhandhaṃ viya,",
  "atk-s0201a0:2437_14": "phaṇakataāsīvisaṃ viya ca vādatthikā sammāsambuddhaṃ upasaṅkamimhāti attānaṃyeva ukkaṃseti.",
  "atk-s0201a0:2437_15": "Evaṃ attānaṃ ukkaṃsetvā bhagavantaṃ nimantayamāno adhivāsetu metiādimāha.",
  "atk-s0201a0:2437_16": "Tattha adhivāsetūti sampaṭicchatu.",
  "atk-s0201a0:2437_17": "Svātanāyāti yaṃ me tumhesu kāraṃ karoto sve bhavissati puññañca pītipāmojjañca,",
  "atk-s0201a0:2437_18": "tadatthāya.",
  "atk-s0201a0:2437_19": "Adhivāsesi bhagavā tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ dhārento tuṇhībhāvena adhivāsesi.",
  "atk-s0201a0:2437_20": "Saccakassa anuggahakaraṇatthaṃ manasāva sampaṭicchīti vuttaṃ hoti.",
  "atk-s0201a0:2438_0": "363.",
  "atk-s0201a0:2438_1": "Yamassa patirūpaṃ maññeyyāthāti te kira licchavī tassa pañcathālipākasatāni niccabhattaṃ āharanti.",
  "atk-s0201a0:2438_2": "Tadeva sandhāya esa sve tumhe yaṃ assa samaṇassa gotamassa patirūpaṃ kappiyanti maññeyyātha,",
  "atk-s0201a0:2438_3": "taṃ āhareyyātha;",
  "atk-s0201a0:2438_4": "samaṇassa hi gotamassa tumhe paricārakā kappiyākappiyaṃ yuttāyuttaṃ jānāthāti vadati.",
  "atk-s0201a0:2438_5": "Bhattābhihāraṃ abhihariṃsūti abhiharitabbaṃ bhattaṃ abhihariṃsu.",
  "atk-s0201a0:2438_6": "Paṇītenāti uttamena.",
  "atk-s0201a0:2438_7": "Sahatthāti sahatthena.",
  "atk-s0201a0:2438_8": "Santappetvāti suṭṭhu tappetvā,",
  "atk-s0201a0:2438_9": "paripuṇṇaṃ suhitaṃ yāvadatthaṃ katvā.",
  "atk-s0201a0:2438_10": "Sampavāretvāti suṭṭhu pavāretvā,",
  "atk-s0201a0:2438_11": "alaṃ alanti hatthasaññāya paṭikkhipāpetvā.",
  "atk-s0201a0:2438_12": "Bhuttāvinti bhuttavantaṃ.",
  "atk-s0201a0:2438_13": "Onītapattapāṇinti pattato onītapāṇiṃ,",
  "atk-s0201a0:2438_14": "apanītahatthanti vuttaṃ hoti.",
  "atk-s0201a0:2438_15": "“Onittapattapāṇi”ntipi pāṭho,",
  "atk-s0201a0:2438_16": "tassattho,",
  "atk-s0201a0:2438_17": "onittaṃ nānābhūtaṃ pattaṃ pāṇito assāti onittapattapāṇī.",
  "atk-s0201a0:2438_18": "Taṃ onittapattapāṇiṃ,",
  "atk-s0201a0:2438_19": "hatthe ca pattañca dhovitvā ekamante pattaṃ nikkhipitvā nisinnanti attho.",
  "atk-s0201a0:2438_20": "Ekamantaṃ nisīdīti bhagavantaṃ evaṃbhūtaṃ ñatvā ekasmiṃ okāse nisīdīti attho.",
  "atk-s0201a0:2438_21": "Puññañcāti yaṃ imasmiṃ dāne puññaṃ,",
  "atk-s0201a0:2438_22": "āyatiṃ vipākakkhandhāti attho.",
  "atk-s0201a0:2438_23": "Puññamahīti vipākakkhandhānaṃyeva parivāro.",
  "atk-s0201a0:2438_24": "Taṃ dāyakānaṃ sukhāya hotūti taṃ imesaṃ licchavīnaṃ sukhatthāya hotu.",
  "atk-s0201a0:2438_25": "Idaṃ kira so ahaṃ pabbajito nāma,",
  "atk-s0201a0:2438_26": "pabbajitena ca na yuttaṃ attano dānaṃ niyyātetunti tesaṃ niyyātento evamāha.",
  "atk-s0201a0:2438_27": "Atha bhagavā yasmā licchavīhi saccakassa dinnaṃ,",
  "atk-s0201a0:2438_28": "na bhagavato.",
  "atk-s0201a0:2438_29": "Saccakena pana bhagavato dinnaṃ,",
  "atk-s0201a0:2438_30": "tasmā tamatthaṃ dīpento yaṃ kho,",
  "atk-s0201a0:2438_31": "aggivessanātiādimāha.",
  "atk-s0201a0:2438_32": "Iti bhagavā nigaṇṭhassa matena vināyeva attano dinnaṃ dakkhiṇaṃ nigaṇṭhassa niyyātesi,",
  "atk-s0201a0:2438_33": "sā cassa anāgate vāsanā bhavissatīti.",
  "atk-s0201a0:2439_0": "Papañcasūdaniyā majjhimanikāyaṭṭhakathāya",
  "atk-s0201a0:2440_0": "Cūḷasaccakasuttavaṇṇanā niṭṭhitā.",
  "atk-s0201a0:2441_0": "6. Mahāsaccakasuttavaṇṇanā",
  "atk-s0201a0:2442_0": "364.",
  "atk-s0201a0:2442_1": "Evaṃ me sutanti mahāsaccakasuttaṃ.",
  "atk-s0201a0:2442_2": "Tattha ekaṃ samayanti ca tena kho pana samayenāti ca pubbaṇhasamayanti ca tīhi padehi ekova samayo vutto.",
  "atk-s0201a0:2442_3": "Bhikkhūnañhi vattapaṭipattiṃ katvā mukhaṃ dhovitvā pattacīvaramādāya cetiyaṃ vanditvā kataraṃ gāmaṃ pavisissāmāti vitakkamāḷake ṭhitakālo nāma hoti.",
  "atk-s0201a0:2442_4": "Bhagavā evarūpe samaye rattadupaṭṭaṃ nivāsetvā kāyabandhanaṃ bandhitvā paṃsukūlacīvaraṃ ekaṃsaṃ pārupitvā",
  "atk-s0201a0:2442_5": "gandhakuṭito nikkhamma bhikkhusaṅghaparivuto gandhakuṭipamukhe aṭṭhāsi.",
  "atk-s0201a0:2442_6": "Taṃ sandhāya, –",
  "atk-s0201a0:2442_7": "“ekaṃ samayanti ca tena kho pana samayenāti ca pubbaṇhasamaya”nti ca vuttaṃ.",
  "atk-s0201a0:2442_8": "Pavisitukāmoti piṇḍāya pavisissāmīti evaṃ katasanniṭṭhāno.",
  "atk-s0201a0:2442_9": "Tenupasaṅkamīti kasmā upasaṅkamīti?",
  "atk-s0201a0:2442_10": "Vādāropanajjhāsayena.",
  "atk-s0201a0:2442_11": "Evaṃ kirassa ahosi –",
  "atk-s0201a0:2442_12": "“pubbepāhaṃ apaṇḍitatāya sakalaṃ vesāliparisaṃ gahetvā samaṇassa gotamassa santikaṃ gantvā parisamajjhe maṅku jāto.",
  "atk-s0201a0:2442_13": "Idāni tathā akatvā ekakova gantvā vādaṃ āropessāmi.",
  "atk-s0201a0:2442_14": "Yadi samaṇaṃ gotamaṃ parājetuṃ sakkhissāmi,",
  "atk-s0201a0:2442_15": "attano laddhiṃ dīpetvā jayaṃ karissāmi.",
  "atk-s0201a0:2442_16": "Yadi samaṇassa gotamassa jayo bhavissati,",
  "atk-s0201a0:2442_17": "andhakāre naccaṃ viya na koci jānissatī”ti niddāpañhaṃ nāma gahetvā iminā vādajjhāsayena upasaṅkami.",
  "atk-s0201a0:2443_0": "Anukampaṃ upādāyāti saccakassa nigaṇṭhaputtassa anukampaṃ paṭicca.",
  "atk-s0201a0:2443_1": "Therassa kirassa evaṃ ahosi –",
  "atk-s0201a0:2443_2": "“bhagavati muhuttaṃ nisinne buddhadassanaṃ dhammassavanañca labhissati.",
  "atk-s0201a0:2443_3": "Tadassa dīgharattaṃ hitāya sukhāya saṃvattissatī”ti.",
  "atk-s0201a0:2443_4": "Tasmā bhagavantaṃ yācitvā paṃsukūlacīvaraṃ catugguṇaṃ paññapetvā nisīdatu bhagavāti āha.",
  "atk-s0201a0:2443_5": "“Kāraṇaṃ ānando vadatī”ti sallakkhetvā nisīdi bhagavā paññatte āsane.",
  "atk-s0201a0:2443_6": "Bhagavantaṃ etadavocāti yaṃ pana pañhaṃ ovaṭṭikasāraṃ katvā ādāya āgato taṃ ṭhapetvā passena tāva pariharanto etaṃ santi,",
  "atk-s0201a0:2443_7": "bho gotamātiādivacanaṃ avoca.",
  "atk-s0201a0:2444_0": "365.",
  "atk-s0201a0:2444_1": "Phusanti hi te,",
  "atk-s0201a0:2444_2": "bho gotamāti te samaṇabrāhmaṇā sarīre uppannaṃ sārīrikaṃ dukkhaṃ vedanaṃ phusanti labhanti,",
  "atk-s0201a0:2444_3": "anubhavantīti attho.",
  "atk-s0201a0:2444_4": "Ūrukkhambhoti khambhakataūrubhāvo,",
  "atk-s0201a0:2444_5": "ūruthaddhatāti attho.",
  "atk-s0201a0:2444_6": "Vimhayatthavasena panettha bhavissatīti anāgatavacanaṃ kataṃ.",
  "atk-s0201a0:2444_7": "Kāyanvayaṃ hotīti kāyānugataṃ hoti kāyassa vasavatti.",
  "atk-s0201a0:2444_8": "Kāyabhāvanāti pana vipassanā vuccati,",
  "atk-s0201a0:2444_9": "tāya cittavikkhepaṃ pāpuṇanto nāma natthi,",
  "atk-s0201a0:2444_10": "iti nigaṇṭho asantaṃ abhūtaṃ yaṃ natthi, tadevāha.",
  "atk-s0201a0:2444_11": "Cittabhāvanātipi samatho vuccati,",
  "atk-s0201a0:2444_12": "samādhiyuttassa ca puggalassa ūrukkhambhādayo nāma natthi,",
  "atk-s0201a0:2444_13": "iti nigaṇṭho idaṃ abhūtameva āha.",
  "atk-s0201a0:2444_14": "Aṭṭhakathāyaṃ pana vuttaṃ –",
  "atk-s0201a0:2444_15": "“yatheva ‘bhūtapubbanti vatvā ūrukkhambhopi nāma bhavissatī’tiādīni vadato anāgatarūpaṃ na sameti,",
  "atk-s0201a0:2444_16": "tathā atthopi na sameti,",
  "atk-s0201a0:2444_17": "asantaṃ abhūtaṃ yaṃ natthi,",
  "atk-s0201a0:2444_18": "taṃ kathetī”ti.",
  "atk-s0201a0:2445_0": "No kāyabhāvananti pañcātapatappanādiṃ attakilamathānuyogaṃ sandhāyāha.",
  "atk-s0201a0:2445_1": "Ayañhi tesaṃ kāyabhāvanā nāma.",
  "atk-s0201a0:2445_2": "Kiṃ pana so disvā evamāha?",
  "atk-s0201a0:2445_3": "So kira divādivassa vihāraṃ āgacchati,",
  "atk-s0201a0:2445_4": "tasmiṃ kho pana samaye bhikkhū pattacīvaraṃ paṭisāmetvā attano attano rattiṭṭhānadivāṭṭhānesu paṭisallānaṃ upagacchanti.",
  "atk-s0201a0:2445_5": "So te paṭisallīne disvā cittabhāvanāmattaṃ ete anuyuñjanti,",
  "atk-s0201a0:2445_6": "kāyabhāvanā panetesaṃ natthīti maññamāno evamāha.",
  "atk-s0201a0:2446_0": "366.",
  "atk-s0201a0:2446_1": "Atha naṃ bhagavā anuyuñjanto kinti pana te,",
  "atk-s0201a0:2446_2": "aggivessana,",
  "atk-s0201a0:2446_3": "kāyabhāvanā sutāti āha.",
  "atk-s0201a0:2446_4": "So taṃ vitthārento seyyathidaṃ,",
  "atk-s0201a0:2446_5": "nando vacchotiādimāha.",
  "atk-s0201a0:2446_6": "Tattha nandoti tassa nāmaṃ.",
  "atk-s0201a0:2446_7": "Vacchoti gottaṃ.",
  "atk-s0201a0:2446_8": "Kisoti nāmaṃ.",
  "atk-s0201a0:2446_9": "Saṃkiccoti gottaṃ.",
  "atk-s0201a0:2446_10": "Makkhaligosālo heṭṭhā āgatova.",
  "atk-s0201a0:2446_11": "Eteti ete tayo janā,",
  "atk-s0201a0:2446_12": "te kira kiliṭṭhatapānaṃ matthakapattā ahesuṃ.",
  "atk-s0201a0:2446_13": "Uḷārāni uḷārānīti paṇītāni paṇītāni.",
  "atk-s0201a0:2446_14": "Gāhenti nāmāti balaṃ gaṇhāpenti nāma.",
  "atk-s0201a0:2446_15": "Brūhentīti vaḍḍhenti.",
  "atk-s0201a0:2446_16": "Medentīti jātamedaṃ karonti.",
  "atk-s0201a0:2446_17": "Purimaṃ pahāyāti purimaṃ dukkarakāraṃ pahāya.",
  "atk-s0201a0:2446_18": "Pacchā upacinantīti pacchā uḷārakhādanīyādīhi santappenti,",
  "atk-s0201a0:2446_19": "vaḍḍhenti.",
  "atk-s0201a0:2446_20": "Ācayāpacayo hotīti vaḍḍhi ca avaḍḍhi ca hoti,",
  "atk-s0201a0:2446_21": "iti imassa kāyassa kālena vaḍḍhi,",
  "atk-s0201a0:2446_22": "kālena parihānīti vaḍḍhiparihānimattameva paññāyati,",
  "atk-s0201a0:2446_23": "kāyabhāvanā pana na paññāyatīti dīpetvā cittabhāvanaṃ pucchanto,",
  "atk-s0201a0:2446_24": "“kinti pana te,",
  "atk-s0201a0:2446_25": "aggivessana,",
  "atk-s0201a0:2446_26": "cittabhāvanā sutā”ti āha.",
  "atk-s0201a0:2446_27": "Na sampāyāsīti sampādetvā kathetuṃ nāsakkhi,",
  "atk-s0201a0:2446_28": "yathā taṃ bālaputhujjano.",
  "atk-s0201a0:2447_0": "367.",
  "atk-s0201a0:2447_1": "Kuto pana tvanti yo tvaṃ evaṃ oḷārikaṃ dubbalaṃ kāyabhāvanaṃ na jānāsi?",
  "atk-s0201a0:2447_2": "So tvaṃ kuto saṇhaṃ sukhumaṃ cittabhāvanaṃ jānissasīti.",
  "atk-s0201a0:2447_3": "Imasmiṃ pana ṭhāne codanālayatthero,",
  "atk-s0201a0:2447_4": "“abuddhavacanaṃ nāmetaṃ pada”nti bījaniṃ ṭhapetvā pakkamituṃ ārabhi.",
  "atk-s0201a0:2447_5": "Atha naṃ mahāsīvatthero āha – “dissati,",
  "atk-s0201a0:2447_6": "bhikkhave,",
  "atk-s0201a0:2447_7": "imassa cātumahābhūtikassa kāyassa ācayopi apacayopi ādānampi nikkhepanampī”ti.",
  "atk-s0201a0:2447_8": "Taṃ sutvā sallakkhesi –",
  "atk-s0201a0:2447_9": "“oḷārikaṃ kāyaṃ pariggaṇhantassa uppannavipassanā oḷārikāti vattuṃ vaṭṭatī”ti.",
  "atk-s0201a0:2448_0": "368.",
  "atk-s0201a0:2448_1": "Sukhasārāgīti sukhasārāgena samannāgato.",
  "atk-s0201a0:2448_2": "Sukhāya vedanāya nirodhā uppajjati dukkhā vedanāti na anantarāva uppajjati,",
  "atk-s0201a0:2448_3": "sukhadukkhānañhi anantarapaccayatā paṭṭhāne paṭisiddhā.",
  "atk-s0201a0:2448_4": "Yasmā pana sukhe aniruddhe dukkhaṃ nuppajjati,",
  "atk-s0201a0:2448_5": "tasmā idha evaṃ vuttaṃ.",
  "atk-s0201a0:2448_6": "Pariyādāya tiṭṭhatīti khepetvā gaṇhitvā tiṭṭhati.",
  "atk-s0201a0:2448_7": "Ubhatopakkhanti sukhaṃ ekaṃ pakkhaṃ dukkhaṃ ekaṃ pakkhanti evaṃ ubhatopakkhaṃ hutvā.",
  "atk-s0201a0:2449_0": "369.",
  "atk-s0201a0:2449_1": "Uppannāpi sukhā vedanā cittaṃ na pariyādāya tiṭṭhati,",
  "atk-s0201a0:2449_2": "bhāvitattā kāyassa.",
  "atk-s0201a0:2449_3": "Uppannāpi dukkhā vedanā cittaṃ na pariyādāya tiṭṭhati,",
  "atk-s0201a0:2449_4": "bhāvitattā cittassāti ettha kāyabhāvanā vipassanā,",
  "atk-s0201a0:2449_5": "cittabhāvanā samādhi.",
  "atk-s0201a0:2449_6": "Vipassanā ca sukhassa paccanīkā,",
  "atk-s0201a0:2449_7": "dukkhassa āsannā.",
  "atk-s0201a0:2449_8": "Samādhi dukkhassa paccanīko,",
  "atk-s0201a0:2449_9": "sukhassa āsanno. Kathaṃ?",
  "atk-s0201a0:2449_10": "Vipassanaṃ paṭṭhapetvā nisinnassa hi addhāne gacchante gacchante tattha tattha aggiuṭṭhānaṃ viya hoti,",
  "atk-s0201a0:2449_11": "kacchehi sedā muccanti,",
  "atk-s0201a0:2449_12": "matthakato usumavaṭṭiuṭṭhānaṃ viya hotīti cittaṃ haññati vihaññati vipphandati.",
  "atk-s0201a0:2449_13": "Evaṃ tāva vipassanā sukhassa paccanīkā,",
  "atk-s0201a0:2449_14": "dukkhassa āsannā.",
  "atk-s0201a0:2449_15": "Uppanne pana kāyike vā cetasike vā dukkhe taṃ dukkhaṃ vikkhambhetvā samāpattiṃ samāpannassa samāpattikkhaṇe dukkhaṃ dūrāpagataṃ hoti,",
  "atk-s0201a0:2449_16": "anappakaṃ sukhaṃ okkamati.",
  "atk-s0201a0:2449_17": "Evaṃ samādhi dukkhassa paccanīko,",
  "atk-s0201a0:2449_18": "sukhassa āsanno.",
  "atk-s0201a0:2449_19": "Yathā vipassanā sukhassa paccanīkā,",
  "atk-s0201a0:2449_20": "dukkhassa āsannā,",
  "atk-s0201a0:2449_21": "na tathā samādhi.",
  "atk-s0201a0:2449_22": "Yathā samādhi dukkhassa paccanīko,",
  "atk-s0201a0:2449_23": "sukhassa āsanno,",
  "atk-s0201a0:2449_24": "na ca tathā vipassanāti.",
  "atk-s0201a0:2449_25": "Tena vuttaṃ –",
  "atk-s0201a0:2449_26": "“uppannāpi sukhā vedanā cittaṃ na pariyādāya tiṭṭhati,",
  "atk-s0201a0:2449_27": "bhāvitattā kāyassa.",
  "atk-s0201a0:2449_28": "Uppannāpi dukkhā vedanā cittaṃ na pariyādāya tiṭṭhati,",
  "atk-s0201a0:2449_29": "bhāvitattā cittassā”ti.",
  "atk-s0201a0:2450_0": "370. Āsajja upanīyāti guṇe ghaṭṭetvā ceva upanetvā ca. Taṃ vata meti taṃ vata mama cittaṃ.",
  "atk-s0201a0:2451_0": "371.",
  "atk-s0201a0:2451_1": "Kiñhi no siyā,",
  "atk-s0201a0:2451_2": "aggivessanāti,",
  "atk-s0201a0:2451_3": "aggivessana,",
  "atk-s0201a0:2451_4": "kiṃ na bhavissati,",
  "atk-s0201a0:2451_5": "bhavissateva,",
  "atk-s0201a0:2451_6": "mā evaṃ saññī hohi,",
  "atk-s0201a0:2451_7": "uppajjiyeva me sukhāpi dukkhāpi vedanā,",
  "atk-s0201a0:2451_8": "uppannāya panassā ahaṃ cittaṃ pariyādāya ṭhātuṃ na demi.",
  "atk-s0201a0:2451_9": "Idānissa tamatthaṃ pakāsetuṃ upari pasādāvahaṃ dhammadesanaṃ desetukāmo mūlato paṭṭhāya mahābhinikkhamanaṃ ārabhi.",
  "atk-s0201a0:2451_10": "Tattha idha me,",
  "atk-s0201a0:2451_11": "aggivessana,",
  "atk-s0201a0:2451_12": "pubbeva sambodhā…pe…",
  "atk-s0201a0:2451_13": "tattheva nisīdiṃ,",
  "atk-s0201a0:2451_14": "alamidaṃ padhānāyāti idaṃ sabbaṃ heṭṭhā pāsarāsisutte vuttanayeneva veditabbaṃ.",
  "atk-s0201a0:2451_15": "Ayaṃ pana viseso,",
  "atk-s0201a0:2451_16": "tattha bodhipallaṅke nisajjā,",
  "atk-s0201a0:2451_17": "idha dukkarakārikā.",
  "atk-s0201a0:2452_0": "374.",
  "atk-s0201a0:2452_1": "Allakaṭṭhanti allaṃ udumbarakaṭṭhaṃ.",
  "atk-s0201a0:2452_2": "Sasnehanti sakhīraṃ.",
  "atk-s0201a0:2452_3": "Kāmehīti vatthukāmehi.",
  "atk-s0201a0:2452_4": "Avūpakaṭṭhāti anapagatā.",
  "atk-s0201a0:2452_5": "Kāmacchandotiādīsu kilesakāmova chandakaraṇavasena chando.",
  "atk-s0201a0:2452_6": "Sinehakaraṇavasena sneho.",
  "atk-s0201a0:2452_7": "Mucchākaraṇavasena mucchā.",
  "atk-s0201a0:2452_8": "Pipāsākaraṇavasena pipāsā.",
  "atk-s0201a0:2452_9": "Anudahanavasena pariḷāhoti veditabbo.",
  "atk-s0201a0:2452_10": "Opakkamikāti upakkamanibbattā.",
  "atk-s0201a0:2452_11": "Ñāṇāya dassanāya anuttarāya sambodhāyāti sabbaṃ lokuttaramaggavevacanameva.",
  "atk-s0201a0:2453_0": "Idaṃ panettha opammasaṃsandanaṃ –",
  "atk-s0201a0:2453_1": "allaṃ sakhīraṃ udumbarakaṭṭhaṃ viya hi kilesakāmena vatthukāmato anissaṭapuggalā.",
  "atk-s0201a0:2453_2": "Udake pakkhittabhāvo viya kilesakāmena tintatā;",
  "atk-s0201a0:2453_3": "manthanenāpi aggino anabhinibbattanaṃ viya kilesakāmena vatthukāmato anissaṭānaṃ opakkamikāhi vedanāhi lokuttaramaggassa anadhigamo.",
  "atk-s0201a0:2453_4": "Amanthanenāpi aggino anabhinibbattanaṃ viya tesaṃ puggalānaṃ vināpi opakkamikāhi vedanāhi lokuttaramaggassa anadhigamo.",
  "atk-s0201a0:2453_5": "Dutiyaupamāpi imināva nayena veditabbā.",
  "atk-s0201a0:2453_6": "Ayaṃ pana viseso,",
  "atk-s0201a0:2453_7": "purimā saputtabhariyapabbajjāya upamā;",
  "atk-s0201a0:2453_8": "pacchimā brāhmaṇadhammikapabbajjāya.",
  "atk-s0201a0:2454_0": "376.",
  "atk-s0201a0:2454_1": "Tatiyaupamāya koḷāpanti chinnasinehaṃ nirāpaṃ.",
  "atk-s0201a0:2454_2": "Thale nikkhittanti pabbatathale vā bhūmithale vā nikkhittaṃ.",
  "atk-s0201a0:2454_3": "Etthāpi idaṃ opammasaṃsandanaṃ –",
  "atk-s0201a0:2454_4": "sukkhakoḷāpakaṭṭhaṃ viya hi kilesakāmena vatthukāmato nissaṭapuggalā,",
  "atk-s0201a0:2454_5": "ārakā udakā thale nikkhittabhāvo viya kilesakāmena atintatā.",
  "atk-s0201a0:2454_6": "Manthanenāpi aggino abhinibbattanaṃ viya kilesakāmena vatthukāmato nissaṭānaṃ abbhokāsikanesajjikādivasena",
  "atk-s0201a0:2454_7": "opakkamikāhipi vedanāhi lokuttaramaggassa adhigamo.",
  "atk-s0201a0:2454_8": "Aññassa rukkhassa sukkhasākhāya saddhiṃ ghaṃsanamatteneva aggino abhinibbattanaṃ viya vināpi opakkamikāhi",
  "atk-s0201a0:2454_9": "vedanāhi sukhāyeva paṭipadāya lokuttaramaggassa adhigamoti.",
  "atk-s0201a0:2454_10": "Ayaṃ upamā bhagavatā attano atthāya āhaṭā.",
  "atk-s0201a0:2455_0": "377.",
  "atk-s0201a0:2455_1": "Idāni attano dukkarakārikaṃ dassento,",
  "atk-s0201a0:2455_2": "tassa mayhantiādimāha.",
  "atk-s0201a0:2455_3": "Kiṃ pana bhagavā dukkaraṃ akatvā buddho bhavituṃ na samatthoti?",
  "atk-s0201a0:2455_4": "Katvāpi akatvāpi samatthova.",
  "atk-s0201a0:2455_5": "Atha kasmā akāsīti?",
  "atk-s0201a0:2455_6": "Sadevakassa lokassa attano parakkamaṃ dassessāmi.",
  "atk-s0201a0:2455_7": "So ca maṃ vīriyanimmathanaguṇo hāsessatīti.",
  "atk-s0201a0:2455_8": "Pāsāde nisinnoyeva hi paveṇiāgataṃ rajjaṃ labhitvāpi khattiyo na tathāpamudito hoti,",
  "atk-s0201a0:2455_9": "yathā balakāyaṃ gahetvā saṅgāme dve tayo sampahāre datvā amittamathanaṃ katvā pattarajjo.",
  "atk-s0201a0:2455_10": "Evaṃ pattarajjassa hi rajjasiriṃ anubhavantassa parisaṃ oloketvā attano parakkamaṃ anussaritvā,",
  "atk-s0201a0:2455_11": "“asukaṭṭhāne asukakammaṃ katvā asukañca asukañca amittaṃ evaṃ vijjhitvā evaṃ paharitvā imaṃ rajjasiriṃ",
  "atk-s0201a0:2455_12": "pattosmī”ti cintayato balavasomanassaṃ uppajjati.",
  "atk-s0201a0:2455_13": "Evamevaṃ bhagavāpi sadevakassa lokassa parakkamaṃ dassessāmi,",
  "atk-s0201a0:2455_14": "so hi maṃ parakkamo ativiya hāsessati,",
  "atk-s0201a0:2455_15": "somanassaṃ uppādessatīti dukkaramakāsi.",
  "atk-s0201a0:2456_0": "Apica pacchimaṃ janataṃ anukampamānopi akāsiyeva,",
  "atk-s0201a0:2456_1": "pacchimā hi janatā sammāsambuddho kappasatasahassādhikāni cattāri asaṅkhyeyyāni pāramiyo pūretvāpi padhānaṃ padahitvāva sabbaññutaññāṇaṃ patto,",
  "atk-s0201a0:2456_2": "kimaṅgaṃ pana mayanti padhānavīriyaṃ kattabbaṃ maññissati;",
  "atk-s0201a0:2456_3": "evaṃ sante khippameva jātijarāmaraṇassa antaṃ karissatīti pacchimaṃ janataṃ anukampamāno akāsiyeva.",
  "atk-s0201a0:2457_0": "Dantebhidantamādhāyāti heṭṭhādante uparidantaṃ ṭhapetvā.",
  "atk-s0201a0:2457_1": "Cetasā cittanti kusalacittena akusalacittaṃ.",
  "atk-s0201a0:2457_2": "Abhiniggaṇheyyanti niggaṇheyyaṃ.",
  "atk-s0201a0:2457_3": "Abhinippīḷeyyanti nippīḷeyyaṃ.",
  "atk-s0201a0:2457_4": "Abhisantāpeyyanti tāpetvā vīriyanimmathanaṃ kareyyaṃ.",
  "atk-s0201a0:2457_5": "Sāraddhoti sadaratho.",
  "atk-s0201a0:2457_6": "Padhānābhitunnassāti padhānena abhitunnassa,",
  "atk-s0201a0:2457_7": "viddhassa satoti attho.",
  "atk-s0201a0:2458_0": "378.",
  "atk-s0201a0:2458_1": "Appāṇakanti nirassāsakaṃ.",
  "atk-s0201a0:2458_2": "Kammāragaggariyāti kammārassa gaggaranāḷiyā.",
  "atk-s0201a0:2458_3": "Sīsavedanā hontīti kutoci nikkhamituṃ alabhamānehi vātehi samuṭṭhāpitā balavatiyo sīsavedanā honti.",
  "atk-s0201a0:2458_4": "Sīsaveṭhaṃ dadeyyāti sīsaveṭhanaṃ dadeyya.",
  "atk-s0201a0:2458_5": "Devatāti bodhisattassa caṅkamanakoṭiyaṃ paṇṇasālapariveṇasāmantā ca adhivatthā devatā.",
  "atk-s0201a0:2459_0": "Tadā kira bodhisattassa adhimatte kāyadāhe uppanne mucchā udapādi.",
  "atk-s0201a0:2459_1": "So caṅkameva nisinno hutvā papati.",
  "atk-s0201a0:2459_2": "Taṃ disvā devatā evamāhaṃsu –",
  "atk-s0201a0:2459_3": "“vihārotveva so arahato”ti,",
  "atk-s0201a0:2459_4": "“arahanto nāma evarūpā honti matakasadisā”ti laddhiyā vadanti.",
  "atk-s0201a0:2459_5": "Tattha yā devatā “kālaṅkato”ti āhaṃsu,",
  "atk-s0201a0:2459_6": "tā gantvā suddhodanamahārājassa ārocesuṃ –",
  "atk-s0201a0:2459_7": "“tumhākaṃ putto kālaṅkato”ti.",
  "atk-s0201a0:2459_8": "Mama putto buddho hutvā kālaṅkato,",
  "atk-s0201a0:2459_9": "no ahutvāti?",
  "atk-s0201a0:2459_10": "Buddho bhavituṃ nāsakkhi,",
  "atk-s0201a0:2459_11": "padhānabhūmiyaṃyeva patitvā kālaṅkatoti.",
  "atk-s0201a0:2459_12": "Nāhaṃ saddahāmi,",
  "atk-s0201a0:2459_13": "mama puttassa bodhiṃ apatvā kālaṅkiriyā nāma natthīti.",
  "atk-s0201a0:2460_0": "Aparabhāge sammāsambuddhassa dhammacakkaṃ pavattetvā anupubbena rājagahaṃ gantvā kapilavatthuṃ anuppattassa",
  "atk-s0201a0:2460_1": "suddhodanamahārājā pattaṃ gahetvā pāsādaṃ āropetvā yāgukhajjakaṃ datvā antarābhattasamaye etamatthaṃ ārocesi –",
  "atk-s0201a0:2460_2": "tumhākaṃ bhagavā padhānakaraṇakāle devatā āgantvā,",
  "atk-s0201a0:2460_3": "“putto te, mahārāja,",
  "atk-s0201a0:2460_4": "kālaṅkato”ti āhaṃsūti.",
  "atk-s0201a0:2460_5": "Kiṃ saddahasi mahārājāti?",
  "atk-s0201a0:2460_6": "Na bhagavā saddahinti. Idāni, mahārāja,",
  "atk-s0201a0:2460_7": "supinappaṭiggahaṇato paṭṭhāya acchariyāni passanto kiṃ saddahissasi?",
  "atk-s0201a0:2460_8": "Ahampi buddho jāto,",
  "atk-s0201a0:2460_9": "tvampi buddhapitā jāto,",
  "atk-s0201a0:2460_10": "pubbe pana mayhaṃ aparipakke ñāṇe bodhicariyaṃ carantassa dhammapālakumārakālepi sippaṃ uggahetuṃ gatassa,",
  "atk-s0201a0:2460_11": "“tumhākaṃ putto dhammapālakumāro kālaṅkato,",
  "atk-s0201a0:2460_12": "idamassa aṭṭhī”ti eḷakaṭṭhiṃ āharitvā dassesuṃ,",
  "atk-s0201a0:2460_13": "tadāpi tumhe,",
  "atk-s0201a0:2460_14": "“mama puttassa antarāmaraṇaṃ nāma natthi,",
  "atk-s0201a0:2460_15": "nāhaṃ saddahāmī”ti avocuttha,",
  "atk-s0201a0:2460_16": "mahārājāti imissā aṭṭhuppattiyā bhagavā mahādhammapālajātakaṃ kathesi.",
  "atk-s0201a0:2461_0": "379.",
  "atk-s0201a0:2461_1": "Mā kho tvaṃ mārisāti sampiyāyamānā āhaṃsu.",
  "atk-s0201a0:2461_2": "Devatānaṃ kirāyaṃ piyamanāpavohāro,",
  "atk-s0201a0:2461_3": "yadidaṃ mārisāti.",
  "atk-s0201a0:2461_4": "Ajajjitanti abhojanaṃ.",
  "atk-s0201a0:2461_5": "Halanti vadāmīti alanti vadāmi,",
  "atk-s0201a0:2461_6": "alaṃ iminā evaṃ mā karittha,",
  "atk-s0201a0:2461_7": "yāpessāmahanti evaṃ paṭisedhemīti attho.",
  "atk-s0201a0:2462_0": "380- 1.",
  "atk-s0201a0:2462_1": "Maṅguracchavīti maṅguramacchacchavi.",
  "atk-s0201a0:2462_2": "Etāva paramanti tāsampi vedanānametaṃyeva paramaṃ,",
  "atk-s0201a0:2462_3": "uttamaṃ pamāṇaṃ.",
  "atk-s0201a0:2462_4": "Pitu sakkassa kammante…pe…",
  "atk-s0201a0:2462_5": "paṭhamaṃ jhānaṃ upasampajja viharitāti rañño kira vappamaṅgaladivaso nāma hoti,",
  "atk-s0201a0:2462_6": "tadā anekappakāraṃ khādanīyaṃ bhojanīyaṃ paṭiyādenti.",
  "atk-s0201a0:2462_7": "Nagaravīthiyo sodhāpetvā puṇṇaghaṭe ṭhapāpetvā dhajapaṭākādayo ussāpetvā sakalanagaraṃ devavimānaṃ viya alaṅkaronti.",
  "atk-s0201a0:2462_8": "Sabbe dāsakammakarādayo ahatavatthanivatthā gandhamālādipaṭimaṇḍitā rājakule sannipatanti.",
  "atk-s0201a0:2462_9": "Rañño kammante naṅgalasatasahassaṃ yojīyati.",
  "atk-s0201a0:2462_10": "Tasmiṃ pana divase ekena ūnaṃ aṭṭhasataṃ yojenti.",
  "atk-s0201a0:2462_11": "Sabbanaṅgalāni saddhiṃ balibaddarasmiyottehi jāṇussoṇissa ratho viya rajataparikkhittāni honti.",
  "atk-s0201a0:2462_12": "Rañño ālambananaṅgalaṃ rattasuvaṇṇaparikkhittaṃ hoti.",
  "atk-s0201a0:2462_13": "Balibaddānaṃ siṅgānipi rasmipatodāpi suvaṇṇaparikkhittā honti.",
  "atk-s0201a0:2462_14": "Rājā mahāparivārena nikkhamanto puttaṃ gahetvā agamāsi.",
  "atk-s0201a0:2463_0": "Kammantaṭṭhāne eko jamburukkho bahalapattapalāso sandacchāyo ahosi.",
  "atk-s0201a0:2463_1": "Tassa heṭṭhā kumārassa sayanaṃ paññapetvā upari suvaṇṇatārakakhacitaṃ vitānaṃ bandhāpetvā sāṇipākārena",
  "atk-s0201a0:2463_2": "parikkhipāpetvā ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānaṃ agamāsi.",
  "atk-s0201a0:2463_3": "Tattha rājā suvaṇṇanaṅgalaṃ gaṇhāti.",
  "atk-s0201a0:2463_4": "Amaccā ekenūnaaṭṭhasatarajatanaṅgalāni gahetvā ito cito ca kasanti.",
  "atk-s0201a0:2463_5": "Rājā pana orato pāraṃ gacchati,",
  "atk-s0201a0:2463_6": "pārato vā oraṃ gacchati.",
  "atk-s0201a0:2463_7": "Etasmiṃ ṭhāne mahāsampatti hoti,",
  "atk-s0201a0:2463_8": "bodhisattaṃ parivāretvā nisinnā dhātiyo rañño sampattiṃ passissāmāti antosāṇito bahi nikkhantā.",
  "atk-s0201a0:2463_9": "Bodhisatto ito cito ca olokento kañci adisvā vegena uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.",
  "atk-s0201a0:2463_10": "Dhātiyo khajjabhojjantare vicaramānā thokaṃ cirāyiṃsu,",
  "atk-s0201a0:2463_11": "sesarukkhānaṃ chāyā nivattā,",
  "atk-s0201a0:2463_12": "tassa pana rukkhassa parimaṇḍalā hutvā aṭṭhāsi.",
  "atk-s0201a0:2463_13": "Dhātiyo ayyaputto ekakoti vegena sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ",
  "atk-s0201a0:2463_14": "tañca pāṭihāriyaṃ disvā gantvā rañño ārocayiṃsu –",
  "atk-s0201a0:2463_15": "“kumāro deva,",
  "atk-s0201a0:2463_16": "evaṃ nisinno aññesaṃ rukkhānaṃ chāyā nivattā,",
  "atk-s0201a0:2463_17": "jamburukkhassa parimaṇḍalā ṭhitā”ti.",
  "atk-s0201a0:2463_18": "Rājā vegenāgantvā pāṭihāriyaṃ disvā, “idaṃ te, tāta,",
  "atk-s0201a0:2463_19": "dutiyaṃ vandana”nti puttaṃ vandi.",
  "atk-s0201a0:2463_20": "Idametaṃ sandhāya vuttaṃ –",
  "atk-s0201a0:2463_21": "“pitu sakkassa kammante…pe…",
  "atk-s0201a0:2463_22": "paṭhamajjhānaṃ upasampajja viharitā”ti.",
  "atk-s0201a0:2463_23": "Siyā nu kho eso maggo bodhāyāti bhaveyya nu kho etaṃ ānāpānassatipaṭhamajjhānaṃ bujjhanatthāya maggoti.",
  "atk-s0201a0:2463_24": "Satānusāriviññāṇanti nayidaṃ bodhāya maggo bhavissati,",
  "atk-s0201a0:2463_25": "ānāpānassatipaṭhamajjhānaṃ pana bhavissatīti evaṃ ekaṃ dve vāre uppannasatiyā anantaraṃ uppannaviññāṇaṃ satānusāriviññāṇaṃ nāma.",
  "atk-s0201a0:2463_26": "Yaṃ taṃ sukhanti yaṃ taṃ ānāpānassatipaṭhamajjhānasukhaṃ.",
  "atk-s0201a0:2464_0": "382.",
  "atk-s0201a0:2464_1": "Paccupaṭṭhitā hontīti paṇṇasālapariveṇasammajjanādivattakaraṇena upaṭṭhitā honti.",
  "atk-s0201a0:2464_2": "Bāhullikoti paccayabāhulliko.",
  "atk-s0201a0:2464_3": "Āvatto bāhullāyāti rasagiddho hutvā paṇītapiṇḍapātādīnaṃ atthāya āvatto.",
  "atk-s0201a0:2464_4": "Nibbijja pakkamiṃsūti ukkaṇṭhitvā dhammaniyāmeneva pakkantā bodhisattassa sambodhiṃ pattakāle kāyavivekassa okāsadānatthaṃ dhammatāya gatā.",
  "atk-s0201a0:2464_5": "Gacchantā ca aññaṭṭhānaṃ agantvā bārāṇasimeva agamaṃsu.",
  "atk-s0201a0:2464_6": "Bodhisatto tesu gatesu addhamāsaṃ kāyavivekaṃ labhitvā bodhimaṇḍe aparājitapallaṅke nisīditvā sabbaññutaññāṇaṃ paṭivijjhi.",
  "atk-s0201a0:2465_0": "383. Vivicceva kāmehītiādi bhayabherave vuttanayeneva veditabbaṃ.",
  "atk-s0201a0:2466_0": "387.",
  "atk-s0201a0:2466_1": "Abhijānāmi kho panāhanti ayaṃ pāṭiyekko anusandhi.",
  "atk-s0201a0:2466_2": "Nigaṇṭho kira cintesi –",
  "atk-s0201a0:2466_3": "“ahaṃ samaṇaṃ gotamaṃ ekaṃ pañhaṃ pucchiṃ.",
  "atk-s0201a0:2466_4": "Samaṇo gotamo ‘aparāpi maṃ,",
  "atk-s0201a0:2466_5": "aggivessana,",
  "atk-s0201a0:2466_6": "aparāpi maṃ,",
  "atk-s0201a0:2466_7": "aggivessanā’ti pariyosānaṃ adassento kathetiyeva.",
  "atk-s0201a0:2466_8": "Kupito nu kho”ti?",
  "atk-s0201a0:2466_9": "Atha bhagavā,",
  "atk-s0201a0:2466_10": "aggivessana,",
  "atk-s0201a0:2466_11": "tathāgate anekasatāya parisāya dhammaṃ desente kupito samaṇo gotamoti ekopi vattā natthi,",
  "atk-s0201a0:2466_12": "paresaṃ bodhanatthāya paṭivijjhanatthāya eva tathāgato dhammaṃ desetīti dassento imaṃ dhammadesanaṃ ārabhi.",
  "atk-s0201a0:2466_13": "Tattha ārabbhāti sandhāya.",
  "atk-s0201a0:2466_14": "Yāvadevāti payojanavidhi paricchedaniyamanaṃ.",
  "atk-s0201a0:2466_15": "Idaṃ vuttaṃ hoti –",
  "atk-s0201a0:2466_16": "paresaṃ viññāpanameva tathāgatassa dhammadesanāya payojanaṃ,",
  "atk-s0201a0:2466_17": "tasmā na ekasseva deseti,",
  "atk-s0201a0:2466_18": "yattakā viññātāro atthi,",
  "atk-s0201a0:2466_19": "sabbesaṃ desetīti.",
  "atk-s0201a0:2466_20": "Tasmiṃyeva purimasminti iminā kiṃ dassetīti?",
  "atk-s0201a0:2466_21": "Saccako kira cintesi –",
  "atk-s0201a0:2466_22": "“samaṇo gotamo abhirūpo pāsādiko suphusitaṃ dantāvaraṇaṃ,",
  "atk-s0201a0:2466_23": "jivhā mudukā,",
  "atk-s0201a0:2466_24": "madhuraṃ vākkaraṇaṃ,",
  "atk-s0201a0:2466_25": "parisaṃ rañjento maññe vicarati,",
  "atk-s0201a0:2466_26": "anto panassa cittekaggatā natthī”ti.",
  "atk-s0201a0:2466_27": "Atha bhagavā,",
  "atk-s0201a0:2466_28": "aggivessana,",
  "atk-s0201a0:2466_29": "na tathāgato parisaṃ rañjento vicarati,",
  "atk-s0201a0:2466_30": "cakkavāḷapariyantāyapi parisāya tathāgato dhammaṃ deseti,",
  "atk-s0201a0:2466_31": "asallīno anupalitto ettakaṃ ekavihārī,",
  "atk-s0201a0:2466_32": "suññataphalasamāpattiṃ anuyuttoti dassetuṃ evamāha.",
  "atk-s0201a0:2467_0": "Ajjhattamevāti gocarajjhattameva.",
  "atk-s0201a0:2467_1": "Sannisādemīti sannisīdāpemi,",
  "atk-s0201a0:2467_2": "tathāgato hi yasmiṃ khaṇe parisā sādhukāraṃ deti,",
  "atk-s0201a0:2467_3": "tasmiṃ khaṇe pubbābhogena paricchinditvā phalasamāpattiṃ samāpajjati,",
  "atk-s0201a0:2467_4": "sādhukārasaddassa nigghose avicchinneyeva samāpattito vuṭṭhāya ṭhitaṭṭhānato paṭṭhāya dhammaṃ deseti,",
  "atk-s0201a0:2467_5": "buddhānañhi bhavaṅgaparivāso lahuko hotīti assāsavāre passāsavāre samāpattiṃ samāpajjanti.",
  "atk-s0201a0:2467_6": "Yena sudaṃ niccakappanti yena suññena phalasamādhinā niccakālaṃ viharāmi,",
  "atk-s0201a0:2467_7": "tasmiṃ samādhinimitte cittaṃ saṇṭhapemi samādahāmīti dasseti.",
  "atk-s0201a0:2468_0": "Okappaniyametanti saddahaniyametaṃ.",
  "atk-s0201a0:2468_1": "Evaṃ bhagavato ekaggacittataṃ sampaṭicchitvā idāni attano ovaṭṭikasāraṃ katvā ānītapañhaṃ pucchanto abhijānāti",
  "atk-s0201a0:2468_2": "kho pana bhavaṃ gotamo divā supitāti āha.",
  "atk-s0201a0:2468_3": "Yathā hi sunakho nāma asambhinnakhīrapakkapāyasaṃ sappinā yojetvā udarapūraṃ bhojitopi gūthaṃ disvā akhāditvā gantuṃ na sakkā,",
  "atk-s0201a0:2468_4": "akhādamāno ghāyitvāpi gacchati,",
  "atk-s0201a0:2468_5": "aghāyitvāva gatassa kirassa sīsaṃ rujjati;",
  "atk-s0201a0:2468_6": "evamevaṃ imassapi satthā asambhinnakhīrapakkapāyasasadisaṃ abhinikkhamanato paṭṭhāya yāva āsavakkhayā pasādanīyaṃ dhammadesanaṃ deseti.",
  "atk-s0201a0:2468_7": "Etassa pana evarūpaṃ dhammadesanaṃ sutvā satthari pasādamattampi na uppannaṃ,",
  "atk-s0201a0:2468_8": "tasmā ovaṭṭikasāraṃ katvā ānītapañhaṃ apucchitvā gantuṃ asakkonto evamāha.",
  "atk-s0201a0:2468_9": "Tattha yasmā thinamiddhaṃ sabbakhīṇāsavānaṃ arahattamaggeneva pahīyati,",
  "atk-s0201a0:2468_10": "kāyadaratho pana upādinnakepi hoti anupādinnakepi.",
  "atk-s0201a0:2468_11": "Tathā hi kamaluppalādīni ekasmiṃ kāle vikasanti,",
  "atk-s0201a0:2468_12": "ekasmiṃ makulāni honti,",
  "atk-s0201a0:2468_13": "sāyaṃ kesañci rukkhānampi pattāni patilīyanti,",
  "atk-s0201a0:2468_14": "pāto vipphārikāni honti.",
  "atk-s0201a0:2468_15": "Evaṃ upādinnakassa kāyassa darathoyeva darathavasena bhavaṅgasotañca idha niddāti adhippetaṃ,",
  "atk-s0201a0:2468_16": "taṃ khīṇāsavānampi hoti.",
  "atk-s0201a0:2468_17": "Taṃ sandhāya,",
  "atk-s0201a0:2468_18": "“abhijānāmaha”ntiādimāha.",
  "atk-s0201a0:2468_19": "Sammohavihārasmiṃ vadantīti sammohavihāroti vadanti.",
  "atk-s0201a0:2469_0": "389.",
  "atk-s0201a0:2469_1": "Āsajja āsajjāti ghaṭṭetvā ghaṭṭetvā.",
  "atk-s0201a0:2469_2": "Upanītehīti upanetvā kathitehi.",
  "atk-s0201a0:2469_3": "Vacanappathehīti vacanehi.",
  "atk-s0201a0:2469_4": "Abhinanditvā anumoditvāti alanti cittena sampaṭicchanto abhinanditvā vācāyapi pasaṃsanto anumoditvā.",
  "atk-s0201a0:2469_5": "Bhagavatā imassa nigaṇṭhassa dve suttāni kathitāni.",
  "atk-s0201a0:2469_6": "Purimasuttaṃ eko bhāṇavāro,",
  "atk-s0201a0:2469_7": "idaṃ diyaḍḍho,",
  "atk-s0201a0:2469_8": "iti aḍḍhatiye bhāṇavāre sutvāpi ayaṃ nigaṇṭho neva abhisamayaṃ patto,",
  "atk-s0201a0:2469_9": "na pabbajito,",
  "atk-s0201a0:2469_10": "na saraṇesu patiṭṭhito.",
  "atk-s0201a0:2469_11": "Kasmā etassa bhagavā dhammaṃ desesīti?",
  "atk-s0201a0:2469_12": "Anāgate vāsanatthāya.",
  "atk-s0201a0:2469_13": "Passati hi bhagavā,",
  "atk-s0201a0:2469_14": "“imassa idāni upanissayo natthi,",
  "atk-s0201a0:2469_15": "mayhaṃ pana parinibbānato samadhikānaṃ dvinnaṃ vassasatānaṃ accayena tambapaṇṇidīpe sāsanaṃ patiṭṭhahissati.",
  "atk-s0201a0:2469_16": "Tatrāyaṃ kulaghare nibbattitvā sampatte kāle pabbajitvā tīṇi piṭakāni uggahetvā vipassanaṃ vaḍḍhetvā",
  "atk-s0201a0:2469_17": "saha paṭisambhidāhi arahattaṃ patvā kāḷabuddharakkhito nāma mahākhīṇāsavo bhavissatī”ti.",
  "atk-s0201a0:2469_18": "Idaṃ disvā anāgate vāsanatthāya dhammaṃ desesi.",
  "atk-s0201a0:2470_0": "Sopi tattheva tambapaṇṇidīpamhi sāsane patiṭṭhite devalokato cavitvā dakkhiṇagirivihārassa bhikkhācāragāme",
  "atk-s0201a0:2470_1": "ekasmiṃ amaccakule nibbatto pabbajjāsamatthayobbane pabbajitvā tepiṭakaṃ buddhavacanaṃ uggahetvā gaṇaṃ",
  "atk-s0201a0:2470_2": "pariharanto mahābhikkhusaṅghaparivuto upajjhāyaṃ passituṃ agamāsi.",
  "atk-s0201a0:2470_3": "Athassa upajjhāyo saddhivihārikaṃ codessāmīti tepiṭakaṃ buddhavacanaṃ uggahetvā āgatena tena saddhiṃ mukhaṃ datvā kathāmattampi na akāsi.",
  "atk-s0201a0:2470_4": "So paccūsasamaye vuṭṭhāya therassa santikaṃ gantvā, – “tumhe, bhante,",
  "atk-s0201a0:2470_5": "mayi ganthakammaṃ katvā tumhākaṃ santikaṃ āgate mukhaṃ datvā kathāmattampi na karittha,",
  "atk-s0201a0:2470_6": "ko mayhaṃ doso”ti pucchi.",
  "atk-s0201a0:2470_7": "Thero āha – “tvaṃ, āvuso,",
  "atk-s0201a0:2470_8": "buddharakkhita ettakeneva ‘pabbajjākiccaṃ me matthakaṃ patta’nti saññaṃ karosī”ti.",
  "atk-s0201a0:2470_9": "Kiṃ karomi, bhanteti?",
  "atk-s0201a0:2470_10": "Gaṇaṃ vinodetvā tvaṃ papañcaṃ chinditvā cetiyapabbatavihāraṃ gantvā samaṇadhammaṃ karohīti.",
  "atk-s0201a0:2470_11": "So upajjhāyassa ovāde ṭhatvā saha paṭisambhidāhi arahattaṃ patvā puññavā rājapūjito hutvā mahābhikkhusaṅghaparivāro cetiyapabbatavihāre vasi.",
  "atk-s0201a0:2471_0": "Tasmiñhi kāle tissamahārājā uposathakammaṃ karonto cetiyapabbate rājaleṇe vasati.",
  "atk-s0201a0:2471_1": "So therassa upaṭṭhākabhikkhuno saññaṃ adāsi –",
  "atk-s0201a0:2471_2": "“yadā mayhaṃ ayyo pañhaṃ vissajjeti,",
  "atk-s0201a0:2471_3": "dhammaṃ vā katheti,",
  "atk-s0201a0:2471_4": "tadā me saññaṃ dadeyyāthā”ti.",
  "atk-s0201a0:2471_5": "Theropi ekasmiṃ dhammassavanadivase bhikkhusaṅghaparivāro kaṇṭakacetiyaṅgaṇaṃ āruyha cetiyaṃ vanditvā kāḷatimbarurukkhamūle aṭṭhāsi.",
  "atk-s0201a0:2471_6": "Atha naṃ eko piṇḍapātikatthero kāḷakārāmasuttante pañhaṃ pucchi.",
  "atk-s0201a0:2471_7": "Thero nanu, āvuso,",
  "atk-s0201a0:2471_8": "ajja dhammassavanadivasoti āha. Āma, bhante,",
  "atk-s0201a0:2471_9": "dhammassavanadivasoti.",
  "atk-s0201a0:2471_10": "Tena hi pīṭhakaṃ ānetha,",
  "atk-s0201a0:2471_11": "idheva nisinnā dhammassavanaṃ karissāmāti.",
  "atk-s0201a0:2471_12": "Athassa rukkhamūle āsanaṃ paññapetvā adaṃsu.",
  "atk-s0201a0:2471_13": "Thero pubbagāthā vatvā kāḷakārāmasuttaṃ ārabhi.",
  "atk-s0201a0:2471_14": "Sopissa upaṭṭhākadaharo rañño saññaṃ dāpesi.",
  "atk-s0201a0:2471_15": "Rājā pubbagāthāsu aniṭṭhitāsuyeva pāpuṇi.",
  "atk-s0201a0:2471_16": "Patvā ca aññātakaveseneva parisante ṭhatvā tiyāmarattiṃ ṭhitakova dhammaṃ sutvā therassa,",
  "atk-s0201a0:2471_17": "idamavoca bhagavāti vacanakāle sādhukāraṃ adāsi.",
  "atk-s0201a0:2471_18": "Thero ñatvā,",
  "atk-s0201a0:2471_19": "kadā āgatosi,",
  "atk-s0201a0:2471_20": "mahārājāti pucchi.",
  "atk-s0201a0:2471_21": "Pubbagāthā osāraṇakāleyeva, bhanteti.",
  "atk-s0201a0:2471_22": "Dukkaraṃ te mahārāja, katanti. Nayidaṃ, bhante, dukkaraṃ,",
  "atk-s0201a0:2471_23": "yadi pana me ayyassa dhammakathaṃ āraddhakālato paṭṭhāya ekapadepi aññavihitabhāvo ahosi,",
  "atk-s0201a0:2471_24": "tambapaṇṇidīpassa patodayaṭṭhinitudanamattepi ṭhāne sāmibhāvo nāma me mā hotūti sapathamakāsi.",
  "atk-s0201a0:2472_0": "Tasmiṃ pana sutte buddhaguṇā paridīpitā,",
  "atk-s0201a0:2472_1": "tasmā rājā pucchi –",
  "atk-s0201a0:2472_2": "“ettakāva, bhante,",
  "atk-s0201a0:2472_3": "buddhaguṇā,",
  "atk-s0201a0:2472_4": "udāhu aññepi atthī”ti.",
  "atk-s0201a0:2472_5": "Mayā kathitato, mahārāja,",
  "atk-s0201a0:2472_6": "akathitameva bahu appamāṇanti. Upamaṃ, bhante,",
  "atk-s0201a0:2472_7": "karothāti. Yathā, mahārāja,",
  "atk-s0201a0:2472_8": "karīsasahassamatte sālikkhette ekasālisīsato avasesasālīyeva bahū,",
  "atk-s0201a0:2472_9": "evaṃ mayā kathitaguṇā appā,",
  "atk-s0201a0:2472_10": "avasesā bahūti. Aparampi, bhante,",
  "atk-s0201a0:2472_11": "upamaṃ karothāti. Yathā, mahārāja,",
  "atk-s0201a0:2472_12": "mahāgaṅgāya oghapuṇṇāya sūcipāsaṃ sammukhaṃ kareyya,",
  "atk-s0201a0:2472_13": "sūcipāsena gataudakaṃ appaṃ,",
  "atk-s0201a0:2472_14": "sesaṃ bahu,",
  "atk-s0201a0:2472_15": "evameva mayā kathitaguṇā appā,",
  "atk-s0201a0:2472_16": "avasesā bahūti. Aparampi, bhante,",
  "atk-s0201a0:2472_17": "upamaṃ karothāti. Idha, mahārāja,",
  "atk-s0201a0:2472_18": "cātakasakuṇā nāma ākāse kīḷantā vicaranti.",
  "atk-s0201a0:2472_19": "Khuddakā sā sakuṇajāti,",
  "atk-s0201a0:2472_20": "kiṃ nu kho tassa sakuṇassa ākāse pakkhapasāraṇaṭṭhānaṃ bahu,",
  "atk-s0201a0:2472_21": "avaseso ākāso appoti? Kiṃ, bhante, vadatha,",
  "atk-s0201a0:2472_22": "appo tassa pakkhapasāraṇokāso,",
  "atk-s0201a0:2472_23": "avasesova bahūti. Evameva, mahārāja,",
  "atk-s0201a0:2472_24": "appakā mayā buddhaguṇā kathitā,",
  "atk-s0201a0:2472_25": "avasesā bahū anantā appameyyāti.",
  "atk-s0201a0:2472_26": "Sukathitaṃ, bhante,",
  "atk-s0201a0:2472_27": "anantā buddhaguṇā ananteneva ākāsena upamitā.",
  "atk-s0201a0:2472_28": "Pasannā mayaṃ ayyassa,",
  "atk-s0201a0:2472_29": "anucchavikaṃ pana kātuṃ na sakkoma.",
  "atk-s0201a0:2472_30": "Ayaṃ me duggatapaṇṇākāro imasmiṃ tambapaṇṇidīpe imaṃ tiyojanasatikaṃ rajjaṃ ayyassa demāti. Tumhehi, mahārāja,",
  "atk-s0201a0:2472_31": "attano pasannākāro kato,",
  "atk-s0201a0:2472_32": "mayaṃ pana amhākaṃ dinnaṃ rajjaṃ tumhākaṃyeva dema,",
  "atk-s0201a0:2472_33": "dhammena samena rajjaṃ kārehi mahārājāti.",
  "atk-s0201a0:2473_0": "Papañcasūdaniyā majjhimanikāyaṭṭhakathāya",
  "atk-s0201a0:2474_0": "Mahāsaccakasuttavaṇṇanā niṭṭhitā.",
  "atk-s0201a0:2475_0": "7. Cūḷataṇhāsaṅkhayasuttavaṇṇanā",
  "atk-s0201a0:2476_0": "390.",
  "atk-s0201a0:2476_1": "Evaṃ me sutanti cūḷataṇhāsaṅkhayasuttaṃ.",
  "atk-s0201a0:2476_2": "Tattha pubbārāme migāramātupāsādeti pubbārāmasaṅkhāte vihāre migāramātuyā pāsāde.",
  "atk-s0201a0:2476_3": "Tatrāyaṃ anupubbīkathāatīte satasahassakappamatthake ekā upāsikā padumuttaraṃ bhagavantaṃ nimantetvā",
  "atk-s0201a0:2476_4": "buddhappamukhassa bhikkhusaṅghassa satasahassaṃ dānaṃ datvā bhagavato pādamūle nipajjitvā,",
  "atk-s0201a0:2476_5": "“anāgate tumhādisassa buddhassa aggupaṭṭhāyikā homī”ti patthanamakāsi.",
  "atk-s0201a0:2476_6": "Sā kappasatasahassaṃ devesu ceva manussesu ca saṃsaritvā amhākaṃ bhagavato kāle bhaddiyanagare meṇḍakaseṭṭhiputtassa",
  "atk-s0201a0:2476_7": "dhanañjayassa seṭṭhino gahe sumanadeviyā kucchimhi paṭisandhiṃ gaṇhi.",
  "atk-s0201a0:2476_8": "Jātakāle cassā visākhāti nāmaṃ akaṃsu.",
  "atk-s0201a0:2476_9": "Sā yadā bhagavā bhaddiyanagaraṃ agamāsi,",
  "atk-s0201a0:2476_10": "tadā pañcahi dārikāsatehi saddhiṃ bhagavato paccuggamanaṃ katvā paṭhamadassanamhiyeva sotāpannā ahosi.",
  "atk-s0201a0:2476_11": "Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā,",
  "atk-s0201a0:2476_12": "tattha naṃ migāraseṭṭhi mātiṭṭhāne ṭhapesi,",
  "atk-s0201a0:2476_13": "tasmā migāramātāti vuccati.",
  "atk-s0201a0:2477_0": "Patikulaṃ gacchantiyā cassā pitā mahālatāpiḷandhanaṃ nāma kārāpesi.",
  "atk-s0201a0:2477_1": "Tasmiṃ piḷandhane catasso vajiranāḷiyo upayogaṃ agamaṃsu,",
  "atk-s0201a0:2477_2": "muttānaṃ ekādasa nāḷiyo,",
  "atk-s0201a0:2477_3": "pavāḷānaṃ dvāvīsati nāḷiyo,",
  "atk-s0201a0:2477_4": "maṇīnaṃ tettiṃsa nāḷiyo,",
  "atk-s0201a0:2477_5": "iti etehi ca aññehi ca sattavaṇṇehi ratanehi niṭṭhānaṃ agamāsi.",
  "atk-s0201a0:2477_6": "Taṃ sīse paṭimukkaṃ yāva pādapiṭṭhiyā bhassati,",
  "atk-s0201a0:2477_7": "pañcannaṃ hatthīnaṃ balaṃ dhārayamānāva naṃ itthī dhāretuṃ sakkoti.",
  "atk-s0201a0:2477_8": "Sā aparabhāge dasabalassa aggupaṭṭhāyikā hutvā taṃ pasādhanaṃ vissajjetvā navahi koṭīhi bhagavato vihāraṃ",
  "atk-s0201a0:2477_9": "kārayamānā karīsamatte bhūmibhāge pāsādaṃ kāresi.",
  "atk-s0201a0:2477_10": "Tassa uparibhūmiyaṃ pañca gabbhasatāni honti,",
  "atk-s0201a0:2477_11": "heṭṭhābhūmiyaṃ pañcāti gabbhasahassappaṭimaṇḍito ahosi.",
  "atk-s0201a0:2477_12": "Sā “suddhapāsādova na sobhatī”ti taṃ parivāretvā pañca dvikūṭagehasatāni,",
  "atk-s0201a0:2477_13": "pañca cūḷapāsādasatāni,",
  "atk-s0201a0:2477_14": "pañca dīghasālasatāni ca kārāpesi.",
  "atk-s0201a0:2477_15": "Vihāramaho catūhi māsehi niṭṭhānaṃ agamāsi.",
  "atk-s0201a0:2478_0": "Mātugāmattabhāve ṭhitāya visākhāya viya aññissā buddhasāsane dhanapariccāgo nāma natthi,",
  "atk-s0201a0:2478_1": "purisattabhāve ṭhitassa ca anāthapiṇḍikassa viya aññassa buddhasāsane dhanapariccāgo nāma natthi.",
  "atk-s0201a0:2478_2": "So hi catupaññāsakoṭiyo vissajjetvā sāvatthiyā dakkhiṇabhāge anurādhapurassa mahāvihārasadise ṭhāne jetavanamahāvihāraṃ nāma kāresi. Visākhā,",
  "atk-s0201a0:2478_3": "sāvatthiyā pācīnabhāge uttamadevīvihārasadise ṭhāne pubbārāmaṃ nāma kāresi.",
  "atk-s0201a0:2478_4": "Bhagavā imesaṃ dvinnaṃ kulānaṃ anukampāya sāvatthiṃ nissāya viharanto imesu dvīsu vihāresu nibaddhavāsaṃ vasi.",
  "atk-s0201a0:2478_5": "Ekaṃ antovassaṃ jetavane vasati,",
  "atk-s0201a0:2478_6": "ekaṃ pubbārāme,",
  "atk-s0201a0:2478_7": "etasmiṃ pana samaye bhagavā pubbārāme viharati.",
  "atk-s0201a0:2478_8": "Tena vuttaṃ –",
  "atk-s0201a0:2478_9": "“pubbārāme migāramātupāsāde”ti.",
  "atk-s0201a0:2479_0": "Kittāvatā nu kho,",
  "atk-s0201a0:2479_1": "bhanteti kittakena nu kho, bhante.",
  "atk-s0201a0:2479_2": "Saṃkhittena taṇhāsaṅkhayavimutto hotīti taṇhāsaṅkhaye nibbāne taṃ ārammaṇaṃ katvā vimuttacittatāya taṇhāsaṅkhayavimutto",
  "atk-s0201a0:2479_3": "nāma saṃkhittena kittāvatā hoti?",
  "atk-s0201a0:2479_4": "Yāya paṭipattiyā taṇhāsaṅkhayavimutto hoti,",
  "atk-s0201a0:2479_5": "taṃ me khīṇāsavassa bhikkhuno pubbabhāgappaṭipadaṃ saṃkhittena desethāti pucchati.",
  "atk-s0201a0:2479_6": "Accantaniṭṭhoti khayavayasaṅkhātaṃ antaṃ atītāti accantā.",
  "atk-s0201a0:2479_7": "Accantā niṭṭhā assāti accantaniṭṭho,",
  "atk-s0201a0:2479_8": "ekantaniṭṭho satataniṭṭhoti attho.",
  "atk-s0201a0:2479_9": "Accantaṃ yogakkhemīti accantayogakkhemī,",
  "atk-s0201a0:2479_10": "niccayogakkhemīti attho.",
  "atk-s0201a0:2479_11": "Accantaṃ brahmacārīti accantabrahmacārī,",
  "atk-s0201a0:2479_12": "niccabrahmacārīti attho.",
  "atk-s0201a0:2479_13": "Accantaṃ pariyosānamassāti purimanayeneva accantapariyosāno.",
  "atk-s0201a0:2479_14": "Seṭṭho devamanussānanti devānañca manussānañca seṭṭho uttamo.",
  "atk-s0201a0:2479_15": "Evarūpo bhikkhu kittāvatā hoti,",
  "atk-s0201a0:2479_16": "khippametassa saṅkhepeneva paṭipattiṃ kathethāti bhagavantaṃ yācati.",
  "atk-s0201a0:2479_17": "Kasmā panesa evaṃ vegāyatīti?",
  "atk-s0201a0:2479_18": "Kīḷaṃ anubhavitukāmatāya.",
  "atk-s0201a0:2480_0": "Ayaṃ kira uyyānakīḷaṃ āṇāpetvā catūhi mahārājūhi catūsu disāsu ārakkhaṃ gāhāpetvā dvīsu devalokesu devasaṅghena",
  "atk-s0201a0:2480_1": "parivuto aḍḍhatiyāhi nāṭakakoṭīhi saddhiṃ erāvaṇaṃ āruyha uyyānadvāre ṭhito imaṃ pañhaṃ sallakkhesi –",
  "atk-s0201a0:2480_2": "“kittakena nu kho taṇhāsaṅkhayavimuttassa khīṇāsavassa saṅkhepato āgamaniyapubbabhāgapaṭipadā hotī”ti.",
  "atk-s0201a0:2480_3": "Athassa etadahosi –",
  "atk-s0201a0:2480_4": "“ayaṃ pañho ativiya sassiriko,",
  "atk-s0201a0:2480_5": "sacāhaṃ imaṃ pañhaṃ anuggaṇhitvāva uyyānaṃ pavisissāmi,",
  "atk-s0201a0:2480_6": "chadvārikehi ārammaṇehi nimmathito na puna imaṃ pañhaṃ sallakkhessāmi,",
  "atk-s0201a0:2480_7": "tiṭṭhatu tāva uyyānakīḷā,",
  "atk-s0201a0:2480_8": "satthu santikaṃ gantvā imaṃ pañhaṃ pucchitvā uggahitapañho uyyāne kīḷissāmī”ti hatthikkhandhe antarahito bhagavato santike pāturahosi.",
  "atk-s0201a0:2480_9": "Tepi cattāro mahārājāno ārakkhaṃ gahetvā ṭhitaṭṭhāneyeva ṭhitā,",
  "atk-s0201a0:2480_10": "paricārikadevasaṅghāpi nāṭakānipi erāvaṇopi nāgarājā tattheva uyyānadvāre aṭṭhāsi,",
  "atk-s0201a0:2480_11": "evamesa kīḷaṃ anubhavitukāmatāya vegāyanto evamāha.",
  "atk-s0201a0:2481_0": "Sabbe dhammā nālaṃ abhinivesāyāti ettha sabbe dhammā nāma pañcakkhandhā dvādasāyatanāni aṭṭhārasa dhātuyo.",
  "atk-s0201a0:2481_1": "Te sabbepi taṇhādiṭṭhivasena abhinivesāya nālaṃ na pariyattā na samatthā na yuttā, kasmā?",
  "atk-s0201a0:2481_2": "Gahitākārena atiṭṭhanato.",
  "atk-s0201a0:2481_3": "Te hi niccāti gahitāpi aniccāva sampajjanti,",
  "atk-s0201a0:2481_4": "sukhāti gahitāpi dukkhāva sampajjanti,",
  "atk-s0201a0:2481_5": "attāti gahitāpi anattāva sampajjanti,",
  "atk-s0201a0:2481_6": "tasmā nālaṃ abhinivesāya.",
  "atk-s0201a0:2481_7": "Abhijānātīti aniccaṃ dukkhaṃ anattāti ñātapariññāya abhijānāti.",
  "atk-s0201a0:2481_8": "Parijānātīti tatheva tīraṇapariññāya parijānāti.",
  "atk-s0201a0:2481_9": "Yaṃkiñci vedananti antamaso pañcaviññāṇasampayuttampi yaṃkiñci appamattakampi vedanaṃ anubhavati.",
  "atk-s0201a0:2481_10": "Iminā bhagavā sakkassa devānamindassa vedanāvasena nibbattetvā arūpapariggahaṃ dasseti.",
  "atk-s0201a0:2481_11": "Sace pana vedanākammaṭṭhānaṃ heṭṭhā na kathitaṃ bhaveyya,",
  "atk-s0201a0:2481_12": "imasmiṃ ṭhāne kathetabbaṃ siyā.",
  "atk-s0201a0:2481_13": "Heṭṭhā pana kathitaṃ,",
  "atk-s0201a0:2481_14": "tasmā satipaṭṭhāne vuttanayeneva veditabbaṃ.",
  "atk-s0201a0:2481_15": "Aniccānupassīti ettha aniccaṃ veditabbaṃ,",
  "atk-s0201a0:2481_16": "aniccānupassanā veditabbā,",
  "atk-s0201a0:2481_17": "aniccānupassī veditabbo.",
  "atk-s0201a0:2481_18": "Tattha aniccanti pañcakkhandhā,",
  "atk-s0201a0:2481_19": "te hi uppādavayaṭṭhena aniccā.",
  "atk-s0201a0:2481_20": "Aniccānupassanāti pañcakkhandhānaṃ khayato vayato dassanañāṇaṃ.",
  "atk-s0201a0:2481_21": "Aniccānupassīti tena ñāṇena samannāgato puggalo.",
  "atk-s0201a0:2481_22": "Tasmā “aniccānupassī viharatī”ti aniccato anupassanto viharatīti ayamettha attho.",
  "atk-s0201a0:2482_0": "Virāgānupassīti ettha dve virāgā khayavirāgo ca accantavirāgo ca.",
  "atk-s0201a0:2482_1": "Tattha saṅkhārānaṃ khayavayato anupassanāpi,",
  "atk-s0201a0:2482_2": "accantavirāgaṃ nibbānaṃ virāgato dassanamaggañāṇampi virāgānupassanā.",
  "atk-s0201a0:2482_3": "Tadubhayasamāṅgīpuggalo virāgānupassī nāma,",
  "atk-s0201a0:2482_4": "taṃ sandhāya vuttaṃ “virāgānupassī”ti,",
  "atk-s0201a0:2482_5": "virāgato anupassantoti attho.",
  "atk-s0201a0:2482_6": "Nirodhānupassimhipi eseva nayo,",
  "atk-s0201a0:2482_7": "nirodhopi hi khayanirodho ca accantanirodho cāti duvidhoyeva.",
  "atk-s0201a0:2482_8": "Paṭinissaggānupassīti ettha paṭinissaggo vuccati vossaggo,",
  "atk-s0201a0:2482_9": "so ca pariccāgavossaggo pakkhandanavossaggoti duvidho hoti.",
  "atk-s0201a0:2482_10": "Tattha pariccāgavossaggoti vipassanā,",
  "atk-s0201a0:2482_11": "sā hi tadaṅgavasena kilese ca khandhe ca vossajjati.",
  "atk-s0201a0:2482_12": "Pakkhandanavossaggoti maggo,",
  "atk-s0201a0:2482_13": "so hi nibbānaṃ ārammaṇaṃ ārammaṇato pakkhandati.",
  "atk-s0201a0:2482_14": "Dvīhipi vā kāraṇehi vossaggoyeva,",
  "atk-s0201a0:2482_15": "samucchedavasena khandhānaṃ kilesānañca vossajjanato,",
  "atk-s0201a0:2482_16": "nibbānañca pakkhandanato.",
  "atk-s0201a0:2482_17": "Tasmā kilese ca khandhe ca pariccajatīti pariccāgavossaggo,",
  "atk-s0201a0:2482_18": "nirodhe nibbānadhātuyā cittaṃ pakkhandatīti pakkhandanavossaggoti ubhayampetaṃ magge sameti.",
  "atk-s0201a0:2482_19": "Tadubhayasamaṅgīpuggalo imāya paṭinissaggānupassanāya samannāgatattā paṭinissaggānupassī nāma hoti.",
  "atk-s0201a0:2482_20": "Taṃ sandhāya vuttaṃ “paṭinissaggānupassī”ti.",
  "atk-s0201a0:2482_21": "Na kiñci loke upādiyatīti kiñci ekampi saṅkhāragataṃ taṇhāvasena na upādiyati na gaṇhāti na parāmasati.",
  "atk-s0201a0:2482_22": "Anupādiyaṃ na paritassatīti aggaṇhanto taṇhāparitassanāya na paritassati.",
  "atk-s0201a0:2482_23": "Paccattaññeva parinibbāyatīti sayameva kilesaparinibbānena parinibbāyati.",
  "atk-s0201a0:2482_24": "Khīṇā jātītiādinā panassa paccavekkhaṇāva dassitā.",
  "atk-s0201a0:2482_25": "Iti bhagavā sakkassa devānamindassa saṃkhittena khīṇāsavassa pubbabhāgappaṭipadaṃ pucchito sallahukaṃ katvā saṃkhitteneva khippaṃ kathesi.",
  "atk-s0201a0:2483_0": "391.",
  "atk-s0201a0:2483_1": "Avidūre nisinno hotīti anantare kūṭāgāre nisinno hoti.",
  "atk-s0201a0:2483_2": "Abhisameccāti ñāṇena abhisamāgantvā,",
  "atk-s0201a0:2483_3": "jānitvāti attho.",
  "atk-s0201a0:2483_4": "Idaṃ vuttaṃ hoti –",
  "atk-s0201a0:2483_5": "kiṃ nu kho esa jānitvā anumodi,",
  "atk-s0201a0:2483_6": "udāhu ajānitvā vāti.",
  "atk-s0201a0:2483_7": "Kasmā panassa evamahosīti?",
  "atk-s0201a0:2483_8": "Thero kira na bhagavato pañhavissajjanasaddaṃ assosi,",
  "atk-s0201a0:2483_9": "sakkassa pana devarañño,",
  "atk-s0201a0:2483_10": "“evametaṃ bhagavā evametaṃ sugatā”ti anumodanasaddaṃ assosi.",
  "atk-s0201a0:2483_11": "Sakko kira devarājā mahatā saddena anumodi.",
  "atk-s0201a0:2483_12": "Atha kasmā na bhagavato saddaṃ assosīti?",
  "atk-s0201a0:2483_13": "Yathāparisaviññāpakattā.",
  "atk-s0201a0:2483_14": "Buddhānañhi dhammaṃ kathentānaṃ ekābaddhāya cakkavāḷapariyantāyapi parisāya saddo suyyati,",
  "atk-s0201a0:2483_15": "pariyantaṃ pana muñcitvā aṅgulimattampi bahiddhā na niccharati. Kasmā?",
  "atk-s0201a0:2483_16": "Evarūpā madhurakathā mā niratthakā agamāsīti.",
  "atk-s0201a0:2483_17": "Tadā bhagavā migāramātupāsāde sattaratanamaye kūṭāgāre sirigabbhamhi nisinno hoti,",
  "atk-s0201a0:2483_18": "tassa dakkhiṇapasse sāriputtattherassa vasanakūṭāgāraṃ,",
  "atk-s0201a0:2483_19": "vāmapasse mahāmoggallānassa,",
  "atk-s0201a0:2483_20": "antare chiddavivarokāso natthi,",
  "atk-s0201a0:2483_21": "tasmā thero na bhagavato saddaṃ assosi,",
  "atk-s0201a0:2483_22": "sakkasseva assosīti.",
  "atk-s0201a0:2484_0": "Pañcahi tūriyasatehīti pañcaṅgikānaṃ tūriyānaṃ pañcahi satehi.",
  "atk-s0201a0:2484_1": "Pañcaṅgikaṃ tūriyaṃ nāma ātataṃ vitataṃ ātatavitataṃ susiraṃ ghananti imehi pañcahi aṅgehi samannāgataṃ.",
  "atk-s0201a0:2484_2": "Tattha ātataṃ nāma cammapariyonaddhesu bheriādīsu ekatalatūriyaṃ.",
  "atk-s0201a0:2484_3": "Vitataṃ nāma ubhayatalaṃ.",
  "atk-s0201a0:2484_4": "Ātatavitataṃ nāma tantibaddhapaṇavādi.",
  "atk-s0201a0:2484_5": "Susiraṃ vaṃsādi.",
  "atk-s0201a0:2484_6": "Ghanaṃ sammādi.",
  "atk-s0201a0:2484_7": "Samappitoti upagato.",
  "atk-s0201a0:2484_8": "Samaṅgībhūtoti tasseva vevacanaṃ.",
  "atk-s0201a0:2484_9": "Paricāretīti taṃ sampattiṃ anubhavanto tato tato indriyāni cāreti.",
  "atk-s0201a0:2484_10": "Idaṃ vuttaṃ hoti –",
  "atk-s0201a0:2484_11": "parivāretvā vajjamānehi pañcahi tūriyasatehi samannāgato hutvā dibbasampattiṃ anubhavatī.",
  "atk-s0201a0:2484_12": "Paṭipaṇāmetvāti apanetvā,",
  "atk-s0201a0:2484_13": "nissaddāni kārāpetvāti attho.",
  "atk-s0201a0:2484_14": "Yatheva hi idāni saddhā rājāno garubhāvaniyaṃ bhikkhuṃ disvā –",
  "atk-s0201a0:2484_15": "“asuko nāma ayyo āgacchati, mā, tātā, gāyatha,",
  "atk-s0201a0:2484_16": "mā vādetha,",
  "atk-s0201a0:2484_17": "mā naccathā”ti nāṭakāni paṭivinenti,",
  "atk-s0201a0:2484_18": "sakkopi theraṃ disvā evamakāsi.",
  "atk-s0201a0:2484_19": "Cirassaṃ kho,",
  "atk-s0201a0:2484_20": "mārisa moggallāna,",
  "atk-s0201a0:2484_21": "imaṃ pariyāyamakāsīti evarūpaṃ loke pakatiyā piyasamudāhāravacanaṃ hoti,",
  "atk-s0201a0:2484_22": "lokiyā hi cirassaṃ āgatampi anāgatapubbampi manāpajātiyaṃ āgataṃ disvā, –",
  "atk-s0201a0:2484_23": "“kuto bhavaṃ āgato,",
  "atk-s0201a0:2484_24": "cirassaṃ bhavaṃ āgato,",
  "atk-s0201a0:2484_25": "kathaṃ te idhāgamanamaggo ñāto maggamūḷhosī”tiādīni vadanti.",
  "atk-s0201a0:2484_26": "Ayaṃ pana āgatapubbattāyeva evamāha.",
  "atk-s0201a0:2484_27": "Thero hi kālena kālaṃ devacārikaṃ gacchatiyeva.",
  "atk-s0201a0:2484_28": "Tattha pariyāyamakāsīti vāramakāsi.",
  "atk-s0201a0:2484_29": "Yadidaṃ idhāgamanāyāti yo ayaṃ idhāgamanāya vāro, taṃ, bhante,",
  "atk-s0201a0:2484_30": "cirassamakāsīti vuttaṃ hoti.",
  "atk-s0201a0:2484_31": "Idamāsanaṃ paññattanti yojanikaṃ maṇipallaṅkaṃ paññapāpetvā evamāha.",
  "atk-s0201a0:2485_0": "392.",
  "atk-s0201a0:2485_1": "Bahukiccā bahukaraṇīyāti ettha yesaṃ bahūni kiccāni,",
  "atk-s0201a0:2485_2": "te bahukiccā.",
  "atk-s0201a0:2485_3": "Bahukaraṇīyāti tasseva vevacanaṃ.",
  "atk-s0201a0:2485_4": "Appeva sakena karaṇīyenāti sakaraṇīyameva appaṃ mandaṃ, na bahu,",
  "atk-s0201a0:2485_5": "devānaṃ karaṇīyaṃ pana bahu,",
  "atk-s0201a0:2485_6": "pathavito paṭṭhāya hi kapparukkhamātugāmādīnaṃ atthāya aṭṭā sakkassa santike chijjanti,",
  "atk-s0201a0:2485_7": "tasmā niyamento āha –",
  "atk-s0201a0:2485_8": "apica devānaṃyeva tāvatiṃsānaṃ karaṇīyenāti.",
  "atk-s0201a0:2485_9": "Devānañhi dhītā ca puttā ca aṅke nibbattanti,",
  "atk-s0201a0:2485_10": "pādaparicārikā itthiyo sayane nibbattanti,",
  "atk-s0201a0:2485_11": "tāsaṃ maṇḍanapasādhanakārikā devadhītā sayanaṃ parivāretvā nibbattanti,",
  "atk-s0201a0:2485_12": "veyyāvaccakarā antovimāne nibbattanti,",
  "atk-s0201a0:2485_13": "etesaṃ atthāya aṭṭakaraṇaṃ natthi.",
  "atk-s0201a0:2485_14": "Ye pana sīmantare nibbattanti,",
  "atk-s0201a0:2485_15": "te “mama santakā tava santakā”ti nicchetuṃ asakkontā aṭṭaṃ karonti,",
  "atk-s0201a0:2485_16": "sakkaṃ devarājānaṃ pucchanti,",
  "atk-s0201a0:2485_17": "so yassa vimānaṃ āsannataraṃ,",
  "atk-s0201a0:2485_18": "tassa santakoti vadati.",
  "atk-s0201a0:2485_19": "Sace dvepi samaṭṭhāne honti,",
  "atk-s0201a0:2485_20": "yassa vimānaṃ olokento ṭhito,",
  "atk-s0201a0:2485_21": "tassa santakoti vadati.",
  "atk-s0201a0:2485_22": "Sace ekampi na oloketi,",
  "atk-s0201a0:2485_23": "taṃ ubhinnaṃ kalahupacchedanatthaṃ attano santakaṃ karoti.",
  "atk-s0201a0:2485_24": "Taṃ sandhāya,",
  "atk-s0201a0:2485_25": "“devānaṃyeva tāvatiṃsānaṃ karaṇīyenā”ti āha.",
  "atk-s0201a0:2485_26": "Apicassa evarūpaṃ kīḷākiccampi karaṇīyameva.",
  "atk-s0201a0:2486_0": "Yaṃ no khippameva antaradhāyatīti yaṃ amhākaṃ sīghameva andhakāre rūpagataṃ viya na dissati. Iminā – “ahaṃ, bhante,",
  "atk-s0201a0:2486_1": "taṃ pañhavissajjanaṃ na sallakkhemī”ti dīpeti. Thero –",
  "atk-s0201a0:2486_2": "“kasmā nu kho ayaṃ yakkho asallakkhaṇabhāvaṃ dīpeti,",
  "atk-s0201a0:2486_3": "passena pariharatī”ti āvajjanto –",
  "atk-s0201a0:2486_4": "“devā nāma mahāmūḷhā honti.",
  "atk-s0201a0:2486_5": "Chadvārikehi ārammaṇehi nimmathīyamānā attano bhuttābhuttabhāvampi pītāpītabhāvampi na jānanti,",
  "atk-s0201a0:2486_6": "idha katamettha pamussantī”ti aññāsi.",
  "atk-s0201a0:2486_7": "Keci panāhu –",
  "atk-s0201a0:2486_8": "“thero etassa garu bhāvaniyo,",
  "atk-s0201a0:2486_9": "tasmā ‘idāneva loke aggapuggalassa santike pañhaṃ uggahetvā āgato,",
  "atk-s0201a0:2486_10": "idāneva nāṭakānaṃ antaraṃ paviṭṭhoti evaṃ maṃ thero tajjeyyā’ti bhayena evamāhā”ti.",
  "atk-s0201a0:2486_11": "Etaṃ pana kohaññaṃ nāma hoti,",
  "atk-s0201a0:2486_12": "na ariyasāvakassa evarūpaṃ kohaññaṃ nāma hoti,",
  "atk-s0201a0:2486_13": "tasmā mūḷhabhāveneva na sallakkhesīti veditabbaṃ.",
  "atk-s0201a0:2486_14": "Upari kasmā sallakkhesīti?",
  "atk-s0201a0:2486_15": "Thero tassa somanassasaṃvegaṃ janayitvā tamaṃ nīhari,",
  "atk-s0201a0:2486_16": "tasmā sallakkhesīti.",
  "atk-s0201a0:2487_0": "Idāni sakko pubbe attano evaṃ bhūtakāraṇaṃ therassa ārocetuṃ bhūtapubbantiādimāha.",
  "atk-s0201a0:2487_1": "Tattha samupabyūḷhoti sannipatito rāsibhūto.",
  "atk-s0201a0:2487_2": "Asurā parājiniṃsūti asurā parājayaṃ pāpuṇiṃsu.",
  "atk-s0201a0:2487_3": "Kadā panete parājitāti?",
  "atk-s0201a0:2487_4": "Sakkassa nibbattakāle.",
  "atk-s0201a0:2487_5": "Sakko kira anantare attabhāve magadharaṭṭhe macalagāme magho nāma māṇavo ahosi,",
  "atk-s0201a0:2487_6": "paṇḍito byatto,",
  "atk-s0201a0:2487_7": "bodhisattacariyā viyassa cariyā ahosi.",
  "atk-s0201a0:2487_8": "So tettiṃsa purise gahetvā kalyāṇamakāsi.",
  "atk-s0201a0:2487_9": "Ekadivasaṃ attanova paññāya upaparikkhitvā gāmamajjhe mahājanassa sannipatitaṭṭhāne kacavaraṃ ubhayato apabbahitvā taṃ ṭhānaṃ atiramaṇīyamakāsi,",
  "atk-s0201a0:2487_10": "puna tattheva maṇḍapaṃ kāresi,",
  "atk-s0201a0:2487_11": "puna gacchante kāle sālaṃ kāresi.",
  "atk-s0201a0:2487_12": "Gāmato ca nikkhamitvā gāvutampi aḍḍhayojanampi tigāvutampi yojanampi vicaritvā tehi sahāyehi saddhiṃ visamaṃ samaṃ akāsi.",
  "atk-s0201a0:2487_13": "Te sabbepi ekacchandā tattha tattha setuyuttaṭṭhānesu setuṃ,",
  "atk-s0201a0:2487_14": "maṇḍapasālāpokkharaṇīmālāgaccharopanādīnaṃ yuttaṭṭhānesu maṇḍapādīni karontā bahuṃ puññamakaṃsu.",
  "atk-s0201a0:2487_15": "Magho satta vatapadāni pūretvā kāyassa bhedā saddhiṃ sahāyehi tāvatiṃsabhavane nibbatti.",
  "atk-s0201a0:2488_0": "Tasmiṃ kāle asuragaṇā tāvatiṃsadevaloke paṭivasanti.",
  "atk-s0201a0:2488_1": "Sabbe te devānaṃ samānāyukā samānavaṇṇā ca honti,",
  "atk-s0201a0:2488_2": "te sakkaṃ saparisaṃ disvā adhunā nibbattā navakadevaputtā āgatāti mahāpānaṃ sajjayiṃsu.",
  "atk-s0201a0:2488_3": "Sakko devaputtānaṃ saññaṃ adāsi –",
  "atk-s0201a0:2488_4": "“amhehi kusalaṃ karontehi na parehi saddhiṃ sādhāraṇaṃ kataṃ,",
  "atk-s0201a0:2488_5": "tumhe gaṇḍapānaṃ mā pivittha pītamattameva karothā”ti.",
  "atk-s0201a0:2488_6": "Te tathā akaṃsu.",
  "atk-s0201a0:2488_7": "Bālaasurā gaṇḍapānaṃ pivitvā mattā niddaṃ okkamiṃsu.",
  "atk-s0201a0:2488_8": "Sakko devānaṃ saññaṃ datvā te pādesu gāhāpetvā sinerupāde khipāpesi,",
  "atk-s0201a0:2488_9": "sinerussa heṭṭhimatale asurabhavanaṃ nāma atthi,",
  "atk-s0201a0:2488_10": "tāvatiṃsadevalokappamāṇameva.",
  "atk-s0201a0:2488_11": "Tattha asurā vasanti.",
  "atk-s0201a0:2488_12": "Tesampi cittapāṭali nāma rukkho atthi.",
  "atk-s0201a0:2488_13": "Te tassa pupphanakāle jānanti –",
  "atk-s0201a0:2488_14": "“nāyaṃ tāvatiṃsā,",
  "atk-s0201a0:2488_15": "sakkena vañcitā maya”nti.",
  "atk-s0201a0:2488_16": "Te gaṇhatha nanti vatvā sineruṃ pariharamānā deve vuṭṭhe vammikapādato vammikamakkhikā viya abhiruhiṃsu.",
  "atk-s0201a0:2488_17": "Tattha kālena devā jinanti,",
  "atk-s0201a0:2488_18": "kālena asurā.",
  "atk-s0201a0:2488_19": "Yadā devānaṃ jayo hoti,",
  "atk-s0201a0:2488_20": "asure yāva samuddapiṭṭhā anubandhanti.",
  "atk-s0201a0:2488_21": "Yadā asurānaṃ jayo hoti,",
  "atk-s0201a0:2488_22": "deve yāva vedikapādā anubandhanti.",
  "atk-s0201a0:2488_23": "Tasmiṃ pana saṅgāme devānaṃ jayo ahosi,",
  "atk-s0201a0:2488_24": "devā asure yāva samuddapiṭṭhā anubandhiṃsu.",
  "atk-s0201a0:2488_25": "Sakko asure palāpetvā pañcasu ṭhānesu ārakkhaṃ ṭhapesi.",
  "atk-s0201a0:2488_26": "Evaṃ ārakkhaṃ datvā vedikapāde vajirahatthā indapaṭimāyo ṭhapesi.",
  "atk-s0201a0:2488_27": "Asurā kālena kālaṃ uṭṭhahitvā tā paṭimāyo disvā,",
  "atk-s0201a0:2488_28": "“sakko appamatto tiṭṭhatī”ti tatova nivattanti.",
  "atk-s0201a0:2488_29": "Tato paṭinivattitvāti vijitaṭṭhānato nivattitvā.",
  "atk-s0201a0:2488_30": "Paricārikāyoti mālāgandhādikammakārikāyo.",
  "atk-s0201a0:2489_0": "393.",
  "atk-s0201a0:2489_1": "Vessavaṇo ca mahārājāti so kira sakkassa vallabho,",
  "atk-s0201a0:2489_2": "balavavissāsiko,",
  "atk-s0201a0:2489_3": "tasmā sakkena saddhiṃ agamāsi.",
  "atk-s0201a0:2489_4": "Purakkhatvāti purato katvā.",
  "atk-s0201a0:2489_5": "Pavisiṃsūti pavisitvā pana upaḍḍhapihitāni dvārāni katvā olokayamānā aṭṭhaṃsu. Idampi,",
  "atk-s0201a0:2489_6": "mārisa moggallāna,",
  "atk-s0201a0:2489_7": "passa vejayantassa pāsādassa rāmaṇeyyakanti,",
  "atk-s0201a0:2489_8": "mārisa moggallāna,",
  "atk-s0201a0:2489_9": "idampi vejayantassa pāsādassa rāmaṇeyyakaṃ passa,",
  "atk-s0201a0:2489_10": "suvaṇṇatthambhe passa,",
  "atk-s0201a0:2489_11": "rajatatthambhe maṇitthambhe pavāḷatthambhe lohitaṅgatthambhe masāragallatthambhe muttatthambhe sattaratanatthambhe,",
  "atk-s0201a0:2489_12": "tesaṃyeva suvaṇṇādimaye ghaṭake vāḷarūpakāni ca passāti evaṃ thambhapantiyo ādiṃ katvā rāmaṇeyyakaṃ dassento evamāha.",
  "atk-s0201a0:2489_13": "Yathā taṃ pubbekatapuññassāti yathā pubbe katapuññassa upabhogaṭṭhānena sobhitabbaṃ,",
  "atk-s0201a0:2489_14": "evamevaṃ sobhatīti attho.",
  "atk-s0201a0:2489_15": "Atibāḷhaṃ kho ayaṃ yakkho pamatto viharatīti attano pāsāde nāṭakaparivārena sampattiyā vasena ativiya matto.",
  "atk-s0201a0:2490_0": "Iddhābhisaṅkhāraṃ abhisaṅkhāsīti iddhimakāsi.",
  "atk-s0201a0:2490_1": "Āpokasiṇaṃ samāpajjitvā pāsādapatiṭṭhitokāsaṃ udakaṃ hotūti iddhiṃ adhiṭṭhāya pāsādakaṇṇike pādaṅguṭṭhakena pahari.",
  "atk-s0201a0:2490_2": "So pāsādo yathā nāma udakapiṭṭhe ṭhapitapattaṃ mukhavaṭṭiyaṃ aṅguliyā pahaṭaṃ aparāparaṃ kampati calati na santiṭṭhati.",
  "atk-s0201a0:2490_3": "Evamevaṃ saṃkampi sampakampi sampavedhi,",
  "atk-s0201a0:2490_4": "thambhapiṭṭhasaṅghāṭakaṇṇikagopānasiādīni karakarāti saddaṃ muñcantāni patituṃ viya āraddhāni.",
  "atk-s0201a0:2490_5": "Tena vuttaṃ –",
  "atk-s0201a0:2490_6": "“saṅkampesi sampakampesi sampavedhesī”ti.",
  "atk-s0201a0:2490_7": "Acchariyabbhutacittajātāti aho acchariyaṃ,",
  "atk-s0201a0:2490_8": "aho abbhutanti evaṃ sañjātaacchariyaabbhutā ceva sañjātatuṭṭhino ca ahesuṃ uppannabalavasomanassā.",
  "atk-s0201a0:2490_9": "Saṃvigganti ubbiggaṃ.",
  "atk-s0201a0:2490_10": "Lomahaṭṭhajātanti jātalomahaṃsaṃ,",
  "atk-s0201a0:2490_11": "kañcanabhittiyaṃ ṭhapitamaṇināgadantehi viya uddhaggehi lomehi ākiṇṇasarīranti attho.",
  "atk-s0201a0:2490_12": "Lomahaṃso ca nāmesa somanassenapi hoti domanassenapi,",
  "atk-s0201a0:2490_13": "idha pana somanassena jāto.",
  "atk-s0201a0:2490_14": "Thero hi sakkassa somanassavegena saṃvejetuṃ taṃ pāṭihāriyamakāsi.",
  "atk-s0201a0:2490_15": "Tasmā somanassavegena saṃviggalomahaṭṭhaṃ viditvāti attho.",
  "atk-s0201a0:2491_0": "394. Idhāhaṃ,",
  "atk-s0201a0:2491_1": "mārisāti idānissa yasmā therena somanassasaṃvegaṃ janayitvā tamaṃ vinoditaṃ,",
  "atk-s0201a0:2491_2": "tasmā sallakkhetvā evamāha.",
  "atk-s0201a0:2491_3": "Eso nu te, mārisa,",
  "atk-s0201a0:2491_4": "so bhagavā satthāti, mārisa,",
  "atk-s0201a0:2491_5": "tvaṃ kuhiṃ gatosīti vutte mayhaṃ satthu santikanti vadesi,",
  "atk-s0201a0:2491_6": "imasmiṃ devaloke ekapādakena viya tiṭṭhasi,",
  "atk-s0201a0:2491_7": "yaṃ tvaṃ evaṃ vadesi,",
  "atk-s0201a0:2491_8": "eso nu te, mārisa,",
  "atk-s0201a0:2491_9": "so bhagavā satthāti pucchiṃsu.",
  "atk-s0201a0:2491_10": "Sabrahmacārī me esoti ettha kiñcāpi thero anagāriyo abhinīhārasampanno aggasāvako,",
  "atk-s0201a0:2491_11": "sakko agāriyo,",
  "atk-s0201a0:2491_12": "maggabrahmacariyavasena panete sabrahmacārino honti,",
  "atk-s0201a0:2491_13": "tasmā evamāha.",
  "atk-s0201a0:2491_14": "Aho nūna te so bhagavā satthāti sabrahmacārī tāva te evaṃmahiddhiko,",
  "atk-s0201a0:2491_15": "so pana te bhagavā satthā aho nūna mahiddhikoti satthu iddhipāṭihāriyadassane jātābhilāpā hutvā evamāhaṃsu.",
  "atk-s0201a0:2492_0": "395.",
  "atk-s0201a0:2492_1": "Ñātaññatarassāti paññātaññatarassa,",
  "atk-s0201a0:2492_2": "sakko hi paññātānaṃ aññataro.",
  "atk-s0201a0:2492_3": "Sesaṃ sabbattha pākaṭameva,",
  "atk-s0201a0:2492_4": "desanaṃ pana bhagavā yathānusandhināva niṭṭhāpesīti.",
  "atk-s0201a0:2493_0": "Papañcasūdaniyā majjhimanikāyaṭṭhakathāya",
  "atk-s0201a0:2494_0": "Cūḷataṇhāsaṅkhayasuttavaṇṇanā niṭṭhitā.",
  "atk-s0201a0:2495_0": "8. Mahātaṇhāsaṅkhayasuttavaṇṇanā",
  "atk-s0201a0:2496_0": "396.",
  "atk-s0201a0:2496_1": "Evaṃ me sutanti mahātaṇhāsaṅkhayasuttaṃ.",
  "atk-s0201a0:2496_2": "Tattha diṭṭhigatanti alagaddūpamasutte laddhimattaṃ diṭṭhigatanti vuttaṃ,",
  "atk-s0201a0:2496_3": "idha sassatadiṭṭhi.",
  "atk-s0201a0:2496_4": "So ca bhikkhu bahussuto,",
  "atk-s0201a0:2496_5": "ayaṃ appassuto,",
  "atk-s0201a0:2496_6": "jātakabhāṇako bhagavantaṃ jātakaṃ kathetvā, “ahaṃ,",
  "atk-s0201a0:2496_7": "bhikkhave,",
  "atk-s0201a0:2496_8": "tena samayena vessantaro ahosiṃ,",
  "atk-s0201a0:2496_9": "mahosadho,",
  "atk-s0201a0:2496_10": "vidhurapaṇḍito,",
  "atk-s0201a0:2496_11": "senakapaṇḍito,",
  "atk-s0201a0:2496_12": "mahājanako rājā ahosi”nti samodhānentaṃ suṇāti.",
  "atk-s0201a0:2496_13": "Athassa etadahosi –",
  "atk-s0201a0:2496_14": "“ime rūpavedanāsaññāsaṅkhārā tattha tattheva nirujjhanti,",
  "atk-s0201a0:2496_15": "viññāṇaṃ pana idhalokato paralokaṃ,",
  "atk-s0201a0:2496_16": "paralokato imaṃ lokaṃ sandhāvati saṃsaratī”ti sassatadassanaṃ uppannaṃ. Tenāha –",
  "atk-s0201a0:2496_17": "“tadevidaṃ viññāṇaṃ sandhāvati saṃsarati anañña”nti.",
  "atk-s0201a0:2497_0": "Sammāsambuddhena pana,",
  "atk-s0201a0:2497_1": "“viññāṇaṃ paccayasambhavaṃ,",
  "atk-s0201a0:2497_2": "sati paccaye uppajjati,",
  "atk-s0201a0:2497_3": "vinā paccayaṃ natthi viññāṇassa sambhavo”ti vuttaṃ.",
  "atk-s0201a0:2497_4": "Tasmā ayaṃ bhikkhu buddhena akathitaṃ katheti,",
  "atk-s0201a0:2497_5": "jinacakke pahāraṃ deti,",
  "atk-s0201a0:2497_6": "vesārajjañāṇaṃ paṭibāhati,",
  "atk-s0201a0:2497_7": "sotukāmaṃ janaṃ visaṃvādeti,",
  "atk-s0201a0:2497_8": "ariyapathe tiriyaṃ nipatitvā mahājanassa ahitāya dukkhāya paṭipanno.",
  "atk-s0201a0:2497_9": "Yathā nāma rañño rajje mahācoro uppajjamāno mahājanassa ahitāya dukkhāya uppajjati,",
  "atk-s0201a0:2497_10": "evaṃ jinasāsane coro hutvā mahājanassa ahitāya dukkhāya uppannoti veditabbo.",
  "atk-s0201a0:2497_11": "Sambahulā bhikkhūti janapadavāsino piṇḍapātikabhikkhū.",
  "atk-s0201a0:2497_12": "Tenupasaṅkamiṃsūti ayaṃ parisaṃ labhitvā sāsanampi antaradhāpeyya,",
  "atk-s0201a0:2497_13": "yāva pakkhaṃ na labhati,",
  "atk-s0201a0:2497_14": "tāvadeva naṃ diṭṭhigatā vivecemāti sutasutaṭṭhānatoyeva aṭṭhatvā anisīditvā upasaṅkamiṃsu.",
  "atk-s0201a0:2498_0": "398.",
  "atk-s0201a0:2498_1": "Katamaṃ taṃ sāti viññāṇanti sāti yaṃ tvaṃ viññāṇaṃ sandhāya vadesi,",
  "atk-s0201a0:2498_2": "katamaṃ taṃ viññāṇanti? Yvāyaṃ, bhante,",
  "atk-s0201a0:2498_3": "vado vedeyyo tatra tatra kalyāṇapāpakānaṃ kammānaṃ vipākaṃ paṭisaṃvedetīti, bhante,",
  "atk-s0201a0:2498_4": "yo ayaṃ vadati vedayati,",
  "atk-s0201a0:2498_5": "yo cāyaṃ tahiṃ tahiṃ kusalākusalakammānaṃ vipākaṃ paccanubhoti. Idaṃ, bhante, viññāṇaṃ,",
  "atk-s0201a0:2498_6": "yamahaṃ sandhāya vademīti.",
  "atk-s0201a0:2498_7": "Kassa nu kho nāmāti kassa khattiyassa vā brāhmaṇassa vā vessasuddagahaṭṭhapabbajitadevamanussānaṃ vā aññatarassa.",
  "atk-s0201a0:2499_0": "399.",
  "atk-s0201a0:2499_1": "Atha kho bhagavā bhikkhū āmantesīti kasmā āmantesi?",
  "atk-s0201a0:2499_2": "Sātissa kira evaṃ ahosi –",
  "atk-s0201a0:2499_3": "“satthā maṃ ‘moghapuriso’ti vadati,",
  "atk-s0201a0:2499_4": "na ca moghapurisoti vuttamatteneva maggaphalānaṃ upanissayo na hoti.",
  "atk-s0201a0:2499_5": "Upasenampi hi vaṅgantaputtaṃ,",
  "atk-s0201a0:2499_6": "‘atilahuṃ kho tvaṃ moghapurisa bāhullāya āvatto’ti bhagavā moghapurisavādena ovadi.",
  "atk-s0201a0:2499_7": "Thero aparabhāge ghaṭento vāyamanto cha abhiññā sacchākāsi.",
  "atk-s0201a0:2499_8": "Ahampi tathārūpaṃ vīriyaṃ paggaṇhitvā maggaphalāni nibbattessāmī”ti.",
  "atk-s0201a0:2499_9": "Athassa bhagavā chinnapaccayo ayaṃ sāsane aviruḷhadhammoti dassento bhikkhū āmantesi.",
  "atk-s0201a0:2499_10": "Usmīkatotiādi heṭṭhā vuttādhippāyameva.",
  "atk-s0201a0:2499_11": "Atha kho bhagavāti ayampi pāṭiyekko anusandhi.",
  "atk-s0201a0:2499_12": "Sātissa kira etadahosi –",
  "atk-s0201a0:2499_13": "“bhagavā mayhaṃ maggaphalānaṃ upanissayo natthīti vadati,",
  "atk-s0201a0:2499_14": "kiṃ sakkā upanissaye asati kātuṃ?",
  "atk-s0201a0:2499_15": "Na hi tathāgatā saupanissayasseva dhammaṃ desenti,",
  "atk-s0201a0:2499_16": "yassa kassaci desentiyeva.",
  "atk-s0201a0:2499_17": "Ahaṃ buddhassa santikā sugatovādaṃ labhitvā saggasampattūpagaṃ kusalaṃ karissāmī”ti.",
  "atk-s0201a0:2499_18": "Athassa bhagavā, “nāhaṃ,",
  "atk-s0201a0:2499_19": "moghapurisa,",
  "atk-s0201a0:2499_20": "tuyhaṃ ovādaṃ vā anusāsaniṃ vā demī”ti sugatovādaṃ paṭippassambhento imaṃ desanaṃ ārabhi.",
  "atk-s0201a0:2499_21": "Tassattho heṭṭhā vuttanayeneva veditabbo.",
  "atk-s0201a0:2499_22": "Idāni parisāya laddhiṃ sodhento,",
  "atk-s0201a0:2499_23": "“idhāhaṃ bhikkhū paṭipucchissāmī”tiādimāha.",
  "atk-s0201a0:2499_24": "Taṃ sabbampi heṭṭhā vuttanayeneva veditabbaṃ.",
  "atk-s0201a0:2500_0": "400.",
  "atk-s0201a0:2500_1": "Idāni viññāṇassa sappaccayabhāvaṃ dassetuṃ yaṃ yadeva,",
  "atk-s0201a0:2500_2": "bhikkhavetiādimāha.",
  "atk-s0201a0:2500_3": "Tattha manañca paṭicca dhamme cāti sahāvajjanena bhavaṅgamanañca tebhūmakadhamme ca paṭicca.",
  "atk-s0201a0:2500_4": "Kaṭṭhañca paṭiccātiādi opammanidassanatthaṃ vuttaṃ.",
  "atk-s0201a0:2500_5": "Tena kiṃ dīpeti?",
  "atk-s0201a0:2500_6": "Dvārasaṅkantiyā abhāvaṃ.",
  "atk-s0201a0:2500_7": "Yathā hi kaṭṭhaṃ paṭicca jalamāno aggi upādānapaccaye satiyeva jalati,",
  "atk-s0201a0:2500_8": "tasmiṃ asati paccayavekallena tattheva vūpasammati,",
  "atk-s0201a0:2500_9": "na sakalikādīni saṅkamitvā sakalikaggītiādisaṅkhyaṃ gacchati,",
  "atk-s0201a0:2500_10": "evameva cakkhuñca paṭicca rūpe ca uppannaṃ viññāṇaṃ tasmiṃ dvāre cakkhurūpaālokamanasikārasaṅkhāte paccayamhi satiyeva uppajjati,",
  "atk-s0201a0:2500_11": "tasmiṃ asati paccayavekallena tattheva nirujjhati,",
  "atk-s0201a0:2500_12": "na sotādīni saṅkamitvā sotaviññāṇantiādisaṅkhyaṃ gacchati.",
  "atk-s0201a0:2500_13": "Esa nayo sabbavāresu.",
  "atk-s0201a0:2500_14": "Iti bhagavā nāhaṃ viññāṇappavatte dvārasaṅkantimattampi vadāmi,",
  "atk-s0201a0:2500_15": "ayaṃ pana sāti moghapuriso bhavasaṅkantiṃ vadatīti sātiṃ niggahesi.",
  "atk-s0201a0:2501_0": "401.",
  "atk-s0201a0:2501_1": "Evaṃ viññāṇassa sappaccayabhāvaṃ dassetvā idāni pana pañcannampi khandhānaṃ sappaccayabhāvaṃ dassento,",
  "atk-s0201a0:2501_2": "bhūtamidantiādimāha.",
  "atk-s0201a0:2501_3": "Tattha bhūtamidanti idaṃ khandhapañcakaṃ jātaṃ bhūtaṃ nibbattaṃ,",
  "atk-s0201a0:2501_4": "tumhepi taṃ bhūtamidanti,",
  "atk-s0201a0:2501_5": "bhikkhave,",
  "atk-s0201a0:2501_6": "passathāti.",
  "atk-s0201a0:2501_7": "Tadāhārasambhavanti taṃ panetaṃ khandhapañcakaṃ āhārasambhavaṃ paccayasambhavaṃ,",
  "atk-s0201a0:2501_8": "sati paccaye uppajjati evaṃ passathāti pucchati.",
  "atk-s0201a0:2501_9": "Tadāhāranirodhāti tassa paccayassa nirodhā.",
  "atk-s0201a0:2501_10": "Bhūtamidaṃ nossūti bhūtaṃ nu kho idaṃ,",
  "atk-s0201a0:2501_11": "na nu kho bhūtanti.",
  "atk-s0201a0:2501_12": "Tadāhārasambhavaṃ nossūti taṃ bhūtaṃ khandhapañcakaṃ paccayasambhavaṃ nu kho,",
  "atk-s0201a0:2501_13": "na nu khoti.",
  "atk-s0201a0:2501_14": "Tadāhāranirodhāti tassa paccayassa nirodhā.",
  "atk-s0201a0:2501_15": "Nirodhadhammaṃ nossūti taṃ dhammaṃ nirodhadhammaṃ nu kho,",
  "atk-s0201a0:2501_16": "na nu khoti.",
  "atk-s0201a0:2501_17": "Sammappaññāya passatoti idaṃ khandhapañcakaṃ jātaṃ bhūtaṃ nibbattanti yāthāvasarasalakkhaṇato vipassanāpaññāya sammā passantassa.",
  "atk-s0201a0:2501_18": "Paññāya sudiṭṭhanti vuttanayeneva vipassanāpaññāya suṭṭhu diṭṭhaṃ.",
  "atk-s0201a0:2501_19": "Evaṃ ye ye taṃ pucchaṃ sallakkhesuṃ,",
  "atk-s0201a0:2501_20": "tesaṃ tesaṃ paṭiññaṃ gaṇhanto pañcannaṃ khandhānaṃ sappaccayabhāvaṃ dasseti.",
  "atk-s0201a0:2502_0": "Idāni yāya paññāya tehi taṃ sappaccayaṃ sanirodhaṃ khandhapañcakaṃ sudiṭṭhaṃ,",
  "atk-s0201a0:2502_1": "tattha nittaṇhabhāvaṃ pucchanto imaṃ ce tumhetiādimāha.",
  "atk-s0201a0:2502_2": "Tattha diṭṭhinti vipassanāsammādiṭṭhiṃ.",
  "atk-s0201a0:2502_3": "Sabhāvadassanena parisuddhaṃ.",
  "atk-s0201a0:2502_4": "Paccayadassanena pariyodātaṃ.",
  "atk-s0201a0:2502_5": "Allīyethāti taṇhādiṭṭhīhi allīyitvā vihareyyātha.",
  "atk-s0201a0:2502_6": "Kelāyethāti taṇhādiṭṭhīhi kīḷamānā vihareyyātha.",
  "atk-s0201a0:2502_7": "Dhanāyethāti dhanaṃ viya icchantā gedhaṃ āpajjeyyātha.",
  "atk-s0201a0:2502_8": "Mamāyethāti taṇhādiṭṭhīhi mamattaṃ uppādeyyātha.",
  "atk-s0201a0:2502_9": "Nittharaṇatthāya no gahaṇatthāyāti yo so mayā caturoghanittharaṇatthāya kullūpamo dhammo desito,",
  "atk-s0201a0:2502_10": "no nikantivasena gahaṇatthāya.",
  "atk-s0201a0:2502_11": "Api nu taṃ tumhe ājāneyyāthāti.",
  "atk-s0201a0:2502_12": "Vipariyāyena sukkapakkho veditabbo.",
  "atk-s0201a0:2503_0": "402.",
  "atk-s0201a0:2503_1": "Idāni tesaṃ khandhānaṃ paccayaṃ dassento,",
  "atk-s0201a0:2503_2": "cattārome,",
  "atk-s0201a0:2503_3": "bhikkhave,",
  "atk-s0201a0:2503_4": "āhārātiādimāha,",
  "atk-s0201a0:2503_5": "tampi vuttatthameva.",
  "atk-s0201a0:2503_6": "Yathā pana eko imaṃ jānāsīti vutto,",
  "atk-s0201a0:2503_7": "“na kevalaṃ imaṃ,",
  "atk-s0201a0:2503_8": "mātarampissa jānāmi,",
  "atk-s0201a0:2503_9": "mātu mātarampī”ti evaṃ paveṇivasena jānanto suṭṭhu jānāti nāma.",
  "atk-s0201a0:2503_10": "Evamevaṃ bhagavā na kevalaṃ khandhamattameva jānāti,",
  "atk-s0201a0:2503_11": "khandhānaṃ paccayampi tesampi paccayānaṃ paccayanti evaṃ sabbapaccayaparamparaṃ jānāti. So taṃ,",
  "atk-s0201a0:2503_12": "buddhabalaṃ dīpento idāni paccayaparamparaṃ dassetuṃ, ime ca,",
  "atk-s0201a0:2503_13": "bhikkhave,",
  "atk-s0201a0:2503_14": "cattāro āhārātiādimāha.",
  "atk-s0201a0:2503_15": "Taṃ vuttatthameva. Iti kho,",
  "atk-s0201a0:2503_16": "bhikkhave,",
  "atk-s0201a0:2503_17": "avijjāpaccayā saṅkhārā…pe…",
  "atk-s0201a0:2503_18": "dukkhakkhandhassa samudayo hotīti ettha pana paṭiccasamuppādakathā vitthāretabbā bhaveyya,",
  "atk-s0201a0:2503_19": "sā visuddhimagge vitthāritāva.",
  "atk-s0201a0:2504_0": "404.",
  "atk-s0201a0:2504_1": "Imasmiṃ sati idaṃ hotīti imasmiṃ avijjādike paccaye sati idaṃ saṅkhārādikaṃ phalaṃ hoti.",
  "atk-s0201a0:2504_2": "Imassuppādā idaṃ uppajjatīti imassa avijjādikassa paccayassa uppādā idaṃ saṅkhārādikaṃ phalaṃ uppajjati,",
  "atk-s0201a0:2504_3": "tenevāha –",
  "atk-s0201a0:2504_4": "“yadidaṃ avijjāpaccayā saṅkhārā…pe…",
  "atk-s0201a0:2504_5": "samudayo hotī”ti.",
  "atk-s0201a0:2504_6": "Evaṃ vaṭṭaṃ dassetvā idāni vivaṭṭaṃ dassento,",
  "atk-s0201a0:2504_7": "avijjāya tveva asesavirāganirodhātiādimāha.",
  "atk-s0201a0:2504_8": "Tattha avijjāya tvevāti avijjāya eva tu.",
  "atk-s0201a0:2504_9": "Asesavirāganirodhāti virāgasaṅkhātena maggena asesanirodhā anuppādanirodhā.",
  "atk-s0201a0:2504_10": "Saṅkhāranirodhoti saṅkhārānaṃ anuppādanirodho hoti,",
  "atk-s0201a0:2504_11": "evaṃ niruddhānaṃ pana saṅkhārānaṃ nirodhā viññāṇanirodho hoti,",
  "atk-s0201a0:2504_12": "viññāṇādīnañca nirodhā nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādiṃ",
  "atk-s0201a0:2504_13": "vatvā evametassa kevalassa dukkhakkhandhassa nirodho hotīti vuttaṃ.",
  "atk-s0201a0:2504_14": "Tattha kevalassāti sakalassa,",
  "atk-s0201a0:2504_15": "suddhassa vā,",
  "atk-s0201a0:2504_16": "sattavirahitassāti attho.",
  "atk-s0201a0:2504_17": "Dukkhakkhandhassāti dukkharāsissa.",
  "atk-s0201a0:2504_18": "Nirodho hotīti anuppādo hoti.",
  "atk-s0201a0:2505_0": "406. Imasmiṃ asatītiādi vuttapaṭipakkhanayena veditabbaṃ.",
  "atk-s0201a0:2506_0": "407.",
  "atk-s0201a0:2506_1": "Evaṃ vaṭṭavivaṭṭaṃ kathetvā idāni imaṃ dvādasaṅgapaccayavaṭṭaṃ saha vipassanāya maggena jānantassa yā paṭidhāvanā pahīyati,",
  "atk-s0201a0:2506_2": "tassā abhāvaṃ pucchanto api nu tumhe,",
  "atk-s0201a0:2506_3": "bhikkhavetiādimāha.",
  "atk-s0201a0:2506_4": "Tattha evaṃ jānantāti evaṃ sahavipassanāya maggena jānantā.",
  "atk-s0201a0:2506_5": "Evaṃ passantāti tasseva vevacanaṃ.",
  "atk-s0201a0:2506_6": "Pubbantanti purimakoṭṭhāsaṃ,",
  "atk-s0201a0:2506_7": "atītakhandhadhātuāyatanānīti attho.",
  "atk-s0201a0:2506_8": "Paṭidhāveyyāthāti taṇhādiṭṭhivasena paṭidhāveyyātha.",
  "atk-s0201a0:2506_9": "Sesaṃ sabbāsavasutte vitthāritameva.",
  "atk-s0201a0:2507_0": "Idāni nesaṃ tattha niccalabhāvaṃ pucchanto,",
  "atk-s0201a0:2507_1": "api nu tumhe,",
  "atk-s0201a0:2507_2": "bhikkhave,",
  "atk-s0201a0:2507_3": "evaṃ jānantā evaṃ passantā evaṃ vadeyyātha,",
  "atk-s0201a0:2507_4": "satthā no garūtiādimāha.",
  "atk-s0201a0:2507_5": "Tattha garūti bhāriko akāmā anuvattitabbo.",
  "atk-s0201a0:2507_6": "Samaṇoti buddhasamaṇo.",
  "atk-s0201a0:2507_7": "Aññaṃ satthāraṃ uddiseyyāthāti ayaṃ satthā amhākaṃ kiccaṃ sādhetuṃ na sakkotīti api nu evaṃsaññino hutvā aññaṃ bāhirakaṃ satthāraṃ uddiseyyātha.",
  "atk-s0201a0:2507_8": "Puthusamaṇabrāhmaṇānanti evaṃsaññino hutvā puthūnaṃ titthiyasamaṇānaṃ ceva brāhmaṇānañca.",
  "atk-s0201a0:2507_9": "Vatakotūhalamaṅgalānīti vatasamādānāni ca diṭṭhikutūhalāni ca diṭṭhasutamutamaṅgalāni ca.",
  "atk-s0201a0:2507_10": "Tāni sārato paccāgaccheyyāthāti etāni sāranti evaṃsaññino hutvā paṭiāgaccheyyātha.",
  "atk-s0201a0:2507_11": "Evaṃ nissaṭṭhāni ca puna gaṇheyyāthāti attho.",
  "atk-s0201a0:2507_12": "Sāmaṃ ñātanti sayaṃ ñāṇena ñātaṃ.",
  "atk-s0201a0:2507_13": "Sāmaṃ diṭṭhanti sayaṃ paññācakkhunā diṭṭhaṃ.",
  "atk-s0201a0:2507_14": "Sāmaṃ viditanti sayaṃ vibhāvitaṃ pākaṭaṃ kataṃ.",
  "atk-s0201a0:2507_15": "Upanītā kho me tumheti mayā,",
  "atk-s0201a0:2507_16": "bhikkhave,",
  "atk-s0201a0:2507_17": "tumhe iminā sandiṭṭhikādisabhāvena dhammena nibbānaṃ upanītā,",
  "atk-s0201a0:2507_18": "pāpitāti attho.",
  "atk-s0201a0:2507_19": "Sandiṭṭhikotiādīnamattho visuddhimagge vitthārito.",
  "atk-s0201a0:2507_20": "Idametaṃ paṭicca vuttanti etaṃ vacanamidaṃ tumhehi sāmaṃ ñātādibhāvaṃ paṭicca vuttaṃ.",
  "atk-s0201a0:2508_0": "408.",
  "atk-s0201a0:2508_1": "Tiṇṇaṃ kho pana,",
  "atk-s0201a0:2508_2": "bhikkhaveti kasmā ārabhi?",
  "atk-s0201a0:2508_3": "Nanu heṭṭhā vaṭṭavivaṭṭavasena desanā matthakaṃ pāpitāti?",
  "atk-s0201a0:2508_4": "Āma pāpitā.",
  "atk-s0201a0:2508_5": "Ayaṃ pana pāṭiekko anusandhi,",
  "atk-s0201a0:2508_6": "“ayañhi lokasannivāso paṭisandhisammūḷho,",
  "atk-s0201a0:2508_7": "tassa sammohaṭṭhānaṃ viddhaṃsetvā pākaṭaṃ karissāmī”ti imaṃ desanaṃ ārabhi.",
  "atk-s0201a0:2508_8": "Apica vaṭṭamūlaṃ avijjā,",
  "atk-s0201a0:2508_9": "vivaṭṭamūlaṃ buddhuppādo,",
  "atk-s0201a0:2508_10": "iti vaṭṭamūlaṃ avijjaṃ vivaṭṭamūlañca buddhuppādaṃ dassetvāpi,",
  "atk-s0201a0:2508_11": "“puna ekavāraṃ vaṭṭavivaṭṭavasena desanaṃ matthakaṃ pāpessāmī”ti imaṃ desanaṃ ārabhi.",
  "atk-s0201a0:2508_12": "Tattha sannipātāti samodhānena piṇḍabhāvena.",
  "atk-s0201a0:2508_13": "Gabbhassāti gabbhe nibbattanakasattassa.",
  "atk-s0201a0:2508_14": "Avakkanti hotīti nibbatti hoti.",
  "atk-s0201a0:2508_15": "Katthaci hi gabbhoti mātukucchi vutto. Yathāha –",
  "atk-s0201a0:2509_0": "“Yamekarattiṃ paṭhamaṃ, gabbhe vasati māṇavo;",
  "atk-s0201a0:2510_0": "Abbhuṭṭhitova so yāti, sa gacchaṃ na nivattatī”ti. ;",
  "atk-s0201a0:2511_0": "Katthaci gabbhe nibbattanasatto. Yathāha –",
  "atk-s0201a0:2511_1": "“yathā kho,",
  "atk-s0201a0:2511_2": "panānanda,",
  "atk-s0201a0:2511_3": "aññā itthikā nava vā dasa vā māse gabbhaṃ kucchinā pariharitvā vijāyantī”ti.",
  "atk-s0201a0:2511_4": "Idha satto adhippeto,",
  "atk-s0201a0:2511_5": "taṃ sandhāya vuttaṃ “gabbhassa avakkanti hotī”ti.",
  "atk-s0201a0:2512_0": "Idhāti imasmiṃ sattaloke.",
  "atk-s0201a0:2512_1": "Mātā ca utunī hotīti idaṃ utusamayaṃ sandhāya vuttaṃ.",
  "atk-s0201a0:2512_2": "Mātugāmassa kira yasmiṃ okāse dārako nibbattati,",
  "atk-s0201a0:2512_3": "tattha mahatī lohitapīḷakā saṇṭhahitvā bhijjitvā paggharati,",
  "atk-s0201a0:2512_4": "vatthu suddhaṃ hoti,",
  "atk-s0201a0:2512_5": "suddhe vatthumhi mātāpitūsu ekavāraṃ sannipatitesu yāva satta divasāni khettameva hoti.",
  "atk-s0201a0:2512_6": "Tasmiṃ samaye hatthaggāhaveṇiggāhādinā aṅgaparāmasanenapi dārako nibbattatiyeva.",
  "atk-s0201a0:2512_7": "Gandhabboti tatrūpagasatto.",
  "atk-s0201a0:2512_8": "Paccupaṭṭhito hotīti na mātāpitūnaṃ sannipātaṃ olokayamāno samīpe ṭhito paccupaṭṭhito nāma hoti.",
  "atk-s0201a0:2512_9": "Kammayantayantito pana eko satto tasmiṃ okāse nibbattanako hotīti ayamettha adhippāyo.",
  "atk-s0201a0:2512_10": "Saṃsayenāti “arogo nu kho bhavissāmi ahaṃ vā,",
  "atk-s0201a0:2512_11": "putto vā me”ti evaṃ mahantena jīvitasaṃsayena.",
  "atk-s0201a0:2512_12": "Lohitañhetaṃ,",
  "atk-s0201a0:2512_13": "bhikkhaveti tadā kira mātulohitaṃ taṃ ṭhānaṃ sampattaṃ puttasinehena paṇḍaraṃ hoti.",
  "atk-s0201a0:2512_14": "Tasmā evamāha.",
  "atk-s0201a0:2512_15": "Vaṅkakanti gāmadārakānaṃ kīḷanakaṃ khuddakanaṅgalaṃ.",
  "atk-s0201a0:2512_16": "Ghaṭikā vuccati dīghadaṇḍena rassadaṇḍakaṃ paharaṇakīḷā.",
  "atk-s0201a0:2512_17": "Mokkhacikanti samparivattakakīḷā,",
  "atk-s0201a0:2512_18": "ākāse vā daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷananti vuttaṃ hoti.",
  "atk-s0201a0:2512_19": "Ciṅgulakaṃ vuccati tālapaṇṇādīhi kataṃ vātappahārena paribbhamanacakkaṃ.",
  "atk-s0201a0:2512_20": "Pattāḷhakaṃ vuccati paṇṇanāḷikā,",
  "atk-s0201a0:2512_21": "tāya vālikādīni minantā kīḷanti.",
  "atk-s0201a0:2512_22": "Rathakanti khuddakarathaṃ.",
  "atk-s0201a0:2512_23": "Dhanukampi khuddakadhanumeva.",
  "atk-s0201a0:2513_0": "409.",
  "atk-s0201a0:2513_1": "Sārajjatīti rāgaṃ uppādeti.",
  "atk-s0201a0:2513_2": "Byāpajjatīti byāpādaṃ uppādeti.",
  "atk-s0201a0:2513_3": "Anupaṭṭhitakāyasatīti kāye sati kāyasati,",
  "atk-s0201a0:2513_4": "taṃ anupaṭṭhapetvāti attho.",
  "atk-s0201a0:2513_5": "Parittacetasoti akusalacitto.",
  "atk-s0201a0:2513_6": "Yatthassa te pāpakāti yassaṃ phalasamāpattiyaṃ ete nirujjhanti,",
  "atk-s0201a0:2513_7": "taṃ na jānāti nādhigacchatīti attho.",
  "atk-s0201a0:2513_8": "Anurodhavirodhanti rāgañceva dosañca.",
  "atk-s0201a0:2513_9": "Abhinandatīti taṇhāvasena abhinandati,",
  "atk-s0201a0:2513_10": "taṇhāvaseneva aho sukhantiādīni vadanto abhivadati.",
  "atk-s0201a0:2513_11": "Ajjhosāya tiṭṭhatīti taṇhāajjhosānagahaṇena gilitvā pariniṭṭhapetvā gaṇhāti.",
  "atk-s0201a0:2513_12": "Sukhaṃ vā adukkhamasukhaṃ vā abhinandatu,",
  "atk-s0201a0:2513_13": "dukkhaṃ kathaṃ abhinandatīti?",
  "atk-s0201a0:2513_14": "“Ahaṃ dukkhito mama dukkha”nti gaṇhanto abhinandati nāma.",
  "atk-s0201a0:2513_15": "Uppajjati nandīti taṇhā uppajjati.",
  "atk-s0201a0:2513_16": "Tadupādānanti sāva taṇhā gahaṇaṭṭhena upādānaṃ nāma.",
  "atk-s0201a0:2513_17": "Tassa upādānapaccayā bhavo…pe…",
  "atk-s0201a0:2513_18": "samudayo hotīti,",
  "atk-s0201a0:2513_19": "idañhi bhagavatā puna ekavāraṃ dvisandhi tisaṅkhepaṃ paccayākāravaṭṭaṃ dassitaṃ.",
  "atk-s0201a0:2514_0": "410- 4.",
  "atk-s0201a0:2514_1": "Idāni vivaṭṭaṃ dassetuṃ idha,",
  "atk-s0201a0:2514_2": "bhikkhave,",
  "atk-s0201a0:2514_3": "tathāgato loke uppajjatītiādimāha.",
  "atk-s0201a0:2514_4": "Tattha appamāṇacetasoti appamāṇaṃ lokuttaraṃ ceto assāti appamāṇacetaso,",
  "atk-s0201a0:2514_5": "maggacittasamaṅgīti attho.",
  "atk-s0201a0:2514_6": "Imaṃ kho me tumhe,",
  "atk-s0201a0:2514_7": "bhikkhave,",
  "atk-s0201a0:2514_8": "saṃkhittena taṇhāsaṅkhayavimuttiṃ dhārethāti,",
  "atk-s0201a0:2514_9": "bhikkhave,",
  "atk-s0201a0:2514_10": "imaṃ saṃkhittena desitaṃ mayhaṃ,",
  "atk-s0201a0:2514_11": "taṇhāsaṅkhayavimuttidesanaṃ tumhe niccakālaṃ dhāreyyātha mā pamajjeyyātha.",
  "atk-s0201a0:2514_12": "Desanā hi ettha vimuttipaṭilābhahetuto vimuttīti vuttā.",
  "atk-s0201a0:2514_13": "Mahātaṇhājālataṇhāsaṅghāṭapaṭimukkanti taṇhāva saṃsibbitaṭṭhena mahātaṇhājālaṃ,",
  "atk-s0201a0:2514_14": "saṅghaṭitaṭṭhena saṅghāṭanti vuccati;",
  "atk-s0201a0:2514_15": "iti imasmiṃ mahātaṇhājāle taṇhāsaṅghāṭe ca imaṃ sātiṃ bhikkhuṃ kevaṭṭaputtaṃ paṭimukkaṃ dhāretha.",
  "atk-s0201a0:2514_16": "Anupaviṭṭho antogadhoti naṃ dhārethāti attho.",
  "atk-s0201a0:2514_17": "Sesaṃ sabbattha uttānatthamevāti.",
  "atk-s0201a0:2515_0": "Papañcasūdaniyā majjhimanikāyaṭṭhakathāya",
  "atk-s0201a0:2516_0": "Mahātaṇhāsaṅkhayasuttavaṇṇanā niṭṭhitā.",
  "atk-s0201a0:2517_0": "9. Mahāassapurasuttavaṇṇanā",
  "atk-s0201a0:2518_0": "415.",
  "atk-s0201a0:2518_1": "Evaṃ me sutanti mahāassapurasuttaṃ.",
  "atk-s0201a0:2518_2": "Tattha aṅgesūti aṅgā nāma jānapadino rājakumārā,",
  "atk-s0201a0:2518_3": "tesaṃ nivāso ekopi janapado ruḷhīsaddena “aṅgā”ti vuccati,",
  "atk-s0201a0:2518_4": "tasmiṃ aṅgesu janapade.",
  "atk-s0201a0:2518_5": "Assapuraṃ nāma aṅgānaṃ nigamoti assapuranti nagaranāmena laddhavohāro aṅgānaṃ janapadassa eko nigamo,",
  "atk-s0201a0:2518_6": "taṃ gocaragāmaṃ katvā viharatīti attho.",
  "atk-s0201a0:2518_7": "Bhagavā etadavocāti etaṃ “samaṇā samaṇāti vo,",
  "atk-s0201a0:2518_8": "bhikkhave,",
  "atk-s0201a0:2518_9": "jano sañjānātī”tiādivacanamavoca.",
  "atk-s0201a0:2519_0": "Kasmā pana evaṃ avocāti.",
  "atk-s0201a0:2519_1": "Tasmiṃ kira nigame manussā saddhā pasannā buddhamāmakā dhammamāmakā saṅghamāmakā,",
  "atk-s0201a0:2519_2": "tadahupabbajitasāmaṇerampi vassasatikattherasadisaṃ katvā pasaṃsanti;",
  "atk-s0201a0:2519_3": "pubbaṇhasamayaṃ bhikkhusaṅghaṃ piṇḍāya pavisantaṃ disvā bījanaṅgalādīni gahetvā khettaṃ gacchantāpi,",
  "atk-s0201a0:2519_4": "pharasuādīni gahetvā araññaṃ pavisantāpi tāni upakaraṇāni nikkhipitvā bhikkhusaṅghassa nisīdanaṭṭhānaṃ",
  "atk-s0201a0:2519_5": "āsanasālaṃ vā maṇḍapaṃ vā rukkhamūlaṃ vā sammajjitvā āsanāni paññapetvā arajapānīyaṃ paccupaṭṭhāpetvā",
  "atk-s0201a0:2519_6": "bhikkhusaṅghaṃ nisīdāpetvā yāgukhajjakādīni datvā katabhattakiccaṃ bhikkhusaṅghaṃ uyyojetvā tato tāni",
  "atk-s0201a0:2519_7": "upakaraṇāni ādāya khettaṃ vā araññaṃ vā gantvā attano kammāni karonti,",
  "atk-s0201a0:2519_8": "kammantaṭṭhānepi nesaṃ aññā kathā nāma natthi.",
  "atk-s0201a0:2519_9": "Cattāro maggaṭṭhā cattāro phalaṭṭhāti aṭṭha puggalā ariyasaṅgho nāma;",
  "atk-s0201a0:2519_10": "te “evarūpena sīlena,",
  "atk-s0201a0:2519_11": "evarūpena ācārena,",
  "atk-s0201a0:2519_12": "evarūpāya paṭipattiyā samannāgatā lajjino pesalā uḷāraguṇā”ti bhikkhusaṅghasseva vaṇṇaṃ kathenti.",
  "atk-s0201a0:2519_13": "Kammantaṭṭhānato āgantvā bhuttasāyamāsā gharadvāre nisinnāpi,",
  "atk-s0201a0:2519_14": "sayanigharaṃ pavisitvā nisinnāpi bhikkhusaṅghasseva vaṇṇaṃ kathenti.",
  "atk-s0201a0:2519_15": "Bhagavā tesaṃ manussānaṃ nipaccakāraṃ disvā bhikkhusaṅghaṃ piṇḍapātāpacāyane niyojetvā etadavoca.",
  "atk-s0201a0:2520_0": "Ye dhammā samaṇakaraṇā ca brāhmaṇakaraṇā cāti ye dhammā samādāya paripūritā samitapāpasamaṇañca bāhitapāpabrāhmaṇañca karontīti attho.",
  "atk-s0201a0:2520_1": "“Tīṇimāni,",
  "atk-s0201a0:2520_2": "bhikkhave,",
  "atk-s0201a0:2520_3": "samaṇassa samaṇiyāni samaṇakaraṇīyāni.",
  "atk-s0201a0:2520_4": "Katamāni tīṇi?",
  "atk-s0201a0:2520_5": "Adhisīlasikkhāsamādānaṃ,",
  "atk-s0201a0:2520_6": "adhicittasikkhāsamādānaṃ,",
  "atk-s0201a0:2520_7": "adhipaññāsikkhāsamādāna”nti ettha pana samaṇena kattabbadhammā vuttā.",
  "atk-s0201a0:2520_8": "Tepi ca samaṇakaraṇā hontiyeva.",
  "atk-s0201a0:2520_9": "Idha pana hirottappādivasena desanā vitthāritā.",
  "atk-s0201a0:2520_10": "Evaṃ no ayaṃ amhākanti ettha noti nipātamattaṃ.",
  "atk-s0201a0:2520_11": "Evaṃ ayaṃ amhākanti attho.",
  "atk-s0201a0:2520_12": "Mahapphalā mahānisaṃsāti ubhayampi atthato ekameva.",
  "atk-s0201a0:2520_13": "Avañjhāti amoghā.",
  "atk-s0201a0:2520_14": "Saphalāti ayaṃ tasseva attho.",
  "atk-s0201a0:2520_15": "Yassā hi phalaṃ natthi,",
  "atk-s0201a0:2520_16": "sā vañjhā nāma hoti.",
  "atk-s0201a0:2520_17": "Saudrayāti savaḍḍhi,",
  "atk-s0201a0:2520_18": "idaṃ saphalatāya vevacanaṃ.",
  "atk-s0201a0:2520_19": "Evañhi vo,",
  "atk-s0201a0:2520_20": "bhikkhave,",
  "atk-s0201a0:2520_21": "sikkhitabbanti,",
  "atk-s0201a0:2520_22": "bhikkhave,",
  "atk-s0201a0:2520_23": "evaṃ tumhehi sikkhitabbaṃ.",
  "atk-s0201a0:2520_24": "Iti bhagavā iminā ettakena ṭhānena hirottappādīnaṃ dhammānaṃ vaṇṇaṃ kathesi. Kasmā?",
  "atk-s0201a0:2520_25": "Vacanapathapacchindanatthaṃ.",
  "atk-s0201a0:2520_26": "Sace hi koci acirapabbajito bālabhikkhu evaṃ vadeyya –",
  "atk-s0201a0:2520_27": "“bhagavā hirottappādidhamme samādāya vattathāti vadati,",
  "atk-s0201a0:2520_28": "ko nu kho tesaṃ samādāya vattane ānisaṃso”ti?",
  "atk-s0201a0:2520_29": "Tassa vacanapathapacchindanatthaṃ.",
  "atk-s0201a0:2520_30": "Ayañca ānisaṃso,",
  "atk-s0201a0:2520_31": "ime hi dhammā samādāya paripūritā samitapāpasamaṇaṃ nāma bāhitapāpabrāhmaṇaṃ nāma karonti,",
  "atk-s0201a0:2520_32": "catupaccayalābhaṃ uppādenti,",
  "atk-s0201a0:2520_33": "paccayadāyakānaṃ mahapphalataṃ sampādenti,",
  "atk-s0201a0:2520_34": "pabbajjaṃ avañjhaṃ saphalaṃ saudrayaṃ karontīti vaṇṇaṃ abhāsi.",
  "atk-s0201a0:2520_35": "Ayamettha saṅkhepo.",
  "atk-s0201a0:2520_36": "Vitthārato pana vaṇṇakathā satipaṭṭhāne vuttanayeneva veditabbā.",
  "atk-s0201a0:2521_0": "416.",
  "atk-s0201a0:2521_1": "Hirottappenāti “yaṃ hirīyati hirīyitabbena,",
  "atk-s0201a0:2521_2": "ottappati ottappitabbenā”ti evaṃ vitthāritāya hiriyā ceva ottappena ca.",
  "atk-s0201a0:2521_3": "Apicettha ajjhattasamuṭṭhānā hirī,",
  "atk-s0201a0:2521_4": "bahiddhāsamuṭṭhānaṃ ottappaṃ.",
  "atk-s0201a0:2521_5": "Attādhipateyyā hirī,",
  "atk-s0201a0:2521_6": "lokādhipateyyaṃ ottappaṃ.",
  "atk-s0201a0:2521_7": "Lajjāsabhāvasaṇṭhitā hirī,",
  "atk-s0201a0:2521_8": "bhayasabhāvasaṇṭhitaṃ ottappaṃ,",
  "atk-s0201a0:2521_9": "vitthārakathā panettha sabbākārena visuddhimagge vuttā.",
  "atk-s0201a0:2521_10": "Apica ime dve dhammā lokaṃ pālanato lokapāladhammā nāmāti kathitā. Yathāha – “dveme,",
  "atk-s0201a0:2521_11": "bhikkhave,",
  "atk-s0201a0:2521_12": "sukkā dhammā lokaṃ pālenti.",
  "atk-s0201a0:2521_13": "Katame dve?",
  "atk-s0201a0:2521_14": "Hirī ca ottappañca. Ime kho,",
  "atk-s0201a0:2521_15": "bhikkhave,",
  "atk-s0201a0:2521_16": "dve sukkā dhammā lokaṃ pālenti.",
  "atk-s0201a0:2521_17": "Ime ca kho,",
  "atk-s0201a0:2521_18": "bhikkhave,",
  "atk-s0201a0:2521_19": "dve sukkā dhammā lokaṃ na pāleyyuṃ,",
  "atk-s0201a0:2521_20": "nayidha paññāyetha,",
  "atk-s0201a0:2521_21": "‘mātā’ti vā,",
  "atk-s0201a0:2521_22": "‘mātucchā’ti vā,",
  "atk-s0201a0:2521_23": "‘mātulānī’ti vā,",
  "atk-s0201a0:2521_24": "‘ācariyabhariyā’ti vā,",
  "atk-s0201a0:2521_25": "‘garūnaṃ dārā’ti vā,",
  "atk-s0201a0:2521_26": "sambhedaṃ loko agamissa,",
  "atk-s0201a0:2521_27": "yathā ajeḷakā kukkuṭasūkarā soṇasiṅgālā”ti.",
  "atk-s0201a0:2521_28": "Imeyeva jātake “devadhammā”ti kathitā. Yathāha –",
  "atk-s0201a0:2522_0": "“Hiriottappasampannā, sukkadhammasamāhitā;",
  "atk-s0201a0:2523_0": "Santo sappurisā loke, devadhammāti vuccare”ti. ;",
  "atk-s0201a0:2524_0": "Mahācundattherassa pana kilesasallekhanapaṭipadāti katvā dassitā. Yathāha –",
  "atk-s0201a0:2524_1": "“pare ahirikā bhavissanti,",
  "atk-s0201a0:2524_2": "mayamettha hirimanā bhavissāmāti sallekho karaṇīyo.",
  "atk-s0201a0:2524_3": "Pare anottāpī bhavissanti,",
  "atk-s0201a0:2524_4": "mayamettha ottāpī bhavissāmāti sallekho karaṇīyo”ti.",
  "atk-s0201a0:2524_5": "Imeva mahākassapattherassa ovādūpasampadāti katvā dassitā.",
  "atk-s0201a0:2524_6": "Vuttañhetaṃ –",
  "atk-s0201a0:2524_7": "“tasmā tiha te, kassapa,",
  "atk-s0201a0:2524_8": "evaṃ sikkhitabbaṃ,",
  "atk-s0201a0:2524_9": "tibbaṃ me hirottappaṃ paccupaṭṭhitaṃ bhavissati theresu navesu majjhimesūti.",
  "atk-s0201a0:2524_10": "Evañhi te, kassapa,",
  "atk-s0201a0:2524_11": "sikkhitabba”nti.",
  "atk-s0201a0:2524_12": "Idha panete samaṇadhammā nāmāti dassitā.",
  "atk-s0201a0:2525_0": "Yasmā pana ettāvatā sāmaññattho matthakaṃ patto nāma hoti,",
  "atk-s0201a0:2525_1": "tasmā aparepi samaṇakaraṇadhamme dassetuṃ siyā kho pana,",
  "atk-s0201a0:2525_2": "bhikkhave,",
  "atk-s0201a0:2525_3": "tumhākantiādimāha.",
  "atk-s0201a0:2525_4": "Tattha sāmaññatthoti saṃyuttake tāva,",
  "atk-s0201a0:2525_5": "“katamañca,",
  "atk-s0201a0:2525_6": "bhikkhave, sāmaññaṃ?",
  "atk-s0201a0:2525_7": "Ayameva ariyo aṭṭhaṅgiko maggo.",
  "atk-s0201a0:2525_8": "Seyyathidaṃ,",
  "atk-s0201a0:2525_9": "sammādiṭṭhi…pe…",
  "atk-s0201a0:2525_10": "sammāsamādhi,",
  "atk-s0201a0:2525_11": "idaṃ vuccati,",
  "atk-s0201a0:2525_12": "bhikkhave, sāmaññaṃ.",
  "atk-s0201a0:2525_13": "Katamo ca,",
  "atk-s0201a0:2525_14": "bhikkhave,",
  "atk-s0201a0:2525_15": "sāmaññattho? Yo,",
  "atk-s0201a0:2525_16": "bhikkhave,",
  "atk-s0201a0:2525_17": "rāgakkhayo dosakkhayo mohakkhayo,",
  "atk-s0201a0:2525_18": "ayaṃ vuccati,",
  "atk-s0201a0:2525_19": "bhikkhave,",
  "atk-s0201a0:2525_20": "sāmaññattho”ti maggo “sāmañña”nti,",
  "atk-s0201a0:2525_21": "phalanibbānāni “sāmaññattho”ti vuttāni.",
  "atk-s0201a0:2525_22": "Imasmiṃ pana ṭhāne maggampi phalampi ekato katvā sāmaññattho kathitoti veditabbo.",
  "atk-s0201a0:2525_23": "Ārocayāmīti kathemi.",
  "atk-s0201a0:2525_24": "Paṭivedayāmīti jānāpemi.",
  "atk-s0201a0:2526_0": "417.",
  "atk-s0201a0:2526_1": "Parisuddho no kāyasamācāroti ettha kāyasamācāro parisuddho aparisuddhoti duvidho.",
  "atk-s0201a0:2526_2": "Yo hi bhikkhu pāṇaṃ hanati adinnaṃ ādiyati,",
  "atk-s0201a0:2526_3": "kāmesu micchā carati,",
  "atk-s0201a0:2526_4": "tassa kāyasamācāro aparisuddho nāma,",
  "atk-s0201a0:2526_5": "ayaṃ pana kammapathavaseneva vārito.",
  "atk-s0201a0:2526_6": "Yo pana pāṇinā vā leḍḍunā vā daṇḍena vā satthena vā paraṃ potheti viheṭheti,",
  "atk-s0201a0:2526_7": "tassa kāyasamācāro aparisuddho nāma,",
  "atk-s0201a0:2526_8": "ayampi sikkhāpadabaddheneva paṭikkhitto.",
  "atk-s0201a0:2526_9": "Imasmiṃ sutte ubhayampetaṃ akathetvā paramasallekho nāma kathito.",
  "atk-s0201a0:2526_10": "Yo hi bhikkhu pānīyaghaṭe vā pānīyaṃ pivantānaṃ,",
  "atk-s0201a0:2526_11": "patte vā bhattaṃ bhuñjantānaṃ kākānaṃ nivāraṇavasena hatthaṃ vā daṇḍaṃ vā leḍḍuṃ vā uggirati,",
  "atk-s0201a0:2526_12": "tassa kāyasamācāro aparisuddho.",
  "atk-s0201a0:2526_13": "Viparīto parisuddho nāma.",
  "atk-s0201a0:2526_14": "Uttānoti uggato pākaṭo.",
  "atk-s0201a0:2526_15": "Vivaṭoti anāvaṭo asañchanno.",
  "atk-s0201a0:2526_16": "Ubhayenāpi parisuddhataṃyeva dīpeti.",
  "atk-s0201a0:2526_17": "Na ca chiddavāti sadā ekasadiso antarantare chiddarahito.",
  "atk-s0201a0:2526_18": "Saṃvutoti kilesānaṃ dvāra pidahanena pidahito,",
  "atk-s0201a0:2526_19": "na vajjapaṭicchādanatthāya.",
  "atk-s0201a0:2527_0": "418.",
  "atk-s0201a0:2527_1": "Vacīsamācārepi yo bhikkhu musā vadati,",
  "atk-s0201a0:2527_2": "pisuṇaṃ katheti,",
  "atk-s0201a0:2527_3": "pharusaṃ bhāsati,",
  "atk-s0201a0:2527_4": "samphaṃ palapati,",
  "atk-s0201a0:2527_5": "tassa vacīsamācāro aparisuddho nāma.",
  "atk-s0201a0:2527_6": "Ayaṃ pana kammapathavasena vārito.",
  "atk-s0201a0:2527_7": "Yo pana gahapatikāti vā dāsāti vā pessāti vā ādīhi khuṃsento vadati,",
  "atk-s0201a0:2527_8": "tassa vacīsamācāro aparisuddho nāma.",
  "atk-s0201a0:2527_9": "Ayaṃ pana sikkhāpadabaddheneva paṭikkhitto.",
  "atk-s0201a0:2527_10": "Imasmiṃ sutte ubhayampetaṃ akathetvā paramasallekho nāma kathito.",
  "atk-s0201a0:2527_11": "Yo hi bhikkhu daharena vā sāmaṇerena vā, “kacci, bhante,",
  "atk-s0201a0:2527_12": "amhākaṃ upajjhāyaṃ passathā”ti vutte,",
  "atk-s0201a0:2527_13": "sambahulā, āvuso,",
  "atk-s0201a0:2527_14": "bhikkhubhikkhuniyo ekasmiṃ padese vicadiṃsu,",
  "atk-s0201a0:2527_15": "upajjhāyo te vikkāyikasākabhaṇḍikaṃ ukkhipitvā gato bhavissatī”tiādinā nayena hasādhippāyopi evarūpaṃ kathaṃ katheti,",
  "atk-s0201a0:2527_16": "tassa vacīsamācāro aparisuddho.",
  "atk-s0201a0:2527_17": "Viparīto parisuddho nāma.",
  "atk-s0201a0:2528_0": "419.",
  "atk-s0201a0:2528_1": "Manosamācāre yo bhikkhu abhijjhālu byāpannacitto micchādiṭṭhiko hoti,",
  "atk-s0201a0:2528_2": "tassa manosamācāro aparisuddho nāma.",
  "atk-s0201a0:2528_3": "Ayaṃ pana kammapathavaseneva vārito.",
  "atk-s0201a0:2528_4": "Yo pana upanikkhittaṃ jātarūparajataṃ sādiyati,",
  "atk-s0201a0:2528_5": "tassa manosamācāro aparisuddho nāma.",
  "atk-s0201a0:2528_6": "Ayampi sikkhāpadabaddheneva paṭikkhitto.",
  "atk-s0201a0:2528_7": "Imasmiṃ sutte ubhayampetaṃ akathetvā paramasallekho nāma kathito.",
  "atk-s0201a0:2528_8": "Yo pana bhikkhu kāmavitakkaṃ vā byāpādavitakkaṃ vā vihiṃsāvitakkaṃ vā vitakketi,",
  "atk-s0201a0:2528_9": "tassa manosamācāro aparisuddho.",
  "atk-s0201a0:2528_10": "Viparīto parisuddho nāma.",
  "atk-s0201a0:2529_0": "420.",
  "atk-s0201a0:2529_1": "Ājīvasmiṃ yo bhikkhu ājīvahetu vejjakammaṃ pahiṇagamanaṃ gaṇḍaphālanaṃ karoti,",
  "atk-s0201a0:2529_2": "arumakkhanaṃ deti,",
  "atk-s0201a0:2529_3": "telaṃ pacatīti ekavīsatianesanāvasena jīvikaṃ kappeti.",
  "atk-s0201a0:2529_4": "Yo vā pana viññāpetvā bhuñjati,",
  "atk-s0201a0:2529_5": "tassa ājīvo aparisuddho nāma.",
  "atk-s0201a0:2529_6": "Ayaṃ pana sikkhāpadabaddheneva paṭikkhitto.",
  "atk-s0201a0:2529_7": "Imasmiṃ sutte ubhayampetaṃ akathetvā paramasallekho nāma kathito.",
  "atk-s0201a0:2529_8": "Yo hi bhikkhu sappinavanītatelamadhuphāṇitādīni labhitvā,",
  "atk-s0201a0:2529_9": "“sve vā punadivase vā bhavissatī”ti sannidhikārakaṃ paribhuñjati,",
  "atk-s0201a0:2529_10": "yo vā pana nimbaṅkurādīni disvā sāmaṇere vadati –",
  "atk-s0201a0:2529_11": "“aṃṅkure khādathā”ti,",
  "atk-s0201a0:2529_12": "sāmaṇerā thero khāditukāmoti kappiyaṃ katvā denti,",
  "atk-s0201a0:2529_13": "dahare pana sāmaṇere vā pānīyaṃ pivatha,",
  "atk-s0201a0:2529_14": "āvusoti vadati,",
  "atk-s0201a0:2529_15": "te thero pānīyaṃ pivitukāmoti pānīyasaṅkhaṃ dhovitvā denti,",
  "atk-s0201a0:2529_16": "tampi paribhuñjantassa ājīvo aparisuddho nāma hoti.",
  "atk-s0201a0:2529_17": "Viparīto parisuddho nāma.",
  "atk-s0201a0:2530_0": "422. Mattaññūti pariyesanapaṭiggahaṇaparibhogesu mattaññū, yuttaññū, pamāṇaññū.",
  "atk-s0201a0:2531_0": "423.",
  "atk-s0201a0:2531_1": "Jāgariyamanuyuttāti rattindivaṃ cha koṭṭhāse katvā ekasmiṃ koṭṭhāse niddāya okāsaṃ datvā pañca koṭṭhāse jāgariyamhi yuttā payuttā.",
  "atk-s0201a0:2531_2": "Sīhaseyyanti ettha kāmabhogiseyyā,",
  "atk-s0201a0:2531_3": "petaseyyā,",
  "atk-s0201a0:2531_4": "sīhaseyyā,",
  "atk-s0201a0:2531_5": "tathāgataseyyāti catasso seyyā.",
  "atk-s0201a0:2531_6": "Tattha “yebhuyyena,",
  "atk-s0201a0:2531_7": "bhikkhave,",
  "atk-s0201a0:2531_8": "kāmabhogī sattā vāmena passena sentī”ti ayaṃ kāmabhogiseyyā,",
  "atk-s0201a0:2531_9": "tesu hi yebhuyyena dakkhiṇapassena sayāno nāma natthi.",
  "atk-s0201a0:2532_0": "“Yebhuyyena,",
  "atk-s0201a0:2532_1": "bhikkhave,",
  "atk-s0201a0:2532_2": "petā uttānā sentī”ti ayaṃ petaseyyā,",
  "atk-s0201a0:2532_3": "petā hi appamaṃsalohitattā aṭṭhisaṅghātajaṭitā ekena passena sayituṃ na sakkonti,",
  "atk-s0201a0:2532_4": "uttānāva senti.",
  "atk-s0201a0:2533_0": "“Yebhuyyena,",
  "atk-s0201a0:2533_1": "bhikkhave,",
  "atk-s0201a0:2533_2": "sīho migarājā naṅguṭṭhaṃ antarasatthimhi anupakkhipitvā dakkhiṇena passena setī”ti ayaṃ sīhaseyyā.",
  "atk-s0201a0:2533_3": "Tejussadattā hi sīho migarājā dve purimapāde ekasmiṃ ṭhāne pacchimapāde ekasmiṃ ṭhapetvā naṅguṭṭhaṃ antarasatthimhi",
  "atk-s0201a0:2533_4": "pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ matthake",
  "atk-s0201a0:2533_5": "sīsaṃ ṭhapetvā sayati.",
  "atk-s0201a0:2533_6": "Divasampi sayitvā pabujjhamāno na utrāsanto pabujjhati.",
  "atk-s0201a0:2533_7": "Sīsaṃ pana ukkhipitvā purimapādānaṃ ṭhitokāsaṃ sallakkheti.",
  "atk-s0201a0:2533_8": "Sace kiñci ṭhānaṃ vijahitvā ṭhitaṃ hoti,",
  "atk-s0201a0:2533_9": "“nayidaṃ tuyhaṃ jātiyā,",
  "atk-s0201a0:2533_10": "na sūrabhāvassa ca anurūpa”nti anattamano hutvā tattheva sayati,",
  "atk-s0201a0:2533_11": "na gocarāya pakkamati.",
  "atk-s0201a0:2533_12": "Avijahitvā ṭhite pana “tuyhaṃ jātiyā sūrabhāvassa ca anurūpamida”nti haṭṭhatuṭṭho uṭṭhāya sīhavijambhitaṃ",
  "atk-s0201a0:2533_13": "vijambhitvā kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.",
  "atk-s0201a0:2533_14": "Catutthajjhānaseyyā pana tathāgataseyyāti vuccati.",
  "atk-s0201a0:2533_15": "Tāsu idha sīhaseyyā āgatā.",
  "atk-s0201a0:2533_16": "Ayañhi tejussadairiyāpathattā uttamaseyyā nāma.",
  "atk-s0201a0:2533_17": "Pāde pādanti dakkhiṇapāde vāmapādaṃ.",
  "atk-s0201a0:2533_18": "Accādhāyāti atiādhāya īsakaṃ atikkamma ṭhapetvā,",
  "atk-s0201a0:2533_19": "gopphakena hi gopphake,",
  "atk-s0201a0:2533_20": "jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0201a0:2533_21": "cittaṃ ekaggaṃ na hoti,",
  "atk-s0201a0:2533_22": "seyyā aphāsukā hoti.",
  "atk-s0201a0:2533_23": "Yathā pana na saṅghaṭṭeti,",
  "atk-s0201a0:2533_24": "evaṃ atikkamma ṭhapite vedanā nuppajjati,",
  "atk-s0201a0:2533_25": "cittaṃ ekaggaṃ hoti,",
  "atk-s0201a0:2533_26": "seyyā phāsukā hoti,",
  "atk-s0201a0:2533_27": "tasmā evamāha.",
  "atk-s0201a0:2534_0": "425. Abhijjhaṃ loketiādi cūḷahatthipade vitthāritaṃ.",
  "atk-s0201a0:2535_0": "426.",
  "atk-s0201a0:2535_1": "Yā panāyaṃ seyyathāpi,",
  "atk-s0201a0:2535_2": "bhikkhaveti upamā vuttā.",
  "atk-s0201a0:2535_3": "Tattha iṇaṃ ādāyāti vaḍḍhiyā dhanaṃ gahetvā.",
  "atk-s0201a0:2535_4": "Byantī kareyyāti vigatantāni kareyya.",
  "atk-s0201a0:2535_5": "Yathā tesaṃ kākaṇikamattopi pariyanto nāma nāvasissati,",
  "atk-s0201a0:2535_6": "evaṃ kareyya,",
  "atk-s0201a0:2535_7": "sabbaso paṭiniyyāteyyāti attho.",
  "atk-s0201a0:2535_8": "Tatonidānanti āṇaṇyanidānaṃ.",
  "atk-s0201a0:2535_9": "So hi aṇaṇomhīti āvajjanto balavapāmojjaṃ labhati,",
  "atk-s0201a0:2535_10": "balavasomanassamadhigacchati.",
  "atk-s0201a0:2535_11": "Tena vuttaṃ –",
  "atk-s0201a0:2535_12": "“labhetha pāmojjaṃ,",
  "atk-s0201a0:2535_13": "adhigaccheyya somanassa”nti.",
  "atk-s0201a0:2536_0": "Visabhāgavedanuppattiyā kakaceneva catuiriyāpathaṃ chindanto ābādhatīti ābādho,",
  "atk-s0201a0:2536_1": "svāssa atthīti ābādhiko.",
  "atk-s0201a0:2536_2": "Taṃsamuṭṭhānena dukkhena dukkhito.",
  "atk-s0201a0:2536_3": "Adhimattagilānoti bāḷhagilāno.",
  "atk-s0201a0:2536_4": "Nacchādeyyāti adhimattabyādhiparetatāya na rucceyya.",
  "atk-s0201a0:2536_5": "Balamattāti balameva,",
  "atk-s0201a0:2536_6": "balañcassa kāye na bhaveyyāti attho.",
  "atk-s0201a0:2536_7": "Tatonidānanti ārogyanidānaṃ,",
  "atk-s0201a0:2536_8": "tassa hi arogomhīti āvajjayato tadubhayaṃ hoti.",
  "atk-s0201a0:2536_9": "Tena vuttaṃ –",
  "atk-s0201a0:2536_10": "“labhetha pāmojjaṃ,",
  "atk-s0201a0:2536_11": "adhigaccheyya somanassa”nti.",
  "atk-s0201a0:2536_12": "Na cassa kiñci bhogānaṃ vayoti kākaṇikamattampi bhogānaṃ vayo na bhaveyya.",
  "atk-s0201a0:2536_13": "Tatonidānanti bandhanāmokkhanidānaṃ,",
  "atk-s0201a0:2536_14": "sesaṃ vuttanayeneva sabbapadesu yojetabbaṃ.",
  "atk-s0201a0:2536_15": "Anattādhīnoti na attani adhīno,",
  "atk-s0201a0:2536_16": "attano ruciyā kiñci kātuṃ na labhati.",
  "atk-s0201a0:2536_17": "Parādhīnoti paresu adhīno,",
  "atk-s0201a0:2536_18": "parasseva ruciyā pavattati.",
  "atk-s0201a0:2536_19": "Na yena kāmaṃ gamoti yena disābhāgenassa kāmo hoti.",
  "atk-s0201a0:2536_20": "Icchā uppajjati gamanāya,",
  "atk-s0201a0:2536_21": "tena gantuṃ na labhati.",
  "atk-s0201a0:2536_22": "Dāsabyāti dāsabhāvā.",
  "atk-s0201a0:2536_23": "Bhujissoti attano santako.",
  "atk-s0201a0:2536_24": "Tatonidānanti bhujissanidānaṃ.",
  "atk-s0201a0:2536_25": "Kantāraddhānamagganti kantāraṃ addhānamaggaṃ,",
  "atk-s0201a0:2536_26": "nirudakaṃ dīghamagganti attho.",
  "atk-s0201a0:2536_27": "Tatonidānanti khemantabhūminidānaṃ.",
  "atk-s0201a0:2537_0": "Ime pañca nīvaraṇe appahīneti ettha bhagavā appahīnaṃ kāmacchandanīvaraṇaṃ iṇasadisaṃ,",
  "atk-s0201a0:2537_1": "sesāni rogādisadisāni katvā dasseti.",
  "atk-s0201a0:2537_2": "Tatrāyaṃ sadisatā –",
  "atk-s0201a0:2537_3": "yo hi paresaṃ iṇaṃ gahetvā vināseti.",
  "atk-s0201a0:2537_4": "So tehi iṇaṃ dehīti vuccamānopi pharusaṃ vuccamānopi bajjhamānopi pahariyamānopi kiñci paṭibāhituṃ na sakkoti,",
  "atk-s0201a0:2537_5": "sabbaṃ titikkhati,",
  "atk-s0201a0:2537_6": "titikkhakāraṇañhissa taṃ iṇaṃ hoti.",
  "atk-s0201a0:2537_7": "Evamevaṃ yo yamhi kāmacchandena rajjati,",
  "atk-s0201a0:2537_8": "taṇhāgaṇena taṃ vatthuṃ gaṇhāti,",
  "atk-s0201a0:2537_9": "so tena pharusaṃ vuccamānopi bajjhamānopi pahariyamānopi sabbaṃ titikkhati.",
  "atk-s0201a0:2537_10": "Titikkhakāraṇañhissa so kāmacchando hoti gharasāmikehi vadhīyamānānaṃ itthīnaṃ viyāti.",
  "atk-s0201a0:2537_11": "Evaṃ iṇaṃ viya kāmacchando daṭṭhabbo.",
  "atk-s0201a0:2538_0": "Yathā pana pittarogāturo madhusakkarādīsupi dinnesu pittarogāturatāya tesaṃ rasaṃ na vindati,",
  "atk-s0201a0:2538_1": "tittakaṃ tittakanti uggiratiyeva.",
  "atk-s0201a0:2538_2": "Evamevaṃ byāpannacitto hitakāmehi ācariyupajjhāyehi appamattakampi ovadīyamāno ovādaṃ na gaṇhāti,",
  "atk-s0201a0:2538_3": "“ati viya me tumhe upaddavethā”tiādīni vatvā vibbhamati.",
  "atk-s0201a0:2538_4": "Pittarogāturatāya so puriso madhusakkarādirasaṃ viya,",
  "atk-s0201a0:2538_5": "kodhāturatāya jhānasukhādibhedaṃ sāsanarasaṃ na vindatīti.",
  "atk-s0201a0:2538_6": "Evaṃ rogo viya byāpādo daṭṭhabbo.",
  "atk-s0201a0:2539_0": "Yathā pana nakkhattadivase bandhanāgāre baddho puriso nakkhattassa neva ādiṃ,",
  "atk-s0201a0:2539_1": "na majjhaṃ,",
  "atk-s0201a0:2539_2": "na pariyosānaṃ passati.",
  "atk-s0201a0:2539_3": "So dutiyadivase mutto,",
  "atk-s0201a0:2539_4": "“aho hiyyo nakkhattaṃ manāpaṃ,",
  "atk-s0201a0:2539_5": "aho naccaṃ,",
  "atk-s0201a0:2539_6": "aho gīta”ntiādīni sutvāpi paṭivacanaṃ na deti.",
  "atk-s0201a0:2539_7": "Kiṃ kāraṇā?",
  "atk-s0201a0:2539_8": "Nakkhattassa ananubhūtattā.",
  "atk-s0201a0:2539_9": "Evamevaṃ thinamiddhābhibhūto bhikkhu vicittanayepi dhammassavane pavattamāne neva tassa ādiṃ,",
  "atk-s0201a0:2539_10": "na majjhaṃ,",
  "atk-s0201a0:2539_11": "na pariyosānaṃ jānāti.",
  "atk-s0201a0:2539_12": "So uṭṭhite dhammassavane,",
  "atk-s0201a0:2539_13": "“aho dhammassavanaṃ,",
  "atk-s0201a0:2539_14": "aho kāraṇaṃ,",
  "atk-s0201a0:2539_15": "aho upamā”ti dhammassavanassa vaṇṇaṃ bhaṇamānānaṃ sutvāpi paṭivacanaṃ na deti.",
  "atk-s0201a0:2539_16": "Kiṃ kāraṇā?",
  "atk-s0201a0:2539_17": "Thinamiddhavasena dhammakathāya ananubhūtattāti.",
  "atk-s0201a0:2539_18": "Evaṃ bandhanāgāraṃ viya thinamiddhaṃ daṭṭhabbaṃ.",
  "atk-s0201a0:2540_0": "Yathā pana nakkhattaṃ kīḷantopi dāso,",
  "atk-s0201a0:2540_1": "“idaṃ nāma accāyikaṃ karaṇīyaṃ atthi, sīghaṃ,",
  "atk-s0201a0:2540_2": "tattha gaccha,",
  "atk-s0201a0:2540_3": "no ce gacchasi,",
  "atk-s0201a0:2540_4": "hatthapādaṃ vā te chindāmi kaṇṇanāsaṃ vā”ti vutto sīghaṃ gacchatiyeva,",
  "atk-s0201a0:2540_5": "nakkhattassa ādimajjhapariyosānaṃ anubhavituṃ na labhati. Kasmā?",
  "atk-s0201a0:2540_6": "Parādhīnatāya.",
  "atk-s0201a0:2540_7": "Evamevaṃ vinaye appakataññunā vivekatthāya araññaṃ paviṭṭhenāpi kismiñcideva antamaso kappiyamaṃsepi",
  "atk-s0201a0:2540_8": "akappiyamaṃsasaññāya uppannāya vivekaṃ pahāya sīlavisodhanatthaṃ vinayadharassa santike gantabbaṃ hoti.",
  "atk-s0201a0:2540_9": "Vivekasukhaṃ anubhavituṃ na labhati. Kasmā?",
  "atk-s0201a0:2540_10": "Uddhaccakukkuccābhibhūtatāyāti,",
  "atk-s0201a0:2540_11": "evaṃ dāsabyaṃ viya uddhaccakukkuccaṃ daṭṭabbaṃ.",
  "atk-s0201a0:2541_0": "Yathā pana kantāraddhānamaggapaṭipanno puriso corehi manussānaṃ viluttokāsaṃ pahatokāsañca disvā daṇḍakasaddenapi",
  "atk-s0201a0:2541_1": "sakuṇasaddenapi corā āgatāti ussaṅkitaparisaṅkito hoti,",
  "atk-s0201a0:2541_2": "gacchatipi,",
  "atk-s0201a0:2541_3": "tiṭṭhatipi,",
  "atk-s0201a0:2541_4": "nivattatipi,",
  "atk-s0201a0:2541_5": "gataṭṭhānato āgataṭṭhānameva bahutaraṃ hoti.",
  "atk-s0201a0:2541_6": "So kicchena kasirena khemantabhūmiṃ pāpuṇāti vā,",
  "atk-s0201a0:2541_7": "na vā pāpuṇāti.",
  "atk-s0201a0:2541_8": "Evamevaṃ yassa aṭṭhasu ṭhānesu vicikicchā uppannā hoti.",
  "atk-s0201a0:2541_9": "So “buddho nu kho,",
  "atk-s0201a0:2541_10": "na nu kho buddho”tiādinā nayena vicikicchanto adhimuccitvā saddhāya gaṇhituṃ na sakkoti.",
  "atk-s0201a0:2541_11": "Asakkonto maggaṃ vā phalaṃ vā na pāpuṇātīti yathā kantāraddhānamagge “corā atthi natthī”ti punappunaṃ",
  "atk-s0201a0:2541_12": "āsappanaparisappanaṃ apariyogāhanaṃ chambhitatta cittassa uppādento khemantapattiyā antarāyaṃ karoti,",
  "atk-s0201a0:2541_13": "evaṃ vicikicchāpi “buddho nu kho na buddho”tiādinā nayena punappunaṃ āsappanaparisappanaṃ apariyogāhanaṃ",
  "atk-s0201a0:2541_14": "chambhitattaṃ cittassa uppādayamānā ariyabhūmippattiyā antarāyaṃ karotīti kantāraddhānamaggo viya daṭṭhabbā.",
  "atk-s0201a0:2542_0": "Idāni seyyathāpi,",
  "atk-s0201a0:2542_1": "bhikkhave,",
  "atk-s0201a0:2542_2": "āṇaṇyanti ettha bhagavā pahīnakāmacchandanīvaraṇaṃ āṇaṇyasadisaṃ,",
  "atk-s0201a0:2542_3": "sesāni ārogyādisadisāni katvā dasseti.",
  "atk-s0201a0:2542_4": "Tatrāyaṃ sadisatā –",
  "atk-s0201a0:2542_5": "yathā hi puriso iṇaṃ ādāya kammante payojetvā samiddhakammanto,",
  "atk-s0201a0:2542_6": "“idaṃ iṇaṃ nāma palibodhamūla”nti cintetvā savaḍḍhikaṃ iṇaṃ niyyātetvā paṇṇaṃ phālāpeyya.",
  "atk-s0201a0:2542_7": "Athassa tato paṭṭhāya neva koci dūtaṃ peseti,",
  "atk-s0201a0:2542_8": "na paṇṇaṃ,",
  "atk-s0201a0:2542_9": "so iṇasāmike disvāpi sace icchati,",
  "atk-s0201a0:2542_10": "āsanā uṭṭhahati, no ce,",
  "atk-s0201a0:2542_11": "na uṭṭhahati. Kasmā?",
  "atk-s0201a0:2542_12": "Tehi saddhiṃ nillepatāya alaggatāya.",
  "atk-s0201a0:2542_13": "Evameva bhikkhu,",
  "atk-s0201a0:2542_14": "“ayaṃ kāmacchando nāma palibodhamūla”nti satipaṭṭhāne vuttanayeneva cha dhamme bhāvetvā kāmacchandanīvaraṇaṃ pajahati.",
  "atk-s0201a0:2542_15": "Tassevaṃ pahīnakāmacchandassa yathā iṇamuttassa purisassa iṇasāmike disvā neva bhayaṃ na chambhitattaṃ hoti.",
  "atk-s0201a0:2542_16": "Evameva paravatthumhi neva saṅgo na bandho hoti.",
  "atk-s0201a0:2542_17": "Dibbānipi rūpāni passato kileso na samudācarati.",
  "atk-s0201a0:2542_18": "Tasmā bhagavā āṇaṇyamiva kāmacchandappahānamāha.",
  "atk-s0201a0:2543_0": "Yathā pana so pittarogāturo puriso bhesajjakiriyāya taṃ rogaṃ vūpasametvā tato paṭṭhāya madhusakkarādīnaṃ rasaṃ vindati.",
  "atk-s0201a0:2543_1": "Evamevaṃ bhikkhu,",
  "atk-s0201a0:2543_2": "“ayaṃ byāpādo nāma anatthakārako”ti cha dhamme bhāvetvā byāpādanīvaraṇaṃ pajahati.",
  "atk-s0201a0:2543_3": "So evaṃ pahīnabyāpādo yathā pittarogavimutto puriso madhusakkarādīni madhurāni sampiyāyamāno paṭisevati.",
  "atk-s0201a0:2543_4": "Evamevaṃ ācārapaṇṇattiādīni sikkhāpiyamāno sirasā sampaṭicchitvā sampiyāyamāno sikkhati.",
  "atk-s0201a0:2543_5": "Tasmā bhagavā ārogyamiva byāpādappahānamāha.",
  "atk-s0201a0:2544_0": "Yathā so nakkhattadivase bandhanāgāraṃ pavesito puriso aparasmiṃ nakkhattadivase,",
  "atk-s0201a0:2544_1": "“pubbepi ahaṃ pamādadosena baddho taṃ nakkhattaṃ nānubhavāmi,",
  "atk-s0201a0:2544_2": "idāni appamatto bhavissāmī”ti yathāssa paccatthikā okāsaṃ na labhanti.",
  "atk-s0201a0:2544_3": "Evaṃ appamatto hutvā nakkhattaṃ anubhavitvā –",
  "atk-s0201a0:2544_4": "“aho nakkhattaṃ aho nakkhatta”nti udānaṃ udānesi.",
  "atk-s0201a0:2544_5": "Evameva bhikkhu,",
  "atk-s0201a0:2544_6": "“idaṃ thinamiddhaṃ nāma mahāanatthakara”nti cha dhamme bhāvetvā thinamiddhanīvaraṇaṃ pajahati.",
  "atk-s0201a0:2544_7": "So evaṃ pahīnathinamiddho yathā bandhanā mutto puriso sattāhampi nakkhattassa ādimajjhapariyosānaṃ anubhavati.",
  "atk-s0201a0:2544_8": "Evamevaṃ bhikkhu dhammanakkhattassa ādimajjhapariyosānaṃ anubhavanto saha paṭisambhidāhi arahattaṃ pāpuṇāti.",
  "atk-s0201a0:2544_9": "Tasmā bhagavā bandhanā mokkhamiva thinamiddhappahānamāha.",
  "atk-s0201a0:2545_0": "Yathā pana dāso kañcideva mittaṃ upanissāya sāmikānaṃ dhanaṃ datvā attānaṃ bhujissaṃ katvā tato paṭṭhāya yaṃ icchati,",
  "atk-s0201a0:2545_1": "taṃ kareyya.",
  "atk-s0201a0:2545_2": "Evameva bhikkhu,",
  "atk-s0201a0:2545_3": "“idaṃ uddhaccakukkuccaṃ nāma mahāanatthakara”nti cha dhamme bhāvetvā uddhaccakukkuccaṃ pajahati.",
  "atk-s0201a0:2545_4": "So evaṃ pahīnuddhaccakukkucco yathā bhujisso puriso yaṃ icchati,",
  "atk-s0201a0:2545_5": "taṃ karoti.",
  "atk-s0201a0:2545_6": "Na taṃ koci balakkārena tato nivatteti.",
  "atk-s0201a0:2545_7": "Evamevaṃ bhikkhu yathāsukhaṃ nekkhammapaṭipadaṃ paṭipajjati,",
  "atk-s0201a0:2545_8": "na naṃ uddhaccakukkuccaṃ balakkārena tato nivatteti.",
  "atk-s0201a0:2545_9": "Tasmā bhagavā bhujissaṃ viya uddhaccakukkuccappahānamāha.",
  "atk-s0201a0:2546_0": "Yathā balavā puriso hatthasāraṃ gahetvā sajjāvudho saparivāro kantāraṃ paṭipajjeyya.",
  "atk-s0201a0:2546_1": "Taṃ corā dūratova disvā palāyeyyuṃ.",
  "atk-s0201a0:2546_2": "So sotthinā taṃ kantāraṃ nittharitvā khemantaṃ patto haṭṭhatuṭṭho assa.",
  "atk-s0201a0:2546_3": "Evamevaṃ bhikkhu,",
  "atk-s0201a0:2546_4": "“ayaṃ vicikicchā nāma anatthakārikā”ti cha dhamme bhāvetvā vicikicchaṃ pajahati.",
  "atk-s0201a0:2546_5": "So evaṃ pahīnavicikiccho yathā balavā sajjāvudho saparivāro puriso nibbhayo core tiṇaṃ viya agaṇetvā sotthinā nikkhamitvā khemantabhūmiṃ pāpuṇāti.",
  "atk-s0201a0:2546_6": "Evamevaṃ duccaritakantāraṃ nittharitvā paramakhemantabhūmiṃ amataṃ nibbānaṃ pāpuṇāti.",
  "atk-s0201a0:2546_7": "Tasmā bhagavā khemantabhūmiṃ viya vicikicchāpahānamāha.",
  "atk-s0201a0:2547_0": "427.",
  "atk-s0201a0:2547_1": "Imameva kāyanti imaṃ karajakāyaṃ.",
  "atk-s0201a0:2547_2": "Abhisandetīti temeti sneheti,",
  "atk-s0201a0:2547_3": "sabbattha pavattapītisukhaṃ karoti.",
  "atk-s0201a0:2547_4": "Parisandetīti samantato sandeti.",
  "atk-s0201a0:2547_5": "Paripūretīti vāyunā bhastaṃ viya pūreti.",
  "atk-s0201a0:2547_6": "Parippharatīti samantato phusati.",
  "atk-s0201a0:2547_7": "Sabbāvato kāyassāti assa bhikkhuno sabbakoṭṭhāsavato kāyassa.",
  "atk-s0201a0:2547_8": "Kiñci upādinnakasantatipavattiṭṭhāne chavimaṃsalohitānugataṃ aṇumattampi ṭhānaṃ paṭhamajjhānasukhena aphuṭṭhaṃ nāma na hoti.",
  "atk-s0201a0:2547_9": "Dakkhoti cheko paṭibalo nhānīyacuṇṇāni kātuñceva yojetuñca sannetuñca.",
  "atk-s0201a0:2547_10": "Kaṃsathāleti yena kenaci lohena katabhājane.",
  "atk-s0201a0:2547_11": "Mattikabhājanaṃ pana thiraṃ na hoti,",
  "atk-s0201a0:2547_12": "sannentassa bhijjati,",
  "atk-s0201a0:2547_13": "tasmā taṃ na dasseti.",
  "atk-s0201a0:2547_14": "Paripphosakaṃ paripphosakanti siñcitvā siñcitvā.",
  "atk-s0201a0:2547_15": "Sanneyyāti vāmahatthena kaṃsathālaṃ gahetvā dakkhiṇena hatthena pamāṇayuttaṃ udakaṃ siñcitvā siñcitvā parimaddanto piṇḍaṃ kareyya.",
  "atk-s0201a0:2547_16": "Snehānugatāti udakasinehena anugatā.",
  "atk-s0201a0:2547_17": "Snehaparetāti udakasinehena parigatā.",
  "atk-s0201a0:2547_18": "Santarabāhirāti saddhiṃ antopadesena ceva bahipadesena ca,",
  "atk-s0201a0:2547_19": "sabbatthakameva udakasinehena phuṭāti attho.",
  "atk-s0201a0:2547_20": "Na ca pagghariṇīti na bindu bindu udakaṃ paggharati,",
  "atk-s0201a0:2547_21": "sakkā hoti hatthenapi dvīhipi tīhipi aṅgulīhi gahetuṃ ovaṭṭikampi kātunti attho.",
  "atk-s0201a0:2548_0": "428.",
  "atk-s0201a0:2548_1": "Dutiyajjhānasukhaupamāyaṃ ubbhitodakoti ubbhinnaudako,",
  "atk-s0201a0:2548_2": "na heṭṭhā ubbhijjitvā uggacchanaudako,",
  "atk-s0201a0:2548_3": "antoyeva pana ubbhijjanaudakoti attho.",
  "atk-s0201a0:2548_4": "Āyamukhanti āgamanamaggo.",
  "atk-s0201a0:2548_5": "Devoti megho.",
  "atk-s0201a0:2548_6": "Kālenakālanti kāle kāle,",
  "atk-s0201a0:2548_7": "anvaddhamāsaṃ vā anudasāhaṃ vāti attho.",
  "atk-s0201a0:2548_8": "Dhāranti vuṭṭhiṃ.",
  "atk-s0201a0:2548_9": "Nānuppaveccheyyāti na paveseyya,",
  "atk-s0201a0:2548_10": "na vasseyyāti attho.",
  "atk-s0201a0:2548_11": "Sītā vāridhārā ubbhijjitvāti sītaṃ vāri taṃ udakarahadaṃ pūrayamānaṃ ubbhijjitvā.",
  "atk-s0201a0:2548_12": "Heṭṭhā uggacchanaudakañhi uggantvā uggantvā bhijjantaṃ udakaṃ khobheti.",
  "atk-s0201a0:2548_13": "Catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi udakaṃ khobheti.",
  "atk-s0201a0:2548_14": "Vuṭṭhiudakaṃ dhārānipātapupphuḷakehi udakaṃ khobheti.",
  "atk-s0201a0:2548_15": "Sannisinnameva pana hutvā iddhinimmitamiva uppajjamānaṃ udakaṃ imaṃ padesaṃ pharati,",
  "atk-s0201a0:2548_16": "imaṃ padesaṃ na pharatīti natthi.",
  "atk-s0201a0:2548_17": "Tena aphuṭokāso nāma na hotīti.",
  "atk-s0201a0:2548_18": "Tattha rahado viya karajakāyo,",
  "atk-s0201a0:2548_19": "udakaṃ viya dutiyajjhānasukhaṃ.",
  "atk-s0201a0:2548_20": "Sesaṃ purimanayeneva veditabbaṃ.",
  "atk-s0201a0:2549_0": "429.",
  "atk-s0201a0:2549_1": "Tatiyajjhānasukhaupamāyaṃ uppalāni ettha santīti uppalinī.",
  "atk-s0201a0:2549_2": "Sesapadadvayesupi eseva nayo.",
  "atk-s0201a0:2549_3": "Ettha ca setarattanīlesu yaṃkiñci uppalaṃ uppalameva,",
  "atk-s0201a0:2549_4": "ūnakasatapattaṃ puṇḍarīkaṃ,",
  "atk-s0201a0:2549_5": "satapattaṃ padumaṃ.",
  "atk-s0201a0:2549_6": "Pattaniyamaṃ vā vināpi setaṃ padumaṃ,",
  "atk-s0201a0:2549_7": "rattaṃ puṇḍarīkanti ayamettha vinicchayo.",
  "atk-s0201a0:2549_8": "Udakānuggatānīti udakato na uggatāni.",
  "atk-s0201a0:2549_9": "Antonimuggaposīnīti udakatalassa anto nimuggāniyeva hutvā posīni,",
  "atk-s0201a0:2549_10": "vaḍḍhīnīti attho.",
  "atk-s0201a0:2549_11": "Sesaṃ purimanayeneva veditabbaṃ.",
  "atk-s0201a0:2550_0": "430.",
  "atk-s0201a0:2550_1": "Catutthajjhānasukhaupamāyaṃ parisuddhena cetasā pariyodātenāti ettha nirupakkilesaṭṭhena parisuddhaṃ.",
  "atk-s0201a0:2550_2": "Pabhassaraṭṭhena pariyodātaṃ veditabbaṃ.",
  "atk-s0201a0:2550_3": "Odātena vatthenāti idaṃ utupharaṇatthaṃ vuttaṃ.",
  "atk-s0201a0:2550_4": "Kiliṭṭhavatthena hi utupharaṇaṃ na hoti,",
  "atk-s0201a0:2550_5": "taṅkhaṇadhotaparisuddhena utupharaṇaṃ balavaṃ hoti.",
  "atk-s0201a0:2550_6": "Imissā hi upamāya vatthaṃ viya karajakāyo.",
  "atk-s0201a0:2550_7": "Utupharaṇaṃ viya catutthajjhānasukhaṃ.",
  "atk-s0201a0:2550_8": "Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa sarīrato utu sabbameva vatthaṃ pharati,",
  "atk-s0201a0:2550_9": "na koci vatthassa aphuṭokāso hoti.",
  "atk-s0201a0:2550_10": "Evaṃ catutthajjhānasukhena bhikkhuno karajakāyassa na koci okāso aphuṭo hotīti evamettha attho daṭṭhabbo.",
  "atk-s0201a0:2550_11": "Catutthajjhānacittameva vā vatthaṃ viya,",
  "atk-s0201a0:2550_12": "taṃsamuṭṭhānarūpaṃ utupharaṇaṃ viya.",
  "atk-s0201a0:2550_13": "Yathā hi katthaci odātavatthe kāyaṃ apphusantepi taṃsamuṭṭhānena utunā sabbatthakameva kāyo phuṭṭho hoti.",
  "atk-s0201a0:2550_14": "Evaṃ catutthajjhānasamuṭṭhitena sukhumarūpena sabbatthakameva bhikkhuno karajakāyo phuṭo hotīti evamettha attho daṭṭhabbo.",
  "atk-s0201a0:2551_0": "431.",
  "atk-s0201a0:2551_1": "Pubbenivāsañāṇaupamāyaṃ taṃdivasaṃ katakiriyā pākaṭā hotīti taṃdivasaṃ gatagāmattayameva gahitaṃ.",
  "atk-s0201a0:2551_2": "Tattha gāmattayaṃ gatapuriso viya pubbenivāsañāṇalābhī daṭṭhabbo.",
  "atk-s0201a0:2551_3": "Tayo gāmā viya tayo bhavā daṭṭhabbā.",
  "atk-s0201a0:2551_4": "Tassa purisassa tīsu gāmesu taṃdivasaṃ katakiriyāya āvibhāvo viya pubbenivāsāya cittaṃ abhinīharitvā",
  "atk-s0201a0:2551_5": "nisinnassa bhikkhuno tīsu bhavesu katakiriyāya āvibhāvo daṭṭhabbo.",
  "atk-s0201a0:2552_0": "432.",
  "atk-s0201a0:2552_1": "Dibbacakkhuupamāyaṃ dve agārāti dve gharā.",
  "atk-s0201a0:2552_2": "Sadvārāti sammukhadvārā.",
  "atk-s0201a0:2552_3": "Anucaṅkamanteti aparāparaṃ sañcarante.",
  "atk-s0201a0:2552_4": "Anuvicaranteti ito cito ca vicarante,",
  "atk-s0201a0:2552_5": "ito pana gehā nikkhamitvā etaṃ gehaṃ,",
  "atk-s0201a0:2552_6": "etasmā vā nikkhamitvā imaṃ gehaṃ pavisanavasenapi daṭṭhabbā.",
  "atk-s0201a0:2552_7": "Tattha dve agārā sadvārā viya cutipaṭisandhiyo,",
  "atk-s0201a0:2552_8": "cakkhumā puriso viya dibbacakkhuñāṇalābhī,",
  "atk-s0201a0:2552_9": "cakkhumato purisassa dvinnaṃ gehānaṃ antare ṭhatvā passato dve agāre pavisanakanikkhamanakapurisānaṃ",
  "atk-s0201a0:2552_10": "pākaṭakālo viya dibbacakkhulābhino ālokaṃ vaḍḍhetvā olokentassa cavanakaupapajjanakasattānaṃ pākaṭakālo.",
  "atk-s0201a0:2552_11": "Kiṃ pana te ñāṇassa pākaṭā,",
  "atk-s0201a0:2552_12": "puggalassāti? Ñāṇassa.",
  "atk-s0201a0:2552_13": "Tassa pākaṭattā pana puggalassa pākaṭāyevāti.",
  "atk-s0201a0:2553_0": "433.",
  "atk-s0201a0:2553_1": "Āsavakkhayañāṇaupamāyaṃ pabbatasaṅkhepeti pabbatamatthake.",
  "atk-s0201a0:2553_2": "Anāviloti nikkaddamo.",
  "atk-s0201a0:2553_3": "Sippiyo ca sambukā ca sippisambukaṃ.",
  "atk-s0201a0:2553_4": "Sakkharā ca kathalā ca sakkharakathalaṃ.",
  "atk-s0201a0:2553_5": "Macchānaṃ gumbā ghaṭāti macchagumbaṃ.",
  "atk-s0201a0:2553_6": "Tiṭṭhantampi carantampīti ettha sakkharakathalaṃ tiṭṭhatiyeva,",
  "atk-s0201a0:2553_7": "itarāni carantipi tiṭṭhantipi.",
  "atk-s0201a0:2553_8": "Yathā pana antarantarā ṭhitāsupi nisinnāsupi vijjamānāsupi,",
  "atk-s0201a0:2553_9": "“etā gāvo carantī”ti carantiyo upādāya itarāpi carantīti vuccanti.",
  "atk-s0201a0:2553_10": "Evaṃ tiṭṭhantameva sakkharakathalaṃ upādāya itarampi dvayaṃ tiṭṭhantanti vuttaṃ.",
  "atk-s0201a0:2553_11": "Itarañca dvayaṃ carantaṃ upādāya sakkharakathalampi carantanti vuttaṃ.",
  "atk-s0201a0:2553_12": "Tattha cakkhumato purisassa tīre ṭhatvā passato sippisambukādīnaṃ vibhūtakālo viya āsavānaṃ khayāya cittaṃ",
  "atk-s0201a0:2553_13": "nīharitvā nisinnassa bhikkhuno catunnaṃ saccānaṃ vibhūtakālo daṭṭhabbo.",
  "atk-s0201a0:2554_0": "434.",
  "atk-s0201a0:2554_1": "Idāni sattahākārehi saliṅgato saguṇato khīṇāsavassa nāmaṃ gaṇhanto,",
  "atk-s0201a0:2554_2": "ayaṃ vuccati,",
  "atk-s0201a0:2554_3": "bhikkhave,",
  "atk-s0201a0:2554_4": "bhikkhu samaṇo itipītiādimāha.",
  "atk-s0201a0:2554_5": "Tattha evaṃ kho,",
  "atk-s0201a0:2554_6": "bhikkhave,",
  "atk-s0201a0:2554_7": "bhikkhu samaṇo hotītiādīsu,",
  "atk-s0201a0:2554_8": "bhikkhave,",
  "atk-s0201a0:2554_9": "evaṃ bhikkhu samitapāpattā samaṇo hoti.",
  "atk-s0201a0:2554_10": "Bāhitapāpattā brāhmaṇo hoti.",
  "atk-s0201a0:2554_11": "Nhātakilesattā nhātako hoti,",
  "atk-s0201a0:2554_12": "dhotakilesattāti attho.",
  "atk-s0201a0:2554_13": "Catumaggañāṇasaṅkhātehi vedehi akusaladhammānaṃ gatattā vedagū hoti,",
  "atk-s0201a0:2554_14": "viditattāti attho.",
  "atk-s0201a0:2554_15": "Teneva viditāssa hontītiādimāha.",
  "atk-s0201a0:2554_16": "Kilesānaṃ sutattā sottiyo hoti,",
  "atk-s0201a0:2554_17": "nissutattā apahatattāti attho.",
  "atk-s0201a0:2554_18": "Kilesānaṃ ārakattā ariyo hoti,",
  "atk-s0201a0:2554_19": "hatattāti attho.",
  "atk-s0201a0:2554_20": "Tehi ārakattā arahaṃ hoti,",
  "atk-s0201a0:2554_21": "dūrībhūtattāti attho.",
  "atk-s0201a0:2554_22": "Sesaṃ sabattha pākaṭamevāti.",
  "atk-s0201a0:2555_0": "Papañcasūdaniyā majjhimanikāyaṭṭhakathāya",
  "atk-s0201a0:2556_0": "Mahāassapurasuttavaṇṇanā niṭṭhitā.",
  "atk-s0201a0:2557_0": "10. Cūḷaassapurasuttavaṇṇanā",
  "atk-s0201a0:2558_0": "435.",
  "atk-s0201a0:2558_1": "Evaṃ me sutanti cūḷaassapurasuttaṃ.",
  "atk-s0201a0:2558_2": "Tassa desanākāraṇaṃ purimasadisameva.",
  "atk-s0201a0:2558_3": "Samaṇasāmīcippaṭipadāti samaṇānaṃ anucchavikā samaṇānaṃ anulomappaṭipadā.",
  "atk-s0201a0:2559_0": "436.",
  "atk-s0201a0:2559_1": "Samaṇamalānantiādīsu ete dhammā uppajjamānā samaṇe maline karonti malaggahite,",
  "atk-s0201a0:2559_2": "tasmā “samaṇamalā”ti vuccanti.",
  "atk-s0201a0:2559_3": "Etehi samaṇā dussanti,",
  "atk-s0201a0:2559_4": "padussanti,",
  "atk-s0201a0:2559_5": "tasmā samaṇadosāti vuccanti.",
  "atk-s0201a0:2559_6": "Ete uppajjitvā samaṇe kasaṭe niroje karonti milāpenti,",
  "atk-s0201a0:2559_7": "tasmā samaṇakasaṭāti vuccanti.",
  "atk-s0201a0:2559_8": "Āpāyikānaṃ ṭhānānanti apāye nibbattāpakānaṃ kāraṇānaṃ.",
  "atk-s0201a0:2559_9": "Duggativedaniyānanti duggatiyaṃ vipākavedanāya paccayānaṃ.",
  "atk-s0201a0:2559_10": "Matajaṃ nāmāti manussā tikhiṇaṃ ayaṃ ayena sughaṃsitvā taṃ ayacuṇṇaṃ maṃsena saddhiṃ madditvā koñcasakuṇe khādāpenti.",
  "atk-s0201a0:2559_11": "Te uccāraṃ kātuṃ asakkontā maranti.",
  "atk-s0201a0:2559_12": "No ce maranti,",
  "atk-s0201a0:2559_13": "paharitvā mārenti.",
  "atk-s0201a0:2559_14": "Atha tesaṃ kucchiṃ phāletvā naṃ udakena dhovitvā cuṇṇaṃ gahetvā maṃsena saddhiṃ madditvā puna khādāpentīti",
  "atk-s0201a0:2559_15": "evaṃ satta vāre khādāpetvā gahitena ayacuṇṇena āvudhaṃ karonti.",
  "atk-s0201a0:2559_16": "Susikkhitā ca naṃ ayakārā bahuhatthakammamūlaṃ labhitvā karonti.",
  "atk-s0201a0:2559_17": "Taṃ matasakuṇato jātattā “mataja”nti vuccati,",
  "atk-s0201a0:2559_18": "atitikhiṇaṃ hoti.",
  "atk-s0201a0:2559_19": "Pītanisitanti udakapītañceva silāya ca sunighaṃsitaṃ.",
  "atk-s0201a0:2559_20": "Saṅghāṭiyāti kosiyā.",
  "atk-s0201a0:2559_21": "Sampārutanti pariyonaddhaṃ.",
  "atk-s0201a0:2559_22": "Sampaliveṭhitanti samantato veṭhitaṃ.",
  "atk-s0201a0:2560_0": "437.",
  "atk-s0201a0:2560_1": "Rajojallikassāti rajojalladhārino.",
  "atk-s0201a0:2560_2": "Udakorohakassāti divasassa tikkhattuṃ udakaṃ orohantassa.",
  "atk-s0201a0:2560_3": "Rukkhamūlikassāti rukkhamūlavāsino.",
  "atk-s0201a0:2560_4": "Abbhokāsikassāti abbhokāsavāsino.",
  "atk-s0201a0:2560_5": "Ubbhaṭṭhakassāti uddhaṃ ṭhitakassa.",
  "atk-s0201a0:2560_6": "Pariyāyabhattikassāti māsavārena vā aḍḍhamāsavārena vā bhuñjantassa.",
  "atk-s0201a0:2560_7": "Sabbametaṃ bāhirasamayeneva kathitaṃ.",
  "atk-s0201a0:2560_8": "Imasmiñhi sāsane cīvaradharo bhikkhu saṅghāṭikoti na vuccati.",
  "atk-s0201a0:2560_9": "Rajojalladhāraṇādivatāni imasmiṃ sāsane natthiyeva.",
  "atk-s0201a0:2560_10": "Buddhavacanassa buddhavacanameva nāmaṃ,",
  "atk-s0201a0:2560_11": "na mantāti.",
  "atk-s0201a0:2560_12": "Rukkhamūliko,",
  "atk-s0201a0:2560_13": "abbhokāsikoti ettakaṃyeva pana labbhati.",
  "atk-s0201a0:2560_14": "Tampi bāhirasamayeneva kathitaṃ.",
  "atk-s0201a0:2560_15": "Jātameva nanti taṃdivase jātamattaṃyeva naṃ.",
  "atk-s0201a0:2560_16": "Saṅghāṭikaṃ kareyyunti saṅghāṭikaṃ vatthaṃ nivāsetvā ca pārupitvā ca saṅghāṭikaṃ kareyyuṃ.",
  "atk-s0201a0:2560_17": "Esa nayo sabbattha.",
  "atk-s0201a0:2561_0": "438.",
  "atk-s0201a0:2561_1": "Visuddhamattānaṃ samanupassatīti attānaṃ visujjhantaṃ passati.",
  "atk-s0201a0:2561_2": "Visuddhoti pana na tāva vattabbo.",
  "atk-s0201a0:2561_3": "Pāmojjaṃ jāyatīti tuṭṭhākāro jāyati.",
  "atk-s0201a0:2561_4": "Pamuditassa pītīti tuṭṭhassa sakalasarīraṃ khobhayamānā pīti jāyati.",
  "atk-s0201a0:2561_5": "Pītimanassa kāyoti pītisampayuttassa puggalassa nāmakāyo.",
  "atk-s0201a0:2561_6": "Passambhatīti vigatadaratho hoti.",
  "atk-s0201a0:2561_7": "Sukhaṃ vedetīti kāyikampi cetasikampi sukhaṃ vediyati.",
  "atk-s0201a0:2561_8": "Cittaṃ samādhiyatīti iminā nekkhammasukhena sukhitassa cittaṃ samādhiyati,",
  "atk-s0201a0:2561_9": "appanāpattaṃ viya hoti.",
  "atk-s0201a0:2561_10": "So mettāsahagatena cetasāti heṭṭhā kilesavasena āraddhā desanā pabbate vuṭṭhavuṭṭhi viya nadiṃ yathānusandhinā brahmavihārabhāvanaṃ otiṇṇā.",
  "atk-s0201a0:2561_11": "Tattha yaṃ vattabbaṃ siyā,",
  "atk-s0201a0:2561_12": "taṃ sabbaṃ visuddhimagge vuttameva.",
  "atk-s0201a0:2561_13": "Seyyathāpi,",
  "atk-s0201a0:2561_14": "bhikkhave,",
  "atk-s0201a0:2561_15": "pokkharaṇīti mahāsīhanādasutte maggo pokkharaṇiyā upamito,",
  "atk-s0201a0:2561_16": "idha sāsanaṃ upamitanti veditabbaṃ.",
  "atk-s0201a0:2561_17": "Āsavānaṃ khayā samaṇo hotīti sabbakilesānaṃ samitattā paramatthasamaṇo hotīti.",
  "atk-s0201a0:2561_18": "Sesaṃ sabbattha uttānamevāti.",
  "atk-s0201a0:2562_0": "Papañcasūdaniyā majjhimanikāyaṭṭhakathāya",
  "atk-s0201a0:2563_0": "Cūḷaassapurasuttavaṇṇanā niṭṭhitā.",
  "atk-s0201a0:2564_0": "Catutthavaggavaṇṇanā niṭṭhitā.",
  "atk-s0201a0:2565_0": "1. Sāleyyakasuttavaṇṇanā",
  "atk-s0201a0:2566_0": "439.",
  "atk-s0201a0:2566_1": "Evaṃ me sutanti sāleyyakasuttaṃ.",
  "atk-s0201a0:2566_2": "Tattha kosalesūti kosalā nāma jānapadino rājakumārā.",
  "atk-s0201a0:2566_3": "Tesaṃ nivāso ekopi janapado ruḷhīsaddena kosalāti vuccati,",
  "atk-s0201a0:2566_4": "tasmiṃ kosalesu janapade.",
  "atk-s0201a0:2566_5": "Porāṇā panāhu –",
  "atk-s0201a0:2566_6": "yasmā pubbe mahāpanādaṃ rājakumāraṃ nānānāṭakāni disvā sitamattampi akarontaṃ sutvā rājā āha –",
  "atk-s0201a0:2566_7": "“yo mama puttaṃ hasāpeti,",
  "atk-s0201a0:2566_8": "sabbālaṅkārena naṃ alaṅkaromī”ti.",
  "atk-s0201a0:2566_9": "Tato naṅgalānipi chaḍḍetvā mahājanakāye sannipatite manussā sātirekāni sattavassāni nānākīḷikāyo dassetvā naṃ hasāpetuṃ nāsakkhiṃsu.",
  "atk-s0201a0:2566_10": "Tato sakko devanaṭaṃ pesesi.",
  "atk-s0201a0:2566_11": "So dibbanāṭakaṃ dassetvā hasāpesi.",
  "atk-s0201a0:2566_12": "Atha te manussā attano attano vasanokāsābhimukhā pakkamiṃsu.",
  "atk-s0201a0:2566_13": "Te paṭipathe mittasuhajjādayo disvā paṭisanthāraṃ karontā, “kacci, bho, kusalaṃ, kacci, bho,",
  "atk-s0201a0:2566_14": "kusala”nti āhaṃsu.",
  "atk-s0201a0:2566_15": "Tasmā taṃ “kusalaṃ kusala”nti vacanaṃ upādāya so padeso kosalāti vuccatīti.",
  "atk-s0201a0:2567_0": "Cārikaṃ caramānoti aturitacārikaṃ caramāno.",
  "atk-s0201a0:2567_1": "Mahatā bhikkhusaṅghena saddhinti sataṃ vā sahassaṃ vā satasahassaṃ vāti evaṃ aparicchinnena mahatā bhikkhusaṅghena saddhiṃ.",
  "atk-s0201a0:2567_2": "Brāhmaṇagāmoti brāhmaṇānaṃ samosaraṇagāmopi brāhmaṇagāmoti vuccati brāhmaṇānaṃ bhogagāmopi.",
  "atk-s0201a0:2567_3": "Idha samosaraṇagāmo adhippeto.",
  "atk-s0201a0:2567_4": "Tadavasarīti taṃ avasari,",
  "atk-s0201a0:2567_5": "sampattoti attho.",
  "atk-s0201a0:2567_6": "Vihāro panettha aniyāmito;",
  "atk-s0201a0:2567_7": "tasmā tassa avidūre buddhānaṃ anucchaviko eko vanasaṇḍo bhavissati,",
  "atk-s0201a0:2567_8": "satthā taṃ vanasaṇḍaṃ gatoti veditabbo.",
  "atk-s0201a0:2567_9": "Assosunti suṇiṃsu upalabhiṃsu.",
  "atk-s0201a0:2567_10": "Sotadvārasampattavacananigghosānusārena jāniṃsu.",
  "atk-s0201a0:2567_11": "Khoti avadhāraṇatthe padapūraṇamatte vā nipāto.",
  "atk-s0201a0:2567_12": "Tattha avadhāraṇatthena assosuṃyeva,",
  "atk-s0201a0:2567_13": "na nesaṃ koci savanantarāyo ahosīti ayamattho veditabbo.",
  "atk-s0201a0:2567_14": "Padapūraṇena byañjanasiliṭṭhatāmattameva.",
  "atk-s0201a0:2568_0": "Idāni yamatthaṃ assosuṃ,",
  "atk-s0201a0:2568_1": "taṃ pakāsetuṃ samaṇo khalu, bho,",
  "atk-s0201a0:2568_2": "gotamotiādi vuttaṃ.",
  "atk-s0201a0:2568_3": "Tattha samitapāpattā samaṇoti veditabbo.",
  "atk-s0201a0:2568_4": "Khalūti anussavanatthe nipāto.",
  "atk-s0201a0:2568_5": "Bhoti tesaṃ aññamaññaṃ ālapanamattaṃ.",
  "atk-s0201a0:2568_6": "Gotamoti bhagavato gottavasena paridīpanaṃ.",
  "atk-s0201a0:2568_7": "Tasmā samaṇo khalu, bho,",
  "atk-s0201a0:2568_8": "gotamoti ettha samaṇo kira, bho,",
  "atk-s0201a0:2568_9": "gotamagottoti evamattho daṭṭhabbo.",
  "atk-s0201a0:2568_10": "Sakyaputtoti idaṃ pana bhagavato uccākulaparidīpanaṃ.",
  "atk-s0201a0:2568_11": "Sakyakulā pabbajitoti saddhāpabbajitabhāvadīpanaṃ.",
  "atk-s0201a0:2568_12": "Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāpabbajitoti vuttaṃ hoti.",
  "atk-s0201a0:2568_13": "Tato paraṃ vuttatthameva.",
  "atk-s0201a0:2568_14": "Taṃ kho panāti itthambhūtākhyānatthe upayogavacanaṃ,",
  "atk-s0201a0:2568_15": "tassa kho pana bhoto gotamassāti attho.",
  "atk-s0201a0:2568_16": "Kalyāṇoti kalyāṇaguṇasamannāgato,",
  "atk-s0201a0:2568_17": "seṭṭhoti vuttaṃ hoti.",
  "atk-s0201a0:2568_18": "Kittisaddoti kittiyeva,",
  "atk-s0201a0:2568_19": "thutighoso vā.",
  "atk-s0201a0:2568_20": "Abbhuggatoti sadevakaṃ lokaṃ ajjhottharitvā uggato. Kinti?",
  "atk-s0201a0:2568_21": "“Itipi so bhagavā…pe…",
  "atk-s0201a0:2568_22": "buddho bhagavā”ti.",
  "atk-s0201a0:2569_0": "Tatrāyaṃ padasambandho –",
  "atk-s0201a0:2569_1": "so bhagavā itipi arahaṃ,",
  "atk-s0201a0:2569_2": "itipi sammāsambuddho…pe…",
  "atk-s0201a0:2569_3": "itipi bhagavāti.",
  "atk-s0201a0:2569_4": "Iminā ca iminā ca kāraṇenāti vuttaṃ hoti.",
  "atk-s0201a0:2569_5": "Tattha ārakattā,",
  "atk-s0201a0:2569_6": "arīnaṃ arānañca hatattā,",
  "atk-s0201a0:2569_7": "paccayādīnaṃ arahattā,",
  "atk-s0201a0:2569_8": "pāpakaraṇe rahābhāvāti imehi tāva kāraṇehi so bhagavā arahanti veditabbotiādinā nayena mātikaṃ nikkhipitvā",
  "atk-s0201a0:2569_9": "sabbāneva etāni padāni visuddhimagge buddhānussatiniddese vitthāritānīti tato tesaṃ vitthāro gahetabbo.",
  "atk-s0201a0:2570_0": "Sādhu kho panāti sundaraṃ kho pana;",
  "atk-s0201a0:2570_1": "atthāvahaṃ sukhāvahanti vuttaṃ hoti.",
  "atk-s0201a0:2570_2": "Tathārūpānaṃ arahatanti yathārūpo so bhavaṃ gotamo,",
  "atk-s0201a0:2570_3": "evarūpānaṃ anekehipi kappakoṭisatasahassehi dullabhadassanānaṃ byāmappabhāparikkhittehi asītianubyañjanaratanapaṭimaṇḍitehi",
  "atk-s0201a0:2570_4": "dvattiṃsmahāpurisalakkhaṇavarehi samākiṇṇamanoramasarīrānaṃ atappakadassanānaṃ atimadhuradhammanigghosānaṃ,",
  "atk-s0201a0:2570_5": "yathābhūtaguṇādhigamena loke arahantoti laddhasaddānaṃ arahataṃ.",
  "atk-s0201a0:2570_6": "Dassanaṃ hotīti pasādasommāni akkhīni ummīletvā dassanamattampi sādhu hoti.",
  "atk-s0201a0:2570_7": "Sace pana aṭṭhaṅgasamannāgatena brahmassarena dhammaṃ desentassa ekaṃ padampi sotuṃ labhissāma,",
  "atk-s0201a0:2570_8": "sādhutaraṃyeva bhavissatīti evaṃ ajjhāsayaṃ katvā.",
  "atk-s0201a0:2571_0": "Yena bhagavā tenupasaṅkamiṃsūti sabbakiccāni pahāya tuṭṭhamānasā āgamaṃsu.",
  "atk-s0201a0:2571_1": "Etadavocunti duvidhā hi pucchā agārikapucchā anagārikapucchā ca.",
  "atk-s0201a0:2571_2": "Tattha “kiṃ, bhante, kusalaṃ,",
  "atk-s0201a0:2571_3": "kiṃ akusala”nti iminā nayena agārikapucchā āgatā. “Ime kho, bhante,",
  "atk-s0201a0:2571_4": "pañcupādānakkhandhā”ti iminā nayena anagārikapucchā.",
  "atk-s0201a0:2571_5": "Ime pana attano anurūpaṃ agārikapucchaṃ pucchantā etaṃ,",
  "atk-s0201a0:2571_6": "“ko nu kho,",
  "atk-s0201a0:2571_7": "bho gotama,",
  "atk-s0201a0:2571_8": "hetu ko paccayo”tiādivacanaṃ avocuṃ.",
  "atk-s0201a0:2571_9": "Tesaṃ bhagavā yathā na sakkonti sallakkhetuṃ,",
  "atk-s0201a0:2571_10": "evaṃ saṃkhitteneva tāva pañhaṃ vissajjento,",
  "atk-s0201a0:2571_11": "adhammacariyāvisamacariyāhetu kho gahapatayotiādimāha.",
  "atk-s0201a0:2571_12": "Kasmā pana bhagavā yathā na sallakkhenti,",
  "atk-s0201a0:2571_13": "evaṃ vissajjesīti?",
  "atk-s0201a0:2571_14": "Paṇḍitamānikā hi te;",
  "atk-s0201a0:2571_15": "āditova mātikaṃ aṭṭhapetvā yathā sallakkhenti,",
  "atk-s0201a0:2571_16": "evaṃ atthe vitthārite,",
  "atk-s0201a0:2571_17": "desanaṃ uttānikāti maññantā avajānanti,",
  "atk-s0201a0:2571_18": "mayampi kathentā evameva katheyyāmāti vattāro bhavanti.",
  "atk-s0201a0:2571_19": "Tena nesaṃ bhagavā yathā na sakkonti sallakkhetuṃ,",
  "atk-s0201a0:2571_20": "evaṃ saṃkhitteneva tāva pañhaṃ vissajjesi.",
  "atk-s0201a0:2571_21": "Tato sallakkhetuṃ asakkontehi vitthāradesanaṃ yācito vitthārena desetuṃ,",
  "atk-s0201a0:2571_22": "tena hi gahapatayotiādimāha.",
  "atk-s0201a0:2571_23": "Tattha tena hīti kāraṇatthe nipāto.",
  "atk-s0201a0:2571_24": "Yasmā maṃ tumhe yācatha,",
  "atk-s0201a0:2571_25": "tasmāti attho.",
  "atk-s0201a0:2572_0": "440.",
  "atk-s0201a0:2572_1": "Tividhanti tīhi koṭṭhāsehi.",
  "atk-s0201a0:2572_2": "Kāyenāti kāyadvārena.",
  "atk-s0201a0:2572_3": "Adhammacariyāvisamacariyāti adhammacariyasaṅkhātā visamacariyā.",
  "atk-s0201a0:2572_4": "Ayaṃ panettha padattho,",
  "atk-s0201a0:2572_5": "adhammassa cariyā adhammacariyā,",
  "atk-s0201a0:2572_6": "adhammakaraṇanti attho.",
  "atk-s0201a0:2572_7": "Visamā cariyā,",
  "atk-s0201a0:2572_8": "visamassa vā kammassa cariyāti visamacariyā.",
  "atk-s0201a0:2572_9": "Adhammacariyā ca sā visamacariyā cāti adhammacariyāvisamacariyā.",
  "atk-s0201a0:2572_10": "Etenupāyena sabbesu kaṇhasukkapadesu attho veditabbo.",
  "atk-s0201a0:2572_11": "Luddoti kakkhaḷo.",
  "atk-s0201a0:2572_12": "Dāruṇoti sāhasiko.",
  "atk-s0201a0:2572_13": "Lohitapāṇīti paraṃ jīvitā voropentassa pāṇī lohitena lippanti.",
  "atk-s0201a0:2572_14": "Sacepi na lippanti,",
  "atk-s0201a0:2572_15": "tathāvidho lohitapāṇītveva vuccati.",
  "atk-s0201a0:2572_16": "Hatappahate niviṭṭhoti hate ca parassa pahāradāne,",
  "atk-s0201a0:2572_17": "pahate ca paramāraṇe niviṭṭho.",
  "atk-s0201a0:2572_18": "Adayāpannoti nikkaruṇataṃ āpanno.",
  "atk-s0201a0:2573_0": "Yaṃ taṃ parassāti yaṃ taṃ parassa santakaṃ.",
  "atk-s0201a0:2573_1": "Paravittūpakaraṇanti tasseva parassa vittūpakaraṇaṃ tuṭṭhijananaṃ parikkhārabhaṇḍakaṃ.",
  "atk-s0201a0:2573_2": "Gāmagataṃ vāti antogāme vā ṭhapitaṃ.",
  "atk-s0201a0:2573_3": "Araññagataṃ vāti araññe rukkhaggapabbatamatthakādīsu vā ṭhapitaṃ.",
  "atk-s0201a0:2573_4": "Adinnanti tehi parehi kāyena vā vācāya vā adinnaṃ.",
  "atk-s0201a0:2573_5": "Theyyasaṅkhātanti ettha thenoti coro.",
  "atk-s0201a0:2573_6": "Thenassa bhāvo theyyaṃ,",
  "atk-s0201a0:2573_7": "avaharaṇacittassetaṃ adhivacanaṃ.",
  "atk-s0201a0:2573_8": "Saṅkhā saṅkhātanti atthato ekaṃ,",
  "atk-s0201a0:2573_9": "koṭṭhāsassetaṃ adhivacanaṃ,",
  "atk-s0201a0:2573_10": "“saññānidānā hi papañcasaṅkhā”tiādīsu viya.",
  "atk-s0201a0:2573_11": "Theyyañca taṃ saṅkhātañcāti theyyasaṅkhātaṃ,",
  "atk-s0201a0:2573_12": "theyyacittasaṅkhāto eko cittakoṭṭhāsoti attho.",
  "atk-s0201a0:2573_13": "Karaṇatthe cetaṃ paccattavacanaṃ,",
  "atk-s0201a0:2573_14": "tasmā theyyasaṅkhātenāti atthato daṭṭhabbaṃ.",
  "atk-s0201a0:2574_0": "Māturakkhitātiādīsu yaṃ pitari naṭṭhe vā mate vā ghāsacchādanādīhi paṭijaggamānā,",
  "atk-s0201a0:2574_1": "vayapattaṃ kulaghare dassāmīti mātā rakkhati,",
  "atk-s0201a0:2574_2": "ayaṃ māturakkhitā nāma.",
  "atk-s0201a0:2574_3": "Etenupāyena piturakkhitādayopi veditabbā.",
  "atk-s0201a0:2574_4": "Sabhāgakulāni pana kucchigatesupi gabbhesu katikaṃ karonti –",
  "atk-s0201a0:2574_5": "“sace mayhaṃ putto hoti,",
  "atk-s0201a0:2574_6": "tuyhaṃ dhītā,",
  "atk-s0201a0:2574_7": "aññattha gantuṃ na labhissati,",
  "atk-s0201a0:2574_8": "mayhaṃ puttasseva hotū”ti.",
  "atk-s0201a0:2574_9": "Evaṃ gabbhepi pariggahitā sassāmikā nāma.",
  "atk-s0201a0:2574_10": "“Yo itthannāmaṃ itthiṃ gacchati,",
  "atk-s0201a0:2574_11": "tassa ettako daṇḍo”ti evaṃ gāmaṃ vā gehaṃ vā vīthiṃ vā uddissa ṭhapitadaṇḍā,",
  "atk-s0201a0:2574_12": "pana saparidaṇḍā nāma.",
  "atk-s0201a0:2574_13": "Antamaso mālāguṇaparikkhittāpīti yā sabbantimena paricchedena,",
  "atk-s0201a0:2574_14": "“esā me bhariyā bhavissatī”ti saññāya tassā upari kenaci mālāguṇaṃ khipantena mālāguṇamattenāpi parikkhittā hoti.",
  "atk-s0201a0:2574_15": "Tathārūpāsu cārittaṃ āpajjitā hotīti evarūpāsu itthīsu sammādiṭṭhisutte vuttamicchācāralakkhaṇavasena vītikkamaṃ kattā hoti.",
  "atk-s0201a0:2575_0": "Sabhāgatoti sabhāyaṃ ṭhito.",
  "atk-s0201a0:2575_1": "Parisāgatoti parisāyaṃ ṭhito.",
  "atk-s0201a0:2575_2": "Ñātimajjhagatoti dāyādānaṃ majjhe ṭhito.",
  "atk-s0201a0:2575_3": "Pūgamajjhagatoti senīnaṃ majjhe ṭhito.",
  "atk-s0201a0:2575_4": "Rājakulamajjhagatoti rājakulassa majjhe mahāvinicchaye ṭhito.",
  "atk-s0201a0:2575_5": "Abhinītoti pucchanatthāya nīto.",
  "atk-s0201a0:2575_6": "Sakkhipuṭṭhoti sakkhiṃ katvā pucchito.",
  "atk-s0201a0:2575_7": "Ehambho purisāti ālapanametaṃ.",
  "atk-s0201a0:2575_8": "Attahetu vā parahetu vāti attano vā parassa vā hatthapādādihetu vā dhanahetu vā.",
  "atk-s0201a0:2575_9": "Āmisakiñcikkhahetu vāti ettha āmisanti lābho adhippeto.",
  "atk-s0201a0:2575_10": "Kiñcikkhanti yaṃ vā taṃ vā appamattakaṃ.",
  "atk-s0201a0:2575_11": "Antamaso tittiravaṭṭakasappipiṇḍanavanītapiṇḍādimattakassapi lañjassa hetūti attho.",
  "atk-s0201a0:2575_12": "Sampajānamusā bhāsitā hotīti jānantoyeva musāvādaṃ kattā hoti.",
  "atk-s0201a0:2576_0": "Imesaṃ bhedāyāti yesaṃ itoti vuttānaṃ santike sutaṃ hoti,",
  "atk-s0201a0:2576_1": "tesaṃ bhedāya.",
  "atk-s0201a0:2576_2": "Amūsaṃ bhedāyāti yesaṃ amutrāti vuttānaṃ santike sutaṃ hoti,",
  "atk-s0201a0:2576_3": "tesaṃ bhedāya.",
  "atk-s0201a0:2576_4": "Iti samaggānaṃ vā bhedakāti evaṃ samaggānaṃ vā dvinnaṃ sahāyakānaṃ bhedaṃ kattā.",
  "atk-s0201a0:2576_5": "Bhinnānaṃ vā anuppadātāti suṭṭhu kataṃ tayā,",
  "atk-s0201a0:2576_6": "taṃ pajahantena katipāheneva te mahantaṃ anatthaṃ kareyyāti evaṃ bhinnānaṃ puna asaṃsandanāya anuppadātā upatthambhetā kāraṇaṃ dassetāti attho.",
  "atk-s0201a0:2576_7": "Vaggo ārāmo abhiratiṭṭhānamassāti vaggārāmo.",
  "atk-s0201a0:2576_8": "Vaggaratoti vaggesu rato.",
  "atk-s0201a0:2576_9": "Vagge disvā vā sutvā vā nandatīti vagganandī.",
  "atk-s0201a0:2576_10": "Vaggakaraṇiṃ vācanti yā vācā samaggepi satte vagge karoti bhindati,",
  "atk-s0201a0:2576_11": "taṃ kalahakāraṇaṃ vācaṃ bhāsitā hoti.",
  "atk-s0201a0:2577_0": "Aṇḍakāti yathā sadose rukkhe aṇḍakāni uṭṭhahanti,",
  "atk-s0201a0:2577_1": "evaṃ sadosatāya khuṃsanāvambhanādivacanehi aṇḍakā jātā.",
  "atk-s0201a0:2577_2": "Kakkasāti pūtikā.",
  "atk-s0201a0:2577_3": "Yathā nāma pūtikarukkho kakkaso hoti paggharitacuṇṇo,",
  "atk-s0201a0:2577_4": "evaṃ kakkasā hoti,",
  "atk-s0201a0:2577_5": "sotaṃ ghaṃsamānā viya pavisati.",
  "atk-s0201a0:2577_6": "Tena vuttaṃ “kakkasā”ti.",
  "atk-s0201a0:2577_7": "Parakaṭukāti paresaṃ kaṭukā amanāpā dosajananī.",
  "atk-s0201a0:2577_8": "Parābhisajjanīti kuṭilakaṇṭakasākhā viya mammesu vijjhitvā paresaṃ abhisajjanī gantukāmānampi gantuṃ adatvā lagganakārī.",
  "atk-s0201a0:2577_9": "Kodhasāmantāti kodhassa āsannā.",
  "atk-s0201a0:2577_10": "Asamādhisaṃvattanikāti appanāsamādhissa vā upacārasamādhissa vā asaṃvattanikā.",
  "atk-s0201a0:2577_11": "Iti sabbāneva tāni sadosavācāya vevacanāni.",
  "atk-s0201a0:2578_0": "Akālavādīti akālena vattā.",
  "atk-s0201a0:2578_1": "Abhūtavādīti yaṃ natthi,",
  "atk-s0201a0:2578_2": "tassa vattā.",
  "atk-s0201a0:2578_3": "Anatthavādīti akāraṇanissitaṃ vattā.",
  "atk-s0201a0:2578_4": "Adhammavādīti asabhāvaṃ vattā.",
  "atk-s0201a0:2578_5": "Avinayavādīti asaṃvaravinayapaṭisaṃyuttassa vattā.",
  "atk-s0201a0:2578_6": "Anidhānavati vācanti hadayamañjūsāyaṃ nidhetuṃ ayuttaṃ vācaṃ bhāsitā hoti.",
  "atk-s0201a0:2578_7": "Akālenāti vattabbakālassa pubbe vā pacchā vā ayuttakāle vattā hoti.",
  "atk-s0201a0:2578_8": "Anapadesanti suttāpadesavirahitaṃ.",
  "atk-s0201a0:2578_9": "Apariyantavatinti aparicchedaṃ,",
  "atk-s0201a0:2578_10": "suttaṃ vā jātakaṃ vā nikkhipitvā tassa upalabbhaṃ vā upamaṃ vā vatthuṃ vā āharitvā bāhirakathaṃyeva katheti.",
  "atk-s0201a0:2578_11": "Nikkhittaṃ nikkhittameva hoti.",
  "atk-s0201a0:2578_12": "“Suttaṃ nu kho katheti jātakaṃ nu kho,",
  "atk-s0201a0:2578_13": "nassa antaṃ vā koṭiṃ vā passāmā”ti vattabbataṃ āpajjati.",
  "atk-s0201a0:2578_14": "Yathā vaṭarukkhasākhānaṃ gatagataṭṭhāne pārohā otaranti,",
  "atk-s0201a0:2578_15": "otiṇṇotiṇṇaṭṭhāne sampajjitvā puna vaḍḍhantiyeva.",
  "atk-s0201a0:2578_16": "Evaṃ aḍḍhayojanampi yojanampi gacchantiyeva,",
  "atk-s0201a0:2578_17": "gacchante gacchante pana mūlarukkho vinassati,",
  "atk-s0201a0:2578_18": "paveṇijātakāva tiṭṭhanti.",
  "atk-s0201a0:2578_19": "Evamayampi nigrodhadhammakathiko nāma hoti;",
  "atk-s0201a0:2578_20": "nikkhittaṃ nikkhittamattameva katvā passeneva pariharanto gacchati.",
  "atk-s0201a0:2578_21": "Yo pana bahumpi bhaṇanto etadatthamidaṃ vuttanti āharitvā jānāpetuṃ sakkoti,",
  "atk-s0201a0:2578_22": "tassa kathetuṃ vaṭṭati.",
  "atk-s0201a0:2578_23": "Anatthasaṃhitanti na atthanissitaṃ.",
  "atk-s0201a0:2579_0": "Abhijjhātā hotīti abhijjhāya oloketā hoti.",
  "atk-s0201a0:2579_1": "Aho vatāti patthanatthe nipāto.",
  "atk-s0201a0:2579_2": "Abhijjhāya olokitamattakena cettha kammapathabhedo na hoti.",
  "atk-s0201a0:2579_3": "Yadā pana,",
  "atk-s0201a0:2579_4": "“aho vatidaṃ mama santakaṃ assa,",
  "atk-s0201a0:2579_5": "ahamettha vasaṃ vatteyya”nti attano pariṇāmeti,",
  "atk-s0201a0:2579_6": "tadā kammapathabhedo hoti,",
  "atk-s0201a0:2579_7": "ayamidha adhippeto.",
  "atk-s0201a0:2580_0": "Byāpannacittoti vipannacitto pūtibhūtacitto.",
  "atk-s0201a0:2580_1": "Paduṭṭhamanasaṅkappoti dosena duṭṭhacittasaṅkappo.",
  "atk-s0201a0:2580_2": "Haññantūti ghātiyantū.",
  "atk-s0201a0:2580_3": "Vajjhantūti vadhaṃ pāpuṇantu.",
  "atk-s0201a0:2580_4": "Mā vā ahesunti kiñcipi mā ahesuṃ.",
  "atk-s0201a0:2580_5": "Idhāpi kopamattakena kammapathabhedo na hoti.",
  "atk-s0201a0:2580_6": "Haññantūtiādicintaneneva hoti,",
  "atk-s0201a0:2580_7": "tasmā evaṃ vuttaṃ.",
  "atk-s0201a0:2581_0": "Micchādiṭṭhikoti akusaladassano.",
  "atk-s0201a0:2581_1": "Viparītadassanoti vipallatthadassano.",
  "atk-s0201a0:2581_2": "Natthi dinnanti dinnassa phalābhāvaṃ sandhāya vadati.",
  "atk-s0201a0:2581_3": "Yiṭṭhaṃ vuccati mahāyāgo.",
  "atk-s0201a0:2581_4": "Hutanti paheṇakasakkāro adhippeto,",
  "atk-s0201a0:2581_5": "tampi ubhayaṃ phalābhāvameva sandhāya paṭikkhipati.",
  "atk-s0201a0:2581_6": "Sukatadukkaṭānanti sukatadukkaṭānaṃ,",
  "atk-s0201a0:2581_7": "kusalākusalānanti attho.",
  "atk-s0201a0:2581_8": "Phalaṃ vipākoti yaṃ phalanti vā vipākoti vā vuccati,",
  "atk-s0201a0:2581_9": "taṃ natthīti vadati.",
  "atk-s0201a0:2581_10": "Natthi ayaṃ lokoti paraloke ṭhitassa ayaṃ loko natthi.",
  "atk-s0201a0:2581_11": "Natthi paro lokoti idha loke ṭhitassapi paraloko natthi,",
  "atk-s0201a0:2581_12": "sabbe tattha tattheva ucchijjantīti dasseti.",
  "atk-s0201a0:2581_13": "Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena vadati.",
  "atk-s0201a0:2581_14": "Natthi sattā opapātikāti cavitvā upapajjanakasattā nāma natthīti vadati.",
  "atk-s0201a0:2581_15": "Sayaṃ abhiññā sacchikatvā pavedentīti ye imañca lokaṃ parañca lokaṃ abhivisiṭṭhāya paññāya sayaṃ paccakkhaṃ katvā pavedenti,",
  "atk-s0201a0:2581_16": "te natthīti sabbaññubuddhānaṃ abhāvaṃ dīpeti,",
  "atk-s0201a0:2581_17": "ettāvatā dasavatthukā micchādiṭṭhi kathitā hoti.",
  "atk-s0201a0:2582_0": "441.",
  "atk-s0201a0:2582_1": "Pāṇātipātaṃ pahāyātiādayo satta kammapathā cūḷahatthipade vitthāritā.",
  "atk-s0201a0:2582_2": "Anabhijjhādayo uttānatthāyeva.",
  "atk-s0201a0:2583_0": "442.",
  "atk-s0201a0:2583_1": "Sahabyataṃ upapajjeyyanti sahabhāvaṃ upagaccheyyaṃ.",
  "atk-s0201a0:2583_2": "Brahmakāyikānaṃ devānanti paṭhamajjhānabhūmidevānaṃ.",
  "atk-s0201a0:2583_3": "Ābhānaṃ devānanti ābhā nāma visuṃ natthi,",
  "atk-s0201a0:2583_4": "parittābhaappamāṇābhaābhassarānametaṃ adhivacanaṃ.",
  "atk-s0201a0:2583_5": "Parittābhānantiādi pana ekato aggahetvā tesaṃyeva bhedato gahaṇaṃ.",
  "atk-s0201a0:2583_6": "Parittasubhānantiādīsupi eseva nayo.",
  "atk-s0201a0:2583_7": "Iti bhagavā āsavakkhayaṃ dassetvā arahattanikūṭena desanaṃ niṭṭhapesi.",
  "atk-s0201a0:2584_0": "Idha ṭhatvā pana devalokā samānetabbā.",
  "atk-s0201a0:2584_1": "Tissannaṃ tāva jhānabhūmīnaṃ vasena nava brahmalokā,",
  "atk-s0201a0:2584_2": "pañca suddhāvāsā catūhi ārūpehi saddhiṃ navāti aṭṭhārasa,",
  "atk-s0201a0:2584_3": "vehapphalehi saddhiṃ ekūnavīsati,",
  "atk-s0201a0:2584_4": "te asaññaṃ pakkhipitvā vīsati brahmalokā honti,",
  "atk-s0201a0:2584_5": "evaṃ chahi kāmāvacarehi saddhiṃ chabbīsati devalokā nāma.",
  "atk-s0201a0:2584_6": "Tesaṃ sabbesampi bhagavatā dasakusalakammapathehi nibbatti dassitā.",
  "atk-s0201a0:2585_0": "Tattha chasu tāva kāmāvacaresu tiṇṇaṃ sucaritānaṃ vipākeneva nibbatti hoti.",
  "atk-s0201a0:2585_1": "Uparidevalokānaṃ pana ime kammapathā upanissayavasena kathitā.",
  "atk-s0201a0:2585_2": "Dasa kusalakammapathā hi sīlaṃ,",
  "atk-s0201a0:2585_3": "sīlavato ca kasiṇaparikammaṃ ijjhatīti.",
  "atk-s0201a0:2585_4": "Sīle patiṭṭhāya kasiṇaparikammaṃ katvā paṭhamajjhānaṃ nibbattetvā paṭhamajjhānabhūmiyaṃ nibbattati;",
  "atk-s0201a0:2585_5": "dutiyādīni bhāvetvā dutiyajjhānabhūmiādīsu nibbattati;",
  "atk-s0201a0:2585_6": "rūpāvacarajjhānaṃ pādakaṃ katvā vipassanaṃ vaḍḍhetvā anāgāmiphale patiṭṭhito pañcasu suddhāvāsesu nibbattati;",
  "atk-s0201a0:2585_7": "rūpāvacarajjhānaṃ pādakaṃ katvā arūpāvacarasamāpattiṃ nibbattetvā catūsu arūpesu nibbattati;",
  "atk-s0201a0:2585_8": "rūpārūpajjhānaṃ pādakaṃ katvā vipassanaṃ vaḍḍhetvā arahattaṃ pāpuṇāti.",
  "atk-s0201a0:2585_9": "Asaññabhavo pana bāhirakānaṃ tāpasaparibbājakānaṃ āciṇṇoti idha na niddiṭṭho.",
  "atk-s0201a0:2585_10": "Sesaṃ sabbattha uttānatthamevāti.",
  "atk-s0201a0:2586_0": "Papañcasūdaniyā majjhimanikāyaṭṭhakathāya",
  "atk-s0201a0:2587_0": "Sāleyyakasuttavaṇṇanā niṭṭhitā.",
  "atk-s0201a0:2588_0": "2. Verañjakasuttavaṇṇanā",
  "atk-s0201a0:2589_0": "444.",
  "atk-s0201a0:2589_1": "Evaṃ me sutanti verañjakasuttaṃ.",
  "atk-s0201a0:2589_2": "Tattha verañjakāti verañjavāsino.",
  "atk-s0201a0:2589_3": "Kenacideva karaṇīyenāti kenacideva aniyamitakiccena.",
  "atk-s0201a0:2589_4": "Sesaṃ sabbaṃ purimasutte vuttanayeneva veditabbaṃ.",
  "atk-s0201a0:2589_5": "Kevalañhi idha adhammacārī visamacārīti evaṃ puggalādhiṭṭhānā desanā katā.",
  "atk-s0201a0:2589_6": "Purimasutte dhammādhiṭṭhānāti ayaṃ viseso.",
  "atk-s0201a0:2589_7": "Sesaṃ tādisamevāti.",
  "atk-s0201a0:2590_0": "Papañcasūdaniyā majjhimanikāyaṭṭhakathāya",
  "atk-s0201a0:2591_0": "Verañjakasuttavaṇṇanā niṭṭhitā.",
  "atk-s0201a0:2592_0": "3. Mahāvedallasuttavaṇṇanā",
  "atk-s0201a0:2593_0": "449.",
  "atk-s0201a0:2593_1": "Evaṃ me sutanti mahāvedallasuttaṃ.",
  "atk-s0201a0:2593_2": "Tattha āyasmāti sagāravasappatissavacanametaṃ.",
  "atk-s0201a0:2593_3": "Mahākoṭṭhikoti tassa therassa nāmaṃ.",
  "atk-s0201a0:2593_4": "Paṭisallānā vuṭṭhitoti phalasamāpattito vuṭṭhito.",
  "atk-s0201a0:2593_5": "Duppañño duppaññoti ettha paññāya duṭṭhaṃ nāma natthi,",
  "atk-s0201a0:2593_6": "appañño nippaññoti attho.",
  "atk-s0201a0:2593_7": "Kittāvatā nu khoti kāraṇaparicchedapucchā,",
  "atk-s0201a0:2593_8": "kittakena nu kho evaṃ vuccatīti attho.",
  "atk-s0201a0:2593_9": "Pucchā ca nāmesā adiṭṭhajotanāpucchā,",
  "atk-s0201a0:2593_10": "diṭṭhasaṃsandanāpucchā,",
  "atk-s0201a0:2593_11": "vimaticchedanāpucchā,",
  "atk-s0201a0:2593_12": "anumatipucchā,",
  "atk-s0201a0:2593_13": "kathetukamyatāpucchāti pañcavidhā hoti.",
  "atk-s0201a0:2593_14": "Tāsamidaṃ nānākaraṇaṃ –",
  "atk-s0201a0:2594_0": "Katamā adiṭṭhajotanāpucchā?",
  "atk-s0201a0:2594_1": "Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ,",
  "atk-s0201a0:2594_2": "tassa ñāṇāya dassanāya tulanāya tīraṇāya vibhūtāya vibhāvanatthāya pañhaṃ pucchati.",
  "atk-s0201a0:2594_3": "Ayaṃ adiṭṭhajotanāpucchā.",
  "atk-s0201a0:2595_0": "Katamā diṭṭhasaṃsandanāpucchā?",
  "atk-s0201a0:2595_1": "Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ,",
  "atk-s0201a0:2595_2": "aññehi paṇḍitehi saddhiṃ saṃsandanatthāya pañhaṃ pucchati.",
  "atk-s0201a0:2595_3": "Ayaṃ diṭṭhasaṃsandanāpucchā.",
  "atk-s0201a0:2596_0": "Katamā vimaticchedanāpucchā?",
  "atk-s0201a0:2596_1": "Pakatiyā saṃsayapakkhando hoti vimatipakkhando,",
  "atk-s0201a0:2596_2": "dveḷhakajāto,",
  "atk-s0201a0:2596_3": "“evaṃ nu kho,",
  "atk-s0201a0:2596_4": "na nu kho,",
  "atk-s0201a0:2596_5": "kiṃ nu kho,",
  "atk-s0201a0:2596_6": "kathaṃ nu kho”ti,",
  "atk-s0201a0:2596_7": "so vimaticchedanatthāya pañhaṃ pucchati.",
  "atk-s0201a0:2596_8": "Ayaṃ vimaticchedanāpucchā.",
  "atk-s0201a0:2597_0": "“Taṃ kiṃ maññatha,",
  "atk-s0201a0:2597_1": "bhikkhave,",
  "atk-s0201a0:2597_2": "rūpaṃ niccaṃ vā aniccaṃ vāti? Aniccaṃ,",
  "atk-s0201a0:2597_3": "bhante”ti evarūpā anumatiṃ gahetvā dhammadesanākāle pucchā anumatipucchā nāma.",
  "atk-s0201a0:2598_0": "“Cattārome,",
  "atk-s0201a0:2598_1": "bhikkhave,",
  "atk-s0201a0:2598_2": "satipaṭṭhānā,",
  "atk-s0201a0:2598_3": "katame cattāro”ti evarūpā bhikkhusaṅghaṃ sayameva pucchitvā sayameva vissajjetukāmassa pucchā kathetukamyatāpucchā nāma.",
  "atk-s0201a0:2598_4": "Tāsu idha diṭṭhasaṃsandanāpucchā adhippetā.",
  "atk-s0201a0:2599_0": "Thero hi attano divāṭṭhāne nisīditvā sayameva pañhaṃ samuṭṭhapetvā sayaṃ vinicchinanto idaṃ suttaṃ ādito paṭṭhāya matthakaṃ pāpesi.",
  "atk-s0201a0:2599_1": "Ekacco hi pañhaṃ samuṭṭhāpetuṃyeva sakkoti na nicchetuṃ;",
  "atk-s0201a0:2599_2": "ekacco nicchetuṃ sakkoti na samuṭṭhāpetuṃ;",
  "atk-s0201a0:2599_3": "ekacco ubhayampi na sakkoti;",
  "atk-s0201a0:2599_4": "ekacco ubhayampi sakkoti.",
  "atk-s0201a0:2599_5": "Tesu thero ubhayampi sakkotiyeva. Kasmā?",
  "atk-s0201a0:2599_6": "Mahāpaññatāya.",
  "atk-s0201a0:2599_7": "Mahāpaññaṃ nissāya hi imasmiṃ sāsane sāriputtatthero,",
  "atk-s0201a0:2599_8": "mahākaccānatthero,",
  "atk-s0201a0:2599_9": "puṇṇatthero,",
  "atk-s0201a0:2599_10": "kumārakassapatthero,",
  "atk-s0201a0:2599_11": "ānandatthero,",
  "atk-s0201a0:2599_12": "ayameva āyasmāti sambahulā therā visesaṭṭhānaṃ adhigatā.",
  "atk-s0201a0:2599_13": "Na hi sakkā yāya vā tāya vā appamattikāya paññāya samannāgatena bhikkhunā sāvakapāramīñāṇassa matthakaṃ pāpuṇituṃ,",
  "atk-s0201a0:2599_14": "mahāpaññena pana sakkāti mahāpaññatāya sāriputtatthero taṃ ṭhānaṃ adhigato.",
  "atk-s0201a0:2599_15": "Paññāya hi therena sadiso natthi.",
  "atk-s0201a0:2599_16": "Teneva naṃ bhagavā etadagge ṭhapesi –",
  "atk-s0201a0:2599_17": "“etadaggaṃ,",
  "atk-s0201a0:2599_18": "bhikkhave,",
  "atk-s0201a0:2599_19": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti.",
  "atk-s0201a0:2600_0": "Tathā na sakkā yāya vā tāya vā appamattikāya paññāya samannāgatena bhikkhunā bhagavatā saṃkhittena bhāsitassa",
  "atk-s0201a0:2600_1": "sabbaññutaññāṇena saddhiṃ saṃsanditvā samānetvā vitthārena atthaṃ vibhajetuṃ,",
  "atk-s0201a0:2600_2": "mahāpaññena pana sakkāti mahāpaññatāya mahākaccānatthero tattha paṭibalo jāto,",
  "atk-s0201a0:2600_3": "teneva naṃ bhagavā etadagge ṭhapesi –",
  "atk-s0201a0:2600_4": "“etadaggaṃ,",
  "atk-s0201a0:2600_5": "bhikkhave,",
  "atk-s0201a0:2600_6": "mama sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti.",
  "atk-s0201a0:2601_0": "Tathā na sakkā yāya vā tāya vā appamattikāya paññāya samannāgatena bhikkhunā dhammakathaṃ kathentena",
  "atk-s0201a0:2601_1": "dasa kathāvatthūni āharitvā satta visuddhiyo vibhajantena dhammakathaṃ kathetuṃ,",
  "atk-s0201a0:2601_2": "mahāpaññena pana sakkāti mahāpaññatāya puṇṇatthero catuparisamajjhe alaṅkatadhammāsane cittabījaniṃ gahetvā",
  "atk-s0201a0:2601_3": "nisinno līḷāyanto puṇṇacando viya dhammaṃ kathesi.",
  "atk-s0201a0:2601_4": "Teneva naṃ bhagavā etadagge ṭhapesi –",
  "atk-s0201a0:2601_5": "“etadaggaṃ,",
  "atk-s0201a0:2601_6": "bhikkhave,",
  "atk-s0201a0:2601_7": "mama sāvakānaṃ bhikkhūnaṃ dhammakathikānaṃ yadidaṃ puṇṇo mantāṇiputto”ti.",
  "atk-s0201a0:2602_0": "Tathā yāya vā tāya vā appamattikāya paññāya samannāgato bhikkhu dhammaṃ kathento ito vā etto vā anukkamitvā yaṭṭhikoṭiṃ gahetvā andho viya,",
  "atk-s0201a0:2602_1": "ekapadikaṃ daṇḍakasetuṃ āruḷho viya ca gacchati.",
  "atk-s0201a0:2602_2": "Mahāpañño pana catuppadikaṃ gāthaṃ nikkhipitvā upamā ca kāraṇāni ca āharitvā tepiṭakaṃ buddhavacanaṃ gahetvā heṭṭhupariyaṃ karonto kathesi.",
  "atk-s0201a0:2602_3": "Mahāpaññatāya pana kumārakassapatthero catuppadikaṃ gāthaṃ nikkhipitvā upamā ca kāraṇāni ca āharitvā",
  "atk-s0201a0:2602_4": "tehi saddhiṃ yojento jātassare pañcavaṇṇāni kusumāni phullāpento viya sinerumatthake vaṭṭisahassaṃ telapadīpaṃ",
  "atk-s0201a0:2602_5": "jālento viya tepiṭakaṃ buddhavacanaṃ heṭṭhupariyaṃ karonto kathesi.",
  "atk-s0201a0:2602_6": "Teneva naṃ bhagavā etadagge ṭhapesi –",
  "atk-s0201a0:2602_7": "“etadaggaṃ,",
  "atk-s0201a0:2602_8": "bhikkhave,",
  "atk-s0201a0:2602_9": "mama sāvakānaṃ bhikkhūnaṃ cittakathikānaṃ yadidaṃ kumārakassapo”ti.",
  "atk-s0201a0:2603_0": "Tathā yāya vā tāya vā appamattikāya paññāya samannāgato bhikkhu catūhi māsehi catuppadikampi gāthaṃ gahetuṃ na sakkoti.",
  "atk-s0201a0:2603_1": "Mahāpañño pana ekapade ṭhatvā padasatampi padasahassampi gaṇhāti.",
  "atk-s0201a0:2603_2": "Ānandatthero pana mahāpaññatāya ekapaduddhāre ṭhatvā sakiṃyeva sutvā puna apucchanto saṭṭhi padasahassāni",
  "atk-s0201a0:2603_3": "pannarasa gāthāsahassāni valliyā pupphāni ākaḍḍhitvā gaṇhanto viya ekappahāreneva gaṇhāti.",
  "atk-s0201a0:2603_4": "Gahitagahitaṃ pāsāṇe khatalekhā viya,",
  "atk-s0201a0:2603_5": "suvaṇṇaghaṭe pakkhittasīhavasā viya ca gahitākāreneva tiṭṭhati.",
  "atk-s0201a0:2603_6": "Teneva naṃ bhagavā etadagge ṭhapesi –",
  "atk-s0201a0:2603_7": "“etadaggaṃ,",
  "atk-s0201a0:2603_8": "bhikkhave,",
  "atk-s0201a0:2603_9": "mama sāvakānaṃ bhikkhūnaṃ gatimantānaṃ yadidaṃ ānando,",
  "atk-s0201a0:2603_10": "satimantānaṃ,",
  "atk-s0201a0:2603_11": "dhitimantānaṃ,",
  "atk-s0201a0:2603_12": "bahussutānaṃ,",
  "atk-s0201a0:2603_13": "upaṭṭhākānaṃ yadidaṃ ānando”ti.",
  "atk-s0201a0:2604_0": "Na hi sakkā yāya vā tāya vā appamattikāya paññāya samannāgatena bhikkhunā catupaṭisambhidāpabhedassa matthakaṃ pāpuṇituṃ.",
  "atk-s0201a0:2604_1": "Mahāpaññena pana sakkāti mahāpaññatāya mahākoṭṭhitatthero adhigamaparipucchāsavanapubbayogānaṃ vasena anantanayussadaṃ paṭisambhidāpabhedaṃ patto.",
  "atk-s0201a0:2604_2": "Teneva naṃ bhagavā etadagge ṭhapesi –",
  "atk-s0201a0:2604_3": "“etadaggaṃ,",
  "atk-s0201a0:2604_4": "bhikkhave,",
  "atk-s0201a0:2604_5": "mama sāvakānaṃ bhikkhūnaṃ paṭisambhidāpattānaṃ yadidaṃ mahākoṭṭhito”ti.",
  "atk-s0201a0:2605_0": "Iti thero mahāpaññatāya pañhaṃ samuṭṭhāpetumpi nicchetumpīti ubhayampi sakkoti.",
  "atk-s0201a0:2605_1": "So divāṭṭhāne nisīditvā sayameva sabbapañhe samuṭṭhapetvā sayaṃ vinicchinanto idaṃ suttaṃ ādito paṭṭhāya matthakaṃ pāpetvā,",
  "atk-s0201a0:2605_2": "“sobhanā vata ayaṃ dhammadesanā,",
  "atk-s0201a0:2605_3": "jeṭṭhabhātikena naṃ dhammasenāpatinā saddhiṃ saṃsandissāmi,",
  "atk-s0201a0:2605_4": "tato ayaṃ dvinnampi amhākaṃ ekamatiyā ekajjhāsayena ca ṭhapitā atigarukā bhavissati pāsāṇacchattasadisā,",
  "atk-s0201a0:2605_5": "caturoghanittharaṇatthikānaṃ titthe ṭhapitanāvā viya,",
  "atk-s0201a0:2605_6": "maggagamanatthikānaṃ sahassayuttaājaññaratho viya bahupakārā bhavissatī”ti diṭṭhasaṃsandanatthaṃ pañhaṃ pucchi.",
  "atk-s0201a0:2605_7": "Tena vuttaṃ –",
  "atk-s0201a0:2605_8": "“tāsu idha diṭṭhasaṃsandanāpucchā adhippetā”ti.",
  "atk-s0201a0:2606_0": "Nappajānātīti ettha yasmā nappajānāti,",
  "atk-s0201a0:2606_1": "tasmā duppaññoti vuccatīti ayamattho.",
  "atk-s0201a0:2606_2": "Esa nayo sabbattha.",
  "atk-s0201a0:2606_3": "Idaṃ dukkhanti nappajānātīti idaṃ dukkhaṃ,",
  "atk-s0201a0:2606_4": "ettakaṃ dukkhaṃ,",
  "atk-s0201a0:2606_5": "ito uddhaṃ natthīti dukkhasaccaṃ yāthāvasarasalakkhaṇato na pajānāti.",
  "atk-s0201a0:2606_6": "Ayaṃ dukkhasamudayoti ito dukkhaṃ samudetīti pavattidukkhapabhāvikā taṇhā samudayasaccanti yāthāvasarasalakkhaṇato na pajānāti.",
  "atk-s0201a0:2606_7": "Ayaṃ dukkhanirodhoti idaṃ dukkhaṃ ayaṃ dukkhasamudayo ca idaṃ nāma ṭhānaṃ patvā nirujjhatīti ubhinnaṃ",
  "atk-s0201a0:2606_8": "appavatti nibbānaṃ nirodhasaccanti yāthāvasarasalakkhaṇato na pajānāti.",
  "atk-s0201a0:2606_9": "Ayaṃ dukkhanirodhagāminī paṭipadāti ayaṃ paṭipadā dukkhanirodhaṃ gacchatīti maggasaccaṃ yāthāvasarasalakkhaṇato na pajānātīti.",
  "atk-s0201a0:2606_10": "Anantaravārepi imināva nayena attho veditabbo.",
  "atk-s0201a0:2606_11": "Saṅkhepato panettha catusaccakammaṭṭhāniko puggalo kathitoti veditabbo.",
  "atk-s0201a0:2607_0": "Ayañhi ācariyasantike cattāri saccāni savanato uggaṇhāti.",
  "atk-s0201a0:2607_1": "Ṭhapetvā taṇhaṃ tebhūmakā dhammā dukkhasaccaṃ,",
  "atk-s0201a0:2607_2": "taṇhā samudayasaccaṃ,",
  "atk-s0201a0:2607_3": "ubhinnaṃ appavatti nibbānaṃ nirodhasaccaṃ,",
  "atk-s0201a0:2607_4": "dukkhasaccaṃ parijānanto samudayasaccaṃ pajahanto nirodhapāpano maggo maggasaccanti evaṃ uggahetvā abhinivisati.",
  "atk-s0201a0:2607_5": "Tattha purimāni dve saccāni vaṭṭaṃ,",
  "atk-s0201a0:2607_6": "pacchimāni vivaṭṭaṃ,",
  "atk-s0201a0:2607_7": "vaṭṭe abhiniveso hoti,",
  "atk-s0201a0:2607_8": "no vivaṭṭe,",
  "atk-s0201a0:2607_9": "tasmā ayaṃ abhinivisamāno dukkhasacce abhinivisati.",
  "atk-s0201a0:2608_0": "Dukkhasaccaṃ nāma rūpādayo pañcakkhandhāti vavatthapetvā dhātukammaṭṭhānavasena otaritvā,",
  "atk-s0201a0:2608_1": "“cattāri mahābhūtāni catunnañca mahābhūtānaṃ upādāya rūpaṃ rūpa”nti vavatthapeti.",
  "atk-s0201a0:2608_2": "Tadārammaṇā vedanā saññā saṅkhārā viññāṇaṃ nāmanti evaṃ yamakatālakkhandhaṃ bhindanto viya “dveva ime dhammā nāmarūpa”nti vavatthapeti.",
  "atk-s0201a0:2608_3": "Taṃ panetaṃ na ahetukaṃ sahetukaṃ sappaccayaṃ,",
  "atk-s0201a0:2608_4": "ko cassa paccayo avijjādayo dhammāti evaṃ paccaye ceva paccayuppannadhamme ca vavatthapetvā “sabbepi",
  "atk-s0201a0:2608_5": "dhammā hutvā abhāvaṭṭhena aniccā”ti aniccalakkhaṇaṃ āropeti,",
  "atk-s0201a0:2608_6": "tato udayavayappaṭipīḷanākārena dukkhā,",
  "atk-s0201a0:2608_7": "avasavattanākārena anattāti tilakkhaṇaṃ āropetvā vipassanāpaṭipāṭiyā sammasanto lokuttaramaggaṃ pāpuṇāti.",
  "atk-s0201a0:2609_0": "Maggakkhaṇe cattāri saccāni ekapaṭivedhena paṭivijjhati,",
  "atk-s0201a0:2609_1": "ekābhisamayena abhisameti.",
  "atk-s0201a0:2609_2": "Dukkhaṃ pariññāpaṭivedhena paṭivijjhati.",
  "atk-s0201a0:2609_3": "Samudayaṃ pahānapaṭivedhena,",
  "atk-s0201a0:2609_4": "nirodhaṃ sacchikiriyāpaṭivedhena,",
  "atk-s0201a0:2609_5": "maggaṃ bhāvanāpaṭivedhena paṭivijjhati.",
  "atk-s0201a0:2609_6": "Dukkhaṃ pariññābhisamayena abhisameti,",
  "atk-s0201a0:2609_7": "samudayaṃ pahānābhisamayena,",
  "atk-s0201a0:2609_8": "nirodhaṃ sacchikiriyābhisamayena,",
  "atk-s0201a0:2609_9": "maggaṃ bhāvanābhisamayena abhisameti.",
  "atk-s0201a0:2609_10": "So tīṇi saccāni kiccato paṭivijjhati,",
  "atk-s0201a0:2609_11": "nirodhaṃ ārammaṇato.",
  "atk-s0201a0:2609_12": "Tasmiñcassa khaṇe ahaṃ dukkhaṃ parijānāmi,",
  "atk-s0201a0:2609_13": "samudayaṃ pajahāmi,",
  "atk-s0201a0:2609_14": "nirodhaṃ sacchikaromi,",
  "atk-s0201a0:2609_15": "maggaṃ bhāvemīti ābhogasamannāhāramanasikārapaccavekkhaṇā natthi.",
  "atk-s0201a0:2609_16": "Etassa pana pariggaṇhantasseva maggo tīsu saccesu pariññādikiccaṃ sādhentova nirodhaṃ ārammaṇato paṭivijjhatīti.",
  "atk-s0201a0:2610_0": "Tasmā paññavāti vuccatīti ettha heṭṭhimakoṭiyā sotāpanno,",
  "atk-s0201a0:2610_1": "uparimakoṭiyā khīṇāsavo paññavāti niddiṭṭho.",
  "atk-s0201a0:2610_2": "Yo pana tepiṭakaṃ buddhavacanaṃ pāḷito ca atthato ca anusandhito ca pubbāparato ca uggahetvā heṭṭhupariyaṃ karonto vicarati,",
  "atk-s0201a0:2610_3": "aniccadukkhānattavasena pariggahamattampi natthi,",
  "atk-s0201a0:2610_4": "ayaṃ paññavā nāma,",
  "atk-s0201a0:2610_5": "duppañño nāmāti?",
  "atk-s0201a0:2610_6": "Viññāṇacarito nāmesa,",
  "atk-s0201a0:2610_7": "paññavāti na vattabbo.",
  "atk-s0201a0:2610_8": "Atha yo tilakkhaṇaṃ āropetvā vipassanāpaṭipāṭiyā sammasanto ajja ajjeva arahattanti carati,",
  "atk-s0201a0:2610_9": "ayaṃ paññavā nāma,",
  "atk-s0201a0:2610_10": "duppañño nāmāti?",
  "atk-s0201a0:2610_11": "Bhajāpiyamāno paññavāpakkhaṃ bhajati.",
  "atk-s0201a0:2610_12": "Sutte pana paṭivedhova kathito.",
  "atk-s0201a0:2611_0": "Viññāṇaṃ viññāṇanti idha kiṃ pucchati?",
  "atk-s0201a0:2611_1": "Yena viññāṇena saṅkhāre sammasitvā esa paññavā nāma jāto,",
  "atk-s0201a0:2611_2": "tassa āgamanavipassanā viññāṇaṃ kammakārakacittaṃ pucchāmīti pucchati.",
  "atk-s0201a0:2611_3": "Sukhantipi vijānātīti sukhavedanampi vijānāti.",
  "atk-s0201a0:2611_4": "Uparipadadvayepi eseva nayo.",
  "atk-s0201a0:2611_5": "Iminā thero “sukhaṃ vedanaṃ vedayamāno sukhaṃ vedanaṃ vedayāmīti pajānātī”tiādinā nayena āgatavedanāvasena arūpakammaṭṭhānaṃ kathesi.",
  "atk-s0201a0:2611_6": "Tassattho satipaṭṭhāne vuttanayeneva veditabbo.",
  "atk-s0201a0:2612_0": "Saṃsaṭṭhāti ekuppādādilakkhaṇena saṃyogaṭṭhena saṃsaṭṭhā,",
  "atk-s0201a0:2612_1": "udāhu visaṃsaṭṭhāti pucchati.",
  "atk-s0201a0:2612_2": "Ettha ca thero maggapaññañca vipassanāviññāṇañcāti ime dve lokiyalokuttaradhamme missetvā bhūmantaraṃ",
  "atk-s0201a0:2612_3": "bhinditvā samayaṃ ajānanto viya pucchatīti na veditabbo.",
  "atk-s0201a0:2612_4": "Maggapaññāya pana maggaviññāṇena,",
  "atk-s0201a0:2612_5": "vipassanāpaññāya ca vipassanāviññāṇeneva saddhiṃ saṃsaṭṭhabhāvaṃ pucchatīti veditabbo.",
  "atk-s0201a0:2612_6": "Theropissa tamevatthaṃ vissajjento ime dhammā saṃsaṭṭhātiādimāha.",
  "atk-s0201a0:2612_7": "Tattha na ca labbhā imesaṃ dhammānanti imesaṃ lokiyamaggakkhaṇepi lokuttaramaggakkhaṇepi ekato uppannānaṃ dvinnaṃ dhammānaṃ.",
  "atk-s0201a0:2612_8": "Vinibbhujitvā vinibbhujitvāti visuṃ visuṃ katvā vinivaṭṭetvā,",
  "atk-s0201a0:2612_9": "ārammaṇato vā vatthuto vā uppādato vā nirodhato vā nānākaraṇaṃ dassetuṃ na sakkāti attho.",
  "atk-s0201a0:2612_10": "Tesaṃ tesaṃ pana dhammānaṃ visayo nāma atthi.",
  "atk-s0201a0:2612_11": "Lokiyadhammaṃ patvā hi cittaṃ jeṭṭhakaṃ hoti pubbaṅgamaṃ,",
  "atk-s0201a0:2612_12": "lokuttaraṃ patvā paññā.",
  "atk-s0201a0:2613_0": "Sammāsambuddhopi hi lokiyadhammaṃ pucchanto, “bhikkhu,",
  "atk-s0201a0:2613_1": "tvaṃ katamaṃ paññaṃ adhigato,",
  "atk-s0201a0:2613_2": "kiṃ paṭhamamaggapaññaṃ,",
  "atk-s0201a0:2613_3": "udāhu dutiya tatiya catuttha maggapañña”nti na evaṃ pucchati.",
  "atk-s0201a0:2613_4": "Kiṃ phasso tvaṃ, bhikkhu,",
  "atk-s0201a0:2613_5": "kiṃ vedano,",
  "atk-s0201a0:2613_6": "kiṃ sañño,",
  "atk-s0201a0:2613_7": "kiṃ cetanoti na ca pucchati,",
  "atk-s0201a0:2613_8": "cittavasena pana,",
  "atk-s0201a0:2613_9": "“kiñcitto tvaṃ,",
  "atk-s0201a0:2613_10": "bhikkhū”ti pucchati.",
  "atk-s0201a0:2613_11": "Kusalākusalaṃ paññapentopi “manopubbaṅgamā dhammā,",
  "atk-s0201a0:2613_12": "manoseṭṭhā manomayā”ti ca,",
  "atk-s0201a0:2613_13": "“katame dhammā kusalā?",
  "atk-s0201a0:2613_14": "Yasmiṃ samaye kāmāvacaraṃ kusalaṃ cittaṃ uppannaṃ hotī”ti ca evaṃ cittavaseneva paññāpeti.",
  "atk-s0201a0:2613_15": "Lokuttaraṃ pucchanto pana kiṃ phasso tvaṃ bhikkhu,",
  "atk-s0201a0:2613_16": "kiṃ vedano,",
  "atk-s0201a0:2613_17": "kiṃ sañño,",
  "atk-s0201a0:2613_18": "kiṃ cetanoti na pucchati.",
  "atk-s0201a0:2613_19": "Katamā te, bhikkhu,",
  "atk-s0201a0:2613_20": "paññā adhigatā,",
  "atk-s0201a0:2613_21": "kiṃ paṭhamamaggapaññā,",
  "atk-s0201a0:2613_22": "udāhu dutiyatatiyacatutthamaggapaññāti evaṃ paññāvaseneva pucchati.",
  "atk-s0201a0:2614_0": "Indriyasaṃyuttepi “pañcimāni,",
  "atk-s0201a0:2614_1": "bhikkhave,",
  "atk-s0201a0:2614_2": "indriyāni.",
  "atk-s0201a0:2614_3": "Katamāni pañca?",
  "atk-s0201a0:2614_4": "Saddhindriyaṃ vīriyindriyaṃ satindriyaṃ samādhindriyaṃ paññindriyaṃ.",
  "atk-s0201a0:2614_5": "Kattha ca,",
  "atk-s0201a0:2614_6": "bhikkhave,",
  "atk-s0201a0:2614_7": "saddhindriyaṃ daṭṭhabbaṃ?",
  "atk-s0201a0:2614_8": "Catūsu sotāpattiyaṅgesu ettha saddhindriyaṃ daṭṭhabbaṃ.",
  "atk-s0201a0:2614_9": "Kattha ca,",
  "atk-s0201a0:2614_10": "bhikkhave,",
  "atk-s0201a0:2614_11": "vīriyindriyaṃ daṭṭhabbaṃ?",
  "atk-s0201a0:2614_12": "Catūsu sammappadhānesu ettha vīriyindriyaṃ daṭṭhabbaṃ.",
  "atk-s0201a0:2614_13": "Kattha ca,",
  "atk-s0201a0:2614_14": "bhikkhave,",
  "atk-s0201a0:2614_15": "satindriyaṃ daṭṭhabbaṃ?",
  "atk-s0201a0:2614_16": "Catūsu satipaṭṭhānesu ettha satindriyaṃ daṭṭhabbaṃ.",
  "atk-s0201a0:2614_17": "Kattha ca,",
  "atk-s0201a0:2614_18": "bhikkhave,",
  "atk-s0201a0:2614_19": "samādhindriyaṃ daṭṭhabbaṃ?",
  "atk-s0201a0:2614_20": "Catūsu jhānesu ettha samādhindriyaṃ daṭṭhabbaṃ.",
  "atk-s0201a0:2614_21": "Kattha ca,",
  "atk-s0201a0:2614_22": "bhikkhave,",
  "atk-s0201a0:2614_23": "paññindriyaṃ daṭṭhabbaṃ?",
  "atk-s0201a0:2614_24": "Catūsu ariyasaccesu ettha paññindriyaṃ daṭṭhabba”nti.",
  "atk-s0201a0:2614_25": "Evaṃ savisayasmiṃyeva lokiyalokuttarā dhammā kathitā.",
  "atk-s0201a0:2615_0": "Yathā hi cattāro seṭṭhiputtā rājāti rājapañcamesu sahāyesu nakkhattaṃ kīḷissāmāti vīthiṃ otiṇṇesu ekassa",
  "atk-s0201a0:2615_1": "seṭṭhiputtassa gehaṃ gatakāle itare cattāro tuṇhī nisīdanti,",
  "atk-s0201a0:2615_2": "gehasāmikova,",
  "atk-s0201a0:2615_3": "“imesaṃ khādanīyaṃ bhojanīyaṃ detha,",
  "atk-s0201a0:2615_4": "gandhamālālaṅkārādīni dethā”ti gehe vicāreti.",
  "atk-s0201a0:2615_5": "Dutiyassa tatiyassa catutthassa gehaṃ gatakāle itare cattāro tuṇhī nisīdanti,",
  "atk-s0201a0:2615_6": "gehasāmikova,",
  "atk-s0201a0:2615_7": "“imesaṃ khādanīyaṃ bhojanīyaṃ detha,",
  "atk-s0201a0:2615_8": "gandhamālālaṅkārādīni dethā”ti gehe vicāreti.",
  "atk-s0201a0:2615_9": "Atha sabbapacchā rañño gehaṃ gatakāle kiñcāpi rājā sabbattha issarova,",
  "atk-s0201a0:2615_10": "imasmiṃ pana kāle attano geheyeva,",
  "atk-s0201a0:2615_11": "“imesaṃ khādanīyaṃ bhojanīyaṃ detha,",
  "atk-s0201a0:2615_12": "gandhamālālaṅkārādīni dethā”ti vicāreti.",
  "atk-s0201a0:2615_13": "Evamevaṃ kho saddhāpañcamakesu indriyesu tesu sahāyesu ekato vīthiṃ otarantesu viya ekārammaṇe uppajjamānesupi",
  "atk-s0201a0:2615_14": "yathā paṭhamassa gehe itare cattāro tuṇhī nisīdanti,",
  "atk-s0201a0:2615_15": "gehasāmikova vicāreti,",
  "atk-s0201a0:2615_16": "evaṃ sotāpattiyaṅgāni patvā adhimokkhalakkhaṇaṃ saddhindriyameva jeṭṭhakaṃ hoti pubbaṅgamaṃ,",
  "atk-s0201a0:2615_17": "sesāni tadanvayāni honti.",
  "atk-s0201a0:2615_18": "Yathā dutiyassa gehe itare cattāro tuṇhī nisīdanti,",
  "atk-s0201a0:2615_19": "gehasāmikova vicāreti,",
  "atk-s0201a0:2615_20": "evaṃ sammappadhānāni patvā paggahaṇalakkhaṇaṃ vīriyindriyameva jeṭṭhakaṃ hoti pubbaṅgamaṃ,",
  "atk-s0201a0:2615_21": "sesāni tadanvayāni honti.",
  "atk-s0201a0:2615_22": "Yathā tatiyassa gehe itare cattāro tuṇhī nisīdanti,",
  "atk-s0201a0:2615_23": "gehasāmikova vicāreti,",
  "atk-s0201a0:2615_24": "evaṃ satipaṭṭhānāni patvā upaṭṭhānalakkhaṇaṃ satindriyameva jeṭṭhakaṃ hoti pubbaṅgamaṃ,",
  "atk-s0201a0:2615_25": "sesāni tadanvayāni honti.",
  "atk-s0201a0:2615_26": "Yathā catutthassa gehe itare cattāro tuṇhī nisīdanti,",
  "atk-s0201a0:2615_27": "gehasāmikova vicāreti,",
  "atk-s0201a0:2615_28": "evaṃ jhānavimokkhe patvā avikkhepalakkhaṇaṃ samādhindriyameva jeṭṭhakaṃ hoti pubbaṅgamaṃ,",
  "atk-s0201a0:2615_29": "sesāni tadanvayāni honti.",
  "atk-s0201a0:2615_30": "Sabbapacchā rañño gehaṃ gatakāle pana yathā itare cattāro tuṇhī nisīdanti,",
  "atk-s0201a0:2615_31": "rājāva gehe vicāreti,",
  "atk-s0201a0:2615_32": "evameva ariyasaccāni patvā pajānanalakkhaṇaṃ paññindriyameva jeṭṭhakaṃ hoti pubbaṅgamaṃ,",
  "atk-s0201a0:2615_33": "sesāni tadanvayāni honti.",
  "atk-s0201a0:2616_0": "Iti paṭisambhidāpattānaṃ agge ṭhapito mahākoṭṭhitatthero lokiyadhammaṃ pucchanto cittaṃ jeṭṭhakaṃ cittaṃ pubbaṅgamaṃ katvā pucchi;",
  "atk-s0201a0:2616_1": "lokuttaradhammaṃ pucchanto paññaṃ jeṭṭhakaṃ paññaṃ pubbaṅgamaṃ katvā pucchi.",
  "atk-s0201a0:2616_2": "Dhammasenāpatisāriputtattheropi tatheva vissajjesīti.",
  "atk-s0201a0:2617_0": "Yaṃ hāvuso,",
  "atk-s0201a0:2617_1": "pajānātīti yaṃ catusaccadhammamidaṃ dukkhantiādinā nayena maggapaññā pajānāti.",
  "atk-s0201a0:2617_2": "Taṃ vijānātīti maggaviññāṇampi tatheva taṃ vijānāti.",
  "atk-s0201a0:2617_3": "Yaṃ vijānātīti yaṃ saṅkhāragataṃ aniccantiādinā nayena vipassanāviññāṇaṃ vijānāti.",
  "atk-s0201a0:2617_4": "Taṃ pajānātīti vipassanāpaññāpi tatheva taṃ pajānāti.",
  "atk-s0201a0:2617_5": "Tasmā ime dhammāti tena kāraṇena ime dhammā.",
  "atk-s0201a0:2617_6": "Saṃsaṭṭhāti ekuppādaekanirodhaekavatthukaekārammaṇatāya saṃsaṭṭhā.",
  "atk-s0201a0:2618_0": "Paññā bhāvetabbāti idaṃ maggapaññaṃ sandhāya vuttaṃ.",
  "atk-s0201a0:2618_1": "Taṃsampayuttaṃ pana viññāṇaṃ tāya saddhiṃ bhāvetabbameva hoti.",
  "atk-s0201a0:2618_2": "Viññāṇaṃ pariññeyyanti idaṃ vipassanāviññāṇaṃ sandhāya vuttaṃ.",
  "atk-s0201a0:2618_3": "Taṃsampayuttā pana paññā tena saddhiṃ parijānitabbāva hoti.",
  "atk-s0201a0:2619_0": "450.",
  "atk-s0201a0:2619_1": "Vedanā vedanāti idaṃ kasmā pucchati?",
  "atk-s0201a0:2619_2": "Vedanālakkhaṇaṃ pucchissāmīti pucchati.",
  "atk-s0201a0:2619_3": "Evaṃ santepi tebhūmikasammasanacāravedanāva adhippetāti sallakkhetabbā.",
  "atk-s0201a0:2619_4": "Sukhampi vedetīti sukhaṃ ārammaṇaṃ vedeti anubhavati.",
  "atk-s0201a0:2619_5": "Parato padadvayepi eseva nayo.",
  "atk-s0201a0:2619_6": "“Rūpañca hidaṃ, mahāli,",
  "atk-s0201a0:2619_7": "ekantadukkhaṃ abhavissa,",
  "atk-s0201a0:2619_8": "dukkhānupatitaṃ dukkhāvakkantaṃ anavakkantaṃ sukhena,",
  "atk-s0201a0:2619_9": "nayidaṃ sattā rūpasmiṃ sārajjeyyuṃ.",
  "atk-s0201a0:2619_10": "Yasmā ca kho, mahāli,",
  "atk-s0201a0:2619_11": "rūpaṃ sukhaṃ sukhānupatitaṃ sukhāvakkantaṃ anavakkantaṃ dukkhena,",
  "atk-s0201a0:2619_12": "tasmā sattā rūpasmiṃ sārajjanti,",
  "atk-s0201a0:2619_13": "sārāgā saṃyujjanti,",
  "atk-s0201a0:2619_14": "saṃyogā saṃkilissanti.",
  "atk-s0201a0:2619_15": "Vedanā ca hidaṃ… saññā… saṅkhārā…",
  "atk-s0201a0:2619_16": "viññāṇañca hidaṃ, mahāli,",
  "atk-s0201a0:2619_17": "ekantadukkhaṃ abhavissa…pe…",
  "atk-s0201a0:2619_18": "saṃkilissantī”ti iminā hi mahālisuttapariyāyena idha ārammaṇaṃ sukhaṃ dukkhaṃ adukkhamasukhanti kathitaṃ.",
  "atk-s0201a0:2619_19": "Apica purimaṃ sukhaṃ vedanaṃ ārammaṇaṃ katvā aparā sukhā vedanā vedeti;",
  "atk-s0201a0:2619_20": "purimaṃ dukkhaṃ vedanaṃ ārammaṇaṃ katvā aparā dukkhā vedanā vedeti;",
  "atk-s0201a0:2619_21": "purimaṃ adukkhamasukhaṃ vedanaṃ ārammaṇaṃ katvā aparā adukkhamasukhā vedanā vedetīti evamettha attho daṭṭhabbo.",
  "atk-s0201a0:2619_22": "Vedanāyeva hi vedeti,",
  "atk-s0201a0:2619_23": "na añño koci veditā nāma atthīti vuttametaṃ.",
  "atk-s0201a0:2620_0": "Saññā saññāti idha kiṃ pucchati?",
  "atk-s0201a0:2620_1": "Sabbasaññāya lakkhaṇaṃ.",
  "atk-s0201a0:2620_2": "Kiṃ sabbatthakasaññāyāti?",
  "atk-s0201a0:2620_3": "Sabbasaññāya lakkhaṇantipi sabbatthakasaññāya lakkhaṇantipi ekamevetaṃ,",
  "atk-s0201a0:2620_4": "evaṃ santepi tebhūmikasammasanacārasaññāva adhippetāti sallakkhetabbā.",
  "atk-s0201a0:2620_5": "Nīlakampi sañjānātīti nīlapupphe vā vatthe vā parikammaṃ katvā upacāraṃ vā appanaṃ vā pāpento sañjānāti.",
  "atk-s0201a0:2620_6": "Imasmiñhi atthe parikammasaññāpi upacārasaññāpi appanāsaññāpi vaṭṭati.",
  "atk-s0201a0:2620_7": "Nīle nīlanti uppajjanakasaññāpi vaṭṭatiyeva.",
  "atk-s0201a0:2620_8": "Pītakādīsupi eseva nayo.",
  "atk-s0201a0:2621_0": "Yā cāvuso,",
  "atk-s0201a0:2621_1": "vedanāti ettha vedanā, saññā,",
  "atk-s0201a0:2621_2": "viññāṇanti imāni tīṇi gahetvā paññā kasmā na gahitāti?",
  "atk-s0201a0:2621_3": "Asabbasaṅgāhikattā.",
  "atk-s0201a0:2621_4": "Paññāya hi gahitāya paññāya sampayuttāva vedanādayo labbhanti,",
  "atk-s0201a0:2621_5": "no vippayuttā.",
  "atk-s0201a0:2621_6": "Taṃ pana aggahetvā imesu gahitesu paññāya sampayuttā ca vippayuttā ca antamaso dve pañcaviññāṇadhammāpi labbhanti.",
  "atk-s0201a0:2621_7": "Yathā hi tayo purisā suttaṃ suttanti vadeyyuṃ,",
  "atk-s0201a0:2621_8": "catuttho ratanāvutasuttanti.",
  "atk-s0201a0:2621_9": "Tesu purimā tayo takkagatampi paṭṭivaṭṭakādigatampi yaṃkiñci bahuṃ suttaṃ labhanti antamaso makkaṭakasuttampi.",
  "atk-s0201a0:2621_10": "Ratanāvutasuttaṃ pariyesanto mandaṃ labhati,",
  "atk-s0201a0:2621_11": "evaṃsampadamidaṃ veditabbaṃ.",
  "atk-s0201a0:2621_12": "Heṭṭhato vā paññā viññāṇena saddhiṃ sampayogaṃ labhāpitā vissaṭṭhattāva idha na gahitāti vadanti.",
  "atk-s0201a0:2621_13": "Yaṃ hāvuso,",
  "atk-s0201a0:2621_14": "vedetīti yaṃ ārammaṇaṃ vedanā vedeti,",
  "atk-s0201a0:2621_15": "saññāpi tadeva sañjānāti.",
  "atk-s0201a0:2621_16": "Yaṃ sañjānātīti yaṃ ārammaṇaṃ saññā sañjānāti,",
  "atk-s0201a0:2621_17": "viññāṇampi tadeva vijānātīti attho.",
  "atk-s0201a0:2622_0": "Idāni sañjānāti vijānāti pajānātīti ettha viseso veditabbo.",
  "atk-s0201a0:2622_1": "Tattha upasaggamattameva viseso.",
  "atk-s0201a0:2622_2": "Jānātīti padaṃ pana aviseso.",
  "atk-s0201a0:2622_3": "Tassāpi jānanatthe viseso veditabbo.",
  "atk-s0201a0:2622_4": "Saññā hi nīlādivasena ārammaṇaṃ sañjānanamattameva,",
  "atk-s0201a0:2622_5": "aniccaṃ dukkhaṃ anattāti lakkhaṇapaṭivedhaṃ pāpetuṃ na sakkoti.",
  "atk-s0201a0:2622_6": "Viññāṇaṃ nīlādivasena ārammaṇañceva sañjānāti,",
  "atk-s0201a0:2622_7": "aniccādilakkhaṇapaṭivedhañca pāpeti,",
  "atk-s0201a0:2622_8": "ussakkitvā pana maggapātubhāvaṃ pāpetuṃ na sakkoti.",
  "atk-s0201a0:2622_9": "Paññā nīlādivasena ārammaṇampi sañjānāti,",
  "atk-s0201a0:2622_10": "aniccādivasena lakkhaṇapaṭivedhampi pāpeti,",
  "atk-s0201a0:2622_11": "ussakkitvā maggapātubhāvaṃ pāpetumpi sakkoti.",
  "atk-s0201a0:2623_0": "Yathā hi heraññikaphalake kahāpaṇarāsimhi kate ajātabuddhi dārako gāmikapuriso mahāheraññikoti tīsu janesu",
  "atk-s0201a0:2623_1": "oloketvā ṭhitesu ajātabuddhi dārako kahāpaṇānaṃ cittavicittacaturassamaṇḍalabhāvameva jānāti,",
  "atk-s0201a0:2623_2": "idaṃ manussānaṃ upabhogaparibhogaṃ ratanasammatanti na jānāti.",
  "atk-s0201a0:2623_3": "Gāmikapuriso cittādibhāvañceva jānāti,",
  "atk-s0201a0:2623_4": "manussānaṃ upabhogaparibhogaratanasammatabhāvañca.",
  "atk-s0201a0:2623_5": "“Ayaṃ kūṭo ayaṃ cheko ayaṃ karato ayaṃ saṇho”ti pana na jānāti.",
  "atk-s0201a0:2623_6": "Mahāheraññiko cittādibhāvampi ratanasammatabhāvampi kūṭādibhāvampi jānāti,",
  "atk-s0201a0:2623_7": "jānanto ca pana naṃ rūpaṃ disvāpi jānāti,",
  "atk-s0201a0:2623_8": "ākoṭitassa saddaṃ sutvāpi,",
  "atk-s0201a0:2623_9": "gandhaṃ ghāyitvāpi,",
  "atk-s0201a0:2623_10": "rasaṃ sāyitvāpi,",
  "atk-s0201a0:2623_11": "hatthena garukalahukabhāvaṃ upadhāretvāpi asukagāme katotipi jānāti,",
  "atk-s0201a0:2623_12": "asukanigame asukanagare asukapabbatacchāyāya asukanadītīre katotipi,",
  "atk-s0201a0:2623_13": "asukācariyena katotipi jānāti.",
  "atk-s0201a0:2623_14": "Evamevaṃ saññā ajātabuddhidārakassa kahāpaṇadassanaṃ viya nīlādivasena ārammaṇamattameva sañjānāti.",
  "atk-s0201a0:2623_15": "Viññāṇaṃ gāmikapurisassa kahāpaṇadassanaṃ viya nīlādivasena ārammaṇampi sañjānāti,",
  "atk-s0201a0:2623_16": "aniccādivasena lakkhaṇapaṭivedhampi pāpeti.",
  "atk-s0201a0:2623_17": "Paññā mahāheraññikassa kahāpaṇadassanaṃ viya nīlādivasena ārammaṇampi sañjānāti,",
  "atk-s0201a0:2623_18": "aniccādivasena lakkhaṇapaṭivedhampi pāpeti,",
  "atk-s0201a0:2623_19": "ussakkitvā maggapātubhāvampi pāpeti.",
  "atk-s0201a0:2623_20": "So pana nesaṃ viseso duppaṭivijjho.",
  "atk-s0201a0:2624_0": "Tenāha āyasmā nāgaseno –",
  "atk-s0201a0:2624_1": "“dukkaraṃ, mahārāja,",
  "atk-s0201a0:2624_2": "bhagavatā katanti. Kiṃ, bhante,",
  "atk-s0201a0:2624_3": "nāgasena bhagavatā dukkaraṃ katanti? Dukkaraṃ, mahārāja,",
  "atk-s0201a0:2624_4": "bhagavatā kataṃ,",
  "atk-s0201a0:2624_5": "imesaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ,",
  "atk-s0201a0:2624_6": "ayaṃ phasso,",
  "atk-s0201a0:2624_7": "ayaṃ vedanā,",
  "atk-s0201a0:2624_8": "ayaṃ saññā,",
  "atk-s0201a0:2624_9": "ayaṃ cetanā,",
  "atk-s0201a0:2624_10": "idaṃ citta”nti.",
  "atk-s0201a0:2624_11": "Yathā hi tilatelaṃ,",
  "atk-s0201a0:2624_12": "sāsapatelaṃ,",
  "atk-s0201a0:2624_13": "madhukatelaṃ,",
  "atk-s0201a0:2624_14": "eraṇḍakatelaṃ,",
  "atk-s0201a0:2624_15": "vasātelanti imāni pañca telāni ekacāṭiyaṃ pakkhipitvā divasaṃ yamakamanthehi manthetvā tato idaṃ tilatelaṃ,",
  "atk-s0201a0:2624_16": "idaṃ sāsapatelanti ekekassa pāṭiyekkaṃ uddharaṇaṃ nāma dukkaraṃ,",
  "atk-s0201a0:2624_17": "idaṃ tato dukkarataraṃ.",
  "atk-s0201a0:2624_18": "Bhagavā pana sabbaññutaññāṇassa suppaṭividdhattā dhammissaro dhammarājā imesaṃ arūpīnaṃ dhammānaṃ ekārammaṇe pavattamānānaṃ vavatthānaṃ akkhāsi.",
  "atk-s0201a0:2624_19": "Pañcannaṃ mahānadīnaṃ samuddaṃ paviṭṭhaṭṭhāne,",
  "atk-s0201a0:2624_20": "“idaṃ gaṅgāya udakaṃ,",
  "atk-s0201a0:2624_21": "idaṃ yamunāyā”ti evaṃ pāṭiyekkaṃ udakauddharaṇenāpi ayamattho veditabbo.",
  "atk-s0201a0:2625_0": "451.",
  "atk-s0201a0:2625_1": "Nissaṭṭhenāti nissaṭena pariccattena vā.",
  "atk-s0201a0:2625_2": "Tattha nissaṭenāti atthe sati pañcahi indriyehīti nissakkavacanaṃ.",
  "atk-s0201a0:2625_3": "Pariccattenāti atthe sati karaṇavacanaṃ veditabbaṃ.",
  "atk-s0201a0:2625_4": "Idaṃ vuttaṃ hoti –",
  "atk-s0201a0:2625_5": "pañcahi indriyehi nissaritvā manodvāre pavattena pañcahi vā indriyehi tassa vatthubhāvaṃ anupagamanatāya pariccattenāti.",
  "atk-s0201a0:2625_6": "Parisuddhenāti nirupakkilesena.",
  "atk-s0201a0:2625_7": "Manoviññāṇenāti rūpāvacaracatutthajjhānacittena.",
  "atk-s0201a0:2625_8": "Kiṃ neyyanti kiṃ jānitabbaṃ.",
  "atk-s0201a0:2625_9": "“Yaṃkiñci neyyaṃ nāma atthi dhamma”ntiādīsu hi jānitabbaṃ neyyanti vuttaṃ.",
  "atk-s0201a0:2625_10": "Ākāsānañcāyatanaṃ neyyanti kathaṃ rūpāvacaracatutthajjhānacittena arūpāvacarasamāpatti neyyāti?",
  "atk-s0201a0:2625_11": "Rūpāvacaracatutthajjhāne ṭhitena arūpāvacarasamāpattiṃ nibbattetuṃ sakkā hoti.",
  "atk-s0201a0:2625_12": "Ettha ṭhitassa hi sā ijjhati.",
  "atk-s0201a0:2625_13": "Tasmā “ākāsānañcāyatanaṃ neyya”ntiādimāha.",
  "atk-s0201a0:2625_14": "Atha nevasaññānāsaññāyatanaṃ kasmā na vuttanti?",
  "atk-s0201a0:2625_15": "Pāṭiyekkaṃ abhinivesābhāvato.",
  "atk-s0201a0:2625_16": "Tattha hi kalāpato nayato sammasanaṃ labbhati,",
  "atk-s0201a0:2625_17": "dhammasenāpatisadisassāpi hi bhikkhuno pāṭiyekkaṃ abhiniveso na jāyati.",
  "atk-s0201a0:2625_18": "Tasmā theropi,",
  "atk-s0201a0:2625_19": "“evaṃ kirame dhammā ahutvā sambhonti,",
  "atk-s0201a0:2625_20": "hutvā paṭiventī”ti kalāpato nayato sammasitvā vissajjesīti.",
  "atk-s0201a0:2625_21": "Bhagavā pana sabbaññutaññāṇassa hatthagatattā nevasaññānāsaññāyatanasamāpattiyampi paropaññāsa dhamme pāṭiyekkaṃ aṃguddhāreneva uddharitvā,",
  "atk-s0201a0:2625_22": "“yāvatā saññāsamāpattiyo,",
  "atk-s0201a0:2625_23": "tāvatā aññāpaṭivedho”ti āha.",
  "atk-s0201a0:2626_0": "Paññācakkhunā pajānātīti dassanapariṇāyakaṭṭhena cakkhubhūtāya paññāya pajānāti.",
  "atk-s0201a0:2626_1": "Tattha dve paññā samādhipaññā vipassanāpaññā ca.",
  "atk-s0201a0:2626_2": "Samādhipaññāya kiccato asammohato ca pajānāti.",
  "atk-s0201a0:2626_3": "Vipassanāpaññāya lakkhaṇapaṭivedhena ārammaṇato jānanaṃ kathitaṃ.",
  "atk-s0201a0:2626_4": "Kimatthiyāti ko etissā attho.",
  "atk-s0201a0:2626_5": "Abhiññatthātiādīsu abhiññeyye dhamme abhijānātīti abhiññatthā.",
  "atk-s0201a0:2626_6": "Pariññeyye dhamme parijānātīti pariññatthā.",
  "atk-s0201a0:2626_7": "Pahātabbe dhamme pajahatīti pahānatthā.",
  "atk-s0201a0:2626_8": "Sā panesā lokiyāpi abhiññatthā ca pariññatthā ca vikkhambhanato pahānatthā.",
  "atk-s0201a0:2626_9": "Lokuttarāpi abhiññatthā ca pariññatthā ca samucchedato pahānatthā.",
  "atk-s0201a0:2626_10": "Tattha lokiyā kiccato asammohato ca pajānāti,",
  "atk-s0201a0:2626_11": "lokuttarā asammohato.",
  "atk-s0201a0:2627_0": "452.",
  "atk-s0201a0:2627_1": "Sammādiṭṭhiyā uppādāyāti vipassanāsammādiṭṭhiyā ca maggasammādiṭṭhiyā ca.",
  "atk-s0201a0:2627_2": "Parato ca ghosoti sappāyadhammassavanaṃ.",
  "atk-s0201a0:2627_3": "Yoniso ca manasikāroti attano upāyamanasikāro.",
  "atk-s0201a0:2627_4": "Tattha sāvakesu api dhammasenāpatino dve paccayā laddhuṃ vaṭṭantiyeva.",
  "atk-s0201a0:2627_5": "Thero hi kappasatasahassādhikaṃ ekaṃ asaṅkhyeyyaṃ pāramiyo pūretvāpi attano dhammatāya aṇumattampi kilesaṃ pajahituṃ nāsakkhi.",
  "atk-s0201a0:2627_6": "“Ye dhammā hetuppabhavā”ti assajittherato imaṃ gāthaṃ sutvāvassa paṭivedho jāto.",
  "atk-s0201a0:2627_7": "Paccekabuddhānaṃ pana sabbaññubuddhānañca paratoghosakammaṃ natthi,",
  "atk-s0201a0:2627_8": "yonisomanasikārasmiṃyeva ṭhatvā paccekabodhiñca sabbaññutaññāṇañca nibbattenti.",
  "atk-s0201a0:2628_0": "Anuggahitāti laddhūpakārā.",
  "atk-s0201a0:2628_1": "Sammādiṭṭhīti arahattamaggasammādiṭṭhi.",
  "atk-s0201a0:2628_2": "Phalakkhaṇe nibbattā cetovimutti phalaṃ assāti cetovimuttiphalā.",
  "atk-s0201a0:2628_3": "Tadeva cetovimuttisaṅkhātaṃ phalaṃ ānisaṃso assāti cetovimuttiphalānisaṃsā.",
  "atk-s0201a0:2628_4": "Dutiyapadepi eseva nayo.",
  "atk-s0201a0:2628_5": "Ettha ca catutthaphalapaññā paññāvimutti nāma,",
  "atk-s0201a0:2628_6": "avasesā dhammā cetovimuttīti veditabbā.",
  "atk-s0201a0:2628_7": "Sīlānuggahitātiādīsu sīlanti catupārisuddhisīlaṃ.",
  "atk-s0201a0:2628_8": "Sutanti sappāyadhammassavanaṃ.",
  "atk-s0201a0:2628_9": "Sākacchāti kammaṭṭhāne khalanapakkhalanacchedanakathā.",
  "atk-s0201a0:2628_10": "Samathoti vipassanāpādikā aṭṭha samāpattiyo.",
  "atk-s0201a0:2628_11": "Vipassanāti sattavidhā anupassanā.",
  "atk-s0201a0:2628_12": "Catupārisuddhisīlañhi pūrentassa,",
  "atk-s0201a0:2628_13": "sappāyadhammassavanaṃ suṇantassa,",
  "atk-s0201a0:2628_14": "kammaṭṭhāne khalanapakkhalanaṃ chindantassa,",
  "atk-s0201a0:2628_15": "vipassanāpādikāsu aṭṭhasamāpattīsu kammaṃ karontassa,",
  "atk-s0201a0:2628_16": "sattavidhaṃ anupassanaṃ bhāventassa arahattamaggo uppajjitvā phalaṃ deti.",
  "atk-s0201a0:2629_0": "Yathā hi madhuraṃ ambapakkaṃ paribhuñjitukāmo ambapotakassa samantā udakakoṭṭhakaṃ thiraṃ katvā bandhati.",
  "atk-s0201a0:2629_1": "Ghaṭaṃ gahetvā kālena kālaṃ udakaṃ āsiñcati.",
  "atk-s0201a0:2629_2": "Udakassa anikkhamanatthaṃ mariyādaṃ thiraṃ karoti.",
  "atk-s0201a0:2629_3": "Yā hoti samīpe valli vā sukkhadaṇḍako vā kipillikapuṭo vā makkaṭakajālaṃ vā,",
  "atk-s0201a0:2629_4": "taṃ apaneti.",
  "atk-s0201a0:2629_5": "Khaṇittiṃ gahetvā kālena kālaṃ mūlāni parikhaṇati.",
  "atk-s0201a0:2629_6": "Evamassa appamattassa imāni pañca kāraṇāni karoto so ambo vaḍḍhitvā phalaṃ deti.",
  "atk-s0201a0:2629_7": "Evaṃsampadamidaṃ veditabbaṃ.",
  "atk-s0201a0:2629_8": "Rukkhassa samantato koṭṭhakabandhanaṃ viya hi sīlaṃ daṭṭhabbaṃ,",
  "atk-s0201a0:2629_9": "kālena kālaṃ udakasiñcanaṃ viya dhammassavanaṃ,",
  "atk-s0201a0:2629_10": "mariyādāya thirabhāvakaraṇaṃ viya samatho,",
  "atk-s0201a0:2629_11": "samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ,",
  "atk-s0201a0:2629_12": "kālena kālaṃ khaṇittiṃ gahetvā mūlakhaṇanaṃ viya sattannaṃ anupassanānaṃ bhāvanā.",
  "atk-s0201a0:2629_13": "Tehi pañcahi kāraṇehi anuggahitassa ambarukkhassa madhuraphaladānakālo viya imassa bhikkhuno imehi pañcahi",
  "atk-s0201a0:2629_14": "dhammehi anuggahitāya sammādiṭṭhiyā arahattaphaladānaṃ veditabbaṃ.",
  "atk-s0201a0:2630_0": "453.",
  "atk-s0201a0:2630_1": "Kati panāvuso,",
  "atk-s0201a0:2630_2": "bhavāti idha kiṃ pucchati?",
  "atk-s0201a0:2630_3": "Mūlameva gato anusandhi,",
  "atk-s0201a0:2630_4": "duppañño yehi bhavehi na uṭṭhāti,",
  "atk-s0201a0:2630_5": "te pucchissāmīti pucchati.",
  "atk-s0201a0:2630_6": "Tattha kāmabhavoti kāmabhavūpagaṃ kammaṃ kammābhinibbattā upādinnakkhandhāpīti ubhayamekato katvā kāmabhavoti āha.",
  "atk-s0201a0:2630_7": "Rūpārūpabhavesupi eseva nayo.",
  "atk-s0201a0:2630_8": "Āyatinti anāgate.",
  "atk-s0201a0:2630_9": "Punabbhavassa abhinibbattīti punabbhavābhinibbatti.",
  "atk-s0201a0:2630_10": "Idha vaṭṭaṃ pucchissāmīti pucchati.",
  "atk-s0201a0:2630_11": "Tatrātatrābhinandanāti rūpābhinandanā saddābhinandanāti evaṃ tahiṃ tahiṃ abhinandanā,",
  "atk-s0201a0:2630_12": "karaṇavacane cetaṃ paccattaṃ.",
  "atk-s0201a0:2630_13": "Tatratatrābhinandanāya punabbhavābhinibbatti hotīti attho.",
  "atk-s0201a0:2630_14": "Ettāvatā hi gamanaṃ hoti,",
  "atk-s0201a0:2630_15": "āgamanaṃ hoti,",
  "atk-s0201a0:2630_16": "gamanāgamanaṃ hoti,",
  "atk-s0201a0:2630_17": "vaṭṭaṃ vattatīti vaṭṭaṃ matthakaṃ pāpetvā dassesi.",
  "atk-s0201a0:2630_18": "Idāni vivaṭṭaṃ pucchanto “kathaṃ panāvuso”tiādimāha.",
  "atk-s0201a0:2630_19": "Tassa vissajjane avijjāvirāgāti avijjāya khayanirodhena.",
  "atk-s0201a0:2630_20": "Vijjuppādāti arahattamaggavijjāya uppādena.",
  "atk-s0201a0:2630_21": "Kiṃ avijjā pubbe niruddhā,",
  "atk-s0201a0:2630_22": "atha vijjā pubbe uppannāti?",
  "atk-s0201a0:2630_23": "Ubhayametaṃ na vattabbaṃ.",
  "atk-s0201a0:2630_24": "Padīpujjalanena andhakāravigamo viya vijjuppādena avijjā niruddhāva hoti.",
  "atk-s0201a0:2630_25": "Taṇhānirodhāti taṇhāya khayanirodhena.",
  "atk-s0201a0:2630_26": "Punabbhavābhinibbatti na hotīti evaṃ āyatiṃ punabbhavassa abhinibbatti na hoti,",
  "atk-s0201a0:2630_27": "gamanaṃ āgamanaṃ gamanāgamanaṃ upacchijjati,",
  "atk-s0201a0:2630_28": "vaṭṭaṃ na vattatīti vivaṭṭaṃ matthakaṃ pāpetvā dassesi.",
  "atk-s0201a0:2631_0": "454.",
  "atk-s0201a0:2631_1": "Katamaṃ panāvusoti idha kiṃ pucchati?",
  "atk-s0201a0:2631_2": "Ubhatobhāgavimutto bhikkhu kālena kālaṃ nirodhaṃ samāpajjati.",
  "atk-s0201a0:2631_3": "Tassa nirodhapādakaṃ paṭhamajjhānaṃ pucchissāmīti pucchati.",
  "atk-s0201a0:2631_4": "Paṭhamaṃ jhānanti idha kiṃ pucchati?",
  "atk-s0201a0:2631_5": "Nirodhaṃ samāpajjanakena bhikkhunā aṅgavavatthānaṃ koṭṭhāsaparicchedo nāma jānitabbo,",
  "atk-s0201a0:2631_6": "idaṃ jhānaṃ pañcaṅgikaṃ caturaṅgikaṃ tivaṅgikaṃ duvaṅgikanti aṅgavavatthānaṃ koṭṭhāsaparicchedaṃ pucchissāmīti pucchati.",
  "atk-s0201a0:2631_7": "Vitakkotiādīsu pana abhiniropanalakkhaṇo vitakko,",
  "atk-s0201a0:2631_8": "anumajjanalakkhaṇo vicāro,",
  "atk-s0201a0:2631_9": "pharaṇalakkhaṇā pīti,",
  "atk-s0201a0:2631_10": "sātalakkhaṇaṃ sukhaṃ,",
  "atk-s0201a0:2631_11": "avikkhepalakkhaṇā cittekaggatāti ime pañca dhammā vattanti.",
  "atk-s0201a0:2631_12": "Kataṅgavippahīnanti idha pana kiṃ pucchati?",
  "atk-s0201a0:2631_13": "Nirodhaṃ samāpajjanakena bhikkhunā upakārānupakārāni aṅgāni jānitabbāni,",
  "atk-s0201a0:2631_14": "tāni pucchissāmīti pucchati,",
  "atk-s0201a0:2631_15": "vissajjanaṃ panettha pākaṭameva.",
  "atk-s0201a0:2631_16": "Iti heṭṭhā nirodhapādakaṃ paṭhamajjhānaṃ gahitaṃ,",
  "atk-s0201a0:2631_17": "upari tassa anantarapaccayaṃ nevasaññānāsaññāyatanasamāpattiṃ pucchissati.",
  "atk-s0201a0:2631_18": "Antarā pana cha samāpattiyo saṃkhittā,",
  "atk-s0201a0:2631_19": "nayaṃ vā dassetvā vissaṭṭhāti veditabbā.",
  "atk-s0201a0:2632_0": "455.",
  "atk-s0201a0:2632_1": "Idāni viññāṇanissaye pañca pasāde pucchanto pañcimāni,",
  "atk-s0201a0:2632_2": "āvusotiādimāha.",
  "atk-s0201a0:2632_3": "Tattha gocaravisayanti gocarabhūtaṃ visayaṃ.",
  "atk-s0201a0:2632_4": "Aññamaññassāti cakkhu sotassa sotaṃ vā cakkhussāti evaṃ ekekassa gocaravisayaṃ na paccanubhoti.",
  "atk-s0201a0:2632_5": "Sace hi nīlādibhedaṃ rūpārammaṇaṃ samodhānetvā sotindriyassa upaneyya,",
  "atk-s0201a0:2632_6": "“iṅgha tāva naṃ vavatthapehi vibhāvehi,",
  "atk-s0201a0:2632_7": "kiṃ nāmetaṃ ārammaṇa”nti.",
  "atk-s0201a0:2632_8": "Cakkhuviññāṇañhi vināpi mukhena attano dhammatāya evaṃ vadeyya –",
  "atk-s0201a0:2632_9": "“are andhabāla,",
  "atk-s0201a0:2632_10": "vassasatampi vassasahassampi paridhāvamāno aññatra mayā kuhiṃ etassa jānanakaṃ labhissasi,",
  "atk-s0201a0:2632_11": "āhara naṃ cakkhupasāde upanehi,",
  "atk-s0201a0:2632_12": "ahametaṃ ārammaṇaṃ jānissāmi,",
  "atk-s0201a0:2632_13": "yadi vā nīlaṃ yadi vā pītakaṃ,",
  "atk-s0201a0:2632_14": "na hi eso aññassa visayo,",
  "atk-s0201a0:2632_15": "mayheveso visayo”ti.",
  "atk-s0201a0:2632_16": "Sesadvāresupi eseva nayo.",
  "atk-s0201a0:2632_17": "Evametāni aññamaññassa gocaraṃ visayaṃ na paccanubhonti nāma.",
  "atk-s0201a0:2632_18": "Kiṃ paṭisaraṇanti etesaṃ kiṃ paṭisaraṇaṃ,",
  "atk-s0201a0:2632_19": "kiṃ etāni paṭisarantīti pucchati.",
  "atk-s0201a0:2632_20": "Mano paṭisaraṇanti javanamano paṭisaraṇaṃ.",
  "atk-s0201a0:2632_21": "Mano ca nesanti manodvārikajavanamano vā pañcadvārikajavanamano vā etesaṃ gocaravisayaṃ rajjanādivasena anubhoti.",
  "atk-s0201a0:2632_22": "Cakkhuviññāṇañhi rūpadassanamattameva,",
  "atk-s0201a0:2632_23": "ettha rajjanaṃ vā dussanaṃ vā muyhanaṃ vā natthi.",
  "atk-s0201a0:2632_24": "Etasmiṃ pana dvāre javanaṃ rajjati vā dussati vā muyhati vā.",
  "atk-s0201a0:2632_25": "Sotaviññāṇādīsupi eseva nayo.",
  "atk-s0201a0:2633_0": "Tatrāyaṃ upamā –",
  "atk-s0201a0:2633_1": "pañca kira dubbalabhojakā rājānaṃ sevitvā kicchena kasirena ekasmiṃ pañcakulike gāme parittakaṃ āyaṃ labhiṃsu.",
  "atk-s0201a0:2633_2": "Tesaṃ tattha macchabhāgo maṃsabhāgo yuttikahāpaṇo vā,",
  "atk-s0201a0:2633_3": "bandhakahāpaṇo vā,",
  "atk-s0201a0:2633_4": "māpahārakahāpaṇo vā,",
  "atk-s0201a0:2633_5": "aṭṭhakahāpaṇo vā,",
  "atk-s0201a0:2633_6": "soḷasakahāpaṇo vā,",
  "atk-s0201a0:2633_7": "bāttiṃsakahāpaṇo vā,",
  "atk-s0201a0:2633_8": "catusaṭṭhikahāpaṇo vā,",
  "atk-s0201a0:2633_9": "daṇḍoti ettakamattameva pāpuṇāti.",
  "atk-s0201a0:2633_10": "Satavatthukaṃ pañcasatavatthukaṃ sahassavatthukaṃ mahābaliṃ rājāva gaṇhāti.",
  "atk-s0201a0:2633_11": "Tattha pañcakulikagāmo viya pañca pasādā daṭṭhabbā;",
  "atk-s0201a0:2633_12": "pañca dubbalabhojakā viya pañca viññāṇāni;",
  "atk-s0201a0:2633_13": "rājā viya javanaṃ;",
  "atk-s0201a0:2633_14": "dubbalabhojakānaṃ parittakaṃ āyapāpuṇanaṃ viya cakkhuviññāṇādīnaṃ rūpadassanādimattaṃ.",
  "atk-s0201a0:2633_15": "Rajjanādīni pana etesu natthi.",
  "atk-s0201a0:2633_16": "Rañño mahābaliggahaṇaṃ viya tesu dvāresu javanassa rajjanādīni veditabbāni.",
  "atk-s0201a0:2634_0": "456.",
  "atk-s0201a0:2634_1": "Pañcimāni,",
  "atk-s0201a0:2634_2": "āvusoti idha kiṃ pucchati?",
  "atk-s0201a0:2634_3": "Antonirodhasmiṃ pañca pasāde.",
  "atk-s0201a0:2634_4": "Kiriyamayapavattasmiñhi vattamāne arūpadhammā pasādānaṃ balavapaccayā honti.",
  "atk-s0201a0:2634_5": "Yo pana taṃ pavattaṃ nirodhetvā nirodhasamāpattiṃ samāpanno,",
  "atk-s0201a0:2634_6": "tassa antonirodhe pañca pasādā kiṃ paṭicca tiṭṭhantīti idaṃ pucchissāmīti pucchati.",
  "atk-s0201a0:2634_7": "Āyuṃ paṭiccāti jīvitindriyaṃ paṭicca tiṭṭhanti.",
  "atk-s0201a0:2634_8": "Usmaṃ paṭiccāti jīvitindriyaṃ kammajatejaṃ paṭicca tiṭṭhati.",
  "atk-s0201a0:2634_9": "Yasmā pana kammajatejopi jīvitindriyena vinā na tiṭṭhati,",
  "atk-s0201a0:2634_10": "tasmā “usmā āyuṃ paṭicca tiṭṭhatī”ti āha.",
  "atk-s0201a0:2634_11": "Jhāyatoti jalato.",
  "atk-s0201a0:2634_12": "Acciṃ paṭiccāti jālasikhaṃ paṭicca.",
  "atk-s0201a0:2634_13": "Ābhā paññāyatīti āloko nāma paññāyati.",
  "atk-s0201a0:2634_14": "Ābhaṃ paṭicca accīti taṃ ālokaṃ paṭicca jālasikhā paññāyati.",
  "atk-s0201a0:2635_0": "Evameva kho, āvuso,",
  "atk-s0201a0:2635_1": "āyu usmaṃ paṭicca tiṭṭhatīti ettha jālasikhā viya kammajatejo.",
  "atk-s0201a0:2635_2": "Āloko viya jīvitindriyaṃ.",
  "atk-s0201a0:2635_3": "Jālasikhā hi uppajjamānā ālokaṃ gahetvāva uppajjati.",
  "atk-s0201a0:2635_4": "Sā tena attanā janitaālokeneva sayampi aṇu thūlā dīghā rassāti pākaṭā hoti.",
  "atk-s0201a0:2635_5": "Tattha jālapavattiyā janitaālokena tassāyeva jālapavattiyā pākaṭabhāvo viya usmaṃ paṭicca nibbattena",
  "atk-s0201a0:2635_6": "kammajamahābhūtasambhavena jīvitindriyena usmāya anupālanaṃ.",
  "atk-s0201a0:2635_7": "Jīvitindriyañhi dasapi vassāni…pe…",
  "atk-s0201a0:2635_8": "vassasatampi kammajatejapavattaṃ pāleti.",
  "atk-s0201a0:2635_9": "Iti mahābhūtāni upādārūpānaṃ nissayapaccayādivasena paccayāni hontīti āyu usmaṃ paṭicca tiṭṭhati.",
  "atk-s0201a0:2635_10": "Jīvitindriyaṃ mahābhūtāni pāletīti usmā āyuṃ paṭicca tiṭṭhatīti veditabbā.",
  "atk-s0201a0:2636_0": "457.",
  "atk-s0201a0:2636_1": "Āyusaṅkhārāti āyumeva.",
  "atk-s0201a0:2636_2": "Vedaniyā dhammāti vedanā dhammāva.",
  "atk-s0201a0:2636_3": "Vuṭṭhānaṃ paññāyatīti samāpattito vuṭṭhānaṃ paññāyati.",
  "atk-s0201a0:2636_4": "Yo hi bhikkhu arūpapavatte ukkaṇṭhitvā saññañca vedanañca nirodhetvā nirodhaṃ samāpanno,",
  "atk-s0201a0:2636_5": "tassa yathāparicchinnakālavasena rūpajīvitindriyapaccayā arūpadhammā uppajjanti.",
  "atk-s0201a0:2636_6": "Evaṃ pana rūpārūpapavattaṃ pavattati.",
  "atk-s0201a0:2636_7": "Yathā kiṃ?",
  "atk-s0201a0:2636_8": "Yathā eko puriso jālāpavatte ukkhaṇṭhito udakena paharitvā jālaṃ appavattaṃ katvā chārikāya aṅgāre pidhāya tuṇhī nisīdati.",
  "atk-s0201a0:2636_9": "Yadā panassa puna jālāya attho hoti,",
  "atk-s0201a0:2636_10": "chārikaṃ apanetvā aṅgāre parivattetvā upādānaṃ datvā mukhavātaṃ vā tālavaṇṭavātaṃ vā dadāti.",
  "atk-s0201a0:2636_11": "Atha jālāpavattaṃ puna pavattati.",
  "atk-s0201a0:2636_12": "Evameva jālāpavattaṃ viya arūpadhammā.",
  "atk-s0201a0:2636_13": "Purisassa jālāpavatte ukkaṇṭhitvā udakappahārena jālaṃ appavattaṃ katvā chārikāya aṅgāre pidhāya tuṇhībhūtassa",
  "atk-s0201a0:2636_14": "nisajjā viya bhikkhuno arūpapavatte ukkaṇṭhitvā saññañca vedanañca nirodhetvā nirodhasamāpajjanaṃ.",
  "atk-s0201a0:2636_15": "Chārikāya pihitaaṅgārā viya rūpajīvitindriyaṃ.",
  "atk-s0201a0:2636_16": "Purisassa puna jālāya atthe sati chārikāpanayanādīni viya bhikkhuno yathāparicchinnakālāpagamanaṃ.",
  "atk-s0201a0:2636_17": "Aggijālāya pavatti viya puna arūpadhammesu uppannesu rūpārūpapavatti veditabbā.",
  "atk-s0201a0:2637_0": "Āyu usmā ca viññāṇanti rūpajīvitindriyaṃ,",
  "atk-s0201a0:2637_1": "kammajatejodhātu,",
  "atk-s0201a0:2637_2": "cittanti ime tayo dhammā yadā imaṃ rūpakāyaṃ jahanti,",
  "atk-s0201a0:2637_3": "athāyaṃ acetanaṃ kaṭṭhaṃ viya pathaviyaṃ chaḍḍito setīti attho.",
  "atk-s0201a0:2637_4": "Vuttañcetaṃ –",
  "atk-s0201a0:2638_0": "“Āyu usmā ca viññāṇaṃ, yadā kāyaṃ jahantimaṃ;",
  "atk-s0201a0:2639_0": "Apaviddho tadā seti, parabhattaṃ acetana”nti. ;",
  "atk-s0201a0:2640_0": "Kāyasaṅkhārāti assāsapassāsā.",
  "atk-s0201a0:2640_1": "Vacīsaṅkhārāti vitakkavicārā.",
  "atk-s0201a0:2640_2": "Cittasaṅkhārāti saññāvedanā.",
  "atk-s0201a0:2640_3": "Āyūti rūpajīvitindriyaṃ.",
  "atk-s0201a0:2640_4": "Paribhinnānīti upahatāni,",
  "atk-s0201a0:2640_5": "vinaṭṭhānīti attho.",
  "atk-s0201a0:2640_6": "Tattha keci “nirodhasamāpannassa cittasaṅkhārāva niruddhā”ti vacanato cittaṃ aniruddhaṃ hoti,",
  "atk-s0201a0:2640_7": "tasmā sacittakā ayaṃ samāpattīti vadanti.",
  "atk-s0201a0:2640_8": "Te vattabbā –",
  "atk-s0201a0:2640_9": "“vacīsaṅkhārāpissa niruddhā”ti vacanato vācā aniruddhā hoti,",
  "atk-s0201a0:2640_10": "tasmā nirodhaṃ samāpannena dhammampi kathentena sajjhāyampi karontena nisīditabbaṃ siyā.",
  "atk-s0201a0:2640_11": "“Yo cāyaṃ mato kālaṅkato,",
  "atk-s0201a0:2640_12": "tassāpi cittasaṅkhārā niruddhā”ti vacanato cittaṃ aniruddhaṃ bhaveyya,",
  "atk-s0201a0:2640_13": "tasmā kālaṅkate mātāpitaro vā arahante vā jhāpayantena anantariyakammaṃ kataṃ bhaveyya.",
  "atk-s0201a0:2640_14": "Iti byañjane abhinivesaṃ akatvā ācariyānaṃ naye ṭhatvā attho upaparikkhitabbo.",
  "atk-s0201a0:2640_15": "Attho hi paṭisaraṇaṃ,",
  "atk-s0201a0:2640_16": "na byañjanaṃ.",
  "atk-s0201a0:2641_0": "Indriyāni vippasannānīti kiriyamayapavattasmiñhi vattamāne bahiddhā ārammaṇesu pasāde ghaṭṭentesu indriyāni",
  "atk-s0201a0:2641_1": "kilamantāni upahatāni makkhitāni viya honti,",
  "atk-s0201a0:2641_2": "vātādīhi uṭṭhitena rajena catumahāpathe ṭhapitaādāso viya.",
  "atk-s0201a0:2641_3": "Yathā pana thavikāyaṃ pakkhipitvā mañjūsādīsu ṭhapito ādāso antoyeva virocati,",
  "atk-s0201a0:2641_4": "evaṃ nirodhaṃ samāpannassa bhikkhuno antonirodhe pañca pasādā ativirocanti.",
  "atk-s0201a0:2641_5": "Tena vuttaṃ “indriyāni vippasannānī”ti.",
  "atk-s0201a0:2642_0": "458.",
  "atk-s0201a0:2642_1": "Kati panāvuso,",
  "atk-s0201a0:2642_2": "paccayāti idha kiṃ pucchati?",
  "atk-s0201a0:2642_3": "Nirodhassa anantarapaccayaṃ nevasaññānāsaññāyatanaṃ pucchissāmīti pucchati.",
  "atk-s0201a0:2642_4": "Vissajjane panassa sukhassa ca pahānāti cattāro apagamanapaccayā kathitā.",
  "atk-s0201a0:2642_5": "Animittāyāti idha kiṃ pucchati?",
  "atk-s0201a0:2642_6": "Nirodhato vuṭṭhānakaphalasamāpattiṃ pucchissāmīti pucchati.",
  "atk-s0201a0:2642_7": "Avasesasamāpattivuṭṭhānañhi bhavaṅgena hoti,",
  "atk-s0201a0:2642_8": "nirodhā vuṭṭhānaṃ pana vipassanānissandāya phalasamāpattiyāti tameva pucchati.",
  "atk-s0201a0:2642_9": "Sabbanimittānanti rūpādīnaṃ sabbārammaṇānaṃ.",
  "atk-s0201a0:2642_10": "Animittāya ca dhātuyā manasikāroti sabbanimittāpagatāya nibbānadhātuyā manasikāro.",
  "atk-s0201a0:2642_11": "Phalasamāpattisahajātaṃ manasikāraṃ sandhāyāha.",
  "atk-s0201a0:2642_12": "Iti heṭṭhā nirodhapādakaṃ paṭhamajjhānaṃ gahitaṃ,",
  "atk-s0201a0:2642_13": "nirodhassa anantarapaccayaṃ nevasaññānāsaññāyatanaṃ gahitaṃ,",
  "atk-s0201a0:2642_14": "idha nirodhato vuṭṭhānakaphalasamāpatti gahitāti.",
  "atk-s0201a0:2643_0": "Imasmiṃ ṭhāne nirodhakathā kathetabbā hoti. Sā,",
  "atk-s0201a0:2643_1": "“dvīhi balehi samannāgatattā tayo ca saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi",
  "atk-s0201a0:2643_2": "vasībhāvatāpaññā nirodhasamāpattiyā ñāṇa”nti evaṃ paṭisambhidāmagge āgatā.",
  "atk-s0201a0:2643_3": "Visuddhimagge panassā sabbākārena vinicchayakathā kathitā.",
  "atk-s0201a0:2644_0": "Idāni valañjanasamāpattiṃ pucchanto kati panāvuso,",
  "atk-s0201a0:2644_1": "paccayātiādimāha.",
  "atk-s0201a0:2644_2": "Nirodhato hi vuṭṭhānakaphalasamāpattiyā ṭhiti nāma na hoti,",
  "atk-s0201a0:2644_3": "ekaṃ dve cittavārameva pavattitvā bhavaṅgaṃ otarati.",
  "atk-s0201a0:2644_4": "Ayañhi bhikkhu satta divase arūpapavattaṃ nirodhetvā nisinno nirodhavuṭṭhānakaphalasamāpattiyaṃ na ciraṃ tiṭṭhati.",
  "atk-s0201a0:2644_5": "Valañjanasamāpattiyaṃ pana addhānaparicchedova pamāṇaṃ.",
  "atk-s0201a0:2644_6": "Tasmā sā ṭhiti nāma hoti. Tenāha –",
  "atk-s0201a0:2644_7": "“animittāya cetovimuttiyā ṭhitiyā”ti.",
  "atk-s0201a0:2644_8": "Tassā ciraṭṭhitatthaṃ kati paccayāti attho.",
  "atk-s0201a0:2644_9": "Vissajjane panassā pubbe ca abhisaṅkhāroti addhānaparicchedo vutto.",
  "atk-s0201a0:2644_10": "Vuṭṭhānāyāti idha bhavaṅgavuṭṭhānaṃ pucchati.",
  "atk-s0201a0:2644_11": "Vissajjanepissā sabbanimittānañca manasikāroti rūpādinimittavasena bhavaṅgasahajātamanasikāro vutto.",
  "atk-s0201a0:2645_0": "459. Yā cāyaṃ,",
  "atk-s0201a0:2645_1": "āvusoti idha kiṃ pucchati?",
  "atk-s0201a0:2645_2": "Idha aññaṃ abhinavaṃ nāma natthi.",
  "atk-s0201a0:2645_3": "Heṭṭhā kathitadhammeyeva ekato samodhānetvā pucchāmīti pucchati.",
  "atk-s0201a0:2645_4": "Kattha pana te kathitā?",
  "atk-s0201a0:2645_5": "“Nīlampi sañjānāti pītakampi,",
  "atk-s0201a0:2645_6": "lohitakampi,",
  "atk-s0201a0:2645_7": "odātakampi sañjānātī”ti etasmiñhi ṭhāne appamāṇā cetovimutti kathitā.",
  "atk-s0201a0:2645_8": "“Natthi kiñcīti ākiñcaññāyatananti neyya”nti ettha ākiñcaññaṃ.",
  "atk-s0201a0:2645_9": "“Paññācakkhunā pajānātī”ti ettha suññatā.",
  "atk-s0201a0:2645_10": "“Kati panāvuso,",
  "atk-s0201a0:2645_11": "paccayā animittāya cetovimuttiyā ṭhitiyā vuṭṭhānāyā”ti ettha animittā.",
  "atk-s0201a0:2645_12": "Evaṃ heṭṭhā kathitāva imasmiṃ ṭhāne ekato samodhānetvā pucchati.",
  "atk-s0201a0:2645_13": "Taṃ pana paṭikkhipitvā etā tasmiṃ tasmiṃ ṭhāne niddiṭṭhāvāti vatvā aññe cattāro dhammā ekanāmakā atthi.",
  "atk-s0201a0:2645_14": "Eko dhammo catunāmako atthi,",
  "atk-s0201a0:2645_15": "etaṃ pākaṭaṃ katvā kathāpetuṃ idha pucchatīti aṭṭhakathāyaṃ sanniṭṭhānaṃ kataṃ.",
  "atk-s0201a0:2645_16": "Tassā vissajjane ayaṃ vuccatāvuso,",
  "atk-s0201a0:2645_17": "appamāṇā cetovimuttīti ayaṃ pharaṇaappamāṇatāya appamāṇā nāma.",
  "atk-s0201a0:2645_18": "Ayañhi appamāṇe vā satte pharati,",
  "atk-s0201a0:2645_19": "ekasmimpi vā satte asesetvā pharati.",
  "atk-s0201a0:2646_0": "Ayaṃ vuccatāvuso,",
  "atk-s0201a0:2646_1": "ākiñcaññāti ārammaṇakiñcanassa abhāvato ākiñcaññā.",
  "atk-s0201a0:2646_2": "Attena vāti atta bhāvaposapuggalādisaṅkhātena attena suññaṃ.",
  "atk-s0201a0:2646_3": "Attaniyena vāti cīvarādiparikkhārasaṅkhātena attaniyena suññaṃ.",
  "atk-s0201a0:2646_4": "Animittāti rāganimittādīnaṃ abhāveneva animittā,",
  "atk-s0201a0:2646_5": "arahattaphalasamāpattiṃ sandhāyāha.",
  "atk-s0201a0:2646_6": "Nānatthā ceva nānābyañjanā cāti byañjanampi nesaṃ nānā atthopi.",
  "atk-s0201a0:2646_7": "Tattha byañjanassa nānatā pākaṭāva.",
  "atk-s0201a0:2646_8": "Attho pana,",
  "atk-s0201a0:2646_9": "appamāṇā cetovimutti bhūmantarato mahaggatā eva hoti rūpāvacarā;",
  "atk-s0201a0:2646_10": "ārammaṇato satta paññattiārammaṇā.",
  "atk-s0201a0:2646_11": "Ākiñcaññā bhummantarato mahaggatā arūpāvacarā;",
  "atk-s0201a0:2646_12": "ārammaṇato na vattabbārammaṇā.",
  "atk-s0201a0:2646_13": "Suññatā bhummantarato kāmāvacarā;",
  "atk-s0201a0:2646_14": "ārammaṇato saṅkhārārammaṇā.",
  "atk-s0201a0:2646_15": "Vipassanā hi ettha suññatāti adhippetā.",
  "atk-s0201a0:2646_16": "Animittā bhummantarato lokuttarā;",
  "atk-s0201a0:2646_17": "ārammaṇato nibbanārammaṇā.",
  "atk-s0201a0:2647_0": "Rāgo kho, āvuso,",
  "atk-s0201a0:2647_1": "pamāṇakaraṇotiādīsu yathā pabbatapāde pūtipaṇṇarasaudakaṃ nāma hoti kāḷavaṇṇaṃ;",
  "atk-s0201a0:2647_2": "olokentānaṃ byāmasatagambhīraṃ viya khāyati.",
  "atk-s0201a0:2647_3": "Yaṭṭhiṃ vā rajjuṃ vā gahetvā minantassa piṭṭhipādottharaṇamattampi na hoti.",
  "atk-s0201a0:2647_4": "Evamevaṃ yāva rāgādayo nuppajjanti,",
  "atk-s0201a0:2647_5": "tāva puggalaṃ sañjānituṃ na sakkā honti,",
  "atk-s0201a0:2647_6": "sotāpanno viya,",
  "atk-s0201a0:2647_7": "sakadāgāmī viya,",
  "atk-s0201a0:2647_8": "anāgāmī viya ca khāyati.",
  "atk-s0201a0:2647_9": "Yadā panassa rāgādayo uppajjanti,",
  "atk-s0201a0:2647_10": "tadā ratto duṭṭho mūḷhoti paññāyati.",
  "atk-s0201a0:2647_11": "Iti ete “ettako aya”nti puggalassa pamāṇaṃ dassento viya uppajjantīti pamāṇakaraṇā nāma vuttā.",
  "atk-s0201a0:2647_12": "Yāvatā kho, āvuso,",
  "atk-s0201a0:2647_13": "appamāṇā cetovimuttiyoti yattakā appamāṇā cetovimuttiyo.",
  "atk-s0201a0:2647_14": "Kittakā pana tā?",
  "atk-s0201a0:2647_15": "Cattāro brahmavihārā,",
  "atk-s0201a0:2647_16": "cattāro maggā,",
  "atk-s0201a0:2647_17": "cattāri ca phalānīti dvādasa.",
  "atk-s0201a0:2647_18": "Tattha brahmavihārā pharaṇaappamāṇatāya appamāṇā.",
  "atk-s0201a0:2647_19": "Sesā pamāṇakaraṇānaṃ kilesānaṃ abhāvena appamāṇā.",
  "atk-s0201a0:2647_20": "Nibbānampi appamāṇameva,",
  "atk-s0201a0:2647_21": "cetovimutti pana na hoti,",
  "atk-s0201a0:2647_22": "tasmā na gahitaṃ.",
  "atk-s0201a0:2647_23": "Akuppāti arahattaphalacetovimutti;",
  "atk-s0201a0:2647_24": "sā hi tāsaṃ sabbajeṭṭhikā,",
  "atk-s0201a0:2647_25": "tasmā aggamakkhāyatīti vuttā. Rāgo kho, āvuso,",
  "atk-s0201a0:2647_26": "kiñcanoti rāgo uppajjitvā puggalaṃ kiñcati maddati palibundhati.",
  "atk-s0201a0:2647_27": "Tasmā kiñcanoti vutto.",
  "atk-s0201a0:2647_28": "Manussā kira goṇehi khalaṃ maddāpento kiñcehi kapila,",
  "atk-s0201a0:2647_29": "kiñcehi kāḷakāti vadanti.",
  "atk-s0201a0:2647_30": "Evaṃ maddanattho kiñcanatthoti veditabbo.",
  "atk-s0201a0:2647_31": "Dosamohesupi eseva nayo.",
  "atk-s0201a0:2647_32": "Ākiñcaññā cetovimuttiyo nāma nava dhammā ākiñcaññāyatanañca maggaphalāni ca.",
  "atk-s0201a0:2647_33": "Tattha ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ.",
  "atk-s0201a0:2647_34": "Maggaphalāni kiñcanānaṃ maddanānaṃ palibundhanakilesānaṃ natthitāya ākiñcaññāni.",
  "atk-s0201a0:2647_35": "Nibbānampi ākiñcaññaṃ,",
  "atk-s0201a0:2647_36": "cetovimutti pana na hoti,",
  "atk-s0201a0:2647_37": "tasmā na gahitaṃ.",
  "atk-s0201a0:2648_0": "Rāgo kho, āvuso,",
  "atk-s0201a0:2648_1": "nimittakaraṇotiādīsu yathā nāma dvinnaṃ kulānaṃ sadisā dve vacchakā honti.",
  "atk-s0201a0:2648_2": "Yāva tesaṃ lakkhaṇaṃ na kataṃ hoti,",
  "atk-s0201a0:2648_3": "tāva “ayaṃ asukakulassa vacchako,",
  "atk-s0201a0:2648_4": "ayaṃ asukakulassā”ti na sakkā honti jānituṃ.",
  "atk-s0201a0:2648_5": "Yadā pana tesaṃ sattisūlādīsu aññataraṃ lakkhaṇaṃ kataṃ hoti,",
  "atk-s0201a0:2648_6": "tadā sakkā honti jānituṃ.",
  "atk-s0201a0:2648_7": "Evameva yāva puggalassa rāgo nuppajjati,",
  "atk-s0201a0:2648_8": "tāva na sakkā hoti jānituṃ ariyo vā puthujjano vāti.",
  "atk-s0201a0:2648_9": "Rāgo panassa uppajjamānova sarāgo nāma ayaṃ puggaloti sañjānananimittaṃ karonto viya uppajjati,",
  "atk-s0201a0:2648_10": "tasmā “nimittakaraṇo”ti vutto.",
  "atk-s0201a0:2648_11": "Dosamohesupi eseva nayo.",
  "atk-s0201a0:2649_0": "Animittā cetovimutti nāma terasa dhammā –",
  "atk-s0201a0:2649_1": "vipassanā,",
  "atk-s0201a0:2649_2": "cattāro āruppā,",
  "atk-s0201a0:2649_3": "cattāro maggā,",
  "atk-s0201a0:2649_4": "cattāri ca phalānīti.",
  "atk-s0201a0:2649_5": "Tattha vipassanā niccanimittaṃ sukhanimittaṃ attanimittaṃ ugghāṭetīti animittā nāma.",
  "atk-s0201a0:2649_6": "Cattāro āruppā rūpanimittassa abhāvena animittā nāma.",
  "atk-s0201a0:2649_7": "Maggaphalāni nimittakaraṇānaṃ kilesānaṃ abhāvena animittāni.",
  "atk-s0201a0:2649_8": "Nibbānampi animittameva,",
  "atk-s0201a0:2649_9": "taṃ pana cetovimutti na hoti,",
  "atk-s0201a0:2649_10": "tasmā na gahitaṃ.",
  "atk-s0201a0:2649_11": "Atha kasmā suññatā cetovimutti na gahitāti? Sā,",
  "atk-s0201a0:2649_12": "“suññā rāgenā”tiādivacanato sabbattha anupaviṭṭhāva,",
  "atk-s0201a0:2649_13": "tasmā visuṃ na gahitā.",
  "atk-s0201a0:2649_14": "Ekatthāti ārammaṇavasena ekatthā.",
  "atk-s0201a0:2649_15": "Appamāṇaṃ ākiñcaññaṃ suññataṃ animittanti hi sabbānetāni nibbānasseva nāmāni.",
  "atk-s0201a0:2649_16": "Iti iminā pariyāyena ekatthā.",
  "atk-s0201a0:2649_17": "Aññasmiṃ pana ṭhāne appamāṇā honti,",
  "atk-s0201a0:2649_18": "aññasmiṃ ākiñcaññā aññasmiṃ suññatā aññasmiṃ animittāti iminā pariyāyena nānābyañjanā.",
  "atk-s0201a0:2649_19": "Iti thero yathānusandhināva desanaṃ niṭṭhapesīti.",
  "atk-s0201a0:2650_0": "Papañcasūdaniyā majjhimanikāyaṭṭhakathāya",
  "atk-s0201a0:2651_0": "Mahāvedallasuttavaṇṇanā niṭṭhitā.",
  "atk-s0201a0:2652_0": "4. Cūḷavedallasuttavaṇṇanā",
  "atk-s0201a0:2653_0": "460.",
  "atk-s0201a0:2653_1": "Evaṃ me sutanti cūḷavedallasuttaṃ.",
  "atk-s0201a0:2653_2": "Tattha visākho upāsakoti visākhoti evaṃnāmako upāsako.",
  "atk-s0201a0:2653_3": "Yena dhammadinnāti yena dhammadinnā nāma bhikkhunī tenupasaṅkami.",
  "atk-s0201a0:2653_4": "Ko panāyaṃ visākho?",
  "atk-s0201a0:2653_5": "Kā dhammadinnā?",
  "atk-s0201a0:2653_6": "Kasmā upasaṅkamīti?",
  "atk-s0201a0:2653_7": "Visākho nāma dhammadinnāya gihikāle gharasāmiko.",
  "atk-s0201a0:2653_8": "So yadā bhagavā sammāsambodhiṃ abhisambujjhitvā pavattavaradhammacakko yasādayo kulaputte vinetvā uruvelaṃ",
  "atk-s0201a0:2653_9": "patvā tattha jaṭilasahassaṃ vinetvā purāṇajaṭilehi khīṇāsavabhikkhūhi saddhiṃ rājagahaṃ gantvā buddhadassanatthaṃ",
  "atk-s0201a0:2653_10": "dvādasanahutāya parisāya saddhiṃ āgatassa bimbisāramahārājassa dhammaṃ desesi.",
  "atk-s0201a0:2653_11": "Tadā raññā saddhiṃ āgatesu dvādasanahutesu ekaṃ nahutaṃ upāsakattaṃ paṭivedesi,",
  "atk-s0201a0:2653_12": "ekādasa nahutāni sotāpattiphale patiṭṭhahiṃsu saddhiṃ raññā bimbisārena.",
  "atk-s0201a0:2653_13": "Ayaṃ upāsako tesaṃ aññataro,",
  "atk-s0201a0:2653_14": "tehi saddhiṃ paṭhamadassaneva sotāpattiphale patiṭṭhāya,",
  "atk-s0201a0:2653_15": "puna ekadivasaṃ dhammaṃ sutvā sakadāgāmiphalaṃ patvā,",
  "atk-s0201a0:2653_16": "tato aparabhāgepi ekadivasaṃ dhammaṃ sutvā anāgāmiphale patiṭṭhito.",
  "atk-s0201a0:2653_17": "So anāgāmī hutvā gehaṃ āgacchanto yathā aññesu divasesu ito cito ca olokento sitaṃ kurumāno āgacchati,",
  "atk-s0201a0:2653_18": "evaṃ anāgantvā santindriyo santamānaso hutvā agamāsi.",
  "atk-s0201a0:2654_0": "Dhammadinnā sīhapañjaraṃ ugghāṭetvā vīthiṃ olokayamānā tassa āgamanākāraṃ disvā,",
  "atk-s0201a0:2654_1": "“kiṃ nu kho eta”nti cintetvā tassa paccuggamanaṃ kurumānā sopānasīse ṭhatvā olambanatthaṃ hatthaṃ pasāresi.",
  "atk-s0201a0:2654_2": "Upāsako attano hatthaṃ samiñjesi.",
  "atk-s0201a0:2654_3": "Sā “pātarāsabhojanakāle jānissāmī”ti cintesi.",
  "atk-s0201a0:2654_4": "Upāsako pubbe tāya saddhiṃ ekato bhuñjati.",
  "atk-s0201a0:2654_5": "Taṃ divasaṃ pana taṃ anapaloketvā yogāvacarabhikkhu viya ekakova bhuñji. Sā,",
  "atk-s0201a0:2654_6": "“sāyanhakāle jānissāmī”ti cintesi.",
  "atk-s0201a0:2654_7": "Upāsako taṃdivasaṃ sirigabbhaṃ na pāvisi,",
  "atk-s0201a0:2654_8": "aññaṃ gabbhaṃ paṭijaggāpetvā kappiyamañcakaṃ paññapāpetvā nipajji. Upāsikā,",
  "atk-s0201a0:2654_9": "“kiṃ nu khvassa bahiddhā patthanā atthi,",
  "atk-s0201a0:2654_10": "udāhu kenacideva paribhedakena bhinno,",
  "atk-s0201a0:2654_11": "udāhu mayheva koci doso atthī”ti balavadomanassā hutvā,",
  "atk-s0201a0:2654_12": "“ekaṃ dve divase vasitakāle sakkā ñātu”nti tassa upaṭṭhānaṃ gantvā vanditvā aṭṭhāsi.",
  "atk-s0201a0:2655_0": "Upāsako,",
  "atk-s0201a0:2655_1": "“kiṃ dhammadinne akāle āgatāsī”ti pucchi.",
  "atk-s0201a0:2655_2": "Āma ayyaputta, āgatāmhi,",
  "atk-s0201a0:2655_3": "na tvaṃ yathā purāṇo,",
  "atk-s0201a0:2655_4": "kiṃ nu te bahiddhā patthanā atthīti?",
  "atk-s0201a0:2655_5": "Natthi dhammadinneti.",
  "atk-s0201a0:2655_6": "Añño koci paribhedako atthīti?",
  "atk-s0201a0:2655_7": "Ayampi natthīti.",
  "atk-s0201a0:2655_8": "Evaṃ sante mayheva koci doso bhavissatīti.",
  "atk-s0201a0:2655_9": "Tuyhampi doso natthīti.",
  "atk-s0201a0:2655_10": "Atha kasmā mayā saddhiṃ yathā pakatiyā ālāpasallāpamattampi na karothāti?",
  "atk-s0201a0:2655_11": "So cintesi –",
  "atk-s0201a0:2655_12": "“ayaṃ lokuttaradhammo nāma garu bhāriyo na pakāsetatabbo,",
  "atk-s0201a0:2655_13": "sace kho panāhaṃ na kathessāmi,",
  "atk-s0201a0:2655_14": "ayaṃ hadayaṃ phāletvā ettheva kālaṃ kareyyā”ti tassānuggahatthāya kathesi –",
  "atk-s0201a0:2655_15": "“dhammadinne ahaṃ satthu dhammadesanaṃ sutvā lokuttaradhammaṃ nāma adhigato,",
  "atk-s0201a0:2655_16": "taṃ adhigatassa evarūpā lokiyakiriyā na vaṭṭati.",
  "atk-s0201a0:2655_17": "Yadi tvaṃ icchasi,",
  "atk-s0201a0:2655_18": "tava cattālīsa koṭiyo mama cattālīsa koṭiyoti asītikoṭidhanaṃ atthi,",
  "atk-s0201a0:2655_19": "ettha issarā hutvā mama mātiṭṭhāne vā bhaginiṭṭhāne vā ṭhatvā vasa.",
  "atk-s0201a0:2655_20": "Tayā dinnena bhattapiṇḍamattakena ahaṃ yāpessāmi.",
  "atk-s0201a0:2655_21": "Athevaṃ na karosi,",
  "atk-s0201a0:2655_22": "ime bhoge gahetvā kulagehaṃ gaccha,",
  "atk-s0201a0:2655_23": "athāpi te bahiddhā patthanā natthi,",
  "atk-s0201a0:2655_24": "ahaṃ taṃ bhaginiṭṭhāne vā dhituṭṭhāne vā ṭhapetvā posessāmī”ti.",
  "atk-s0201a0:2656_0": "Sā cintesi –",
  "atk-s0201a0:2656_1": "“pakatipuriso evaṃ vattā nāma natthi.",
  "atk-s0201a0:2656_2": "Addhā etena lokuttaravaradhammo paṭividdho.",
  "atk-s0201a0:2656_3": "So pana dhammo kiṃ puriseheva paṭibujjhitabbo,",
  "atk-s0201a0:2656_4": "udāhu mātugāmopi paṭivijjhituṃ sakkotī”ti visākhaṃ etadavoca –",
  "atk-s0201a0:2656_5": "“kiṃ nu kho eso dhammo puriseheva labhitabbo,",
  "atk-s0201a0:2656_6": "mātugāmenapi sakkā laddhu”nti?",
  "atk-s0201a0:2656_7": "Kiṃ vadesi dhammadinne,",
  "atk-s0201a0:2656_8": "ye paṭipannakā,",
  "atk-s0201a0:2656_9": "te etassa dāyādā,",
  "atk-s0201a0:2656_10": "yassa yassa upanissayo atthi,",
  "atk-s0201a0:2656_11": "so so etaṃ paṭilabhatīti.",
  "atk-s0201a0:2656_12": "Evaṃ sante mayhaṃ pabbajjaṃ anujānāthāti.",
  "atk-s0201a0:2656_13": "Sādhu bhadde,",
  "atk-s0201a0:2656_14": "ahampi taṃ etasmiṃyeva magge yojetukāmo,",
  "atk-s0201a0:2656_15": "manaṃ pana te ajānamāno na kathemīti tāvadeva bimbisārassa rañño santikaṃ gantvā vanditvā aṭṭhāsi.",
  "atk-s0201a0:2657_0": "Rājā, “kiṃ, gahapati,",
  "atk-s0201a0:2657_1": "akāle āgatosī”ti pucchi.",
  "atk-s0201a0:2657_2": "Dhammadinnā,",
  "atk-s0201a0:2657_3": "“mahārāja,",
  "atk-s0201a0:2657_4": "pabbajissāmī”ti vadatīti.",
  "atk-s0201a0:2657_5": "Kiṃ panassa laddhuṃ vaṭṭatīti?",
  "atk-s0201a0:2657_6": "Aññaṃ kiñci natthi,",
  "atk-s0201a0:2657_7": "sovaṇṇasivikaṃ deva,",
  "atk-s0201a0:2657_8": "laddhuṃ vaṭṭati nagarañca paṭijaggāpetunti.",
  "atk-s0201a0:2657_9": "Rājā sovaṇṇasivikaṃ datvā nagaraṃ paṭijaggāpesi.",
  "atk-s0201a0:2657_10": "Visākho dhammadinnaṃ gandhodakena nahāpetvā sabbālaṅkārehi alaṅkārāpetvā sovaṇṇasivikāya nisīdāpetvā",
  "atk-s0201a0:2657_11": "ñātigaṇena parivārāpetvā gandhapupphādīhi pūjayamāno nagaravāsanaṃ karonto viya bhikkhuniupassayaṃ gantvā,",
  "atk-s0201a0:2657_12": "“dhammadinnaṃ pabbājethāyye”ti āha.",
  "atk-s0201a0:2657_13": "Bhikkhuniyo “ekaṃ vā dve vā dose sahituṃ vaṭṭati gahapatī”ti āhaṃsu.",
  "atk-s0201a0:2657_14": "Natthayye koci doso,",
  "atk-s0201a0:2657_15": "saddhāya pabbajatīti.",
  "atk-s0201a0:2657_16": "Athekā byattā therī tacapañcakakammaṭṭhānaṃ ācikkhitvā kese ohāretvā pabbājesi. Visākho,",
  "atk-s0201a0:2657_17": "“abhiramayye,",
  "atk-s0201a0:2657_18": "svākkhāto dhammo”ti vanditvā pakkāmi.",
  "atk-s0201a0:2658_0": "Tassā pabbajitadivasato paṭṭhāya lābhasakkāro uppajji.",
  "atk-s0201a0:2658_1": "Teneva palibuddhā samaṇadhammaṃ kātuṃ okāsaṃ na labhati.",
  "atk-s0201a0:2658_2": "Athācariya-",
  "atk-s0201a0:2658_3": "upajjhāyatheriyo gahetvā janapadaṃ gantvā aṭṭhatiṃsāya ārammaṇesu cittarucitaṃ kammaṭṭhānaṃ kathāpetvā samaṇadhammaṃ kātuṃ āraddhā,",
  "atk-s0201a0:2658_4": "abhinīhārasampannattā pana nāticiraṃ kilamittha.",
  "atk-s0201a0:2659_0": "Ito paṭṭhāya hi satasahassakappamatthake padumuttaro nāma satthā loke udapādi.",
  "atk-s0201a0:2659_1": "Tadā esā ekasmiṃ kule dāsī hutvā attano kese vikkiṇitvā sujātattherassa nāma aggasāvakassa dānaṃ datvā patthanamakāsi.",
  "atk-s0201a0:2659_2": "Sā tāya patthanābhinīhārasampattiyā nāticiraṃ kilamittha,",
  "atk-s0201a0:2659_3": "katipāheneva arahattaṃ patvā cintesi –",
  "atk-s0201a0:2659_4": "“ahaṃ yenatthena sāsane pabbajitā,",
  "atk-s0201a0:2659_5": "so matthakaṃ patto,",
  "atk-s0201a0:2659_6": "kiṃ me janapadavāsena,",
  "atk-s0201a0:2659_7": "mayhaṃ ñātakāpi puññāni karissanti,",
  "atk-s0201a0:2659_8": "bhikkhunisaṅghopi paccayehi na kilamissati,",
  "atk-s0201a0:2659_9": "rājagahaṃ gacchāmī”ti bhikkhunisaṅghaṃ gahetvā rājagahameva agamāsi. Visākho,",
  "atk-s0201a0:2659_10": "“dhammadinnā kira āgatā”ti sutvā,",
  "atk-s0201a0:2659_11": "“pabbajitvā nacirasseva janapadaṃ gatā,",
  "atk-s0201a0:2659_12": "gantvāpi nacirasseva paccāgatā,",
  "atk-s0201a0:2659_13": "kiṃ nu kho bhavissati,",
  "atk-s0201a0:2659_14": "gantvā jānissāmī”ti dutiyagamanena bhikkhuniupassayaṃ agamāsi.",
  "atk-s0201a0:2659_15": "Tena vuttaṃ –",
  "atk-s0201a0:2659_16": "“atha kho visākho upāsako yena dhammadinnā bhikkhunī tenupasaṅkamī”ti.",
  "atk-s0201a0:2660_0": "Etadavocāti etaṃ sakkāyotiādivacanaṃ avoca.",
  "atk-s0201a0:2660_1": "Kasmā avocāti?",
  "atk-s0201a0:2660_2": "Evaṃ kirassa ahosi –",
  "atk-s0201a0:2660_3": "“abhiramasi nābhiramasi,",
  "atk-s0201a0:2660_4": "ayye”ti evaṃ pucchanaṃ nāma na paṇḍitakiccaṃ,",
  "atk-s0201a0:2660_5": "pañcupādānakkhandhe upanetvā pañhaṃ pucchissāmi,",
  "atk-s0201a0:2660_6": "pañhabyākaraṇena tassā abhiratiṃ vā anabhiratiṃ vā jānissāmīti,",
  "atk-s0201a0:2660_7": "tasmā avoca.",
  "atk-s0201a0:2660_8": "Taṃ sutvāva dhammadinnā ahaṃ,",
  "atk-s0201a0:2660_9": "āvuso visākha,",
  "atk-s0201a0:2660_10": "acirapabbajitā sakāyaṃ vā parakāyaṃ vā kuto jānissāmīti vā,",
  "atk-s0201a0:2660_11": "aññattheriyo upasaṅkamitvā pucchāti vā avatvā upanikkhittaṃ sampaṭicchamānā viya,",
  "atk-s0201a0:2660_12": "ekapāsakagaṇṭhiṃ mocentī viya gahanaṭṭhāne hatthimaggaṃ nīharamānā viya khaggamukhena samuggaṃ vivaramānā",
  "atk-s0201a0:2660_13": "viya ca paṭisambhidāvisaye ṭhatvā pañhaṃ vissajjamānā,",
  "atk-s0201a0:2660_14": "pañca kho ime,",
  "atk-s0201a0:2660_15": "āvuso visākha,",
  "atk-s0201a0:2660_16": "upādānakkhandhātiādimāha.",
  "atk-s0201a0:2660_17": "Tattha pañcāti gaṇanaparicchedo.",
  "atk-s0201a0:2660_18": "Upādānakkhandhāti upādānānaṃ paccayabhūtā khandhāti evamādinā nayenettha upādānakkhandhakathā vitthāretvā kathetabbā.",
  "atk-s0201a0:2660_19": "Sā panesā visuddhimagge vitthāritā evāti tattha vittāritanayeneva veditabbā.",
  "atk-s0201a0:2660_20": "Sakkāyasamudayādīsupi yaṃ vattabbaṃ,",
  "atk-s0201a0:2660_21": "taṃ heṭṭhā tattha tattha vuttameva.",
  "atk-s0201a0:2661_0": "Idaṃ pana catusaccabyākaraṇaṃ sutvā visākho theriyā abhiratabhāvaṃ aññāsi.",
  "atk-s0201a0:2661_1": "Yo hi buddhasāsane ukkaṇṭhito hoti anabhirato,",
  "atk-s0201a0:2661_2": "so evaṃ pucchitapucchitapañhaṃ saṇḍāsena ekekaṃ palitaṃ gaṇhanto viya,",
  "atk-s0201a0:2661_3": "sinerupādato vālukaṃ uddharanto viya vissajjetuṃ na sakkoti.",
  "atk-s0201a0:2661_4": "Yasmā pana imāni cattāri saccāni loke candimasūriyā viya buddhasāsane pākaṭāni,",
  "atk-s0201a0:2661_5": "parisamajjhe gato hi bhagavāpi mahātherāpi saccāneva pakāsenti;",
  "atk-s0201a0:2661_6": "bhikkhusaṅghopi pabbajitadivasato paṭṭhāya kulaputte cattāri nāma kiṃ,",
  "atk-s0201a0:2661_7": "cattāri ariyasaccānīti pañhaṃ uggaṇhāpeti.",
  "atk-s0201a0:2661_8": "Ayañca dhammadinnā upāyakosalle ṭhitā paṇḍitā byattā nayaṃ gahetvā sutenapi kathetuṃ samatthā,",
  "atk-s0201a0:2661_9": "tasmā “na sakkā etissā ettāvatā saccānaṃ paṭividdhabhāvo ñātuṃ,",
  "atk-s0201a0:2661_10": "saccavinibbhogapañhabyākaraṇena sakkā ñātu”nti cintetvā heṭṭhā kathitāni dve saccāni paṭinivattetvā guḷhaṃ",
  "atk-s0201a0:2661_11": "katvā gaṇṭhipañhaṃ pucchissāmīti pucchanto taññeva nu kho,",
  "atk-s0201a0:2661_12": "ayyetiādimāha.",
  "atk-s0201a0:2662_0": "Tassa vissajjane na kho,",
  "atk-s0201a0:2662_1": "āvuso visākha,",
  "atk-s0201a0:2662_2": "taññeva upādānanti upādānassa saṅkhārakkhandhekadesabhāvato na taṃyeva upādānaṃ te pañcupādānakkhandhā,",
  "atk-s0201a0:2662_3": "nāpi aññatra pañcahi upādānakkhandhehi upādānaṃ.",
  "atk-s0201a0:2662_4": "Yadi hi taññeva siyā,",
  "atk-s0201a0:2662_5": "rūpādisabhāvampi upādānaṃ siyā.",
  "atk-s0201a0:2662_6": "Yadi aññatra siyā,",
  "atk-s0201a0:2662_7": "parasamaye cittavippayutto anusayo viya paṇṇatti viya nibbānaṃ viya ca khandhavinimuttaṃ vā siyā,",
  "atk-s0201a0:2662_8": "chaṭṭho vā khandho paññapetabbo bhaveyya,",
  "atk-s0201a0:2662_9": "tasmā evaṃ byākāsi.",
  "atk-s0201a0:2662_10": "Tassā byākaraṇaṃ sutvā “adhigatapatiṭṭhā aya”nti visākho niṭṭhamagamāsi.",
  "atk-s0201a0:2662_11": "Na hi sakkā akhīṇāsavena asambaddhena avitthāyantena padīpasahassaṃ jālentena viya evarūpo guḷho paṭicchanno",
  "atk-s0201a0:2662_12": "tilakkhaṇāhato gambhīro pañho vissajjetuṃ.",
  "atk-s0201a0:2662_13": "Niṭṭhaṃ gantvā pana,",
  "atk-s0201a0:2662_14": "“ayaṃ dhammadinnā sāsane laddhapatiṭṭhā adhigatapaṭisambhidā vesārajjappattā bhavamatthake ṭhitā mahākhīṇāsavā,",
  "atk-s0201a0:2662_15": "samatthā mayhaṃ pucchitapañhaṃ kathetuṃ,",
  "atk-s0201a0:2662_16": "idāni pana naṃ ovattikasāraṃ pañhaṃ pucchissāmī”ti cintetvā taṃ pucchanto,",
  "atk-s0201a0:2662_17": "kathaṃ panāyyetiādimāha.",
  "atk-s0201a0:2663_0": "461.",
  "atk-s0201a0:2663_1": "Tassa vissajjane assutavātiādi mūlapariyāye vitthāritameva.",
  "atk-s0201a0:2663_2": "Rūpaṃ attato samanupassatīti,",
  "atk-s0201a0:2663_3": "“idhekacco rūpaṃ attato samanupassati.",
  "atk-s0201a0:2663_4": "Yaṃ rūpaṃ so ahaṃ,",
  "atk-s0201a0:2663_5": "yo ahaṃ taṃ rūpanti rūpañca attañca advayaṃ samanupassati.",
  "atk-s0201a0:2663_6": "Seyyathāpi nāma telappadīpassa jhāyato yā acci so vaṇṇo,",
  "atk-s0201a0:2663_7": "yo vaṇṇo sā accīti acciñca vaṇṇañca advayaṃ samanupassati.",
  "atk-s0201a0:2663_8": "Evameva idhekacco rūpaṃ attato samanupassati…pe…",
  "atk-s0201a0:2663_9": "advayaṃ samanupassatī”ti evaṃ rūpaṃ attāti diṭṭhipassanāya passati.",
  "atk-s0201a0:2663_10": "Rūpavantaṃ vā attānanti arūpaṃ attāti gahetvā chāyāvantaṃ rukkhaṃ viya taṃ attānaṃ rūpavantaṃ samanupassati.",
  "atk-s0201a0:2663_11": "Attani vā rūpanti arūpameva attāti gahetvā pupphasmiṃ gandhaṃ viya attani rūpaṃ samanupassati.",
  "atk-s0201a0:2663_12": "Rūpasmiṃ vā attānanti arūpameva attāti gahetvā karaṇḍāya maṇiṃ viya attānaṃ rūpasmiṃ samanupassati.",
  "atk-s0201a0:2663_13": "Vedanaṃ attatotiādīsupi eseva nayo.",
  "atk-s0201a0:2664_0": "Tattha,",
  "atk-s0201a0:2664_1": "rūpaṃ attato samanupassatīti suddharūpameva attāti kathitaṃ.",
  "atk-s0201a0:2664_2": "Rūpavantaṃ vā attānaṃ,",
  "atk-s0201a0:2664_3": "attani vā rūpaṃ,",
  "atk-s0201a0:2664_4": "rūpasmiṃ vā attānaṃ.",
  "atk-s0201a0:2664_5": "Vedanaṃ attato… saññaṃ… saṅkhāre…",
  "atk-s0201a0:2664_6": "viññāṇaṃ attato samanupassatīti imesu sattasu ṭhānesu arūpaṃ attāti kathitaṃ.",
  "atk-s0201a0:2664_7": "Vedanāvantaṃ vā attānaṃ,",
  "atk-s0201a0:2664_8": "attani vā vedanaṃ,",
  "atk-s0201a0:2664_9": "vedanāya vā attānanti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu rūpārūpamissako attā kathito.",
  "atk-s0201a0:2664_10": "Tattha rūpaṃ attato samanupassati… vedanaṃ… saññaṃ… saṅkhāre…",
  "atk-s0201a0:2664_11": "viññāṇaṃ attato samanupassatīti imesu pañcasu ṭhānesu ucchedadiṭṭhi kathitā,",
  "atk-s0201a0:2664_12": "avasesesu sassatadiṭṭhīti.",
  "atk-s0201a0:2664_13": "Evamettha pannarasa bhavadiṭṭhiyo,",
  "atk-s0201a0:2664_14": "pañca vibhavadiṭṭhiyo honti.",
  "atk-s0201a0:2664_15": "Na rūpaṃ attatoti ettha rūpaṃ attāti na samanupassati.",
  "atk-s0201a0:2664_16": "Aniccaṃ dukkhaṃ anattāti pana samanupassati.",
  "atk-s0201a0:2664_17": "Na rūpavantaṃ attānaṃ…pe…",
  "atk-s0201a0:2664_18": "na viññāṇasmiṃ attānanti ime pañcakkhandhe kenaci pariyāyena attato na samanupassati,",
  "atk-s0201a0:2664_19": "sabbākārena pana aniccā dukkhā anattāti samanupassati.",
  "atk-s0201a0:2665_0": "Ettāvatā theriyā,",
  "atk-s0201a0:2665_1": "“evaṃ kho,",
  "atk-s0201a0:2665_2": "āvuso visākha,",
  "atk-s0201a0:2665_3": "sakkāyadiṭṭhi hotī”ti evaṃ purimapañhaṃ vissajjentiyā ettakena gamanaṃ hoti,",
  "atk-s0201a0:2665_4": "āgamanaṃ hoti,",
  "atk-s0201a0:2665_5": "gamanāgamanaṃ hoti,",
  "atk-s0201a0:2665_6": "vaṭṭaṃ vattatīti vaṭṭaṃ matthakaṃ pāpetvā dassitaṃ. Evaṃ kho,",
  "atk-s0201a0:2665_7": "āvuso visākha,",
  "atk-s0201a0:2665_8": "sakkāyadiṭṭhi na hotīti pacchimaṃ pañhaṃ vissajjentiyā ettakena gamanaṃ na hoti,",
  "atk-s0201a0:2665_9": "āgamanaṃ na hoti,",
  "atk-s0201a0:2665_10": "gamanāgamanaṃ na hoti,",
  "atk-s0201a0:2665_11": "vaṭṭaṃ nāma na vattatīti vivaṭṭaṃ matthakaṃ pāpetvā dassitaṃ.",
  "atk-s0201a0:2666_0": "462.",
  "atk-s0201a0:2666_1": "Katamo panāyye,",
  "atk-s0201a0:2666_2": "ariyo aṭṭhaṅgiko maggoti ayaṃ pañho theriyā paṭipucchitvā vissajjetabbo bhaveyya – “upāsaka,",
  "atk-s0201a0:2666_3": "tayā heṭṭhā maggo pucchito,",
  "atk-s0201a0:2666_4": "idha kasmā maggameva pucchasī”ti.",
  "atk-s0201a0:2666_5": "Sā pana attano byattatāya paṇḍiccena tassa adhippāyaṃ sallakkhesi –",
  "atk-s0201a0:2666_6": "“iminā upāsakena heṭṭhā paṭipattivasena maggo pucchito bhavissati,",
  "atk-s0201a0:2666_7": "idha pana taṃ saṅkhatāsaṅkhatalokiyalokuttarasaṅgahitāsaṅgahitavasena pucchitukāmo bhavissatī”ti.",
  "atk-s0201a0:2666_8": "Tasmā appaṭipucchitvāva yaṃ yaṃ pucchi,",
  "atk-s0201a0:2666_9": "taṃ taṃ vissajjesi.",
  "atk-s0201a0:2666_10": "Tattha saṅkhatoti cetito kappito pakappito āyūhito kato nibbattito samāpajjantena samāpajjitabbo.",
  "atk-s0201a0:2666_11": "Tīhi ca kho,",
  "atk-s0201a0:2666_12": "āvuso visākha,",
  "atk-s0201a0:2666_13": "khandhehi ariyo aṭṭhaṅgiko maggo saṅgahitoti ettha yasmā maggo sappadeso,",
  "atk-s0201a0:2666_14": "tayo khandhā nippadesā,",
  "atk-s0201a0:2666_15": "tasmā ayaṃ sappadesattā nagaraṃ viya rajjena nippadesehi tīhi khandhehi saṅgahito.",
  "atk-s0201a0:2666_16": "Tattha sammāvācādayo tayo sīlameva,",
  "atk-s0201a0:2666_17": "tasmā te sajātito sīlakkhandhena saṅgahitāti.",
  "atk-s0201a0:2666_18": "Kiñcāpi hi pāḷiyaṃ sīlakkhandheti bhummena viya niddeso kato,",
  "atk-s0201a0:2666_19": "attho pana karaṇavasena veditabbo.",
  "atk-s0201a0:2666_20": "Sammāvāyāmādīsu pana tīsu samādhi attano dhammatāya ārammaṇe ekaggabhāvena appetuṃ na sakkoti.",
  "atk-s0201a0:2666_21": "Vīriye pana paggahakiccaṃ sādhente satiyā ca apilāpanakiccaṃ sādhentiyā laddhūpakāro hutvā sakkoti.",
  "atk-s0201a0:2667_0": "Tatrāyaṃ upamā –",
  "atk-s0201a0:2667_1": "yathā hi “nakkhattaṃ kīḷissāmā”ti uyyānaṃ paviṭṭhesu tīsu sahāyesu eko supupphitaṃ campakarukkhaṃ disvā hatthaṃ ukkhipitvāpi gahetuṃ na sakkuṇeyya.",
  "atk-s0201a0:2667_2": "Athassa dutiyo onamitvā piṭṭhiṃ dadeyya,",
  "atk-s0201a0:2667_3": "so tassa piṭṭhiyaṃ ṭhatvāpi kampamāno gahetuṃ na sakkuṇeyya.",
  "atk-s0201a0:2667_4": "Athassa itaro aṃsakūṭaṃ upanāmeyya,",
  "atk-s0201a0:2667_5": "so ekassa piṭṭhiyaṃ ṭhatvā ekassa aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya.",
  "atk-s0201a0:2667_6": "Evaṃsampadamidaṃ daṭṭhabbaṃ.",
  "atk-s0201a0:2667_7": "Ekato uyyānaṃ paviṭṭhā tayo sahāyakā viya hi ekato jātā sammāvāyāmādayo tayo dhammā.",
  "atk-s0201a0:2667_8": "Supupphitacampako viya ārammaṇaṃ.",
  "atk-s0201a0:2667_9": "Hatthaṃ ukkhipitvāpi gahetuṃ asakkonto viya attano dhammatāya ārammaṇe ekaggabhāvena appetuṃ asakkonto samādhi.",
  "atk-s0201a0:2667_10": "Piṭṭhiṃ datvā onatasahāyo viya vāyāmo.",
  "atk-s0201a0:2667_11": "Aṃsakūṭaṃ datvā ṭhitasahāyo viya sati.",
  "atk-s0201a0:2667_12": "Yathā tesu ekassa piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ sakkoti,",
  "atk-s0201a0:2667_13": "evamevaṃ vīriye paggahakiccaṃ sādhente,",
  "atk-s0201a0:2667_14": "satiyā ca apilāpanakiccaṃ sādhentiyā laddhupakāro samādhi sakkoti ārammaṇe ekaggabhāvena appetuṃ.",
  "atk-s0201a0:2667_15": "Tasmā samādhiyevettha sajātito samādhikkhandhena saṅgahito.",
  "atk-s0201a0:2667_16": "Vāyāmasatiyo pana kiriyato saṅgahitā honti.",
  "atk-s0201a0:2668_0": "Sammādiṭṭhisammāsaṅkappesupi paññā attano dhammatāya aniccaṃ dukkhaṃ anattāti ārammaṇaṃ nicchetuṃ na sakkoti,",
  "atk-s0201a0:2668_1": "vitakke pana ākoṭetvā ākoṭetvā dente sakkoti. Kathaṃ?",
  "atk-s0201a0:2668_2": "Yathā hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhudaleneva parivattetuṃ sakkoti,",
  "atk-s0201a0:2668_3": "aṅgulipabbehi pana parivattetvā ito cito ca oloketuṃ sakkoti.",
  "atk-s0201a0:2668_4": "Evameva na paññā attano dhammatāya aniccādivasena ārammaṇaṃ nicchetuṃ sakkoti,",
  "atk-s0201a0:2668_5": "abhiniropanalakkhaṇena pana āhananapariyāhananarasena vitakkena ākoṭentena viya parivattentena viya ca ādāyā dinnameva vinicchetuṃ sakkoti.",
  "atk-s0201a0:2668_6": "Tasmā idhāpi sammādiṭṭhiyeva sajātito paññākkhandhena saṅgahitā.",
  "atk-s0201a0:2668_7": "Sammāsaṅkappo pana kiriyato saṅgahito hoti.",
  "atk-s0201a0:2668_8": "Iti imehi tīhi khandhehi maggo saṅgahaṃ gacchati.",
  "atk-s0201a0:2668_9": "Tena vuttaṃ –",
  "atk-s0201a0:2668_10": "“tīhi ca kho,",
  "atk-s0201a0:2668_11": "āvuso visākha,",
  "atk-s0201a0:2668_12": "khandhehi ariyo aṭṭhaṅgiko maggo saṅgahito”ti.",
  "atk-s0201a0:2669_0": "Idāni ekacittakkhaṇikaṃ maggasamādhiṃ sanimittaṃ saparikkhāraṃ pucchanto,",
  "atk-s0201a0:2669_1": "katamo panāyyetiādimāha.",
  "atk-s0201a0:2669_2": "Tassa vissajjane cattāro satipaṭṭhānā maggakkhaṇe catukiccasādhanavasena uppannā sati,",
  "atk-s0201a0:2669_3": "sā samādhissa paccayatthena nimittaṃ.",
  "atk-s0201a0:2669_4": "Cattāro sammappadhānā catukiccasādhanavaseneva uppannaṃ vīriyaṃ,",
  "atk-s0201a0:2669_5": "taṃ parivāraṭṭhena parikkhāro hoti.",
  "atk-s0201a0:2669_6": "Tesaṃyeva dhammānanti tesaṃ maggasampayuttadhammānaṃ.",
  "atk-s0201a0:2669_7": "Āsevanātiādīsu ekacittakkhaṇikāyeva āsevanādayo vuttāti.",
  "atk-s0201a0:2670_0": "Vitaṇḍavādī pana,",
  "atk-s0201a0:2670_1": "“ekacittakkhaṇiko nāma maggo natthi,",
  "atk-s0201a0:2670_2": "‘evaṃ bhāveyya satta vassānī’ti hi vacanato sattapi vassāni maggabhāvanā hoti,",
  "atk-s0201a0:2670_3": "kilesā pana lahu chijjantā sattahi ñāṇehi chijjantī”ti vadati.",
  "atk-s0201a0:2670_4": "So “suttaṃ āharā”ti vattabbo.",
  "atk-s0201a0:2670_5": "Addhā aññaṃ apassanto,",
  "atk-s0201a0:2670_6": "“yā tesaṃyeva dhammānaṃ āsevanā bhāvanā bahulīkamma”nti idameva suttaṃ āharitvā,",
  "atk-s0201a0:2670_7": "“aññena cittena āsevati,",
  "atk-s0201a0:2670_8": "aññena bhāveti,",
  "atk-s0201a0:2670_9": "aññena bahulīkarotī”ti vakkhati.",
  "atk-s0201a0:2670_10": "Tato vattabbo –",
  "atk-s0201a0:2670_11": "“kiṃ panidaṃ,",
  "atk-s0201a0:2670_12": "suttaṃ neyyatthaṃ nītattha”nti.",
  "atk-s0201a0:2670_13": "Tato vakkhati –",
  "atk-s0201a0:2670_14": "“nītatthaṃ yathā suttaṃ tatheva attho”ti.",
  "atk-s0201a0:2670_15": "Tassa idaṃ uttaraṃ –",
  "atk-s0201a0:2670_16": "evaṃ sante ekaṃ cittaṃ āsevamānaṃ uppannaṃ,",
  "atk-s0201a0:2670_17": "aparampi āsevamānaṃ,",
  "atk-s0201a0:2670_18": "aparampi āsevamānanti evaṃ divasampi āsevanāva bhavissati,",
  "atk-s0201a0:2670_19": "kuto bhāvanā,",
  "atk-s0201a0:2670_20": "kuto bahulīkammaṃ?",
  "atk-s0201a0:2670_21": "Ekaṃ vā bhāvayamānaṃ uppannaṃ aparampi bhāvayamānaṃ aparampi bhāvayamānanti evaṃ divasampi bhāvanāva bhavissati,",
  "atk-s0201a0:2670_22": "kuto āsevanā kuto bahulīkammaṃ?",
  "atk-s0201a0:2670_23": "Ekaṃ vā bahulīkarontaṃ uppannaṃ,",
  "atk-s0201a0:2670_24": "aparampi bahulīkarontaṃ,",
  "atk-s0201a0:2670_25": "aparampi bahulīkarontanti evaṃ divasampi bahulīkammameva bhavissati kuto āsevanā,",
  "atk-s0201a0:2670_26": "kuto bhāvanāti.",
  "atk-s0201a0:2671_0": "Atha vā evaṃ vadeyya –",
  "atk-s0201a0:2671_1": "“ekena cittena āsevati,",
  "atk-s0201a0:2671_2": "dvīhi bhāveti,",
  "atk-s0201a0:2671_3": "tīhi bahulīkaroti.",
  "atk-s0201a0:2671_4": "Dvīhi vā āsevati,",
  "atk-s0201a0:2671_5": "tīhi bhāveti,",
  "atk-s0201a0:2671_6": "ekena bahulīkaroti.",
  "atk-s0201a0:2671_7": "Tīhi vā āsevati,",
  "atk-s0201a0:2671_8": "ekena bhāveti,",
  "atk-s0201a0:2671_9": "dvīhi bahulīkarotī”ti.",
  "atk-s0201a0:2671_10": "So vattabbo –",
  "atk-s0201a0:2671_11": "“mā suttaṃ me laddhanti yaṃ vā taṃ vā avaca.",
  "atk-s0201a0:2671_12": "Pañhaṃ vissajjentena nāma ācariyassa santike vasitvā buddhavacanaṃ uggaṇhitvā attharasaṃ viditvā vattabbaṃ hoti.",
  "atk-s0201a0:2671_13": "Ekacittakkhaṇikāva ayaṃ āsevanā,",
  "atk-s0201a0:2671_14": "ekacittakkhaṇikā bhāvanā,",
  "atk-s0201a0:2671_15": "ekacittakkhaṇikaṃ bahulīkammaṃ.",
  "atk-s0201a0:2671_16": "Khayagāmilokuttaramaggo bahulacittakkhaṇiko nāma natthi,",
  "atk-s0201a0:2671_17": "‘ekacittakkhaṇikoyevā’ti saññāpetabbo.",
  "atk-s0201a0:2671_18": "Sace sañjānāti,",
  "atk-s0201a0:2671_19": "sañjānātu,",
  "atk-s0201a0:2671_20": "no ce sañjānāti,",
  "atk-s0201a0:2671_21": "gaccha pātova vihāraṃ pavisitvā yāguṃ pivāhī”ti uyyojetabbo.",
  "atk-s0201a0:2672_0": "463.",
  "atk-s0201a0:2672_1": "Kati panāyye saṅkhārāti idha kiṃ pucchati?",
  "atk-s0201a0:2672_2": "Ye saṅkhāre nirodhetvā nirodhaṃ samāpajjati,",
  "atk-s0201a0:2672_3": "te pucchissāmīti pucchati.",
  "atk-s0201a0:2672_4": "Tenevassa adhippāyaṃ ñatvā therī,",
  "atk-s0201a0:2672_5": "puññābhisaṅkhārādīsu anekesu saṅkhāresu vijjamānesupi,",
  "atk-s0201a0:2672_6": "kāyasaṅkhārādayova ācikkhantī, tayome,",
  "atk-s0201a0:2672_7": "āvusotiādimāha.",
  "atk-s0201a0:2672_8": "Tattha kāyapaṭibaddhattā kāyena saṅkharīyati karīyati nibbattīyatīti kāyasaṅkhāro.",
  "atk-s0201a0:2672_9": "Vācaṃ saṅkharoti karoti nibbattetīti vacīsaṅkhāro.",
  "atk-s0201a0:2672_10": "Cittapaṭibaddhattā cittena saṅkharīyati karīyati nibbattīyatīti cittasaṅkhāro.",
  "atk-s0201a0:2672_11": "Katamo panāyyeti idha kiṃ pucchati?",
  "atk-s0201a0:2672_12": "Ime saṅkhārā aññamaññamissā āluḷitā avibhūtā duddīpanā. Tathā hi,",
  "atk-s0201a0:2672_13": "kāyadvāre ādānagahaṇamuñcanacopanāni pāpetvā uppannā aṭṭha kāmāvacarakusalacetanā dvādasa akusalacetanāti",
  "atk-s0201a0:2672_14": "evaṃ kusalākusalā vīsati cetanāpi assāsapassāsāpi kāyasaṅkhārātveva vuccanti.",
  "atk-s0201a0:2672_15": "Vacīdvāre hanusaṃcopanaṃ vacībhedaṃ pāpetvā uppannā vuttappakārāva vīsati cetanāpi vitakkavicārāpi vacīsaṅkhārotveva vuccanti.",
  "atk-s0201a0:2672_16": "Kāyavacīdvāresu copanaṃ apattā raho nisinnassa cintayato uppannā kusalākusalā ekūnatiṃsa cetanāpi saññā",
  "atk-s0201a0:2672_17": "ca vedanā cāti ime dve dhammāpi cittasaṅkhārotveva vuccanti.",
  "atk-s0201a0:2672_18": "Evaṃ ime saṅkhārā aññamaññamissā āluḷitā avibhūtā duddīpanā.",
  "atk-s0201a0:2672_19": "Te pākaṭe vibhūte katvā kathāpessāmīti pucchati.",
  "atk-s0201a0:2673_0": "Kasmā panāyyeti idha kāyasaṅkhārādināmassa padatthaṃ pucchati.",
  "atk-s0201a0:2673_1": "Tassa vissajjane kāyappaṭibaddhāti kāyanissitā,",
  "atk-s0201a0:2673_2": "kāye sati honti,",
  "atk-s0201a0:2673_3": "asati na honti.",
  "atk-s0201a0:2673_4": "Cittappaṭibaddhāti cittanissitā,",
  "atk-s0201a0:2673_5": "citte sati honti,",
  "atk-s0201a0:2673_6": "asati na honti.",
  "atk-s0201a0:2674_0": "464.",
  "atk-s0201a0:2674_1": "Idāni kiṃ nu kho esā saññāvedayitanirodhaṃ valañjeti,",
  "atk-s0201a0:2674_2": "na valañjeti.",
  "atk-s0201a0:2674_3": "Ciṇṇavasī vā tattha no ciṇṇavasīti jānanatthaṃ pucchanto,",
  "atk-s0201a0:2674_4": "kathaṃ panāyye,",
  "atk-s0201a0:2674_5": "saññāvedayitanirodhasamāpatti hotītiādimāha.",
  "atk-s0201a0:2674_6": "Tassa vissajjane samāpajjissanti vā samāpajjāmīti vā padadvayena nevasaññānāsaññāyatanasamāpattikālo kathito.",
  "atk-s0201a0:2674_7": "Samāpannoti padena antonirodho.",
  "atk-s0201a0:2674_8": "Tathā purimehi dvīhi padehi sacittakakālo kathito,",
  "atk-s0201a0:2674_9": "pacchimena acittakakālo.",
  "atk-s0201a0:2674_10": "Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva,",
  "atk-s0201a0:2674_11": "ettakaṃ kālaṃ acittako bhavissāmīti addhānaparicchedacittaṃ bhāvitaṃ hoti.",
  "atk-s0201a0:2674_12": "Yaṃ taṃ tathattāya upanetīti yaṃ evaṃ bhāvitaṃ cittaṃ,",
  "atk-s0201a0:2674_13": "taṃ puggalaṃ tathattāya acittakabhāvāya upaneti.",
  "atk-s0201a0:2675_0": "Paṭhamaṃ nirujjhati vacīsaṅkhāroti sesasaṅkhārehi paṭhamaṃ dutiyajjhāneyeva nirujjhati.",
  "atk-s0201a0:2675_1": "Tato kāyasaṅkhāroti tato paraṃ kāyasaṅkhāro catutthajjhāne nirujjhati.",
  "atk-s0201a0:2675_2": "Tato cittasaṅkhāroti tato paraṃ cittasaṅkhāro antonirodhe nirujjhati.",
  "atk-s0201a0:2675_3": "Vuṭṭhahissanti vā vuṭṭhahāmīti vā padadvayena antonirodhakālo kathito.",
  "atk-s0201a0:2675_4": "Vuṭṭhitoti padena phalasamāpattikālo.",
  "atk-s0201a0:2675_5": "Tathā purimehi dvīhi padehi acittakakālo kathito,",
  "atk-s0201a0:2675_6": "pacchimena sacittakakālo.",
  "atk-s0201a0:2675_7": "Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva ettakaṃ kālaṃ",
  "atk-s0201a0:2675_8": "acittako hutvā tato paraṃ sacittako bhavissāmīti addhānaparicchedacittaṃ bhāvitaṃ hoti.",
  "atk-s0201a0:2675_9": "Yaṃ taṃ tathattāya upanetīti yaṃ evaṃ bhāvitaṃ cittaṃ,",
  "atk-s0201a0:2675_10": "taṃ puggalaṃ tathattāya sacittakabhāvāya upaneti.",
  "atk-s0201a0:2675_11": "Iti heṭṭhā nirodhasamāpajjanakālo gahito,",
  "atk-s0201a0:2675_12": "idha nirodhato vuṭṭhānakālo.",
  "atk-s0201a0:2676_0": "Idāni nirodhakathaṃ kathetuṃ vāroti nirodhakathā kathetabbā siyā,",
  "atk-s0201a0:2676_1": "sā panesā,",
  "atk-s0201a0:2676_2": "“dvīhi balehi samannāgatattā tayo ca saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi",
  "atk-s0201a0:2676_3": "vasībhāvatāpaññā nirodhasamāpattiyā ñāṇa”nti mātikaṃ ṭhapetvā sabbākārena visuddhimagge kathitā.",
  "atk-s0201a0:2676_4": "Tasmā tattha kathitanayeneva gahetabbā.",
  "atk-s0201a0:2676_5": "Ko panāyaṃ nirodho nāma?",
  "atk-s0201a0:2676_6": "Catunnaṃ khandhānaṃ paṭisaṅkhā appavatti.",
  "atk-s0201a0:2676_7": "Atha kimatthametaṃ samāpajjantīti.",
  "atk-s0201a0:2676_8": "Saṅkhārānaṃ pavatte ukkaṇṭhitā sattāhaṃ acittakā hutvā sukhaṃ viharissāma,",
  "atk-s0201a0:2676_9": "diṭṭhadhammanibbānaṃ nāmetaṃ,",
  "atk-s0201a0:2676_10": "yadidaṃ nirodhoti etadatthaṃ samāpajjanti.",
  "atk-s0201a0:2677_0": "Paṭhamaṃ uppajjati cittasaṅkhāroti nirodhā vuṭṭhahantassa hi phalasamāpatticittaṃ paṭhamaṃ uppajjati.",
  "atk-s0201a0:2677_1": "Taṃsampayuttaṃ saññañca vedanañca sandhāya,",
  "atk-s0201a0:2677_2": "“paṭhamaṃ uppajjati cittasaṅkhāro”ti āha.",
  "atk-s0201a0:2677_3": "Tato kāyasaṅkhāroti tato paraṃ bhavaṅgasamaye kāyasaṅkhāro uppajjati.",
  "atk-s0201a0:2677_4": "Kiṃ pana phalasamāpatti assāsapassāse na samuṭṭhāpetīti?",
  "atk-s0201a0:2677_5": "Samuṭṭhāpeti.",
  "atk-s0201a0:2677_6": "Imassa pana catutthajjhānikā phalasamāpatti,",
  "atk-s0201a0:2677_7": "sā na samuṭṭhāpeti.",
  "atk-s0201a0:2677_8": "Kiṃ vā etena phalasamāpatti paṭhamajjhānikā vā hotu,",
  "atk-s0201a0:2677_9": "dutiyatatiyacatutthajjhānikā vā,",
  "atk-s0201a0:2677_10": "santāya samāpattiyā vuṭṭhitassa bhikkhuno assāsapassāsā abbohārikā honti.",
  "atk-s0201a0:2677_11": "Tesaṃ abbohārikabhāvo sañjīvattheravatthunā veditabbo.",
  "atk-s0201a0:2677_12": "Sañjīvattherassa hi samāpattito vuṭṭhāya kiṃsukapupphasadise vītaccitaṅgāre maddamānassa gacchato cīvare aṃsumattampi na jhāyi,",
  "atk-s0201a0:2677_13": "usumākāramattampi nāhosi,",
  "atk-s0201a0:2677_14": "samāpattiphalaṃ nāmetanti vadanti.",
  "atk-s0201a0:2677_15": "Evamevaṃ santāya samāpattiyā vuṭṭhitassa bhikkhuno assāsapassāsā abbohārikā hontīti bhavaṅgasamayenevetaṃ kathitanti veditabbaṃ.",
  "atk-s0201a0:2678_0": "Tato vacīsaṅkhāroti tato paraṃ kiriyamayapavattavaḷañjanakāle vacīsaṅkhāro uppajjati.",
  "atk-s0201a0:2678_1": "Kiṃ bhavaṅgaṃ vitakkavicāre na samuṭṭhāpetīti?",
  "atk-s0201a0:2678_2": "Samuṭṭhāpeti.",
  "atk-s0201a0:2678_3": "Taṃsamuṭṭhānā pana vitakkavicārā vācaṃ abhisaṅkhātuṃ na sakkontīti kiriyamayapavattavaḷañjanakālenevataṃ kathitaṃ.",
  "atk-s0201a0:2678_4": "Suññato phassotiādayo saguṇenāpi ārammaṇenāpi kathetabbā.",
  "atk-s0201a0:2678_5": "Saguṇena tāva suññatā nāma phalasamāpatti,",
  "atk-s0201a0:2678_6": "tāya sahajātaṃ phassaṃ sandhāya suññato phassoti vuttaṃ.",
  "atk-s0201a0:2678_7": "Animittāpaṇihitesupieseva nayo.",
  "atk-s0201a0:2678_8": "Ārammaṇena pana nibbānaṃ rāgādīhi suññattā suññaṃ nāma,",
  "atk-s0201a0:2678_9": "rāganimittādīnaṃ abhāvā animittaṃ,",
  "atk-s0201a0:2678_10": "rāgadosamohappaṇidhīnaṃ abhāvā appaṇihitaṃ.",
  "atk-s0201a0:2678_11": "Suññataṃ nibbānaṃ ārammaṇaṃ katvā uppannaphalasamāpattiyaṃ phasso suññato nāma.",
  "atk-s0201a0:2678_12": "Animittāpaṇihitesupi eseva nayo.",
  "atk-s0201a0:2679_0": "Aparā āgamaniyakathā nāma hoti, suññatā, animittā,",
  "atk-s0201a0:2679_1": "appaṇihitāti hi vipassanāpi vuccati.",
  "atk-s0201a0:2679_2": "Tattha yo bhikkhu saṅkhāre aniccato pariggahetvā aniccato disvā aniccato vuṭṭhāti,",
  "atk-s0201a0:2679_3": "tassa vuṭṭhānagāminivipassanā animittā nāma hoti.",
  "atk-s0201a0:2679_4": "Yo dukkhato pariggahetvā dukkhato disvā dukkhato vuṭṭhāti,",
  "atk-s0201a0:2679_5": "tassa appaṇihitā nāma.",
  "atk-s0201a0:2679_6": "Yo anattato pariggahetvā anattato disvā anattato vuṭṭhāti,",
  "atk-s0201a0:2679_7": "tassa suññatā nāma.",
  "atk-s0201a0:2679_8": "Tattha animittavipassanāya maggo animitto nāma,",
  "atk-s0201a0:2679_9": "animittamaggassa phalaṃ animittaṃ nāma.",
  "atk-s0201a0:2679_10": "Animittaphalasamāpattisahajāte phasse phusante animitto phasso phusatīti vuccati.",
  "atk-s0201a0:2679_11": "Appaṇihitasuññatesupi eseva nayo.",
  "atk-s0201a0:2679_12": "Āgamaniyena kathite pana suññato vā phasso animitto vā phasso appaṇihito vā phassoti vikappo āpajjeyya,",
  "atk-s0201a0:2679_13": "tasmā saguṇena ceva ārammaṇena ca kathetabbaṃ.",
  "atk-s0201a0:2679_14": "Evañhi tayo phassā phusantīti sameti.",
  "atk-s0201a0:2680_0": "Vivekaninnantiādīsu nibbānaṃ viveko nāma,",
  "atk-s0201a0:2680_1": "tasmiṃ viveke ninnaṃ onatanti vivekaninnaṃ.",
  "atk-s0201a0:2680_2": "Aññato āgantvā yena viveko,",
  "atk-s0201a0:2680_3": "tena vaṅkaṃ viya hutvā ṭhitanti vivekapoṇaṃ.",
  "atk-s0201a0:2680_4": "Yena viveko,",
  "atk-s0201a0:2680_5": "tena patamānaṃ viya ṭhitanti vivekapabbhāraṃ.",
  "atk-s0201a0:2681_0": "465.",
  "atk-s0201a0:2681_1": "Idāni yā vedanā nirodhetvā nirodhasamāpattiṃ samāpajjati,",
  "atk-s0201a0:2681_2": "tā pucchissāmīti pucchanto kati panāyye,",
  "atk-s0201a0:2681_3": "vedanāti āha.",
  "atk-s0201a0:2681_4": "Kāyikaṃ vātiādīsu pañcadvārikaṃ sukhaṃ kāyikaṃ nāma,",
  "atk-s0201a0:2681_5": "manodvārikaṃ cetasikaṃ nāmāti veditabbaṃ.",
  "atk-s0201a0:2681_6": "Tattha sukhanti sabhāvaniddeso.",
  "atk-s0201a0:2681_7": "Sātanti tasseva madhurabhāvadīpakaṃ vevacanaṃ.",
  "atk-s0201a0:2681_8": "Vedayitanti vedayitabhāvadīpakaṃ,",
  "atk-s0201a0:2681_9": "sabbavedanānaṃ sādhāraṇavacanaṃ.",
  "atk-s0201a0:2681_10": "Sesapadesupi eseva nayo.",
  "atk-s0201a0:2681_11": "Ṭhitisukhā vipariṇāmadukkhātiādīsu sukhāya vedanāya atthibhāvo sukhaṃ,",
  "atk-s0201a0:2681_12": "natthibhāvo dukkhaṃ.",
  "atk-s0201a0:2681_13": "Dukkhāya vedanāya atthibhāvo dukkhaṃ,",
  "atk-s0201a0:2681_14": "natthibhāvo sukhaṃ.",
  "atk-s0201a0:2681_15": "Adukkhamasukhāya vedanāya jānanabhāvo sukhaṃ,",
  "atk-s0201a0:2681_16": "ajānanabhāvo dukkhanti attho.",
  "atk-s0201a0:2682_0": "Kiṃ anusayo anusetīti katamo anusayo anuseti.",
  "atk-s0201a0:2682_1": "Appahīnaṭṭhena sayito viya hotīti anusayapucchaṃ pucchati. Na kho,",
  "atk-s0201a0:2682_2": "āvuso visākha,",
  "atk-s0201a0:2682_3": "sabbāya sukhāya vedanāya rāgānusayo anusetīti na sabbāya sukhāya vedanāya rāgānusayo anuseti.",
  "atk-s0201a0:2682_4": "Na sabbāya sukhāya vedanāya so appahīno,",
  "atk-s0201a0:2682_5": "na sabbaṃ sukhaṃ vedanaṃ ārabbha uppajjatīti attho.",
  "atk-s0201a0:2682_6": "Esa nayo sabbattha.",
  "atk-s0201a0:2682_7": "Kiṃ pahātabbanti ayaṃ pahānapucchā nāma.",
  "atk-s0201a0:2683_0": "Rāgaṃ tena pajahatīti ettha ekeneva byākaraṇena dve pucchā vissajjesi.",
  "atk-s0201a0:2683_1": "Idha bhikkhu rāgānusayaṃ vikkhambhetvā paṭhamajjhānaṃ samāpajjati,",
  "atk-s0201a0:2683_2": "jhānavikkhambhitaṃ rāgānusayaṃ tathā vikkhambhitameva katvā vipassanaṃ vaḍḍhetvā anāgāmimaggena samugghāteti.",
  "atk-s0201a0:2683_3": "So anāgāmimaggena pahīnopi tathā vikkhambhitattāva paṭhamajjhāne nānuseti nāma. Tenāha –",
  "atk-s0201a0:2683_4": "“na tattha rāgānusayo anusetī”ti.",
  "atk-s0201a0:2683_5": "Tadāyatananti taṃ āyatanaṃ,",
  "atk-s0201a0:2683_6": "paramassāsabhāvena patiṭṭhānabhūtaṃ arahattanti attho.",
  "atk-s0201a0:2683_7": "Iti anuttaresūti evaṃ anuttarā vimokkhāti laddhanāme arahatte.",
  "atk-s0201a0:2683_8": "Pihaṃ upaṭṭhāpayatoti patthanaṃ paṭṭhapentassa.",
  "atk-s0201a0:2683_9": "Uppajjati pihāpaccayā domanassanti patthanāya paṭṭhapanamūlakaṃ domanassaṃ uppajjati.",
  "atk-s0201a0:2683_10": "Taṃ panetaṃ na patthanāya paṭṭhapanamūlakaṃ uppajjati,",
  "atk-s0201a0:2683_11": "patthetvā alabhantassa pana alābhamūlakaṃ uppajjamānaṃ,",
  "atk-s0201a0:2683_12": "“uppajjati pihāpaccayā”ti vuttaṃ.",
  "atk-s0201a0:2683_13": "Tattha kiñcāpi domanassaṃ nāma ekantena akusalaṃ,",
  "atk-s0201a0:2683_14": "idaṃ pana sevitabbaṃ domanassaṃ vaṭṭatīti vadanti.",
  "atk-s0201a0:2683_15": "Yogino hi temāsikaṃ chamāsikaṃ vā navamāsikaṃ vā paṭipadaṃ gaṇhanti.",
  "atk-s0201a0:2683_16": "Tesu yo taṃ taṃ paṭipadaṃ gahetvā antokālaparicchedeyeva arahattaṃ pāpuṇissāmīti ghaṭento vāyamanto na sakkoti yathāparicchinnakālena pāpuṇituṃ,",
  "atk-s0201a0:2683_17": "tassa balavadomanassaṃ uppajjati,",
  "atk-s0201a0:2683_18": "āḷindikavāsimahāphussadevattherassa viya assudhārā pavattanti.",
  "atk-s0201a0:2683_19": "Thero kira ekūnavīsativassāni gatapaccāgatavattaṃ pūresi. Tassa,",
  "atk-s0201a0:2683_20": "“imasmiṃ vāre arahattaṃ gaṇhissāmi,",
  "atk-s0201a0:2683_21": "imasmiṃ vāre visuddhipavāraṇaṃ pavāressāmī”ti mānasaṃ bandhitvā samaṇadhammaṃ karontasseva ekūnavīsativassāni atikkantāni.",
  "atk-s0201a0:2683_22": "Pavāraṇādivase āgate therassa assupātena muttadivaso nāma nāhosi.",
  "atk-s0201a0:2683_23": "Vīsatime pana vasse arahattaṃ pāṇuṇi.",
  "atk-s0201a0:2684_0": "Paṭighaṃ tena pajahatīti ettha domanasseneva paṭighaṃ pajahati.",
  "atk-s0201a0:2684_1": "Na hi paṭigheneva paṭighappahānaṃ,",
  "atk-s0201a0:2684_2": "domanassena vā domanassappahānaṃ nāma atthi.",
  "atk-s0201a0:2684_3": "Ayaṃ pana bhikkhu temāsikādīsu aññataraṃ paṭipadaṃ gahetvā iti paṭisañcikkhati –",
  "atk-s0201a0:2684_4": "“passa bhikkhu,",
  "atk-s0201a0:2684_5": "kiṃ tuyhaṃ sīlena hīnaṭṭhānaṃ atthi,",
  "atk-s0201a0:2684_6": "udāhu vīriyena,",
  "atk-s0201a0:2684_7": "udāhu paññāya,",
  "atk-s0201a0:2684_8": "nanu te sīlaṃ suparisuddhaṃ vīriyaṃ supaggahitaṃ paññā sūrā hutvā vahatī”ti.",
  "atk-s0201a0:2684_9": "So evaṃ paṭisañcikkhitvā,",
  "atk-s0201a0:2684_10": "“na dāni puna imassa domanassassa uppajjituṃ dassāmī”ti vīriyaṃ daḷhaṃ katvā antotemāse vā antochamāse",
  "atk-s0201a0:2684_11": "vā antonavamāse vā anāgāmimaggena taṃ samugghāteti.",
  "atk-s0201a0:2684_12": "Iminā pariyāyena paṭigheneva paṭighaṃ,",
  "atk-s0201a0:2684_13": "domanasseneva domanassaṃ pajahati nāma.",
  "atk-s0201a0:2685_0": "Na tattha paṭighānusayo anusetīti tattha evarūpe domanasse paṭighānusayo nānuseti.",
  "atk-s0201a0:2685_1": "Na taṃ ārabbha uppajjati,",
  "atk-s0201a0:2685_2": "pahīnova tattha paṭighānusayoti attho.",
  "atk-s0201a0:2685_3": "Avijjaṃ tena pajahatīti idha bhikkhu avijjānusayaṃ vikkhambhetvā catutthajjhānaṃ samāpajjati,",
  "atk-s0201a0:2685_4": "jhānavikkhambhitaṃ avijjānusayaṃ tathā vikkhambhitameva katvā vipassanaṃ vaḍḍhetvā arahattamaggena samugghāteti.",
  "atk-s0201a0:2685_5": "So arahattamaggena pahīnopi tathā vikkhambhitattāva catutthajjhāne nānuseti nāma. Tenāha –",
  "atk-s0201a0:2685_6": "“na tattha avijjānusayo anusetī”ti.",
  "atk-s0201a0:2686_0": "466.",
  "atk-s0201a0:2686_1": "Idāni paṭibhāgapucchaṃ pucchanto sukhāya panāyyetiādimāha.",
  "atk-s0201a0:2686_2": "Tassa vissajjane yasmā sukhassa dukkhaṃ,",
  "atk-s0201a0:2686_3": "dukkhassa ca sukhaṃ paccanīkaṃ,",
  "atk-s0201a0:2686_4": "tasmā dvīsu vedanāsu visabhāgapaṭibhāgo kathito.",
  "atk-s0201a0:2686_5": "Upekkhā pana andhakārā avibhūtā duddīpanā,",
  "atk-s0201a0:2686_6": "avijjāpi tādisāvāti tenettha sabhāgapaṭibhāgo kathito.",
  "atk-s0201a0:2686_7": "Yattakesu pana ṭhānesu avijjā tamaṃ karoti,",
  "atk-s0201a0:2686_8": "tattakesu vijjā tamaṃ vinodetīti visabhāgapaṭibhāgo kathito.",
  "atk-s0201a0:2686_9": "Avijjāya kho,",
  "atk-s0201a0:2686_10": "āvusoti ettha ubhopete dhammā anāsavā lokuttarāti sabhāgapaṭibhāgova kathito.",
  "atk-s0201a0:2686_11": "Vimuttiyā kho,",
  "atk-s0201a0:2686_12": "āvusoti ettha anāsavaṭṭhena lokuttaraṭṭhena abyākataṭṭhena ca sabhāgapaṭibhāgova kathito.",
  "atk-s0201a0:2686_13": "Accayāsīti ettha pañhaṃ atikkamitvā gatosīti attho.",
  "atk-s0201a0:2686_14": "Nāsakkhi pañhānaṃ pariyantaṃ gahetunti pañhānaṃ paricchedapamāṇaṃ gahetuṃ nāsakkhi,",
  "atk-s0201a0:2686_15": "appaṭibhāgadhammassa paṭibhāgaṃ pucchi.",
  "atk-s0201a0:2686_16": "Nibbānaṃ nāmetaṃ appaṭibhāgaṃ,",
  "atk-s0201a0:2686_17": "na sakkā nīlaṃ vā pītakaṃ vāti kenaci dhammena saddhiṃ paṭibhāgaṃ katvā dassetuṃ.",
  "atk-s0201a0:2686_18": "Tañca tvaṃ iminā adhippāyena pucchasīti attho.",
  "atk-s0201a0:2687_0": "Ettāvatā cāyaṃ upāsako yathā nāma sattame ghare salākabhattaṃ labhitvā gato bhikkhu satta gharāni atikkamma",
  "atk-s0201a0:2687_1": "aṭṭhamassa dvāre ṭhito sabbānipi satta gehāni viraddhova na aññāsi,",
  "atk-s0201a0:2687_2": "evamevaṃ appaṭibhāgadhammassa paṭibhāgaṃ pucchanto sabbāsupi sattasu sappaṭibhāgapucchāsu viraddhova hotīti veditabbo.",
  "atk-s0201a0:2687_3": "Nibbānogadhanti nibbānabbhantaraṃ nibbānaṃ anupaviṭṭhaṃ.",
  "atk-s0201a0:2687_4": "Nibbānaparāyananti nibbānaṃ paraṃ ayanamassa parā gati,",
  "atk-s0201a0:2687_5": "na tato paraṃ gacchatīti attho.",
  "atk-s0201a0:2687_6": "Nibbānaṃ pariyosānaṃ avasānaṃ assāti nibbānapariyosānaṃ.",
  "atk-s0201a0:2688_0": "467.",
  "atk-s0201a0:2688_1": "Paṇḍitāti paṇḍiccena samannāgatā,",
  "atk-s0201a0:2688_2": "dhātukusalā āyatanakusalā paṭiccasamuppādakusalā ṭhānāṭṭhānakusalāti attho.",
  "atk-s0201a0:2688_3": "Mahāpaññāti mahante atthe mahante dhamme mahantā niruttiyo mahantāni paṭibhānāni pariggaṇhanasamatthāya paññāya samannāgatā.",
  "atk-s0201a0:2688_4": "Yathā taṃ dhammadinnāyāti yathā dhammadinnāya bhikkhuniyā byākataṃ,",
  "atk-s0201a0:2688_5": "ahampi taṃ evamevaṃ byākareyyanti.",
  "atk-s0201a0:2688_6": "Ettāvatā ca pana ayaṃ suttanto jinabhāsito nāma jāto,",
  "atk-s0201a0:2688_7": "na sāvakabhāsito.",
  "atk-s0201a0:2688_8": "Yathā hi rājayuttehi likhitaṃ paṇṇaṃ yāva rājamuddikāya na lañchitaṃ hoti,",
  "atk-s0201a0:2688_9": "na tāva rājapaṇṇanti saṅkhyaṃ gacchati;",
  "atk-s0201a0:2688_10": "lañchitamattaṃ pana rājapaṇṇaṃ nāma hoti, tathā,",
  "atk-s0201a0:2688_11": "“ahampi taṃ evameva byākareyya”nti imāya jinavacanamuddikāya lañchitattā ayaṃ suttanto āhaccavacanena jinabhāsito nāma jāto.",
  "atk-s0201a0:2688_12": "Sesaṃ sabbattha uttānatthamevāti.",
  "atk-s0201a0:2689_0": "Papañcasūdaniyā majjhimanikāyaṭṭhakathāya",
  "atk-s0201a0:2690_0": "Cūḷavedallasuttavaṇṇanā niṭṭhitā.",
  "atk-s0201a0:2691_0": "5. Cūḷadhammasamādānasuttavaṇṇanā",
  "atk-s0201a0:2692_0": "468.",
  "atk-s0201a0:2692_1": "Evaṃ me sutanti cūḷadhammasamādānasuttaṃ.",
  "atk-s0201a0:2692_2": "Tattha dhammasamādānānīti dhammoti gahitagahaṇāni.",
  "atk-s0201a0:2692_3": "Paccuppannasukhanti paccuppanne sukhaṃ,",
  "atk-s0201a0:2692_4": "āyūhanakkhaṇe sukhaṃ sukaraṃ sukhena sakkā pūretuṃ.",
  "atk-s0201a0:2692_5": "Āyatiṃ dukkhavipākanti anāgate vipākakāle dukkhavipākaṃ.",
  "atk-s0201a0:2692_6": "Iminā upāyena sabbapadesu attho veditabbo.",
  "atk-s0201a0:2693_0": "469.",
  "atk-s0201a0:2693_1": "Natthi kāmesu dosoti vatthukāmesupi kilesakāmesupi doso natthi.",
  "atk-s0201a0:2693_2": "Pātabyataṃ āpajjantīti te vatthukāmesu kilesakāmena pātabyataṃ pivitabbataṃ,",
  "atk-s0201a0:2693_3": "yathāruci paribhuñjitabbataṃ āpajjantīti attho.",
  "atk-s0201a0:2693_4": "Moḷibaddhāhīti moḷiṃ katvā baddhakesāhi.",
  "atk-s0201a0:2693_5": "Paribbājikāhīti tāpasaparibbājikāhi.",
  "atk-s0201a0:2693_6": "Evamāhaṃsūti evaṃ vadanti.",
  "atk-s0201a0:2693_7": "Pariññaṃ paññapentīti pahānaṃ samatikkamaṃ paññapenti.",
  "atk-s0201a0:2693_8": "Māluvāsipāṭikāti dīghasaṇṭhānaṃ māluvāpakkaṃ.",
  "atk-s0201a0:2693_9": "Phaleyyāti ātapena sussitvā bhijjeyya.",
  "atk-s0201a0:2693_10": "Sālamūleti sālarukkhassa samīpe.",
  "atk-s0201a0:2693_11": "Santāsaṃ āpajjeyyāti kasmā āpajjati?",
  "atk-s0201a0:2693_12": "Bhavanavināsabhayā.",
  "atk-s0201a0:2693_13": "Rukkhamūle patitamāluvābījato hi latā uppajjitvā rukkhaṃ abhiruhati.",
  "atk-s0201a0:2693_14": "Sā mahāpattā ceva hoti bahupattā ca,",
  "atk-s0201a0:2693_15": "koviḷārapattasadisehi pattehi samannāgatā.",
  "atk-s0201a0:2693_16": "Atha taṃ rukkhaṃ mūlato paṭṭhāya vinandhamānā sabbaviṭapāni sañchādetvā mahantaṃ bhāraṃ janetvā tiṭṭhati.",
  "atk-s0201a0:2693_17": "Sā vāte vā vāyante deve vā vassante oghanaṃ janetvā tassa rukkhassa sabbasākhāpasākhaṃ bhañjati,",
  "atk-s0201a0:2693_18": "bhūmiyaṃ nipāteti.",
  "atk-s0201a0:2693_19": "Tato tasmiṃ rukkhe patiṭṭhitavimānaṃ bhijjati nassati.",
  "atk-s0201a0:2693_20": "Iti sā bhavanavināsabhayā santāsaṃ āpajjati.",
  "atk-s0201a0:2694_0": "Ārāmadevatāti tattha tattha pupphārāmaphalārāmesu adhivatthā devatā.",
  "atk-s0201a0:2694_1": "Vanadevatāti andhavanasubhagavanādīsu vanesu adhivatthā devatā.",
  "atk-s0201a0:2694_2": "Rukkhadevatāti abhilakkhitesu naḷerupucimandādīsu rukkhesu adhivatthā devatā.",
  "atk-s0201a0:2694_3": "Osadhitiṇavanappatīsūti harītakīāmalakīādīsu osadhīsu tālanāḷikerādīsu tiṇesu vanajeṭṭhakesu ca vanappatirukkhesu adhivatthā devatā.",
  "atk-s0201a0:2694_4": "Vanakammikāti vane kasanalāyanadāruāharaṇagorakkhādīsu kenacideva kammena vā vicarakamanussā.",
  "atk-s0201a0:2694_5": "Uddhareyyunti khādeyyuṃ.",
  "atk-s0201a0:2694_6": "Vilambinīti vātena pahatapahataṭṭhānesu keḷiṃ karontī viya vilambantī.",
  "atk-s0201a0:2694_7": "Sukho imissāti evarūpāya māluvālatāya samphassopi sukho,",
  "atk-s0201a0:2694_8": "dassanampi sukhaṃ.",
  "atk-s0201a0:2694_9": "Ayaṃ me dārakānaṃ āpānamaṇḍalaṃ bhavissati,",
  "atk-s0201a0:2694_10": "kīḷābhūmi bhavissati,",
  "atk-s0201a0:2694_11": "dutiyaṃ me vimānaṃ paṭiladdhanti latāya dassanepi samphassepi somanassajātā evamāha.",
  "atk-s0201a0:2695_0": "Viṭabhiṃ kareyyāti sākhānaṃ upari chattākārena tiṭṭheyya.",
  "atk-s0201a0:2695_1": "Oghanaṃ janeyyāti heṭṭhā ghanaṃ janeyya.",
  "atk-s0201a0:2695_2": "Upari āruyha sakalaṃ rukkhaṃ paliveṭhetvā puna heṭṭhā bhassamānā bhūmiṃ gaṇheyyāti attho.",
  "atk-s0201a0:2695_3": "Padāleyyāti evaṃ oghanaṃ katvā puna tato paṭṭhāya yāva mūlā otiṇṇasākhāhi abhiruhamānā sabbasākhā paliveṭhentī",
  "atk-s0201a0:2695_4": "matthakaṃ patvā teneva niyāmena puna orohitvā ca abhiruhitvā ca sakalarukkhaṃ saṃsibbitvā ajjhottharantī",
  "atk-s0201a0:2695_5": "sabbasākhā heṭṭhā katvā sayaṃ upari ṭhatvā vāte vā vāyante deve vā vassante padāleyya.",
  "atk-s0201a0:2695_6": "Bhindeyyāti attho.",
  "atk-s0201a0:2695_7": "Khāṇumattameva tiṭṭheyya,",
  "atk-s0201a0:2695_8": "tattha yaṃ sākhaṭṭhakavimānaṃ hoti,",
  "atk-s0201a0:2695_9": "taṃ sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati.",
  "atk-s0201a0:2695_10": "Rukkhaṭṭhakavimānaṃ pana yāva rukkhassa mūlamattampi tiṭṭhati,",
  "atk-s0201a0:2695_11": "tāva na nassati.",
  "atk-s0201a0:2695_12": "Idaṃ pana vimānaṃ sākhaṭṭhakaṃ,",
  "atk-s0201a0:2695_13": "tasmā sabbasākhāsu saṃbhijjamānāsu bhijjittha.",
  "atk-s0201a0:2695_14": "Devatā puttake gahetvā khāṇuke ṭhitā paridevituṃ āraddhā.",
  "atk-s0201a0:2696_0": "471.",
  "atk-s0201a0:2696_1": "Tibbarāgajātikoti bahalarāgasabhāvo.",
  "atk-s0201a0:2696_2": "Rāgajaṃ dukkhaṃ domanassaṃ paṭisaṃvedetīti tibbarāgajātikattā diṭṭhe diṭṭhe ārammaṇe nimittaṃ gaṇhāti.",
  "atk-s0201a0:2696_3": "Athassa ācariyupajjhāyā daṇḍakammaṃ āṇāpenti.",
  "atk-s0201a0:2696_4": "So abhikkhaṇaṃ daṇḍakammaṃ karonto dukkhaṃ domanassaṃ paṭisaṃvedeti,",
  "atk-s0201a0:2696_5": "natveva vītikkamaṃ karoti.",
  "atk-s0201a0:2696_6": "Tibbadosajātikoti appamattikeneva kuppati,",
  "atk-s0201a0:2696_7": "daharasāmaṇerehi saddhiṃ hatthaparāmāsādīni karontova katheti.",
  "atk-s0201a0:2696_8": "Sopi daṇḍakammapaccayā dukkhaṃ domanassaṃ paṭisaṃvedeti.",
  "atk-s0201a0:2696_9": "Mohajātiko pana idha kataṃ vā katato akataṃ vā akatato na sallakkheti,",
  "atk-s0201a0:2696_10": "tāni tāni kiccāni virādheti.",
  "atk-s0201a0:2696_11": "Sopi daṇḍakammapaccayā dukkhaṃ domanassaṃ paṭisaṃvedeti.",
  "atk-s0201a0:2697_0": "472.",
  "atk-s0201a0:2697_1": "Na tibbarāgajātikotiādīni vuttapaṭipakkhanayena veditabbāni.",
  "atk-s0201a0:2697_2": "Kasmā panettha koci tibbarāgādijātiko hoti,",
  "atk-s0201a0:2697_3": "koci na tibbarāgādijātiko?",
  "atk-s0201a0:2697_4": "Kammaniyāmena.",
  "atk-s0201a0:2697_5": "Yassa hi kammāyūhanakkhaṇe lobho balavā hoti,",
  "atk-s0201a0:2697_6": "alobho mando,",
  "atk-s0201a0:2697_7": "adosāmohā balavanto,",
  "atk-s0201a0:2697_8": "dosamohā mandā,",
  "atk-s0201a0:2697_9": "tassa mando alobho lobhaṃ pariyādātuṃ na sakkoti,",
  "atk-s0201a0:2697_10": "adosāmohā pana balavanto dosamohe pariyādātuṃ sakkonti.",
  "atk-s0201a0:2697_11": "Tasmā so tena kammena dinnapaṭisandhivasena nibbatto luddho hoti,",
  "atk-s0201a0:2697_12": "sukhasīlo akkodhano paññavā vajirūpamañāṇo.",
  "atk-s0201a0:2698_0": "Yassa pana kammāyūhanakkhaṇe lobhadosā balavanto honti,",
  "atk-s0201a0:2698_1": "alobhādosā mandā,",
  "atk-s0201a0:2698_2": "amoho balavā,",
  "atk-s0201a0:2698_3": "moho mando,",
  "atk-s0201a0:2698_4": "so purimanayeneva luddho ceva hoti duṭṭho ca,",
  "atk-s0201a0:2698_5": "paññavā pana hoti vajirūpamañāṇo dattābhayatthero viya.",
  "atk-s0201a0:2699_0": "Yassa pana kammāyūhanakkhaṇe lobhādosamohā balavanto honti,",
  "atk-s0201a0:2699_1": "itare mandā,",
  "atk-s0201a0:2699_2": "so purimanayeneva luddho ceva hoti dandho ca,",
  "atk-s0201a0:2699_3": "sukhasīlako pana hoti akkodhano.",
  "atk-s0201a0:2700_0": "Tathā yassa kammāyūhanakkhaṇe tayopi lobhadosamohā balavanto honti,",
  "atk-s0201a0:2700_1": "alobhādayo mandā,",
  "atk-s0201a0:2700_2": "so purimanayeneva luddho ceva hoti duṭṭho ca mūḷho ca.",
  "atk-s0201a0:2701_0": "Yassa pana kammāyūhanakkhaṇe alobhadosamohā balavanto honti,",
  "atk-s0201a0:2701_1": "itare mandā,",
  "atk-s0201a0:2701_2": "so purimanayeneva appakileso hoti,",
  "atk-s0201a0:2701_3": "dibbārammaṇampi disvā niccalo,",
  "atk-s0201a0:2701_4": "duṭṭho pana hoti dandhapañño ca.",
  "atk-s0201a0:2702_0": "Yassa pana kammāyūhanakkhaṇe alobhādosamohā balavanto honti,",
  "atk-s0201a0:2702_1": "itare mandā,",
  "atk-s0201a0:2702_2": "so purimanayeneva aluddho ceva hoti sukhasīlako ca,",
  "atk-s0201a0:2702_3": "mūḷho pana hoti.",
  "atk-s0201a0:2703_0": "Tathā yassa kammāyūhanakkhaṇe alobhadosāmohā balavanto honti,",
  "atk-s0201a0:2703_1": "itare mandā,",
  "atk-s0201a0:2703_2": "so purimanayeneva aluddho ceva hoti paññavā ca,",
  "atk-s0201a0:2703_3": "duṭṭho pana hoti kodhano.",
  "atk-s0201a0:2704_0": "Yassa pana kammāyūhanakkhaṇe tayopi alobhādayo balavanto honti,",
  "atk-s0201a0:2704_1": "lobhādayo mandā,",
  "atk-s0201a0:2704_2": "so mahāsaṅgharakkhitatthero viya aluddho aduṭṭho paññavā ca hoti.",
  "atk-s0201a0:2705_0": "Sesaṃ sabbattha uttānatthamevāti.",
  "atk-s0201a0:2706_0": "Papañcasūdaniyā majjhimanikāyaṭṭhakathāya",
  "atk-s0201a0:2707_0": "Cūḷadhammasamādānasuttavaṇṇanā niṭṭhitā.",
  "atk-s0201a0:2708_0": "6. Mahādhammasamādānasuttavaṇṇanā",
  "atk-s0201a0:2709_0": "473.",
  "atk-s0201a0:2709_1": "Evaṃ me suttanti mahādhammasamādānasuttaṃ.",
  "atk-s0201a0:2709_2": "Tattha evaṃkāmāti evaṃicchā.",
  "atk-s0201a0:2709_3": "Evaṃchandāti evaṃajjhāsayā.",
  "atk-s0201a0:2709_4": "Evaṃadhippāyāti evaṃladdhikā.",
  "atk-s0201a0:2709_5": "Tatrāti tasmiṃ aniṭṭhavaḍḍhane ceva iṭṭhaparihāne ca.",
  "atk-s0201a0:2709_6": "Bhagavaṃmūlakāti bhagavā mūlaṃ etesanti bhagavaṃmūlakā.",
  "atk-s0201a0:2709_7": "Idaṃ vuttaṃ hoti – ime, bhante,",
  "atk-s0201a0:2709_8": "amhākaṃ dhammā pubbe kassapasammāsambuddhena uppāditā,",
  "atk-s0201a0:2709_9": "tasmiṃ parinibbute ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho nāma nāhosi,",
  "atk-s0201a0:2709_10": "bhagavatā pana no ime dhammā uppāditā.",
  "atk-s0201a0:2709_11": "Bhagavantañhi nissāya mayaṃ ime dhamme ājānāma paṭivijjhāmāti evaṃ bhagavaṃmūlakā no, bhante, dhammāti.",
  "atk-s0201a0:2709_12": "Bhagavaṃnettikāti bhagavā hi dhammānaṃ netā vinetā anunetāti.",
  "atk-s0201a0:2709_13": "Yathāsabhāvato pāṭiyekkaṃ pāṭiyekkaṃ nāmaṃ gahetvā dassitā dhammā bhagavaṃnettikā nāma honti.",
  "atk-s0201a0:2709_14": "Bhagavaṃpaṭisaraṇāti catubhūmakā dhammā sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.",
  "atk-s0201a0:2709_15": "Paṭisarantīti osaranti samosaranti.",
  "atk-s0201a0:2709_16": "Apica mahābodhimaṇḍe nisinnassa bhagavato paṭivedhavasena phasso āgacchati,",
  "atk-s0201a0:2709_17": "ahaṃ bhagavā kinnāmoti?",
  "atk-s0201a0:2709_18": "Tvaṃ phusanaṭṭhena phasso nāma. Vedanā, saññā, saṅkhārā,",
  "atk-s0201a0:2709_19": "viññāṇaṃ āgacchati.",
  "atk-s0201a0:2709_20": "Ahaṃ bhagavā kinnāmanti?",
  "atk-s0201a0:2709_21": "Tvaṃ vijānanaṭṭhena viññāṇaṃ nāmāti evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ",
  "atk-s0201a0:2709_22": "gaṇhanto bhagavā dhamme paṭisaratītipi bhagavaṃpaṭisaraṇā.",
  "atk-s0201a0:2709_23": "Bhagavantaññeva paṭibhātūti bhagavatoyeva etassa bhāsitassa attho upaṭṭhātu,",
  "atk-s0201a0:2709_24": "tumheyeva no kathetvā dethāti attho.",
  "atk-s0201a0:2710_0": "474.",
  "atk-s0201a0:2710_1": "Sevitabbeti nissayitabbe.",
  "atk-s0201a0:2710_2": "Bhajitabbeti upagantabbe.",
  "atk-s0201a0:2710_3": "Yathā taṃ aviddasunoti yathā aviduno bālassa andhaputhujjanassa.",
  "atk-s0201a0:2710_4": "Yathā taṃ viddasunoti yathā viduno medhāvino paṇḍitassa.",
  "atk-s0201a0:2711_0": "475. Atthi,",
  "atk-s0201a0:2711_1": "bhikkhave,",
  "atk-s0201a0:2711_2": "dhammasamādānanti purimasutte uppaṭipāṭiākārena mātikā ṭhapitā,",
  "atk-s0201a0:2711_3": "idha pana yathādhammaraseneva satthā mātikaṃ ṭhapesi.",
  "atk-s0201a0:2711_4": "Tattha dhammasamādānanti pāṇātipātādīnaṃ dhammānaṃ gahaṇaṃ.",
  "atk-s0201a0:2712_0": "476. Avijjāgatoti avijjāya samannāgato.",
  "atk-s0201a0:2713_0": "477. Vijjāgatoti vijjāya samannāgato paññavā.",
  "atk-s0201a0:2714_0": "478.",
  "atk-s0201a0:2714_1": "Sahāpi dukkhenāti ettha micchācāro abhijjhā micchādiṭṭhīti ime tāva tayo pubbacetanāya ca aparacetanāya",
  "atk-s0201a0:2714_2": "cāti dvinnaṃ cetanānaṃ vasena dukkhavedanā honti.",
  "atk-s0201a0:2714_3": "Sanniṭṭhāpakacetanā pana sukhasampayuttā vā upekkhāsampayuttā vā hoti.",
  "atk-s0201a0:2714_4": "Sesā pāṇātipātādayo satta tissannampi cetanānaṃ vasena dukkhavedanā honti.",
  "atk-s0201a0:2714_5": "Idaṃ sandhāya vuttaṃ –",
  "atk-s0201a0:2714_6": "“sahāpi dukkhena sahāpi domanassenā”ti.",
  "atk-s0201a0:2714_7": "Domanassameva cettha dukkhanti veditabbaṃ.",
  "atk-s0201a0:2714_8": "Pariyeṭṭhiṃ vā āpajjantassa pubbabhāgaparabhāgesu kāyikaṃ dukkhampi vaṭṭatiyeva.",
  "atk-s0201a0:2715_0": "479.",
  "atk-s0201a0:2715_1": "Sahāpi sukhenāti ettha pāṇātipāto pharusavācā byāpādoti ime tāva tayo pubbacetanāya ca aparacetanāya cāti dvinnaṃ cetanānaṃ vasena sukhavedanā honti.",
  "atk-s0201a0:2715_2": "Sanniṭṭhāpakacetanā pana dukkhasampayuttāva hoti.",
  "atk-s0201a0:2715_3": "Sesā satta tissannampi cetanānaṃ vasena sukhavedanā hontiyeva.",
  "atk-s0201a0:2715_4": "Sahāpi somanassenāti somanassameva cettha sukhanti veditabbaṃ.",
  "atk-s0201a0:2715_5": "Iṭṭhaphoṭṭhabbasamaṅgino vā pubbabhāgaparabhāgesu kāyikaṃ sukhampi vaṭṭatiyeva.",
  "atk-s0201a0:2716_0": "480.",
  "atk-s0201a0:2716_1": "Tatiyadhammasamādāne idhekacco macchabandho vā hoti,",
  "atk-s0201a0:2716_2": "māgaviko vā,",
  "atk-s0201a0:2716_3": "pāṇupaghātaṃyeva nissāya jīvikaṃ kappeti.",
  "atk-s0201a0:2716_4": "Tassa garuṭṭhāniyo bhikkhu akāmakasseva pāṇātipāte ādīnavaṃ,",
  "atk-s0201a0:2716_5": "pāṇātipātaviratiyā ca ānisaṃsaṃ kathetvā sikkhāpadaṃ deti.",
  "atk-s0201a0:2716_6": "So gaṇhantopi dukkhito domanassitova hutvā gaṇhāti.",
  "atk-s0201a0:2716_7": "Aparabhāge katipāhaṃ vītināmetvā rakkhituṃ asakkontopi dukkhitova hoti,",
  "atk-s0201a0:2716_8": "tassa pubbāparacetanā dukkhasahagatāva honti.",
  "atk-s0201a0:2716_9": "Sanniṭṭhāpakacetanā pana sukhasahagatā vā upekkhāsahagatā vāti evaṃ sabbattha attho veditabbo.",
  "atk-s0201a0:2716_10": "Iti pubbabhāgaparabhāgacetanāva sandhāya idaṃ vuttaṃ –",
  "atk-s0201a0:2716_11": "“sahāpi dukkhena sahāpi domanassenā”ti.",
  "atk-s0201a0:2716_12": "Domanassameva cettha dukkhanti veditabbaṃ.",
  "atk-s0201a0:2717_0": "481.",
  "atk-s0201a0:2717_1": "Catutthadhammasamādāne dasasupi padesu tissopi pubbabhāgāparabhāgasanniṭṭhāpakacetanā sukhasampayuttā hontiyeva,",
  "atk-s0201a0:2717_2": "taṃ sandhāya idaṃ vuttaṃ –",
  "atk-s0201a0:2717_3": "“sahāpi sukhena sahāpi somanassenā”ti.",
  "atk-s0201a0:2717_4": "Somanassameva cettha sukhanti veditabbaṃ.",
  "atk-s0201a0:2718_0": "482.",
  "atk-s0201a0:2718_1": "Tittakālābūti tittakarasaalābu.",
  "atk-s0201a0:2718_2": "Visena saṃsaṭṭhoti halāhalavisena sampayutto missito luḷito.",
  "atk-s0201a0:2718_3": "Nacchādessatīti na ruccissati na tuṭṭhiṃ karissati.",
  "atk-s0201a0:2718_4": "Nigacchasīti gamissasi.",
  "atk-s0201a0:2718_5": "Appaṭisaṅkhāya piveyyāti taṃ appaccavekkhitvā piveyya.",
  "atk-s0201a0:2719_0": "483.",
  "atk-s0201a0:2719_1": "Āpānīyakaṃsoti āpānīyassa madhurapānakassa bharitakaṃso.",
  "atk-s0201a0:2719_2": "Vaṇṇasampannoti pānakavaṇṇādīhi sampannavaṇṇo,",
  "atk-s0201a0:2719_3": "kaṃse pakkhittapānakavasena pānakakaṃsopi evaṃ vutto.",
  "atk-s0201a0:2719_4": "Chādessatīti tañhi halāhalavisaṃ yattha yattha pakkhittaṃ hoti,",
  "atk-s0201a0:2719_5": "tassa tasseva rasaṃ deti.",
  "atk-s0201a0:2719_6": "Tena vuttaṃ “chādessatī”ti.",
  "atk-s0201a0:2720_0": "484.",
  "atk-s0201a0:2720_1": "Pūtimuttanti muttameva.",
  "atk-s0201a0:2720_2": "Yathā hi manussabhāvo suvaṇṇavaṇṇo pūtikāyotveva,",
  "atk-s0201a0:2720_3": "tadahujātāpi galocilatā pūtilatātveva vuccati.",
  "atk-s0201a0:2720_4": "Evaṃ taṅkhaṇaṃ gahitaṃ taruṇampi muttaṃ pūtimuttameva.",
  "atk-s0201a0:2720_5": "Nānābhesajjehīti harītakāmalakādīhi nānosadhehi.",
  "atk-s0201a0:2720_6": "Sukhī assāti arogo suvaṇṇavaṇṇo sukhī bhaveyya.",
  "atk-s0201a0:2721_0": "485.",
  "atk-s0201a0:2721_1": "Dadhi ca madhu cāti suparisuddhaṃ dadhi ca sumadhuraṃ madhu ca.",
  "atk-s0201a0:2721_2": "Ekajjhaṃ saṃsaṭṭhanti ekato katvā missitaṃ āluḷitaṃ.",
  "atk-s0201a0:2721_3": "Tassa tanti tassa taṃ catumadhurabhesajjaṃ pivato rucceyya.",
  "atk-s0201a0:2721_4": "Idañca yaṃ bhagandarasaṃsaṭṭhaṃ lohitaṃ pakkhandati,",
  "atk-s0201a0:2721_5": "na tassa bhesajjaṃ,",
  "atk-s0201a0:2721_6": "āhāraṃ thambhetvā maggaṃ avalañjaṃ karoti.",
  "atk-s0201a0:2721_7": "Yaṃ pana pittasaṃsaṭṭhaṃ lohitaṃ,",
  "atk-s0201a0:2721_8": "tassetaṃ bhesajjaṃ sītalakiriyāya pariyattabhūtaṃ.",
  "atk-s0201a0:2722_0": "486.",
  "atk-s0201a0:2722_1": "Viddheti ubbiddhe.",
  "atk-s0201a0:2722_2": "Meghavigamena dūrībhūteti attho.",
  "atk-s0201a0:2722_3": "Vigatavalāhaketi apagatameghe,",
  "atk-s0201a0:2722_4": "deveti ākāse.",
  "atk-s0201a0:2722_5": "Ākāsagataṃ tamagatanti ākāsagataṃ tamaṃ.",
  "atk-s0201a0:2722_6": "Puthusamaṇabrāhmaṇaparappavādeti puthūnaṃ samaṇabrāhmaṇasaṅkhātānaṃ paresaṃ vāde.",
  "atk-s0201a0:2722_7": "Abhivihaccāti abhihantvā.",
  "atk-s0201a0:2722_8": "Bhāsate ca tapate ca virocate cāti saradakāle majjhanhikasamaye ādiccova obhāsaṃ muñcati tapati vijjotatīti.",
  "atk-s0201a0:2723_0": "Idaṃ pana suttaṃ devatānaṃ ativiya piyaṃ manāpaṃ.",
  "atk-s0201a0:2723_1": "Tatridaṃ vatthu –",
  "atk-s0201a0:2723_2": "dakkhiṇadisāyaṃ kira hatthibhogajanapade saṅgaravihāro nāma atthi.",
  "atk-s0201a0:2723_3": "Tassa bhojanasāladvāre saṅgararukkhe adhivatthā devatā rattibhāge ekassa daharassa sarabhaññavasena idaṃ suttaṃ osārentassa sutvā sādhukāraṃ adāsi.",
  "atk-s0201a0:2723_4": "Daharo kiṃ esoti āha. Ahaṃ, bhante,",
  "atk-s0201a0:2723_5": "imasmiṃ rukkhe adhivatthā devatāti.",
  "atk-s0201a0:2723_6": "Kasmiṃ devate pasannāsi,",
  "atk-s0201a0:2723_7": "kiṃ sadde,",
  "atk-s0201a0:2723_8": "udāhu sutteti?",
  "atk-s0201a0:2723_9": "Saddo nāma, bhante,",
  "atk-s0201a0:2723_10": "yassa kassaci hotiyeva,",
  "atk-s0201a0:2723_11": "sutte pasannāmhi.",
  "atk-s0201a0:2723_12": "Satthārā jetavane nisīditvā kathitadivase ca ajja ca ekabyañjanepi nānaṃ natthīti.",
  "atk-s0201a0:2723_13": "Assosi tvaṃ devate satthārā kathitadivaseti? Āma, bhante.",
  "atk-s0201a0:2723_14": "Kattha ṭhitā assosīti?",
  "atk-s0201a0:2723_15": "Jetavanaṃ, bhante, gatāmhi,",
  "atk-s0201a0:2723_16": "mahesakkhāsu pana devatāsu āgacchantīsu tattha okāsaṃ alabhitvā idheva ṭhatvā assosinti.",
  "atk-s0201a0:2723_17": "Ettha ṭhitāya sakkā sutthu saddo sotunti?",
  "atk-s0201a0:2723_18": "Tvaṃ pana, bhante,",
  "atk-s0201a0:2723_19": "mayhaṃ saddaṃ suṇasīti?",
  "atk-s0201a0:2723_20": "Āma devateti.",
  "atk-s0201a0:2723_21": "Dakkhiṇakaṇṇapasse nisīditvā kathanakālo viya, bhante, hotīti.",
  "atk-s0201a0:2723_22": "Kiṃ pana devate satthu rūpaṃ passasīti?",
  "atk-s0201a0:2723_23": "Satthā mameva oloketīti maññamānā saṇṭhātuṃ na sakkomi, bhanteti.",
  "atk-s0201a0:2723_24": "Visesaṃ pana nibbattetuṃ asakkhittha devateti.",
  "atk-s0201a0:2723_25": "Devatā tattheva antaradhāyi.",
  "atk-s0201a0:2723_26": "Taṃ divasaṃ kiresa devaputto sotāpattiphale patiṭṭhito.",
  "atk-s0201a0:2723_27": "Evamidaṃ suttaṃ devatānaṃ piyaṃ manāpaṃ.",
  "atk-s0201a0:2723_28": "Sesaṃ sabbattha uttānatthamevāti.",
  "atk-s0201a0:2724_0": "Papañcasūdaniyā majjhimanikāyaṭṭhakathāya",
  "atk-s0201a0:2725_0": "Mahādhammasamādānasuttavaṇṇanā niṭṭhitā.",
  "atk-s0201a0:2726_0": "7. Vīmaṃsakasuttavaṇṇanā",
  "atk-s0201a0:2727_0": "487.",
  "atk-s0201a0:2727_1": "Evaṃ me sutanti vīmaṃsakasuttaṃ.",
  "atk-s0201a0:2727_2": "Tattha vīmaṃsakenāti tayo vīmaṃsakā –",
  "atk-s0201a0:2727_3": "atthavīmaṃsako saṅkhāravīmaṃsako satthuvīmaṃsakoti. Tesu,",
  "atk-s0201a0:2727_4": "“paṇḍitā hāvuso,",
  "atk-s0201a0:2727_5": "manussā vīmaṃsakā”ti ettha atthavīmaṃsako āgato.",
  "atk-s0201a0:2727_6": "“Yato kho, ānanda,",
  "atk-s0201a0:2727_7": "bhikkhu dhātukusalo ca hoti,",
  "atk-s0201a0:2727_8": "āyatanakusalo ca hoti,",
  "atk-s0201a0:2727_9": "paṭiccasamuppādakusalo ca hoti,",
  "atk-s0201a0:2727_10": "ṭhānāṭṭhānakusalo ca hoti,",
  "atk-s0201a0:2727_11": "ettāvatā kho, ānanda,",
  "atk-s0201a0:2727_12": "paṇḍito bhikkhu vīmaṃsakoti alaṃ vacanāyā”ti ettha saṅkhāravīmaṃsako āgato.",
  "atk-s0201a0:2727_13": "Imasmiṃ pana sutte satthuvīmaṃsako adhippeto.",
  "atk-s0201a0:2727_14": "Cetopariyāyanti cittavāraṃ cittaparicchedaṃ.",
  "atk-s0201a0:2727_15": "Samannesanāti esanā pariyesanā upaparikkhā.",
  "atk-s0201a0:2727_16": "Iti viññāṇāyāti evaṃ vijānanatthāya.",
  "atk-s0201a0:2728_0": "488.",
  "atk-s0201a0:2728_1": "Dvīsu dhammesu tathāgato samannesitabboti idha kalyāṇamittūpanissayaṃ dasseti.",
  "atk-s0201a0:2728_2": "Mahā hi esa kalyāṇamittūpanissayo nāma.",
  "atk-s0201a0:2728_3": "Tassa mahantabhāvo evaṃ veditabbo –",
  "atk-s0201a0:2728_4": "ekasmiṃ hi samaye āyasmā ānando upaḍḍhaṃ attano ānubhāvena hoti,",
  "atk-s0201a0:2728_5": "upaḍḍhaṃ kalyāṇamittānubhāvenāti cintetvā attano dhammatāya nicchetuṃ asakkonto bhagavantaṃ upasaṅkamitvā pucchi, –",
  "atk-s0201a0:2728_6": "“upaḍḍhamidaṃ, bhante,",
  "atk-s0201a0:2728_7": "brahmacariyassa,",
  "atk-s0201a0:2728_8": "yadidaṃ kalyāṇamittatā kalyāṇasahāyatā kalyāṇasampavaṅkatā”ti.",
  "atk-s0201a0:2728_9": "Bhagavā āha –",
  "atk-s0201a0:2728_10": "“mā hevaṃ, ānanda, mā hevaṃ, ānanda,",
  "atk-s0201a0:2728_11": "sakalamevidaṃ, ānanda,",
  "atk-s0201a0:2728_12": "brahmacariyaṃ yadidaṃ kalyāṇamittatā kalyāṇasahāyatā,",
  "atk-s0201a0:2728_13": "kalyāṇasampavaṅkatā.",
  "atk-s0201a0:2728_14": "Kalyāṇamittassetaṃ, ānanda,",
  "atk-s0201a0:2728_15": "bhikkhuno pāṭikaṅkhaṃ kalyāṇasahāyassa kalyāṇasampavaṅkassa,",
  "atk-s0201a0:2728_16": "ariyaṃ aṭṭhaṅgikaṃ maggaṃ bhāvessati,",
  "atk-s0201a0:2728_17": "ariyaṃ aṭṭhaṅgikaṃ maggaṃ bahulīkarissati.",
  "atk-s0201a0:2728_18": "Kathañcānanda,",
  "atk-s0201a0:2728_19": "bhikkhu kalyāṇamitto…pe…",
  "atk-s0201a0:2728_20": "ariyaṃ aṭṭhaṅgikaṃ maggaṃ bhāveti,",
  "atk-s0201a0:2728_21": "ariyaṃ aṭṭhaṅgikaṃ maggaṃ bahulīkaroti.",
  "atk-s0201a0:2728_22": "Idhānanda,",
  "atk-s0201a0:2728_23": "bhikkhu sammādiṭṭhiṃ bhāveti…pe…",
  "atk-s0201a0:2728_24": "sammāsamādhiṃ bhāveti vivekanissitaṃ evaṃ kho, ānanda,",
  "atk-s0201a0:2728_25": "bhikkhu kalyāṇamitto…pe…",
  "atk-s0201a0:2728_26": "bahulīkaroti,",
  "atk-s0201a0:2728_27": "tadamināpetaṃ, ānanda,",
  "atk-s0201a0:2728_28": "pariyāyena veditabbaṃ.",
  "atk-s0201a0:2728_29": "Yathā sakalamevidaṃ brahmacariyaṃ yadidaṃ kalyāṇamittatā kalyāṇasahāyatā kalyāṇasampavaṅkatā. Mamañhi, ānanda,",
  "atk-s0201a0:2728_30": "kalyāṇamittaṃ āgamma jātidhammā sattā jātiyā parimuccanti.",
  "atk-s0201a0:2728_31": "Jarādhammā…pe…",
  "atk-s0201a0:2728_32": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccantī”ti.",
  "atk-s0201a0:2729_0": "Bhikkhūnaṃ bāhiraṅgasampattiṃ kathentopi āha – “bāhiraṃ,",
  "atk-s0201a0:2729_1": "bhikkhave,",
  "atk-s0201a0:2729_2": "aṅganti karitvā nāññaṃ ekaṅgampi samanupassāmi,",
  "atk-s0201a0:2729_3": "yaṃ evaṃ mahato atthāya saṃvattati,",
  "atk-s0201a0:2729_4": "yathayidaṃ,",
  "atk-s0201a0:2729_5": "bhikkhave,",
  "atk-s0201a0:2729_6": "kalyāṇamittatā.",
  "atk-s0201a0:2729_7": "Kalyāṇamittatā,",
  "atk-s0201a0:2729_8": "bhikkhave,",
  "atk-s0201a0:2729_9": "mahato atthāya saṃvattatī”ti.",
  "atk-s0201a0:2729_10": "Mahācundassa kilesasallekhapaṭipadaṃ kathentopi,",
  "atk-s0201a0:2729_11": "“pare pāpamittā bhavissanti,",
  "atk-s0201a0:2729_12": "mayamettha kalyāṇamittā bhavissāmāti sallekho karaṇīyo”ti āha.",
  "atk-s0201a0:2729_13": "Meghiyattherassa vimuttiparipācaniyadhamme kathentopi,",
  "atk-s0201a0:2729_14": "“aparipakkāya, meghiya,",
  "atk-s0201a0:2729_15": "cetovimuttiyā pañca dhammā paripākāya saṃvattanti.",
  "atk-s0201a0:2729_16": "Katame pañca? Idha, meghiya,",
  "atk-s0201a0:2729_17": "bhikkhu kalyāṇamitto hoti”ti kalyāṇamittūpanissayameva visesesi.",
  "atk-s0201a0:2729_18": "Piyaputtassa rāhulattherassa abhiṇhovādaṃ dentopi –",
  "atk-s0201a0:2730_0": "“Mitte bhajassu kalyāṇe, pantañca sayanāsanaṃ;",
  "atk-s0201a0:2731_0": "Vivittaṃ appanigghosaṃ, mattaññū hohi bhojane.",
  "atk-s0201a0:2732_0": "Cīvare piṇḍapāte ca, paccaye sayanāsane;",
  "atk-s0201a0:2733_0": "Etesu taṇhaṃ mākāsi, mā lokaṃ punarāgamī”ti. –",
  "atk-s0201a0:2734_0": "Kalyāṇamittūpanissayameva sabbapaṭhamaṃ kathesi.",
  "atk-s0201a0:2734_1": "Evaṃ mahā esa kalyāṇamittūpanissayo nāma.",
  "atk-s0201a0:2734_2": "Idhāpi taṃ dassento bhagavā dvīsu dhammesu tathāgato samannesitabboti desanaṃ ārabhi.",
  "atk-s0201a0:2734_3": "Paṇḍito bhikkhu dvīsu dhammesu tathāgataṃ esatu gavesatūti attho.",
  "atk-s0201a0:2734_4": "Etena bhagavā ayaṃ mahājaccoti vā,",
  "atk-s0201a0:2734_5": "lakkhaṇasampannoti vā,",
  "atk-s0201a0:2734_6": "abhirūpo dassanīyoti vā,",
  "atk-s0201a0:2734_7": "abhiññāto abhilakkhitoti vā,",
  "atk-s0201a0:2734_8": "imaṃ nissāyāhaṃ cīvarādayo paccaye labhissāmīti vā,",
  "atk-s0201a0:2734_9": "evaṃ cintetvā maṃ nissāya vasanakiccaṃ natthi.",
  "atk-s0201a0:2734_10": "Yo pana evaṃ sallakkheti,",
  "atk-s0201a0:2734_11": "“pahoti me esa satthā hutvā satthukiccaṃ sādhetu”nti,",
  "atk-s0201a0:2734_12": "so maṃ bhajatūti sīhanādaṃ nadati.",
  "atk-s0201a0:2734_13": "Buddhasīhanādo kira nāmesa suttantoti.",
  "atk-s0201a0:2735_0": "Idāni te dve dhamme dassento cakkhusotaviññeyyesūti āha.",
  "atk-s0201a0:2735_1": "Tattha satthu kāyiko samācāro vīmaṃsakassa cakkhuviññeyyo dhammo nāma.",
  "atk-s0201a0:2735_2": "Vācasiko samācāro sotaviññeyyo dhammo nāma.",
  "atk-s0201a0:2735_3": "Idāni tesu samannesitabbākāraṃ dassento ye saṃkiliṭṭhātiādimāha.",
  "atk-s0201a0:2735_4": "Tattha saṃkiliṭṭhāti kilesasampayuttā.",
  "atk-s0201a0:2735_5": "Te ca na cakkhusotaviññeyyā.",
  "atk-s0201a0:2735_6": "Yathā pana udake calante vā pupphuḷake vā muñcante anto maccho atthīti viññāyati,",
  "atk-s0201a0:2735_7": "evaṃ pāṇātipātādīni vā karontassa,",
  "atk-s0201a0:2735_8": "musāvādādīni vā bhaṇantassa kāyavacīsamācāre disvā ca sutvā ca taṃsamuṭṭhāpakacittaṃ saṃkiliṭṭhanti viññāyati.",
  "atk-s0201a0:2735_9": "Tasmā evamāha.",
  "atk-s0201a0:2735_10": "Saṃkiliṭṭhacittassa hi kāyavacīsamācārāpi saṃkiliṭṭhāyeva nāma.",
  "atk-s0201a0:2735_11": "Na te tathāgatassa saṃvijjantīti na te tathāgatassa atthi.",
  "atk-s0201a0:2735_12": "Na upalabbhantīti evaṃ jānātīti attho.",
  "atk-s0201a0:2735_13": "Natthitāyeva hi te na upalabbhanti na paṭicchannatāya.",
  "atk-s0201a0:2735_14": "Tathā hi bhagavā ekadivasaṃ imesu dhammesu bhikkhusaṅghaṃ pavārento āha –",
  "atk-s0201a0:2735_15": "“handa dāni,",
  "atk-s0201a0:2735_16": "bhikkhave,",
  "atk-s0201a0:2735_17": "pavāremi vo,",
  "atk-s0201a0:2735_18": "na ca me kiñci garahatha kāyikaṃ vā vācasikaṃ vā”ti.",
  "atk-s0201a0:2735_19": "Evaṃ vutte āyasmā sāriputto uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca –",
  "atk-s0201a0:2735_20": "“na kho mayaṃ, bhante,",
  "atk-s0201a0:2735_21": "bhagavato kiñci garahāma kāyikaṃ vā vācasikaṃ vā.",
  "atk-s0201a0:2735_22": "Bhagavā hi, bhante,",
  "atk-s0201a0:2735_23": "anuppannassa maggassa uppādetā,",
  "atk-s0201a0:2735_24": "asañjātassa maggassa sañjānetā,",
  "atk-s0201a0:2735_25": "anakkhātassa maggassa akkhātā,",
  "atk-s0201a0:2735_26": "maggaññū maggavidū maggakovido.",
  "atk-s0201a0:2735_27": "Maggānugā ca, bhante,",
  "atk-s0201a0:2735_28": "etarahi sāvakā viharanti pacchāsamannāgatā”ti.",
  "atk-s0201a0:2735_29": "Evaṃ parisuddhā tathāgatassa kāyavacīsamācārā.",
  "atk-s0201a0:2735_30": "Uttaropi sudaṃ māṇavo tathāgatassa kāyavacīdvāre anārādhanīyaṃ kiñci passissāmīti satta māse anubandhitvā likkhāmattampi na addasa.",
  "atk-s0201a0:2735_31": "Manussabhūto vā esa buddhabhūtassa kāyavacīdvāre kiṃ anārādhanīyaṃ passissati?",
  "atk-s0201a0:2735_32": "Māropi devaputto bodhisattassa sato mahābhinikkhamanato paṭṭhāya chabbassāni gavesamāno kiñci anārādhanīyaṃ nāddasa,",
  "atk-s0201a0:2735_33": "antamaso cetoparivitakkamattampi.",
  "atk-s0201a0:2735_34": "Māro kira cintesi –",
  "atk-s0201a0:2735_35": "“sacassa vitakkitamattampi akusalaṃ passissāmi,",
  "atk-s0201a0:2735_36": "tattheva naṃ muddhani paharitvā pakkamissāmī”ti.",
  "atk-s0201a0:2735_37": "So chabbassāni adisvā buddhabhūtampi ekaṃ vassaṃ anubandhitvā kiñci vajjaṃ apassanto gamanasamaye vanditvā –",
  "atk-s0201a0:2736_0": "“Mahāvīra mahāpuññaṃ, iddhiyā yasasā jalaṃ;",
  "atk-s0201a0:2737_0": "Sabbaverabhayātītaṃ, pāde vandāmi gotama”nti. –",
  "atk-s0201a0:2738_0": "Gāthaṃ vatvā gato.",
  "atk-s0201a0:2739_0": "Vītimissāti kāle kaṇhā,",
  "atk-s0201a0:2739_1": "kāle sukkāti evaṃ vomissakā.",
  "atk-s0201a0:2739_2": "Vodātāti parisuddhā nikkilesā.",
  "atk-s0201a0:2739_3": "Saṃvijjantīti vodātā dhammā atthi upalabbhanti.",
  "atk-s0201a0:2739_4": "Tathāgatassa hi parisuddhā kāyasamācārādayo. Tenāha –",
  "atk-s0201a0:2739_5": "“cattārimāni,",
  "atk-s0201a0:2739_6": "bhikkhave,",
  "atk-s0201a0:2739_7": "tathāgatassa arakkheyyāni.",
  "atk-s0201a0:2739_8": "Katamāni cattāri?",
  "atk-s0201a0:2739_9": "Parisuddhakāyasamācāro,",
  "atk-s0201a0:2739_10": "bhikkhave,",
  "atk-s0201a0:2739_11": "tathāgato,",
  "atk-s0201a0:2739_12": "natthi tathāgatassa kāyaduccaritaṃ,",
  "atk-s0201a0:2739_13": "yaṃ tathāgato rakkheyya,",
  "atk-s0201a0:2739_14": "‘mā me idaṃ paro aññāsī’ti.",
  "atk-s0201a0:2739_15": "Parisuddhavacīsamācāro…",
  "atk-s0201a0:2739_16": "parisuddhamanosamācāro…",
  "atk-s0201a0:2739_17": "parisuddhājīvo,",
  "atk-s0201a0:2739_18": "bhikkhave,",
  "atk-s0201a0:2739_19": "tathāgato,",
  "atk-s0201a0:2739_20": "natthi tathāgatassa micchājīvo,",
  "atk-s0201a0:2739_21": "yaṃ tathāgato rakkheyya,",
  "atk-s0201a0:2739_22": "mā me idaṃ paro aññāsī”ti.",
  "atk-s0201a0:2740_0": "Imaṃ kusalaṃ dhammanti imaṃ anavajjaṃ ājīvaṭṭhamakasīlaṃ.",
  "atk-s0201a0:2740_1": "“Ayamāyasmā satthā kiṃ nu kho dīgharattaṃ samāpanno aticirakālato paṭṭhāya iminā samannāgato,",
  "atk-s0201a0:2740_2": "udāhu ittarasamāpanno hiyyo vā pare vā parasuve vā divase samāpanno”ti evaṃ gavesatūti attho.",
  "atk-s0201a0:2740_3": "Ekaccena hi ekasmiṃ ṭhāne vasantena bahu micchājīvakammaṃ kataṃ,",
  "atk-s0201a0:2740_4": "taṃ tattha kālātikkame paññāyati,",
  "atk-s0201a0:2740_5": "pākaṭaṃ hoti.",
  "atk-s0201a0:2740_6": "So aññataraṃ paccantagāmaṃ vā samuddatīraṃ vā gantvā paṇṇasālaṃ kāretvā āraññako viya hutvā viharati.",
  "atk-s0201a0:2740_7": "Manussā sambhāvanaṃ uppādetvā tassa paṇīte paccaye denti.",
  "atk-s0201a0:2740_8": "Janapadavāsino bhikkhū tassa parihāraṃ disvā,",
  "atk-s0201a0:2740_9": "“atidappito vatāyaṃ āyasmā,",
  "atk-s0201a0:2740_10": "ko nu kho eso”ti pariggaṇhantā,",
  "atk-s0201a0:2740_11": "“asukaṭṭhāne asukaṃ nāma micchājīvaṃ katvā pakkantabhikkhū”ti ñatvā na sakkā iminā saddhiṃ uposatho vā",
  "atk-s0201a0:2740_12": "pavāraṇā vā kātunti sannipatitvā dhammena samena ukkhepanīyādīsu aññataraṃ kammaṃ karonti.",
  "atk-s0201a0:2740_13": "Evarūpāya paṭicchannapaṭipattiyā atthibhāvaṃ vā natthibhāvaṃ vā vīmaṃsāpetuṃ evamāha.",
  "atk-s0201a0:2741_0": "Evaṃ jānātīti dīgharattaṃ samāpanno,",
  "atk-s0201a0:2741_1": "na ittarasamāpannoti jānāti.",
  "atk-s0201a0:2741_2": "Anacchariyaṃ cetaṃ.",
  "atk-s0201a0:2741_3": "Yaṃ tathāgatassa etarahi sabbaññutaṃ pattassa dīgharattaṃ ājīvaṭṭhamakasīlaṃ parisuddhaṃ bhaveyya.",
  "atk-s0201a0:2741_4": "Yassa bodhisattakālepi evaṃ ahosi.",
  "atk-s0201a0:2742_0": "Atīte kira gandhārarājā ca vedeharājā ca dvepi sahāyakā hutvā kāmesu ādīnavaṃ disvā rajjāni puttānaṃ",
  "atk-s0201a0:2742_1": "niyyātetvā isipabbajjaṃ pabbajitvā ekasmiṃ araññagāmake piṇḍāya caranti.",
  "atk-s0201a0:2742_2": "Paccanto nāma dullabhaloṇo hoti.",
  "atk-s0201a0:2742_3": "Tato aloṇaṃ yāguṃ labhitvā ekissāya sālāya nisīditvā pivanti.",
  "atk-s0201a0:2742_4": "Antarantare manussā loṇacuṇṇaṃ āharitvā denti.",
  "atk-s0201a0:2742_5": "Ekadivasaṃ eko vedehisissa paṇṇe pakkhipitvā loṇacuṇṇaṃ adāsi.",
  "atk-s0201a0:2742_6": "Vedehisi gahetvā upaḍḍhaṃ gandhārisissa-",
  "atk-s0201a0:2742_7": "santike ṭhapetvā upaḍḍhaṃ attano santike ṭhapesi.",
  "atk-s0201a0:2742_8": "Tato thokaṃ paribhuttāvasesaṃ disvā,",
  "atk-s0201a0:2742_9": "“mā idaṃ nassī”ti paṇṇena veṭhetvā tiṇagahane ṭhapesi.",
  "atk-s0201a0:2742_10": "Puna ekasmiṃ divase yāgupānakāle satiṃ katvā olokento taṃ disvā gandhārisiṃ upasaṅkamitvā,",
  "atk-s0201a0:2742_11": "“ito thokaṃ gaṇhatha ācariyā”ti āha.",
  "atk-s0201a0:2742_12": "Kuto te laddhaṃ vedehisīti?",
  "atk-s0201a0:2742_13": "Tasmiṃ divase paribhuttāvasesaṃ “mā nassī”ti mayā ṭhapitanti.",
  "atk-s0201a0:2742_14": "Gandhārisi gahetuṃ na icchati,",
  "atk-s0201a0:2742_15": "aloṇakaṃyeva yāguṃ pivitvā vedehaṃ isiṃ avoca –",
  "atk-s0201a0:2743_0": "“Hitvā gāmasahassāni, paripuṇṇāni soḷasa;",
  "atk-s0201a0:2744_0": "Koṭṭhāgārāni phītāni, sannidhiṃ dāni kubbasī”ti. ;",
  "atk-s0201a0:2745_0": "Vedehisi avoca –",
  "atk-s0201a0:2745_1": "“tumhe rajjaṃ pahāya pabbajitā,",
  "atk-s0201a0:2745_2": "idāni kasmā loṇacuṇṇamattasannidhikāraṇā pabbajjāya anucchavikaṃ na karothā”ti?",
  "atk-s0201a0:2745_3": "Kiṃ mayā kataṃ vedehisīti?",
  "atk-s0201a0:2745_4": "Atha naṃ āha –",
  "atk-s0201a0:2746_0": "“Hitvā gandhāravisayaṃ, pahūtadhanadhāriyaṃ;",
  "atk-s0201a0:2747_0": "Pasāsanato nikkhanto, idha dāni pasāsasī”ti. ;",
  "atk-s0201a0:2748_0": "Gandhāro āha –",
  "atk-s0201a0:2749_0": "“Dhammaṃ bhaṇāmi vedeha, adhammo me na ruccati;",
  "atk-s0201a0:2750_0": "Dhammaṃ me bhaṇamānassa, na pāpamupalimpatī”ti. ;",
  "atk-s0201a0:2751_0": "Vedeho āha –",
  "atk-s0201a0:2752_0": "“Yena kenaci vaṇṇena, paro labhati ruppanaṃ;",
  "atk-s0201a0:2753_0": "Mahatthiyampi ce vācaṃ, na taṃ bhāseyya paṇḍito”ti. ;",
  "atk-s0201a0:2754_0": "Gandhāro āha –",
  "atk-s0201a0:2755_0": "“Kāmaṃ ruppatu vā mā vā, bhusaṃva vikirīyatu;",
  "atk-s0201a0:2756_0": "Dhammaṃ me bhaṇamānassa, na pāpamupalimpatī”ti. ;",
  "atk-s0201a0:2757_0": "Tato vedehisi yassa sakāpi buddhi natthi,",
  "atk-s0201a0:2757_1": "ācariyasantike vinayaṃ na sikkhati,",
  "atk-s0201a0:2757_2": "so andhamahiṃso viya vane caratīti cintetvā āha –",
  "atk-s0201a0:2758_0": "“No ce assa sakā buddhi, vinayo vā susikkhito;",
  "atk-s0201a0:2759_0": "Vane andhamahiṃsova, careyya bahuko jano.",
  "atk-s0201a0:2760_0": "Yasmā ca panidhekacce, āceramhi susikkhitā;",
  "atk-s0201a0:2761_0": "Tasmā vinītavinayā, caranti susamāhitā”ti. ;",
  "atk-s0201a0:2762_0": "Evañca pana vatvā vedehisi ajānitvā mayā katanti gandhārisiṃ khamāpesi.",
  "atk-s0201a0:2762_1": "Te ubhopi tapaṃ caritvā brahmalokaṃ agamaṃsu.",
  "atk-s0201a0:2762_2": "Evaṃ tathāgatassa bodhisattakālepi dīgharattaṃ ājīvaṭṭhamakasīlaṃ parisuddhaṃ ahosi.",
  "atk-s0201a0:2763_0": "Uttajjhāpanno ayamāyasmā bhikkhu yasapattoti ayamāyasmā amhākaṃ satthā bhikkhu ñattaṃ paññātabhāvaṃ pākaṭabhāvaṃ ajjhāpanno nu kho,",
  "atk-s0201a0:2763_1": "sayañca parivārasampattiṃ patto nu kho noti.",
  "atk-s0201a0:2763_2": "Tena cassa paññātajjhāpannabhāvena yasasannissitabhāvena ca kiṃ ekacce ādīnavā sandissanti udāhu noti evaṃ samannesantūti dasseti. Na tāva,",
  "atk-s0201a0:2763_3": "bhikkhaveti,",
  "atk-s0201a0:2763_4": "bhikkhave,",
  "atk-s0201a0:2763_5": "yāva bhikkhu na rājarājamahāmattādīsu abhiññātabhāvaṃ vā parivārasampattiṃ vā āpanno hoti,",
  "atk-s0201a0:2763_6": "tāva ekacce mānātimānādayo ādīnavā na saṃvijjanti upasantūpasanto viya sotāpanno viya sakadāgāmī viya ca viharati.",
  "atk-s0201a0:2763_7": "Ariyo nu kho puthujjano nu khotipi ñātuṃ na sakkā hoti.",
  "atk-s0201a0:2764_0": "Yato ca kho,",
  "atk-s0201a0:2764_1": "bhikkhaveti yadā pana idhekacco bhikkhu ñāto hoti parivārasampanno vā,",
  "atk-s0201a0:2764_2": "tadā tiṇhena siṅgena gogaṇaṃ vijjhanto duṭṭhagoṇo viya,",
  "atk-s0201a0:2764_3": "migasaṅghaṃ abhimaddamāno dīpi viya ca aññe bhikkhū tattha tattha vijjhanto agāravo asabhāgavutti aggapādena bhūmiṃ phusanto viya carati.",
  "atk-s0201a0:2764_4": "Ekacco pana kulaputto yathā yathā ñāto hoti yasassī,",
  "atk-s0201a0:2764_5": "tathā tathā phalabhārabharito viya sāli suṭṭhutaraṃ onamati,",
  "atk-s0201a0:2764_6": "rājarājamahāmattādīsu upasaṅkamantesu akiñcanabhāvaṃ paccavekkhitvā samaṇasaññaṃ upaṭṭhapetvā chinnavisāṇausabho viya,",
  "atk-s0201a0:2764_7": "caṇḍāladārako viya ca sorato nivāto nīcacitto hutvā bhikkhusaṅghassa ceva sadevakassa ca lokassa,",
  "atk-s0201a0:2764_8": "hitāya sukhāya paṭipajjati.",
  "atk-s0201a0:2764_9": "Evarūpaṃ paṭipattiṃ sandhāya “nāssa idhekacce ādīnavā”ti āha.",
  "atk-s0201a0:2765_0": "Tathāgato pana aṭṭhasu lokadhammesu tādī,",
  "atk-s0201a0:2765_1": "so hi lābhepi tādī,",
  "atk-s0201a0:2765_2": "alābhepi tādī,",
  "atk-s0201a0:2765_3": "yasepi tādī,",
  "atk-s0201a0:2765_4": "ayasepi tādī,",
  "atk-s0201a0:2765_5": "pasaṃsāyapi tādī,",
  "atk-s0201a0:2765_6": "nindāyapi tādī,",
  "atk-s0201a0:2765_7": "sukhepi tādī,",
  "atk-s0201a0:2765_8": "dukkhepi tādī,",
  "atk-s0201a0:2765_9": "tasmā sabbākārena nāssa idhekacce ādīnavā saṃvijjanti.",
  "atk-s0201a0:2765_10": "Abhayūparatoti abhayo hutvā uparato,",
  "atk-s0201a0:2765_11": "accantūparato satatūparatoti attho.",
  "atk-s0201a0:2765_12": "Na vā bhayena uparatotipi abhayūparato.",
  "atk-s0201a0:2765_13": "Cattāri hi bhayāni kilesabhayaṃ vaṭṭabhayaṃ duggatibhayaṃ upavādabhayanti.",
  "atk-s0201a0:2765_14": "Puthujjano catūhipi bhayehi bhāyati.",
  "atk-s0201a0:2765_15": "Sekkhā tīhi,",
  "atk-s0201a0:2765_16": "tesañhi duggatibhayaṃ pahīnaṃ,",
  "atk-s0201a0:2765_17": "iti satta sekkhā bhayūparatā,",
  "atk-s0201a0:2765_18": "khīṇāsavo abhayūparato nāma,",
  "atk-s0201a0:2765_19": "tassa hi ekampi bhayaṃ natthi.",
  "atk-s0201a0:2765_20": "Kiṃ paravādabhayaṃ natthīti? Natthi.",
  "atk-s0201a0:2765_21": "Parānuddayaṃ pana paṭicca,",
  "atk-s0201a0:2765_22": "“mādisaṃ khīṇāsavaṃ paṭicca sattā mā nassantū”ti upavādaṃ rakkhati.",
  "atk-s0201a0:2765_23": "Mūluppalavāpivihāravāsī yasatthero viya.",
  "atk-s0201a0:2766_0": "Thero kira mūluppalavāpigāmaṃ piṇḍāya pāvisi.",
  "atk-s0201a0:2766_1": "Athassa upaṭṭhākakuladvāraṃ pattassa pattaṃ gahetvā thaṇḍilapīṭhakaṃ nissāya āsanaṃ paññapesuṃ.",
  "atk-s0201a0:2766_2": "Amaccadhītāpi taṃyeva pīṭhakaṃ nissāya paratobhāge nīcataraṃ āsanaṃ paññāpetvā nisīdi.",
  "atk-s0201a0:2766_3": "Eko nevāsiko bhikkhu pacchā piṇḍāya paviṭṭho dvāre ṭhatvāva olokento thero amaccadhītarā saddhiṃ ekamañce nisinnoti sallakkhetvā,",
  "atk-s0201a0:2766_4": "“ayaṃ paṃsukūliko vihāreva upasantūpasanto viya viharati,",
  "atk-s0201a0:2766_5": "antogāme pana upaṭṭhāyikāhi saddhiṃ ekamañce nisīdatī”ti cintetvā,",
  "atk-s0201a0:2766_6": "“kiṃ nu kho mayā duddiṭṭha”nti punappunaṃ oloketvā tathāsaññīva hutvā pakkāmi.",
  "atk-s0201a0:2766_7": "Theropi bhattakiccaṃ katvā vihāraṃ gantvā vasanaṭṭhānaṃ pavisitvā dvāraṃ pidhāya nisīdi.",
  "atk-s0201a0:2766_8": "Nevāsikopi katabhattakicco vihāraṃ gantvā,",
  "atk-s0201a0:2766_9": "“taṃ paṃsukūlikaṃ niggaṇhitvā vihārā nikkaḍḍhissāmī”ti asaññatanīhārena therassa vasanaṭṭhānaṃ gantvā",
  "atk-s0201a0:2766_10": "paribhogaghaṭato uluṅkena udakaṃ gahetvā mahāsaddaṃ karonto pāde dhovi. Thero,",
  "atk-s0201a0:2766_11": "“ko nu kho ayaṃ asaññatacāriko”ti āvajjanto sabbaṃ ñatvā,",
  "atk-s0201a0:2766_12": "“ayaṃ mayi manaṃ padosetvā apāyūpago mā ahosī”ti vehāsaṃ abbhuggantvā kaṇṇikāmaṇḍalasamīpe pallaṅkena nisīdi.",
  "atk-s0201a0:2766_13": "Nevāsiko duṭṭhākārena ghaṭikaṃ ukkhipitvā dvāraṃ vivaritvā anto paviṭṭho theraṃ apassanto,",
  "atk-s0201a0:2766_14": "“heṭṭhāmañcaṃ paviṭṭho bhavissatī”ti oloketvā tatthāpi apassanto nikkhamituṃ ārabhi.",
  "atk-s0201a0:2766_15": "Thero ukkāsi.",
  "atk-s0201a0:2766_16": "Itaro uddhaṃ olokento disvā adhivāsetuṃ asakkonto evamāha –",
  "atk-s0201a0:2766_17": "“patirūpaṃ te, āvuso,",
  "atk-s0201a0:2766_18": "paṃsukūlika evaṃ ānubhāvasampannassa upaṭṭhāyikāya saddhiṃ ekamañce nisīditu”nti.",
  "atk-s0201a0:2766_19": "Pabbajitā nāma, bhante,",
  "atk-s0201a0:2766_20": "mātugāmena saddhiṃ na ekamañce nisīdanti,",
  "atk-s0201a0:2766_21": "tumhehi pana duddiṭṭhametanti.",
  "atk-s0201a0:2766_22": "Evaṃ khīṇāsavā parānuddayāya upavādaṃ rakkhanti.",
  "atk-s0201a0:2767_0": "Khayā rāgassāti rāgassa khayeneva.",
  "atk-s0201a0:2767_1": "Vītarāgattā kāme na paṭisevati,",
  "atk-s0201a0:2767_2": "na paṭisaṅkhāya vāretvāti.",
  "atk-s0201a0:2767_3": "Tañceti evaṃ tathāgatassa kilesappahānaṃ ñatvā tattha tattha ṭhitanisinnakālādīsupi catuparisamajjhe",
  "atk-s0201a0:2767_4": "alaṅkatadhammāsane nisīditvāpi itipi satthā vītarāgo vītadoso vītamoho vantakileso pahīnamalo abbhā muttapuṇṇacando",
  "atk-s0201a0:2767_5": "viya suparisuddhoti evaṃ tathāgatassa kilesappahāne vaṇṇaṃ kathayamānaṃ taṃ vīmaṃsakaṃ bhikkhuṃ pare",
  "atk-s0201a0:2767_6": "evaṃ puccheyyuṃ ceti attho.",
  "atk-s0201a0:2768_0": "Ākārāti kāraṇāni.",
  "atk-s0201a0:2768_1": "Anvayāti anubuddhiyo.",
  "atk-s0201a0:2768_2": "Saṅghe vā viharantoti appekadā aparicchinnagaṇanassa bhikkhusaṅghassa majjhe viharanto.",
  "atk-s0201a0:2768_3": "Eko vā viharantoti icchāmahaṃ,",
  "atk-s0201a0:2768_4": "bhikkhave,",
  "atk-s0201a0:2768_5": "aḍḍhamāsaṃ paṭisallīyitunti,",
  "atk-s0201a0:2768_6": "temāsaṃ paṭisallīyitunti evaṃ paṭisallāne ceva pālileyyakavanasaṇḍe ca ekako viharanto.",
  "atk-s0201a0:2768_7": "Sugatāti suṭṭhugatā suppaṭipannā kārakā yuttapayuttā.",
  "atk-s0201a0:2768_8": "Evarūpāpi hi ekacce bhikkhū atthi.",
  "atk-s0201a0:2768_9": "Duggatāti duṭṭhugatā duppaṭipannā kāyadaḷhibahulā vissaṭṭhakammaṭṭhānā.",
  "atk-s0201a0:2768_10": "Evarūpāpi ekacce atthi.",
  "atk-s0201a0:2768_11": "Gaṇamanusāsantīti gaṇabandhanena baddhā gaṇārāmā gaṇabahulikā hutvā gaṇaṃ pariharanti.",
  "atk-s0201a0:2768_12": "Evarūpāpi ekacce atthi.",
  "atk-s0201a0:2768_13": "Tesaṃ paṭipakkhabhūtā gaṇato nissaṭā visaṃsaṭṭhā vippamuttavihārinopi atthi.",
  "atk-s0201a0:2769_0": "Āmisesu sandissantīti āmisagiddhā āmisacakkhukā catupaccayaāmisatthameva āhiṇḍamānā āmisesu sandissamānakabhikkhūpi atthi.",
  "atk-s0201a0:2769_1": "Āmisena anupalittā catūhi paccayehi vinivattamānasā abbhā muttacandasadisā hutvā viharamānāpi atthi.",
  "atk-s0201a0:2769_2": "Nāyamāyasmā taṃ tena avajānātīti ayaṃ āyasmā satthā tāya tāya paṭipattiyā taṃ taṃ puggalaṃ nāvajānāti,",
  "atk-s0201a0:2769_3": "ayaṃ paṭipanno kārako,",
  "atk-s0201a0:2769_4": "ayaṃ gaṇato nissaṭo visaṃsaṭṭho.",
  "atk-s0201a0:2769_5": "Ayaṃ āmisena anupalitto paccayehi vinivattamānaso abbhā mutto candimā viyāti evamassa gehasitavasena ussādanāpi natthi.",
  "atk-s0201a0:2769_6": "Ayaṃ duppaṭipanno akārako kāyadaḷhibahulo vissaṭṭhakammaṭṭhāno,",
  "atk-s0201a0:2769_7": "ayaṃ gaṇabandhanabaddho,",
  "atk-s0201a0:2769_8": "ayaṃ āmisagiddho lolo āmisacakkhukoti evamassa gehasitavasena apasādanāpi natthīti attho.",
  "atk-s0201a0:2769_9": "Iminā kiṃ kathitaṃ hoti?",
  "atk-s0201a0:2769_10": "Tathāgatassa sattesu tādibhāvo kathito hoti. Ayañhi –",
  "atk-s0201a0:2770_0": "“Vadhakassa devadattassa, corassaṅgulimālino;",
  "atk-s0201a0:2771_0": "Dhanapāle rāhule ca, sabbesaṃ samako munī”ti. ;",
  "atk-s0201a0:2772_0": "489. Tatra,",
  "atk-s0201a0:2772_1": "bhikkhaveti tesu dvīsu vīmaṃsakesu. Yo,",
  "atk-s0201a0:2772_2": "“ke panāyasmato ākārā”ti pucchāyaṃ āgato gaṇṭhivīmaṃsako ca,",
  "atk-s0201a0:2772_3": "yo “abhayūparato ayamāyasmā”ti āgato mūlavīmaṃsako ca.",
  "atk-s0201a0:2772_4": "Tesu mūlavīmaṃsakena tathāgatova uttari paṭipucchitabbo.",
  "atk-s0201a0:2772_5": "So hi pubbe parasseva kathāya niṭṭhaṅgato.",
  "atk-s0201a0:2772_6": "Paro ca nāma jānitvāpi katheyya ajānitvāpi.",
  "atk-s0201a0:2772_7": "Evamassa kathā bhūtāpi hoti abhūtāpi,",
  "atk-s0201a0:2772_8": "tasmā parasseva kathāya niṭṭhaṃ agantvā tato uttari tathāgatova paṭipucchitabboti attho.",
  "atk-s0201a0:2773_0": "Byākaramānoti ettha yasmā tathāgatassa micchābyākaraṇaṃ nāma natthi,",
  "atk-s0201a0:2773_1": "tasmā sammā micchāti avatvā byākaramānotveva vuttaṃ.",
  "atk-s0201a0:2773_2": "Etaṃ pathohamasmi etaṃ gocaroti esa mayhaṃ patho esa gocaroti attho.",
  "atk-s0201a0:2773_3": "“Etāpātho”tipi pāṭho,",
  "atk-s0201a0:2773_4": "tassattho mayhaṃ ājīvaṭṭhamakasīlaṃ parisuddhaṃ,",
  "atk-s0201a0:2773_5": "svāhaṃ tassa parisuddhabhāvena vīmaṃsakassa bhikkhuno ñāṇamukhe etāpātho,",
  "atk-s0201a0:2773_6": "evaṃ āpāthaṃ gacchāmīti vuttaṃ hoti.",
  "atk-s0201a0:2773_7": "No ca tena tammayoti tenapi cāhaṃ parisuddhena sīlena na tammayo,",
  "atk-s0201a0:2773_8": "na sataṇho,",
  "atk-s0201a0:2773_9": "parisuddhasīlattāva nittaṇhohamasmīti dīpeti.",
  "atk-s0201a0:2774_0": "Uttaruttariṃ paṇītapaṇītanti uttaruttariṃ ceva paṇītatarañca katvā deseti.",
  "atk-s0201a0:2774_1": "Kaṇhasukkasappaṭibhāganti kaṇhaṃ ceva sukkañca,",
  "atk-s0201a0:2774_2": "tañca kho sappaṭibhāgaṃ savipakkhaṃ katvā,",
  "atk-s0201a0:2774_3": "kaṇhaṃ paṭibāhitvā sukkanti sukkaṃ paṭibāhitvā kaṇhanti evaṃ sappaṭibhāgaṃ katvā kaṇhasukkaṃ deseti.",
  "atk-s0201a0:2774_4": "Kaṇhaṃ desentopi saussāhaṃ savipākaṃ deseti,",
  "atk-s0201a0:2774_5": "sukkaṃ desentopi saussāhaṃ savipākaṃ deseti.",
  "atk-s0201a0:2774_6": "Abhiññāya idhekaccaṃ dhammaṃ dhammesu niṭṭhaṃ gacchatīti tasmiṃ desite dhamme ekaccaṃ paṭivedhadhammaṃ",
  "atk-s0201a0:2774_7": "abhiññāya tena paṭivedhadhammena desanādhamme niṭṭhaṃ gacchati.",
  "atk-s0201a0:2774_8": "Satthari pasīdatīti evaṃ dhamme niṭṭhaṃ gantvā bhiyyosomattāya sammāsambuddho so bhagavāti satthari pasīdati.",
  "atk-s0201a0:2774_9": "Tena pana bhagavatā yo dhammo akkhāto,",
  "atk-s0201a0:2774_10": "sopi svākkhāto bhagavatā dhammo niyyānikattā.",
  "atk-s0201a0:2774_11": "Yvāssa taṃ dhammaṃ paṭipanno saṅgho,",
  "atk-s0201a0:2774_12": "sopi suppaṭipanno vaṅkādidosarahitaṃ paṭipadaṃ paṭipannattāti evaṃ dhamme saṅghepi pasīdati.",
  "atk-s0201a0:2774_13": "Tañceti taṃ evaṃ pasannaṃ tattha tattha tiṇṇaṃ ratanānaṃ vaṇṇaṃ kathentaṃ bhikkhuṃ.",
  "atk-s0201a0:2775_0": "490.",
  "atk-s0201a0:2775_1": "Imehi ākārehīti imehi satthuvīmaṃsanakāraṇehi.",
  "atk-s0201a0:2775_2": "Imehi padehīti imehi akkharasampiṇḍanapadehi.",
  "atk-s0201a0:2775_3": "Imehi byañjanehīti imehi idha vuttehi akkharehi.",
  "atk-s0201a0:2775_4": "Saddhā niviṭṭhāti okappanā patiṭṭhitā.",
  "atk-s0201a0:2775_5": "Mūlajātāti sotāpattimaggavasena sañjātamūlā.",
  "atk-s0201a0:2775_6": "Sotāpattimaggo hi saddhāya mūlaṃ nāma.",
  "atk-s0201a0:2775_7": "Ākāravatīti kāraṇaṃ pariyesitvā gahitattā sakāraṇā.",
  "atk-s0201a0:2775_8": "Dassanamūlikāti sotāpattimaggamūlikā.",
  "atk-s0201a0:2775_9": "So hi dassananti vuccati.",
  "atk-s0201a0:2775_10": "Daḷhāti thirā.",
  "atk-s0201a0:2775_11": "Asaṃhāriyāti harituṃ na sakkā.",
  "atk-s0201a0:2775_12": "Samaṇena vāti samitapāpasamaṇena vā.",
  "atk-s0201a0:2775_13": "Brāhmaṇena vāti bāhitapāpabrāhmaṇena vā.",
  "atk-s0201a0:2775_14": "Devena vāti upapattidevena vā.",
  "atk-s0201a0:2775_15": "Mārena vāti vasavattimārena vā,",
  "atk-s0201a0:2775_16": "sotāpannassa hi vasavattimārenāpi saddhā asaṃhāriyā hoti sūrambaṭṭhassa viya.",
  "atk-s0201a0:2776_0": "So kira satthu dhammadesanaṃ sutvā sotāpanno hutvā gehaṃ āgato.",
  "atk-s0201a0:2776_1": "Atha māro dvattiṃsavaralakkhaṇappaṭimaṇḍitaṃ buddharūpaṃ māpetvā tassa gharadvāre ṭhatvā –",
  "atk-s0201a0:2776_2": "“satthā āgato”ti sāsanaṃ pahiṇi.",
  "atk-s0201a0:2776_3": "Sūro cintesi,",
  "atk-s0201a0:2776_4": "“ahaṃ idāneva satthu santikā dhammaṃ sutvā āgato,",
  "atk-s0201a0:2776_5": "kiṃ nu kho bhavissatī”ti upasaṅkamitvā satthusaññāya vanditvā aṭṭhāsi.",
  "atk-s0201a0:2776_6": "Māro āha –",
  "atk-s0201a0:2776_7": "“yaṃ te mayā,",
  "atk-s0201a0:2776_8": "sūrambaṭṭha,",
  "atk-s0201a0:2776_9": "rūpaṃ aniccaṃ…pe…",
  "atk-s0201a0:2776_10": "viññāṇaṃ aniccanti kathitaṃ,",
  "atk-s0201a0:2776_11": "taṃ anupadhāretvāva sahasā mayā evaṃ vuttaṃ.",
  "atk-s0201a0:2776_12": "Tasmā tvaṃ rūpaṃ niccaṃ…pe…",
  "atk-s0201a0:2776_13": "viññāṇaṃ niccanti gaṇhāhī”ti.",
  "atk-s0201a0:2776_14": "Sūro cintesi –",
  "atk-s0201a0:2776_15": "“aṭṭhānametaṃ,",
  "atk-s0201a0:2776_16": "yaṃ buddhā anupadhāretvā apaccakkhaṃ katvā kiñci katheyyuṃ,",
  "atk-s0201a0:2776_17": "addhā ayaṃ mayhaṃ vibādhanatthaṃ māro āgato”ti.",
  "atk-s0201a0:2776_18": "Tato naṃ tvaṃ māroti āha.",
  "atk-s0201a0:2776_19": "So musāvādaṃ kātuṃ nāsakkhi,",
  "atk-s0201a0:2776_20": "āma mārosmīti paṭijāni.",
  "atk-s0201a0:2776_21": "Kasmā āgatosīti vutte tava saddhācālanatthanti āha.",
  "atk-s0201a0:2776_22": "Kaṇha pāpima,",
  "atk-s0201a0:2776_23": "tvaṃ tāva ekako tiṭṭha,",
  "atk-s0201a0:2776_24": "tādisānaṃ mārānaṃ satampi sahassampi mama saddhaṃ cāletuṃ asamatthaṃ,",
  "atk-s0201a0:2776_25": "maggena āgatā saddhā nāma silāpathaviyaṃ patiṭṭhitasineru viya acalā hoti,",
  "atk-s0201a0:2776_26": "kiṃ tvaṃ etthāti accharaṃ pahari.",
  "atk-s0201a0:2776_27": "So ṭhātuṃ asakkonto tatthevantaradhāyi.",
  "atk-s0201a0:2776_28": "Brahmunā vāti brahmakāyikādīsu aññatarabrahmunā vā.",
  "atk-s0201a0:2776_29": "Kenaci vā lokasminti ete samaṇādayo ṭhapetvā aññenapi kenaci vā lokasmiṃ harituṃ na sakkā.",
  "atk-s0201a0:2776_30": "Dhammasamannesanāti sabhāvasamannesanā.",
  "atk-s0201a0:2776_31": "Dhammatāsusamanniṭṭhoti dhammatāya susamanniṭṭho,",
  "atk-s0201a0:2776_32": "sabhāveneva suṭṭhu samannesito hotīti attho.",
  "atk-s0201a0:2776_33": "Sesaṃ sabbattha uttānamevāti.",
  "atk-s0201a0:2777_0": "Papañcasūdaniyā majjhimanikāyaṭṭhakathāya",
  "atk-s0201a0:2778_0": "Vīmaṃsakasuttavaṇṇanā niṭṭhitā.",
  "atk-s0201a0:2779_0": "8. Kosambiyasuttavaṇṇanā",
  "atk-s0201a0:2780_0": "491.",
  "atk-s0201a0:2780_1": "Evaṃ me sutanti kosambiyasuttaṃ.",
  "atk-s0201a0:2780_2": "Tattha kosambiyanti evaṃnāmake nagare.",
  "atk-s0201a0:2780_3": "Tassa kira nagarassa ārāmapokkharaṇīādīsu tesu tesu ṭhānesu kosambarukkhāva ussannā ahesuṃ,",
  "atk-s0201a0:2780_4": "tasmā kosambīti saṅkhaṃ agamāsi.",
  "atk-s0201a0:2780_5": "Kusambassa nāma isino assamato avidūre māpitattātipi eke.",
  "atk-s0201a0:2780_6": "Ghositārāmeti ghositaseṭṭhinā kārite ārāme.",
  "atk-s0201a0:2781_0": "Pubbe kira addilaraṭṭhaṃ nāma ahosi.",
  "atk-s0201a0:2781_1": "Tato kotūhalako nāma daliddo chātakabhayena saputtadāro kedāraparicchinnaṃ subhikkhaṃ raṭṭhaṃ gacchanto puttaṃ vahituṃ asakkonto chaḍḍetvā agamāsi.",
  "atk-s0201a0:2781_2": "Mātā nivattitvā taṃ gahetvā gatā.",
  "atk-s0201a0:2781_3": "Te ekaṃ gopālakagāmakaṃ pavisiṃsu,",
  "atk-s0201a0:2781_4": "gopālakānañca tadā pahatapāyaso paṭiyatto hoti,",
  "atk-s0201a0:2781_5": "tato pāyasaṃ labhitvā bhuñjiṃsu.",
  "atk-s0201a0:2781_6": "Atha so puriso pahūtapāyasaṃ bhuñjitvā jirāpetuṃ asakkonto rattibhāge kālaṃ katvā tattheva sunakhiyā kucchimhi paṭisandhiṃ gahetvā kukkuro jāto.",
  "atk-s0201a0:2781_7": "So gopālakassa piyo ahosi manāpo,",
  "atk-s0201a0:2781_8": "gopālako ca paccekabuddhaṃ upaṭṭhāsi.",
  "atk-s0201a0:2781_9": "Paccekabuddhopi bhattakiccāvasāne kukkurassa ekaṃ piṇḍaṃ deti.",
  "atk-s0201a0:2781_10": "So paccekabuddhe sinehaṃ uppādetvā gopālakena saddhiṃ paṇṇasālampi gacchati.",
  "atk-s0201a0:2782_0": "So gopālake asannihite bhattavelāya sayameva gantvā kālārocanatthaṃ paṇṇasāladvāre bhussati,",
  "atk-s0201a0:2782_1": "antarāmaggepi caṇḍamige disvā bhussitvā palāpeti.",
  "atk-s0201a0:2782_2": "So paccekabuddhe mudukena cittena kālaṃ katvā devaloke nibbatti.",
  "atk-s0201a0:2782_3": "Tatrassa ghosakadevaputtotveva nāmaṃ ahosi.",
  "atk-s0201a0:2782_4": "So devalokato cavitvā kosambiyaṃ ekasmiṃ kulaghare nibbatti.",
  "atk-s0201a0:2782_5": "Taṃ aputtako seṭṭhi tassa mātāpitūnaṃ dhanaṃ datvā puttaṃ katvā aggahesi.",
  "atk-s0201a0:2782_6": "Atha so attano putte jāte sattakkhattuṃ mārāpetuṃ upakkami.",
  "atk-s0201a0:2782_7": "So puññavantatāya sattasupi ṭhānesu maraṇaṃ appatvā avasāne ekāya seṭṭhidhītāya veyyattiyena laddhajīviko",
  "atk-s0201a0:2782_8": "aparabhāge pituaccayena seṭṭhiṭṭhānaṃ patvā ghositaseṭṭhi nāma jāto.",
  "atk-s0201a0:2782_9": "Aññepi kosambiyaṃ kukkuṭaseṭṭhi pāvārikaseṭṭhīti dve seṭṭhino santi.",
  "atk-s0201a0:2782_10": "Imehi saddhiṃ tayo ahesuṃ.",
  "atk-s0201a0:2783_0": "Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde vasiṃsu.",
  "atk-s0201a0:2783_1": "Te kālena kālaṃ loṇambilasevanatthāya manussapathaṃ āgacchanti.",
  "atk-s0201a0:2783_2": "Athekasmiṃ vāre gimhasamaye manussapathaṃ āgacchantā nirudakamahākantāraṃ atikkamitvā kantārapariyosāne mahantaṃ nigrodharukkhaṃ disvā cintesuṃ –",
  "atk-s0201a0:2783_3": "“yādiso ayaṃ rukkho,",
  "atk-s0201a0:2783_4": "addhā ettha mahesakkhāya devatāya bhavitabbaṃ,",
  "atk-s0201a0:2783_5": "sādhu vatassa,",
  "atk-s0201a0:2783_6": "sace no pānīyaṃ vā bhojanīyaṃ vā dadeyyā”ti.",
  "atk-s0201a0:2783_7": "Devatā isīnaṃ ajjhāsayaṃ viditvā imesaṃ saṅgahaṃ karissāmīti attano ānubhāvena viṭapantarato naṅgalasīsamattaṃ udakadhāraṃ pavattesi.",
  "atk-s0201a0:2783_8": "Isigaṇo rajatakkhandhasadisaṃ udakavaṭṭiṃ disvā attano bhājanehi udakaṃ gahetvā paribhogaṃ katvā cintesi –",
  "atk-s0201a0:2783_9": "“devatāya amhākaṃ paribhogaudakaṃ dinnaṃ,",
  "atk-s0201a0:2783_10": "idaṃ pana agāmakaṃ mahāaraññaṃ,",
  "atk-s0201a0:2783_11": "sādhu vatassa,",
  "atk-s0201a0:2783_12": "sace no āhārampi dadeyyā”ti.",
  "atk-s0201a0:2783_13": "Devatā isīnaṃ upasaṃkappanavasena dibbāni yāgukhajjakādīni datvā santappesi.",
  "atk-s0201a0:2783_14": "Isayo cintayiṃsu –",
  "atk-s0201a0:2783_15": "“devatāya amhākaṃ paribhogaudakampi bhojanampi sabbaṃ dinnaṃ,",
  "atk-s0201a0:2783_16": "sādhu vatassa,",
  "atk-s0201a0:2783_17": "sace no attānaṃ dasseyyā”ti.",
  "atk-s0201a0:2784_0": "Devatā tesaṃ ajjhāsayaṃ viditvā upaḍḍhakāyaṃ dassesi.",
  "atk-s0201a0:2784_1": "Te āhaṃsu – “devate,",
  "atk-s0201a0:2784_2": "mahatī te sampatti,",
  "atk-s0201a0:2784_3": "kiṃ kammaṃ katvā imaṃ sampattiṃ adhigatāsī”ti? Bhante,",
  "atk-s0201a0:2784_4": "nātimahantaṃ parittakaṃ kammaṃ katvāti.",
  "atk-s0201a0:2784_5": "Upaḍḍhauposathakammaṃ nissāya hi devatāya sā sampatti laddhā.",
  "atk-s0201a0:2785_0": "Anāthapiṇḍikassa kira gehe ayaṃ devaputto kammakāro ahosi.",
  "atk-s0201a0:2785_1": "Seṭṭhissa hi gehe uposathadivasesu antamaso dāsakammakāre upādāya sabbo jano uposathiko hoti.",
  "atk-s0201a0:2785_2": "Ekadivasaṃ ayaṃ kammakāro ekakova pāto uṭṭhāya kammantaṃ gato.",
  "atk-s0201a0:2785_3": "Mahāseṭṭhi nivāpaṃ labhanamanusse sallakkhento etassevekassa araññaṃ gatabhāvaṃ ñatvā assa sāyamāsatthāya nivāpaṃ adāsi.",
  "atk-s0201a0:2785_4": "Bhattakārikā dāsī ekasseva bhattaṃ pacitvā araññato āgatassa bhattaṃ vaḍḍhetvā adāsi,",
  "atk-s0201a0:2785_5": "kammakāro āha –",
  "atk-s0201a0:2785_6": "“aññesu divasesu imasmiṃ kāle gehaṃ ekasaddaṃ ahosi,",
  "atk-s0201a0:2785_7": "ajja ativiya sannisinnaṃ,",
  "atk-s0201a0:2785_8": "kiṃ nu kho eta”nti?",
  "atk-s0201a0:2785_9": "Tassa sā ācikkhi –",
  "atk-s0201a0:2785_10": "“ajja imasmiṃ gehe sabbe manussā uposathikā,",
  "atk-s0201a0:2785_11": "mahāseṭṭhi tuyhevekassa nivāpaṃ adāsī”ti.",
  "atk-s0201a0:2785_12": "Evaṃ ammāti?",
  "atk-s0201a0:2785_13": "Āma sāmīti.",
  "atk-s0201a0:2785_14": "Imasmiṃ kāle uposathaṃ samādinnassa uposathakammaṃ hoti na hotīti mahāseṭṭhiṃ puccha ammāti?",
  "atk-s0201a0:2785_15": "Tāya gantvā pucchito mahāseṭṭhi āha –",
  "atk-s0201a0:2785_16": "“sakalauposathakammaṃ na hoti,",
  "atk-s0201a0:2785_17": "upaḍḍhakammaṃ pana hoti,",
  "atk-s0201a0:2785_18": "uposathiko hotū”ti.",
  "atk-s0201a0:2785_19": "Kammakāro bhattaṃ abhuñjitvā mukhaṃ vikkhāletvā uposathiko hutvā vasanaṭṭhānaṃ gantvā nipajji.",
  "atk-s0201a0:2785_20": "Tassa āhāraparikkhīṇakāyassa rattiṃ vāto kuppi.",
  "atk-s0201a0:2785_21": "So paccūsasamaye kālaṃ katvā upaḍḍhauposathakammanissandena mahāvaṭṭaniaṭaviyaṃ nigrodharukkhe devaputto hutvā nibbatti.",
  "atk-s0201a0:2785_22": "So taṃ pavattiṃ isīnaṃ ārocesi.",
  "atk-s0201a0:2786_0": "Isayo tumhehi mayaṃ buddho, dhammo,",
  "atk-s0201a0:2786_1": "saṅghoti asutapubbaṃ sāvitā,",
  "atk-s0201a0:2786_2": "uppanno nu kho loke buddhoti? Āma, bhante,",
  "atk-s0201a0:2786_3": "uppannoti.",
  "atk-s0201a0:2786_4": "Idāni kuhiṃ vasatīti?",
  "atk-s0201a0:2786_5": "Sāvatthiṃ nissāya jetavane, bhanteti.",
  "atk-s0201a0:2786_6": "Isayo tiṭṭhatha tāva tumhe mayaṃ satthāraṃ passissāmāti haṭṭhatuṭṭhā nikkhamitvā anupubbena kosambinagaraṃ sampāpuṇiṃsu.",
  "atk-s0201a0:2786_7": "Mahāseṭṭhino,",
  "atk-s0201a0:2786_8": "“isayo āgatā”ti paccuggamanaṃ katvā,",
  "atk-s0201a0:2786_9": "“sve amhākaṃ bhikkhaṃ gaṇhatha,",
  "atk-s0201a0:2786_10": "bhante”ti nimantetvā punadivase isigaṇassa mahādānaṃ adaṃsu.",
  "atk-s0201a0:2786_11": "Isayo bhuñjitvāva gacchāmāti āpucchiṃsu. Tumhe, bhante,",
  "atk-s0201a0:2786_12": "aññasmiṃ kāle ekampi māsaṃ dvepi tayopi cattāropi māse vasitvā gacchatha.",
  "atk-s0201a0:2786_13": "Imasmiṃ pana vāre hiyyo āgantvā ajjeva gacchāmāti vadatha,",
  "atk-s0201a0:2786_14": "kimidanti?",
  "atk-s0201a0:2786_15": "Āma gahapatayo buddho loke uppanno,",
  "atk-s0201a0:2786_16": "na kho pana sakkā jīvitantarāyo vidituṃ,",
  "atk-s0201a0:2786_17": "tena mayaṃ turitā gacchāmāti. Tena hi, bhante,",
  "atk-s0201a0:2786_18": "mayampi gacchāma,",
  "atk-s0201a0:2786_19": "amhehi saddhiṃyeva gacchathāti.",
  "atk-s0201a0:2786_20": "Tumhe agāriyā nāma mahājaṭā,",
  "atk-s0201a0:2786_21": "tiṭṭhatha tumhe,",
  "atk-s0201a0:2786_22": "mayaṃ puretaraṃ gamissāmāti nikkhamitvā ekasmiṃ ṭhāne dvepi divasāni avasitvā turitagamaneneva sāvatthiṃ",
  "atk-s0201a0:2786_23": "patvā jetavanavihāre satthu santikameva agamaṃsu.",
  "atk-s0201a0:2786_24": "Satthu madhuradhammakathaṃ sutvā sabbeva pabbajitvā arahattaṃ pāpuṇiṃsu.",
  "atk-s0201a0:2787_0": "Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭunnadukūlādīni ca ādāya",
  "atk-s0201a0:2787_1": "kosambito nikkhamitvā anupubbena sāvatthiṃ patvā jetavanasāmante khandhāvāraṃ bandhitvā satthu santikaṃ",
  "atk-s0201a0:2787_2": "gantvā vanditvā paṭisanthāraṃ katvā ekamantaṃ nisīdiṃsu.",
  "atk-s0201a0:2787_3": "Satthā tiṇṇampi sahāyakānaṃ madhuradhammakathaṃ kathesi.",
  "atk-s0201a0:2787_4": "Te balavasomanassajātā satthāraṃ nimantetvā punadivase mahādānaṃ adaṃsu.",
  "atk-s0201a0:2787_5": "Puna nimantetvā punadivaseti evaṃ aḍḍhamāsaṃ dānaṃ datvā,",
  "atk-s0201a0:2787_6": "“amhākaṃ janapadaṃ āgamanāya paṭiññaṃ dethā”ti pādamūle nipajjiṃsu. Bhagavā,",
  "atk-s0201a0:2787_7": "“suññāgāre kho gahapatayo tathāgatā abhiramantī”ti āha.",
  "atk-s0201a0:2787_8": "Ettāvatā paṭiññā dinnā nāma hotīti gahapatayo sallakkhetvā dinnā no bhagavatā paṭiññāti dasabalaṃ vanditvā",
  "atk-s0201a0:2787_9": "nikkhamitvā antarāmagge yojane yojane ṭhāne vihāraṃ kāretvā anupubbena kosambiṃ patvā,",
  "atk-s0201a0:2787_10": "“loke buddho uppanno”ti kathayiṃsu.",
  "atk-s0201a0:2787_11": "Tayopi janā attano attano ārāme mahantaṃ dhanapariccāgaṃ katvā bhagavato vasanatthāya vihāre kārāpayiṃsu.",
  "atk-s0201a0:2787_12": "Tattha kukkuṭaseṭṭhinā kārito kukkuṭārāmo nāma ahosi.",
  "atk-s0201a0:2787_13": "Pāvārikaseṭṭhinā ambavane kārito pāvārikambavano nāma ahosi.",
  "atk-s0201a0:2787_14": "Ghositena kārito ghositārāmo nāma ahosi.",
  "atk-s0201a0:2787_15": "Taṃ sandhāya vuttaṃ –",
  "atk-s0201a0:2787_16": "“ghositaseṭṭhinā kārite ārāme”ti.",
  "atk-s0201a0:2788_0": "Bhaṇḍanajātātiādīsu kalahassa pubbabhāgo bhaṇḍanaṃ nāma,",
  "atk-s0201a0:2788_1": "taṃ jātaṃ etesanti bhaṇḍanajātā.",
  "atk-s0201a0:2788_2": "Hatthaparāmāsādivasena matthakaṃ patto kalaho jāto etesanti kalahajātā.",
  "atk-s0201a0:2788_3": "Viruddhabhūtaṃ vādanti vivādaṃ,",
  "atk-s0201a0:2788_4": "taṃ āpannāti vivādāpannā.",
  "atk-s0201a0:2788_5": "Mukhasattīhīti vācāsattīhi.",
  "atk-s0201a0:2788_6": "Vitudantāti vijjhantā.",
  "atk-s0201a0:2788_7": "Te na ceva aññamaññaṃ saññāpenti na ca saññattiṃ upentīti te atthañca kāraṇañca dassetvā neva aññamaññaṃ jānāpenti.",
  "atk-s0201a0:2788_8": "Sacepi saññāpetuṃ ārabhanti,",
  "atk-s0201a0:2788_9": "tathāpi saññattiṃ na upenti,",
  "atk-s0201a0:2788_10": "jānituṃ na icchantīti attho.",
  "atk-s0201a0:2788_11": "Nijjhattiyāpi eseva nayo.",
  "atk-s0201a0:2788_12": "Ettha ca nijjhattīti saññattivevacanamevetaṃ.",
  "atk-s0201a0:2788_13": "Kasmā panete bhaṇḍanajātā ahesunti?",
  "atk-s0201a0:2788_14": "Appamattakena kāraṇena.",
  "atk-s0201a0:2789_0": "Dve kira bhikkhū ekasmiṃ āvāse vasanti vinayadharo ca suttantiko ca.",
  "atk-s0201a0:2789_1": "Tesu suttantiko bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane ṭhapetvāva nikkhami.",
  "atk-s0201a0:2789_2": "Vinayadharo pacchā paviṭṭho taṃ udakaṃ disvā nikkhamitvā taṃ bhikkhuṃ pucchi, āvuso,",
  "atk-s0201a0:2789_3": "tayā idaṃ udakaṃ ṭhapitanti? Āma, āvusoti.",
  "atk-s0201a0:2789_4": "Tvamettha āpattibhāvaṃ na jānāsīti?",
  "atk-s0201a0:2789_5": "Āma na jānāmīti. Hoti, āvuso,",
  "atk-s0201a0:2789_6": "ettha āpattīti.",
  "atk-s0201a0:2789_7": "Sace hoti desessāmīti.",
  "atk-s0201a0:2789_8": "Sace pana te, āvuso,",
  "atk-s0201a0:2789_9": "asañcicca asatiyā kataṃ,",
  "atk-s0201a0:2789_10": "natthi te āpattīti.",
  "atk-s0201a0:2789_11": "So tassā āpattiyā anāpattidiṭṭhi ahosi.",
  "atk-s0201a0:2790_0": "Vinayadharo attano nissitakānaṃ,",
  "atk-s0201a0:2790_1": "“ayaṃ suttantiko āpattiṃ āpajjamānopi na jānātī”ti ārocesi.",
  "atk-s0201a0:2790_2": "Te tassa nissitake disvā –",
  "atk-s0201a0:2790_3": "“tumhākaṃ upajjhāyo āpattiṃ āpajjitvāpi āpattibhāvaṃ na jānātī”ti āhaṃsu.",
  "atk-s0201a0:2790_4": "Te gantvā attano upajjhāyassa ārocesuṃ.",
  "atk-s0201a0:2790_5": "So evamāha –",
  "atk-s0201a0:2790_6": "“ayaṃ vinayadharo pubbe ‘anāpattī’ti vatvā idāni ‘āpattī’ti vadati,",
  "atk-s0201a0:2790_7": "musāvādī eso”ti.",
  "atk-s0201a0:2790_8": "Te gantvā,",
  "atk-s0201a0:2790_9": "“tumhākaṃ upajjhāyo musāvādī”ti evaṃ aññamaññaṃ kalahaṃ vaḍḍhayiṃsu,",
  "atk-s0201a0:2790_10": "taṃ sandhāyetaṃ vuttaṃ.",
  "atk-s0201a0:2791_0": "Bhagavantaṃ etadavocāti etaṃ, “idha, bhante,",
  "atk-s0201a0:2791_1": "kosambiyaṃ bhikkhū bhaṇḍanajātā”tiādivacanaṃ avoca.",
  "atk-s0201a0:2791_2": "Tañca kho neva piyakamyatāya na bhedādhippāyena,",
  "atk-s0201a0:2791_3": "atha kho atthakāmatāya hitakāmatāya.",
  "atk-s0201a0:2791_4": "Sāmaggikārako kiresa bhikkhu,",
  "atk-s0201a0:2791_5": "tasmāssa etadahosi –",
  "atk-s0201a0:2791_6": "“yathā ime bhikkhū vivādaṃ āraddhā,",
  "atk-s0201a0:2791_7": "na sakkā mayā,",
  "atk-s0201a0:2791_8": "nāpi aññena bhikkhunā samaggā kātuṃ,",
  "atk-s0201a0:2791_9": "appeva nāma sadevake loke appaṭipuggalo bhagavā sayaṃ vā gantvā,",
  "atk-s0201a0:2791_10": "attano vā santikaṃ pakkosāpetvā etesaṃ bhikkhūnaṃ khantimettāpaṭisaṃyuttaṃ sāraṇīyadhammadesanaṃ kathetvā",
  "atk-s0201a0:2791_11": "sāmaggiṃ kareyyā”ti atthakāmatāya hitakāmatāya gantvā avoca.",
  "atk-s0201a0:2792_0": "492. Chayime,",
  "atk-s0201a0:2792_1": "bhikkhave,",
  "atk-s0201a0:2792_2": "dhammā sāraṇīyāti heṭṭhā kalahabhaṇḍanavasena desanā āraddhā.",
  "atk-s0201a0:2792_3": "Imasmiṃ ṭhāne cha sāraṇīyā dhammā āgatāti evamidaṃ kosambiyasuttaṃ yathānusandhināva gataṃ hoti.",
  "atk-s0201a0:2792_4": "Tattha sāraṇīyāti saritabbayuttā addhāne atikkantepi na pamussitabbā.",
  "atk-s0201a0:2792_5": "Yo te dhamme pūreti,",
  "atk-s0201a0:2792_6": "taṃ sabrahmacārīnaṃ piyaṃ karontīti piyakaraṇā.",
  "atk-s0201a0:2792_7": "Garuṃ karontīti garukaraṇā.",
  "atk-s0201a0:2792_8": "Saṅgahāyāti saṅgahaṇatthāya.",
  "atk-s0201a0:2792_9": "Avivādāyāti avivādanatthāya.",
  "atk-s0201a0:2792_10": "Sāmaggiyāti samaggabhāvatthāya.",
  "atk-s0201a0:2792_11": "Ekībhāvāyāti ekībhāvatthāya ninnānākaraṇāya.",
  "atk-s0201a0:2792_12": "Saṃvattantīti bhavanti.",
  "atk-s0201a0:2792_13": "Mettaṃ kāyakammanti mettacittena kattabbaṃ kāyakammaṃ.",
  "atk-s0201a0:2792_14": "Vacīkammamanokammesupi eseva nayo.",
  "atk-s0201a0:2792_15": "Imāni bhikkhūnaṃ vasena āgatāni,",
  "atk-s0201a0:2792_16": "gihīsupi labbhantiyeva.",
  "atk-s0201a0:2792_17": "Bhikkhūnañhi mettacittena ābhisamācārikadhammapūraṇaṃ mettaṃ kāyakammaṃ nāma.",
  "atk-s0201a0:2792_18": "Gihīnaṃ cetiyavandanatthāya bodhivandanatthāya saṅghanimantanatthāya gamanaṃ gāmaṃ piṇḍāya paviṭṭhe bhikkhū",
  "atk-s0201a0:2792_19": "disvā paccuggamanaṃ pattapaṭiggahaṇaṃ āsanapaññāpanaṃ anugamananti evamādikaṃ mettaṃ kāyakammaṃ nāma.",
  "atk-s0201a0:2793_0": "Bhikkhūnaṃ mettacittena ācārapaññattisikkhāpadaṃ,",
  "atk-s0201a0:2793_1": "kammaṭṭhānakathanaṃ dhammadesanā tepiṭakampi buddhavacanaṃ mettaṃ vacīkammaṃ nāma.",
  "atk-s0201a0:2793_2": "Gihīnañca,",
  "atk-s0201a0:2793_3": "“cetiyavandanatthāya gacchāma,",
  "atk-s0201a0:2793_4": "bodhivandanatthāya gacchāma,",
  "atk-s0201a0:2793_5": "dhammassavanaṃ karissāma,",
  "atk-s0201a0:2793_6": "padīpamālāpupphapūjaṃ karissāma,",
  "atk-s0201a0:2793_7": "tīṇi sucaritāni samādāya vattissāma,",
  "atk-s0201a0:2793_8": "salākabhattādīni dassāma,",
  "atk-s0201a0:2793_9": "vassāvāsikaṃ dassāma,",
  "atk-s0201a0:2793_10": "ajja saṅghassa cattāro paccaye dassāma,",
  "atk-s0201a0:2793_11": "saṅghaṃ nimantetvā khādanīyādīni saṃvidahatha,",
  "atk-s0201a0:2793_12": "āsanāni paññāpetha,",
  "atk-s0201a0:2793_13": "pānīyaṃ upaṭṭhapetha,",
  "atk-s0201a0:2793_14": "saṅghaṃ paccuggantvā ānetha,",
  "atk-s0201a0:2793_15": "paññattāsane nisīdāpetvā chandajātā ussāhajātā veyyāvaccaṃ karothā”tiādikathanakāle mettaṃ vacīkammaṃ nāma.",
  "atk-s0201a0:2794_0": "Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane nisīditvā,",
  "atk-s0201a0:2794_1": "“imasmiṃ vihāre bhikkhū sukhī hontu,",
  "atk-s0201a0:2794_2": "averā abyāpajjhā”ti cintanaṃ mettaṃ manokammaṃ nāma.",
  "atk-s0201a0:2794_3": "Gihīnaṃ “ayyā sukhī hontu,",
  "atk-s0201a0:2794_4": "averā abyāpajjhā”ti cintanaṃ mettaṃ manokammaṃ nāma.",
  "atk-s0201a0:2795_0": "Āvi ceva raho cāti sammukhā ca parammukhā ca.",
  "atk-s0201a0:2795_1": "Tattha navakānaṃ cīvarakammādīsu sahāyabhāvūpagamanaṃ sammukhā mettaṃ kāyakammaṃ nāma.",
  "atk-s0201a0:2795_2": "Therānaṃ pana pādadhovanavandanabījanadānādibhedampi sabbaṃ sāmīcikammaṃ sammukhā mettaṃ kāyakammaṃ nāma.",
  "atk-s0201a0:2795_3": "Ubhayehipi dunnikkhittānaṃ dārubhaṇḍādīnaṃ tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ nāma.",
  "atk-s0201a0:2795_4": "Devatthero tissattheroti evaṃ paggayha vacanaṃ sammukhā mettaṃ vacīkammaṃ nāma.",
  "atk-s0201a0:2795_5": "Vihāre asantaṃ pana paripucchantassa,",
  "atk-s0201a0:2795_6": "kuhiṃ amhākaṃ devatthero,",
  "atk-s0201a0:2795_7": "amhākaṃ tissatthero kadā nu kho āgamissatīti evaṃ mamāyanavacanaṃ parammukhā mettaṃ vacīkammaṃ nāma.",
  "atk-s0201a0:2795_8": "Mettāsinehasiniddhāni pana nayanāni ummīletvā suppasannena mukhena olokanaṃ sammukhā mettaṃ manokammaṃ nāma.",
  "atk-s0201a0:2795_9": "Devatthero,",
  "atk-s0201a0:2795_10": "tissatthero arogo hotu appābādhoti samannāharaṇaṃ parammukhā mettaṃ manokammaṃ nāma.",
  "atk-s0201a0:2796_0": "Lābhāti cīvarādayo laddhapaccayā.",
  "atk-s0201a0:2796_1": "Dhammikāti kuhanādibhedaṃ micchājīvaṃ vajjetvā dhammena samena bhikkhācariyavattena uppannā.",
  "atk-s0201a0:2796_2": "Antamaso pattapariyāpannamattampīti pacchimakoṭiyā patte pariyāpannaṃ pattassa antogataṃ dvattikaṭacchubhikkhāmattampi.",
  "atk-s0201a0:2796_3": "Appaṭivibhattabhogīti ettha dve paṭivibhattāni nāma āmisapaṭivibhattaṃ puggalapaṭivibhattañca. Tattha,",
  "atk-s0201a0:2796_4": "“ettakaṃ dassāmi,",
  "atk-s0201a0:2796_5": "ettakaṃ na dassāmī”ti evaṃ cittena vibhajanaṃ āmisapaṭivibhattaṃ nāma.",
  "atk-s0201a0:2796_6": "“Asukassa dassāmi,",
  "atk-s0201a0:2796_7": "asukassa na dassāmī”ti evaṃ cittena vibhajanaṃ pana puggalapaṭivibhattaṃ nāma.",
  "atk-s0201a0:2796_8": "Tadubhayampi akatvā yo appaṭivibhattaṃ bhuñjati,",
  "atk-s0201a0:2796_9": "ayaṃ appaṭivibhattabhogī nāma.",
  "atk-s0201a0:2797_0": "Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ,",
  "atk-s0201a0:2797_1": "yaṃ yaṃ paṇītaṃ labbhati,",
  "atk-s0201a0:2797_2": "taṃ taṃ neva lābhena lābhaṃ jigīsanāmukhena gihīnaṃ deti,",
  "atk-s0201a0:2797_3": "na attanā paribhuñjati;",
  "atk-s0201a0:2797_4": "paṭiggaṇhantova saṅghena sādhāraṇaṃ hotūti gahetvā gaṇḍiṃ paharitvā paribhuñjitabbaṃ saṅghasantakaṃ viya passati.",
  "atk-s0201a0:2797_5": "Idaṃ pana sāraṇīyadhammaṃ ko pūreti,",
  "atk-s0201a0:2797_6": "ko na pūretīti?",
  "atk-s0201a0:2797_7": "Dussīlo tāva na pūreti.",
  "atk-s0201a0:2797_8": "Na hi tassa santakaṃ sīlavantā gaṇhanti.",
  "atk-s0201a0:2797_9": "Parisuddhasīlo pana vattaṃ akhaṇḍento pūreti.",
  "atk-s0201a0:2798_0": "Tatridaṃ vattaṃ –",
  "atk-s0201a0:2798_1": "yo hi odissakaṃ katvā mātu vā pitu vā ācariyupajjhāyādīnaṃ vā deti,",
  "atk-s0201a0:2798_2": "so dātabbaṃ deti,",
  "atk-s0201a0:2798_3": "sāraṇīyadhammo panassa na hoti,",
  "atk-s0201a0:2798_4": "palibodhajagganaṃ nāma hoti.",
  "atk-s0201a0:2798_5": "Sāraṇīyadhammo hi muttapalibodhasseva vaṭṭati,",
  "atk-s0201a0:2798_6": "tena pana odissakaṃ dentena gilānagilānupaṭṭhākaāgantukagamikānañceva navapabbajitassa ca saṅghāṭipattaggahaṇaṃ ajānantassa dātabbaṃ.",
  "atk-s0201a0:2798_7": "Etesaṃ datvā avasesaṃ therāsanato paṭṭhāya thokaṃ thokaṃ adatvā yo yattakaṃ gaṇhāti,",
  "atk-s0201a0:2798_8": "tassa tattakaṃ dātabbaṃ.",
  "atk-s0201a0:2798_9": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ,",
  "atk-s0201a0:2798_10": "taṃ taṃ datvā sesaṃ paribhuñjitabbaṃ,",
  "atk-s0201a0:2798_11": "“sīlavantehī”ti vacanato dussīlassa adātumpi vaṭṭati.",
  "atk-s0201a0:2799_0": "Ayaṃ pana sāraṇīyadhammo susikkhitāya parisāya supūro hoti,",
  "atk-s0201a0:2799_1": "no asikkhitāya parisāya.",
  "atk-s0201a0:2799_2": "Susikkhitāya hi parisāya yo aññato labhati,",
  "atk-s0201a0:2799_3": "so na gaṇhāti,",
  "atk-s0201a0:2799_4": "aññato alabhantopi pamāṇayuttameva gaṇhāti,",
  "atk-s0201a0:2799_5": "na atirekaṃ.",
  "atk-s0201a0:2799_6": "Ayañca pana sāraṇīyadhammo evaṃ punappunaṃ piṇḍāya caritvā laddhaṃ laddhaṃ dentassāpi dvādasahi vassehi pūrati,",
  "atk-s0201a0:2799_7": "na tato oraṃ.",
  "atk-s0201a0:2799_8": "Sace hi dvādasamepi vasse sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nahāyituṃ gacchati,",
  "atk-s0201a0:2799_9": "saṅghatthero ca kasseso pattoti?",
  "atk-s0201a0:2799_10": "Sāraṇīyadhammapūrakassāti vutte –",
  "atk-s0201a0:2799_11": "“āharatha na”nti sabbaṃ piṇḍapātaṃ vicāretvā bhuñjitvā ca rittapattaṃ ṭhapeti.",
  "atk-s0201a0:2799_12": "Atha so bhikkhu rittapattaṃ disvā,",
  "atk-s0201a0:2799_13": "“mayhaṃ asesetvāva paribhuñjiṃsū”ti domanassaṃ uppādeti,",
  "atk-s0201a0:2799_14": "sāraṇīyadhammo bhijjati,",
  "atk-s0201a0:2799_15": "puna dvādasa vassāni pūretabbo hoti,",
  "atk-s0201a0:2799_16": "titthiyaparivāsasadiso hesa.",
  "atk-s0201a0:2799_17": "Sakiṃ khaṇḍe jāte puna pūretabbova. Yo pana,",
  "atk-s0201a0:2799_18": "“lābhā vata me,",
  "atk-s0201a0:2799_19": "suladdhaṃ vata me,",
  "atk-s0201a0:2799_20": "yassa me pattagataṃ anāpucchāva sabrahmacārī paribhuñjantī”ti somanassaṃ janeti,",
  "atk-s0201a0:2799_21": "tassa puṇṇo nāma hoti.",
  "atk-s0201a0:2800_0": "Evaṃ pūritasāraṇīyadhammassa pana neva issā,",
  "atk-s0201a0:2800_1": "na macchariyaṃ hoti,",
  "atk-s0201a0:2800_2": "so manussānaṃ piyo hoti,",
  "atk-s0201a0:2800_3": "sulabhapaccayo;",
  "atk-s0201a0:2800_4": "pattagatamassa dīyamānampi na khīyati,",
  "atk-s0201a0:2800_5": "bhājanīyabhaṇḍaṭṭhāne aggabhaṇḍaṃ labhati,",
  "atk-s0201a0:2800_6": "bhaye vā chātake vā sampatte devatā ussukkaṃ āpajjanti.",
  "atk-s0201a0:2801_0": "Tatrimāni vatthūni –",
  "atk-s0201a0:2801_1": "leṇagirivāsī tissatthero kira mahāgirigāmaṃ upanissāya vasati.",
  "atk-s0201a0:2801_2": "Paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā kiñci aladdhā nikkhamiṃsu.",
  "atk-s0201a0:2801_3": "Thero pavisanto te disvā pucchi – “laddhaṃ,",
  "atk-s0201a0:2801_4": "bhante”ti?",
  "atk-s0201a0:2801_5": "Vicarimhā, āvusoti.",
  "atk-s0201a0:2801_6": "So aladdhabhāvaṃ ñatvā āha – “yāvāhaṃ, bhante,",
  "atk-s0201a0:2801_7": "āgacchāmi,",
  "atk-s0201a0:2801_8": "tāva idheva hothā”ti. Mayaṃ, āvuso,",
  "atk-s0201a0:2801_9": "paññāsa janā pattatemanamattampi na labhimhāti.",
  "atk-s0201a0:2801_10": "Nevāsikā nāma, bhante,",
  "atk-s0201a0:2801_11": "paṭibalā honti,",
  "atk-s0201a0:2801_12": "alabhantāpi bhikkhācāramaggasabhāvaṃ jānantīti.",
  "atk-s0201a0:2801_13": "Therā āgamiṃsu.",
  "atk-s0201a0:2801_14": "Thero gāmaṃ pāvisi.",
  "atk-s0201a0:2801_15": "Dhurageheyeva mahāupāsikā khīrabhattaṃ sajjetvā theraṃ olokayamānā ṭhitā therassa dvāraṃ sampattasseva pattaṃ pūretvā adāsi.",
  "atk-s0201a0:2801_16": "So taṃ ādāya therānaṃ santikaṃ gantvā,",
  "atk-s0201a0:2801_17": "“gaṇhatha,",
  "atk-s0201a0:2801_18": "bhante”ti saṅghattheramāha. Thero,",
  "atk-s0201a0:2801_19": "“amhehi ettakehi kiñci na laddhaṃ,",
  "atk-s0201a0:2801_20": "ayaṃ sīghameva gahetvā āgato,",
  "atk-s0201a0:2801_21": "kiṃ nu kho”ti sesānaṃ mukhaṃ olokesi.",
  "atk-s0201a0:2801_22": "Thero olokanākāreneva ñatvā –",
  "atk-s0201a0:2801_23": "“dhammena samena laddhapiṇḍapāto,",
  "atk-s0201a0:2801_24": "nikkukkuccā gaṇhatha bhante”tiādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "atk-s0201a0:2802_0": "Atha naṃ bhattakiccāvasāne therā pucchiṃsu – “kadā, āvuso,",
  "atk-s0201a0:2802_1": "lokuttaradhammaṃ paṭivijjhī”ti?",
  "atk-s0201a0:2802_2": "Natthi me, bhante,",
  "atk-s0201a0:2802_3": "lokuttaradhammoti.",
  "atk-s0201a0:2802_4": "Jhānalābhīsi, āvusoti?",
  "atk-s0201a0:2802_5": "Etampi me, bhante, natthīti. Nanu, āvuso,",
  "atk-s0201a0:2802_6": "pāṭihāriyanti?",
  "atk-s0201a0:2802_7": "Sāraṇīyadhammo me, bhante, pūrito,",
  "atk-s0201a0:2802_8": "tassa me dhammassa pūritakālato paṭṭhāya sacepi bhikkhusatasahassaṃ hoti,",
  "atk-s0201a0:2802_9": "pattagataṃ na khīyatīti.",
  "atk-s0201a0:2802_10": "Sādhu sādhu,",
  "atk-s0201a0:2802_11": "sappurisa,",
  "atk-s0201a0:2802_12": "anucchavikamidaṃ tuyhanti.",
  "atk-s0201a0:2802_13": "Idaṃ tāva pattagataṃ na khīyatīti ettha vatthu.",
  "atk-s0201a0:2803_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā,",
  "atk-s0201a0:2803_1": "“imasmiṃ ṭhāne kiṃ varabhaṇḍa”nti pucchati.",
  "atk-s0201a0:2803_2": "Dve sāṭakā, bhanteti.",
  "atk-s0201a0:2803_3": "Ete mayhaṃ pāpuṇissantīti.",
  "atk-s0201a0:2803_4": "Taṃ sutvā amacco rañño ārocesi –",
  "atk-s0201a0:2803_5": "“eko daharo evaṃ vadatī”ti.",
  "atk-s0201a0:2803_6": "“Daharassevaṃ cittaṃ,",
  "atk-s0201a0:2803_7": "mahātherānaṃ pana sukhumasāṭakā vaṭṭantī”ti vatvā,",
  "atk-s0201a0:2803_8": "“mahātherānaṃ dassāmī”ti ṭhapesi.",
  "atk-s0201a0:2803_9": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ nārohanti,",
  "atk-s0201a0:2803_10": "aññeva ārohanti.",
  "atk-s0201a0:2803_11": "Daharassa dānakāle pana hatthaṃ āruḷhā.",
  "atk-s0201a0:2803_12": "So tassa hatthe ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā daharassa santike nisīditvā, “kadā, bhante,",
  "atk-s0201a0:2803_13": "imaṃ dhammaṃ paṭivijjhitthā”ti āha.",
  "atk-s0201a0:2803_14": "So pariyāyenapi asantaṃ avadanto,",
  "atk-s0201a0:2803_15": "“natthi mayhaṃ, mahārāja,",
  "atk-s0201a0:2803_16": "lokuttaradhammo”ti āha. Nanu, bhante,",
  "atk-s0201a0:2803_17": "pubbeva avacutthāti? Āma, mahārāja,",
  "atk-s0201a0:2803_18": "sāraṇīyadhammapūrako ahaṃ,",
  "atk-s0201a0:2803_19": "tassa me dhammassa pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti.",
  "atk-s0201a0:2803_20": "Sādhu sādhu, bhante,",
  "atk-s0201a0:2803_21": "anucchavikamidaṃ tumhākanti vanditvā pakkāmi.",
  "atk-s0201a0:2803_22": "Idaṃ bhājanīyabhaṇḍaṭṭhāne aggabhaṇḍaṃ pāpuṇātīti ettha vatthu.",
  "atk-s0201a0:2804_0": "Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu.",
  "atk-s0201a0:2804_1": "Therī paccūsakāle,",
  "atk-s0201a0:2804_2": "“ativiya appanigghoso gāmo,",
  "atk-s0201a0:2804_3": "upadhāretha tāvā”ti daharabhikkhuniyo āha.",
  "atk-s0201a0:2804_4": "Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā,",
  "atk-s0201a0:2804_5": "“mā tumhe tesaṃ gatabhāvaṃ cintayittha,",
  "atk-s0201a0:2804_6": "attano uddesaparipucchāyonisomanasikāresuyeva yogaṃ karothā”ti vatvā bhikkhācāravelāya pārupitvā attadvādasamā gāmadvāre nigrodharukkhamūle aṭṭhāsi.",
  "atk-s0201a0:2804_7": "Rukkhe adhivatthā devatā dvādasannampi bhikkhunīnaṃ piṇḍapātaṃ datvā, “ayye,",
  "atk-s0201a0:2804_8": "aññattha mā gacchatha,",
  "atk-s0201a0:2804_9": "niccaṃ idheva ethā”ti āha.",
  "atk-s0201a0:2804_10": "Theriyā pana kaniṭṭhabhātā nāgatthero nāma atthi. So,",
  "atk-s0201a0:2804_11": "“mahantaṃ bhayaṃ,",
  "atk-s0201a0:2804_12": "na sakkā idha yāpetuṃ,",
  "atk-s0201a0:2804_13": "paratīraṃ gamissāmāti attadvādasamova attano vasanaṭṭhānā nikkhanto theriṃ disvā gamissāmī”ti bhātaragāmaṃ āgato. Therī,",
  "atk-s0201a0:2804_14": "“therā āgatā”ti sutvā tesaṃ santikaṃ gantvā,",
  "atk-s0201a0:2804_15": "kiṃ ayyāti pucchi.",
  "atk-s0201a0:2804_16": "So taṃ pavattiṃ ācikkhi. Sā,",
  "atk-s0201a0:2804_17": "“ajja ekadivasaṃ vihāreyeva vasitvā sveva gamissathā”ti āha.",
  "atk-s0201a0:2804_18": "Therā vihāraṃ agamaṃsu.",
  "atk-s0201a0:2805_0": "Therī punadivase rukkhamūle piṇḍāya caritvā theraṃ upasaṅkamitvā,",
  "atk-s0201a0:2805_1": "“imaṃ piṇḍapātaṃ paribhuñjathā”ti āha. Thero,",
  "atk-s0201a0:2805_2": "“vaṭṭissati therī”ti vatvā tuṇhī aṭṭhāsi.",
  "atk-s0201a0:2805_3": "Dhammiko tātā piṇḍapāto kukkuccaṃ akatvā paribhuñjathāti.",
  "atk-s0201a0:2805_4": "Vaṭṭissati therīti.",
  "atk-s0201a0:2805_5": "Sā pattaṃ gahetvā ākāse khipi,",
  "atk-s0201a0:2805_6": "patto ākāse aṭṭhāsi. Thero,",
  "atk-s0201a0:2805_7": "“sattatālamatte ṭhitampi bhikkhunībhattameva,",
  "atk-s0201a0:2805_8": "therīti vatvā bhayaṃ nāma sabbakālaṃ na hoti,",
  "atk-s0201a0:2805_9": "bhaye vūpasante ariyavaṃsaṃ kathayamāno,",
  "atk-s0201a0:2805_10": "‘bho piṇḍapātika bhikkhunībhattaṃ bhuñjitvā vītināmayitthā’ti cittena anuvadiyamāno santhambhetuṃ na sakkhissāmi,",
  "atk-s0201a0:2805_11": "appamattā hotha theriyo”ti maggaṃ āruhi.",
  "atk-s0201a0:2806_0": "Rukkhadevatāpi,",
  "atk-s0201a0:2806_1": "“sace thero theriyā hatthato piṇḍapātaṃ paribhuñjissati,",
  "atk-s0201a0:2806_2": "na naṃ nivattessāmi,",
  "atk-s0201a0:2806_3": "sace pana na paribhuñjissati,",
  "atk-s0201a0:2806_4": "nivattessāmī”ti cintayamānā ṭhatvā therassa gamanaṃ disvā rukkhā oruyha pattaṃ, bhante,",
  "atk-s0201a0:2806_5": "dethāti pattaṃ gahetvā theraṃ rukkhamūlaṃyeva ānetvā āsanaṃ paññāpetvā piṇḍapātaṃ datvā katabhattakiccaṃ paṭiññaṃ kāretvā dvādasa bhikkhuniyo,",
  "atk-s0201a0:2806_6": "dvādasa ca bhikkhū satta vassāni upaṭṭhahi.",
  "atk-s0201a0:2806_7": "Idaṃ devatā ussukkaṃ āpajjantīti ettha vatthu,",
  "atk-s0201a0:2806_8": "tatra hi therī sāraṇīyadhammapūrikā ahosi.",
  "atk-s0201a0:2807_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,",
  "atk-s0201a0:2807_1": "tassa sīlaṃ pariyante chinnasāṭako viya khaṇḍaṃ nāma.",
  "atk-s0201a0:2807_2": "Yassa pana vemajjhe bhinnaṃ,",
  "atk-s0201a0:2807_3": "tassa majjhe chiddasāṭako viya chiddaṃ nāma hoti.",
  "atk-s0201a0:2807_4": "Yassa pana paṭipāṭiyā dve tīṇi bhinnāni,",
  "atk-s0201a0:2807_5": "tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññataravaṇṇā gāvī viya sabalaṃ nāma hoti.",
  "atk-s0201a0:2807_6": "Yassa pana antarantarā bhinnāni,",
  "atk-s0201a0:2807_7": "tassa antarantarā visabhāgabinducitrā gāvī viya kammāsaṃ nāma hoti.",
  "atk-s0201a0:2807_8": "Yassa pana sabbena sabbaṃ abhinnāni,",
  "atk-s0201a0:2807_9": "tassa tāni sīlāni akhaṇḍāni acchiddāni asabalāni akammāsāni nāma honti.",
  "atk-s0201a0:2807_10": "Tāni panetāni taṇhādāsabyato mocetvā bhujissabhāvakaraṇato bhujissāni.",
  "atk-s0201a0:2807_11": "Buddhādīhi viññūhi pasatthattā viññuppasatthāni.",
  "atk-s0201a0:2807_12": "Taṇhādiṭṭhīhi aparāmaṭṭhattā,",
  "atk-s0201a0:2807_13": "“idaṃ nāma tvaṃ āpannapubbo”ti kenaci parāmaṭṭhuṃ asakkuṇeyyattā ca aparāmaṭṭhāni.",
  "atk-s0201a0:2807_14": "Upacārasamādhiṃ vā appanāsamādhiṃ vā saṃvattayantīti samādhisaṃvattanikānīti vuccanti.",
  "atk-s0201a0:2807_15": "Sīlasāmaññagato viharatīti tesu tesu disābhāgesu viharantehi bhikkhūhi saddhiṃ samānabhāvūpagatasīlo viharati.",
  "atk-s0201a0:2807_16": "Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ sīlena samānameva hoti,",
  "atk-s0201a0:2807_17": "natthi maggasīle nānattaṃ,",
  "atk-s0201a0:2807_18": "taṃ sandhāyetaṃ vuttaṃ.",
  "atk-s0201a0:2808_0": "Yāyaṃ diṭṭhīti maggasampayuttā sammādiṭṭhi.",
  "atk-s0201a0:2808_1": "Ariyāti niddosā.",
  "atk-s0201a0:2808_2": "Niyyātīti niyyānikā.",
  "atk-s0201a0:2808_3": "Takkarassāti yo tathākārī hoti.",
  "atk-s0201a0:2808_4": "Dukkhakkhayāyāti sabbadukkhakkhayatthaṃ.",
  "atk-s0201a0:2808_5": "Diṭṭhisāmaññagatoti samānadiṭṭhibhāvaṃ upagato hutvā viharati.",
  "atk-s0201a0:2808_6": "Agganti jeṭṭhakaṃ.",
  "atk-s0201a0:2808_7": "Sabbagopānasiyo saṅgaṇhātīti saṅgāhikaṃ.",
  "atk-s0201a0:2808_8": "Sabbagopānasīnaṃ saṅghāṭaṃ karotīti saṅghāṭanikaṃ.",
  "atk-s0201a0:2808_9": "Saṅghāṭaniyanti attho.",
  "atk-s0201a0:2808_10": "Yadidaṃ kūṭanti yametaṃ kūṭāgārakaṇṇikāsaṅkhātaṃ kūṭaṃ nāma.",
  "atk-s0201a0:2808_11": "Pañcabhūmikādipāsādā hi kūṭabaddhāva tiṭṭhanti.",
  "atk-s0201a0:2808_12": "Yasmiṃ patite mattikaṃ ādiṃ katvā sabbe patanti.",
  "atk-s0201a0:2808_13": "Tasmā evamāha.",
  "atk-s0201a0:2808_14": "Evameva khoti yathā kūṭaṃ kūṭāgārassa,",
  "atk-s0201a0:2808_15": "evaṃ imesampi sāraṇīyadhammānaṃ yā ayaṃ ariyā diṭṭhi,",
  "atk-s0201a0:2808_16": "sā aggā ca saṅgāhikā ca saṅghāṭaniyā cāti daṭṭhabbā.",
  "atk-s0201a0:2809_0": "493. Kathañca,",
  "atk-s0201a0:2809_1": "bhikkhave,",
  "atk-s0201a0:2809_2": "yāyaṃ diṭṭhīti ettha,",
  "atk-s0201a0:2809_3": "bhikkhave,",
  "atk-s0201a0:2809_4": "yāyaṃ sotāpattimaggadiṭṭhi ariyā niyyānikā niyyāti takkarassa sammā dukkhakkhayāyāti vuttā,",
  "atk-s0201a0:2809_5": "sā kathaṃ kena kāraṇena niyyātīti attho.",
  "atk-s0201a0:2809_6": "Pariyuṭṭhitacittova hotīti ettāvatāpi pariyuṭṭhitacittoyeva nāma hotīti attho.",
  "atk-s0201a0:2809_7": "Esa nayo sabbattha.",
  "atk-s0201a0:2809_8": "Suppaṇihitaṃ me mānasanti mayhaṃ cittaṃ suṭṭhu ṭhapitaṃ.",
  "atk-s0201a0:2809_9": "Saccānaṃ bodhāyāti catunnaṃ saccānaṃ bodhatthāya.",
  "atk-s0201a0:2809_10": "Ariyantiādīsu taṃ ñāṇaṃ yasmā ariyānaṃ hoti,",
  "atk-s0201a0:2809_11": "na puthujjanānaṃ,",
  "atk-s0201a0:2809_12": "tasmā ariyanti vuttaṃ.",
  "atk-s0201a0:2809_13": "Yesaṃ pana lokuttaradhammopi atthi,",
  "atk-s0201a0:2809_14": "tesaṃyeva hoti,",
  "atk-s0201a0:2809_15": "na aññesaṃ,",
  "atk-s0201a0:2809_16": "tasmā lokuttaranti vuttaṃ.",
  "atk-s0201a0:2809_17": "Puthujjanānaṃ pana abhāvato asādhāraṇaṃ puthujjanehīti vuttaṃ.",
  "atk-s0201a0:2809_18": "Esa nayo sabbavāresu.",
  "atk-s0201a0:2810_0": "494.",
  "atk-s0201a0:2810_1": "Labhāmi paccattaṃ samathanti attano citte samathaṃ labhāmīti attho.",
  "atk-s0201a0:2810_2": "Nibbutiyampi eseva nayo.",
  "atk-s0201a0:2810_3": "Ettha ca samathoti ekaggatā.",
  "atk-s0201a0:2810_4": "Nibbutīti kilesavūpasamo.",
  "atk-s0201a0:2811_0": "495. Tathārūpāya diṭṭhiyāti evarūpāya sotāpattimaggadiṭṭhiyā.",
  "atk-s0201a0:2812_0": "496.",
  "atk-s0201a0:2812_1": "Dhammatāyāti sabhāvena.",
  "atk-s0201a0:2812_2": "Dhammatā esāti sabhāvo esa.",
  "atk-s0201a0:2812_3": "Vuṭṭhānaṃ paññāyatīti saṅghakammavasena vā desanāya vā vuṭṭhānaṃ dissati.",
  "atk-s0201a0:2812_4": "Ariyasāvako hi āpattiṃ āpajjanto garukāpattīsu kuṭikārasadisaṃ,",
  "atk-s0201a0:2812_5": "lahukāpattīsu sahaseyyādisadisaṃ acittakāpattiṃyeva āpajjati,",
  "atk-s0201a0:2812_6": "tampi asañcicca,",
  "atk-s0201a0:2812_7": "no sañcicca,",
  "atk-s0201a0:2812_8": "āpannaṃ na paṭicchādeti.",
  "atk-s0201a0:2812_9": "Tasmā atha kho naṃ khippamevātiādimāha.",
  "atk-s0201a0:2812_10": "Daharoti taruṇo.",
  "atk-s0201a0:2812_11": "Kumāroti na mahallako.",
  "atk-s0201a0:2812_12": "Mandoti cakkhusotādīnaṃ mandatāya mando.",
  "atk-s0201a0:2812_13": "Uttānaseyyakoti atidaharatāya uttānaseyyako,",
  "atk-s0201a0:2812_14": "dakkhiṇena vā vāmena vā passena sayituṃ na sakkotīti attho.",
  "atk-s0201a0:2812_15": "Aṅgāraṃ akkamitvāti ito cito ca pasāritena hatthena vā pādena vā phusitvā.",
  "atk-s0201a0:2812_16": "Evaṃ phusantānaṃ pana manussānaṃ na sīghaṃ hattho jhāyati,",
  "atk-s0201a0:2812_17": "tathā hi ekacce hatthena aṅgāraṃ gahetvā parivattamānā dūrampi gacchanti.",
  "atk-s0201a0:2812_18": "Daharassa pana hatthapādā sukhumālā honti,",
  "atk-s0201a0:2812_19": "so phuṭṭhamatteneva dayhamāno cirīti saddaṃ karonto khippaṃ paṭisaṃharati,",
  "atk-s0201a0:2812_20": "tasmā idha daharova dassito.",
  "atk-s0201a0:2812_21": "Mahallako ca dayhantopi adhivāseti,",
  "atk-s0201a0:2812_22": "ayaṃ pana adhivāsetuṃ na sakkoti.",
  "atk-s0201a0:2812_23": "Tasmāpi daharova dassito.",
  "atk-s0201a0:2812_24": "Desetīti āpattipaṭiggāhake sabhāgapuggale sati ekaṃ divasaṃ vā rattiṃ vā anadhivāsetvā rattiṃ caturaṅgepi",
  "atk-s0201a0:2812_25": "tame sabhāgabhikkhuno vasanaṭṭhānaṃ gantvā desetiyeva.",
  "atk-s0201a0:2813_0": "497.",
  "atk-s0201a0:2813_1": "Uccāvacānīti uccanīcāni.",
  "atk-s0201a0:2813_2": "Kiṃ karaṇīyānīti kiṃ karomīti evaṃ vatvā kattabbakammāni.",
  "atk-s0201a0:2813_3": "Tattha uccakammaṃ nāma cīvarassa karaṇaṃ rajanaṃ cetiye sudhākammaṃ uposathāgāracetiyagharabodhigharesu kattabbakammanti evamādi.",
  "atk-s0201a0:2813_4": "Avacakammaṃ nāma pādadhovanamakkhanādikhuddakakammaṃ,",
  "atk-s0201a0:2813_5": "atha vā cetiye sudhākammādi uccakammaṃ nāma.",
  "atk-s0201a0:2813_6": "Tattheva kasāvapacanaudakānayanakucchakaraṇa niyyāsabandhanādi avacakammaṃ nāma.",
  "atk-s0201a0:2813_7": "Ussukkaṃ āpanno hotīti ussukkabhāvaṃ kattabbataṃ paṭipanno hoti.",
  "atk-s0201a0:2813_8": "Tibbāpekkho hotīti bahalapatthano hoti.",
  "atk-s0201a0:2813_9": "Thambañca ālumpatīti tiṇañca ālumpamānā khādati.",
  "atk-s0201a0:2813_10": "Vacchakañca apacinātīti vacchakañca apaloketi.",
  "atk-s0201a0:2813_11": "Taruṇavacchā hi gāvī araññe ekato āgataṃ vacchakaṃ ekasmiṃ ṭhāne nipannaṃ pahāya dūraṃ na gacchati,",
  "atk-s0201a0:2813_12": "vacchakassa āsannaṭṭhāne caramānā tiṇaṃ ālumpitvā gīvaṃ ukkhipitvā ekantaṃ vacchakameva ca viloketi,",
  "atk-s0201a0:2813_13": "evameva sotāpanno uccāvacāni kiṃ karaṇīyāni karonto tanninno hoti,",
  "atk-s0201a0:2813_14": "asithilapūrako tibbacchando bahalapatthano hutvāva karoti.",
  "atk-s0201a0:2814_0": "Tatridaṃ vatthu –",
  "atk-s0201a0:2814_1": "mahācetiye kira sudhākamme kariyamāne eko ariyasāvako ekena hatthena sudhābhājanaṃ,",
  "atk-s0201a0:2814_2": "ekena kucchaṃ gahetvā sudhākammaṃ karissāmīti cetiyaṅgaṇaṃ āruḷho.",
  "atk-s0201a0:2814_3": "Eko kāyadaḷhibahulo bhikkhu gantvā therassa santike aṭṭhāsi.",
  "atk-s0201a0:2814_4": "Thero aññasmiṃ sati papañco hotīti tasmā ṭhānā aññaṃ ṭhānaṃ gato.",
  "atk-s0201a0:2814_5": "Sopi bhikkhu tattheva agamāsi.",
  "atk-s0201a0:2814_6": "Thero puna aññaṃ ṭhānanti evaṃ katipayaṭṭhāne āgataṃ, –",
  "atk-s0201a0:2814_7": "“sappurisa mahantaṃ cetiyaṅgaṇaṃ kiṃ aññasmiṃ ṭhāne okāsaṃ na labhathā”ti āha.",
  "atk-s0201a0:2814_8": "Na itaro pakkāmīti.",
  "atk-s0201a0:2815_0": "498.",
  "atk-s0201a0:2815_1": "Balatāya samannāgatoti balena samannāgato.",
  "atk-s0201a0:2815_2": "Aṭṭhiṃ katvāti atthikabhāvaṃ katvā,",
  "atk-s0201a0:2815_3": "atthiko hutvāti attho.",
  "atk-s0201a0:2815_4": "Manasikatvāti manasmiṃ karitvā.",
  "atk-s0201a0:2815_5": "Sabbacetasā samannāharitvāti appamattakampi vikkhepaṃ akaronto sakalacittena samannāharitvā.",
  "atk-s0201a0:2815_6": "Ohitasototi ṭhapitasoto.",
  "atk-s0201a0:2815_7": "Ariyasāvakā hi piyadhammassavanā honti,",
  "atk-s0201a0:2815_8": "dhammassavanaggaṃ gantvā niddāyamānā vā yena kenaci saddhiṃ sallapamānā vā vikkhittacittā vā na nisīdanti,",
  "atk-s0201a0:2815_9": "atha kho amataṃ paribhuñjantā viya atittāva honti dhammassavane,",
  "atk-s0201a0:2815_10": "atha aruṇaṃ uggacchati.",
  "atk-s0201a0:2815_11": "Tasmā evamāha.",
  "atk-s0201a0:2816_0": "500.",
  "atk-s0201a0:2816_1": "Dhammatā susamanniṭṭhā hotīti sabhāvo suṭṭhu samannesito hoti.",
  "atk-s0201a0:2816_2": "Sotāpattiphalasacchikiriyāyāti karaṇavacanaṃ,",
  "atk-s0201a0:2816_3": "sotāpattiphalasacchikatañāṇenāti attho.",
  "atk-s0201a0:2816_4": "Evaṃ sattaṅgasamannāgatoti evaṃ imehi sattahi mahāpaccavekkhaṇañāṇehi samannāgato.",
  "atk-s0201a0:2816_5": "Ayaṃ tāva ācariyānaṃ samānakathā.",
  "atk-s0201a0:2816_6": "Lokuttaramaggo hi bahucittakkhaṇiko nāma natthi.",
  "atk-s0201a0:2817_0": "Vitaṇḍavādī pana ekacittakkhaṇiko nāma maggo natthi,",
  "atk-s0201a0:2817_1": "“evaṃ bhāveyya satta vassānī”ti hi vacanato sattapi vassāni maggabhāvanā honti.",
  "atk-s0201a0:2817_2": "Kilesā pana lahu chijjantā sattahi ñāṇehi chijjantīti vadati.",
  "atk-s0201a0:2817_3": "So suttaṃ āharāti vattabbo,",
  "atk-s0201a0:2817_4": "addhā aññaṃ suttaṃ apassanto,",
  "atk-s0201a0:2817_5": "“idamassa paṭhamaṃ ñāṇaṃ adhigataṃ hoti,",
  "atk-s0201a0:2817_6": "idamassa dutiyaṃ ñāṇaṃ…pe…",
  "atk-s0201a0:2817_7": "idamassa sattamaṃ ñāṇaṃ adhigataṃ hotī”ti imameva āharitvā dassessati.",
  "atk-s0201a0:2817_8": "Tato vattabbo kiṃ panidaṃ suttaṃ neyyatthaṃ nītatthanti.",
  "atk-s0201a0:2817_9": "Tato vakkhati –",
  "atk-s0201a0:2817_10": "“nītatthatthaṃ,",
  "atk-s0201a0:2817_11": "yathāsuttaṃ tatheva attho”ti.",
  "atk-s0201a0:2817_12": "So vattabbo –",
  "atk-s0201a0:2817_13": "“dhammatā susamanniṭṭhā hoti sotāpattiphalasacchikiriyāyāti ettha ko attho”ti?",
  "atk-s0201a0:2817_14": "Addhā sotāpattiphalasacchikiriyāyatthoti vakkhati.",
  "atk-s0201a0:2817_15": "Tato pucchitabbo,",
  "atk-s0201a0:2817_16": "“maggasamaṅgī phalaṃ sacchikaroti,",
  "atk-s0201a0:2817_17": "phalasamaṅgī”ti. Jānanto,",
  "atk-s0201a0:2817_18": "“phalasamaṅgī sacchikarotī”ti vakkhati.",
  "atk-s0201a0:2817_19": "Tato vattabbo, –",
  "atk-s0201a0:2817_20": "“evaṃ sattaṅgasamannāgato kho,",
  "atk-s0201a0:2817_21": "bhikkhave,",
  "atk-s0201a0:2817_22": "ariyasāvako sotāpattiphalasamannāgato hotīti idha maggaṃ abhāvetvā maṇḍūko viya uppatitvā ariyasāvako phalameva gaṇhissati.",
  "atk-s0201a0:2817_23": "Mā suttaṃ me laddhanti yaṃ vā taṃ vā avaca.",
  "atk-s0201a0:2817_24": "Pañhaṃ vissajjentena nāma ācariyasantike vasitvā buddhavacanaṃ uggaṇhitvā attharasaṃ viditvā vattabbaṃ hotī”ti.",
  "atk-s0201a0:2817_25": "“Imāni satta ñāṇāni ariyasāvakassa paccavekkhaṇañāṇāneva,",
  "atk-s0201a0:2817_26": "lokuttaramaggo bahucittakkhaṇiko nāma natthi,",
  "atk-s0201a0:2817_27": "ekacittakkhaṇikoyevā”ti saññāpetabbo.",
  "atk-s0201a0:2817_28": "Sace sañjānāti sañjānātu.",
  "atk-s0201a0:2817_29": "No ce sañjānāti,",
  "atk-s0201a0:2817_30": "“gaccha pātova vihāraṃ pavisitvā yāguṃ pivāhī”ti uyyojetabbo.",
  "atk-s0201a0:2817_31": "Sesaṃ sabbattha uttānamevāti.",
  "atk-s0201a0:2818_0": "Papañcasūdaniyā majjhimanikāyaṭṭhakathāya",
  "atk-s0201a0:2819_0": "Kosambiyasuttavaṇṇanā niṭṭhitā.",
  "atk-s0201a0:2820_0": "9. Brahmanimantanikasuttavaṇṇanā",
  "atk-s0201a0:2821_0": "501.",
  "atk-s0201a0:2821_1": "Evaṃ me sutanti brahmanimantanikasuttaṃ.",
  "atk-s0201a0:2821_2": "Tattha pāpakaṃ diṭṭhigatanti lāmakā sassatadiṭṭhi.",
  "atk-s0201a0:2821_3": "Idaṃ niccanti idaṃ saha kāyena brahmaṭṭhānaṃ aniccaṃ “nicca”nti vadati.",
  "atk-s0201a0:2821_4": "Dhuvādīni tasseva vevacanāni.",
  "atk-s0201a0:2821_5": "Tattha dhuvanti thiraṃ.",
  "atk-s0201a0:2821_6": "Sassatanti sadā vijjamānaṃ.",
  "atk-s0201a0:2821_7": "Kevalanti akhaṇḍaṃ sakalaṃ.",
  "atk-s0201a0:2821_8": "Acavanadhammanti acavanasabhāvaṃ.",
  "atk-s0201a0:2821_9": "Idañhi na jāyatītiādīsu imasmiṃ ṭhāne koci jāyanako vā jīyanako vā mīyanako vā cavanako vā upapajjanako vā natthīti sandhāya vadati.",
  "atk-s0201a0:2821_10": "Ito ca panaññanti ito saha kāyakā brahmaṭṭhānā uttari aññaṃ nissaraṇaṃ nāma natthīti evamassa thāmagatā sassatadiṭṭhi uppannā hoti.",
  "atk-s0201a0:2821_11": "Evaṃvādī pana so upari tisso jhānabhūmiyo cattāro maggā cattāri phalāni nibbānanti sabbaṃ paṭibāhati.",
  "atk-s0201a0:2821_12": "Avijjāgatoti avijjāya gato samannāgato aññāṇī andhībhūto.",
  "atk-s0201a0:2821_13": "Yatra hi nāmāti yo nāma.",
  "atk-s0201a0:2822_0": "502. Atha kho,",
  "atk-s0201a0:2822_1": "bhikkhave,",
  "atk-s0201a0:2822_2": "māro pāpimāti māro kathaṃ bhagavantaṃ addasa?",
  "atk-s0201a0:2822_3": "So kira attano bhavane nisīditvā kālena kālaṃ satthāraṃ āvajjeti –",
  "atk-s0201a0:2822_4": "“ajja samaṇo gotamo katarasmiṃ gāme vā nigame vā vasatī”ti.",
  "atk-s0201a0:2822_5": "Imasmiṃ pana kāle āvajjanto,",
  "atk-s0201a0:2822_6": "“ukkaṭṭhaṃ nissāya subhagavane viharatī”ti ñatvā,",
  "atk-s0201a0:2822_7": "“kattha nu kho gato”ti olokento brahmalokaṃ gacchantaṃ disvā,",
  "atk-s0201a0:2822_8": "“samaṇo gotamo brahmalokaṃ gacchati,",
  "atk-s0201a0:2822_9": "yāva tattha dhammakathaṃ kathetvā brahmagaṇaṃ mama visayā nātikkameti,",
  "atk-s0201a0:2822_10": "tāva gantvā dhammadesanāyaṃ vichandaṃ karissāmī”ti satthu padānupadiko gantvā brahmagaṇassa antare adissamānena kāyena aṭṭhāsi. So,",
  "atk-s0201a0:2822_11": "“satthārā bakabrahmā apasādito”ti ñatvā brahmuno upatthambho hutvā aṭṭhāsi.",
  "atk-s0201a0:2822_12": "Tena vuttaṃ –",
  "atk-s0201a0:2822_13": "“atha kho,",
  "atk-s0201a0:2822_14": "bhikkhave,",
  "atk-s0201a0:2822_15": "māro pāpimā”ti.",
  "atk-s0201a0:2823_0": "Brahmapārisajjaṃ anvāvisitvāti ekassa brahmapārisajjassa sarīraṃ pavisitvā.",
  "atk-s0201a0:2823_1": "Mahābrahmānaṃ pana brahmapurohitānaṃ vā anvāvisituṃ na sakkoti.",
  "atk-s0201a0:2823_2": "Metamāsadoti mā etaṃ apasādayittha.",
  "atk-s0201a0:2823_3": "Abhibhūti abhibhavitvā ṭhito jeṭṭhako.",
  "atk-s0201a0:2823_4": "Anabhibhūtoti aññehi anabhibhūto.",
  "atk-s0201a0:2823_5": "Aññadatthūti ekaṃsavacane nipāto.",
  "atk-s0201a0:2823_6": "Dassanavasena daso,",
  "atk-s0201a0:2823_7": "sabbaṃ passatīti dīpeti.",
  "atk-s0201a0:2823_8": "Vasavattīti sabbajanaṃ vase vatteti.",
  "atk-s0201a0:2823_9": "Issaroti loke issaro.",
  "atk-s0201a0:2823_10": "Kattā nimmātāti lokassa kattā ca nimmātā ca,",
  "atk-s0201a0:2823_11": "pathavīhimavantasinerucakkavāḷamahāsamuddacandimasūriyā ca iminā nimmitāti dīpeti.",
  "atk-s0201a0:2824_0": "Seṭṭho sajitāti ayaṃ lokassa uttamo ca sajitā ca.",
  "atk-s0201a0:2824_1": "“Tvaṃ khattiyo nāma hohi,",
  "atk-s0201a0:2824_2": "tvaṃ brāhmaṇo nāma,",
  "atk-s0201a0:2824_3": "vesso nāma,",
  "atk-s0201a0:2824_4": "suddo nāma,",
  "atk-s0201a0:2824_5": "gahaṭṭho nāma,",
  "atk-s0201a0:2824_6": "pabbajito nāma,",
  "atk-s0201a0:2824_7": "antamaso oṭṭho hohi,",
  "atk-s0201a0:2824_8": "goṇo hohī”ti evaṃ sattānaṃ visajjetā ayanti dasseti.",
  "atk-s0201a0:2824_9": "Vasī pitā bhūtabhabyānanti ayaṃ ciṇṇavasitāya vasī,",
  "atk-s0201a0:2824_10": "ayaṃ pitā bhūtānañca bhabyānañcāti vadati.",
  "atk-s0201a0:2824_11": "Tattha aṇḍajajalābujā sattā antoaṇḍakose ceva antovatthimhi ca bhabyā nāma,",
  "atk-s0201a0:2824_12": "bahi nikkhantakālato paṭṭhāya bhūtā.",
  "atk-s0201a0:2824_13": "Saṃsedajā paṭhamacittakkhaṇe bhabyā,",
  "atk-s0201a0:2824_14": "dutiyato paṭṭhāya bhūtā.",
  "atk-s0201a0:2824_15": "Opapātikā paṭhamairiyāpathe bhabyā,",
  "atk-s0201a0:2824_16": "dutiyato paṭṭhāya bhūtāti veditabbā.",
  "atk-s0201a0:2824_17": "Te sabbepi etassa puttāti saññāya,",
  "atk-s0201a0:2824_18": "“pitā bhūtabhabyāna”nti āha.",
  "atk-s0201a0:2825_0": "Pathavīgarahakāti yathā tvaṃ etarahi,",
  "atk-s0201a0:2825_1": "“aniccā dukkhā anattā”ti pathaviṃ garahasi jigucchasi,",
  "atk-s0201a0:2825_2": "evaṃ tepi pathavīgarahakā ahesuṃ,",
  "atk-s0201a0:2825_3": "na kevalaṃ tvaṃyevāti dīpeti.",
  "atk-s0201a0:2825_4": "Āpagarahakātiādīsupi eseva nayo.",
  "atk-s0201a0:2825_5": "Hīne kāye patiṭṭhitāti catūsu apāyesu nibbattā.",
  "atk-s0201a0:2825_6": "Pathavīpasaṃsakāti yathā tvaṃ garahasi,",
  "atk-s0201a0:2825_7": "evaṃ agarahitvā,",
  "atk-s0201a0:2825_8": "“niccā dhuvā sassatā acchejjā abhejjā akkhayā”ti evaṃ pathavīpasaṃsakā pathaviyā vaṇṇavādino ahesunti vadati.",
  "atk-s0201a0:2825_9": "Pathavābhinandinoti taṇhādiṭṭhivasena pathaviyā abhinandino.",
  "atk-s0201a0:2825_10": "Sesesupi eseva nayo.",
  "atk-s0201a0:2825_11": "Paṇīte kāye patiṭṭhitāti brahmaloke nibbattā.",
  "atk-s0201a0:2825_12": "Taṃ tāhanti tena kāraṇena taṃ ahaṃ.",
  "atk-s0201a0:2825_13": "Iṅghāti codanatthe nipāto.",
  "atk-s0201a0:2825_14": "Upātivattitthoti atikkamittha.",
  "atk-s0201a0:2825_15": "“Upātivattito”tipi pāṭho,",
  "atk-s0201a0:2825_16": "ayamevattho.",
  "atk-s0201a0:2825_17": "Daṇḍena paṭippaṇāmeyyāti catuhatthena muggaradaṇḍena pothetvā palāpeyya.",
  "atk-s0201a0:2825_18": "Narakapapāteti sataporise mahāsobbhe.",
  "atk-s0201a0:2825_19": "Virādheyyāti hatthena gahaṇayutte vā pādena patiṭṭhānayutte vā ṭhāne gahaṇapatiṭṭhānāni kātuṃ na sakkuṇeyya.",
  "atk-s0201a0:2825_20": "Nanu tvaṃ bhikkhu passasīti bhikkhu nanu tvaṃ imaṃ brahmaparisaṃ sannipatitaṃ obhāsamānaṃ virocamānaṃ",
  "atk-s0201a0:2825_21": "jotayamānaṃ passasīti brahmuno ovāde ṭhitānaṃ iddhānubhāvaṃ dasseti.",
  "atk-s0201a0:2825_22": "Iti kho maṃ,",
  "atk-s0201a0:2825_23": "bhikkhave,",
  "atk-s0201a0:2825_24": "māro pāpimā brahmaparisaṃ upanesīti,",
  "atk-s0201a0:2825_25": "bhikkhave,",
  "atk-s0201a0:2825_26": "māro pāpimā nanu tvaṃ bhikkhu passasi brahmaparisaṃ yasena ca siriyā ca obhāsamānaṃ virocamānaṃ jotayamānaṃ,",
  "atk-s0201a0:2825_27": "yadi tvampi mahābrahmuno vacanaṃ anatikkamitvā yadeva te brahmā vadati,",
  "atk-s0201a0:2825_28": "taṃ kareyyāsi,",
  "atk-s0201a0:2825_29": "tvampi evamevaṃ yasena ca siriyā ca viroceyyāsīti evaṃ vadanto maṃ brahmaparisaṃ upanesi upasaṃhari.",
  "atk-s0201a0:2825_30": "Mā tvaṃ maññitthoti mā tvaṃ maññi.",
  "atk-s0201a0:2825_31": "Māro tvamasi pāpimāti pāpima tvaṃ mahājanassa māraṇato māro nāma,",
  "atk-s0201a0:2825_32": "pāpakaṃ lāmakaṃ mahājanassa ayasaṃ karaṇato pāpimā nāmāti jānāmi.",
  "atk-s0201a0:2826_0": "503.",
  "atk-s0201a0:2826_1": "Kasiṇaṃ āyunti sakalaṃ āyuṃ.",
  "atk-s0201a0:2826_2": "Te kho evaṃ jāneyyunti te evaṃ mahantena tapokammena samannāgatā,",
  "atk-s0201a0:2826_3": "tvaṃ pana purimadivase jāto,",
  "atk-s0201a0:2826_4": "kiṃ jānissasi,",
  "atk-s0201a0:2826_5": "yassa te ajjāpi mukhe khīragandho vāyatīti ghaṭṭento vadati.",
  "atk-s0201a0:2826_6": "Pathaviṃ ajjhosissasīti pathaviṃ ajjhosāya gilitvā pariniṭṭhapetvā taṇhāmānadiṭṭhīhi gaṇhissasi.",
  "atk-s0201a0:2826_7": "Opasāyiko me bhavissasīti mayhaṃ samīpasayo bhavissasi,",
  "atk-s0201a0:2826_8": "maṃ gacchantaṃ anugacchissasi,",
  "atk-s0201a0:2826_9": "ṭhitaṃ upatiṭṭhissasi,",
  "atk-s0201a0:2826_10": "nisinnaṃ upanisīdissasi,",
  "atk-s0201a0:2826_11": "nipannaṃ upanipajjissasīti attho.",
  "atk-s0201a0:2826_12": "Vatthusāyikoti mama vatthusmiṃ sayanako.",
  "atk-s0201a0:2826_13": "Yathākāmakaraṇīyo bāhiteyyoti mayā attano ruciyā yaṃ icchāmi,",
  "atk-s0201a0:2826_14": "taṃ kattabbo,",
  "atk-s0201a0:2826_15": "bāhitvā ca pana jajjharikāgumbatopi nīcataro lakuṇḍaṭakataro kātabbo bhavissasīti attho.",
  "atk-s0201a0:2827_0": "Iminā esa bhagavantaṃ upalāpeti vā apasādeti vā.",
  "atk-s0201a0:2827_1": "Upalāpeti nāma sace kho tvaṃ, bhikkhu,",
  "atk-s0201a0:2827_2": "taṇhādīhi pathaviṃ ajjhosissasi,",
  "atk-s0201a0:2827_3": "opasāyiko me bhavissasi,",
  "atk-s0201a0:2827_4": "mayi gacchante gamissasi,",
  "atk-s0201a0:2827_5": "tiṭṭhante ṭhassasi,",
  "atk-s0201a0:2827_6": "nisinne nisīdissasi,",
  "atk-s0201a0:2827_7": "nipanne nipajjissasi,",
  "atk-s0201a0:2827_8": "ahaṃ taṃ sesajanaṃ paṭibāhitvā vissāsikaṃ abbhantarikaṃ karissāmīti evaṃ tāva upalāpeti nāma.",
  "atk-s0201a0:2827_9": "Sesapadehi pana apasādeti nāma.",
  "atk-s0201a0:2827_10": "Ayañhettha adhippāyo –",
  "atk-s0201a0:2827_11": "sace tvaṃ pathaviṃ ajjhosissasi,",
  "atk-s0201a0:2827_12": "vatthusāyiko me bhavissasi,",
  "atk-s0201a0:2827_13": "mama gamanādīni āgametvā gamissasi vā ṭhassasi vā nisīdissasi vā nipajjissasi vā,",
  "atk-s0201a0:2827_14": "mama vatthusmiṃ mayhaṃ ārakkhaṃ gaṇhissasi,",
  "atk-s0201a0:2827_15": "ahaṃ pana taṃ yathākāmaṃ karissāmi bāhitvā ca jajjharikāgumbatopi lakuṇḍakataranti evaṃ apasādeti nāma.",
  "atk-s0201a0:2827_16": "Ayaṃ pana brahmā mānanissito,",
  "atk-s0201a0:2827_17": "tasmā idha apasādanāva adhippetā.",
  "atk-s0201a0:2827_18": "Āpādīsupi eseva nayo.",
  "atk-s0201a0:2828_0": "Apica te ahaṃ brahmeti idāni bhagavā,",
  "atk-s0201a0:2828_1": "“ayaṃ brahmā mānanissito ‘ahaṃ jānāmī’ti maññati,",
  "atk-s0201a0:2828_2": "attano yasena sammatto sarīraṃ phusitumpi samatthaṃ kiñci na passati,",
  "atk-s0201a0:2828_3": "thokaṃ niggahetuṃ vaṭṭatī”ti cintetvā imaṃ desanaṃ ārabhi.",
  "atk-s0201a0:2828_4": "Tattha gatiñca pajānāmīti nipphattiñca pajānāmi.",
  "atk-s0201a0:2828_5": "Jutiñcāti ānubhāvañca pajānāmi.",
  "atk-s0201a0:2828_6": "Evaṃ mahesakkhoti evaṃ mahāyaso mahāparivāro.",
  "atk-s0201a0:2829_0": "Yāvatā candimasūriyā pariharantīti yattake ṭhāne candimasūriyā vicaranti.",
  "atk-s0201a0:2829_1": "Disā bhanti virocanāti disāsu virocamānā obhāsanti,",
  "atk-s0201a0:2829_2": "disā vā tehi virocamānā obhāsanti.",
  "atk-s0201a0:2829_3": "Tāva sahassadhā lokoti tattakena pamāṇena sahassadhā loko,",
  "atk-s0201a0:2829_4": "iminā cakkavāḷena saddhiṃ cakkavāḷasahassanti attho.",
  "atk-s0201a0:2829_5": "Ettha te vattate vasoti ettha cakkavāḷasahasse tuyhaṃ vaso vattati.",
  "atk-s0201a0:2829_6": "Paroparañca jānāsīti ettha cakkavāḷasahasse paropare uccanīce hīnappaṇīte satte jānāsi.",
  "atk-s0201a0:2829_7": "Atho rāgavirāginanti na kevalaṃ,",
  "atk-s0201a0:2829_8": "“ayaṃ iddho ayaṃ pakatimanusso”ti paroparaṃ,",
  "atk-s0201a0:2829_9": "“ayaṃ pana sarāgo ayaṃ vītarāgo”ti evaṃ rāgavirāginampi janaṃ jānāsi.",
  "atk-s0201a0:2829_10": "Itthaṃbhāvaññathābhāvanti itthaṃbhāvoti idaṃ cakkavāḷaṃ.",
  "atk-s0201a0:2829_11": "Aññathābhāvoti ito sesaṃ ekūnasahassaṃ.",
  "atk-s0201a0:2829_12": "Sattānaṃ āgatiṃ gatinti ettha cakkavāḷasahasse paṭisandhivasena sattānaṃ āgatiṃ,",
  "atk-s0201a0:2829_13": "cutivasena gatiṃ ca jānāsi.",
  "atk-s0201a0:2829_14": "Tuyhaṃ pana atimahantohamasmīti saññā hoti,",
  "atk-s0201a0:2829_15": "sahassibrahmā nāma tvaṃ,",
  "atk-s0201a0:2829_16": "aññesaṃ pana tayā uttari dvisahassānaṃ tisahassānaṃ catusahassānaṃ pañcasahassānaṃ dasasahassānaṃ satasahassānañca brahmānaṃ pamāṇaṃ natthi,",
  "atk-s0201a0:2829_17": "catuhatthāya pilotikāya paṭappamāṇaṃ kātuṃ vāyamanto viya mahantosmīti saññaṃ karosīti niggaṇhāti.",
  "atk-s0201a0:2830_0": "504.",
  "atk-s0201a0:2830_1": "Idhūpapannoti idha paṭhamajjhānabhūmiyaṃ upapanno.",
  "atk-s0201a0:2830_2": "Tena taṃ tvaṃ na jānāsīti tena kāraṇena taṃ kāyaṃ tvaṃ na jānāsi.",
  "atk-s0201a0:2830_3": "Neva te samasamoti jānitabbaṭṭhānaṃ patvāpi tayā samasamo na homi.",
  "atk-s0201a0:2830_4": "Abhiññāyāti aññāya.",
  "atk-s0201a0:2830_5": "Kuto nīceyyanti tayā nīcatarabhāvo pana mayhaṃ kuto.",
  "atk-s0201a0:2831_0": "Heṭṭhūpapattiko kiresa brahmā anuppanne buddhuppāde isipabbajjaṃ pabbajitvā kasiṇaparikammaṃ katvā samāpattiyo",
  "atk-s0201a0:2831_1": "nibbattetvā aparihīnajjhāno kālaṃ katvā catutthajjhānabhūmiyaṃ vehapphalabrahmaloke pañcakappasatikaṃ",
  "atk-s0201a0:2831_2": "āyuṃ gahetvā nibbatti.",
  "atk-s0201a0:2831_3": "Tattha yāvatāyukaṃ ṭhatvā heṭṭūpapattikaṃ katvā tatiyajjhānaṃ paṇītaṃ bhāvetvā subhakiṇhabrahmaloke catusaṭṭhikappaṃ āyuṃ gahetvā nibbatti.",
  "atk-s0201a0:2831_4": "Tattha dutiyajjhānaṃ bhāvetvā ābhassaresu aṭṭhakappaṃ āyuṃ gahetvā nibbatti.",
  "atk-s0201a0:2831_5": "Tattha paṭhamajjhānaṃ bhāvetvā paṭhamajjhānabhūmiyaṃ kappāyuko hutvā nibbatti,",
  "atk-s0201a0:2831_6": "so paṭhamakāle attanā katakammañca nibbattaṭṭhānañca aññāsi,",
  "atk-s0201a0:2831_7": "kāle pana gacchante ubhayaṃ pamussitvā sassatadiṭṭhiṃ uppādesi.",
  "atk-s0201a0:2831_8": "Tena naṃ bhagavā,",
  "atk-s0201a0:2831_9": "“tena taṃ tvaṃ na jānāsi…pe…",
  "atk-s0201a0:2831_10": "kuto nīceyya”nti āha.",
  "atk-s0201a0:2832_0": "Atha brahmā cintesi –",
  "atk-s0201a0:2832_1": "“samaṇo gotamo mayhaṃ āyuñca nibbattaṭṭhānañca pubbekatakammañca jānāti,",
  "atk-s0201a0:2832_2": "handa naṃ pubbe katakammaṃ pucchāmī”ti satthāraṃ attano pubbekatakammaṃ pucchi.",
  "atk-s0201a0:2832_3": "Satthā kathesi.",
  "atk-s0201a0:2833_0": "Pubbe kiresa kulaghare nibbattitvā kāmesu ādīnavaṃ disvā,",
  "atk-s0201a0:2833_1": "“jātijarābyādhimaraṇassa antaṃ karissāmī”ti nikkhamma isipabbajjaṃ pabbajitvā samāpattiyo nibbattetvā",
  "atk-s0201a0:2833_2": "abhiññāpādakajjhānalābhī hutvā gaṅgātīre paṇṇasālaṃ kāretvā jhānaratiyā vītināmeti.",
  "atk-s0201a0:2833_3": "Tadā ca kālena kālaṃ satthavāhā pañcahi sakaṭasatehi marukantāraṃ paṭipajjanti.",
  "atk-s0201a0:2833_4": "Marukantāre pana divā na sakkā gantuṃ,",
  "atk-s0201a0:2833_5": "rattiṃ gamanaṃ hoti.",
  "atk-s0201a0:2833_6": "Atha purimasakaṭassa aggayuge yuttabalibaddā gacchantā nivattitvā āgatamaggābhimukhāva ahesuṃ.",
  "atk-s0201a0:2833_7": "Itarasakaṭāni tatheva nivattitvā aruṇe uggate nivattitabhāvaṃ jāniṃsu.",
  "atk-s0201a0:2833_8": "Tesañca tadā kantāraṃ atikkamanadivaso ahosi.",
  "atk-s0201a0:2833_9": "Sabbaṃ dārudakaṃ parikkhīṇaṃ, tasmā,",
  "atk-s0201a0:2833_10": "“natthi dāni amhākaṃ jīvita”nti cintetvā goṇe cakkesu bandhitvā manussā sakaṭapacchāyāyaṃ pavisitvā nipajjiṃsu.",
  "atk-s0201a0:2833_11": "Tāpasopi kālasseva paṇṇasālato nikkhamitvā paṇṇasāladvāre nisinno gaṅgaṃ olokayamāno addasa gaṅgaṃ mahatā",
  "atk-s0201a0:2833_12": "udakoghena vuyhamānaṃ pavattitamaṇikkhandhaṃ viya āgacchantiṃ.",
  "atk-s0201a0:2833_13": "Disvā cintesi –",
  "atk-s0201a0:2833_14": "“atthi nu kho imasmiṃ loke evarūpassa madhurodakassa alābhena kilissamānā sattā”ti.",
  "atk-s0201a0:2833_15": "So evaṃ āvajjanto marukantāre taṃ satthaṃ disvā,",
  "atk-s0201a0:2833_16": "“ime sattā mā nassantū”ti,",
  "atk-s0201a0:2833_17": "“ito mahā udakakkhandho chijjitvā marukantāre satthābhimukho gacchatū”ti abhiññācittena adhiṭṭhāsi.",
  "atk-s0201a0:2833_18": "Sahacittuppādena mātikāruḷhaṃ viya udakaṃ tattha agamāsi.",
  "atk-s0201a0:2833_19": "Manussā udakasaddena vuṭṭhāya udakaṃ disvā hatthatuṭṭhā nhāyitvā pivitvā goṇepi pāyetvā sotthinā icchitaṭṭhānaṃ agamaṃsu.",
  "atk-s0201a0:2833_20": "Satthā taṃ brahmuno pubbakammaṃ dassento –",
  "atk-s0201a0:2834_0": "“Yaṃ tvaṃ apāyesi bahū manusse,",
  "atk-s0201a0:2835_0": "Pipāsite ghammani samparete;",
  "atk-s0201a0:2836_0": "Taṃ te purāṇaṃ vatasīlavattaṃ,",
  "atk-s0201a0:2837_0": "Suttappabuddhova anussarāmī”ti. –",
  "atk-s0201a0:2838_0": "Imaṃ gāthamāha.",
  "atk-s0201a0:2839_0": "Aparasmiṃ samaye tāpaso gaṅgātīre paṇṇasālaṃ māpetvā āraññakaṃ gāmaṃ nissāya vasati.",
  "atk-s0201a0:2839_1": "Tena ca samayena corā taṃ gāmaṃ paharitvā hatthasāraṃ gahetvā gāviyo ca karamare ca gahetvā gacchanti.",
  "atk-s0201a0:2839_2": "Gāvopi sunakhāpi manussāpi mahāviravaṃ viravanti.",
  "atk-s0201a0:2839_3": "Tāpaso taṃ saddaṃ sutvā “kiṃ nu kho eta”nti āvajjanto,",
  "atk-s0201a0:2839_4": "“manussānaṃ bhayaṃ uppanna”nti ñatvā,",
  "atk-s0201a0:2839_5": "“mayi passante ime sattā mā nassantū”ti abhiññāpādakajjhānaṃ samāpajjitvā vuṭṭhāya abhiññācittena corānaṃ",
  "atk-s0201a0:2839_6": "paṭipathe caturaṅginisenaṃ māpesi kammasajjaṃ āgacchantiṃ.",
  "atk-s0201a0:2839_7": "Corā disvā,",
  "atk-s0201a0:2839_8": "“rājā”ti te maññamānā vilopaṃ chaḍḍetvā pakkamiṃsu.",
  "atk-s0201a0:2839_9": "Tāpaso “yaṃ yassa santakaṃ,",
  "atk-s0201a0:2839_10": "taṃ tasseva hotū”ti adhiṭṭhāsi,",
  "atk-s0201a0:2839_11": "taṃ tatheva ahosi.",
  "atk-s0201a0:2839_12": "Mahājano sotthibhāvaṃ pāpuṇi.",
  "atk-s0201a0:2839_13": "Satthā idampi tassa pubbakammaṃ dassento –",
  "atk-s0201a0:2840_0": "“Yaṃ eṇikūlasmiṃ janaṃ gahītaṃ,",
  "atk-s0201a0:2841_0": "Amocayī gayhaka nīyamānaṃ;",
  "atk-s0201a0:2842_0": "Taṃ te purāṇaṃ vatasīlavattaṃ,",
  "atk-s0201a0:2843_0": "Suttappabuddhova anussarāmī”ti. –",
  "atk-s0201a0:2844_0": "Imaṃ gāthamāha. Ettha eṇikūlasminti gaṅgātīre.",
  "atk-s0201a0:2845_0": "Puna ekasmiṃ samaye uparigaṅgāvāsikaṃ kulaṃ heṭṭhāgaṅgāvāsikena kulena saddhiṃ mittasanthavaṃ katvā nāvāsaṅghāṭaṃ",
  "atk-s0201a0:2845_1": "bandhitvā bahuṃ khādanīyabhojanīyañceva gandhamālādīni ca āropetvā gaṅgāsotena āgacchati.",
  "atk-s0201a0:2845_2": "Manussā khādamānā bhuñjamānā naccantā gāyantā devavimānena gacchantā viya balavasomanassā ahesuṃ.",
  "atk-s0201a0:2845_3": "Gaṅgeyyako nāgo disvā kupito,",
  "atk-s0201a0:2845_4": "“ime mayi saññampi na karonti,",
  "atk-s0201a0:2845_5": "idāni ne samuddameva pāpessāmī”ti mahantaṃ attabhāvaṃ māpetvā udakaṃ dvidhā bhinditvā uṭṭhāya phaṇaṃ katvā sussūkāraṃ karonto aṭṭhāsi.",
  "atk-s0201a0:2845_6": "Mahājano disvā bhīto vissaramakāsi.",
  "atk-s0201a0:2845_7": "Tāpaso paṇṇasālāya nisinno sutvā,",
  "atk-s0201a0:2845_8": "“ime gāyantā naccantā somanassajātā āgacchanti,",
  "atk-s0201a0:2845_9": "idāni pana bhayaravaṃ raviṃsu,",
  "atk-s0201a0:2845_10": "kiṃ nu kho”ti āvajjanto nāgarājaṃ disvā,",
  "atk-s0201a0:2845_11": "“mayi passante ime sattā mā nassantū”ti abhiññāpādakajjhānaṃ samāpajjitvā attabhāvaṃ vijahitvā supaṇṇavaṇṇaṃ māpetvā nāgarājassa dassesi.",
  "atk-s0201a0:2845_12": "Nāgarājā bhīto phaṇaṃ saṃharitvā udakaṃ paviṭṭho.",
  "atk-s0201a0:2845_13": "Mahājano sotthibhāvaṃ pāpuṇi.",
  "atk-s0201a0:2845_14": "Satthā idampi tassa pubbakammaṃ dassento –",
  "atk-s0201a0:2846_0": "“Gaṅgāya sotasmiṃ gahītanāvaṃ,",
  "atk-s0201a0:2847_0": "Luddena nāgena manussakappā;",
  "atk-s0201a0:2848_0": "Amocayittha balasā pasayha,",
  "atk-s0201a0:2849_0": "Taṃ te purāṇaṃ vatasīlavattaṃ;",
  "atk-s0201a0:2850_0": "Suttappabuddhova anussarāmī”ti. –",
  "atk-s0201a0:2851_0": "Imaṃ gāthamāha.",
  "atk-s0201a0:2852_0": "Aparasmiṃ samaye esa isipabbajjaṃ pabbajitvā kesavo nāma tāpaso ahosi.",
  "atk-s0201a0:2852_1": "Tena samayena amhākaṃ bodhisatto kappo nāma māṇavo kesavassa baddhacaro antevāsiko hutvā ācariyassa kiṃkārapaṭissāvī",
  "atk-s0201a0:2852_2": "manāpacārī buddhisampanno atthacaro ahosi.",
  "atk-s0201a0:2852_3": "Kesavo taṃ vinā vattituṃ nāsakkhi,",
  "atk-s0201a0:2852_4": "taṃ nissāyeva jīvikaṃ kappesi.",
  "atk-s0201a0:2852_5": "Satthā idampi tassa pubbakammaṃ dassento –",
  "atk-s0201a0:2853_0": "“Kappo ca te baddhacaro ahosi,",
  "atk-s0201a0:2854_0": "Sambuddhimantaṃ vatinaṃ amaññi;",
  "atk-s0201a0:2855_0": "Taṃ te purāṇaṃ vatasīlavattaṃ,",
  "atk-s0201a0:2856_0": "Suttappabuddhova anussarāmī”ti. –",
  "atk-s0201a0:2857_0": "Imaṃ gāthamāha.",
  "atk-s0201a0:2858_0": "Evaṃ brahmuno nānattabhāvesu katakammaṃ satthā pakāsesi.",
  "atk-s0201a0:2858_1": "Satthari kathenteyeva brahmā sallakkhesi,",
  "atk-s0201a0:2858_2": "dīpasahasse ujjalite rūpāni viya sabbakammānissa pākaṭāni ahesuṃ.",
  "atk-s0201a0:2858_3": "So pasannacitto imaṃ gāthamāha –",
  "atk-s0201a0:2859_0": "“Addhā pajānāsi mametamāyuṃ,",
  "atk-s0201a0:2860_0": "Aññampi jānāsi tathā hi buddho;",
  "atk-s0201a0:2861_0": "Tathā hi tāyaṃ jalitānubhāvo,",
  "atk-s0201a0:2862_0": "Obhāsayaṃ tiṭṭhati brahmaloka”nti. ;",
  "atk-s0201a0:2863_0": "Athassa bhagavā uttari asamasamataṃ pakāsento pathaviṃ kho ahaṃ brahmetiādimāha.",
  "atk-s0201a0:2863_1": "Tattha pathaviyā pathavattena ananubhūtanti pathaviyā pathavisabhāvena ananubhūtaṃ appattaṃ.",
  "atk-s0201a0:2863_2": "Kiṃ pana tanti? Nibbānaṃ.",
  "atk-s0201a0:2863_3": "Tañhi sabbasmā saṅkhatā nissaṭattā pathavisabhāvena appattaṃ nāma.",
  "atk-s0201a0:2863_4": "Tadabhiññāyāti taṃ nibbānaṃ jānitvā sacchikatvā.",
  "atk-s0201a0:2863_5": "Pathaviṃ nāpahosinti pathaviṃ taṇhādiṭṭhimānagāhehi na gaṇhiṃ.",
  "atk-s0201a0:2863_6": "Āpādīsupi eseva nayo.",
  "atk-s0201a0:2863_7": "Vitthāro pana mūlapariyāye vuttanayeneva veditabbo.",
  "atk-s0201a0:2864_0": "Sace kho te, mārisa,",
  "atk-s0201a0:2864_1": "sabbassa sabbattenāti idameva brahmā attano vāditāya sabbanti akkharaṃ niddisitvā akkhare dosaṃ gaṇhanto āha.",
  "atk-s0201a0:2864_2": "Satthā pana sakkāyaṃ sandhāya “sabba”nti vadati,",
  "atk-s0201a0:2864_3": "brahmā sabbasabbaṃ sandhāya.",
  "atk-s0201a0:2864_4": "Tvaṃ “sabba”nti vadasi,",
  "atk-s0201a0:2864_5": "“sabbassa sabbattena ananubhūta”nti vadasi,",
  "atk-s0201a0:2864_6": "yadi sabbaṃ ananubhūtaṃ natthi,",
  "atk-s0201a0:2864_7": "athassa ananubhūtaṃ atthi.",
  "atk-s0201a0:2864_8": "Mā heva te rittakameva ahosi tucchakameva ahosīti tuyhaṃ vacanaṃ rittakaṃ mā hotu,",
  "atk-s0201a0:2864_9": "tucchakaṃ mā hotūti satthāraṃ musāvādena niggaṇhāti.",
  "atk-s0201a0:2865_0": "Satthā pana etasmā brahmunā sataguṇena sahassaguṇena satasahassaguṇena vādītaro,",
  "atk-s0201a0:2865_1": "tasmā ahaṃ sabbañca vakkhāmi,",
  "atk-s0201a0:2865_2": "ananubhūtañca vakkhāmi,",
  "atk-s0201a0:2865_3": "suṇāhi meti tassa vādamaddanatthaṃ kāraṇaṃ āharanto viññāṇantiādimāha.",
  "atk-s0201a0:2865_4": "Tattha viññāṇanti vijānitabbaṃ.",
  "atk-s0201a0:2865_5": "Anidassananti cakkhuviññāṇassa āpāthaṃ anupagamanato anidassanaṃ nāma,",
  "atk-s0201a0:2865_6": "padadvayenapi nibbānameva vuttaṃ.",
  "atk-s0201a0:2865_7": "Anantanti tayidaṃ uppādavayaantarahitattā anantaṃ nāma.",
  "atk-s0201a0:2865_8": "Vuttampi hetaṃ –",
  "atk-s0201a0:2866_0": "“Antavantāni bhūtāni, asambhūtaṃ anantakaṃ;",
  "atk-s0201a0:2867_0": "Bhūte antāni dissanti, bhūte antā pakāsitā”ti.",
  "atk-s0201a0:2868_0": "Sabbatopabhanti sabbaso pabhāsampannaṃ.",
  "atk-s0201a0:2868_1": "Nibbānato hi añño dhammo sapabhataro vā jotivantataro vā parisuddhataro vā paṇḍarataro vā natthi.",
  "atk-s0201a0:2868_2": "Sabbato vā tathā pabhūtameva,",
  "atk-s0201a0:2868_3": "na katthaci natthīti sabbatopabhaṃ.",
  "atk-s0201a0:2868_4": "Puratthimadisādīsu hi asukadisāya nāma nibbānaṃ natthīti na vattabbaṃ.",
  "atk-s0201a0:2868_5": "Atha vā pabhanti titthassa nāmaṃ,",
  "atk-s0201a0:2868_6": "sabbato pabhamassāti sabbatopabhaṃ.",
  "atk-s0201a0:2868_7": "Nibbānassa kira yathā mahāsamuddassa yato yato otaritukāmā honti,",
  "atk-s0201a0:2868_8": "taṃ tadeva titthaṃ,",
  "atk-s0201a0:2868_9": "atitthaṃ nāma natthi.",
  "atk-s0201a0:2868_10": "Evamevaṃ aṭṭhatiṃsāya kammaṭṭhānesu yena yena mukhena nibbānaṃ otaritukāmā honti,",
  "atk-s0201a0:2868_11": "taṃ tadeva titthaṃ.",
  "atk-s0201a0:2868_12": "Nibbānassa atitthaṃ nāma kammaṭṭhānaṃ natthi.",
  "atk-s0201a0:2868_13": "Tena vuttaṃ sabbatopabhanti.",
  "atk-s0201a0:2868_14": "Taṃ pathaviyā pathavattenāti taṃ nibbānaṃ pathaviyā pathavīsabhāvena tato paresaṃ āpādīnaṃ āpādisabhāvena ca ananubhūtaṃ.",
  "atk-s0201a0:2868_15": "Iti yaṃ tumhādisānaṃ visayabhūtaṃ sabbatebhūmakadhammajātaṃ tassa sabbattena taṃ viññāṇaṃ anidassanaṃ",
  "atk-s0201a0:2868_16": "anantaṃ sabbatopataṃ ananubhūtanti vādaṃ patiṭṭhapesi.",
  "atk-s0201a0:2869_0": "Tato brahmā gahitagahitaṃ satthārā vissajjāpito kiñci gahetabbaṃ adisvā laḷitakaṃ kātukāmo handa carahi te, mārisa,",
  "atk-s0201a0:2869_1": "antaradhāyāmīti āha.",
  "atk-s0201a0:2869_2": "Tattha antaradhāyāmīti adissamānakapāṭihāriyaṃ karomīti āha.",
  "atk-s0201a0:2869_3": "Sace visahasīti yadi sakkosi mayhaṃ antaradhāyituṃ,",
  "atk-s0201a0:2869_4": "antaradhāyasi,",
  "atk-s0201a0:2869_5": "pāṭihāriyaṃ karohīti.",
  "atk-s0201a0:2869_6": "Nevassu me sakkoti antaradhāyitunti mayhaṃ antaradhāyituṃ neva sakkoti.",
  "atk-s0201a0:2869_7": "Kiṃ panesa kātukāmo ahosīti?",
  "atk-s0201a0:2869_8": "Mūlapaṭisandhiṃ gantukāmo ahosi.",
  "atk-s0201a0:2869_9": "Brahmānañhi mūlapaṭisandhikaattabhāvo sukhumo,",
  "atk-s0201a0:2869_10": "aññesaṃ anāpātho,",
  "atk-s0201a0:2869_11": "abhisaṅkhatakāyeneva tiṭṭhanti.",
  "atk-s0201a0:2869_12": "Satthā tassa mūlapaṭisandhiṃ gantuṃ na adāsi.",
  "atk-s0201a0:2869_13": "Mūlapaṭisandhiṃ vā agantvāpi yena tamena attānaṃ antaradhāpetvā adissamānako bhaveyya,",
  "atk-s0201a0:2869_14": "satthā taṃ tamaṃ vinodesi,",
  "atk-s0201a0:2869_15": "tasmā antaradhāyituṃ nāsakkhi.",
  "atk-s0201a0:2869_16": "So asakkonto vimāne nilīyati,",
  "atk-s0201a0:2869_17": "kapparukkhe nilīyati,",
  "atk-s0201a0:2869_18": "ukkuṭiko nisīdati.",
  "atk-s0201a0:2869_19": "Brahmagaṇo keḷimakāsi –",
  "atk-s0201a0:2869_20": "“esa kho bako brahmā vimāne nilīyati,",
  "atk-s0201a0:2869_21": "kapparukkhe nilīyati,",
  "atk-s0201a0:2869_22": "ukkuṭiko nisīdati,",
  "atk-s0201a0:2869_23": "brahme tvaṃ antarahitomhī”ti saññaṃ uppādesi nāmāti.",
  "atk-s0201a0:2869_24": "So brahmagaṇena uppaṇḍito maṅku ahosi.",
  "atk-s0201a0:2870_0": "Evaṃ vutte ahaṃ,",
  "atk-s0201a0:2870_1": "bhikkhaveti,",
  "atk-s0201a0:2870_2": "bhikkhave,",
  "atk-s0201a0:2870_3": "etena brahmunā,",
  "atk-s0201a0:2870_4": "“handa carahi te, mārisa,",
  "atk-s0201a0:2870_5": "antaradhāyāmī”ti evaṃ vutte taṃ antaradhāyituṃ asakkontaṃ disvā ahaṃ etadavocaṃ.",
  "atk-s0201a0:2870_6": "Imaṃ gāthamabhāsinti kasmā bhagavā gāthamabhāsīti?",
  "atk-s0201a0:2870_7": "Samaṇassa gotamassa imasmiṃ ṭhāne atthibhāvo vā natthibhāvo vā kathaṃ sakkā jānitunti evaṃ brahmagaṇassa",
  "atk-s0201a0:2870_8": "vacanokāso mā hotūti antarahitova gāthamabhāsi.",
  "atk-s0201a0:2871_0": "Tattha bhavevāhaṃ bhayaṃ disvāti ahaṃ bhave bhayaṃ disvāyeva.",
  "atk-s0201a0:2871_1": "Bhavañca vibhavesinanti imañca kāmabhavāditividhampi sattabhavaṃ vibhavesinaṃ vibhavaṃ gavesamānaṃ pariyesamānampi punappunaṃ bhaveyeva disvā.",
  "atk-s0201a0:2871_2": "Bhavaṃ nābhivadinti taṇhādiṭṭhivasena kiñci bhavaṃ na abhivadiṃ,",
  "atk-s0201a0:2871_3": "na gavesinti attho.",
  "atk-s0201a0:2871_4": "Nandiñca na upādiyinti bhavataṇhaṃ na upagañchiṃ,",
  "atk-s0201a0:2871_5": "na aggahesinti attho.",
  "atk-s0201a0:2871_6": "Iti cattāri saccāni pakāsento satthā dhammaṃ desesi.",
  "atk-s0201a0:2871_7": "Desanāpariyosāne desanānusārena vipassanāgabbhaṃ gāhāpetvā dasamattāni brahmasahassāni maggaphalāmatapānaṃ piviṃsu.",
  "atk-s0201a0:2872_0": "Acchariyabbhutacittajātāti acchariyajātā abbhutajātā tuṭṭhijātā ca ahesuṃ.",
  "atk-s0201a0:2872_1": "Samūlaṃ bhavaṃ udabbahīti bodhimaṇḍe attano tāya tāya desanāya aññesampi bahūnaṃ devamanussānaṃ samūlakaṃ bhavaṃ udabbahi,",
  "atk-s0201a0:2872_2": "uddhari uppāṭesīti attho.",
  "atk-s0201a0:2873_0": "505.",
  "atk-s0201a0:2873_1": "Tasmiṃ pana samaye māro pāpimā kodhābhibhūto hutvā,",
  "atk-s0201a0:2873_2": "“mayi vicaranteyeva samaṇena gotamena dhammakathaṃ kathetvā dasamattāni brahmasahassāni mama vasaṃ ativattitānī”ti",
  "atk-s0201a0:2873_3": "kodhābhibhūtatāya aññatarassa brahmapārisajjassa sarīre adhimucci,",
  "atk-s0201a0:2873_4": "taṃ dassetuṃ atha kho,",
  "atk-s0201a0:2873_5": "bhikkhavetiādimāha.",
  "atk-s0201a0:2873_6": "Tattha sace tvaṃ evaṃ anubuddhoti sace tvaṃ evaṃ attanāva cattāri saccāni anubuddho.",
  "atk-s0201a0:2873_7": "Mā sāvake upanesīti gihisāvake vā pabbajitasāvake vā taṃ dhammaṃ mā upanayasi.",
  "atk-s0201a0:2873_8": "Hīne kāye patiṭṭhitāti catūsu apāyesu patiṭṭhitā.",
  "atk-s0201a0:2873_9": "Paṇīte kāye patiṭṭhitāti brahmaloke patiṭṭhitā.",
  "atk-s0201a0:2873_10": "Idaṃ ke sandhāya vadati?",
  "atk-s0201a0:2873_11": "Bāhirapabbajjaṃ pabbajite tāpasaparibbājake.",
  "atk-s0201a0:2873_12": "Anuppanne hi buddhuppāde kulaputtā tāpasapabbajjaṃ pabbajitvā kassaci kiñci avicāretvā ekacarā hutvā samāpattiyo nibbattetvā brahmaloke uppajjiṃsu,",
  "atk-s0201a0:2873_13": "te sandhāya evamāha.",
  "atk-s0201a0:2873_14": "Anakkhātaṃ kusalañhi mārisāti paresaṃ anakkhātaṃ anovadanaṃ dhammakathāya akathanaṃ kusalaṃ etaṃ seyyo.",
  "atk-s0201a0:2873_15": "Mā paraṃ ovadāhīti kālena manussalokaṃ,",
  "atk-s0201a0:2873_16": "kālena devalokaṃ,",
  "atk-s0201a0:2873_17": "kālena brahmalokaṃ,",
  "atk-s0201a0:2873_18": "kālena nāgalokaṃ āhiṇḍanto mā vicari,",
  "atk-s0201a0:2873_19": "ekasmiṃ ṭhāne nisinno jhānamaggaphalasukhena vītināmehīti.",
  "atk-s0201a0:2873_20": "Anālapanatāyāti anullapanatāya.",
  "atk-s0201a0:2873_21": "Brahmuno ca abhinimantanatāyāti bakabrahmuno ca idañhi, mārisa,",
  "atk-s0201a0:2873_22": "niccantiādinā nayena saha kāyakena brahmaṭṭhānena nimantanavacanena.",
  "atk-s0201a0:2873_23": "Tasmāti tena kāraṇena.",
  "atk-s0201a0:2873_24": "Imassa veyyākaraṇassa brahmanimantanikaṃtveva adhivacanaṃ saṅkhā samaññā paññatti jātā.",
  "atk-s0201a0:2873_25": "Sesaṃ sabbattha uttānatthamevāti.",
  "atk-s0201a0:2874_0": "Papañcasūdaniyā majjhimanikāyaṭṭhakathāya",
  "atk-s0201a0:2875_0": "Brahmanimantanikasuttavaṇṇanā niṭṭhitā.",
  "atk-s0201a0:2876_0": "10. Māratajjanīyasuttavaṇṇanā",
  "atk-s0201a0:2877_0": "506.",
  "atk-s0201a0:2877_1": "Evaṃ me sutanti māratajjanīyasuttaṃ.",
  "atk-s0201a0:2877_2": "Tattha koṭṭhamanupaviṭṭhoti kucchiṃ pavisitvā antānaṃ anto anupaviṭṭho,",
  "atk-s0201a0:2877_3": "pakkāsayaṭṭhāne nisinno.",
  "atk-s0201a0:2877_4": "Garugaro viyāti garukagaruko viya thaddho pāsāṇapuñjasadiso.",
  "atk-s0201a0:2877_5": "Māsācitaṃ maññeti māsabhattaṃ bhuttassa kucchi viya māsapūritapasibbako viya tintamāso viya cāti attho.",
  "atk-s0201a0:2877_6": "Vihāraṃ pavisitvāti sace āhāradosena esa garubhāvo,",
  "atk-s0201a0:2877_7": "abbhokāse caṅkamituṃ na sappāyanti caṅkamā orohitvā paṇṇasālaṃ pavisitvā pakatipaññatte āsane nisīdi.",
  "atk-s0201a0:2877_8": "Paccattaṃ yoniso manasākāsīti,",
  "atk-s0201a0:2877_9": "“kiṃ nu kho eta”nti āvajjamāno attanoyeva upāyena manasi akāsi.",
  "atk-s0201a0:2877_10": "Sace pana thero attano sīlaṃ āvajjetvā,",
  "atk-s0201a0:2877_11": "“yaṃ hiyyo vā pare vā parasuve vā paribhuttaṃ avipakkamatthi,",
  "atk-s0201a0:2877_12": "añño vā koci visabhāgadoso,",
  "atk-s0201a0:2877_13": "sabbaṃ jīratu phāsukaṃ hotū”ti hatthena kucchiṃ parāmasissa,",
  "atk-s0201a0:2877_14": "māro pāpimā vilīyitvā agamissa.",
  "atk-s0201a0:2877_15": "Thero pana tathā akatvā yoniso manasi akāsi.",
  "atk-s0201a0:2877_16": "Mā tathāgataṃ vihesesīti yathā hi puttesu vihesitesu mātāpitaro vihesitāva honti,",
  "atk-s0201a0:2877_17": "saddhivihārikaantevāsikesu vihesitesu ācariyupajjhāyā vihesitāva,",
  "atk-s0201a0:2877_18": "janapade vihesite rājā vihesitova hoti,",
  "atk-s0201a0:2877_19": "evaṃ tathāgatasāvake vihesite tathāgato vihesitova hoti. Tenāha –",
  "atk-s0201a0:2877_20": "“mā tathāgataṃ vihesesī”ti.",
  "atk-s0201a0:2878_0": "Paccaggaḷe aṭṭhāsīti patiaggaḷeva aṭṭhāsi.",
  "atk-s0201a0:2878_1": "Aggaḷaṃ vuccati kavāṭaṃ,",
  "atk-s0201a0:2878_2": "mukhena uggantvā paṇṇasālato nikkhamitvā bahipaṇṇasālāya kavāṭaṃ nissāya aṭṭhāsīti attho.",
  "atk-s0201a0:2879_0": "507.",
  "atk-s0201a0:2879_1": "Bhūtapubbāhaṃ pāpimāti kasmā idaṃ desanaṃ ārabhi?",
  "atk-s0201a0:2879_2": "Thero kira cintesi –",
  "atk-s0201a0:2879_3": "“ākāsaṭṭhakadevatānaṃ tāva manussagandho yojanasate ṭhitānaṃ ābādhaṃ karoti.",
  "atk-s0201a0:2879_4": "Vuttañhetaṃ –",
  "atk-s0201a0:2879_5": "‘yojanasataṃ kho rājañña manussagandho deve ubbādhatī’ti.",
  "atk-s0201a0:2879_6": "Ayaṃ pana māro nāgariko paricokkho mahesakkho ānubhāvasampanno devarājā samāno mama kucchiyaṃ pavisitvā",
  "atk-s0201a0:2879_7": "antānaṃ anto pakkāsayokāse nisinno ativiya paduṭṭho bhavissati.",
  "atk-s0201a0:2879_8": "Evarūpaṃ nāma jegucchaṃ paṭikūlaṃ okāsaṃ pavisitvā nisīdituṃ sakkontassa kimaññaṃ akaraṇīyaṃ bhavissati,",
  "atk-s0201a0:2879_9": "kiṃ aññaṃ lajjissati,",
  "atk-s0201a0:2879_10": "tvaṃ mama ñātikoti pana vutte mudubhāvaṃ anāpajjamāno nāma natthi,",
  "atk-s0201a0:2879_11": "handassa ñātikoṭiṃ paṭivijjhitvā mudukeneva naṃ upāyena vissajjessāmī”ti cintetvā imaṃ desanamārabhi.",
  "atk-s0201a0:2880_0": "So me tvaṃ bhāgineyyo hosīti so tvaṃ tasmiṃ kāle mayhaṃ bhāgineyyo hosi.",
  "atk-s0201a0:2880_1": "Idaṃ paveṇivasena vuttaṃ.",
  "atk-s0201a0:2880_2": "Devalokasmiṃ pana mārassa pitu vaṃso pitāmahassa vaṃso rajjaṃ karonto nāma natthi,",
  "atk-s0201a0:2880_3": "puññavasena devaloke devarājā hutvā nibbatto,",
  "atk-s0201a0:2880_4": "yāvatāyukaṃ ṭhatvā cavati.",
  "atk-s0201a0:2880_5": "Añño eko attanā katena kammena tasmiṃ ṭhāne adhipati hutvā nibbattati.",
  "atk-s0201a0:2880_6": "Iti ayaṃ māropi tadā tato cavitvā puna kusalaṃ katvā imasmiṃ kāle tasmiṃ adhipatiṭṭhāne nibbattoti veditabbo.",
  "atk-s0201a0:2881_0": "Vidhuroti vigatadhuro,",
  "atk-s0201a0:2881_1": "aññehi saddhiṃ asadisoti attho.",
  "atk-s0201a0:2881_2": "Appakasirenāti appadukkhena.",
  "atk-s0201a0:2881_3": "Pasupālakāti ajeḷakapālakā.",
  "atk-s0201a0:2881_4": "Pathāvinoti maggapaṭipannā.",
  "atk-s0201a0:2881_5": "Kāye upacinitvāti samantato citakaṃ bandhitvā.",
  "atk-s0201a0:2881_6": "Aggiṃ datvā pakkamiṃsūti ettakena sarīraṃ pariyādānaṃ gamissatīti citakassa pamāṇaṃ sallakkhetvā catūsu disāsu aggiṃ datvā pakkamiṃsu.",
  "atk-s0201a0:2881_7": "Citako padīpasikhā viya pajjali,",
  "atk-s0201a0:2881_8": "therassa udakaleṇaṃ pavisitvā nisinnakālo viya ahosi.",
  "atk-s0201a0:2881_9": "Cīvarāni papphoṭetvāti samāpattito vuṭṭhāya vigatadhūme kiṃsukavaṇṇe aṅgāre maddamāno cīvarāni vidhunitvā.",
  "atk-s0201a0:2881_10": "Sarīre panassa usumamattampi nāhosi,",
  "atk-s0201a0:2881_11": "cīvaresu aṃsumattampi najjhāyi,",
  "atk-s0201a0:2881_12": "samāpattiphalaṃ nāmetaṃ.",
  "atk-s0201a0:2882_0": "508.",
  "atk-s0201a0:2882_1": "Akkosathāti dasahi akkosavatthūhi akkosatha.",
  "atk-s0201a0:2882_2": "Paribhāsathāti vācāya paribhāsatha.",
  "atk-s0201a0:2882_3": "Rosethāti ghaṭṭetha.",
  "atk-s0201a0:2882_4": "Vihesethāti dukkhāpetha.",
  "atk-s0201a0:2882_5": "Sabbametaṃ vācāya ghaṭṭanasseva adhivacanaṃ.",
  "atk-s0201a0:2882_6": "Yathā taṃ dūsī māroti yathā etesaṃ dūsī māro.",
  "atk-s0201a0:2882_7": "Labhetha otāranti labhetha chiddaṃ,",
  "atk-s0201a0:2882_8": "kilesuppattiyā ārammaṇaṃ paccayaṃ labheyyāti attho.",
  "atk-s0201a0:2882_9": "Muṇḍakātiādīsu muṇḍe muṇḍāti samaṇe ca samaṇāti vattuṃ vaṭṭeyya,",
  "atk-s0201a0:2882_10": "ime pana hīḷentā muṇḍakā samaṇakāti āhaṃsu.",
  "atk-s0201a0:2882_11": "Ibbhāti gahapatikā.",
  "atk-s0201a0:2882_12": "Kiṇhāti kaṇhā,",
  "atk-s0201a0:2882_13": "kāḷakāti attho.",
  "atk-s0201a0:2882_14": "Bandhupādāpaccāti ettha bandhūti brahmā adhippeto.",
  "atk-s0201a0:2882_15": "Tañhi brāhmaṇā pitāmahoti voharanti.",
  "atk-s0201a0:2882_16": "Pādānaṃ apaccā pādāpaccā,",
  "atk-s0201a0:2882_17": "brahmuno piṭṭhipādato jātāti adhippāyo.",
  "atk-s0201a0:2882_18": "Tesaṃ kira ayaṃ laddhi –",
  "atk-s0201a0:2882_19": "“brāhmaṇā brahmuno mukhato nikkhantā,",
  "atk-s0201a0:2882_20": "khattiyā urato,",
  "atk-s0201a0:2882_21": "vessā nābhito,",
  "atk-s0201a0:2882_22": "suddā jāṇuto,",
  "atk-s0201a0:2882_23": "samaṇā piṭṭhipādato”ti.",
  "atk-s0201a0:2883_0": "Jhāyinosmā jhāyinosmāti jhāyino mayaṃ jhāyino mayanti.",
  "atk-s0201a0:2883_1": "Madhurakajātāti ālasiyajātā.",
  "atk-s0201a0:2883_2": "Jhāyantīti cintayanti.",
  "atk-s0201a0:2883_3": "Pajjhāyantītiādīni upasaggavasena vaḍḍhitāni.",
  "atk-s0201a0:2883_4": "Mūsikaṃ maggayamānoti sāyaṃ gocaratthāya susirarukkhato nikkhantaṃ rukkhasākhāya mūsikaṃ pariyesanto.",
  "atk-s0201a0:2883_5": "So kira upasantūpasanto viya niccalova tiṭṭhati,",
  "atk-s0201a0:2883_6": "sampattakāle mūsikaṃ sahasā gaṇhāti.",
  "atk-s0201a0:2883_7": "Kotthūti siṅgālo,",
  "atk-s0201a0:2883_8": "soṇotipi vadanti.",
  "atk-s0201a0:2883_9": "Sandhisamalasaṅkaṭireti sandhimhi ca samale ca saṅkaṭire ca.",
  "atk-s0201a0:2883_10": "Tattha sandhi nāma gharasandhi.",
  "atk-s0201a0:2883_11": "Samalo nāma gūthaniddhamanapanāḷi.",
  "atk-s0201a0:2883_12": "Saṅkaṭiraṃ nāma saṅkāraṭṭhānaṃ.",
  "atk-s0201a0:2883_13": "Vahacchinnoti kantārato nikkhanto chinnavaho.",
  "atk-s0201a0:2883_14": "Sandhisamalasaṅkaṭireti sandhimhi vā samale vā saṅkaṭire vā.",
  "atk-s0201a0:2883_15": "Sopi hi baddhagatto viya niccalo jhāyati.",
  "atk-s0201a0:2884_0": "Nirayaṃ upapajjantīti sace māro manussānaṃ sarīre adhimuccitvā evaṃ kareyya,",
  "atk-s0201a0:2884_1": "manussānaṃ akusalaṃ na bhaveyya,",
  "atk-s0201a0:2884_2": "mārasseva bhaveyya.",
  "atk-s0201a0:2884_3": "Sarīre pana anadhimuccitvā visabhāgavatthuṃ vippaṭisārārammaṇaṃ dasseti,",
  "atk-s0201a0:2884_4": "tadā kira so bhikkhū khippaṃ gahetvā macche ajjhottharante viya,",
  "atk-s0201a0:2884_5": "jālaṃ gahetvā macche gaṇhante viya,",
  "atk-s0201a0:2884_6": "lepayaṭṭhiṃ oḍḍetvā sakuṇe bandhante viya,",
  "atk-s0201a0:2884_7": "sunakhehi saddhiṃ araññe migavaṃ carante viya,",
  "atk-s0201a0:2884_8": "mātugāme gahetvā āpānabhūmiyaṃ nisinne viya,",
  "atk-s0201a0:2884_9": "naccante viya,",
  "atk-s0201a0:2884_10": "gāyante viya,",
  "atk-s0201a0:2884_11": "bhikkhunīnaṃ rattiṭṭhānadivāṭṭhānesu visabhāgamanusse nisinne viya,",
  "atk-s0201a0:2884_12": "ṭhite viya ca katvā dassesi.",
  "atk-s0201a0:2884_13": "Manussā araññagatāpi vanagatāpi vihāragatāpi vippaṭisārārammaṇaṃ passitvā āgantvā aññesaṃ kathenti –",
  "atk-s0201a0:2884_14": "“samaṇā evarūpaṃ assamaṇakaṃ ananucchavikaṃ karonti,",
  "atk-s0201a0:2884_15": "etesaṃ dinne kuto kusalaṃ,",
  "atk-s0201a0:2884_16": "mā etesaṃ kiñci adatthā”ti.",
  "atk-s0201a0:2884_17": "Evaṃ te manussā diṭṭhadiṭṭhaṭṭhāne sīlavante akkosantā apuññaṃ pasavitvā apāyapūrakā ahesuṃ.",
  "atk-s0201a0:2884_18": "Tena vuttaṃ “nirayaṃ upapajjantī”ti.",
  "atk-s0201a0:2885_0": "509.",
  "atk-s0201a0:2885_1": "Anvāviṭṭhāti āvaṭṭitā.",
  "atk-s0201a0:2885_2": "Pharitvā vihariṃsūti na kevalaṃ pharitvā vihariṃsu.",
  "atk-s0201a0:2885_3": "Kakusandhassa pana bhagavato ovāde ṭhatvā ime cattāro brahmavihāre nibbattetvā jhānapadaṭṭhānaṃ vipassanaṃ vaḍḍhetvā arahatte patiṭṭhahiṃsu.",
  "atk-s0201a0:2886_0": "510.",
  "atk-s0201a0:2886_1": "Āgatiṃ vā gatiṃ vāti paṭisandhivasena āgamanaṭṭhānaṃ vā,",
  "atk-s0201a0:2886_2": "cutivasena gamanaṭṭhānaṃ vā na jānāmi.",
  "atk-s0201a0:2886_3": "Siyā cittassa aññathattanti somanassavasena aññathattaṃ bhaveyya.",
  "atk-s0201a0:2886_4": "Saggaṃ lokaṃ upapajjantīti idhāpi purimanayeneva attho veditabbo.",
  "atk-s0201a0:2886_5": "Yathā hi pubbe vippaṭisārakaraṃ ārammaṇaṃ dasseti,",
  "atk-s0201a0:2886_6": "evamidhāpi pasādakaraṃ.",
  "atk-s0201a0:2886_7": "So kira tadā manussānaṃ dassanaṭṭhāne bhikkhū ākāse gacchante viya,",
  "atk-s0201a0:2886_8": "ṭhite viya pallaṅkena nisinne viya,",
  "atk-s0201a0:2886_9": "ākāse sūcikammaṃ karonte viya,",
  "atk-s0201a0:2886_10": "potthakaṃ vācente viya,",
  "atk-s0201a0:2886_11": "ākāse cīvaraṃ pasāretvā kāyaṃ utuṃ gaṇhāpente viya,",
  "atk-s0201a0:2886_12": "navapabbajite ākāsena carante viya,",
  "atk-s0201a0:2886_13": "taruṇasāmaṇere ākāse ṭhatvā pupphāni ocinante viya katvā dassesi.",
  "atk-s0201a0:2886_14": "Manussā araññagatāpi vanagatāpi vihāragatāpi pabbajitānaṃ taṃ paṭipattiṃ disvā āgantvā aññesaṃ kathenti –",
  "atk-s0201a0:2886_15": "“bhikkhūsu antamaso sāmaṇerāpi evaṃmahiddhiko mahānubhāvā,",
  "atk-s0201a0:2886_16": "etesaṃ dinnaṃ mahapphalaṃ nāma hoti,",
  "atk-s0201a0:2886_17": "etesaṃ detha sakkarothā”ti.",
  "atk-s0201a0:2886_18": "Tato manussā bhikkhusaṅghaṃ catūhi paccayehi sakkarontā bahuṃ puññaṃ katvā saggapathapūrakā ahesuṃ.",
  "atk-s0201a0:2886_19": "Tena vuttaṃ “saggaṃ lokaṃ upapajjantī”ti.",
  "atk-s0201a0:2887_0": "511.",
  "atk-s0201a0:2887_1": "Etha tumhe,",
  "atk-s0201a0:2887_2": "bhikkhave,",
  "atk-s0201a0:2887_3": "asubhānupassino kāye viharathāti bhagavā sakalajambudīpaṃ āhiṇḍanto antamaso dvinnampi tiṇṇampi bhikkhūnaṃ vasanaṭṭhānaṃ gantvā –",
  "atk-s0201a0:2888_0": "“Asubhasaññāparicitena,",
  "atk-s0201a0:2888_1": "bhikkhave,",
  "atk-s0201a0:2888_2": "bhikkhuno cetasā bahulaṃ viharato methunadhammasamāpattiyā cittaṃ patilīyati patikuṭati pativattati na sampasāriyati,",
  "atk-s0201a0:2888_3": "upekkhā vā pāṭikulyatā vā saṇṭhāti.",
  "atk-s0201a0:2889_0": "Āhāre paṭikūlasaññāparicitena,",
  "atk-s0201a0:2889_1": "bhikkhave,",
  "atk-s0201a0:2889_2": "bhikkhuno cetasā bahulaṃ viharato rasataṇhāya cittaṃ patilīyati patikuṭati pativattati na sampasāriyati,",
  "atk-s0201a0:2889_3": "upekkhā vā pāṭikulyatā vā saṇṭhāti.",
  "atk-s0201a0:2890_0": "Sabbaloke anabhiratisaññāparicitena,",
  "atk-s0201a0:2890_1": "bhikkhave,",
  "atk-s0201a0:2890_2": "bhikkhuno cetasā bahulaṃ viharato lokacitresu cittaṃ patilīyati patikuṭati pativattati na sampasāriyati,",
  "atk-s0201a0:2890_3": "upekkhā vā pāṭikulyatā vā saṇṭhāti.",
  "atk-s0201a0:2891_0": "Aniccasaññāparicitena,",
  "atk-s0201a0:2891_1": "bhikkhave,",
  "atk-s0201a0:2891_2": "bhikkhuno cetasā bahulaṃ viharato lābhasakkārasiloke cittaṃ patilīyati patikuṭati pativattati na sampasāriyati,",
  "atk-s0201a0:2891_3": "upekkhā vā pāṭikulyatā vā saṇṭhātī”ti evaṃ ānisaṃsaṃ dassetvā –",
  "atk-s0201a0:2892_0": "Etha tumhe,",
  "atk-s0201a0:2892_1": "bhikkhave,",
  "atk-s0201a0:2892_2": "asubhānupassī kāye viharatha,",
  "atk-s0201a0:2892_3": "āhāre paṭikūlasaññino sabbaloke anabhiratisaññino sabbasaṅkhāresu aniccānupassinoti.",
  "atk-s0201a0:2892_4": "Imāni cattāri kammaṭṭhānāni kathesi.",
  "atk-s0201a0:2892_5": "Tepi bhikkhū imesu catūsu kammaṭṭhānesu kammaṃ karontā vipassanaṃ vaḍḍhetvā sabbāsave khepetvā arahatte patiṭṭhahiṃsu,",
  "atk-s0201a0:2892_6": "imānipi cattāri kammaṭṭhānāni rāgasantāni dosamohasantāni rāgapaṭighātāni dosamohapaṭighātāni cāti.",
  "atk-s0201a0:2893_0": "512.",
  "atk-s0201a0:2893_1": "Sakkharaṃ gahetvāti antomuṭṭhiyaṃ tiṭṭhanapamāṇaṃ pāsāṇaṃ gahetvā.",
  "atk-s0201a0:2893_2": "Ayañhi brāhmaṇagahapatikehi bhikkhū akkosāpetvāpi,",
  "atk-s0201a0:2893_3": "brāhmaṇagahapatikānaṃ vasena bhikkhusaṅghassa lābhasakkāraṃ uppādāpetvāpi,",
  "atk-s0201a0:2893_4": "otāraṃ alabhanto idāni sahatthā upakkamitukāmo aññatarassa kumārassa sarīre adhimuccitvā evarūpaṃ pāsāṇaṃ aggahesi.",
  "atk-s0201a0:2893_5": "Taṃ sandhāya vuttaṃ “sakkharaṃ gahetvā”ti.",
  "atk-s0201a0:2894_0": "Sīsaṃ vo bhindīti sīsaṃ bhindi,",
  "atk-s0201a0:2894_1": "mahācammaṃ chijjitvā maṃsaṃ dvedhā ahosi.",
  "atk-s0201a0:2894_2": "Sakkharā panassa sīsakaṭāhaṃ abhinditvā aṭṭhiṃ āhacceva nivattā.",
  "atk-s0201a0:2894_3": "Nāgāpalokitaṃ apalokesīti pahārasaddaṃ sutvā yathā nāma hatthināgo ito vā etto vā apaloketukāmo gīvaṃ",
  "atk-s0201a0:2894_4": "aparivattetvā sakalasarīreneva nivattitvā apaloketi.",
  "atk-s0201a0:2894_5": "Evaṃ sakalasarīreneva nivattitvā apalokesi.",
  "atk-s0201a0:2894_6": "Yathā hi mahājanassa aṭṭhīni koṭiyā koṭiṃ āhacca ṭhitāni,",
  "atk-s0201a0:2894_7": "paccekabuddhānaṃ aṅkusalaggāni,",
  "atk-s0201a0:2894_8": "na evaṃ buddhānaṃ.",
  "atk-s0201a0:2894_9": "Buddhānaṃ pana saṅkhalikāni viya ekābaddhāni hutvā ṭhitāni,",
  "atk-s0201a0:2894_10": "tasmā pacchato apalokanakāle na sakkā hoti gīvaṃ parivattetuṃ.",
  "atk-s0201a0:2894_11": "Yathā pana hatthināgo pacchābhāgaṃ apaloketukāmo sakalasarīreneva parivattati,",
  "atk-s0201a0:2894_12": "evaṃ parivattitabbaṃ hoti.",
  "atk-s0201a0:2894_13": "Tasmā bhagavā yantena parivattitā suvaṇṇapaṭimā viya sakalasarīreneva nivattitvā apalokesi,",
  "atk-s0201a0:2894_14": "apaloketvā ṭhito pana,",
  "atk-s0201a0:2894_15": "“na vāyaṃ dūsī māro mattamaññāsī”ti āha.",
  "atk-s0201a0:2894_16": "Tassattho,",
  "atk-s0201a0:2894_17": "ayaṃ dūsī māro pāpaṃ karonto neva pamāṇaṃ aññāsi,",
  "atk-s0201a0:2894_18": "pamāṇātikkantamakāsīti.",
  "atk-s0201a0:2895_0": "Sahāpalokanāyāti kakusandhassa bhagavato apalokaneneva saha taṅkhaṇaññeva.",
  "atk-s0201a0:2895_1": "Tamhā ca ṭhānā cavīti tamhā ca devaṭṭhānā cuto,",
  "atk-s0201a0:2895_2": "mahānirayaṃ upapannoti attho.",
  "atk-s0201a0:2895_3": "Cavamāno hi na yattha katthaci ṭhito cavati,",
  "atk-s0201a0:2895_4": "tasmā vasavattidevalokaṃ āgantvā cuto,",
  "atk-s0201a0:2895_5": "“sahāpalokanāyā”ti ca vacanato na bhagavato apalokitattā cutoti veditabbo,",
  "atk-s0201a0:2895_6": "cutikāladassanamattameva hetaṃ.",
  "atk-s0201a0:2895_7": "Uḷāre pana mahāsāvake viraddhattā kudāriyā pahaṭaṃ viyassa āyu tattheva chijjitvā gatanti veditabbaṃ.",
  "atk-s0201a0:2895_8": "Tayo nāmadheyyā hontīti tīṇi nāmāni honti.",
  "atk-s0201a0:2895_9": "Chaphassāyatanikoti chasu phassāyatanesu pāṭiyekkāya vedanāya paccayo.",
  "atk-s0201a0:2896_0": "Saṅkusamāhatoti ayasūlehi samāhato.",
  "atk-s0201a0:2896_1": "Paccattavedaniyoti sayameva vedanājanako.",
  "atk-s0201a0:2896_2": "Saṅkunā saṅku hadaye samāgaccheyyāti ayasūlena saddhiṃ ayasūlaṃ hadayamajjhe samāgaccheyya.",
  "atk-s0201a0:2896_3": "Tasmiṃ kira niraye upapannānaṃ tigāvuto attabhāvo hoti,",
  "atk-s0201a0:2896_4": "therassāpi tādiso ahosi.",
  "atk-s0201a0:2896_5": "Athassa hi nirayapālā tālakkhandhapamāṇāni ayasūlāni ādittāni sampajjalitāni sajotibhūtāni sayameva gahetvā punappunaṃ nivattamānā, –",
  "atk-s0201a0:2896_6": "“iminā te ṭhānena cintetvā pāpaṃ kata”nti pūvadoṇiyaṃ pūvaṃ koṭṭento viya hadayamajjhaṃ koṭṭetvā,",
  "atk-s0201a0:2896_7": "paṇṇāsa janā pādābhimukhā paṇṇāsa janā sīsābhimukhā koṭṭetvā gacchanti,",
  "atk-s0201a0:2896_8": "evaṃ gacchantā pañcahi vassasatehi ubho ante patvā puna nivattamānā pañcahi vassasatehi hadayamajjhaṃ āgacchanti.",
  "atk-s0201a0:2896_9": "Taṃ sandhāya evaṃ vuttaṃ.",
  "atk-s0201a0:2897_0": "Vuṭṭhānimanti vipākavuṭṭhānavedanaṃ.",
  "atk-s0201a0:2897_1": "Sā kira mahāniraye vedanāto dukkhatarā hoti,",
  "atk-s0201a0:2897_2": "yathā hi sinehapānasattāhato parihārasattāhaṃ dukkhataraṃ,",
  "atk-s0201a0:2897_3": "evaṃ mahānirayadukkhato ussade vipākavuṭṭhānavedanā dukkhatarāti vadanti.",
  "atk-s0201a0:2897_4": "Seyyathāpi macchassāti purisasīsañhi vaṭṭaṃ hoti,",
  "atk-s0201a0:2897_5": "sūlena paharantassa pahāro ṭhānaṃ na labhati parigalati,",
  "atk-s0201a0:2897_6": "macchasīsaṃ āyataṃ puthulaṃ,",
  "atk-s0201a0:2897_7": "pahāro ṭhānaṃ labhati,",
  "atk-s0201a0:2897_8": "avirajjhitvā kammakāraṇā sukarā hoti,",
  "atk-s0201a0:2897_9": "tasmā evarūpaṃ sīsaṃ hoti.",
  "atk-s0201a0:2898_0": "513.",
  "atk-s0201a0:2898_1": "Vidhuraṃ sāvakamāsajjāti vidhuraṃ sāvakaṃ ghaṭṭayitvā.",
  "atk-s0201a0:2898_2": "Paccattavedanāti sayameva pāṭiyekkavedanājanakā.",
  "atk-s0201a0:2898_3": "Īdiso nirayo āsīti imasmiṃ ṭhāne nirayo devadūtasuttena dīpetabbo. Kaṇha-",
  "atk-s0201a0:2898_4": "dukkhaṃ nigacchasīti kāḷaka- māra,",
  "atk-s0201a0:2898_5": "dukkhaṃ vindissasi.",
  "atk-s0201a0:2898_6": "Majjhe sarassāti mahāsamuddassa majjhe udakaṃ vatthuṃ katvā nibbattavimānāni kappaṭṭhitikāni honti,",
  "atk-s0201a0:2898_7": "tesaṃ veḷuriyassa viya vaṇṇo hoti,",
  "atk-s0201a0:2898_8": "pabbatamatthake jalitanaḷaggikkhandho viya ca nesaṃ acciyo jotanti,",
  "atk-s0201a0:2898_9": "pabhassarā pabhāsampannā honti,",
  "atk-s0201a0:2898_10": "tesu vimānesu nīlabhedādivasena nānattavaṇṇā accharā naccanti.",
  "atk-s0201a0:2898_11": "Yo etamabhijānātīti yo etaṃ vimānavatthuṃ jānātīti attho.",
  "atk-s0201a0:2898_12": "Evamettha vimānapetavatthukeneva attho veditabbo.",
  "atk-s0201a0:2898_13": "Pādaṅguṭṭhena kampayīti idaṃ pāsādakampanasuttena dīpetabbaṃ.",
  "atk-s0201a0:2898_14": "Yo vejayantaṃ pāsādanti idaṃ cūḷataṇhāsaṅkhayavimuttisuttena dīpetabbaṃ.",
  "atk-s0201a0:2898_15": "Sakkaṃ so paripucchatīti idampi teneva dīpetabbaṃ.",
  "atk-s0201a0:2898_16": "Sudhammāyābhito sabhanti sudhammasabhāya samīpe,",
  "atk-s0201a0:2898_17": "ayaṃ pana brahmaloke sudhammasabhāva,",
  "atk-s0201a0:2898_18": "na tāvatiṃsabhavane.",
  "atk-s0201a0:2898_19": "Sudhammasabhāvirahito hi devaloko nāma natthi.",
  "atk-s0201a0:2899_0": "Brahmaloke pabhassaranti brahmaloke mahāmoggallānamahākassapādīhi sāvakehi saddhiṃ tassa tejodhātuṃ samāpajjitvā nisinnassa bhagavato obhāsaṃ.",
  "atk-s0201a0:2899_1": "Ekasmiñhi samaye bhagavā brahmaloke sudhammāya devasabhāya sannipatitvā, –",
  "atk-s0201a0:2899_2": "“atthi nu kho koci samaṇo vā brāhmaṇo vā evaṃmahiddhiko.",
  "atk-s0201a0:2899_3": "Yo idha āgantuṃ sakkuṇeyyā”ti cintentasseva brahmagaṇassa cittamaññāya tattha gantvā brahmagaṇassa matthake",
  "atk-s0201a0:2899_4": "nisinno tejodhātuṃ samāpajjitvā mahāmoggallānādīnaṃ āgamanaṃ cintesi.",
  "atk-s0201a0:2899_5": "Tepi gantvā satthāraṃ vanditvā tejodhātuṃ samāpajjitvā paccekaṃ disāsu nisīdiṃsu,",
  "atk-s0201a0:2899_6": "sakalabrahmaloko ekobhāso ahosi.",
  "atk-s0201a0:2899_7": "Satthā catusaccappakāsanaṃ dhammaṃ desesi,",
  "atk-s0201a0:2899_8": "desanāpariyosāne anekāni brahmasahassāni maggaphalesu patiṭṭhahiṃsu.",
  "atk-s0201a0:2899_9": "Taṃ sandhāyimā gāthā vuttā,",
  "atk-s0201a0:2899_10": "so panāyamattho aññatarabrahmasuttena dīpetabbo.",
  "atk-s0201a0:2900_0": "Vimokkhena aphassayīti jhānavimokkhena phusi.",
  "atk-s0201a0:2900_1": "Vananti jambudīpaṃ.",
  "atk-s0201a0:2900_2": "Pubbavidehānanti pubbavidehānañca dīpaṃ.",
  "atk-s0201a0:2900_3": "Ye ca bhūmisayā narāti bhūmisayā narā nāma aparagoyānakā ca uttarakurukā ca.",
  "atk-s0201a0:2900_4": "Tepi sabbe phusīti vuttaṃ hoti.",
  "atk-s0201a0:2900_5": "Ayaṃ pana attho nandopanandadamanena dīpetabbo.",
  "atk-s0201a0:2900_6": "Vatthu visuddhimagge iddhikathāya vitthāritaṃ.",
  "atk-s0201a0:2900_7": "Apuññaṃ pasavīti apuññaṃ paṭilabhi.",
  "atk-s0201a0:2900_8": "Āsaṃ mā akāsi bhikkhūsūti bhikkhū vihesemīti etaṃ āsaṃ mā akāsi.",
  "atk-s0201a0:2900_9": "Sesaṃ sabbattha uttānamevāti.",
  "atk-s0201a0:2901_0": "Papañcasūdaniyā majjhimanikāyaṭṭhakathāya",
  "atk-s0201a0:2902_0": "Māratajjanīyasuttavaṇṇanā niṭṭhitā.",
  "atk-s0201a0:2903_0": "Pañcamavaggavaṇṇanā niṭṭhitā."
}