{
  "atk-s0508a2:0_0": "Namo tassa bhagavato arahato sammāsambuddhassa",
  "atk-s0508a2:1_0": "Khuddakanikāye",
  "atk-s0508a2:2_0": "Theragāthā-aṭṭhakathā",
  "atk-s0508a2:3_0": "(Dutiyo bhāgo)",
  "atk-s0508a2:4_0": "4. Catukkanipāto",
  "atk-s0508a2:5_0": "1. Nāgasamālattheragāthāvaṇṇanā",
  "atk-s0508a2:6_0": "Alaṅkatātiādikā āyasmato nāgasamālattherassa gāthā.",
  "atk-s0508a2:6_1": "Kā uppatti?",
  "atk-s0508a2:6_2": "Ayampi padumuttarassa bhagavato kāle kulagehe nibbattitvā viññutaṃ patto gimhasamaye sūriyātapasantattāya",
  "atk-s0508a2:6_3": "bhūmiyā gacchantaṃ satthāraṃ disvā pasannamānaso chattaṃ adāsi.",
  "atk-s0508a2:6_4": "So tena puññakammena devamanussesu saṃsaranto imasmiṃ buddhuppāde sakyarājakule nibbattitvā nāgasamāloti",
  "atk-s0508a2:6_5": "laddhanāmo vayappatto ñātisamāgame paṭiladdhasaddho pabbajitvā kiñci kālaṃ bhagavato upaṭṭhāko ahosi.",
  "atk-s0508a2:6_6": "So ekadivasaṃ nagaraṃ piṇḍāya paviṭṭho alaṅkatapaṭiyattaṃ aññataraṃ naccakiṃ mahāpathe tūriyesu vajjantesu naccantiṃ disvā,",
  "atk-s0508a2:6_7": "“ayaṃ cittakiriyavāyodhātuvipphāravasena karajakāyassa tathā tathā parivatti,",
  "atk-s0508a2:6_8": "aho aniccā saṅkhārā”ti khayavayaṃ paṭṭhapetvā vipassanaṃ ussukkāpetvā arahattaṃ pāpuṇi.",
  "atk-s0508a2:6_9": "Tena vuttaṃ apadāne –",
  "atk-s0508a2:7_0": "“Aṅgārajātā pathavī, kukkuḷānugatā mahī;",
  "atk-s0508a2:8_0": "Padumuttaro bhagavā, abbhokāsamhi caṅkami.",
  "atk-s0508a2:9_0": "“Paṇḍaraṃ chattamādāya, addhānaṃ paṭipajjahaṃ;",
  "atk-s0508a2:10_0": "Tattha disvāna sambuddhaṃ, vitti me upapajjatha.",
  "atk-s0508a2:11_0": "“Marīciyotthaṭā bhūmi, aṅgārāva mahī ayaṃ;",
  "atk-s0508a2:12_0": "Upahanti mahāvātā, sarīrassāsukhepanā.",
  "atk-s0508a2:13_0": "“Sītaṃ uṇhaṃ vihanantaṃ, vātātapanivāraṇaṃ;",
  "atk-s0508a2:14_0": "Paṭiggaṇha imaṃ chattaṃ, phassayissāmi nibbutiṃ.",
  "atk-s0508a2:15_0": "“Anukampako kāruṇiko, padumuttaro mahāyaso;",
  "atk-s0508a2:16_0": "Mama saṅkappamaññāya, paṭiggaṇhi tadā jino.",
  "atk-s0508a2:17_0": "“Tiṃsakappāni devindo, devarajjamakārayiṃ;",
  "atk-s0508a2:18_0": "Satānaṃ pañcakkhattuñca, cakkavattī ahosahaṃ.",
  "atk-s0508a2:19_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a2:20_0": "Anubhomi sakaṃ kammaṃ, pubbe sukatamattano.",
  "atk-s0508a2:21_0": "“Ayaṃ me pacchimā jāti, carimo vattate bhavo;",
  "atk-s0508a2:22_0": "Ajjāpi setacchattaṃ me, sabbakālaṃ dharīyati.",
  "atk-s0508a2:23_0": "“Satasahassito kappe, yaṃ chattamadadiṃ tadā;",
  "atk-s0508a2:24_0": "Duggatiṃ nābhijānāmi, chattadānassidaṃ phalaṃ.",
  "atk-s0508a2:25_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:26_0": "Arahattaṃ pana patvā –",
  "atk-s0508a2:27_0": "267.",
  "atk-s0508a2:28_0": "“Alaṅkatā suvasanā, mālinī candanussadā;",
  "atk-s0508a2:29_0": "Majjhe mahāpathe nārī, tūriye naccati naṭṭakī.",
  "atk-s0508a2:30_0": "268.",
  "atk-s0508a2:31_0": "“Piṇḍikāya paviṭṭhohaṃ, gacchanto naṃ udikkhisaṃ;",
  "atk-s0508a2:32_0": "Alaṅkataṃ suvasanaṃ, maccupāsaṃva oḍḍitaṃ.",
  "atk-s0508a2:33_0": "269.",
  "atk-s0508a2:34_0": "“Tato me manasīkāro, yoniso udapajjatha;",
  "atk-s0508a2:35_0": "Ādīnavo pāturahu, nibbidā samatiṭṭhatha.",
  "atk-s0508a2:36_0": "270.",
  "atk-s0508a2:37_0": "“Tato cittaṃ vimucci me, passa dhammasudhammataṃ;",
  "atk-s0508a2:38_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:39_0": "Catūhi gāthāhi attano paṭipattikittanamukhena aññaṃ byākāsi.",
  "atk-s0508a2:40_0": "Tattha alaṅkatāti hatthūpagādiābharaṇehi alaṅkatagattā.",
  "atk-s0508a2:40_1": "Suvasanāti sundaravasanā sobhanavatthanivatthā.",
  "atk-s0508a2:40_2": "Mālinīti mālādhārinī piḷandhitapupphamālā.",
  "atk-s0508a2:40_3": "Candanussadāti candanānulepalittasarīrā.",
  "atk-s0508a2:40_4": "Majjhe mahāpathe nārī,",
  "atk-s0508a2:40_5": "tūriye naccati naṭṭakīti yathāvuttaṭṭhāne ekā nārī naṭṭakī nāṭakitthī nagaravīthiyā majjhe pañcaṅgike tūriye vajjante naccati,",
  "atk-s0508a2:40_6": "yathāpaṭṭhapitaṃ naccaṃ karoti.",
  "atk-s0508a2:41_0": "Piṇḍikāyāti bhikkhāya.",
  "atk-s0508a2:41_1": "Paviṭṭhohanti nagaraṃ paviṭṭho ahaṃ.",
  "atk-s0508a2:41_2": "Gacchanto naṃ udikkhisanti nagaravīthiyaṃ gacchanto parissayapariharaṇatthaṃ vīthiṃ olokento taṃ naṭṭakiṃ olokesiṃ. Kiṃ viya?",
  "atk-s0508a2:41_3": "Maccupāsaṃva oḍḍitanti yathā maccussa maccurājassa pāsabhūto rūpādiko oḍḍito loke anuvicaritvā ṭhito ekaṃsena sattānaṃ anatthāvaho,",
  "atk-s0508a2:41_4": "evaṃ sāpi appaṭisaṅkhāne ṭhitānaṃ andhaputhujjanānaṃ ekaṃsato anatthāvahāti maccupāsasadisī vuttā.",
  "atk-s0508a2:42_0": "Tatoti tasmā maccupāsasadisattā.",
  "atk-s0508a2:42_1": "Meti mayhaṃ.",
  "atk-s0508a2:42_2": "Manasīkāro yoniso udapajjathāti “ayaṃ aṭṭhisaṅghāto nhārusambandho maṃsena anupalitto chaviyā paṭicchanno",
  "atk-s0508a2:42_3": "asuciduggandhajegucchapaṭikkūlo aniccucchādanaparimaddanabhedanaviddhaṃsanadhammo īdise vikāre dassetī”ti",
  "atk-s0508a2:42_4": "evaṃ yoniso manasikāro uppajji.",
  "atk-s0508a2:42_5": "Ādīnavo pāturahūti evaṃ kāyassa sabhāvūpadhāraṇamukhena tassa ca taṃnissitānañca cittacetasikānaṃ udayabbayaṃ",
  "atk-s0508a2:42_6": "sarasapabhaṅgutañca manasi karoto tesu ca yakkharakkhasādīsu viya bhayato upaṭṭhahantesu tattha me anekākāraādīnavo",
  "atk-s0508a2:42_7": "doso pāturahosi.",
  "atk-s0508a2:42_8": "Tappaṭipakkhato ca nibbāne ānisaṃso.",
  "atk-s0508a2:42_9": "Nibbidā samatiṭṭhathāti nibbindanaṃ ādīnavānupassanānubhāvasiddhaṃ nibbidāñāṇaṃ mama hadaye saṇṭhāsi,",
  "atk-s0508a2:42_10": "muhuttampi tesaṃ rūpārūpadhammānaṃ gahaṇe cittaṃ nāhosi,",
  "atk-s0508a2:42_11": "aññadatthu muñcitukāmatādivasena tattha udāsīnameva jātanti attho.",
  "atk-s0508a2:43_0": "Tatoti vipassanāñāṇato paraṃ.",
  "atk-s0508a2:43_1": "Cittaṃ vimucci meti lokuttarabhāvanāya vattamānāya maggapaṭipāṭiyā sabbakilesehi mama cittaṃ vimuttaṃ ahosi.",
  "atk-s0508a2:43_2": "Etena phaluppattiṃ dasseti.",
  "atk-s0508a2:43_3": "Maggakkhaṇe hi kilesā vimuccanti nāma,",
  "atk-s0508a2:43_4": "phalakkhaṇe vimuttāti.",
  "atk-s0508a2:43_5": "Sesaṃ vuttanayameva.",
  "atk-s0508a2:44_0": "Nāgasamālattheragāthāvaṇṇanā niṭṭhitā.",
  "atk-s0508a2:45_0": "2. Bhaguttheragāthāvaṇṇanā",
  "atk-s0508a2:46_0": "Ahaṃ middhenātiādikā āyasmato bhaguttherassa gāthā.",
  "atk-s0508a2:46_1": "Kā uppatti?",
  "atk-s0508a2:46_2": "Ayaṃ kira padumuttarassa bhagavato kāle kulagehe nibbattitvā viññutaṃ patto satthari parinibbute tassa dhātuyo pupphehi pūjesi.",
  "atk-s0508a2:46_3": "So tena puññakammena nimmānaratīsu nibbattitvā aparāparaṃ devamanussesu saṃsaranto imasmiṃ buddhuppāde",
  "atk-s0508a2:46_4": "sakyarājakule nibbattitvā bhagūti laddhanāmo vayappatto anuruddhakimilehi saddhiṃ nikkhamitvā pabbajitvā",
  "atk-s0508a2:46_5": "bālakaloṇakagāme vasanto ekadivasaṃ thinamiddhābhibhavaṃ vinodetuṃ vihārato nikkhamma caṅkamaṃ abhiruhanto",
  "atk-s0508a2:46_6": "papatitvā tadeva aṅkusaṃ katvā thinamiddhaṃ vinodetvā vipassanaṃ vaḍḍhetvā arahattaṃ pāpuṇi.",
  "atk-s0508a2:46_7": "Tena vuttaṃ apadāne –",
  "atk-s0508a2:47_0": "“Parinibbute bhagavati, padumuttare mahāyase;",
  "atk-s0508a2:48_0": "Pupphavaṭaṃsake katvā, sarīramabhiropayiṃ.",
  "atk-s0508a2:49_0": "“Tattha cittaṃ pasādetvā, nimmānaṃ agamāsahaṃ;",
  "atk-s0508a2:50_0": "Devalokagato santo, puññakammaṃ sarāmahaṃ.",
  "atk-s0508a2:51_0": "“Ambarā pupphavasso me, sabbakālaṃ pavassati;",
  "atk-s0508a2:52_0": "Saṃsarāmi manusse ce, rājā homi mahāyaso.",
  "atk-s0508a2:53_0": "“Tahiṃ kusumavasso me, abhivassati sabbadā;",
  "atk-s0508a2:54_0": "Tasseva pupphapūjāya, vāhasā sabbadassino.",
  "atk-s0508a2:55_0": "“Ayaṃ pacchimako mayhaṃ, carimo vattate bhavo;",
  "atk-s0508a2:56_0": "Ajjāpi pupphavasso me, abhivassati sabbadā.",
  "atk-s0508a2:57_0": "“Satasahassito kappe, yaṃ pupphamabhiropayiṃ;",
  "atk-s0508a2:58_0": "Duggatiṃ nābhijānāmi, dehapūjāyidaṃ phalaṃ.",
  "atk-s0508a2:59_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:60_0": "Arahattaṃ pana patvā phalasukhena nibbānasukhena ca vītināmento satthārā ekavihāraṃ anumodituṃ upagatena –",
  "atk-s0508a2:60_1": "“kacci tvaṃ, bhikkhu,",
  "atk-s0508a2:60_2": "appamatto viharasī”ti puṭṭho attano appamādavihāraṃ nivedento –",
  "atk-s0508a2:61_0": "271.",
  "atk-s0508a2:62_0": "“Ahaṃ middhena pakato, vihārā upanikkhamiṃ;",
  "atk-s0508a2:63_0": "Caṅkamaṃ abhiruhanto, tattheva papatiṃ chamā.",
  "atk-s0508a2:64_0": "272.",
  "atk-s0508a2:65_0": "“Gattāni parimajjitvā, punapāruyha caṅkamaṃ;",
  "atk-s0508a2:66_0": "Caṅkame caṅkamiṃ sohaṃ, ajjhattaṃ susamāhito.",
  "atk-s0508a2:67_0": "273.",
  "atk-s0508a2:68_0": "“Tato me manasīkāro, yoniso udapajjatha;",
  "atk-s0508a2:69_0": "Ādīnavo pāturahu, nibbidā samatiṭṭhatha.",
  "atk-s0508a2:70_0": "274.",
  "atk-s0508a2:71_0": "“Tato cittaṃ vimucci me, passa dhammasudhammataṃ;",
  "atk-s0508a2:72_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:73_0": "Imā catasso gāthā abhāsi.",
  "atk-s0508a2:74_0": "Tattha middhena pakatoti kāyālasiyasaṅkhātena asattivighātasabhāvena middhena abhibhūto.",
  "atk-s0508a2:74_1": "Vihārāti senāsanato.",
  "atk-s0508a2:74_2": "Upanikkhaminti caṅkamituṃ nikkhamiṃ.",
  "atk-s0508a2:74_3": "Tattheva papatiṃ chamāti tattheva caṅkamasopāne niddābhibhūtatāya bhūmiyaṃ nipatiṃ.",
  "atk-s0508a2:74_4": "Gattāni parimajjitvāti bhūmiyaṃ patanena paṃsukitāni attano sarīrāvayavāni anumajjitvā.",
  "atk-s0508a2:74_5": "Punapāruyha caṅkamanti “patito dānāha”nti saṅkocaṃ anāpajjitvā punapi caṅkamaṭṭhānaṃ āruhitvā.",
  "atk-s0508a2:74_6": "Ajjhattaṃ susamāhitoti gocarajjhatte kammaṭṭhāne nīvaraṇavikkhambhanena suṭṭhu samāhito ekaggacitto hutvā caṅkaminti yojanā.",
  "atk-s0508a2:74_7": "Sesaṃ vuttanayameva.",
  "atk-s0508a2:74_8": "Idameva ca therassa aññābyākaraṇaṃ ahosi.",
  "atk-s0508a2:75_0": "Bhaguttheragāthāvaṇṇanā niṭṭhitā.",
  "atk-s0508a2:76_0": "3. Sabhiyattheragāthāvaṇṇanā",
  "atk-s0508a2:77_0": "Pare cātiādikā āyasmato sabhiyattherassa gāthā.",
  "atk-s0508a2:77_1": "Kā uppatti?",
  "atk-s0508a2:77_2": "Ayampi purimabuddhesu katādhikāro tattha tattha bhave puññāni upacinanto kakusandhassa bhagavato kāle",
  "atk-s0508a2:77_3": "kulagehe nibbattitvā viññutaṃ patto ekadivasaṃ satthāraṃ divāvihārāya gacchantaṃ disvā pasannamānaso",
  "atk-s0508a2:77_4": "upāhanaṃ adāsi.",
  "atk-s0508a2:77_5": "So tena puññakammena devamanussesu saṃsaranto kassape bhagavati parinibbute patiṭṭhite suvaṇṇacetiye",
  "atk-s0508a2:77_6": "chahi kulaputtehi saddhiṃ attasattamo sāsane pabbajitvā kammaṭṭhānaṃ gahetvā araññe viharanto visesaṃ",
  "atk-s0508a2:77_7": "nibbattetuṃ asakkonto itare āha –",
  "atk-s0508a2:77_8": "“mayaṃ piṇḍapātāya gacchanto jīvite sāpekkhā homa,",
  "atk-s0508a2:77_9": "jīvite sāpekkhena ca na sakkā lokuttaradhammaṃ adhigantuṃ,",
  "atk-s0508a2:77_10": "puthujjanakālaṅkiriyā ca dukkhā. Handa,",
  "atk-s0508a2:77_11": "mayaṃ nisseṇiṃ bandhitvā pabbataṃ abhiruyha kāye ca jīvite ca anapekkhā samaṇadhammaṃ karomā”ti.",
  "atk-s0508a2:77_12": "Te tathā akaṃsu.",
  "atk-s0508a2:78_0": "Atha nesaṃ mahāthero upanissayasampannattā tadaheva chaḷabhiñño hutvā uttarakuruto piṇḍapātaṃ upanesi. Itare – “tumhe, bhante,",
  "atk-s0508a2:78_1": "katakiccā tumhehi saddhiṃ sallāpamattampi papañco,",
  "atk-s0508a2:78_2": "samaṇadhammameva mayaṃ karissāma,",
  "atk-s0508a2:78_3": "tumhe attanā diṭṭhadhammasukhavihāramanuyuñjathā”ti vatvā piṇḍapātaṃ paṭikkhipiṃsu.",
  "atk-s0508a2:78_4": "Thero ne sampaṭicchāpetuṃ asakkonto agamāsi.",
  "atk-s0508a2:79_0": "Tato nesaṃ eko dvīhatīhaccayena abhiññāparivāraṃ anāgāmiphalaṃ sacchikatvā tatheva vatvā tehi paṭikkhitto agamāsi.",
  "atk-s0508a2:79_1": "Tesu khīṇāsavatthero parinibbāyi,",
  "atk-s0508a2:79_2": "anāgāmī suddhāvāsesu uppajji.",
  "atk-s0508a2:79_3": "Itare puthujjanakālaṅkiriyameva katvā chasu kāmasaggesu anulomapaṭilomato dibbasampattiṃ anubhavitvā",
  "atk-s0508a2:79_4": "amhākaṃ bhagavato kāle devalokā cavitvā eko mallarājakule paṭisandhiṃ gaṇhi,",
  "atk-s0508a2:79_5": "eko gandhārarājakule,",
  "atk-s0508a2:79_6": "eko bāhiraraṭṭhe,",
  "atk-s0508a2:79_7": "eko rājagahe ekissā kuladārikāya kucchimhi paṭisandhiṃ gaṇhi.",
  "atk-s0508a2:79_8": "Itaro aññatarissā paribbājikāya kucchimhi paṭisandhiṃ aggahesi.",
  "atk-s0508a2:79_9": "Sā kira aññatarassa khattiyassa dhītā,",
  "atk-s0508a2:79_10": "naṃ mātāpitaro –",
  "atk-s0508a2:79_11": "“amhākaṃ dhītā samayantaraṃ jānātū”ti ekassa paribbājakassa niyyādayiṃsu.",
  "atk-s0508a2:79_12": "Atheko paribbājako tāya saddhiṃ vippaṭipajji.",
  "atk-s0508a2:79_13": "Sā tena gabbhaṃ gaṇhi.",
  "atk-s0508a2:79_14": "Taṃ gabbhiniṃ disvā paribbājakā nikkaḍḍhiṃsu.",
  "atk-s0508a2:79_15": "Sā aññattha gacchantī antarāmagge sabhāyaṃ vijāyi.",
  "atk-s0508a2:79_16": "Tenassa sabhiyotveva nāmaṃ akāsi.",
  "atk-s0508a2:79_17": "So vaḍḍhitvā paribbājakapabbajjaṃ pabbajitvā nānāsatthāni uggahetvā mahāvādī hutvā vādappasuto vicaranto",
  "atk-s0508a2:79_18": "attanā sadisaṃ adisvā nagaradvāre assamaṃ kāretvā khattiyakumārādayo sippaṃ sikkhāpento viharanto attano",
  "atk-s0508a2:79_19": "mātuyā itthibhāvaṃ jigucchitvā jhānaṃ uppādetvā brahmaloke uppannāya abhisaṅkharitvā dinne vīsatipañhe",
  "atk-s0508a2:79_20": "gahetvā te te samaṇabrāhmaṇe pucchi.",
  "atk-s0508a2:79_21": "Te cassa tesaṃ pañhānaṃ atthaṃ byākātuṃ nāsakkhiṃsu.",
  "atk-s0508a2:79_22": "Sabhiyasuttavaṇṇanāyaṃ pana “suddhāvāsabrahmā te pañhe abhisaṅkharitvā adāsī”ti āgataṃ.",
  "atk-s0508a2:80_0": "Yadā pana bhagavā pavattavaradhammacakko anupubbena rājagahaṃ āgantvā veḷuvane vihāsi,",
  "atk-s0508a2:80_1": "tadā sabhiyo tattha gantvā satthāraṃ upasaṅkamitvā te pañhe pucchi.",
  "atk-s0508a2:80_2": "Satthā tassa te pañhe byākāsīti sabbaṃ sabhiyasutte āgatanayena veditabbaṃ.",
  "atk-s0508a2:80_3": "Sabhiyo pana bhagavatā tesu pañhesu byākatesu paṭiladdhasaddho pabbajitvā vipassanaṃ paṭṭhapetvā arahattaṃ pāpuṇi.",
  "atk-s0508a2:80_4": "Tena vuttaṃ apadāne –",
  "atk-s0508a2:81_0": "“Kakusandhassa munino, brāhmaṇassa vusīmato;",
  "atk-s0508a2:82_0": "Divāvihāraṃ vajato, akkamanamadāsahaṃ.",
  "atk-s0508a2:83_0": "“Imasmiṃyeva kappamhi, yaṃ dānamadadiṃ tadā;",
  "atk-s0508a2:84_0": "Duggatiṃ nābhijānāmi, akkamanassidaṃ phalaṃ.",
  "atk-s0508a2:85_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:86_0": "Arahā pana hutvā devadatte saṅghabhedāya parakkamante devadattapakkhikānaṃ bhikkhūnaṃ ovādaṃ dento –",
  "atk-s0508a2:87_0": "275.",
  "atk-s0508a2:88_0": "“Pare ca na vijānanti, mayamettha yamāmase;",
  "atk-s0508a2:89_0": "Ye ca tattha vijānanti, tato sammanti medhagā.",
  "atk-s0508a2:90_0": "276.",
  "atk-s0508a2:91_0": "“Yadā ca avijānantā, iriyantyamarā viya;",
  "atk-s0508a2:92_0": "Vijānanti ca ye dhammaṃ, āturesu anāturā.",
  "atk-s0508a2:93_0": "277.",
  "atk-s0508a2:94_0": "“Yaṃ kiñci sithilaṃ kammaṃ, saṃkiliṭṭhañca yaṃ vataṃ;",
  "atk-s0508a2:95_0": "Saṅkassaraṃ brahmacariyaṃ, na taṃ hoti mahapphalaṃ.",
  "atk-s0508a2:96_0": "278.",
  "atk-s0508a2:97_0": "“Yassa sabrahmacārīsu, gāravo nūpalabbhati;",
  "atk-s0508a2:98_0": "Ārakā hoti saddhammā, nabhaṃ puthaviyā yathā”ti. –",
  "atk-s0508a2:99_0": "Catūhi gāthāhi dhammaṃ desesi.",
  "atk-s0508a2:100_0": "Tattha pareti paṇḍite ṭhapetvā tato aññe –",
  "atk-s0508a2:100_1": "“adhammaṃ dhammo”ti “dhammaṃ adhammo”tiādibhedakaravatthudīpanavasena vivādappasutā pare nāma.",
  "atk-s0508a2:100_2": "Te tattha vivādaṃ karontā “mayaṃ yamāmase uparamāma nassāma satataṃ samitaṃ maccusantikaṃ gacchāmā”ti na jānanti.",
  "atk-s0508a2:100_3": "Ye ca tattha vijānantīti ye tattha paṇḍitā –",
  "atk-s0508a2:100_4": "“mayaṃ maccusamīpaṃ gacchāmā”ti vijānanti.",
  "atk-s0508a2:100_5": "Tato sammanti medhagāti evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.",
  "atk-s0508a2:100_6": "Atha nesaṃ tāya paṭipattiyā te medhagā sammanti.",
  "atk-s0508a2:100_7": "Atha vā pare cāti ye satthu ovādānusāsaniyā aggahaṇena sāsanato bāhiratāya pare,",
  "atk-s0508a2:100_8": "te yāva “mayaṃ micchāgāhaṃ gahetvā ettha idha loke sāsanassa paṭiniggāhena yamāmase vāyamāmā”ti na vijānanti,",
  "atk-s0508a2:100_9": "tāva vivādā na vūpasammanti,",
  "atk-s0508a2:100_10": "yadā pana tassa gāhassa vissajjanavasena ye ca tattha tesu vivādappasutesu adhammadhammādike adhammadhammādito yathābhūtaṃ vijānanti,",
  "atk-s0508a2:100_11": "tato tesaṃ santikā te paṇḍitapurise nissāya vivādasaṅkhātā medhagā sammantīti evampettha attho veditabbo.",
  "atk-s0508a2:101_0": "Yadāti yasmiṃ kāle.",
  "atk-s0508a2:101_1": "Avijānantāti vivādassa vūpasamūpāyaṃ,",
  "atk-s0508a2:101_2": "dhammādhamme vā yāthāvato ajānantā.",
  "atk-s0508a2:101_3": "Iriyantyamarā viyāti amarā viya jarāmaraṇaṃ atikkantā viya uddhatā unnaḷā capalā mukharā vippakiṇṇavācā",
  "atk-s0508a2:101_4": "hutvā vattanti caranti vicaranti tadā vivādo na vūpasammateva.",
  "atk-s0508a2:101_5": "Vijānanti ca ye dhammaṃ,",
  "atk-s0508a2:101_6": "āturesu anāturāti ye pana satthu sāsanadhammaṃ yathābhūtaṃ jānanti,",
  "atk-s0508a2:101_7": "te kilesarogena āturesu sattesu anāturā nikkilesā anīghā viharanti,",
  "atk-s0508a2:101_8": "tesaṃ vasena vivādo accantameva vūpasammatīti adhippāyo.",
  "atk-s0508a2:102_0": "Yaṃ kiñci sithilaṃ kammanti oliyitvā karaṇena sithilagāhaṃ katvā sāthalibhāvena kataṃ yaṃ kiñci kusalakammaṃ.",
  "atk-s0508a2:102_1": "Saṃkiliṭṭhanti vesīādike agocare caraṇena,",
  "atk-s0508a2:102_2": "kuhanādimicchājīvena vā saṃkiliṭṭhaṃ vatasamādānaṃ.",
  "atk-s0508a2:102_3": "Saṅkassaranti saṅkāhi saritabbaṃ,",
  "atk-s0508a2:102_4": "vihāre kiñci asāruppaṃ sutvā –",
  "atk-s0508a2:102_5": "“nūna asukena kata”nti parehi asaṅkitabbaṃ,",
  "atk-s0508a2:102_6": "uposathakiccādīsu aññatarakiccavasena sannipatitampi saṅghaṃ disvā,",
  "atk-s0508a2:102_7": "“addhā ime mama cariyaṃ ñatvā maṃ ukkhipitukāmā sannipatitā”ti evaṃ attano vā āsaṅkāhi saritaṃ usaṅkitaṃ parisaṅkitaṃ.",
  "atk-s0508a2:102_8": "Na taṃ hotīti taṃ evarūpaṃ brahmacariyaṃ samaṇadhammakaraṇaṃ tassa puggalassa mahapphalaṃ na hoti.",
  "atk-s0508a2:102_9": "Tassa amahapphalabhāveneva paccayadāyakānampissa na mahapphalaṃ hoti.",
  "atk-s0508a2:102_10": "Tasmā sallekhavuttinā bhavitabbaṃ.",
  "atk-s0508a2:102_11": "Sallekhavuttino ca vivādassa avasaro eva natthīti adhippāyo.",
  "atk-s0508a2:103_0": "Gāravo nūpalabbhatīti anusāsaniyā apadakkhiṇaggāhibhāvena garukātabbesu sabrahmacārīsu yassa puggalassa gāravo garukaraṇaṃ na vijjati.",
  "atk-s0508a2:103_1": "Ārakā hoti saddhammāti so evarūpo puggalo paṭipattisaddhammatopi paṭivedhasaddhammatopi dūre hoti,",
  "atk-s0508a2:103_2": "na hi taṃ garū sikkhāpenti,",
  "atk-s0508a2:103_3": "asikkhiyamāno anādiyanto na paṭipajjati,",
  "atk-s0508a2:103_4": "appaṭipajjanto kuto saccāni paṭivijjhissatīti. Tenāha –",
  "atk-s0508a2:103_5": "“ārakā hoti saddhammā”ti.",
  "atk-s0508a2:103_6": "Yathā kiṃ?",
  "atk-s0508a2:103_7": "“Nabhaṃ puthaviyā yathā”ti yathā nabhaṃ ākāsaṃ puthaviyā pathavīdhātuyā sabhāvato dūre.",
  "atk-s0508a2:103_8": "Na kadāci sammissabhāvo.",
  "atk-s0508a2:103_9": "Tenevāha –",
  "atk-s0508a2:104_0": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0508a2:105_0": "Tato have dūrataraṃ vadanti, satañca dhammo asatañca rājā”ti.;",
  "atk-s0508a2:106_0": "Sabhiyattheragāthāvaṇṇanā niṭṭhitā.",
  "atk-s0508a2:107_0": "4. Nandakattheragāthāvaṇṇanā",
  "atk-s0508a2:108_0": "Dhiratthūtiādikā āyasmato nandakattherassa gāthā.",
  "atk-s0508a2:108_1": "Kā uppatti?",
  "atk-s0508a2:108_2": "Ayampi kira padumuttarassa bhagavato kāle haṃsavatīnagare mahāvibhavo seṭṭhi hutvā satthu santike dhammaṃ",
  "atk-s0508a2:108_3": "suṇanto satthāraṃ ekaṃ bhikkhuṃ bhikkhunovādakānaṃ aggaṭṭhāne ṭhapentaṃ disvā taṃ ṭhānantaraṃ patthetvā",
  "atk-s0508a2:108_4": "satasahassagghanikena vatthena bhagavantaṃ pūjetvā paṇidhānamakāsi,",
  "atk-s0508a2:108_5": "satthu bodhirukkhe padīpapūjañca pavatteti.",
  "atk-s0508a2:108_6": "So tato paṭṭhāya devamanussesu saṃsaranto kakusandhassa bhagavato kāle karavikasakuṇo hutvā madhurakūjitaṃ kūjanto satthāraṃ padakkhiṇaṃ akāsi.",
  "atk-s0508a2:108_7": "Aparabhāge mayūro hutvā aññatarassa paccekabuddhassa vasanaguhāya dvāre pasannamānaso divase divase tikkhattuṃ madhuravassitaṃ vassi,",
  "atk-s0508a2:108_8": "evaṃ tattha tattha puññāni katvā amhākaṃ bhagavato kāle sāvatthiyaṃ kulagehe nibbattitvā nandakoti laddhanāmo",
  "atk-s0508a2:108_9": "vayappatto satthu santike dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ pāpuṇi.",
  "atk-s0508a2:108_10": "Tena vuttaṃ apadāne –",
  "atk-s0508a2:109_0": "“Padumuttarabuddhassa bodhiyā pādaputtame;",
  "atk-s0508a2:110_0": "Pasannacitto sumano, tayo ukke adhārayiṃ.",
  "atk-s0508a2:111_0": "“Satasahassito kappe, sohaṃ ukkamadhārayiṃ;",
  "atk-s0508a2:112_0": "Duggatiṃ nābhijānāmi, ukkadānassidaṃ phalaṃ.",
  "atk-s0508a2:113_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:114_0": "Arahā pana hutvā vimuttisukhena vītināmento satthārā bhikkhunīnaṃ ovāde āṇatto ekasmiṃ uposathadivase",
  "atk-s0508a2:114_1": "pañca bhikkhunisatāni ekovādeneva arahattaṃ pāpesi.",
  "atk-s0508a2:114_2": "Tena naṃ bhagavā bhikkhunovādakānaṃ aggaṭṭhāne ṭhapesi.",
  "atk-s0508a2:114_3": "Athekadivasaṃ theraṃ sāvatthiyaṃ piṇḍāya carantaṃ aññatarā purāṇadutiyikā itthī kilesavasena oloketvā hasi.",
  "atk-s0508a2:114_4": "Thero tassā taṃ kiriyaṃ disvā sarīrassa paṭikkūlavibhāvanamukhena dhammaṃ kathento –",
  "atk-s0508a2:115_0": "279.",
  "atk-s0508a2:116_0": "“Dhiratthu pūre duggandhe, mārapakkhe avassute;",
  "atk-s0508a2:117_0": "Navasotāni te kāye, yāni sandanti sabbadā.",
  "atk-s0508a2:118_0": "280.",
  "atk-s0508a2:119_0": "“Mā purāṇaṃ amaññittho, māsādesi tathāgate;",
  "atk-s0508a2:120_0": "Saggepi te na rajjanti, kimaṅgaṃ pana mānuse.",
  "atk-s0508a2:121_0": "281.",
  "atk-s0508a2:122_0": "“Ye ca kho bālā dummedhā, dummantī mohapārutā;",
  "atk-s0508a2:123_0": "Tādisā tattha rajjanti, mārakhittamhi bandhane.",
  "atk-s0508a2:124_0": "282.",
  "atk-s0508a2:125_0": "“Yesaṃ rāgo ca doso ca, avijjā ca virājitā;",
  "atk-s0508a2:126_0": "Tādī tattha na rajjanti, chinnasuttā abandhanā”ti. – gāthā abhāsi;",
  "atk-s0508a2:127_0": "Tattha dhīti jigucchanatthe nipāto,",
  "atk-s0508a2:127_1": "ratthūti ra-",
  "atk-s0508a2:127_2": "kāro padasandhikaro,",
  "atk-s0508a2:127_3": "dhī atthu taṃ jigucchāmi tava dhikkāro hotūti attho.",
  "atk-s0508a2:127_4": "Pūretiādīni tassā dhikkātabbabhāvadīpanāni āmantanavacanāni.",
  "atk-s0508a2:127_5": "Pūreti ativiya jegucchehi nānākuṇapehi nānāvidhaasucīhi sampuṇṇe.",
  "atk-s0508a2:127_6": "Duggandheti kuṇapapūritattā eva sabhāvaduggandhe.",
  "atk-s0508a2:127_7": "Mārapakkheti yasmā visabhāgavatthu andhaputhujjanānaṃ ayonisomanasikāranimittatāya kilesamāraṃ vaḍḍheti,",
  "atk-s0508a2:127_8": "devaputtamārassa ca otāraṃ paviṭṭhaṃ deti.",
  "atk-s0508a2:127_9": "Tasmā mārassa pakkho hoti.",
  "atk-s0508a2:127_10": "Tena vuttaṃ “mārapakkhe”ti.",
  "atk-s0508a2:127_11": "Avassuteti sabbakālaṃ kilesāvassavanena tahiṃ tahiṃ asucinissandanena ca avassute.",
  "atk-s0508a2:127_12": "Idānissā navasotāni te kāye,",
  "atk-s0508a2:127_13": "yāni sandanti sabbadāti “akkhimhā akkhigūthako”tiādinā vuttaṃ asucino avassavanaṭṭhānaṃ dasseti.",
  "atk-s0508a2:128_0": "Evaṃ pana navachiddaṃ dhuvassavaṃ asucibharitaṃ kāyaṃ yathābhūtaṃ jānantī mā purāṇaṃ amaññitthoti purāṇaṃ",
  "atk-s0508a2:128_1": "ajānanakāle pavattaṃ hasitalapitaṃ kīḷitaṃ mā maññi,",
  "atk-s0508a2:128_2": "“idānipi evaṃ paṭipajjissatī”ti mā cintehi.",
  "atk-s0508a2:128_3": "Māsādesi tathāgateti yathā upanissayasampattiyā purimakā buddhasāvakā āgatā,",
  "atk-s0508a2:128_4": "yathā vā te sammāpaṭipattiyā gatā paṭipannā,",
  "atk-s0508a2:128_5": "yathā ca rūpārūpadhammānaṃ tathalakkhaṇaṃ tathadhamme ca ariyasaccāni āgatā adhigatā avabuddhā,",
  "atk-s0508a2:128_6": "tathā imepīti evaṃ tathā āgamanādiatthena tathāgate ariyasāvake pakatisatte viya avaññāya kilesavasena ca upasaṅkamamānā māsādesi.",
  "atk-s0508a2:128_7": "Anāsādetabbatāya kāraṇamāha.",
  "atk-s0508a2:128_8": "Saggepi te na rajjanti,",
  "atk-s0508a2:128_9": "kimaṅgaṃ pana mānuseti sabbaññubuddhenāpi akkhānena pariyosāpetuṃ asakkuṇeyyasukhe saggepi te sāvakabuddhā na rajjanti,",
  "atk-s0508a2:128_10": "saṅkhāresu ādīnavassa suparidiṭṭhattā rāgaṃ na janenti,",
  "atk-s0508a2:128_11": "kimaṅgaṃ pana mīḷharāsisadise mānuse kāmaguṇe,",
  "atk-s0508a2:128_12": "tattha na rajjantīti vattabbameva natthi.",
  "atk-s0508a2:129_0": "Ye ca khoti ye pana bālyappayogato bālā,",
  "atk-s0508a2:129_1": "dhammojapaññāya abhāvato dummedhā,",
  "atk-s0508a2:129_2": "asubhe subhānupassanena ducintitacintitāya dummantī,",
  "atk-s0508a2:129_3": "mohena aññāṇena sabbaso paṭicchāditacittatāya mohapārutā tādisā tathārūpā andhaputhujjanā,",
  "atk-s0508a2:129_4": "tattha tasmiṃ itthisaññite,",
  "atk-s0508a2:129_5": "mārakhittamhi bandhane mārena oḍḍite mārapāse,",
  "atk-s0508a2:129_6": "rajjanti rattā giddhā gadhitā mucchitā ajjhopannā tiṭṭhanti.",
  "atk-s0508a2:130_0": "Virājitāti yesaṃ pana khīṇāsavānaṃ telañjanarāgo viya dummocanīyasabhāvo rāgo sapatto viya laddhokāso",
  "atk-s0508a2:130_1": "dussanasabhāvo doso aññāṇasabhāvā avijjā ca ariyamaggavirāgena sabbaso virājitā pahīnā samucchinnā,",
  "atk-s0508a2:130_2": "tādisā aggamaggasatthena chinnabhavanettisuttā tato eva katthacipi bandhanābhāvato abandhanā tattha tasmiṃ yathāvutte mārapāse na rajjanti.",
  "atk-s0508a2:130_3": "Evaṃ thero tassā itthiyā dhammaṃ kathetvā gato.",
  "atk-s0508a2:131_0": "Nandakattheragāthāvaṇṇanā niṭṭhitā.",
  "atk-s0508a2:132_0": "5. Jambukattheragāthāvaṇṇanā",
  "atk-s0508a2:133_0": "Pañcapaññāsātiādikā āyasmato jambukattherassa gāthā.",
  "atk-s0508a2:133_1": "Kā uppatti?",
  "atk-s0508a2:133_2": "Ayampi purimabuddhesu katādhikāro tattha tattha bhave puññāni upacinanto tissassa bhagavato kāle kulagehe",
  "atk-s0508a2:133_3": "nibbattitvā viññutaṃ patto satthu sammāsambodhiṃ saddahanto bodhirukkhaṃ vanditvā bījanena pūjesi.",
  "atk-s0508a2:133_4": "So tena puññakammena devamanussesu saṃsaranto kassapassa bhagavato kāle kulagehe nibbattitvā viññutaṃ",
  "atk-s0508a2:133_5": "patto sāsane pabbajitvā aññatarena upāsakena kārite ārāme āvāsiko hutvā viharati tena upaṭṭhīyamāno.",
  "atk-s0508a2:133_6": "Athekadivasaṃ eko khīṇāsavatthero lūkhacīvaradharo kesoharaṇatthaṃ araññato gāmābhimukho āgacchati,",
  "atk-s0508a2:133_7": "taṃ disvā so upāsako iriyāpathe pasīditvā kappakena kesamassūni ohārāpetvā paṇītabhojanaṃ bhojetvā sundarāni cīvarāni datvā “idheva, bhante,",
  "atk-s0508a2:133_8": "vasathā”ti vasāpeti.",
  "atk-s0508a2:133_9": "Taṃ disvā āvāsiko issāmaccherapakato khīṇāsavattheraṃ āha –",
  "atk-s0508a2:133_10": "“varaṃ te, bhikkhu,",
  "atk-s0508a2:133_11": "iminā pāpupāsakena upaṭṭhīyamānassa evaṃ idha vasanato aṅgulīhi kese luñcitvā acelassa sato gūthamuttāhārajīvana”nti.",
  "atk-s0508a2:133_12": "Evañca pana vatvā tāvadeva vaccakuṭiṃ pavisitvā pāyāsaṃ vaḍḍhento viya hatthena gūthaṃ vaḍḍhetvā vaḍḍhetvā yāvadatthaṃ khādi,",
  "atk-s0508a2:133_13": "muttañca pivi.",
  "atk-s0508a2:133_14": "Iminā niyāmena yāvatāyukaṃ ṭhatvā kālaṅkatvā niraye paccitvā puna gūthamuttāhāro vasitvā tasseva kammassa",
  "atk-s0508a2:133_15": "vipākāvasesena manussesu uppannopi pañca jātisatāni nigaṇṭho hutvā gūthabhakkho ahosi.",
  "atk-s0508a2:134_0": "Puna imasmiṃ buddhuppāde manussayoniyaṃ nibbattamānopi ariyūpavādabalena duggatakūle nibbattitvā thaññaṃ vā khīraṃ vā sappiṃ vā pāyamāno,",
  "atk-s0508a2:134_1": "taṃ chaḍḍetvā muttameva pivati,",
  "atk-s0508a2:134_2": "odanaṃ bhojiyamāno,",
  "atk-s0508a2:134_3": "taṃ chaḍḍetvā gūthameva khādati,",
  "atk-s0508a2:134_4": "evaṃ gūthamuttaparibhogena vaḍḍhanto vayappattopi tadeva paribhuñjati.",
  "atk-s0508a2:134_5": "Manussā tato vāretuṃ asakkontā pariccajiṃsu.",
  "atk-s0508a2:134_6": "So ñātakehi pariccatto naggapabbajjaṃ pabbajitvā na nhāyati,",
  "atk-s0508a2:134_7": "rajojalladharo kesamassūni luñcitvā aññe iriyāpathe paṭikkhipitvā ekapādena tiṭṭhati,",
  "atk-s0508a2:134_8": "nimantanaṃ na sādiyati,",
  "atk-s0508a2:134_9": "māsopavāsaṃ adhiṭṭhāya puññatthikehi dinnaṃ bhojanaṃ māse māse ekavāraṃ kusaggena gahetvā divā jivhaggena lehati,",
  "atk-s0508a2:134_10": "rattiyaṃ pana “allagūthaṃ sappāṇaka”nti akhāditvā sukkhagūthameva khādati,",
  "atk-s0508a2:134_11": "evaṃ karontassa pañcapaññāsavassāni vītivattāni mahājano “mahātapo paramappiccho”ti maññamāno tanninno tappoṇo ahosi.",
  "atk-s0508a2:135_0": "Atha bhagavā tassa hadayabbhantare ghaṭe padīpaṃ viya arahattūpanissayaṃ pajjalantaṃ disvā sayameva tattha",
  "atk-s0508a2:135_1": "gantvā dhammaṃ desetvā sotāpattiphale patiṭṭhāpetvā,",
  "atk-s0508a2:135_2": "ehibhikkhūpasampadāya laddhūpasampadaṃ vipassanaṃ ussukkāpetvā arahatte patiṭṭhāpesi.",
  "atk-s0508a2:135_3": "Ayamettha saṅkhepo.",
  "atk-s0508a2:135_4": "Vitthāro pana dhammapade “māse māse kusaggenā”ti gāthāvaṇṇanāya vuttanayena veditabbo.",
  "atk-s0508a2:135_5": "Arahatte pana patiṭṭhito parinibbānakāle “ādito micchā paṭipajjitvāpi sammāsambuddhaṃ nissāya sāvakena adhigantabbaṃ mayā adhigata”nti dassento –",
  "atk-s0508a2:136_0": "283.",
  "atk-s0508a2:137_0": "“Pañcapaññāsavassāni, rajojallamadhārayiṃ;",
  "atk-s0508a2:138_0": "Bhuñjanto māsikaṃ bhattaṃ, kesamassuṃ alocayiṃ.",
  "atk-s0508a2:139_0": "284.",
  "atk-s0508a2:140_0": "“Ekapādena aṭṭhāsiṃ, āsanaṃ parivajjayiṃ;",
  "atk-s0508a2:141_0": "Sukkhagūthāni ca khādiṃ, uddesañca na sādiyiṃ.",
  "atk-s0508a2:142_0": "285.",
  "atk-s0508a2:143_0": "“Etādisaṃ karitvāna, bahuṃ duggatigāminaṃ;",
  "atk-s0508a2:144_0": "Vuyhamāno mahoghena, buddhaṃ saraṇamāgamaṃ.",
  "atk-s0508a2:145_0": "286.",
  "atk-s0508a2:146_0": "“Saraṇagamanaṃ passa, passa dhammasudhammataṃ;",
  "atk-s0508a2:147_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:148_0": "Imā catasso gāthā abhāsi.",
  "atk-s0508a2:149_0": "Tattha pañcapaññāsavassāni,",
  "atk-s0508a2:149_1": "rajojallamadhārayinti naggapabbajjūpagamanena nhānapaṭikkhepato pañcādhikāni paññāsavassāni sarīre laggaṃ āgantukareṇusaṅkhātaṃ rajo,",
  "atk-s0508a2:149_2": "sarīramalasaṅkhātaṃ jallañca kāyena dhāresiṃ.",
  "atk-s0508a2:149_3": "Bhuñjanto māsikaṃ bhattanti rattiyaṃ gūthaṃ khādanto lokavañcanatthaṃ māsopavāsiko nāma hutvā puññatthikehi",
  "atk-s0508a2:149_4": "dinnaṃ bhojanaṃ māse māse ekavāraṃ jivhagge paṭhanavasena bhuñjanto alocayinti tādisacchārikāpakkhepena",
  "atk-s0508a2:149_5": "sithilamūlaṃ kesamassuṃ aṅgulīhi luñcāpesiṃ.",
  "atk-s0508a2:150_0": "Ekapādena aṭṭhāsiṃ,",
  "atk-s0508a2:150_1": "āsanaṃ parivajjayinti sabbena sabbaṃ āsanaṃ nisajjaṃ parivajjesiṃ,",
  "atk-s0508a2:150_2": "tiṭṭhanto ca ubho hatthe ukkhipitvā ekeneva pādena aṭṭhāsiṃ.",
  "atk-s0508a2:150_3": "Uddesanti nimantanaṃ.",
  "atk-s0508a2:150_4": "Udissakatanti keci.",
  "atk-s0508a2:150_5": "Na sādiyinti na sampaṭicchiṃ paṭikkhipinti attho.",
  "atk-s0508a2:151_0": "Etādisaṃ karitvāna,",
  "atk-s0508a2:151_1": "bahuṃ duggatigāminanti etādisaṃ evarūpaṃ vipākanibbattanakaṃ duggatigāminaṃ bahuṃ pāpakammaṃ purimajātīsu idha ca katvā uppādetvā.",
  "atk-s0508a2:151_2": "Vuyhamāno mahoghenāti kāmoghādinā mahatā oghena visesato diṭṭhoghena apāyasamuddaṃ patiākaḍḍhiyamāno,",
  "atk-s0508a2:151_3": "buddhaṃ saraṇamāgamanti tādisena puññakammacchiddena kicchena manussattabhāvaṃ labhitvā idāni puññabalena buddhaṃ “saraṇa”nti āgamāsiṃ,",
  "atk-s0508a2:151_4": "“sammāsambuddho bhagavā”ti aveccapasādena satthari pasīdiṃ.",
  "atk-s0508a2:151_5": "Saraṇagamanaṃ passa,",
  "atk-s0508a2:151_6": "passa dhammasudhammatanti āyatanagataṃ mama saraṇagamanaṃ passa,",
  "atk-s0508a2:151_7": "passa sāsanadhammassa ca sudhammataṃ yohaṃ tathāmicchāpaṭipannopi ekovādeneva satthārā edisaṃ sampattiṃ sampāpito.",
  "atk-s0508a2:151_8": "“Tisso vijjā”tiādinā taṃ sampattiṃ dasseti tenāha –",
  "atk-s0508a2:152_0": "“Tissassāhaṃ bhagavato, bodhirukkhamavandiyaṃ;",
  "atk-s0508a2:153_0": "Paggayha bījaniṃ tattha, sīhāsanamabījahaṃ.",
  "atk-s0508a2:154_0": "“Dvenavute ito kappe, sīhāsanamabījahaṃ;",
  "atk-s0508a2:155_0": "Duggatiṃ nābhijānāmi, bījanāya idaṃ phalaṃ.",
  "atk-s0508a2:156_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:157_0": "Jambukattheragāthāvaṇṇanā niṭṭhitā.",
  "atk-s0508a2:158_0": "6. Senakattheragāthāvaṇṇanā",
  "atk-s0508a2:159_0": "Svāgataṃ vatātiādikā āyasmato senakattherassa gāthā.",
  "atk-s0508a2:159_1": "Kā uppatti?",
  "atk-s0508a2:159_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a2:159_3": "nibbattitvā viññutaṃ patto ekadivasaṃ satthāraṃ disvā pasannamānaso morahatthena bhagavantaṃ pūjesi.",
  "atk-s0508a2:159_4": "So tena puññakammena devamanussesu saṃsaranto imasmiṃ buddhuppāde brāhmaṇakule nibbattitvā uruvelakassapattherassa bhaginiyā kucchimhi nibbatti,",
  "atk-s0508a2:159_5": "senakotissa nāmaṃ ahosi.",
  "atk-s0508a2:159_6": "So vayappatto brāhmaṇānaṃ vijjāsippesu nipphattiṃ gato gharāvāsaṃ vasati.",
  "atk-s0508a2:159_7": "Tena ca samayena mahājano saṃvacchare saṃvacchare phaggunamāse uttaraphaggunanakkhatte ussavaṃ anubhavanto gayāyaṃ titthābhisekaṃ karoti.",
  "atk-s0508a2:159_8": "Tena taṃ ussavaṃ “gayāphaggū”ti vadanti.",
  "atk-s0508a2:159_9": "Atha bhagavā tādise ussavadivase veneyyānukampāya gayātitthasamīpe viharati,",
  "atk-s0508a2:159_10": "mahājanopi titthābhisekādhippāyena tato tato taṃ ṭhānaṃ upagacchati.",
  "atk-s0508a2:159_11": "Tasmiṃ khaṇe senakopi titthābhisekatthaṃ taṃ ṭhānaṃ upagato satthāraṃ dhammaṃ desentaṃ disvā upasaṅkamitvā",
  "atk-s0508a2:159_12": "dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a2:159_13": "Tena vuttaṃ apadāne –",
  "atk-s0508a2:160_0": "“Morahatthaṃ gahetvāna, upesiṃ lokanāyakaṃ;",
  "atk-s0508a2:161_0": "Pasannacitto sumano, morahatthamadāsahaṃ.",
  "atk-s0508a2:162_0": "“Iminā morahatthena, cetanāpaṇidhīhi ca;",
  "atk-s0508a2:163_0": "Nibbāyiṃsu tayo aggī, labhāmi vipulaṃ sukhaṃ.",
  "atk-s0508a2:164_0": "“Aho buddho aho dhammo, aho no satthusampadā;",
  "atk-s0508a2:165_0": "Datvānahaṃ morahatthaṃ, labhāmi vipulaṃ sukhaṃ.",
  "atk-s0508a2:166_0": "“Tiyaggī nibbutā mayhaṃ, bhavā sabbe samūhatā;",
  "atk-s0508a2:167_0": "Sabbāsavā parikkhīṇā, natthi dāni punabbhavo.",
  "atk-s0508a2:168_0": "“Ekatiṃse ito kappe, yaṃ dānamadadiṃ tadā;",
  "atk-s0508a2:169_0": "Duggatiṃ nābhijānāmi, morahatthassidaṃ phalaṃ.",
  "atk-s0508a2:170_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:171_0": "Arahattaṃ pana patvā attano paṭipattiṃ paccavekkhitvā sañjātasomanasso udānavasena –",
  "atk-s0508a2:172_0": "287.",
  "atk-s0508a2:173_0": "“Svāgataṃ vata me āsi, gayāyaṃ gayaphagguyā;",
  "atk-s0508a2:174_0": "Yaṃ addasāsiṃ sambuddhaṃ, desentaṃ dhammamuttamaṃ.",
  "atk-s0508a2:175_0": "288.",
  "atk-s0508a2:176_0": "“Mahappabhaṃ gaṇācariyaṃ, aggapattaṃ vināyakaṃ;",
  "atk-s0508a2:177_0": "Sadevakassa lokassa, jinaṃ atuladassanaṃ.",
  "atk-s0508a2:178_0": "289.",
  "atk-s0508a2:179_0": "“Mahānāgaṃ mahāvīraṃ, mahājutimanāsavaṃ;",
  "atk-s0508a2:180_0": "Sabbāsavaparikkhīṇaṃ, satthāramakutobhayaṃ.",
  "atk-s0508a2:181_0": "290.",
  "atk-s0508a2:182_0": "“Cirasaṅkiliṭṭhaṃ vata maṃ, diṭṭhisandānabandhitaṃ;",
  "atk-s0508a2:183_0": "Vimocayi so bhagavā, sabbaganthehi senaka”nti. –",
  "atk-s0508a2:184_0": "Catasso gāthā abhāsi.",
  "atk-s0508a2:185_0": "Tattha svāgataṃ vata me āsīti mayā suṭṭhu āgataṃ vata āsi.",
  "atk-s0508a2:185_1": "Mama vā sundaraṃ vata āgamanaṃ āsi.",
  "atk-s0508a2:185_2": "Gayāyanti gayātitthasamīpe.",
  "atk-s0508a2:185_3": "Gayaphagguyāti “gayāphaggū”ti laddhavohāre phaggunamāsassa uttaraphaggunīnakkhatte.",
  "atk-s0508a2:185_4": "“Ya”ntiādi svāgatabhāvassa kāraṇadassanaṃ.",
  "atk-s0508a2:185_5": "Tattha yanti yasmā.",
  "atk-s0508a2:185_6": "Addasāsinti addakkhiṃ.",
  "atk-s0508a2:185_7": "Sambuddhanti sammā sāmaṃ sabbadhammānaṃ buddhattā sambuddhaṃ.",
  "atk-s0508a2:185_8": "Desentaṃ dhammamuttamanti uttamaṃ aggaṃ sabbaseṭṭhaṃ ekantaniyyānikaṃ dhammaṃ veneyyajjhāsayānurūpaṃ bhāsantaṃ.",
  "atk-s0508a2:186_0": "Mahappabhanti mahatiyā sarīrappabhāya ñāṇappabhāya ca samannāgataṃ.",
  "atk-s0508a2:186_1": "Gaṇācariyanti bhikkhuparisādīnaṃ gaṇānaṃ uttamena damathena ācārasikkhāpanena gaṇācariyaṃ.",
  "atk-s0508a2:186_2": "Aggabhūtānaṃ sīlādīnaṃ guṇānaṃ adhigamena aggappattaṃ.",
  "atk-s0508a2:186_3": "Devamanussādīnaṃ paramena vinayena vinayanato,",
  "atk-s0508a2:186_4": "sayaṃ nāyakarahitattā ca vināyakaṃ.",
  "atk-s0508a2:186_5": "Kenaci anabhibhūto hutvā sakalaṃ lokaṃ abhibhavitvā ṭhitattā,",
  "atk-s0508a2:186_6": "pañcannampi mārānaṃ jitattā ca sadevakassa lokassa jinaṃ sadevake loke aggajinaṃ,",
  "atk-s0508a2:186_7": "bāttiṃsavaramahāpurisalakkhaṇaasītianubyañjanādipaṭimaṇḍitarūpakāyatāya dasabalacatuvesārajjādiguṇapaṭimaṇḍitadhammakāyatāya",
  "atk-s0508a2:186_8": "ca sadevakena lokena aparimeyyadassanatāya asadisadassanatāya ca atuladassanaṃ.",
  "atk-s0508a2:187_0": "Gatibalaparakkamādisampattiyā mahānāgasadisattā,",
  "atk-s0508a2:187_1": "nāgesupi khīṇāsavesu mahānubhāvatāya ca mahānāgaṃ.",
  "atk-s0508a2:187_2": "Mārasenāvimathanato mahāvikkantatāya ca mahāvīraṃ.",
  "atk-s0508a2:187_3": "Mahājutinti mahāpatāpaṃ mahātejanti attho.",
  "atk-s0508a2:187_4": "Natthi etassa cattāropi āsavāti anāsavaṃ.",
  "atk-s0508a2:187_5": "Sabbe āsavā savāsanā parikkhīṇā etassāti sabbāsavaparikkhīṇaṃ.",
  "atk-s0508a2:187_6": "Kāmaṃ sāvakabuddhā paccekabuddhā ca khīṇāsavāva,",
  "atk-s0508a2:187_7": "sabbaññubuddhā eva pana savāsane āsave khepentīti dassanatthaṃ “anāsava”nti vatvā puna “sabbāsavaparikkhīṇa”nti vuttaṃ.",
  "atk-s0508a2:187_8": "Tena vuttaṃ –",
  "atk-s0508a2:187_9": "“sabbe āsavā savāsanā parikkhīṇā etassāti sabbāsavaparikkhīṇa”nti.",
  "atk-s0508a2:187_10": "Diṭṭhadhammikasamparāyikaparamatthehi yathārahaṃ veneyyānaṃ anusāsanato satthāraṃ,",
  "atk-s0508a2:187_11": "catuvesārajjavisāradatāya kutocipi bhayābhāvato akutobhayaṃ,",
  "atk-s0508a2:187_12": "evarūpaṃ sammāsambuddhaṃ yaṃ yasmā addasāsiṃ,",
  "atk-s0508a2:187_13": "tasmā svāgataṃ vata me āsīti yojanā.",
  "atk-s0508a2:188_0": "Idāni satthu dassanena attanā laddhaguṇaṃ dassento catutthaṃ gāthamāha.",
  "atk-s0508a2:188_1": "Tassattho –",
  "atk-s0508a2:188_2": "kañjiyapuṇṇalābu viya takkabharitacāṭi viya vasāpītapilotikā viya ca saṃkilesavatthūhi anamatagge saṃsāre cirakālaṃ saṃkiliṭṭhaṃ.",
  "atk-s0508a2:188_3": "Gaddulabandhitaṃ viya thambhe sārameyaṃ sakkāyathambhe diṭṭhisandānena,",
  "atk-s0508a2:188_4": "diṭṭhibandhanena bandhitaṃ baddhaṃ,",
  "atk-s0508a2:188_5": "tato vimocento ca abhijjhādīhi sabbaganthe hi maṃ senakaṃ ariyamaggahatthena,",
  "atk-s0508a2:188_6": "vimocayi vata so bhagavā mayhaṃ satthāti bhagavati abhippasādaṃ pavedeti.",
  "atk-s0508a2:189_0": "Senakattheragāthāvaṇṇanā niṭṭhitā.",
  "atk-s0508a2:190_0": "7. Sambhūtattheragāthāvaṇṇanā",
  "atk-s0508a2:191_0": "Yo dandhakāletiādikā āyasmato sambhūtattherassa gāthā.",
  "atk-s0508a2:191_1": "Kā uppatti?",
  "atk-s0508a2:191_2": "Ayampi purimabuddhesu katādhikāro tattha tattha bhave puññāni karonto buddhasuññe loke candabhāgāya nadiyā tīre kinnarayoniyaṃ nibbatto.",
  "atk-s0508a2:191_3": "Ekadivasaṃ aññataraṃ paccekabuddhaṃ disvā pasannamānaso vanditvā katañjalī ajjunapupphehi pūjaṃ akāsi.",
  "atk-s0508a2:191_4": "So tena puññakammena devamanussesu saṃsaranto imasmiṃ buddhuppāde kulagehe nibbattitvā sambhūtoti laddhanāmo",
  "atk-s0508a2:191_5": "vayappatto bhagavato parinibbānassa pacchā dhammabhaṇḍāgārikassa santike dhammaṃ sutvā paṭiladdhasaddho",
  "atk-s0508a2:191_6": "pabbajitvā samaṇadhammaṃ karonto vipassanaṃ vaḍḍhetvā arahattaṃ pāpuṇi.",
  "atk-s0508a2:191_7": "Tena vuttaṃ apadāne –",
  "atk-s0508a2:192_0": "“Candabhāgānadītīre, ahosiṃ kinnaro tadā;",
  "atk-s0508a2:193_0": "Addasaṃ virajaṃ buddhaṃ, sayambhuṃ aparājitaṃ.",
  "atk-s0508a2:194_0": "“Pasannacitto sumano, vedajāto katañjalī;",
  "atk-s0508a2:195_0": "Gahetvā ajjunaṃ pupphaṃ, sayambhuṃ abhipūjayiṃ.",
  "atk-s0508a2:196_0": "“Tena kammena sukatena, cetanāpaṇidhīhi ca;",
  "atk-s0508a2:197_0": "Jahitvā kinnaraṃ dehaṃ, tāvatiṃsamagacchahaṃ.",
  "atk-s0508a2:198_0": "“Chattisakkhattuṃ devindo, devarajjamakārayiṃ;",
  "atk-s0508a2:199_0": "Dasakkhattuṃ cakkavattī, mahārajjamakārayiṃ.",
  "atk-s0508a2:200_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a2:201_0": "Sukhette vappitaṃ bījaṃ, sayambhumhi aho mama.",
  "atk-s0508a2:202_0": "“Kusalaṃ vijjate mayhaṃ, pabbajiṃ anagāriyaṃ;",
  "atk-s0508a2:203_0": "Pūjāraho ahaṃ ajja, sakyaputtassa sāsane.",
  "atk-s0508a2:204_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:205_0": "Arahattaṃ pana patvā vimuttisukhena viharanto vassasataparinibbute bhagavati vesālikesu vajjiputtakesu",
  "atk-s0508a2:205_1": "dasa vatthūni paggayha ṭhitesu kākaṇḍakaputtena yasattherena ussāhitehi sattasatehi khīṇāsavehi taṃ diṭṭhiṃ",
  "atk-s0508a2:205_2": "bhinditvā saddhammaṃ paggaṇhantehi dhammavinayasaṅgahe kate tesaṃ vajjiputtakānaṃ uddhammaubbinayadīpane",
  "atk-s0508a2:205_3": "dhammasaṃvegena thero –",
  "atk-s0508a2:206_0": "291.",
  "atk-s0508a2:207_0": "“Yo dandhakāle tarati, taraṇīye ca dandhaye;",
  "atk-s0508a2:208_0": "Ayonisaṃvidhānena, bālo dukkhaṃ nigacchati.",
  "atk-s0508a2:209_0": "292.",
  "atk-s0508a2:210_0": "“Tassatthā parihāyanti, kāḷapakkheva candimā;",
  "atk-s0508a2:211_0": "Āyasakyañca pappoti, mittehi ca virujjhati.",
  "atk-s0508a2:212_0": "293.",
  "atk-s0508a2:213_0": "“Yo dandhakāle dandheti, taraṇīye ca tāraye;",
  "atk-s0508a2:214_0": "Yoniso saṃvidhānena, sukhaṃ pappoti paṇḍito.",
  "atk-s0508a2:215_0": "294.",
  "atk-s0508a2:216_0": "“Tassatthā paripūrenti, sukkapakkheva candimā;",
  "atk-s0508a2:217_0": "Yaso kittiñca pappoti, mittehi na virujjhatī”ti. –",
  "atk-s0508a2:218_0": "Imā gāthā bhaṇanto aññaṃ byākāsi.",
  "atk-s0508a2:219_0": "Tattha yo dandhakāle taratīti kismiñci kattabbavatthusmiṃ –",
  "atk-s0508a2:219_1": "“kappati nu kho,",
  "atk-s0508a2:219_2": "na nu kho kappatī”ti vinayakukkucce uppanne yāva viyattaṃ vinayadharaṃ pucchitvā taṃ kukkuccaṃ na vinodeti,",
  "atk-s0508a2:219_3": "tāva dandhakāle tassa kiccassa dandhāyitabbasamaye tarati madditvā vītikkamaṃ karoti.",
  "atk-s0508a2:219_4": "Taraṇīye ca dandhayeti gahaṭṭhassa tāva saraṇagamanasīlasamādānādike,",
  "atk-s0508a2:219_5": "pabbajitassa vattapaṭivattakaraṇādike samathavipassanānuyoge ca taritabbe sampatte sīghaṃ taṃ kiccaṃ ananuyuñjitvā –",
  "atk-s0508a2:219_6": "“āgamanamāse pakkhe vā karissāmī”ti dandhāyeyya,",
  "atk-s0508a2:219_7": "taṃ kiccaṃ akarontova kālaṃ vītināmeyya.",
  "atk-s0508a2:219_8": "Ayonisaṃvidhānenāti evaṃ dandhāyitabbe taranto taritabbe ca dandhāyanto anupāyasaṃvidhānena upāyasaṃvidhānābhāvena bālo,",
  "atk-s0508a2:219_9": "mandabuddhiko puggalo,",
  "atk-s0508a2:219_10": "sampati āyatiñca dukkhaṃ anatthaṃ pāpuṇāti.",
  "atk-s0508a2:220_0": "Tassatthā parihāyantīti tassa tathārūpassa puggalassa diṭṭhadhammikādibhedā atthā kāḷapakkhe candimā viya,",
  "atk-s0508a2:220_1": "parihāyanti divase divase parikkhayaṃ pariyādānaṃ gacchanti.",
  "atk-s0508a2:220_2": "“Asuko puggalo assaddho appasanno kusīto hīnavīriyo”tiādinā.",
  "atk-s0508a2:220_3": "Āyasakyaṃ viññūhi garahitabbataṃ pappoti pāpuṇāti.",
  "atk-s0508a2:220_4": "Mittehi ca virujjhatīti “evaṃ paṭipajja,",
  "atk-s0508a2:220_5": "mā evaṃ paṭipajjā”ti ovādadāyakehi kalyāṇamittehi “avacanīyā maya”nti ovādassa anādāneneva viruddho nāma hoti.",
  "atk-s0508a2:221_0": "Sesagāthādvayassa vuttavipariyāyena attho veditabbo.",
  "atk-s0508a2:221_1": "Keci panettha –",
  "atk-s0508a2:221_2": "“tarati dandhaye”tipadānaṃ atthabhāvena bhāvanācittassa paggahaniggahe uddharanti.",
  "atk-s0508a2:221_3": "Taṃ pacchimagāthāsu yujjati.",
  "atk-s0508a2:221_4": "Purimā hi dve gāthā pabbajitakālato paṭṭhāya caritabbaṃ samaṇadhammaṃ akatvā kukkuccapakatatāya dasa",
  "atk-s0508a2:221_5": "vatthūni dīpetvā saṅghena nikkaḍḍhite vajjiputtake sandhāya therena vuttā.",
  "atk-s0508a2:221_6": "Pacchimā pana attasadise sammā paṭipanne sakatthaṃ nipphādetvā ṭhiteti.",
  "atk-s0508a2:222_0": "Sambhūtattheragāthāvaṇṇanā niṭṭhitā.",
  "atk-s0508a2:223_0": "8. Rāhulattheragāthāvaṇṇanā",
  "atk-s0508a2:224_0": "Ubhayenātiādikā āyasmato rāhulattherassa gāthā.",
  "atk-s0508a2:224_1": "Kā uppatti?",
  "atk-s0508a2:224_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a2:224_3": "kulagehe nibbattitvā viññutaṃ patto satthāraṃ ekaṃ bhikkhuṃ sikkhākāmānaṃ aggaṭṭhāne ṭhapentaṃ disvā",
  "atk-s0508a2:224_4": "sayampi taṃ ṭhānantaraṃ patthetvā senāsanavisodhanavijjotanādikaṃ uḷāraṃ puññaṃ katvā paṇidhānamakāsi.",
  "atk-s0508a2:224_5": "So tato cavitvā devamanussesu saṃsaranto imasmiṃ buddhuppāde amhākaṃ bodhisattaṃ paṭicca yasodharāya",
  "atk-s0508a2:224_6": "deviyā kucchimhi nibbattitvā rāhuloti laddhanāmo mahatā khattiyaparivārena vaḍḍhi,",
  "atk-s0508a2:224_7": "tassa pabbajjāvidhānaṃ khandhake āgatameva.",
  "atk-s0508a2:224_8": "So pabbajitvā satthu santike anekehi suttapadehi suladdhovādo paripakkañāṇo vipassanaṃ ussukkāpetvā arahattaṃ pāpuṇi.",
  "atk-s0508a2:224_9": "Tena vuttaṃ apadāne –",
  "atk-s0508a2:225_0": "“Padumuttarassa bhagavato, lokajeṭṭhassa tādino;",
  "atk-s0508a2:226_0": "Sattabhūmamhi pāsāde, ādāsaṃ santhariṃ ahaṃ.",
  "atk-s0508a2:227_0": "“Khīṇāsavasahassehi, parikiṇṇo mahāmuni;",
  "atk-s0508a2:228_0": "Upāgami gandhakuṭiṃ, dvipadindo narāsabho.",
  "atk-s0508a2:229_0": "“Virocento gandhakuṭiṃ, devadevo narāsabho;",
  "atk-s0508a2:230_0": "Bhikkhusaṅghe ṭhito satthā, imā gāthā abhāsatha.",
  "atk-s0508a2:231_0": "“Yenāyaṃ jotitā seyyā, ādāsova susanthato;",
  "atk-s0508a2:232_0": "Tamahaṃ kittayissāmi, suṇātha mama bhāsato.",
  "atk-s0508a2:233_0": "“Soṇṇamayā rūpimayā, atho veḷuriyāmayā;",
  "atk-s0508a2:234_0": "Nibbattissanti pāsādā, ye keci manaso piyā.",
  "atk-s0508a2:235_0": "“Catusaṭṭhikkhattuṃ devindo, devarajjaṃ karissati;",
  "atk-s0508a2:236_0": "Sahassakkhattuṃ cakkavattī, bhavissati anantarā.",
  "atk-s0508a2:237_0": "“Ekavīsatikappamhi, vimalo nāma khattiyo;",
  "atk-s0508a2:238_0": "Cāturanto vijitāvī, cakkavattī bhavissati.",
  "atk-s0508a2:239_0": "“Nagaraṃ reṇuvatī nāma, iṭṭhakāhi sumāpitaṃ;",
  "atk-s0508a2:240_0": "Āyāmato tīṇi sataṃ, caturassasamāyutaṃ.",
  "atk-s0508a2:241_0": "“Sudassano nāma pāsādo, vissakammena māpito;",
  "atk-s0508a2:242_0": "Kūṭāgāravarūpeto, sattaratanabhūsito.",
  "atk-s0508a2:243_0": "“Dasasaddāvivittaṃ taṃ, vijjādharasamākulaṃ;",
  "atk-s0508a2:244_0": "Sudassanaṃva nagaraṃ, devatānaṃ bhavissati.",
  "atk-s0508a2:245_0": "“Pabhā niggacchate tassa, uggacchanteva sūriye;",
  "atk-s0508a2:246_0": "Virocessati taṃ niccaṃ, samantā aṭṭhayojanaṃ.",
  "atk-s0508a2:247_0": "“Kappasatasahassamhi, okkākakulasambhavo;",
  "atk-s0508a2:248_0": "Gotamo nāma gottena, satthā loke bhavissati.",
  "atk-s0508a2:249_0": "“Tusitā so cavitvāna, sukkamūlena codito;",
  "atk-s0508a2:250_0": "Gotamassa bhagavato, atrajo so bhavissati.",
  "atk-s0508a2:251_0": "“Sacevaseyya agāraṃ, cakkavattī bhaveyya so;",
  "atk-s0508a2:252_0": "Aṭṭhānametaṃ yaṃ tādī, agāre ratimajjhagā.",
  "atk-s0508a2:253_0": "“Nikkhamitvā agāramhā, pabbajissati subbato;",
  "atk-s0508a2:254_0": "Rāhulo nāma nāmena, arahā so bhavissati.",
  "atk-s0508a2:255_0": "“Kikīva aṇḍaṃ rakkheyya, cāmarī viya vāladhiṃ;",
  "atk-s0508a2:256_0": "Nipako sīlasampanno, mamaṃ rakkhi mahāmuni.",
  "atk-s0508a2:257_0": "“Tassāhaṃ dhammamaññāya, vihāsiṃ sāsane rato;",
  "atk-s0508a2:258_0": "Sabbāsave pariññāya, viharāmi anāsavo.",
  "atk-s0508a2:259_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:260_0": "Arahattaṃ pana patvā attano paṭipattiṃ paccavekkhitvā aññaṃ byākaronto –",
  "atk-s0508a2:261_0": "295.",
  "atk-s0508a2:262_0": "“Ubhayeneva sampanno, rāhulabhaddoti maṃ vidū;",
  "atk-s0508a2:263_0": "Yañcamhi putto buddhassa, yañca dhammesu cakkhumā.",
  "atk-s0508a2:264_0": "296.",
  "atk-s0508a2:265_0": "“Yañca me āsavā khīṇā, yañca natthi punabbhavo;",
  "atk-s0508a2:266_0": "Arahā dakkhiṇeyyomhi, tevijjo amataddaso.",
  "atk-s0508a2:267_0": "297.",
  "atk-s0508a2:268_0": "“Kāmandhā jālapacchannā, taṇhāchadanachāditā;",
  "atk-s0508a2:269_0": "Pamattabandhunā baddhā, macchāva kumināmukhe.",
  "atk-s0508a2:270_0": "298.",
  "atk-s0508a2:271_0": "“Taṃ kāmaṃ ahamujjhitvā, chetvā mārassa bandhanaṃ;",
  "atk-s0508a2:272_0": "Samūlaṃ taṇhamabbuyha, sītibhūtosmi nibbuto”ti. –",
  "atk-s0508a2:273_0": "Catasso gāthā abhāsi.",
  "atk-s0508a2:274_0": "Tattha ubhayeneva sampannoti jātisampadā,",
  "atk-s0508a2:274_1": "paṭipattisampadāti ubhayasampattiyāpi sampanno samannāgato.",
  "atk-s0508a2:274_2": "Rāhulabhaddoti maṃ vidūti “rāhulabhaddo”ti maṃ sabrahmacārino sañjānanti.",
  "atk-s0508a2:274_3": "Tassa hi jātasāsanaṃ sutvā bodhisattena “rāhu jāto,",
  "atk-s0508a2:274_4": "bandhanaṃ jāta”nti vuttavacanaṃ upādāya suddhodanamahārājā “rāhulo”ti nāmaṃ gaṇhi.",
  "atk-s0508a2:274_5": "Tattha ādito pitarā vuttapariyāyameva gahetvā āha –",
  "atk-s0508a2:274_6": "“rāhulabhaddoti maṃ vidū”ti.",
  "atk-s0508a2:274_7": "Bhaddoti ca pasaṃsāvacanametaṃ.",
  "atk-s0508a2:275_0": "Idāni taṃ ubhayasampattiṃ dassetuṃ “yañcamhī”tiādi vuttaṃ.",
  "atk-s0508a2:275_1": "Tattha yanti yasmā. Ca-",
  "atk-s0508a2:275_2": "saddo samuccayattho.",
  "atk-s0508a2:275_3": "Amhi putto buddhassāti sammāsambuddhassa orasaputto amhi.",
  "atk-s0508a2:275_4": "Dhammesūti lokiyesu lokuttaresu ca dhammesu,",
  "atk-s0508a2:275_5": "catusaccadhammesūti attho.",
  "atk-s0508a2:275_6": "Cakkhumāti maggapaññācakkhunā cakkhumā ca amhīti yojetabbaṃ.",
  "atk-s0508a2:276_0": "Puna aparāparehipi pariyāyehi attani ubhayasampattiṃ dassetuṃ –",
  "atk-s0508a2:276_1": "“yañca me āsavā khīṇā”ti gāthamāha.",
  "atk-s0508a2:276_2": "Tattha dakkhiṇeyyoti dakkhiṇāraho.",
  "atk-s0508a2:276_3": "Amataddasoti nibbānassa dassāvī.",
  "atk-s0508a2:276_4": "Sesaṃ suviññeyyameva.",
  "atk-s0508a2:277_0": "Idāni yāya vijjāsampattiyā ca vimuttisampattiyā ca abhāvena sattakāyo kumine bandhamacchā viya saṃsāre parivattati,",
  "atk-s0508a2:277_1": "taṃ ubhayasampattiṃ attani dassetuṃ “kāmandhā”ti gāthādvayamāha.",
  "atk-s0508a2:277_2": "Tattha kāmehi kāmesu vā andhāti kāmandhā.",
  "atk-s0508a2:277_3": "“Chando rāgo”tiādivibhāgehi kilesakāmehi rūpādīsu vatthukāmesu anādīnavadassitāya andhīkatā.",
  "atk-s0508a2:277_4": "Jālapacchannāti sakalaṃ bhavattayaṃ ajjhottharitvā ṭhitena visattikājālena pakārato channā paliguṇṭhitā.",
  "atk-s0508a2:277_5": "Taṇhāchadanachāditāti tato eva taṇhāsaṅkhātena chadanena chāditā nivutā sabbaso paṭikujjitā.",
  "atk-s0508a2:277_6": "Pamattabandhunā baddhā,",
  "atk-s0508a2:277_7": "macchāva kumināmukheti kumināmukhe macchabandhānaṃ macchapasibbakamukhe baddhā macchā viya pamattabandhunā",
  "atk-s0508a2:277_8": "mārena yena kāmabandhanena baddhā ime sattā tato na nigacchanti antobandhanagatāva honti.",
  "atk-s0508a2:278_0": "Taṃ tathārūpaṃ kāmaṃ bandhanabhūtaṃ ujjhitvā pubbabhāgapaṭipattiyā pahāya kilesamārassa bandhanaṃ chetvā,",
  "atk-s0508a2:278_1": "puna ariyamaggasatthena anavasesato samucchinditvā tato eva avijjāsaṅkhātena mūlena samūlaṃ,",
  "atk-s0508a2:278_2": "kāmataṇhādikaṃ taṇhaṃ abbuyha uddharitvā sabbakilesadarathapariḷāhābhāvato,",
  "atk-s0508a2:278_3": "sītibhūto saupādisesāya nibbānadhātuyā nibbuto,",
  "atk-s0508a2:278_4": "ahaṃ asmi homīti attho.",
  "atk-s0508a2:279_0": "Rāhulattheragāthāvaṇṇanā niṭṭhitā.",
  "atk-s0508a2:280_0": "9. Candanattheragāthāvaṇṇanā",
  "atk-s0508a2:281_0": "Jātarūpenātiādikā āyasmato candanattherassa gāthā.",
  "atk-s0508a2:281_1": "Kā uppatti?",
  "atk-s0508a2:281_2": "Ayampi purimabuddhesu katādhikāro tattha tattha bhave puññāni upacinanto ito ekatiṃse kappe buddhasuññe",
  "atk-s0508a2:281_3": "loke rukkhadevatā hutvā nibbatto sudassanaṃ nāma paccekabuddhaṃ pabbatantare vasantaṃ disvā pasannamānaso",
  "atk-s0508a2:281_4": "kuṭajapupphehi pūjaṃ akāsi.",
  "atk-s0508a2:281_5": "So tena puññakammena devamanussesu saṃsaranto imasmiṃ buddhuppāde sāvatthiyaṃ vibhavasampanne kule nibbattitvā",
  "atk-s0508a2:281_6": "candanoti laddhanāmo vayappatto gharāvāsaṃ vasanto satthu santike dhammaṃ sutvā sotāpanno ahosi.",
  "atk-s0508a2:281_7": "So ekaṃ puttaṃ labhitvā gharāvāsaṃ pahāya pabbajitvā vipassanāya kammaṭṭhānaṃ gahetvā araññe viharanto",
  "atk-s0508a2:281_8": "satthāraṃ vandituṃ sāvatthiṃ āgato susāne vasati.",
  "atk-s0508a2:281_9": "Tassa āgatabhāvaṃ sutvā purāṇadutiyikā alaṅkatapaṭiyattā dārakaṃ ādāya mahatā parivārena therassa santikaṃ gacchati –",
  "atk-s0508a2:281_10": "“itthikuttādīhi naṃ palobhetvā uppabbājessāmī”ti.",
  "atk-s0508a2:281_11": "Thero taṃ āgacchantiṃ dūratova disvā “idānissā avisayo bhavissāmī”ti yathāraddhaṃ vipassanaṃ ussukkāpetvā chaḷabhiñño ahosi.",
  "atk-s0508a2:281_12": "Tena vuttaṃ apadāne –",
  "atk-s0508a2:282_0": "“Himavantassāvidūre, vasalo nāma pabbato;",
  "atk-s0508a2:283_0": "Buddho sudassano nāma, vasate pabbatantare.",
  "atk-s0508a2:284_0": "“Pupphaṃ hemavantaṃ mayha, vehāsaṃ agamāsahaṃ;",
  "atk-s0508a2:285_0": "Tatthaddasāsiṃ sambuddhaṃ, oghatiṇṇamanāsavaṃ.",
  "atk-s0508a2:286_0": "“Pupphaṃ kuṭajamādāya, sire katvāna añjaliṃ;",
  "atk-s0508a2:287_0": "Buddhassa abhiropesiṃ, sayambhussa mahesino.",
  "atk-s0508a2:288_0": "“Ekatiṃse ito kappe, yaṃ pupphamabhipūjayiṃ;",
  "atk-s0508a2:289_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:290_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:291_0": "Chaḷabhiñño pana hutvā ākāse ṭhatvā tassā dhammaṃ desetvā saraṇesu ca sīlesu ca patiṭṭhāpetvā sayaṃ attanā pubbe vasitaṭṭhānameva gato.",
  "atk-s0508a2:291_1": "Sahāyabhikkhūhi –",
  "atk-s0508a2:291_2": "“vippasannāni kho te, āvuso,",
  "atk-s0508a2:291_3": "indriyāni,",
  "atk-s0508a2:291_4": "kacci tayā saccāni paṭividdhānī”ti puṭṭho –",
  "atk-s0508a2:292_0": "299.",
  "atk-s0508a2:293_0": "“Jātarūpena sañchannā, dāsīgaṇapurakkhatā;",
  "atk-s0508a2:294_0": "Aṅkena puttamādāya, bhariyā maṃ upāgami.",
  "atk-s0508a2:295_0": "300.",
  "atk-s0508a2:296_0": "“Tañca disvāna āyantiṃ, sakaputtassa mātaraṃ;",
  "atk-s0508a2:297_0": "Alaṅkataṃ suvasanaṃ, maccupāsaṃva oḍḍitaṃ.",
  "atk-s0508a2:298_0": "301.",
  "atk-s0508a2:299_0": "“Tato me manasīkāro, yoniso udapajjatha;",
  "atk-s0508a2:300_0": "Ādīnavo pāturahu, nibbidā samatiṭṭhatha.",
  "atk-s0508a2:301_0": "302.",
  "atk-s0508a2:302_0": "“Tato cittaṃ vimucci me, passa dhammasudhammataṃ;",
  "atk-s0508a2:303_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:304_0": "Imāhi gāthāhi attano paṭipattiṃ kathento aññaṃ byākāsi.",
  "atk-s0508a2:305_0": "Tattha jātarūpena sañchannāti jātarūpamayena sīsūpagādialaṅkārena alaṅkaraṇavasena paṭicchāditasarīrā,",
  "atk-s0508a2:305_1": "sabbābharaṇabhūsitāti attho.",
  "atk-s0508a2:305_2": "Dāsīgaṇapurakkhatāti yathārahaṃ alaṅkatapaṭiyattena attano dāsigaṇena purato katā parivāritāti attho.",
  "atk-s0508a2:305_3": "Aṅkena puttamādāyāti “api nāma puttampi disvā gehassitasāto bhaveyyā”ti puttaṃ attano aṅkena gahetvā.",
  "atk-s0508a2:306_0": "Āyantinti āgacchantiṃ.",
  "atk-s0508a2:306_1": "Sakaputtassa mātaranti mama orasaputtassa jananiṃ,",
  "atk-s0508a2:306_2": "mayhaṃ purāṇadutiyikanti attho.",
  "atk-s0508a2:306_3": "Sabbamidaṃ thero attano kāmarāgasamucchedaṃ bahumaññanto vadati.",
  "atk-s0508a2:306_4": "Yoniso udapajjathāti “evarūpāpi nāma sampatti jarābyādhimaraṇehi abhibhuyyati,",
  "atk-s0508a2:306_5": "aho saṅkhārā aniccā adhuvā anassāsikā”ti evaṃ yonisomanasikāro uppajji.",
  "atk-s0508a2:306_6": "Sesaṃ heṭṭhā vuttanayameva.",
  "atk-s0508a2:307_0": "Candanattheragāthāvaṇṇanā niṭṭhitā.",
  "atk-s0508a2:308_0": "10. Dhammikattheragāthāvaṇṇanā",
  "atk-s0508a2:309_0": "Dhammo havetiādikā āyasmato dhammikattherassa gāthā.",
  "atk-s0508a2:309_1": "Kā uppatti?",
  "atk-s0508a2:309_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle migaluddako",
  "atk-s0508a2:309_3": "hutvā ekadivasaṃ araññāyatane devaparisāya satthu dhammaṃ desentassa “dhammo eso vuccatī”ti desanāya",
  "atk-s0508a2:309_4": "nimittaṃ gaṇhi.",
  "atk-s0508a2:309_5": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā",
  "atk-s0508a2:309_6": "dhammikoti laddhanāmo vayappatto jetavanapaṭiggahaṇe laddhappasādo pabbajitvā aññatarasmiṃ gāmakāvāse",
  "atk-s0508a2:309_7": "āvāsiko hutvā viharanto āgantukānaṃ bhikkhūnaṃ vattāvattesu ujjhānabahulo akkhamo ahosi.",
  "atk-s0508a2:309_8": "Tena bhikkhū taṃ vihāraṃ chaḍḍetvā pakkamiṃsu.",
  "atk-s0508a2:309_9": "So ekakova ahosi.",
  "atk-s0508a2:309_10": "Vihārasāmiko upāsako taṃ kāraṇaṃ sutvā bhagavato taṃ pavattiṃ ārocesi.",
  "atk-s0508a2:309_11": "Satthā taṃ bhikkhuṃ pakkosetvā tamatthaṃ pucchitvā tena “evaṃ,",
  "atk-s0508a2:309_12": "bhante”ti vutte –",
  "atk-s0508a2:309_13": "“nāyaṃ idāneva akkhamo,",
  "atk-s0508a2:309_14": "pubbepi akkhamo ahosī”ti vatvā bhikkhūhi yācito rukkhadhammaṃ kathetvā upari tassa ovādaṃ dento –",
  "atk-s0508a2:310_0": "303.",
  "atk-s0508a2:311_0": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0508a2:312_0": "Esānisaṃso dhamme suciṇṇe, na duggatiṃ gacchati dhammacārī.",
  "atk-s0508a2:313_0": "304.",
  "atk-s0508a2:314_0": "“Na hi dhammo adhammo ca, ubho samavipākino;",
  "atk-s0508a2:315_0": "Adhammo nirayaṃ neti, dhammo pāpeti suggatiṃ.",
  "atk-s0508a2:316_0": "305.",
  "atk-s0508a2:317_0": "“Tasmā hi dhammesu kareyya chandaṃ, iti modamāno sugatena tādinā;",
  "atk-s0508a2:318_0": "Dhamme ṭhitā sugatavarassa sāvakā, nīyanti dhīrā saraṇavaraggagāmino.",
  "atk-s0508a2:319_0": "306.",
  "atk-s0508a2:320_0": "“Vipphoṭito gaṇḍamūlo, taṇhājālo samūhato;",
  "atk-s0508a2:321_0": "So khīṇasaṃsāro na catthi kiñcanaṃ,",
  "atk-s0508a2:322_0": "Cando yathā dosinā puṇṇamāsiya”nti. – catasso gāthā abhāsi;",
  "atk-s0508a2:323_0": "Tattha dhammoti lokiyalokuttaro sucaritadhammo.",
  "atk-s0508a2:323_1": "Rakkhatīti apāyadukkhato rakkhati,",
  "atk-s0508a2:323_2": "saṃsāradukkhato ca vivaṭṭūpanissayabhūto rakkhatiyeva.",
  "atk-s0508a2:323_3": "Dhammacārinti taṃ dhammaṃ carantaṃ paṭipajjantaṃ.",
  "atk-s0508a2:323_4": "Suciṇṇoti suṭṭhu ciṇṇo kammaphalāni saddahitvā sakkaccaṃ cittīkatvā upacito.",
  "atk-s0508a2:323_5": "Sukhanti lokiyalokuttarasukhaṃ.",
  "atk-s0508a2:323_6": "Tattha lokiyaṃ tāva kāmāvacarādibhedo dhammo yathāsakaṃ sukhaṃ diṭṭhe vā dhamme upapajje vā apare vā pariyāye āvahati nipphādeti,",
  "atk-s0508a2:323_7": "itaraṃ pana vivaṭṭūpanissaye ṭhatvā ciṇṇo paramparāya āvahatīti vattuṃ vaṭṭati anupanissayassa tadabhāvato.",
  "atk-s0508a2:323_8": "Esānisaṃso dhamme suciṇṇe,",
  "atk-s0508a2:323_9": "na duggatiṃ gacchati dhammacārīti dhammacārī puggalo dhamme suciṇṇe taṃnimittaṃ duggatiṃ na gacchatīti eso dhamme suciṇṇe ānisaṃso udrayoti attho.",
  "atk-s0508a2:324_0": "Yasmā dhammeneva sugatigamanaṃ,",
  "atk-s0508a2:324_1": "adhammeneva ca duggatigamanaṃ,",
  "atk-s0508a2:324_2": "tasmā “dhammo adhammo”ti ime aññamaññaṃ asaṃkiṇṇaphalāti dassetuṃ “na hi dhammo”tiādinā dutiyaṃ gāthamāha.",
  "atk-s0508a2:324_3": "Tattha adhammoti dhammapaṭipakkho duccaritaṃ.",
  "atk-s0508a2:324_4": "Samavipākinoti sadisavipākā samānaphalā.",
  "atk-s0508a2:325_0": "Tasmāti yasmā dhammādhammānaṃ ayaṃ yathāvutto vipākabhedo, tasmā.",
  "atk-s0508a2:325_1": "Chandanti kattukamyatāchandaṃ.",
  "atk-s0508a2:325_2": "Iti modamāno sugatena tādināti iti evaṃ vuttappakārena ovādadānena sugatena sammaggatena sammāpaṭipannena",
  "atk-s0508a2:325_3": "iṭṭhādīsu tādibhāvappattiyā tādināmavatā hetubhūtena modamāno tuṭṭhiṃ āpajjamāno dhammesu chandaṃ kareyyāti yojanā.",
  "atk-s0508a2:325_4": "Ettāvatā vaṭṭaṃ dassetvā idāni vivaṭṭaṃ dassento “dhamme ṭhitā”tiādimāha.",
  "atk-s0508a2:325_5": "Tassattho –",
  "atk-s0508a2:325_6": "yasmā sugatassa varassa sugatesu ca varassa sammāsambuddhassa sāvakā tassa dhamme ṭhitā dhīrā ativiya",
  "atk-s0508a2:325_7": "aggabhūtasaraṇagāmino teneva saraṇagamanasaṅkhāte dhamme ṭhitabhāvena sakalavaṭṭadukkhatopi nīyanti nissaranti,",
  "atk-s0508a2:325_8": "tasmā hi dhammesu kareyya chandanti.",
  "atk-s0508a2:326_0": "Evaṃ satthārā tīhi gāthāhi dhamme desite desanānusārena yathānisinnova vipassanaṃ vaḍḍhetvā arahattaṃ pāpuṇi.",
  "atk-s0508a2:326_1": "Tena vuttaṃ apadāne –",
  "atk-s0508a2:327_0": "“Migaluddo pure āsiṃ, araññe vipine ahaṃ;",
  "atk-s0508a2:328_0": "Addasaṃ virajaṃ buddhaṃ, devasaṅghapurakkhataṃ.",
  "atk-s0508a2:329_0": "“Catusaccaṃ pakāsentaṃ, desentaṃ amataṃ padaṃ;",
  "atk-s0508a2:330_0": "Assosiṃ madhuraṃ dhammaṃ, sikhino lokabandhuno.",
  "atk-s0508a2:331_0": "“Ghose cittaṃ pasādesiṃ, asamappaṭipuggale;",
  "atk-s0508a2:332_0": "Tattha cittaṃ pasādetvā, uttariṃ duttaraṃ bhavaṃ.",
  "atk-s0508a2:333_0": "“Ekatiṃse ito kappe, yaṃ saññamalabhiṃ tadā;",
  "atk-s0508a2:334_0": "Duggatiṃ nābhijānāmi, ghosasaññāyidaṃ phalaṃ.",
  "atk-s0508a2:335_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:336_0": "Tathā arahatte patiṭṭhito.",
  "atk-s0508a2:336_1": "Arahattaṃ pana patvā attanā adhigataṃ visesaṃ satthu nivedento carimagāthāya aññaṃ byākāsi.",
  "atk-s0508a2:337_0": "Tattha vipphoṭitoti vidhuto,",
  "atk-s0508a2:337_1": "maggañāṇena paṭinissaṭṭhoti attho.",
  "atk-s0508a2:337_2": "Gaṇḍamūloti avijjā.",
  "atk-s0508a2:337_3": "Sā hi gaṇḍati savati.",
  "atk-s0508a2:337_4": "“Gaṇḍoti kho, bhikkhu,",
  "atk-s0508a2:337_5": "pañcannetaṃ upādānakkhandhānaṃ adhivacana”nti evaṃ satthārā vuttassa dukkhamūlayogato,",
  "atk-s0508a2:337_6": "kilesāsucipaggharaṇato,",
  "atk-s0508a2:337_7": "uppādajarābhaṅgehi uddhumātapakkapabhijjanato ca,",
  "atk-s0508a2:337_8": "gaṇḍābhidhānassa upādānakkhandhapañcakassa mūlaṃ kāraṇaṃ taṇhājālo samūhatoti taṇhāsaṅkhāto jālo maggena samugghāṭito.",
  "atk-s0508a2:337_9": "So khīṇasaṃsāro na catthi kiñcananti so ahaṃ evaṃ pahīnataṇhāvijjatāya parikkhīṇasaṃsāro pahīnabhavamūlattā eva na catthi,",
  "atk-s0508a2:337_10": "na ca upalabbhati rāgādikiñcanaṃ.",
  "atk-s0508a2:337_11": "Cando yathā dosinā puṇṇamāsiyanti yathā nāma cando abbhamahikādidosarahito puṇṇamāsiyaṃ paripuṇṇakāle",
  "atk-s0508a2:337_12": "evaṃ ahampi arahattādhigamena apetarāgādikiñcano paripuṇṇadhammakoṭṭhāso ahosinti.",
  "atk-s0508a2:338_0": "Dhammikattheragāthāvaṇṇanā niṭṭhitā.",
  "atk-s0508a2:339_0": "11. Sappakattheragāthāvaṇṇanā",
  "atk-s0508a2:340_0": "Yadā balākātiādikā āyasmato sappakattherassa gāthā.",
  "atk-s0508a2:340_1": "Kā uppatti?",
  "atk-s0508a2:340_2": "Ayampi purimabuddhesu katādhikāro tattha tattha bhave puññāni upacinanto ito ekatiṃse kappe mahānubhāvo",
  "atk-s0508a2:340_3": "nāgarājā hutvā nibbatto sambhavassa nāma paccekabuddhassa abbhokāse samāpattiyā nisinnassa mahantaṃ padumaṃ",
  "atk-s0508a2:340_4": "gahetvā uparimuddhani dhārento pūjaṃ akāsi.",
  "atk-s0508a2:340_5": "So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a2:340_6": "sappakoti laddhanāmo viññutaṃ patto bhagavato santike dhammaṃ sutvā paṭiladdhasaddho pabbajitvā kammaṭṭhānaṃ",
  "atk-s0508a2:340_7": "gahetvā ajakaraṇiyā nāma nadiyā tīre leṇagirivihāre vasanto nacirasseva arahattaṃ pāpuṇi.",
  "atk-s0508a2:340_8": "Tena vuttaṃ apadāne –",
  "atk-s0508a2:341_0": "“Himavantassāvidūre, romaso nāma pabbato;",
  "atk-s0508a2:342_0": "Buddhopi sambhavo nāma, abbhokāse vasī tadā.",
  "atk-s0508a2:343_0": "“Bhavanā nikkhamitvāna, padumaṃ dhārayiṃ ahaṃ;",
  "atk-s0508a2:344_0": "Ekāhaṃ dhārayitvāna, bhavanaṃ punarāgamiṃ.",
  "atk-s0508a2:345_0": "“Ekatiṃse ito kappe, yaṃ buddhamabhipūjayiṃ;",
  "atk-s0508a2:346_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:347_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:348_0": "So arahattaṃ patvā satthāraṃ vandituṃ sāvatthiṃ āgato ñātīhi upaṭṭhīyamāno tattha katipāhaṃ vasitvā dhammaṃ",
  "atk-s0508a2:348_1": "desetvā ñātake saraṇesu ca sīlesu ca patiṭṭhāpetvā yathāvuttaṭṭhānameva gantukāmo ahosi.",
  "atk-s0508a2:348_2": "Taṃ ñātakā “idheva, bhante, vasatha,",
  "atk-s0508a2:348_3": "mayaṃ paṭijaggissāmā”ti yāciṃsu.",
  "atk-s0508a2:348_4": "So gamanākāraṃ dassetvā ṭhito attanā vasitaṭṭhānakittanāpadesena vivekābhiratiṃ pakāsento –",
  "atk-s0508a2:349_0": "307.",
  "atk-s0508a2:350_0": "“Yadā balākā sucipaṇḍaracchadā, kāḷassa meghassa bhayena tajjitā;",
  "atk-s0508a2:351_0": "Palehiti ālayamālayesinī, tadā nadī ajakaraṇī rameti maṃ.",
  "atk-s0508a2:352_0": "308.",
  "atk-s0508a2:353_0": "“Yadā balākā suvisuddhapaṇḍarā, kāḷassa meghassa bhayena tajjitā;",
  "atk-s0508a2:354_0": "Pariyesati leṇamaleṇadassinī, tadā nadī ajakaraṇī rameti maṃ.",
  "atk-s0508a2:355_0": "309.",
  "atk-s0508a2:356_0": "“Kaṃ nu tattha na ramenti, jambuyo ubhato tahiṃ;",
  "atk-s0508a2:357_0": "Sobhentī āpagākūlaṃ, mama leṇassa pacchato.",
  "atk-s0508a2:358_0": "310.",
  "atk-s0508a2:359_0": "“Tāmatamadasaṅghasuppahīnā, bhekā mandavatī panādayanti;",
  "atk-s0508a2:360_0": "Nājja girinadīhi vippavāsasamayo,",
  "atk-s0508a2:361_0": "Khemā ajakaraṇī sivā surammā”ti. – catasso gāthā abhāsi;",
  "atk-s0508a2:362_0": "Tattha yadāti yasmiṃ kāle.",
  "atk-s0508a2:362_1": "Balākāti balākāsakuṇikā.",
  "atk-s0508a2:362_2": "Sucipaṇḍaracchadāti sucisuddhadhavalapakkhā.",
  "atk-s0508a2:362_3": "Kāḷassa meghassa bhayena tajjitāti jalabhārabharitatāya kāḷassa añjanagirisannikāsassa pāvussakameghassa gajjato vuṭṭhibhayena nibbijjitā bhiṃsāpitā.",
  "atk-s0508a2:362_4": "Palehitīti gocarabhūmito uppatitvā gamissati.",
  "atk-s0508a2:362_5": "Ālayanti nilayaṃ attano kulāvakaṃ.",
  "atk-s0508a2:362_6": "Ālayesinīti tattha ālayanaṃ nilīyanameva icchantī.",
  "atk-s0508a2:362_7": "Tadā nadī ajakaraṇī rameti manti tasmiṃ pāvussakakāle ajakaraṇīnāmikā nadī navodakassa pūrā hārahārinī",
  "atk-s0508a2:362_8": "kulaṅkasā maṃ rameti mama cittaṃ ārādhetīti utupadesavisesakittanāpadesena vivekābhiratiṃ pakāsesi.",
  "atk-s0508a2:363_0": "Suvisuddhapaṇḍarāti suṭṭhu visuddhapaṇḍaravaṇṇā,",
  "atk-s0508a2:363_1": "asammissavaṇṇā sabbasetāti attho.",
  "atk-s0508a2:363_2": "Pariyesatīti maggati.",
  "atk-s0508a2:363_3": "Leṇanti vasanaṭṭhānaṃ.",
  "atk-s0508a2:363_4": "Aleṇadassinīti vasanaṭṭhānaṃ apassantī.",
  "atk-s0508a2:363_5": "Pubbe nibaddhavasanaṭṭhānassa abhāvena aleṇadassinī,",
  "atk-s0508a2:363_6": "idāni pāvussakakāle meghagajjitena āhitagabbhā pariyesati leṇanti nibaddhavasanaṭṭhānaṃ kulāvakaṃ karotīti attho.",
  "atk-s0508a2:364_0": "Kaṃ nu tattha…pe…",
  "atk-s0508a2:364_1": "pacchatoti mama vasanakamahāleṇassa pacchato pacchābhāge āpagākūlaṃ ajakaraṇīnadiyā ubhatotīraṃ tahiṃ",
  "atk-s0508a2:364_2": "tahiṃ ito cito ca sobhentiyo niccakālaṃ phalabhāranamitasākhā siniddhapaṇṇacchāyā jambuyo tattha tasmiṃ",
  "atk-s0508a2:364_3": "ṭhāne kaṃ nāma sattaṃ na ramenti nu,",
  "atk-s0508a2:364_4": "sabbaṃ ramentiyeva.",
  "atk-s0508a2:365_0": "Tāmatamadasaṅghasuppahīnāti amataṃ vuccati agadaṃ,",
  "atk-s0508a2:365_1": "tena majjantīti amatamadā, sappā,",
  "atk-s0508a2:365_2": "tesaṃ saṅgho amatamadasaṅgho,",
  "atk-s0508a2:365_3": "tato suṭṭhu pahīnā apagatā.",
  "atk-s0508a2:365_4": "Bhekā maṇḍūkiyo,",
  "atk-s0508a2:365_5": "mandavatī saravatiyo,",
  "atk-s0508a2:365_6": "panādayanti taṃ ṭhānaṃ madhurena vassitena ninnādayanti.",
  "atk-s0508a2:365_7": "Nājja girinadīhi vippavāsasamayoti ajja etarahi aññāhipi pabbateyyāhi nadīhi vippavāsasamayo na hoti,",
  "atk-s0508a2:365_8": "visesato pana vāḷamacchasusumārādivirahitato khemā ajakaraṇī nadī.",
  "atk-s0508a2:365_9": "Sundaratalatitthapulinasampattiyā sivā.",
  "atk-s0508a2:365_10": "Suṭṭhu rammā ramaṇīyā,",
  "atk-s0508a2:365_11": "tasmā tattheva me mano ramatīti adhippāyo.",
  "atk-s0508a2:366_0": "Evaṃ pana vatvā ñātake vissajjetvā attano vasanaṭṭhānameva gato.",
  "atk-s0508a2:366_1": "Suññāgārābhiratidīpanena idameva ca therassa aññābyākaraṇaṃ ahosīti.",
  "atk-s0508a2:367_0": "Sappakattheragāthāvaṇṇanā niṭṭhitā.",
  "atk-s0508a2:368_0": "12. Muditattheragāthāvaṇṇanā",
  "atk-s0508a2:369_0": "Pabbajintiādikā āyasmato muditattherassa gāthā.",
  "atk-s0508a2:369_1": "Kā uppatti?",
  "atk-s0508a2:369_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a2:369_3": "nibbattitvā viññutaṃ patto ekadivasaṃ satthāraṃ disvā pasannamānaso ekaṃ mañcamadāsi.",
  "atk-s0508a2:369_4": "So tena puññakammena devamanussesu saṃsaranto imasmiṃ buddhuppāde kosalaraṭṭhe gahapatikule nibbattitvā muditoti laddhanāmo viññutaṃ pāpuṇi.",
  "atk-s0508a2:369_5": "Tena ca samayena taṃ kulaṃ raññā kenacideva karaṇīyena palibuddhaṃ ahosi.",
  "atk-s0508a2:369_6": "Mudito rājabhayābhīto palāyitvā araññaṃ paviṭṭho aññatarassa khīṇāsavattherassa vasanaṭṭhānaṃ upagacchi.",
  "atk-s0508a2:369_7": "Thero tassa bhītabhāvaṃ ñatvā “mā bhāyī”ti samassāsesi.",
  "atk-s0508a2:369_8": "So “kittakena nu kho, bhante,",
  "atk-s0508a2:369_9": "kālena idaṃ me bhayaṃ vūpasamessatī”ti pucchitvā “sattaṭṭhamāse atikkamitvā”ti vutte –",
  "atk-s0508a2:369_10": "“ettakaṃ kālaṃ adhivāsetuṃ na sakkomi,",
  "atk-s0508a2:369_11": "pabbajissāmahaṃ, bhante,",
  "atk-s0508a2:369_12": "pabbājetha ma”nti jīvitarakkhaṇatthaṃ pabbajjaṃ yāci.",
  "atk-s0508a2:369_13": "Thero taṃ pabbājesi.",
  "atk-s0508a2:369_14": "So pabbajitvā sāsane paṭiladdhasaddho bhaye vūpasantepi samaṇadhammaṃyeva rocento kammaṭṭhānaṃ gahetvā vipassanāya kammaṃ karonto –",
  "atk-s0508a2:369_15": "“arahattaṃ appatvā imasmā vasanagabbhā bahi na nikkhamissāmī”tiādinā paṭiññaṃ katvā vipassanaṃ ussukkāpetvā arahattaṃ pāpuṇi.",
  "atk-s0508a2:369_16": "Tena vuttaṃ apadāne –",
  "atk-s0508a2:370_0": "“Vipassino bhagavato, lokajeṭṭhassa tādino;",
  "atk-s0508a2:371_0": "Ekaṃ mañcaṃ mayā dinnaṃ, pasannena sapāṇinā.",
  "atk-s0508a2:372_0": "“Hatthiyānaṃ assayānaṃ, dibbayānaṃ samajjhagaṃ;",
  "atk-s0508a2:373_0": "Tena mañcakadānena, pattomhi āsavakkhayaṃ.",
  "atk-s0508a2:374_0": "“Ekanavutito kappe, yaṃ mañcamadadiṃ tadā;",
  "atk-s0508a2:375_0": "Duggatiṃ nābhijānāmi, mañcadānassidaṃ phalaṃ.",
  "atk-s0508a2:376_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:377_0": "Arahattaṃ pana patvā vimuttisukhaṃ paṭisaṃvedento sahāyabhikkhūhi adhigataṃ pucchito attano paṭipannākāraṃ kathento –",
  "atk-s0508a2:378_0": "311.",
  "atk-s0508a2:379_0": "“Pabbajiṃ jīvikatthohaṃ, laddhāna upasampadaṃ;",
  "atk-s0508a2:380_0": "Tato saddhaṃ paṭilabhiṃ, daḷhavīriyo parakkamiṃ.",
  "atk-s0508a2:381_0": "312.",
  "atk-s0508a2:382_0": "“Kāmaṃ bhijjatuyaṃ kāyo, maṃsapesī visīyaruṃ;",
  "atk-s0508a2:383_0": "Ubho jaṇṇukasandhīhi, jaṅghāyo papatantu me.",
  "atk-s0508a2:384_0": "313.",
  "atk-s0508a2:385_0": "“Nāsissaṃ na pivissāmi, vihārā ca na nikkhame;",
  "atk-s0508a2:386_0": "Napi passaṃ nipātessaṃ, taṇhāsalle anūhate.",
  "atk-s0508a2:387_0": "314.",
  "atk-s0508a2:388_0": "“Tassa mevaṃ viharato, passa vīriyaparakkamaṃ;",
  "atk-s0508a2:389_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:390_0": "Catasso gāthā abhāsi.",
  "atk-s0508a2:391_0": "Tattha jīvikatthoti jīvikāya atthiko jīvikappayojano.",
  "atk-s0508a2:391_1": "“Ettha pabbajitvā nibbhayo sukhena akilamanto jīvissāmī”ti evaṃ jīvikatthāya pabbajinti attho.",
  "atk-s0508a2:391_2": "Laddhāna upasampadanti paṭhamaṃ sāmaṇerapabbajjāyaṃ ṭhito ñatticatutthena kammena upasampadaṃ labhitvā.",
  "atk-s0508a2:391_3": "Tato saddhaṃ paṭilabhinti tato upasampannakālato paṭṭhāya kalyāṇamitte sevanto dve mātikā,",
  "atk-s0508a2:391_4": "tisso anumodanā,",
  "atk-s0508a2:391_5": "ekaccaṃ suttaṃ,",
  "atk-s0508a2:391_6": "samathakammaṭṭhānaṃ,",
  "atk-s0508a2:391_7": "vipassanāvidhiñca uggaṇhanto buddhādīnaṃ mahānubhāvataṃ disvā –",
  "atk-s0508a2:391_8": "“sammāsambuddho bhagavā,",
  "atk-s0508a2:391_9": "svākkhāto dhammo,",
  "atk-s0508a2:391_10": "suppaṭipanno saṅgho”ti ratanattaye saddhaṃ paṭilabhiṃ.",
  "atk-s0508a2:391_11": "Daḷhavīriyo parakkaminti evaṃ paṭiladdhasaddho hutvā vipassanāya kammaṃ karonto nacirasseva saccapaṭivedhāya",
  "atk-s0508a2:391_12": "daḷhavīriyo thiravīriyo hutvā parakkamiṃ,",
  "atk-s0508a2:391_13": "akusalānaṃ dhammānaṃ pahānāya kusalānaṃ dhammānaṃ upasampadāya sammadeva padahiṃ.",
  "atk-s0508a2:392_0": "Yathā pana parakkamiṃ,",
  "atk-s0508a2:392_1": "taṃ dassetuṃ “kāma”ntiādi vuttaṃ.",
  "atk-s0508a2:392_2": "Tattha kāmanti yathākāmaṃ ekaṃsato vā bhijjatu.",
  "atk-s0508a2:392_3": "Ayaṃ kāyoti ayaṃ mama pūtikāyo,",
  "atk-s0508a2:392_4": "iminā vīriyapatāpena bhijjati ce,",
  "atk-s0508a2:392_5": "bhijjatu chinnabhinnaṃ hotu.",
  "atk-s0508a2:392_6": "Maṃsapesī visīyarunti iminā daḷhaparakkamena imasmā kāyā maṃsapesiyo visīyanti ce,",
  "atk-s0508a2:392_7": "visīyantu ito cito viddhaṃsantu.",
  "atk-s0508a2:392_8": "Ubho jaṇṇukasandhīhi,",
  "atk-s0508a2:392_9": "jaṅghāyo papatantu meti ubhohi jaṇṇukasandhīhi saha mama ubho jaṅghāyo satthiyo ūrubandhato bhijjitvā bhūmiyaṃ papatantu.",
  "atk-s0508a2:392_10": "“Ma”ntipi pāṭho,",
  "atk-s0508a2:392_11": "so evattho.",
  "atk-s0508a2:392_12": "Sesaṃ heṭṭhā vuttanayameva.",
  "atk-s0508a2:393_0": "Muditattheragāthāvaṇṇanā niṭṭhitā.",
  "atk-s0508a2:394_0": "Catukkanipātavaṇṇanā niṭṭhitā.",
  "atk-s0508a2:395_0": "5. Pañcakanipāto",
  "atk-s0508a2:396_0": "1. Rājadattattheragāthāvaṇṇanā",
  "atk-s0508a2:397_0": "Pañcakanipāte bhikkhu sivathikaṃ gantvātiādikā āyasmato rājadattattherassa gāthā.",
  "atk-s0508a2:397_1": "Kā uppatti?",
  "atk-s0508a2:397_2": "Ayampi purimabuddhesu katādhikāro,",
  "atk-s0508a2:397_3": "tattha tattha bhave vivaṭṭūpanissayaṃ puññaṃ upacinanto,",
  "atk-s0508a2:397_4": "ito catuddase kappe buddhasuññe loke kulagehe nibbattitvā viññutaṃ patto,",
  "atk-s0508a2:397_5": "ekadivasaṃ kenacideva karaṇīyena vanantaṃ upagato tattha aññataraṃ paccekabuddhaṃ rukkhamūle nisinnaṃ",
  "atk-s0508a2:397_6": "disvā pasannamānaso suparisuddhaṃ ambāṭakaphalaṃ adāsi.",
  "atk-s0508a2:397_7": "So tena puññakammena devamanussesu saṃsaranto imasmiṃ buddhuppāde sāvatthiyaṃ satthavāhakule nibbatti.",
  "atk-s0508a2:397_8": "Tassa mahārājaṃ vessavaṇaṃ ārādhetvā paṭiladdhabhāvato mātāpitaro rājadattoti nāmaṃ akaṃsu.",
  "atk-s0508a2:397_9": "So vayappatto pañcahi sakaṭasatehi bhaṇḍaṃ ādāya vāṇijjavasena rājagahaṃ agamāsi.",
  "atk-s0508a2:397_10": "Tena ca samayena rājagahe aññatarā gaṇikā abhirūpā dassanīyā paramasobhaggayogato divase divase sahassaṃ labhati.",
  "atk-s0508a2:397_11": "Atha so satthavāhaputto divase divase tassā gaṇikāya sahassaṃ datvā saṃvāsaṃ kappento nacirasseva sabbaṃ",
  "atk-s0508a2:397_12": "dhanaṃ khepetvā duggato hutvā ghāsacchādanamattampi alabhanto ito cito ca paribbhamanto saṃvegappatto ahosi.",
  "atk-s0508a2:397_13": "So ekadivasaṃ upāsakehi saddhiṃ veḷuvanaṃ agamāsi.",
  "atk-s0508a2:398_0": "Tena ca samayena satthā mahatiyā parisāya parivuto dhammaṃ desento nisinno hoti.",
  "atk-s0508a2:398_1": "So parisapariyante nisīditvā satthu santike dhammaṃ sutvā paṭiladdhasaddho pabbajitvā dhutaṅgāni samādiyitvā susāne vasati.",
  "atk-s0508a2:398_2": "Tadā aññataropi satthavāhaputto sahassaṃ datvā tāya gaṇikāya saha vasati.",
  "atk-s0508a2:398_3": "Sā ca gaṇikā tassa hatthe mahaggharatanaṃ disvā lobhaṃ uppādetvā aññehi dhuttapurisehi taṃ mārāpetvā taṃ ratanaṃ gaṇhi.",
  "atk-s0508a2:398_4": "Atha tassa satthavāhaputtassa manussā taṃ pavattiṃ sutvā ocarakamanusse pesesuṃ.",
  "atk-s0508a2:398_5": "Te rattiyaṃ tassā gaṇikāya gharaṃ pavisitvā chaviādīni anupahacceva taṃ māretvā sivathikāya chaḍḍesuṃ.",
  "atk-s0508a2:398_6": "Rājadattatthero asubhanimittaṃ gahetuṃ susāne vicaranto tassā gaṇikāya kaḷevaraṃ paṭikkulato manasi kātuṃ",
  "atk-s0508a2:398_7": "upagato katipayavāre yoniso manasi katvā aciramatabhāvato soṇasiṅgālādīhi anupahatachavitāya visabhāgavatthutāya",
  "atk-s0508a2:398_8": "ca ayoniso manasikaronto,",
  "atk-s0508a2:398_9": "tattha kāmarāgaṃ uppādetvā saṃviggataramānaso attano cittaṃ paribhāsitvā muhuttaṃ ekamantaṃ apasakkitvā",
  "atk-s0508a2:398_10": "ādito upaṭṭhitaṃ asubhanimittameva gahetvā yoniso manasikaronto jhānaṃ uppādetvā taṃ jhānaṃ pādakaṃ katvā",
  "atk-s0508a2:398_11": "vipassanaṃ paṭṭhapetvā tāvadeva arahattaṃ pāpuṇi.",
  "atk-s0508a2:398_12": "Tena vuttaṃ apadāne –",
  "atk-s0508a2:399_0": "“Vipine buddhaṃ disvāna, sayambhuṃ aparājitaṃ;",
  "atk-s0508a2:400_0": "Ambāṭakaṃ gahetvāna, sayambhussa adāsahaṃ.",
  "atk-s0508a2:401_0": "“Ekatiṃse ito kappe, yaṃ phalamadadiṃ tadā;",
  "atk-s0508a2:402_0": "Duggatiṃ nābhijānāmi, phaladānassidaṃ phalaṃ.",
  "atk-s0508a2:403_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:404_0": "Arahattaṃ pana patvā attano paṭipattiṃ paccavekkhitvā pītisomanassajāto –",
  "atk-s0508a2:405_0": "315.",
  "atk-s0508a2:406_0": "“Bhikkhu sivathikaṃ gantvā, addasa itthimujjhitaṃ;",
  "atk-s0508a2:407_0": "Apaviddhaṃ susānasmiṃ, khajjantiṃ kimihī phuṭaṃ.",
  "atk-s0508a2:408_0": "316.",
  "atk-s0508a2:409_0": "“Yañhi eke jigucchanti, mataṃ disvāna pāpakaṃ;",
  "atk-s0508a2:410_0": "Kāmarāgo pāturahu, andhova savatī ahuṃ.",
  "atk-s0508a2:411_0": "317.",
  "atk-s0508a2:412_0": "“Oraṃ odanapākamhā, tamhā ṭhānā apakkamiṃ;",
  "atk-s0508a2:413_0": "Satimā sampajānohaṃ, ekamantaṃ upāvisiṃ.",
  "atk-s0508a2:414_0": "318.",
  "atk-s0508a2:415_0": "“Tato me manasīkāro, yoniso udapajjatha;",
  "atk-s0508a2:416_0": "Ādīnavo pāturahu, nibbidā samatiṭṭhatha.",
  "atk-s0508a2:417_0": "319.",
  "atk-s0508a2:418_0": "“Tato cittaṃ vimucci me, passa dhammasudhammataṃ;",
  "atk-s0508a2:419_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:420_0": "Imā pañca gāthā abhāsi.",
  "atk-s0508a2:421_0": "Tattha bhikkhu sivathikaṃ gantvāti saṃsāre bhayassa ikkhanato bhikkhu,",
  "atk-s0508a2:421_1": "asubhakammaṭṭhānatthaṃ āmakasusānaṃ upagantvā.",
  "atk-s0508a2:421_2": "“Bhikkhū”ti cetaṃ attānaṃ sandhāya thero sayaṃ vadati.",
  "atk-s0508a2:421_3": "Itthinti thīyati ettha sukkasoṇitaṃ sattasantānabhāvena saṃhaññatīti thī, mātugāmo.",
  "atk-s0508a2:421_4": "Evañca sabhāvaniruttivasena “itthī”tipi vuccati.",
  "atk-s0508a2:421_5": "Vañjhādīsu pana taṃsadisatāya taṃsabhāvānativattanato ca tabbohāro.",
  "atk-s0508a2:421_6": "“Itthī”ti itthikaḷevaraṃ vadati.",
  "atk-s0508a2:421_7": "Ujjhitanti pariccattaṃ ujjhaniyattā eva apaviddhaṃ anapekkhabhāvena khittaṃ.",
  "atk-s0508a2:421_8": "Khajjantiṃ kimihī phuṭanti kimīhi pūritaṃ hutvā khajjamānaṃ.",
  "atk-s0508a2:422_0": "Yañhi eke jigucchanti,",
  "atk-s0508a2:422_1": "mataṃ disvāna pāpakanti yaṃ apagatāyuusmāviññāṇatāya mataṃ kaḷevaraṃ pāpakaṃ nihīnaṃ lāmakaṃ eke cokkhajātikā jigucchanti,",
  "atk-s0508a2:422_2": "oloketumpi na icchanti.",
  "atk-s0508a2:422_3": "Kāmarāgo pāturahūti tasmiṃ kuṇape ayonisomanasikārassa balavatāya kāmarāgo mayhaṃ pāturahosi uppajji.",
  "atk-s0508a2:422_4": "Andhova savatī ahunti tasmiṃ kaḷevare navahi dvārehi asuciṃ savati sandante asucibhāvassa adassanena andho viya ahosiṃ. Tenāha –",
  "atk-s0508a2:423_0": "“Ratto atthaṃ na jānāti, ratto dhammaṃ na passati;",
  "atk-s0508a2:424_0": "Andhatamaṃ tadā hoti, yaṃ rāgo sahate nara”nti ca.",
  "atk-s0508a2:425_0": "“Kāmacchando kho, brāhmaṇa,",
  "atk-s0508a2:425_1": "andhakaraṇo acakkhukaraṇo”ti ca ādi.",
  "atk-s0508a2:425_2": "Keci panettha takārāgamaṃ katvā “kilesapariyuṭṭhānena avasavatti kilesassa vā vasavattī”ti atthaṃ vadanti.",
  "atk-s0508a2:425_3": "Apare “andhova asati ahu”nti pāḷiṃ vatvā “kāmarāgena andho eva hutvā satirahito ahosi”nti atthaṃ vadanti.",
  "atk-s0508a2:425_4": "Tadubhayaṃ pana pāḷiyaṃ natthi.",
  "atk-s0508a2:426_0": "Oraṃ odanapākamhāti odanapākato oraṃ,",
  "atk-s0508a2:426_1": "yāvatā kālena suparidhotatintataṇḍulanāḷiyā odanaṃ pacati,",
  "atk-s0508a2:426_2": "tato orameva kālaṃ,",
  "atk-s0508a2:426_3": "tatopi lahukālena rāgaṃ vinodento,",
  "atk-s0508a2:426_4": "tamhā ṭhānā apakkamiṃ yasmiṃ ṭhāne ṭhitassa me rāgo uppajji,",
  "atk-s0508a2:426_5": "tamhā ṭhānā apakkamiṃ apasakkiṃ.",
  "atk-s0508a2:426_6": "Apakkantova satimā sampajānohaṃ samaṇasaññaṃ upaṭṭhapetvā satipaṭṭhānamanasikāravasena satimā,",
  "atk-s0508a2:426_7": "sammadeva dhammasabhāvajānanena sampajāno ca hutvā ekamantaṃ upāvisiṃ,",
  "atk-s0508a2:426_8": "pallaṅkaṃ ābhujitvā nisīdiṃ.",
  "atk-s0508a2:426_9": "Nisinnassa ca tato me manasīkāro,",
  "atk-s0508a2:426_10": "yoniso udapajjathātiādi sabbaṃ heṭṭhā vuttanayamevāti.",
  "atk-s0508a2:427_0": "Rājadattattheragāthāvaṇṇanā niṭṭhitā.",
  "atk-s0508a2:428_0": "2. Subhūtattheragāthāvaṇṇanā",
  "atk-s0508a2:429_0": "Ayogetiādikā āyasmato subhūtattherassa gāthā.",
  "atk-s0508a2:429_1": "Kā uppatti?",
  "atk-s0508a2:429_2": "Ayampi purimabuddhesu katādhikāro tattha tattha bhave puññāni upacinanto kassapassa bhagavato kāle bārāṇasiyaṃ",
  "atk-s0508a2:429_3": "gahapatimahāsālakule nibbattitvā viññutaṃ patto ekadivasaṃ satthu santike dhammaṃ sutvā pasannamānaso",
  "atk-s0508a2:429_4": "saraṇesu ca sīlesu ca patiṭṭhāya māse māse aṭṭhakkhattuṃ catujjātiyagandhena satthu gandhakuṭiṃ opuñjāpesi.",
  "atk-s0508a2:429_5": "So tena puññakammena nibbattanibbattaṭṭhāne sugandhasarīro hutvā,",
  "atk-s0508a2:429_6": "imasmiṃ buddhuppāde magadharaṭṭhe gahapatikule nibbattitvā subhūtoti laddhanāmo vayappatto,",
  "atk-s0508a2:429_7": "nissaraṇajjhāsayatāya gharāvāsaṃ pahāya titthiyesu pabbajitvā tattha sāraṃ alabhanto,",
  "atk-s0508a2:429_8": "satthu santike upatissakolitaselādike bahū samaṇabrāhmaṇe pabbajitvā sāmaññasukhaṃ anubhavante disvā",
  "atk-s0508a2:429_9": "sāsane paṭiladdhasaddho pabbajitvā ācariyupajjhāye ārādhetvā kammaṭṭhānaṃ gahetvā vivekavāsaṃ vasanto",
  "atk-s0508a2:429_10": "vipassanaṃ vaḍḍhetvā arahattaṃ pāpuṇi.",
  "atk-s0508a2:429_11": "Tena vuttaṃ apadāne –",
  "atk-s0508a2:430_0": "“Imamhi bhaddake kappe, brahmabandhu mahāyaso;",
  "atk-s0508a2:431_0": "Kassapo nāma gottena, uppajji vadataṃ varo.",
  "atk-s0508a2:432_0": "“Anubyañjanasampanno, bāttiṃsavaralakkhaṇo;",
  "atk-s0508a2:433_0": "Byāmappabhāparivuto, raṃsijālasamotthaṭo.",
  "atk-s0508a2:434_0": "“Assāsetā yathā cando, sūriyova pabhaṅkaro;",
  "atk-s0508a2:435_0": "Nibbāpetā yathā megho, sāgarova guṇākaro.",
  "atk-s0508a2:436_0": "“Dharaṇīriva sīlena, himavāva samādhinā;",
  "atk-s0508a2:437_0": "Ākāso viya paññāya, asaṅgo anilo yathā.",
  "atk-s0508a2:438_0": "“Tadāhaṃ bārāṇasiyaṃ, upapanno mahākule;",
  "atk-s0508a2:439_0": "Pahūtadhanadhaññasmiṃ, nānāratanasañcaye.",
  "atk-s0508a2:440_0": "“Mahatā parivārena, nisinnaṃ lokanāyakaṃ;",
  "atk-s0508a2:441_0": "Upecca dhammamassosiṃ, amataṃva manoharaṃ.",
  "atk-s0508a2:442_0": "“Dvattiṃsalakkhaṇadharo, sanakkhattova candimā;",
  "atk-s0508a2:443_0": "Anubyañjanasampanno, sālarājāva phullito.",
  "atk-s0508a2:444_0": "“Raṃsijālaparikkhitto, dittova kanakācalo;",
  "atk-s0508a2:445_0": "Byāmappabhāparivuto, sataraṃsī divākaro.",
  "atk-s0508a2:446_0": "“Soṇṇānano jinavaro, samaṇīva siluccayo;",
  "atk-s0508a2:447_0": "Karuṇāpuṇṇahadayo, guṇena viya sāgaro.",
  "atk-s0508a2:448_0": "“Lokavissutakitti ca, sinerūva naguttamo;",
  "atk-s0508a2:449_0": "Yasasā vitthato vīro, ākāsasadiso muni.",
  "atk-s0508a2:450_0": "“Asaṅgacitto sabbattha, anilo viya nāyako;",
  "atk-s0508a2:451_0": "Patiṭṭhā sabbabhūtānaṃ, mahīva munisattamo.",
  "atk-s0508a2:452_0": "“Anupalitto lokena, toyena padumaṃ yathā;",
  "atk-s0508a2:453_0": "Kuvādagacchadahano, aggikkhandhova sobhati.",
  "atk-s0508a2:454_0": "“Agado viya sabbattha, kilesavisanāsako;",
  "atk-s0508a2:455_0": "Gandhamādanaselova, guṇagandhavibhūsito.",
  "atk-s0508a2:456_0": "“Guṇānaṃ ākaro vīro, ratanānaṃva sāgaro;",
  "atk-s0508a2:457_0": "Sindhūva vanarājīnaṃ, kilesamalahārako.",
  "atk-s0508a2:458_0": "“Vijayīva mahāyodho, mārasenāvamaddano;",
  "atk-s0508a2:459_0": "Cakkavattīva so rājā, bojjhaṅgaratanissaro.",
  "atk-s0508a2:460_0": "“Mahābhisakkasaṅkāso, dosabyādhitikicchako;",
  "atk-s0508a2:461_0": "Sallakatto yathā vejjo, diṭṭhigaṇḍaviphālako.",
  "atk-s0508a2:462_0": "“So tadā lokapajjoto, sanarāmarasakkato;",
  "atk-s0508a2:463_0": "Parisāsu narādicco, dhammaṃ desayate jino.",
  "atk-s0508a2:464_0": "“Dānaṃ datvā mahābhogo, sīlena sugatūpago;",
  "atk-s0508a2:465_0": "Bhāvanāya ca nibbāti, iccevamanusāsatha.",
  "atk-s0508a2:466_0": "“Desanaṃ taṃ mahassādaṃ, ādimajjhantasobhanaṃ;",
  "atk-s0508a2:467_0": "Suṇanti parisā sabbā, amataṃva mahārasaṃ.",
  "atk-s0508a2:468_0": "“Sutvā sumadhuraṃ dhammaṃ, pasanno jinasāsane;",
  "atk-s0508a2:469_0": "Sugataṃ saraṇaṃ gantvā, yāvajīvaṃ namassahaṃ.",
  "atk-s0508a2:470_0": "“Munino gandhakuṭiyā, opuñjesiṃ tadā mahiṃ;",
  "atk-s0508a2:471_0": "Catujjātena gandhena, māse aṭṭha dinesvahaṃ.",
  "atk-s0508a2:472_0": "“Paṇidhāya sugandhattaṃ, sarīravissagandhino;",
  "atk-s0508a2:473_0": "Tadā jino viyākāsi, sugandhatanulābhitaṃ.",
  "atk-s0508a2:474_0": "“Yo yaṃ gandhakuṭibhūmiṃ, gandhenopuñjate sakiṃ;",
  "atk-s0508a2:475_0": "Tena kammavipākena, upapanno tahiṃ tahiṃ.",
  "atk-s0508a2:476_0": "“Sugandhadeho sabbattha, bhavissati ayaṃ naro;",
  "atk-s0508a2:477_0": "Guṇagandhayutto hutvā, nibbāyissatināsavo.",
  "atk-s0508a2:478_0": "“Tena kammena sukatena, cetanāpaṇidhīhi ca;",
  "atk-s0508a2:479_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:480_0": "“Pacchime ca bhave dāni, jāto vippakule ahaṃ;",
  "atk-s0508a2:481_0": "Gabbhaṃ me vasato mātā, dehenāsi sugandhitā.",
  "atk-s0508a2:482_0": "“Yadā ca mātukucchimhā, nikkhamāmi tadā purī;",
  "atk-s0508a2:483_0": "Sāvatthi sabbagandhehi, vāsitā viya vāyatha.",
  "atk-s0508a2:484_0": "“Pupphavassañca surabhi, dibbagandhaṃ manoramaṃ;",
  "atk-s0508a2:485_0": "Dhūpāni ca mahagghāni, upavāyiṃsu tāvade.",
  "atk-s0508a2:486_0": "“Devā ca sabbagandhehi, dhūpapupphehi taṃ gharaṃ;",
  "atk-s0508a2:487_0": "Vāsayiṃsu sugandhena, yasmiṃ jāto ahaṃ ghare.",
  "atk-s0508a2:488_0": "“Yadā ca taruṇo bhaddo, paṭhame yobbane ṭhito;",
  "atk-s0508a2:489_0": "Tadā selaṃ saparisaṃ, vinetvā narasārathi.",
  "atk-s0508a2:490_0": "“Tehi sabbehi parivuto, sāvatthipuramāgato;",
  "atk-s0508a2:491_0": "Tadā buddhānubhāvaṃ taṃ, disvā pabbajito ahaṃ.",
  "atk-s0508a2:492_0": "“Sīlaṃ samādhipaññañca, vimuttiñca anuttaraṃ;",
  "atk-s0508a2:493_0": "Bhāvetvā caturo dhamme, pāpuṇiṃ āsavakkhayaṃ.",
  "atk-s0508a2:494_0": "“Yadā pabbajito cāhaṃ, yadā ca arahā ahuṃ;",
  "atk-s0508a2:495_0": "Nibbāyissaṃ yadā cāhaṃ, gandhavasso tadā ahu.",
  "atk-s0508a2:496_0": "“Sarīragandho ca sadātiseti me, mahārahaṃ candanacampakuppalaṃ;",
  "atk-s0508a2:497_0": "Tatheva gandhe itare ca sabbaso, pasayha vāyāmi tato tahiṃ tahiṃ.",
  "atk-s0508a2:498_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:499_0": "Arahattaṃ pana patvā titthiyesu pabbajitvā attano pattaṃ attakilamathānuyogaṃ dukkhaṃ,",
  "atk-s0508a2:499_1": "sāsane pabbajitvā pattaṃ jhānādisukhañca cintetvā attano paṭipattipaccavekkhaṇamukhena aññaṃ byākaronto –",
  "atk-s0508a2:500_0": "320.",
  "atk-s0508a2:501_0": "“Ayoge yuñjamattānaṃ, puriso kiccamicchako;",
  "atk-s0508a2:502_0": "Caraṃ ce nādhigaccheyya, taṃ me dubbhagalakkhaṇaṃ.",
  "atk-s0508a2:503_0": "321.",
  "atk-s0508a2:504_0": "“Abbūḷhaṃ aghagataṃ vijitaṃ, ekañce ossajeyya kalīva siyā;",
  "atk-s0508a2:505_0": "Sabbānipi ce ossajeyya andhova siyā, samavisamassa adassanato.",
  "atk-s0508a2:506_0": "322.",
  "atk-s0508a2:507_0": "“Yañhi kayirā tañhi vade, yaṃ na kayirā na taṃ vade;",
  "atk-s0508a2:508_0": "Akarontaṃ bhāsamānaṃ, parijānanti paṇḍitā.",
  "atk-s0508a2:509_0": "323.",
  "atk-s0508a2:510_0": "“Yathāpi ruciraṃ pupphaṃ, vaṇṇavantaṃ agandhakaṃ;",
  "atk-s0508a2:511_0": "Evaṃ subhāsitā vācā, aphalā hoti akubbato.",
  "atk-s0508a2:512_0": "324.",
  "atk-s0508a2:513_0": "“Yathāpi ruciraṃ pupphaṃ, vaṇṇavantaṃ sugandhakaṃ;",
  "atk-s0508a2:514_0": "Evaṃ subhāsitā vācā, saphalā hoti kubbato”ti. –",
  "atk-s0508a2:515_0": "Imā pañca gāthā abhāsi.",
  "atk-s0508a2:516_0": "Tattha ayogeti ayuñjitabbe asevitabbe antadvaye.",
  "atk-s0508a2:516_1": "Idha pana attakilamathānuyogavasena attho veditabbo.",
  "atk-s0508a2:516_2": "Yuñjanti tasmiṃ attānaṃ yuñjanto yojento tathā paṭipajjanto.",
  "atk-s0508a2:516_3": "Kiccamicchakoti ubhayahitāvahaṃ kiccaṃ icchanto,",
  "atk-s0508a2:516_4": "tappaṭipakkhato ayoge caraṃ caranto ce bhaveyya.",
  "atk-s0508a2:516_5": "Nādhigaccheyyāti yathādhippetaṃ hitasukhaṃ na pāpuṇeyyāti ñāyo.",
  "atk-s0508a2:516_6": "Tasmā yaṃ ahaṃ titthiyamatavañcito ayoge yuñjiṃ,",
  "atk-s0508a2:516_7": "taṃ me dubbhagalakkhaṇaṃ apuññasabhāvo.",
  "atk-s0508a2:516_8": "“Purimakammabyāmohito ayoge yuñji”nti dasseti.",
  "atk-s0508a2:517_0": "Abbūḷhaṃ aghagataṃ vijitanti vibādhanasabhāvatāya aghā nāma rāgādayo,",
  "atk-s0508a2:517_1": "aghāni eva aghagataṃ,",
  "atk-s0508a2:517_2": "aghagatānaṃ vijitaṃ saṃsārappavatti,",
  "atk-s0508a2:517_3": "tesaṃ vijayo kusaladhammābhibhavo.",
  "atk-s0508a2:517_4": "“Aghagataṃ vijita”nti anunāsikalopaṃ akatvā vuttaṃ.",
  "atk-s0508a2:517_5": "Taṃ abbūḷhaṃ anuddhataṃ yena,",
  "atk-s0508a2:517_6": "taṃ abbūḷhāghagataṃ vijitaṃ katvā evaṃbhūto hutvā,",
  "atk-s0508a2:517_7": "kilese asamucchinditvāti attho.",
  "atk-s0508a2:517_8": "Ekañce ossajeyyāti adutiyatāya padhānatāya ca ekaṃ appamādaṃ sammāpayogameva vā ossajeyya pariccajeyya ce.",
  "atk-s0508a2:517_9": "Kalīva so puggalo kāḷakaṇṇī viya siyā.",
  "atk-s0508a2:517_10": "Sabbānipi ce ossajeyyāti sabbānipi vimuttiyā paripācakāni saddhāvīriyasatisamādhipaññindriyāni ossajeyya ce,",
  "atk-s0508a2:517_11": "abhāvanāya chaḍḍeyya ce,",
  "atk-s0508a2:517_12": "andhova siyā samavisamassa adassanato.",
  "atk-s0508a2:518_0": "Yathāti opammasampaṭipādanatthe nipāto.",
  "atk-s0508a2:518_1": "Ruciranti sobhanaṃ.",
  "atk-s0508a2:518_2": "Vaṇṇavantanti vaṇṇasaṇṭhānasampannaṃ.",
  "atk-s0508a2:518_3": "Agandhakanti gandharahitaṃ pālibhaddakagirikaṇṇikajayasumanādibhedaṃ.",
  "atk-s0508a2:518_4": "Evaṃ subhāsitā vācāti subhāsitā vācā nāma tepiṭakaṃ buddhavacanaṃ vaṇṇasaṇṭhānasampannapupphasadisaṃ.",
  "atk-s0508a2:518_5": "Yathā hi agandhakaṃ pupphaṃ dhārentassa sarīre gandho na pharati,",
  "atk-s0508a2:518_6": "evaṃ etampi yo sakkaccasavanādīhi ca samācarati,",
  "atk-s0508a2:518_7": "tassa sakkaccaṃ asamācarantassa yaṃ tattha kattabbaṃ,",
  "atk-s0508a2:518_8": "taṃ akubbato sutagandhaṃ paṭipattigandhañca na āvahati aphalā hoti.",
  "atk-s0508a2:518_9": "Tena vuttaṃ “evaṃ subhāsitā vācā,",
  "atk-s0508a2:518_10": "aphalā hoti akubbato”ti.",
  "atk-s0508a2:519_0": "Sugandhakanti sumanacampakanīluppalapupphādibhedaṃ.",
  "atk-s0508a2:519_1": "Evanti yathā taṃ pupphaṃ dhārentassa sarīre gandho pharati,",
  "atk-s0508a2:519_2": "evaṃ tepiṭakabuddhavacanasaṅkhātā subhāsitā vācāpi yo sakkaccasavanādīhi tattha kattabbaṃ karoti,",
  "atk-s0508a2:519_3": "assa puggalassa saphalā hoti,",
  "atk-s0508a2:519_4": "sutagandhapaṭipattigandhānaṃ āvahanato mahapphalā hoti mahānisaṃsā.",
  "atk-s0508a2:519_5": "Tasmā yathovādaṃ paṭipajjeyya,",
  "atk-s0508a2:519_6": "yathākārī tathāvādī ca bhaveyyāti.",
  "atk-s0508a2:519_7": "Sesaṃ vuttanayameva.",
  "atk-s0508a2:520_0": "Subhūtattheragāthāvaṇṇanā niṭṭhitā.",
  "atk-s0508a2:521_0": "3. Girimānandattheragāthāvaṇṇanā",
  "atk-s0508a2:522_0": "Vassati devotiādikā āyasmato girimānandattherassa gāthā.",
  "atk-s0508a2:522_1": "Kā uppatti?",
  "atk-s0508a2:522_2": "Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle kulagehe",
  "atk-s0508a2:522_3": "nibbattitvā vayappatto gharāvāsaṃ vasanto attano bhariyāya putte ca kālaṅkate sokasallasamappito araññaṃ",
  "atk-s0508a2:522_4": "paviṭṭho satthārā tattha gantvā dhammaṃ kathetvā sokasalle abbūḷhe pasannamānaso sugandhapupphehi pūjetvā",
  "atk-s0508a2:522_5": "pañcapatiṭṭhitena vanditvā sirasi añjaliṃ katvā abhitthavi.",
  "atk-s0508a2:523_0": "So tena puññakammena devamanussesu saṃsaranto imasmiṃ buddhuppāde rājagahe bimbisārarañño purohitassa putto hutvā nibbatti,",
  "atk-s0508a2:523_1": "girimānandotissa nāmaṃ ahosi.",
  "atk-s0508a2:523_2": "So viññutaṃ patto satthu rājagahagamane buddhānubhāvaṃ disvā paṭiladdhasaddho pabbajitvā samaṇadhammaṃ",
  "atk-s0508a2:523_3": "karonto katipayaṃ divasaṃ gāmakāvāse vasitvā satthāraṃ vandituṃ rājagahaṃ agamāsi.",
  "atk-s0508a2:523_4": "Bimbisāramahārājā tassa āgamanaṃ sutvā upasaṅkamitvā “idheva, bhante, vasatha,",
  "atk-s0508a2:523_5": "ahaṃ catūhi paccayehi upaṭṭhahāmī”ti sampavāretvā gato bahukiccatāya na sari.",
  "atk-s0508a2:523_6": "“Thero abbhokāse vasatī”ti devatā therassa temanabhayena vassaṃ vāresuṃ.",
  "atk-s0508a2:523_7": "Rājā avassanakāraṇaṃ sallakkhetvā therassa kuṭikaṃ kārāpesi.",
  "atk-s0508a2:523_8": "Thero kuṭikāyaṃ vasanto senāsanasappāyalābhena samādhānaṃ labhitvā vīriyasamataṃ yojetvā vipassanaṃ ussukkāpetvā arahattaṃ pāpuṇi.",
  "atk-s0508a2:523_9": "Tena vuttaṃ apadāne –",
  "atk-s0508a2:524_0": "“Bhariyā me kālaṅkatā, putto sivathikaṃ gato;",
  "atk-s0508a2:525_0": "Mātā pitā matā bhātā, ekacitamhi ḍayhare.",
  "atk-s0508a2:526_0": "“Tena sokena santatto, kiso paṇḍu ahosahaṃ;",
  "atk-s0508a2:527_0": "Cittakkhepo ca me āsi, tena sokena aṭṭito.",
  "atk-s0508a2:528_0": "“Sokasallaparetohaṃ, vanantamupasaṅkamiṃ;",
  "atk-s0508a2:529_0": "Pavattaphalaṃ bhuñjitvā, rukkhamūle vasāmahaṃ.",
  "atk-s0508a2:530_0": "“Sumedho nāma sambuddho, dukkhassantakaro jino;",
  "atk-s0508a2:531_0": "Mamuddharitukāmo so, āgañchi mama santikaṃ.",
  "atk-s0508a2:532_0": "“Padasaddaṃ suṇitvāna, sumedhassa mahesino;",
  "atk-s0508a2:533_0": "Paggahetvānahaṃ sīsaṃ, ullokesiṃ mahāmuniṃ.",
  "atk-s0508a2:534_0": "“Upāgate mahāvīre, pīti me udapajjatha;",
  "atk-s0508a2:535_0": "Tadāsimekaggamano, disvā taṃ lokanāyakaṃ.",
  "atk-s0508a2:536_0": "“Satiṃ paṭilabhitvāna, paṇṇamuṭṭhimadāsahaṃ;",
  "atk-s0508a2:537_0": "Nisīdi bhagavā tattha, anukampāya cakkhumā.",
  "atk-s0508a2:538_0": "“Nisajja tattha bhagavā, sumedho lokanāyako;",
  "atk-s0508a2:539_0": "Dhammaṃ me kathayī buddho, sokasallavinodanaṃ.",
  "atk-s0508a2:540_0": "“Anavhitā tato āguṃ, ananuññātā ito gatā;",
  "atk-s0508a2:541_0": "Yathāgatā tathā gatā, tattha kā paridevanā.",
  "atk-s0508a2:542_0": "“Yathāpi pathikā sattā, vassamānāya vuṭṭhiyā;",
  "atk-s0508a2:543_0": "Sabhaṇḍā upagacchanti, vassassāpatanāya te.",
  "atk-s0508a2:544_0": "“Vasse ca te oramite, sampayanti yadicchakaṃ;",
  "atk-s0508a2:545_0": "Evaṃ mātā pitā tuyhaṃ, tattha kā paridevanā.",
  "atk-s0508a2:546_0": "“Āgantukā pāhunakā, caliteritakampitā;",
  "atk-s0508a2:547_0": "Evaṃ mātā pitā tuyhaṃ, tattha kā paridevanā.",
  "atk-s0508a2:548_0": "“Yathāpi urago jiṇṇaṃ, hitvā gacchati saṃ tacaṃ;",
  "atk-s0508a2:549_0": "Evaṃ mātā pitā tuyhaṃ, saṃ tanuṃ idha hīyare.",
  "atk-s0508a2:550_0": "“Buddhassa giramaññāya, sokasallaṃ vivajjayiṃ;",
  "atk-s0508a2:551_0": "Pāmojjaṃ janayitvāna, buddhaseṭṭhaṃ avandahaṃ.",
  "atk-s0508a2:552_0": "“Vanditvāna mahānāgaṃ, pūjayiṃ girimañjariṃ;",
  "atk-s0508a2:553_0": "Dibbagandhaṃ sampavantaṃ, sumedhaṃ lokanāyakaṃ.",
  "atk-s0508a2:554_0": "“Pūjayitvāna sambuddhaṃ, sire katvāna añjaliṃ;",
  "atk-s0508a2:555_0": "Anussaraṃ guṇaggāni, santhaviṃ lokanāyakaṃ.",
  "atk-s0508a2:556_0": "“Nittiṇṇosi mahāvīra, sabbaññu lokanāyaka;",
  "atk-s0508a2:557_0": "Sabbe satte uddharasi, ñāṇena tvaṃ mahāmune.",
  "atk-s0508a2:558_0": "“Vimatiṃ dveḷhakaṃ vāpi, sañchindasi mahāmune;",
  "atk-s0508a2:559_0": "Paṭipādesi me maggaṃ, tava ñāṇena cakkhuma.",
  "atk-s0508a2:560_0": "“Arahā vasipattā ca, chaḷabhiññā mahiddhikā;",
  "atk-s0508a2:561_0": "Antalikkhacarā dhīrā, parivārenti tāvade.",
  "atk-s0508a2:562_0": "“Paṭipannā ca sekhā ca, phalaṭṭhā santi sāvakā;",
  "atk-s0508a2:563_0": "Surodayeva padumā, pupphanti tava sāvakā.",
  "atk-s0508a2:564_0": "“Mahāsamuddovakkhobho, atulopi duruttaro;",
  "atk-s0508a2:565_0": "Evaṃ ñāṇena sampanno, appameyyosi cakkhuma.",
  "atk-s0508a2:566_0": "“Vanditvāhaṃ lokajinaṃ, cakkhumantaṃ mahāyasaṃ;",
  "atk-s0508a2:567_0": "Puthudisā namassanto, paṭikuṭiko āgañchahaṃ.",
  "atk-s0508a2:568_0": "“Devalokā cavitvāna, sampajāno patissato;",
  "atk-s0508a2:569_0": "Okkamiṃ mātuyā kucchiṃ, sandhāvanto bhavābhave.",
  "atk-s0508a2:570_0": "“Agārā abhinikkhamma, pabbajiṃ anagāriyaṃ;",
  "atk-s0508a2:571_0": "Ātāpī nipako jhāyī, paṭisallānagocaro.",
  "atk-s0508a2:572_0": "“Padhānaṃ padahitvāna, tosayitvā mahāmuniṃ;",
  "atk-s0508a2:573_0": "Candovabbhaghanā mutto, vicarāmi ahaṃ sadā.",
  "atk-s0508a2:574_0": "“Vivekamanuyuttomhi, upasanto nirūpadhi;",
  "atk-s0508a2:575_0": "Sabbāsave pariññāya, viharāmi anāsavo.",
  "atk-s0508a2:576_0": "“Tiṃsakappasahassamhi, yaṃ buddhamabhipūjayiṃ;",
  "atk-s0508a2:577_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:578_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:579_0": "Atha therassa arahattappattiyā haṭṭhatuṭṭhe viya deve vassante upari taṃ vassane niyojanamukhena aññaṃ byākaronto –",
  "atk-s0508a2:580_0": "325.",
  "atk-s0508a2:581_0": "“Vassati devo yathāsugītaṃ, channā me kuṭikā sukhā nivātā;",
  "atk-s0508a2:582_0": "Tassaṃ viharāmi vūpasanto, atha ce patthayasī pavassa deva.",
  "atk-s0508a2:583_0": "326.",
  "atk-s0508a2:584_0": "“Vassati devo yathāsugītaṃ, channā me kuṭikā sukhā nivātā;",
  "atk-s0508a2:585_0": "Tassaṃ viharāmi santacitto, atha ce patthayasī pavassa deva.",
  "atk-s0508a2:586_0": "327.",
  "atk-s0508a2:587_0": "“Vassati devo…pe… tassaṃ viharāmi vītarāgo…pe….",
  "atk-s0508a2:588_0": "328.",
  "atk-s0508a2:589_0": "“Vassati devo…pe… tassaṃ viharāmi vītadoso…pe….",
  "atk-s0508a2:590_0": "329.",
  "atk-s0508a2:591_0": "“Vassati devo…pe… tassaṃ viharāmi vītamoho;",
  "atk-s0508a2:592_0": "Atha ce patthayasī pavassa devā”ti. – imā pañca gāthā abhāsi;",
  "atk-s0508a2:593_0": "Tattha yathāsugītanti sugītānurūpaṃ,",
  "atk-s0508a2:593_1": "sundarassa attano meghagītassa anurūpamevāti attho.",
  "atk-s0508a2:593_2": "Valāhako hi yathā agajjanto kevalaṃ vassanto na sobhati,",
  "atk-s0508a2:593_3": "evaṃ satapaṭalasahassapaṭalena uṭṭhahitvā thanayanto gajjanto vijjullatā nicchārentopi avassanto na sobhati,",
  "atk-s0508a2:593_4": "tathābhūto pana hutvā vassanto sobhatīti vuttaṃ “vassati devo yathāsugīta”nti. Tenāha –",
  "atk-s0508a2:593_5": "“abhitthanaya,",
  "atk-s0508a2:593_6": "pajjunna”,",
  "atk-s0508a2:593_7": "“gajjitā ceva vassitā cā”ti ca.",
  "atk-s0508a2:593_8": "Tassaṃ viharāmīti tassaṃ kuṭikāyaṃ ariyavihāragabbhena iriyāpathavihārena viharāmi.",
  "atk-s0508a2:593_9": "Vūpasantacittoti aggaphalasamādhinā sammadeva upasantamānaso.",
  "atk-s0508a2:594_0": "Evaṃ therassa anekavāraṃ kataṃ uyyojanaṃ sirasā sampaṭicchanto valāhakadevaputto ninnañca thalañca pūrento mahāvassaṃ vassāpesi.",
  "atk-s0508a2:595_0": "Girimānandattheragāthāvaṇṇanā niṭṭhitā.",
  "atk-s0508a2:596_0": "4. Sumanattheragāthāvaṇṇanā",
  "atk-s0508a2:597_0": "Yaṃ patthayānotiādikā āyasmato sumanattherassa gāthā.",
  "atk-s0508a2:597_1": "Kā uppatti?",
  "atk-s0508a2:597_2": "Ayampi purimabuddhesu katādhikāro tattha tattha bhave puññāni upacinanto ito pañcanavute kappe buddhasuññe",
  "atk-s0508a2:597_3": "loke kulagehe nibbattitvā viññutaṃ patto ekaṃ paccekabuddhaṃ byādhitaṃ disvā harītakaṃ adāsi.",
  "atk-s0508a2:597_4": "So tena puññakammena devamanussesu saṃsaranto imasmiṃ buddhuppāde kosalaraṭṭhe gahapatikule nibbattitvā sumanoti laddhanāmo sukhena vaḍḍhi.",
  "atk-s0508a2:597_5": "Tassa pana mātulo pabbajitvā arahā hutvā araññe viharanto sumane vayappatte taṃ pabbājetvā caritānukūlaṃ kammaṭṭhānaṃ adāsi.",
  "atk-s0508a2:597_6": "So tattha yogakammaṃ karonto cattāri jhānāni pañca ca abhiññāyo nibbattesi.",
  "atk-s0508a2:597_7": "Athassa thero vipassanāvidhiṃ ācikkhi.",
  "atk-s0508a2:597_8": "So ca nacireneva vipassanaṃ vaḍḍhetvā arahatte patiṭṭhāsi.",
  "atk-s0508a2:597_9": "Tena vuttaṃ apadāne –",
  "atk-s0508a2:598_0": "“Harītakaṃ āmalakaṃ, ambajambuvibhītakaṃ;",
  "atk-s0508a2:599_0": "Kolaṃ bhallātakaṃ billaṃ, sayameva harāmahaṃ.",
  "atk-s0508a2:600_0": "“Disvāna pabbhāragataṃ, jhāyiṃ jhānarataṃ muniṃ;",
  "atk-s0508a2:601_0": "Ābādhena āpīḷentaṃ, adutīyaṃ mahāmuniṃ.",
  "atk-s0508a2:602_0": "“Harītakaṃ gahetvāna, sayambhussa adāsahaṃ;",
  "atk-s0508a2:603_0": "Khādamattamhi bhesajje, byādhi passambhi tāvade.",
  "atk-s0508a2:604_0": "“Pahīnadaratho buddho, anumodamakāsi me;",
  "atk-s0508a2:605_0": "Bhesajjadāneniminā, byādhivūpasamena ca.",
  "atk-s0508a2:606_0": "“Devabhūto manusso vā, jāto vā aññajātiyā;",
  "atk-s0508a2:607_0": "Sabbattha sukhito hotu, mā ca te byādhimāgamā.",
  "atk-s0508a2:608_0": "“Idaṃ vatvāna sambuddho, sayambhū aparājito;",
  "atk-s0508a2:609_0": "Nabhaṃ abbhuggamī dhīro, haṃsarājāva ambare.",
  "atk-s0508a2:610_0": "“Yato harītakaṃ dinnaṃ, sayambhussa mahesino;",
  "atk-s0508a2:611_0": "Imaṃ jātiṃ upādāya, byādhi me nupapajjatha.",
  "atk-s0508a2:612_0": "“Ayaṃ pacchimako mayhaṃ, carimo vattate bhavo;",
  "atk-s0508a2:613_0": "Tisso vijjā sacchikatā, kataṃ buddhassa sāsanaṃ.",
  "atk-s0508a2:614_0": "“Catunnavutito kappe, bhesajjamadadiṃ tadā;",
  "atk-s0508a2:615_0": "Duggatiṃ nābhijānāmi, bhesajjassa idaṃ phalaṃ.",
  "atk-s0508a2:616_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:617_0": "Arahatte pana patiṭṭhito ekadivasaṃ mātulattherassa upaṭṭhānaṃ agamāsi.",
  "atk-s0508a2:617_1": "Taṃ thero adhigamaṃ pucchi,",
  "atk-s0508a2:617_2": "taṃ byākaronto –",
  "atk-s0508a2:618_0": "330.",
  "atk-s0508a2:619_0": "“Yaṃ patthayāno dhammesu, upajjhāyo anuggahi;",
  "atk-s0508a2:620_0": "Amataṃ abhikaṅkhantaṃ, kataṃ kattabbakaṃ mayā.",
  "atk-s0508a2:621_0": "331.",
  "atk-s0508a2:622_0": "“Anuppatto sacchikato, sayaṃ dhammo anītiho;",
  "atk-s0508a2:623_0": "Visuddhañāṇo nikkaṅkho, byākaromi tavantike.",
  "atk-s0508a2:624_0": "332.",
  "atk-s0508a2:625_0": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:626_0": "Sadattho me anuppatto, kataṃ buddhassa sāsanaṃ.",
  "atk-s0508a2:627_0": "333.",
  "atk-s0508a2:628_0": "“Appamattassa me sikkhā, sussutā tava sāsane;",
  "atk-s0508a2:629_0": "Sabbe me āsavā khīṇā, natthi dāni punabbhavo.",
  "atk-s0508a2:630_0": "334.",
  "atk-s0508a2:631_0": "“Anusāsi maṃ ariyavatā, anukampi anuggahi;",
  "atk-s0508a2:632_0": "Amogho tuyhamovādo, antevāsimhi sikkhito”ti. –",
  "atk-s0508a2:633_0": "Imāhi pañcahi gāthāhi sīhanādaṃ nadanto aññaṃ byākāsi.",
  "atk-s0508a2:634_0": "Tattha yaṃ patthayāno dhammesu,",
  "atk-s0508a2:634_1": "upajjhāyo anuggahi.",
  "atk-s0508a2:634_2": "Amataṃ abhikaṅkhantanti samathavipassanādīsu anavajjadhammesu yaṃ dhammaṃ mayhaṃ patthayanto ākaṅkhanto",
  "atk-s0508a2:634_3": "upajjhāyo amataṃ nibbānaṃ abhikaṅkhantaṃ maṃ ovādadānavasena anuggaṇhi.",
  "atk-s0508a2:634_4": "Kataṃ kattabbakaṃ mayāti tassa adhigamatthaṃ kattabbaṃ pariññādisoḷasavidhaṃ kiccaṃ kataṃ niṭṭhāpitaṃ mayā.",
  "atk-s0508a2:635_0": "Tato eva anuppatto adhigato catubbidhopi maggadhammo sacchikato.",
  "atk-s0508a2:635_1": "Sayaṃ dhammo anītihoti sayaṃ attanāyeva nibbānadhammo phaladhammo ca anītiho asandiddho attapaccakkho kato, “itiha,",
  "atk-s0508a2:635_2": "iti kirā”ti pavattiyā itihasaṅkhātaṃ saṃsayaṃ samucchindantoyeva ariyamaggo pavattati.",
  "atk-s0508a2:635_3": "Tenāha “visuddhañāṇo nikkaṅkho”tiādi.",
  "atk-s0508a2:635_4": "Tattha visuddhañāṇoti sabbasaṃkilesavisuddhiyā visuddhañāṇo.",
  "atk-s0508a2:635_5": "Tavantiketi tava samīpe.",
  "atk-s0508a2:636_0": "Sadatthoti arahattaṃ.",
  "atk-s0508a2:636_1": "Sikkhāti adhisīlasikkhādayo.",
  "atk-s0508a2:636_2": "Sussutāti pariyattibāhusaccassa paṭivedhabāhusaccassa ca pāripūrivasena suṭṭhu sutā.",
  "atk-s0508a2:636_3": "Tava sāsaneti tava ovāde anusiṭṭhiyaṃ ṭhitassa.",
  "atk-s0508a2:637_0": "Ariyavatāti suvisuddhasīlādivatasamādānena.",
  "atk-s0508a2:637_1": "Antevāsimhi sikkhitoti tuyhaṃ samīpe ciṇṇabrahmacariyavāsatāya antevāsī sikkhitavā sikkhitaadhisīlādisikkho amhīti.",
  "atk-s0508a2:638_0": "Sumanattheragāthāvaṇṇanā niṭṭhitā.",
  "atk-s0508a2:639_0": "5. Vaḍḍhattheragāthāvaṇṇanā",
  "atk-s0508a2:640_0": "Sādhū hītiādikā āyasmato vaḍḍhattherassa gāthā.",
  "atk-s0508a2:640_1": "Kā uppatti?",
  "atk-s0508a2:640_2": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto imasmiṃ buddhuppāde",
  "atk-s0508a2:640_3": "bhārukacchanagare gahapatikule nibbattitvā vaḍḍhoti laddhanāmo anupubbena vaḍḍhati.",
  "atk-s0508a2:640_4": "Athassa mātā saṃsāre sañjātasaṃvegā puttaṃ ñātīnaṃ niyyādetvā bhikkhunīnaṃ santike pabbajitvā vipassanāya",
  "atk-s0508a2:640_5": "kammaṃ karontī arahattaṃ pāpuṇitvā aparena samayena puttampi viññutaṃ pattaṃ veḷudantattherassa santike",
  "atk-s0508a2:640_6": "pabbājesi.",
  "atk-s0508a2:640_7": "So pabbajito buddhavacanaṃ uggahetvā bahussuto dhammakathiko hutvā ganthadhuraṃ vahanto ekadivasaṃ “ekako",
  "atk-s0508a2:640_8": "santaruttarova mātaraṃ passissāmī”ti bhikkhunupassayaṃ agamāsi.",
  "atk-s0508a2:640_9": "Taṃ disvā mātā “kasmā tvaṃ ekako santaruttarova idhāgato”ti codesi.",
  "atk-s0508a2:640_10": "So mātarā codiyamāno “ayuttaṃ mayā kata”nti uppannasaṃvego vihāraṃ gantvā divāṭṭhāne nisinno vipassitvā",
  "atk-s0508a2:640_11": "arahattaṃ patvā mātu ovādasampattipakāsanamukhena aññaṃ byākaronto –",
  "atk-s0508a2:641_0": "335.",
  "atk-s0508a2:642_0": "“Sādhū hi kira me mātā, patodaṃ upadaṃsayi;",
  "atk-s0508a2:643_0": "Yassāhaṃ vacanaṃ sutvā, anusiṭṭho janettiyā;",
  "atk-s0508a2:644_0": "Āraddhavīriyo pahitatto, patto sambodhimuttamaṃ.",
  "atk-s0508a2:645_0": "336.",
  "atk-s0508a2:646_0": "“Arahā dakkhiṇeyyomhi, tevijjo amataddaso;",
  "atk-s0508a2:647_0": "Jetvā namucino senaṃ, viharāmi anāsavo.",
  "atk-s0508a2:648_0": "337.",
  "atk-s0508a2:649_0": "“Ajjhattañca bahiddhā ca, ye me vijjiṃsu āsavā;",
  "atk-s0508a2:650_0": "Sabbe asesā ucchinnā, na ca uppajjare puna.",
  "atk-s0508a2:651_0": "338.",
  "atk-s0508a2:652_0": "“Visāradā kho bhaginī, evamatthaṃ abhāsayi;",
  "atk-s0508a2:653_0": "Apihā nūna mayipi, vanatho te na vijjati.",
  "atk-s0508a2:654_0": "339.",
  "atk-s0508a2:655_0": "“Pariyantakataṃ dukkhaṃ, antimoyaṃ samussayo;",
  "atk-s0508a2:656_0": "Jātimaraṇasaṃsāro, natthi dāni punabbhavo”ti. – imā gāthā abhāsi;",
  "atk-s0508a2:657_0": "Tattha sādhū hi kira me mātā,",
  "atk-s0508a2:657_1": "patodaṃ upadaṃsayīti sādhu vata mātā mayhaṃ ovādasaṅkhātaṃ patodaṃ dasseti,",
  "atk-s0508a2:657_2": "tena me vīriyaṃ uttejentī uttamaṅge paññāsīse vijjhi.",
  "atk-s0508a2:657_3": "Yassāti yassā me mātuyā.",
  "atk-s0508a2:657_4": "Sambodhinti arahattaṃ.",
  "atk-s0508a2:657_5": "Ayañhettha yojanā –",
  "atk-s0508a2:657_6": "janettiyā me anusiṭṭho yassā anusāsanībhūtaṃ vacanaṃ sutvā ahaṃ āraddhavīriyo pahitatto viharanto uttamaṃ aggaphalaṃ sambodhiṃ arahattaṃ patto.",
  "atk-s0508a2:658_0": "Tato eva ārakattā kilesehi arahā puññakkhettatāya dakkhiṇeyyo dakkhiṇāraho amhi.",
  "atk-s0508a2:658_1": "Pubbenivāsañāṇādivijjāttayassa adhigatattā tevijjo nibbānassa sacchikatattā amataddaso namucino mārassa",
  "atk-s0508a2:658_2": "senaṃ kilesavāhiniṃ bodhipakkhiyasenāya jinitvā tassa jitattāyeva anāsavo sukhaṃ viharāmīti.",
  "atk-s0508a2:659_0": "Idāni “anāsavo”ti vuttamatthaṃ pākaṭataraṃ kātuṃ “ajjhattañcā” ti gāthamāha.",
  "atk-s0508a2:659_1": "Tassattho –",
  "atk-s0508a2:659_2": "ajjhattaṃ ajjhattavatthukā ca bahiddhā bahiddhavatthukā ca āsavā ye mayhaṃ ariyamaggādhigamato pubbe vijjiṃsu upalabbhiṃsu,",
  "atk-s0508a2:659_3": "te sabbe anavasesā ucchinnā ariyamaggena samucchinnā pahīnā puna dāni kadācipi na ca uppajjeyyuṃ na uppajjissantiyevāti.",
  "atk-s0508a2:660_0": "Idāni mātu vacanaṃ aṅkusaṃ katvā attanā arahattassa adhigatattā mātaraṃ thomento “visāradā”ti gāthamāha.",
  "atk-s0508a2:660_1": "Tattha visāradā khoti ekaṃsena vigatasārajjā.",
  "atk-s0508a2:660_2": "Evaṃ mātu attano ca arahattādhigamena satthu orasaputtabhāvaṃ ullapento mātaraṃ “bhaginī”ti āha.",
  "atk-s0508a2:660_3": "Etamatthaṃ abhāsayīti etaṃ mama ovādabhūtaṃ atthaṃ abhaṇi.",
  "atk-s0508a2:660_4": "Evaṃ pana maṃ ovadantī na kevalaṃ visāradā eva,",
  "atk-s0508a2:660_5": "atha kho apihā nūna mayipi tava puttakepi apihā asanthavā maññe,",
  "atk-s0508a2:660_6": "kiṃ vā etena parikappanena?",
  "atk-s0508a2:660_7": "Vanatho te na vijjati avijjādiko vanatho tava santāne nattheva,",
  "atk-s0508a2:660_8": "yā maṃ bhavakkhaye niyojesīti adhippāyo.",
  "atk-s0508a2:661_0": "Idāni “tayā niyojitākāreneva mayā paṭipanna”nti dassento “pariyantakata”nti osānagāthamāha,",
  "atk-s0508a2:661_1": "tassattho suviññeyyova.",
  "atk-s0508a2:662_0": "Vaḍḍhattheragāthāvaṇṇanā niṭṭhitā.",
  "atk-s0508a2:663_0": "6. Nadīkassapattheragāthāvaṇṇanā",
  "atk-s0508a2:664_0": "Atthāya vata metiādikā āyasmato nadīkassapattherassa gāthā.",
  "atk-s0508a2:664_1": "Kā uppatti?",
  "atk-s0508a2:664_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto padumuttarassa",
  "atk-s0508a2:664_3": "bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso",
  "atk-s0508a2:664_4": "attanā ropitassa ambarukkhassa paṭhamuppannaṃ manosilāvaṇṇaṃ ekaṃ ambaphalaṃ adāsi.",
  "atk-s0508a2:664_5": "So tena puññakammena devamanussesu saṃsaranto imasmiṃ buddhuppāde magadharaṭṭhe brāhmaṇakule uruvelakassapassa bhātā hutvā nibbatto.",
  "atk-s0508a2:664_6": "Vayappatto nissaraṇajjhāsayatāya gharāvāsaṃ anicchanto tāpasapabbajjaṃ pabbajitvā tīhi tāpasasatehi saddhiṃ",
  "atk-s0508a2:664_7": "nerañjarāya nadiyā tīre assamaṃ māpetvā viharati.",
  "atk-s0508a2:664_8": "Nadītīre vasanato hissa kassapagottatāya ca nadīkassapoti samaññā ahosi.",
  "atk-s0508a2:664_9": "Tassa bhagavā saparisassa ehibhikkhubhāvena upasampadaṃ adāsi.",
  "atk-s0508a2:664_10": "Taṃ sabbaṃ khandhake āgatameva.",
  "atk-s0508a2:664_11": "So bhagavato ādittapariyāyadesanāya arahatte patiṭṭhāsi.",
  "atk-s0508a2:664_12": "Tena vuttaṃ apadāne –",
  "atk-s0508a2:665_0": "“Padumuttarabuddhassa, lokajeṭṭhassa tādino;",
  "atk-s0508a2:666_0": "Piṇḍāya vicarantassa, dhārato uttamaṃ yasaṃ.",
  "atk-s0508a2:667_0": "“Aggaphalaṃ gahetvāna, vippasannena cetasā;",
  "atk-s0508a2:668_0": "Dakkhiṇeyyassa vīrassa, adāsiṃ satthuno ahaṃ.",
  "atk-s0508a2:669_0": "“Tena kammena dvipadinda, lokajeṭṭha narāsabha;",
  "atk-s0508a2:670_0": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a2:671_0": "“Satasahassito kappe, yaṃ dānamadadiṃ tadā;",
  "atk-s0508a2:672_0": "Duggatiṃ nābhijānāmi, aggadānassidaṃ phalaṃ.",
  "atk-s0508a2:673_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:674_0": "Arahatte pana patiṭṭhito aparabhāge attano paṭipattiṃ paccavekkhitvā diṭṭhisamugghātakittanamukhena aññaṃ byākaronto –",
  "atk-s0508a2:675_0": "340.",
  "atk-s0508a2:676_0": "“Atthāya vata me buddho, nadiṃ nerañjaraṃ agā;",
  "atk-s0508a2:677_0": "Yassāhaṃ dhammaṃ sutvāna, micchādiṭṭhiṃ vivajjayiṃ.",
  "atk-s0508a2:678_0": "341.",
  "atk-s0508a2:679_0": "“Yajiṃ uccāvace yaññe, aggihuttaṃ juhiṃ ahaṃ;",
  "atk-s0508a2:680_0": "Esā suddhīti maññanto, andhabhūto puthujjano.",
  "atk-s0508a2:681_0": "342.",
  "atk-s0508a2:682_0": "“Diṭṭhigahanapakkhando, parāmāsena mohito;",
  "atk-s0508a2:683_0": "Asuddhiṃ maññisaṃ suddhiṃ, andhabhūto aviddasu.",
  "atk-s0508a2:684_0": "343.",
  "atk-s0508a2:685_0": "“Micchādiṭṭhi pahīnā me, bhavā sabbe vidālitā;",
  "atk-s0508a2:686_0": "Juhāmi dakkhiṇeyyaggiṃ, namassāmi tathāgataṃ.",
  "atk-s0508a2:687_0": "344.",
  "atk-s0508a2:688_0": "“Mohā sabbe pahīnā me, bhavataṇhā padālitā;",
  "atk-s0508a2:689_0": "Vikkhīṇo jātisaṃsāro, natthi dāni punabbhavo”ti. –",
  "atk-s0508a2:690_0": "Imā pañca gāthā abhāsi.",
  "atk-s0508a2:691_0": "Tattha atthāya vata meti mayhaṃ atthāya vata hitāya vata.",
  "atk-s0508a2:691_1": "Buddhoti sabbaññubuddho.",
  "atk-s0508a2:691_2": "Nadiṃ nerañjaraṃ agāti nerañjarāsaṅkhātaṃ nadiṃ agañchi,",
  "atk-s0508a2:691_3": "tassā nadiyā tīre ca mama bhātu uruvelakassapassa assamaṃ upagatoti adhippāyo.",
  "atk-s0508a2:692_0": "Idāni yathāvuttamatthaṃ vivarituṃ “yassāha”ntiādi vuttaṃ.",
  "atk-s0508a2:692_1": "Yassāti yassa buddhassa bhagavato.",
  "atk-s0508a2:692_2": "Dhammaṃ sutvānāti catusaccapaṭisaṃyuttaṃ dhammaṃ sutvā,",
  "atk-s0508a2:692_3": "sotadvārānusārena upalabhitvā.",
  "atk-s0508a2:692_4": "Micchādiṭṭhiṃ vivajjayinti “yaññādīhi suddhi hotī”tiādinayappavattaṃ viparītadassanaṃ pajahiṃ.",
  "atk-s0508a2:693_0": "Micchādiṭṭhiṃ vivajjayinti vuttamevatthaṃ vitthāretvā dassetuṃ “yaji”ntiādimāha.",
  "atk-s0508a2:693_1": "Tattha yajiṃ uccāvace yaññeti pākaṭayaññe somayāgavājapeyyādike nānāvidhe yaññe yajiṃ.",
  "atk-s0508a2:693_2": "Aggihuttaṃ juhiṃ ahanti tesaṃ yaññānaṃ yajanavasena āhutiṃ paggaṇhanto aggiṃ paricariṃ.",
  "atk-s0508a2:693_3": "Esā suddhīti maññantoti esā yaññakiriyā aggipāricariyā suddhihetubhāvato suddhi “evaṃ me saṃsārasuddhi hotī”ti maññamāno.",
  "atk-s0508a2:693_4": "Andhabhūto puthujjanoti paññācakkhuvekallena avijjandhatāya andhabhūto puthujjano hutvā vanagahanapabbatagahanādīni",
  "atk-s0508a2:693_5": "viya duratikkamanaṭṭhena diṭṭhiyeva gahanaṃ diṭṭhigahanaṃ,",
  "atk-s0508a2:693_6": "taṃ pakkhando anupaviṭṭhoti diṭṭhigahanapakkhando.",
  "atk-s0508a2:693_7": "Parāmāsenāti dhammasabhāvaṃ atikkamitvā “idameva sacca”nti parāmasanato parāmāsasaṅkhātena micchābhinivesena.",
  "atk-s0508a2:693_8": "Mohitoti mūḷhabhāvaṃ pāpito.",
  "atk-s0508a2:693_9": "Asuddhiṃ maññisaṃ suddhinti asuddhiṃ maggaṃ “suddhiṃ magga”nti maññisaṃ maññiṃ.",
  "atk-s0508a2:693_10": "Tattha kāraṇamāha “andhabhūto aviddasū”ti.",
  "atk-s0508a2:693_11": "Yasmā avijjāya andhabhūto,",
  "atk-s0508a2:693_12": "tato eva dhammādhammaṃ yuttāyuttañca avidvā,",
  "atk-s0508a2:693_13": "tasmā tathā maññinti attho.",
  "atk-s0508a2:694_0": "Micchādiṭṭhi pahīnā meti evaṃbhūtassa pana satthu sammukhā catusaccagabbhaṃ dhammakathaṃ sutvā yoniso",
  "atk-s0508a2:694_1": "paṭipajjantassa ariyamaggasammādiṭṭhiyā sabbāpi micchādiṭṭhi samucchedappahānavasena mayhaṃ pahīnā.",
  "atk-s0508a2:694_2": "Bhavāti kāmabhavādayo sabbepi bhavā ariyamaggasatthena vidālitā viddhaṃsitā.",
  "atk-s0508a2:694_3": "Juhāmi dakkhiṇeyyagginti āhavanīyādike aggī chaḍḍetvā sadevakassa lokassa aggadakkhiṇeyyatāya sabbassa",
  "atk-s0508a2:694_4": "ca pāpassa dahanato dakkhiṇeyyaggiṃ sammāsambuddhaṃ juhāmi paricarāmi.",
  "atk-s0508a2:694_5": "Tayidaṃ mayhaṃ dakkhiṇeyyaggiparicaraṇaṃ dadhinavanītamathitasappiādinirapekkhaṃ satthu namassanamevāti āha “namassāmi tathāgata”nti.",
  "atk-s0508a2:694_6": "Atha vā juhāmi dakkhiṇeyyagginti dāyakānaṃ dakkhiṇāya mahapphalabhāvakaraṇena pāpassa ca dahanena dakkhiṇeyyaggibhūtaṃ",
  "atk-s0508a2:694_7": "attānaṃ juhāmi paricarāmi tathā katvā paricarāmi,",
  "atk-s0508a2:694_8": "tathā katvā pariharāmi.",
  "atk-s0508a2:694_9": "Pubbe aggidevaṃ namassāmi,",
  "atk-s0508a2:694_10": "idāni pana namassāmi tathāgatanti.",
  "atk-s0508a2:695_0": "Mohā sabbe pahīnā meti dukkhe aññāṇādibhedā sabbe mohā mayhaṃ pahīnā samucchinnā,",
  "atk-s0508a2:695_1": "tato eva “bhavataṇhā padālitā.",
  "atk-s0508a2:695_2": "Vikkhīṇo jātisaṃsāro,",
  "atk-s0508a2:695_3": "natthi dāni punabbhavo”ti tīsu padesu me-",
  "atk-s0508a2:695_4": "saddo ānetvā yojetabbo.",
  "atk-s0508a2:696_0": "Nadīkassapattheragāthāvaṇṇanā niṭṭhitā.",
  "atk-s0508a2:697_0": "7. Gayākassapattheragāthāvaṇṇanā",
  "atk-s0508a2:698_0": "Pāto majjhanhikantiādikā āyasmato gayākassapattherassa gāthā.",
  "atk-s0508a2:698_1": "Kā uppatti?",
  "atk-s0508a2:698_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekatiṃse",
  "atk-s0508a2:698_3": "kappe sikhissa bhagavato kāle kulagehe nibbattitvā viññutaṃ patto nissaraṇajjhāsayatāya gharāvāsaṃ pahāya",
  "atk-s0508a2:698_4": "tāpasapabbajjaṃ pabbajitvā araññāyatane assamaṃ kāretvā vanamūlaphalāhāro vasati.",
  "atk-s0508a2:698_5": "Tena ca samayena bhagavā eko adutiyo tassa assamasamīpena gacchati.",
  "atk-s0508a2:698_6": "So bhagavantaṃ disvā pasannamānaso upasaṅkamitvā vanditvā ekamantaṃ ṭhito velaṃ oloketvā manoharāni kolaphalāni satthu upanesi.",
  "atk-s0508a2:698_7": "So tena puññakammena devamanussesu saṃsaranto imasmiṃ buddhuppāde brāhmaṇakule nibbattitvā vayappatto",
  "atk-s0508a2:698_8": "nissaraṇajjhāsayatāya gharāvāsaṃ pahāya tāpasapabbajjaṃ pabbajitvā dvīhi tāpasasatehi saddhiṃ gayāyaṃ viharati.",
  "atk-s0508a2:698_9": "Gayāyaṃ vasanato hissa kassapagottatāya ca gayākassapoti samaññā ahosi.",
  "atk-s0508a2:698_10": "So bhagavatā saddhiṃ parisāya ehibhikkhūpasampadaṃ datvā ādittapariyāyadesanāya ovadiyamāno arahatte patiṭṭhāsi.",
  "atk-s0508a2:698_11": "Tena vuttaṃ apadāne –",
  "atk-s0508a2:699_0": "“Ajinena nivatthohaṃ, vākacīradharo tadā;",
  "atk-s0508a2:700_0": "Khāriyā pūrayitvānaṃ, kolaṃhāsiṃ mamassamaṃ.",
  "atk-s0508a2:701_0": "“Tamhi kāle sikhī buddho, eko adutiyo ahu;",
  "atk-s0508a2:702_0": "Mamassamaṃ upagacchi, jānanto sabbakālikaṃ.",
  "atk-s0508a2:703_0": "“Sakaṃ cittaṃ pasādetvā, vanditvāna ca subbataṃ;",
  "atk-s0508a2:704_0": "Ubho hatthehi paggayha, kolaṃ buddhassadāsahaṃ.",
  "atk-s0508a2:705_0": "“Ekatiṃse ito kappe, yaṃ phalamadadiṃ tadā;",
  "atk-s0508a2:706_0": "Duggatiṃ nābhijānāmi, koladānassidaṃ phalaṃ.",
  "atk-s0508a2:707_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:708_0": "Arahatte pana patiṭṭhito attano paṭipattiṃ paccavekkhitvā pāpapavāhanakittanamukhena aññaṃ byākaronto –",
  "atk-s0508a2:709_0": "345.",
  "atk-s0508a2:710_0": "“Pāto majjhanhikaṃ sāyaṃ, tikkhattuṃ divasassahaṃ;",
  "atk-s0508a2:711_0": "Otariṃ udakaṃ sohaṃ, gayāya gayaphagguyā.",
  "atk-s0508a2:712_0": "346.",
  "atk-s0508a2:713_0": "“Yaṃ mayā pakataṃ pāpaṃ, pubbe aññāsu jātisu;",
  "atk-s0508a2:714_0": "Taṃ dānīdha pavāhemi, evaṃdiṭṭhi pure ahuṃ.",
  "atk-s0508a2:715_0": "347.",
  "atk-s0508a2:716_0": "“Sutvā subhāsitaṃ vācaṃ, dhammatthasahitaṃ padaṃ;",
  "atk-s0508a2:717_0": "Tathaṃ yāthāvakaṃ atthaṃ, yoniso paccavekkhisaṃ.",
  "atk-s0508a2:718_0": "348.",
  "atk-s0508a2:719_0": "“Ninhātasabbapāpomhi, nimmalo payato suci;",
  "atk-s0508a2:720_0": "Suddho suddhassa dāyādo, putto buddhassa oraso.",
  "atk-s0508a2:721_0": "349.",
  "atk-s0508a2:722_0": "“Ogayhaṭṭhaṅgikaṃ sotaṃ, sabbapāpaṃ pavāhayiṃ;",
  "atk-s0508a2:723_0": "Tisso vijjā ajjhagamiṃ, kataṃ buddhassa sāsana”nti. –",
  "atk-s0508a2:724_0": "Imā pañca gāthā abhāsi.",
  "atk-s0508a2:725_0": "Tattha paṭhamagāthāya tāva ayaṃ saṅkhepattho –",
  "atk-s0508a2:725_1": "pāto sūriyuggamanavelāyaṃ,",
  "atk-s0508a2:725_2": "majjhanhikaṃ majjhanhavelāyaṃ,",
  "atk-s0508a2:725_3": "sāyaṃ sāyanhavelāyanti divasassa tikkhattuṃ tayo vāre ahaṃ udakaṃ otariṃ ogāhiṃ.",
  "atk-s0508a2:725_4": "Otaranto ca sohaṃ na yattha katthaci yadā vā tadā vā otariṃ,",
  "atk-s0508a2:725_5": "atha kho gayāya mahājanassa “pāpapavāhana”nti abhisammate gayātitthe,",
  "atk-s0508a2:725_6": "gayaphagguyā gayāphaggunāmake phaggunīmāsassa uttaraphaggunīnakkhatte anusaṃvaccharaṃ udakorohanamanuyutto ahosinti.",
  "atk-s0508a2:726_0": "Idāni tadā yenādhippāyena udakorohanamanuyuttaṃ,",
  "atk-s0508a2:726_1": "taṃ dassetuṃ “yaṃ mayā”ti gāthamāha.",
  "atk-s0508a2:726_2": "Tassattho –",
  "atk-s0508a2:726_3": "“yaṃ mayā pubbe ito aññāsu jātīsu pāpakammaṃ upacitaṃ.",
  "atk-s0508a2:726_4": "Taṃ idāni idha gayātitthe imissā ca gayāphagguyā iminā udakorohanena pavāhemi apanemi vikkhālemī”ti.",
  "atk-s0508a2:726_5": "Pure satthu sāsanupagamanato pubbe evaṃdiṭṭhi evarūpaviparītadassano ahuṃ ahosiṃ.",
  "atk-s0508a2:727_0": "Dhammatthasahitaṃ padanti vibhattialopena niddeso.",
  "atk-s0508a2:727_1": "Dhammena ca atthena ca sahitakoṭṭhāsaṃ,",
  "atk-s0508a2:727_2": "ādito majjhato pariyosānato ca dhammūpasaṃhitaṃ atthūpasaṃhitaṃ suṭṭhu ekantena niyyānikaṃ katvā bhāsitaṃ",
  "atk-s0508a2:727_3": "vācaṃ sammāsambuddhavacanaṃ sutvā tena pakāsitaṃ paramatthabhāvena tacchabhāvato tathaṃ yathārahaṃ pavattinivattiupāyabhāve",
  "atk-s0508a2:727_4": "byabhicārābhāvato yāthāvakaṃ dukkhādiatthaṃ yoniso upāyena pariññeyyādibhāvena paccavekkhisaṃ “dukkhaṃ",
  "atk-s0508a2:727_5": "pariññeyyaṃ,",
  "atk-s0508a2:727_6": "samudayo pahātabbo,",
  "atk-s0508a2:727_7": "nirodho sacchikātabbo,",
  "atk-s0508a2:727_8": "maggo bhāvetabbo”ti patiavekkhiṃ,",
  "atk-s0508a2:727_9": "ñāṇacakkhunā passiṃ paṭivijjhinti attho.",
  "atk-s0508a2:728_0": "Ninhātasabbapāpomhīti evaṃ paṭividdhasaccattā eva ariyamaggajalena vikkhālitasabbapāpo amhi.",
  "atk-s0508a2:728_1": "Tato eva rāgamalādīnaṃ abhāvena nimmalattā nimmalo.",
  "atk-s0508a2:728_2": "Tato eva parisuddhakāyasamācāratāya parisuddhavacīsamācāratāya parisuddhamanosamācāratāya payato suci suddho.",
  "atk-s0508a2:728_3": "Savāsanasabbakilesamalavisuddhiyā suddhassa buddhassa bhagavato lokuttaradhammadāyassa ādiyanato dāyādo.",
  "atk-s0508a2:728_4": "Tasseva desanāñāṇasamuṭṭhānaurovāyāmajanitābhijātitāya oraso putto amhīti yojanā.",
  "atk-s0508a2:729_0": "Punapi attano paramatthato nhātakabhāvameva vibhāvetuṃ “ogayhā”ti osānagāthamāha.",
  "atk-s0508a2:729_1": "Tattha ogayhāti ogāhetvā anupavisitvā.",
  "atk-s0508a2:729_2": "Aṭṭhaṅgikaṃ sotanti sammādiṭṭhiādīhi aṭṭhaṅgasamodhānabhūtaṃ maggasotaṃ.",
  "atk-s0508a2:729_3": "Sabbapāpaṃ pavāhayinti anavasesaṃ pāpamalaṃ pakkhālesiṃ,",
  "atk-s0508a2:729_4": "ariyamaggajalapavāhanena paramatthanhātako ahosiṃ.",
  "atk-s0508a2:729_5": "Tato eva tisso vijjā ajjhagamiṃ,",
  "atk-s0508a2:729_6": "kataṃ buddhassa sāsananti vuttatthameva.",
  "atk-s0508a2:730_0": "Gayākassapattheragāthāvaṇṇanā niṭṭhitā.",
  "atk-s0508a2:731_0": "8. Vakkalittheragāthāvaṇṇanā",
  "atk-s0508a2:732_0": "Vātarogābhinītotiādikā āyasmato vakkalittherassa gāthā.",
  "atk-s0508a2:732_1": "Kā uppatti?",
  "atk-s0508a2:732_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a2:732_3": "haṃsavatīnagare kulagehe nibbattitvā viññutaṃ patto satthu santikaṃ gacchantehi upāsakehi saddhiṃ vihāraṃ",
  "atk-s0508a2:732_4": "gantvā parisapariyante ṭhito dhammaṃ suṇanto satthāraṃ ekaṃ bhikkhuṃ saddhādhimuttānaṃ aggaṭṭhāne ṭhapentaṃ",
  "atk-s0508a2:732_5": "disvā sayampi taṃ ṭhānaṃ patthento sattāhaṃ mahādānaṃ datvā paṇidhānaṃ akāsi.",
  "atk-s0508a2:732_6": "Satthā tassa anantarāyataṃ disvā byākari.",
  "atk-s0508a2:733_0": "Sopi yāvajīvaṃ kusalaṃ katvā devamanussesu saṃsaranto amhākaṃ satthu kāle sāvatthiyaṃ brāhmaṇakule nibbatti,",
  "atk-s0508a2:733_1": "vakkalītissa nāmaṃ akaṃsu.",
  "atk-s0508a2:733_2": "So vuddhippatto tayo vede uggaṇhitvā brāhmaṇasippesu nipphattiṃ gato satthāraṃ disvā rūpakāyassa sampattidassanena",
  "atk-s0508a2:733_3": "atitto satthārā saddhiṃyeva vicarati.",
  "atk-s0508a2:733_4": "“Agāramajjhe vasanto niccakālaṃ satthāraṃ daṭṭhuṃ na labhissāmī”ti satthu santike pabbajitvā ṭhapetvā",
  "atk-s0508a2:733_5": "bhojanavelaṃ sarīrakiccakālañca sesakāle yattha ṭhitena sakkā dasabalaṃ passituṃ,",
  "atk-s0508a2:733_6": "tattha ṭhito aññaṃ kiccaṃ pahāya bhagavantaṃ olokentova viharati.",
  "atk-s0508a2:733_7": "Satthā tassa ñāṇaparipākaṃ āgamento bahukālaṃ tasmiṃ rūpadassaneneva vicarante kiñci avatvā punekadivasaṃ “kiṃ te, vakkali,",
  "atk-s0508a2:733_8": "iminā pūtikāyena diṭṭhena? Yo kho, vakkali,",
  "atk-s0508a2:733_9": "dhammaṃ passati,",
  "atk-s0508a2:733_10": "so maṃ passati.",
  "atk-s0508a2:733_11": "Yo maṃ passati,",
  "atk-s0508a2:733_12": "so dhammaṃ passati.",
  "atk-s0508a2:733_13": "Dhammañhi, vakkali,",
  "atk-s0508a2:733_14": "passanto maṃ passati,",
  "atk-s0508a2:733_15": "maṃ passanto dhammaṃ passatī”ti āha.",
  "atk-s0508a2:734_0": "Satthari evaṃ vadantepi thero satthu dassanaṃ pahāya aññattha gantuṃ na sakkoti.",
  "atk-s0508a2:734_1": "Tato satthā “nāyaṃ bhikkhu saṃvegaṃ alabhitvā bujjhissatī”ti vassūpanāyikadivase “apehi,",
  "atk-s0508a2:734_2": "vakkalī”ti theraṃ paṇāmesi.",
  "atk-s0508a2:734_3": "So satthārā paṇāmito sammukhe ṭhātuṃ asakkonto “kiṃ mayhaṃ jīvitena,",
  "atk-s0508a2:734_4": "yohaṃ satthāraṃ daṭṭhuṃ na labhāmī”ti gijjhakūṭapabbate papātaṭṭhānaṃ abhiruhi.",
  "atk-s0508a2:734_5": "Satthā tassa taṃ pavattiṃ ñatvā “ayaṃ bhikkhu mama santikā assāsaṃ alabhanto maggaphalānaṃ upanissayaṃ",
  "atk-s0508a2:734_6": "nāseyyā”ti attānaṃ dassetuṃ obhāsaṃ vissajjento –",
  "atk-s0508a2:735_0": "“Pāmojjabahulo bhikkhu, pasanno buddhasāsane;",
  "atk-s0508a2:736_0": "Adhigacche padaṃ santaṃ, saṅkhārūpasamaṃ sukha”nti. –",
  "atk-s0508a2:737_0": "Gāthaṃ vatvā “ehi,",
  "atk-s0508a2:737_1": "vakkalī”ti hatthaṃ pasāresi.",
  "atk-s0508a2:737_2": "Thero “dasabalo me diṭṭho,",
  "atk-s0508a2:737_3": "‘ehī’ti avhānampi laddha”nti balavapītisomanassaṃ uppādetvā “kuto āgacchāmī”ti attano gamanabhāvaṃ ajānitvā",
  "atk-s0508a2:737_4": "satthu sammukhe ākāse pakkhandanto paṭhamapādena pabbate ṭhitoyeva satthārā vuttagāthaṃ āvajjento ākāseyeva",
  "atk-s0508a2:737_5": "pītiṃ vikkhambhetvā saha paṭisambhidāhi arahattaṃ pāpuṇīti aṅguttaraṭṭhakathāyaṃ dhammapadavaṇṇanāyañca āgataṃ.",
  "atk-s0508a2:738_0": "Idha pana evaṃ vadanti – “kiṃ te,",
  "atk-s0508a2:738_1": "vakkalī”tiādinā satthārā ovadito gijjhakūṭe viharanto vipassanaṃ paṭṭhapesi,",
  "atk-s0508a2:738_2": "tassa saddhāya balavabhāvato eva vipassanā vīthiṃ na otarati,",
  "atk-s0508a2:738_3": "bhagavā taṃ ñatvā kammaṭṭhānaṃ sodhetvā adāsi.",
  "atk-s0508a2:738_4": "Puna vipassanaṃ matthakaṃ pāpetuṃ nāsakkhiyeva,",
  "atk-s0508a2:738_5": "athassa āhāravekallena vātābādho uppajji,",
  "atk-s0508a2:738_6": "taṃ vātābādhena pīḷiyamānaṃ ñatvā bhagavā tattha gantvā pucchanto –",
  "atk-s0508a2:739_0": "350.",
  "atk-s0508a2:740_0": "“Vātarogābhinīto tvaṃ, viharaṃ kānane vane;",
  "atk-s0508a2:741_0": "Paviddhagocare lūkhe, kathaṃ bhikkhu karissasī”ti. –",
  "atk-s0508a2:742_0": "Āha. Taṃ sutvā thero –",
  "atk-s0508a2:743_0": "351.",
  "atk-s0508a2:744_0": "“Pītisukhena vipulena, pharamāno samussayaṃ;",
  "atk-s0508a2:745_0": "Lūkhampi abhisambhonto, viharissāmi kānane.",
  "atk-s0508a2:746_0": "352.",
  "atk-s0508a2:747_0": "“Bhāvento satipaṭṭhāne, indriyāni balāni ca;",
  "atk-s0508a2:748_0": "Bojjhaṅgāni ca bhāvento, viharissāmi kānane.",
  "atk-s0508a2:749_0": "353.",
  "atk-s0508a2:750_0": "“Āraddhavīriye pahitatte, niccaṃ daḷhaparakkame;",
  "atk-s0508a2:751_0": "Samagge sahite disvā, viharissāmi kānane.",
  "atk-s0508a2:752_0": "354.",
  "atk-s0508a2:753_0": "“Anussaranto sambuddhaṃ, aggaṃ dantaṃ samāhitaṃ;",
  "atk-s0508a2:754_0": "Atandito rattindivaṃ, viharissāmi kānane”ti. –",
  "atk-s0508a2:755_0": "Catasso gāthā abhāsi.",
  "atk-s0508a2:756_0": "Tattha vātarogābhinītoti vātābādhena aseribhāvaṃ upanīto,",
  "atk-s0508a2:756_1": "vātabyādhinā abhibhūto.",
  "atk-s0508a2:756_2": "Tvanti theraṃ ālapati.",
  "atk-s0508a2:756_3": "Viharanti tena iriyāpathavihārena viharanto.",
  "atk-s0508a2:756_4": "Kānane vaneti kānanabhūte vane,",
  "atk-s0508a2:756_5": "mahāaraññeti attho.",
  "atk-s0508a2:756_6": "Paviddhagocareti vissaṭṭhagocare dullabhapaccaye.",
  "atk-s0508a2:756_7": "Vātarogassa sappāyānaṃ sappiādibhesajjānaṃ abhāvena pharusabhūmibhāgatāya ca lūkhe lūkhaṭṭhāne.",
  "atk-s0508a2:756_8": "Kathaṃ bhikkhu karissasīti bhikkhu tvaṃ kathaṃ viharissasīti bhagavā pucchi.",
  "atk-s0508a2:757_0": "Taṃ sutvā thero nirāmisapītisomanassādinā attano sukhavihāraṃ pakāsento “pītisukhenā”tiādimāha.",
  "atk-s0508a2:757_1": "Tattha pītisukhenāti ubbegalakkhaṇāya pharaṇalakkhaṇāya ca pītiyā taṃsampayuttasukhena ca.",
  "atk-s0508a2:757_2": "Tenāha “vipulenā”ti uḷārenāti attho.",
  "atk-s0508a2:757_3": "Pharamāno samussayanti yathāvuttapītisukhasamuṭṭhitehi paṇītehi rūpehi sakalaṃ kāyaṃ pharāpento nirantaraṃ phuṭaṃ karonto.",
  "atk-s0508a2:757_4": "Lūkhampi abhisambhontoti araññāvāsajanitaṃ sallekhavuttihetukaṃ dussahampi paccayalūkhaṃ abhibhavanto adhivāsento.",
  "atk-s0508a2:757_5": "Viharissāmi kānaneti jhānasukhena vipassanāsukhena ca araññāyatane viharissāmīti attho. Tenāha –",
  "atk-s0508a2:757_6": "“sukhañca kāyena paṭisaṃvedesi”nti.",
  "atk-s0508a2:758_0": "“Yato yato sammasati, khandhānaṃ udayabbayaṃ;",
  "atk-s0508a2:759_0": "Labhatī pītipāmojjaṃ, amataṃ taṃ vijānata”nti ca. ;",
  "atk-s0508a2:760_0": "Bhāvento satipaṭṭhāneti maggapariyāpanne kāyānupassanādike cattāro satipaṭṭhāne uppādento vaḍḍhento ca.",
  "atk-s0508a2:760_1": "Indriyānīti maggapariyāpannāni eva saddhādīni pañcindriyāni.",
  "atk-s0508a2:760_2": "Balānīti tathā saddhādīni pañca balāni.",
  "atk-s0508a2:760_3": "Bojjhaṅgānīti tathā satisambojjhaṅgādīni satta bojjhaṅgāni. Ca-",
  "atk-s0508a2:760_4": "saddena sammappadhānaiddhipādamaggaṅgāni saṅgaṇhāti.",
  "atk-s0508a2:760_5": "Tadavinābhāvato hi taggahaṇeneva tesaṃ gahaṇaṃ hoti.",
  "atk-s0508a2:760_6": "Viharissāmīti yathāvutte bodhipakkhiyadhamme bhāvento maggasukhena tadadhigamasiddhena phalasukhena nibbānasukhena ca viharissāmi.",
  "atk-s0508a2:761_0": "Āraddhavīriyeti catubbidhasammappadhānavasena paggahitavīriye.",
  "atk-s0508a2:761_1": "Pahitatteti nibbānaṃ patipesitacitte.",
  "atk-s0508a2:761_2": "Niccaṃ daḷhaparakkameti sabbakālaṃ asithilavīriye.",
  "atk-s0508a2:761_3": "Avivādavasena kāyasāmaggidānavasena ca samagge.",
  "atk-s0508a2:761_4": "Diṭṭhisīlasāmaññena sahite sabrahmacārī disvā.",
  "atk-s0508a2:761_5": "Etena kalyāṇamittasampattiṃ dasseti.",
  "atk-s0508a2:762_0": "Anussaranto sambuddhanti sammā sāmaṃ sabbadhammānaṃ buddhattā sammāsambuddhaṃ sabbasattuttamatāya,",
  "atk-s0508a2:762_1": "aggaṃ uttamena damathena dantaṃ,",
  "atk-s0508a2:762_2": "anuttarasamādhinā samāhitaṃ atandito analaso hutvā,",
  "atk-s0508a2:762_3": "rattindivaṃ sabbakālaṃ “itipi so bhagavā araha”ntiādinā anussaranto viharissāmi.",
  "atk-s0508a2:762_4": "Etena buddhānussatibhāvanāya yuttākāradassanena sabbattha kammaṭṭhānānuyogamāha,",
  "atk-s0508a2:762_5": "purimena pārihāriyakammaṭṭhānānuyogaṃ.",
  "atk-s0508a2:763_0": "Evaṃ pana vatvā thero vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a2:764_0": "“Ito satasahassamhi, kappe uppajji nāyako;",
  "atk-s0508a2:765_0": "Anomanāmo amito, nāmena padumuttaro.",
  "atk-s0508a2:766_0": "“Padumākāravadano, padumāmalasucchavī;",
  "atk-s0508a2:767_0": "Lokenānupalittova, toyena padumaṃ yathā.",
  "atk-s0508a2:768_0": "“Vīro padumapattakkho, kanto ca padumaṃ yathā;",
  "atk-s0508a2:769_0": "Padumuttaragandhova, tasmā so padumuttaro.",
  "atk-s0508a2:770_0": "“Lokajeṭṭho ca nimmāno, andhānaṃ nayanūpamo;",
  "atk-s0508a2:771_0": "Santaveso guṇanidhi, karuṇāmatisāgaro.",
  "atk-s0508a2:772_0": "“Sa kadāci mahāvīro, brahmāsurasuraccito;",
  "atk-s0508a2:773_0": "Sadevamanujākiṇṇe, janamajjhe jinuttamo.",
  "atk-s0508a2:774_0": "“Vadanena sugandhena, madhurena rutena ca;",
  "atk-s0508a2:775_0": "Rañjayaṃ parisaṃ sabbaṃ, santhavī sāvakaṃ sakaṃ.",
  "atk-s0508a2:776_0": "“Saddhādhimutto sumati, mama dassanalālaso;",
  "atk-s0508a2:777_0": "Natthi etādiso añño, yathāyaṃ bhikkhu vakkali.",
  "atk-s0508a2:778_0": "“Tadāhaṃ haṃsavatiyaṃ, nagare brāhmaṇatrajo;",
  "atk-s0508a2:779_0": "Hutvā sutvā ca taṃ vākyaṃ, taṃ ṭhānamabhirocayiṃ.",
  "atk-s0508a2:780_0": "“Sasāvakaṃ taṃ vimalaṃ, nimantetvā tathāgataṃ;",
  "atk-s0508a2:781_0": "Sattāhaṃ bhojayitvāna, dussehacchādayiṃ tadā.",
  "atk-s0508a2:782_0": "“Nipacca sirasā tassa, anantaguṇasāgare;",
  "atk-s0508a2:783_0": "Nimuggo pītisampuṇṇo, idaṃ vacanamabraviṃ.",
  "atk-s0508a2:784_0": "“Yo so tayā santhavito, ito sattamake muni;",
  "atk-s0508a2:785_0": "Bhikkhu saddhāvataṃ aggo, tādiso homahaṃ mune.",
  "atk-s0508a2:786_0": "“Evaṃ vutte mahāvīro, anāvaraṇadassano;",
  "atk-s0508a2:787_0": "Imaṃ vākyaṃ udīresi, parisāya mahāmuni.",
  "atk-s0508a2:788_0": "“Passathetaṃ māṇavakaṃ, pītamaṭṭhanivāsanaṃ;",
  "atk-s0508a2:789_0": "Hemayaññopacitaṅgaṃ, jananettamanoharaṃ.",
  "atk-s0508a2:790_0": "“Eso anāgataddhāne, gotamassa mahesino;",
  "atk-s0508a2:791_0": "Aggo saddhādhimuttānaṃ, sāvakoyaṃ bhavissati.",
  "atk-s0508a2:792_0": "“Devabhūto manusso vā, sabbasantāpavajjito;",
  "atk-s0508a2:793_0": "Sabbabhogaparibyūḷho, sukhito saṃsarissati.",
  "atk-s0508a2:794_0": "“Satasahassito kappe, okkākakulasambhavo;",
  "atk-s0508a2:795_0": "Gotamo nāma gottena, satthā loke bhavissati.",
  "atk-s0508a2:796_0": "“Tassa dhammesu dāyādo, oraso dhammanimmito;",
  "atk-s0508a2:797_0": "Vakkali nāma nāmena, hessati satthu sāvako.",
  "atk-s0508a2:798_0": "“Tena kammavisesena, cetanāpaṇidhīhi ca;",
  "atk-s0508a2:799_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:800_0": "“Sabbattha sukhito hutvā, saṃsaranto bhavābhave;",
  "atk-s0508a2:801_0": "Sāvatthiyaṃ pure jāto, kule aññatare ahaṃ.",
  "atk-s0508a2:802_0": "“Nonītasukhumālaṃ maṃ, jātapallavakomalaṃ;",
  "atk-s0508a2:803_0": "Mandaṃ uttānasayanaṃ, pisācabhayatajjitā.",
  "atk-s0508a2:804_0": "“Pādamūle mahesissa, sāyesuṃ dīnamānasā;",
  "atk-s0508a2:805_0": "Imaṃ dadāma te nātha, saraṇaṃ hohi nāyaka.",
  "atk-s0508a2:806_0": "“Tadā paṭiggahi so maṃ, bhītānaṃ saraṇo muni;",
  "atk-s0508a2:807_0": "Jālinā cakkaṅkitena, mudukomalapāṇinā.",
  "atk-s0508a2:808_0": "“Tadā pabhuti tenāhaṃ, arakkheyyena rakkhito;",
  "atk-s0508a2:809_0": "Sabbaveravinimutto, sukhena parivuddhito.",
  "atk-s0508a2:810_0": "“Sugatena vinā bhūto, ukkaṇṭhāmi muhuttakaṃ;",
  "atk-s0508a2:811_0": "Jātiyā sattavassohaṃ, pabbajiṃ anagāriyaṃ.",
  "atk-s0508a2:812_0": "“Sabbapāramisambhūtaṃ, nīlakkhinayanaṃ varaṃ;",
  "atk-s0508a2:813_0": "Rūpaṃ sabbasubhākiṇṇaṃ, atitto viharāmahaṃ.",
  "atk-s0508a2:814_0": "“Buddharūparatiṃ ñatvā, tadā ovadi maṃ jino;",
  "atk-s0508a2:815_0": "Alaṃ vakkali kiṃ rūpe, ramase bālanandite.",
  "atk-s0508a2:816_0": "“Yo hi passati saddhammaṃ, so maṃ passati paṇḍito;",
  "atk-s0508a2:817_0": "Apassamāno saddhammaṃ, maṃ passampi na passati.",
  "atk-s0508a2:818_0": "“Anantādīnavo kāyo, visarukkhasamūpamo;",
  "atk-s0508a2:819_0": "Āvāso sabbarogānaṃ, puñjo dukkhassa kevalo.",
  "atk-s0508a2:820_0": "“Nibbindiya tato rūpe, khandhānaṃ udayabbayaṃ;",
  "atk-s0508a2:821_0": "Passa upakkilesānaṃ, sukhenantaṃ gamissasi.",
  "atk-s0508a2:822_0": "“Evaṃ tenānusiṭṭhohaṃ, nāyakena hitesinā;",
  "atk-s0508a2:823_0": "Gijjhakūṭaṃ samāruyha, jhāyāmi girikandare.",
  "atk-s0508a2:824_0": "“Ṭhito pabbatapādamhi, assāsayi mahāmuni;",
  "atk-s0508a2:825_0": "Vakkalīti jino vācaṃ, taṃ sutvā mudito ahaṃ.",
  "atk-s0508a2:826_0": "“Pakkhandiṃ selapabbhāre, anekasataporise;",
  "atk-s0508a2:827_0": "Tadā buddhānubhāvena, sukheneva mahiṃ gato.",
  "atk-s0508a2:828_0": "“Punopi dhammaṃ deseti, khandhānaṃ udayabbayaṃ;",
  "atk-s0508a2:829_0": "Tamahaṃ dhammamaññāya, arahattamapāpuṇiṃ.",
  "atk-s0508a2:830_0": "“Sumahāparisamajjhe, tadā maṃ caraṇantago;",
  "atk-s0508a2:831_0": "Aggaṃ saddhādhimuttānaṃ, paññapesi mahāmati.",
  "atk-s0508a2:832_0": "“Satasahassito kappe, yaṃ kammamakariṃ tadā;",
  "atk-s0508a2:833_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:834_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:835_0": "Arahattaṃ pana patvā aññaṃ byākarontopi thero imā eva gāthā abhāsi.",
  "atk-s0508a2:835_1": "Atha naṃ satthā bhikkhusaṅghamajjhe nisinno saddhādhimuttānaṃ aggaṭṭhāne ṭhapesīti.",
  "atk-s0508a2:836_0": "Vakkalittheragāthāvaṇṇanā niṭṭhitā.",
  "atk-s0508a2:837_0": "9. Vijitasenattheragāthāvaṇṇanā",
  "atk-s0508a2:838_0": "Olaggessāmītiādikā āyasmato vijitasenattherassa gāthā.",
  "atk-s0508a2:838_1": "Kā uppatti?",
  "atk-s0508a2:838_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto atthadassissa",
  "atk-s0508a2:838_3": "bhagavato kāle kulagehe nibbattitvā viññutaṃ patto gharāvāsaṃ pahāya isipabbajjaṃ pabbajitvā araññe viharanto",
  "atk-s0508a2:838_4": "ākāsena gacchantaṃ bhagavantaṃ disvā pasannamānaso pasannākāraṃ dassento añjaliṃ paggayha aṭṭhāsi.",
  "atk-s0508a2:838_5": "Satthā tassa ajjhāsayaṃ ñatvā ākāsato otari.",
  "atk-s0508a2:838_6": "So bhagavato manoharāni madhurāni phalāni upanesi,",
  "atk-s0508a2:838_7": "paṭiggahesi bhagavā anukampaṃ upādāya.",
  "atk-s0508a2:838_8": "So tena puññakammena devamanussesu saṃsaranto imasmiṃ buddhuppāde kosalaraṭṭhe hatthācariyakule nibbattitvā vijitasenoti laddhanāmo viññutaṃ pāpuṇi.",
  "atk-s0508a2:838_9": "Tassa mātulā seno ca upaseno cāti dve hatthācariyā satthu santike dhammaṃ sutvā paṭiladdhasaddhā pabbajitvā vāsadhuraṃ pūrentā arahattaṃ pāpuṇiṃsu.",
  "atk-s0508a2:838_10": "Vijitasenopi hatthisippe nipphattiṃ gato nissaraṇajjhāsayatāya gharāvāse alaggamānaso satthu yamakapāṭihāriyaṃ",
  "atk-s0508a2:838_11": "disvā paṭiladdhasaddho mātulattherānaṃ santike pabbajitvā tesaṃ ovādānusāsaniyā vipassanāya kammaṃ karonto",
  "atk-s0508a2:838_12": "vipassanāvīthiṃ laṅghitvā bahiddhā nānārammaṇe vidhāvantaṃ attano cittaṃ ovadanto –",
  "atk-s0508a2:839_0": "355.",
  "atk-s0508a2:840_0": "“Olaggessāmi te citta, āṇidvāreva hatthinaṃ;",
  "atk-s0508a2:841_0": "Na taṃ pāpe niyojessaṃ, kāmajālaṃ sarīrajaṃ.",
  "atk-s0508a2:842_0": "356.",
  "atk-s0508a2:843_0": "“Tvaṃ olaggo na gacchasi, dvāravivaraṃ gajova alabhanto;",
  "atk-s0508a2:844_0": "Na ca cittakali punappunaṃ, pasakka pāparato carissasi.",
  "atk-s0508a2:845_0": "357.",
  "atk-s0508a2:846_0": "“Yathā kuñjaraṃ adantaṃ, navaggahamaṅkusaggaho;",
  "atk-s0508a2:847_0": "Balavā āvatteti akāmaṃ, evaṃ āvattayissaṃ taṃ.",
  "atk-s0508a2:848_0": "358.",
  "atk-s0508a2:849_0": "“Yathā varahayadamakusalo, sārathipavaro dameti ājaññaṃ;",
  "atk-s0508a2:850_0": "Evaṃ damayissaṃ taṃ, patiṭṭhito pañcasu balesu.",
  "atk-s0508a2:851_0": "359.",
  "atk-s0508a2:852_0": "“Satiyā taṃ nibandhissaṃ, payutto te damessāmi;",
  "atk-s0508a2:853_0": "Vīriyadhuraniggahito, na yito dūraṃ gamissase cittā”ti. –",
  "atk-s0508a2:854_0": "Gāthā abhāsi.",
  "atk-s0508a2:855_0": "Tattha olaggessāmīti saṃvarissāmi nivāressāmi. Teti taṃ.",
  "atk-s0508a2:855_1": "Upayogatthe hi idaṃ sāmivacanaṃ.",
  "atk-s0508a2:855_2": "Te gamananti vā vacanaseso.",
  "atk-s0508a2:855_3": "Hatthinanti ca hatthinti attho.",
  "atk-s0508a2:855_4": "Cittāti attano cittaṃ ālapati.",
  "atk-s0508a2:855_5": "Yathā taṃ vāretukāmo,",
  "atk-s0508a2:855_6": "taṃ dassento “āṇidvāreva hatthina”nti āha.",
  "atk-s0508a2:855_7": "Āṇidvāraṃ nāma pākārabaddhassa nagarassa khuddakadvāraṃ,",
  "atk-s0508a2:855_8": "yaṃ ghaṭikāchidde āṇimhi pakkhitte yantena vinā abbhantare ṭhitehipi vivarituṃ na sakkā.",
  "atk-s0508a2:855_9": "Yena manussagavassamahiṃsādayo na niggantuṃ sakkā.",
  "atk-s0508a2:855_10": "Nagarato bahi niggantukāmampi hatthiṃ yato palobhetvā hatthācariyo gamanaṃ nivāresi.",
  "atk-s0508a2:855_11": "Atha vā āṇidvāraṃ nāma palighadvāraṃ.",
  "atk-s0508a2:855_12": "Tattha hi tiriyaṃ palighaṃ ṭhapetvā rukkhasūcisaṅkhātaṃ āṇiṃ palighasīse āvuṇanti.",
  "atk-s0508a2:855_13": "Pāpeti rūpādīsu uppajjanakaabhijjhādipāpadhamme taṃ na niyojessaṃ na niyojissāmi.",
  "atk-s0508a2:855_14": "Kāmajālāti kāmassa jālabhūtaṃ.",
  "atk-s0508a2:855_15": "Yathā hi macchabandhamigaluddānaṃ jālaṃ nāma macchādīnaṃ tesaṃ yathākāmakārasādhanaṃ,",
  "atk-s0508a2:855_16": "evaṃ ayonisomanasikārānupātitaṃ cittaṃ mārassa kāmakārasādhanaṃ.",
  "atk-s0508a2:855_17": "Tena hi so satte anatthesu pāteti.",
  "atk-s0508a2:855_18": "Sarīrajāti sarīresu uppajjanaka.",
  "atk-s0508a2:855_19": "Pañcavokārabhave hi cittaṃ rūpapaṭibaddhavuttitāya “sarīraja”nti vuccati.",
  "atk-s0508a2:856_0": "Tvaṃ olaggo na gacchasīti tvaṃ,",
  "atk-s0508a2:856_1": "cittakali,",
  "atk-s0508a2:856_2": "mayā satipaññāpatodaaṅkusehi vārito na dāni yathāruciṃ gamissasi,",
  "atk-s0508a2:856_3": "ayonisomanasikāravasena yathākāmaṃ vattituṃ na labhissasi.",
  "atk-s0508a2:856_4": "Yathā kiṃ?",
  "atk-s0508a2:856_5": "Dvāravivaraṃ gajova alabhanto nagarato gajanirodhato vā niggamanāya dvāravivarakaṃ alabhamāno hatthī viya.",
  "atk-s0508a2:856_6": "Cittakalīti cittakāḷakaṇṇi.",
  "atk-s0508a2:856_7": "Punappunanti aparāparaṃ.",
  "atk-s0508a2:856_8": "Pasakkāti saraṇasampassāsavasena.",
  "atk-s0508a2:856_9": "Pāparatoti pāpakammanirato pubbe viya idāni na carissasi tathā carituṃ na dassāmīti attho.",
  "atk-s0508a2:857_0": "Adantanti adamitaṃ hatthisikkhaṃ asikkhitaṃ.",
  "atk-s0508a2:857_1": "Navaggahanti aciragahitaṃ.",
  "atk-s0508a2:857_2": "Aṅkusaggahoti hatthācariyo.",
  "atk-s0508a2:857_3": "Balavāti kāyabalena ñāṇabalena ca balavā.",
  "atk-s0508a2:857_4": "Āvatteti akāmanti anicchantameva nisedhanato nivatteti.",
  "atk-s0508a2:857_5": "Evaṃ āvattayissanti yathā yathāvuttaṃ hatthiṃ hatthācariyo,",
  "atk-s0508a2:857_6": "evaṃ taṃ cittaṃ cittakaliṃ duccaritanisedhanato nivattayissāmi.",
  "atk-s0508a2:858_0": "Varahayadamakusaloti uttamānaṃ assadammānaṃ damane kusalo.",
  "atk-s0508a2:858_1": "Tato eva sārathipavaro assadammasārathīsu visiṭṭho dameti ājaññaṃ ājānīyaṃ assadammaṃ desakālānurūpaṃ",
  "atk-s0508a2:858_2": "saṇhapharusehi dameti vineti nibbisevanaṃ karoti.",
  "atk-s0508a2:858_3": "Patiṭṭhito pañcasu balesūti saddhādīsu pañcasu balesu patiṭṭhito hutvā assaddhiyādinisedhanato taṃ damayissaṃ damessāmīti attho.",
  "atk-s0508a2:859_0": "Satiyā taṃ nibandhissanti gocarajjhattato bahi gantuṃ adento satiyottena kammaṭṭhānathambhe,",
  "atk-s0508a2:859_1": "cittakali,",
  "atk-s0508a2:859_2": "taṃ nibandhissāmi niyamessāmi.",
  "atk-s0508a2:859_3": "Payutto te damessāmīti tattha nibandhanto eva yuttappayutto hutvā te damessāmi,",
  "atk-s0508a2:859_4": "saṃkilesamalato taṃ visodhessāmi.",
  "atk-s0508a2:859_5": "Vīriyadhuraniggahitoti yathāvutto chekena susārathinā yuge yojito yuganiggahito yugantaragato taṃ nātikkamati,",
  "atk-s0508a2:859_6": "evaṃ tvampi citta,",
  "atk-s0508a2:859_7": "mama vīriyadhure niggahito sakkaccakāritāya sātaccakāritāya aññathā vattituṃ alabhanto ito gocarajjhattato dūraṃ bahi na gamissasi.",
  "atk-s0508a2:859_8": "Bhāvanānuyuttassa hi kammaṭṭhānato aññaṃ āsannampi lakkhaṇato dūramevāti evaṃ thero imāhi gāthāhi attano",
  "atk-s0508a2:859_9": "cittaṃ niggaṇhantova vipassanaṃ vaḍḍhetvā arahattaṃ pāpuṇi.",
  "atk-s0508a2:859_10": "Tena vuttaṃ apadāne –",
  "atk-s0508a2:860_0": "“Suvaṇṇavaṇṇaṃ sambuddhaṃ, dvattiṃsavaralakkhaṇaṃ;",
  "atk-s0508a2:861_0": "Vipinaggena gacchantaṃ, sālarājaṃva phullitaṃ.",
  "atk-s0508a2:862_0": "“Tiṇattharaṃ paññāpetvā, buddhaseṭṭhaṃ ayācahaṃ;",
  "atk-s0508a2:863_0": "Anukampatu maṃ buddho, bhikkhaṃ icchāmi dātave.",
  "atk-s0508a2:864_0": "“Anukampako kāruṇiko, atthadassī mahāyaso;",
  "atk-s0508a2:865_0": "Mama saṅkappamaññāya, orūhi mama assame.",
  "atk-s0508a2:866_0": "“Orohitvāna sambuddho, nisīdi paṇṇasanthare;",
  "atk-s0508a2:867_0": "Bhallātakaṃ gahetvāna, buddhaseṭṭhassadāsahaṃ.",
  "atk-s0508a2:868_0": "“Mama nijjhāyamānassa, paribhuñji tadā jino;",
  "atk-s0508a2:869_0": "Tattha cittaṃ pasādetvā, abhivandiṃ tadā jinaṃ.",
  "atk-s0508a2:870_0": "“Aṭṭhārase kappasate, yaṃ phalamadadiṃ tadā;",
  "atk-s0508a2:871_0": "Duggatiṃ nābhijānāmi, phaladānassidaṃ phalaṃ.",
  "atk-s0508a2:872_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:873_0": "Arahattaṃ pana patvā aññaṃ byākarontopi imā gāthā abhāsi.",
  "atk-s0508a2:874_0": "Vijitasenattheragāthāvaṇṇanā niṭṭhitā.",
  "atk-s0508a2:875_0": "10. Yasadattattheragāthāvaṇṇanā",
  "atk-s0508a2:876_0": "Upārambhacittotiādikā āyasmato yasadattattherassa gāthā.",
  "atk-s0508a2:876_1": "Kā uppatti?",
  "atk-s0508a2:876_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacini.",
  "atk-s0508a2:876_3": "Tathā hesa padumuttarassa bhagavato kāle brāhmaṇakule nibbattitvā brāhmaṇānaṃ vijjāsippesu nipphattiṃ",
  "atk-s0508a2:876_4": "gato kāme pahāya isipabbajjaṃ pabbajitvā araññe viharanto ekadivasaṃ satthāraṃ disvā pasannamānaso añjaliṃ",
  "atk-s0508a2:876_5": "paggayha abhitthavi.",
  "atk-s0508a2:876_6": "So tena puññakammena devamanussesu saṃsaranto imasmiṃ buddhuppāde mallaraṭṭhe mallarājakule nibbattitvā yasadattoti laddhanāmo,",
  "atk-s0508a2:876_7": "vayappatto takkasilaṃ gantvā sabbasippāni sikkhitvā sabhiyena paribbājakena saddhiṃyeva cārikaṃ caramāno,",
  "atk-s0508a2:876_8": "anupubbena sāvatthiyaṃ bhagavantaṃ upasaṅkamitvā sabhiyena puṭṭhapañhesu vissajjiyamānesu sayaṃ otārāpekkho",
  "atk-s0508a2:876_9": "suṇanto nisīdi “samaṇassa gotamassa vāde dosaṃ dassāmī”ti.",
  "atk-s0508a2:876_10": "Athassa bhagavā cittācāraṃ ñatvā sabhiyasuttadesanāvasāne ovādaṃ dento –",
  "atk-s0508a2:877_0": "360.",
  "atk-s0508a2:878_0": "“Upārambhacitto dummedho, suṇāti jinasāsanaṃ;",
  "atk-s0508a2:879_0": "Ārakā hoti saddhammā, nabhaso pathavī yathā.",
  "atk-s0508a2:880_0": "361.",
  "atk-s0508a2:881_0": "“Upārambhacitto dummedho, suṇāti jinasāsanaṃ;",
  "atk-s0508a2:882_0": "Parihāyati saddhammā, kāḷapakkheva candimā.",
  "atk-s0508a2:883_0": "362.",
  "atk-s0508a2:884_0": "“Upārambhacitto dummedho, suṇāti jinasāsanaṃ;",
  "atk-s0508a2:885_0": "Parisussati saddhamme, maccho appodake yathā.",
  "atk-s0508a2:886_0": "363.",
  "atk-s0508a2:887_0": "“Upārambhacitto dummedho, suṇāti jinasāsanaṃ;",
  "atk-s0508a2:888_0": "Na virūhati saddhamme, khette bījaṃva pūtikaṃ.",
  "atk-s0508a2:889_0": "364.",
  "atk-s0508a2:890_0": "“Yo ca tuṭṭhena cittena, suṇāti jinasāsanaṃ;",
  "atk-s0508a2:891_0": "Khepetvā āsave sabbe, sacchikatvā akuppataṃ;",
  "atk-s0508a2:892_0": "Pappuyya paramaṃ santiṃ, parinibbātināsavo”ti. –",
  "atk-s0508a2:893_0": "Imā pañca gāthā abhāsi.",
  "atk-s0508a2:894_0": "Tattha upārambhacittoti sārambhacitto,",
  "atk-s0508a2:894_1": "dosāropanādhippāyoti attho.",
  "atk-s0508a2:894_2": "Dummedhoti nippañño.",
  "atk-s0508a2:894_3": "Ārakā hoti saddhammāti so tādiso puggalo nabhaso viya pathavī paṭipattisaddhammatopi dūre hoti,",
  "atk-s0508a2:894_4": "pageva paṭivedhasaddhammato.",
  "atk-s0508a2:894_5": "“Na tvaṃ imaṃ dhammavinayaṃ ājānāsī”tiādinā viggāhikakathaṃ anuyuttassa kuto santanipuṇo paṭipattisaddhammo.",
  "atk-s0508a2:895_0": "Parihāyati saddhammāti navavidhalokuttaradhammato pubbabhāgiyasaddhādisaddhammatopi nihīyati.",
  "atk-s0508a2:895_1": "Parisussatīti visussati kāyacittānaṃ pīṇanarasassa pītipāmojjādikusaladhammassābhāvato.",
  "atk-s0508a2:895_2": "Na virūhatīti virūḷhiṃ vuddhiṃ na pāpuṇāti.",
  "atk-s0508a2:895_3": "Pūtikanti gomayalepadānādiabhāvena pūtibhāvaṃ pattaṃ.",
  "atk-s0508a2:896_0": "Tuṭṭhena cittenāti itthambhūtalakkhaṇe karaṇavacanaṃ,",
  "atk-s0508a2:896_1": "attamano pamudito hutvāti attho.",
  "atk-s0508a2:896_2": "Khepetvāti samucchinditvā.",
  "atk-s0508a2:896_3": "Akuppatanti arahattaṃ.",
  "atk-s0508a2:896_4": "Pappuyyāti pāpuṇitvā.",
  "atk-s0508a2:896_5": "Paramaṃ santinti anupādisesaṃ nibbānaṃ.",
  "atk-s0508a2:896_6": "Tadadhigamo cassa kevalaṃ kālāgamanameva,",
  "atk-s0508a2:896_7": "na kocividhoti taṃ dassetuṃ vuttaṃ “parinibbātināsavo”ti.",
  "atk-s0508a2:897_0": "Evaṃ satthārā ovadito saṃvegajāto pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a2:897_1": "Tena vuttaṃ apadāne –",
  "atk-s0508a2:898_0": "“Kaṇikāraṃva jalitaṃ, dīparukkhaṃva jotitaṃ;",
  "atk-s0508a2:899_0": "Kañcanaṃva virocantaṃ, addasaṃ dvipaduttamaṃ.",
  "atk-s0508a2:900_0": "“Kamaṇḍaluṃ ṭhapetvāna, vākacīrañca kuṇḍikaṃ;",
  "atk-s0508a2:901_0": "Ekaṃsaṃ ajinaṃ katvā, buddhaseṭṭhaṃ thaviṃ ahaṃ.",
  "atk-s0508a2:902_0": "“Tamandhakāraṃ vidhamaṃ, mohajālasamākulaṃ;",
  "atk-s0508a2:903_0": "Ñāṇālokaṃ dassetvāna, nittiṇṇosi mahāmuni.",
  "atk-s0508a2:904_0": "“Samuddharasimaṃ lokaṃ, sabbāvantamanuttaraṃ;",
  "atk-s0508a2:905_0": "Ñāṇe te upamā natthi, yāvatā jagato gati.",
  "atk-s0508a2:906_0": "“Tena ñāṇena sabbaññū, iti buddho pavuccati;",
  "atk-s0508a2:907_0": "Vandāmi taṃ mahāvīraṃ, sabbaññutamanāvaraṃ.",
  "atk-s0508a2:908_0": "“Satasahassito kappe, buddhaseṭṭhaṃ thaviṃ ahaṃ;",
  "atk-s0508a2:909_0": "Duggatiṃ nābhijānāmi, ñāṇatthavāyidaṃ phalaṃ.",
  "atk-s0508a2:910_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:911_0": "Arahattaṃ pana patvā aññaṃ byākarontopi thero imā eva gāthā abhāsi.",
  "atk-s0508a2:912_0": "Yasadattattheragāthāvaṇṇanā niṭṭhitā.",
  "atk-s0508a2:913_0": "11. Soṇakuṭikaṇṇattheragāthāvaṇṇanā",
  "atk-s0508a2:914_0": "Upasampadā ca me laddhātiādikā āyasmato soṇassa kuṭikaṇṇassa gāthā.",
  "atk-s0508a2:914_1": "Kā uppatti?",
  "atk-s0508a2:914_2": "Ayaṃ kira padumuttarassa bhagavato kāle haṃsavatīnagare vibhavasampanno seṭṭhi hutvā uḷārāya issariyasampattiyā",
  "atk-s0508a2:914_3": "ṭhito ekadivasaṃ satthāraṃ satasahassakhīṇāsavaparivutaṃ mahatiyā buddhalīḷāya mahantena buddhānubhāvena",
  "atk-s0508a2:914_4": "nagaraṃ pavisantaṃ disvā pasannamānaso vanditvā añjaliṃ katvā aṭṭhāsi.",
  "atk-s0508a2:914_5": "So pacchābhattaṃ upāsakehi saddhiṃ vihāraṃ gantvā bhagavato santike dhammaṃ suṇanto satthāraṃ ekaṃ bhikkhuṃ",
  "atk-s0508a2:914_6": "kalyāṇavākkaraṇānaṃ aggaṭṭhāne ṭhapentaṃ disvā sayampi taṃ ṭhānaṃ patthetvā mahādānaṃ datvā paṇidhānaṃ akāsi.",
  "atk-s0508a2:914_7": "Satthā tassa anantarāyataṃ disvā “anāgate gotamassa nāma sammāsambuddhassa sāsane kalyāṇavākkaraṇānaṃ aggo bhavissatī”ti byākāsi.",
  "atk-s0508a2:915_0": "So tattha yāvajīvaṃ puññāni katvā devamanussesu saṃsaranto vipassissa bhagavato kāle sāsane pabbajitvā",
  "atk-s0508a2:915_1": "vattapaṭivattāni pūrento ekassa bhikkhuno cīvaraṃ sibbitvā adāsi.",
  "atk-s0508a2:915_2": "Puna buddhasuññe loke bārāṇasiyaṃ tunnavāyo hutvā ekassa paccekabuddhassa cīvarakoṭiṃ chinnaṃ ghaṭetvā adāsi.",
  "atk-s0508a2:915_3": "Evaṃ tattha tattha puññāni katvā imasmiṃ buddhuppāde avantiraṭṭhe kuraraghare mahāvibhavassa seṭṭhino putto hutvā nibbatti.",
  "atk-s0508a2:915_4": "Soṇotissa nāmaṃ akaṃsu.",
  "atk-s0508a2:915_5": "Koṭiagghanakassa kaṇṇapiḷandhanassa dhāraṇena “koṭikaṇṇo”ti vattabbe kuṭikaṇṇoti paññāyittha.",
  "atk-s0508a2:916_0": "So anukkamena vaḍḍhitvā kuṭumbaṃ saṇṭhapento āyasmante mahākaccāne kulagharaṃ nissāya pavattapabbate",
  "atk-s0508a2:916_1": "viharante tassa santike dhammaṃ sutvā saraṇesu ca sīlesu ca patiṭṭhāya taṃ catūhi paccayehi upaṭṭhahi.",
  "atk-s0508a2:916_2": "So aparabhāge saṃsāre sañjātasaṃvego therassa santike pabbajitvā kicchena kasirena dasavaggaṃ saṅghaṃ",
  "atk-s0508a2:916_3": "sannipātetvā upasampajjitvā katipayakālaṃ therassa santike vasitvā,",
  "atk-s0508a2:916_4": "theraṃ āpucchitvā satthāraṃ vandituṃ sāvatthiṃ upagato,",
  "atk-s0508a2:916_5": "satthārā ekagandhakuṭiyaṃ vāsaṃ labhitvā paccūsasamaye ajjhiṭṭho soḷasaaṭṭhakavaggiyānaṃ ussāraṇena sādhukāraṃ",
  "atk-s0508a2:916_6": "datvā bhāsitāya “disvā ādīnavaṃ loke”ti udānagāthāya pariyosāne vipassanaṃ vaḍḍhetvā arahattaṃ pāpuṇi.",
  "atk-s0508a2:916_7": "Tena vuttaṃ apadāne –",
  "atk-s0508a2:917_0": "“Padumuttaro nāma jino, āhutīnaṃ paṭiggaho;",
  "atk-s0508a2:918_0": "Vasīsatasahassehi, nagaraṃ pāvisī tadā.",
  "atk-s0508a2:919_0": "“Nagaraṃ pavisantassa, upasantassa tādino;",
  "atk-s0508a2:920_0": "Ratanāni pajjotiṃsu, nigghoso āsi tāvade.",
  "atk-s0508a2:921_0": "“Buddhassa ānubhāvena, bherī vajjumaghaṭṭitā;",
  "atk-s0508a2:922_0": "Sayaṃ vīṇā pavajjanti, buddhassa pavisato puraṃ.",
  "atk-s0508a2:923_0": "“Buddhaseṭṭhaṃ namassāmi, padumuttaramahāmuniṃ;",
  "atk-s0508a2:924_0": "Pāṭihīrañca passitvā, tattha cittaṃ pasādayiṃ.",
  "atk-s0508a2:925_0": "“Aho buddho aho dhammo, aho no satthu sampadā;",
  "atk-s0508a2:926_0": "Acetanāpi tūriyā, sayameva pavajjare.",
  "atk-s0508a2:927_0": "“Satasahassito kappe, yaṃ saññamalabhiṃ tadā;",
  "atk-s0508a2:928_0": "Duggatiṃ nābhijānāmi, buddhasaññāyidaṃ phalaṃ.",
  "atk-s0508a2:929_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:930_0": "Arahatte pana patiṭṭhito attano upajjhāyena ācikkhitaniyāmena paccantimesu janapadesu vinayadharapañcamena gaṇena upasampadā,",
  "atk-s0508a2:930_1": "dhuvanhānaṃ,",
  "atk-s0508a2:930_2": "cammattharaṇaṃ,",
  "atk-s0508a2:930_3": "guṇaṅguṇūpāhanaṃ,",
  "atk-s0508a2:930_4": "cīvaravippavāsoti pañca vare yācitvā te satthu santikā labhitvā punadeva attano vasitaṭṭhānaṃ gantvā upajjhāyassa tamatthaṃ ārocesi.",
  "atk-s0508a2:930_5": "Ayamettha saṅkhepo.",
  "atk-s0508a2:930_6": "Vitthāro pana udānaṭṭhakathāyaṃ āgatanayena veditabbo.",
  "atk-s0508a2:930_7": "Aṅguttaraṭṭhakathāyaṃ pana “upasampanno hutvā attano upajjhāyassa santike kammaṭṭhānaṃ gahetvā vipassanaṃ vaḍḍhetvā arahattaṃ pāpuṇī”ti vuttaṃ.",
  "atk-s0508a2:931_0": "So aparabhāge vimuttisukhena viharanto attano paṭipattiṃ paccavekkhitvā somanassajāto udānavasena –",
  "atk-s0508a2:932_0": "365.",
  "atk-s0508a2:933_0": "“Upasampadā ca me laddhā, vimutto camhi anāsavo;",
  "atk-s0508a2:934_0": "So ca me bhagavā diṭṭho, vihāre ca sahāvasiṃ.",
  "atk-s0508a2:935_0": "366.",
  "atk-s0508a2:936_0": "“Bahudeva rattiṃ bhagavā, abbhokāsetināmayi;",
  "atk-s0508a2:937_0": "Vihārakusalo satthā, vihāraṃ pāvisī tadā.",
  "atk-s0508a2:938_0": "367.",
  "atk-s0508a2:939_0": "“Santharitvāna saṅghāṭiṃ, seyyaṃ kappesi gotamo;",
  "atk-s0508a2:940_0": "Sīho selaguhāyaṃva, pahīnabhayabheravo.",
  "atk-s0508a2:941_0": "368.",
  "atk-s0508a2:942_0": "“Tato kalyāṇavākkaraṇo, sammāsambuddhasāvako;",
  "atk-s0508a2:943_0": "Soṇo abhāsi saddhammaṃ, buddhaseṭṭhassa sammukhā.",
  "atk-s0508a2:944_0": "369.",
  "atk-s0508a2:945_0": "“Pañcakkhandhe pariññāya, bhāvayitvāna añjasaṃ;",
  "atk-s0508a2:946_0": "Pappuyya paramaṃ santiṃ, parinibbissatyanāsavo”ti. –",
  "atk-s0508a2:947_0": "Imā pañca gāthā abhāsi.",
  "atk-s0508a2:948_0": "Tattha upasampadā ca me laddhāti yā sā kicchena dasavaggaṃ bhikkhusaṅghaṃ sannipātetvā attanā laddhā upasampadā.",
  "atk-s0508a2:948_1": "Yā ca pana varadānavasena sabbapaccantimesu janapadesu vinayadharapañcamena gaṇena satthārā anuññātā upasampadā,",
  "atk-s0508a2:948_2": "tadubhayaṃ sandhāyāha. Ca-",
  "atk-s0508a2:948_3": "saddo samuccayattho,",
  "atk-s0508a2:948_4": "tena itarepi satthu santikā laddhavare saṅgaṇhāti.",
  "atk-s0508a2:948_5": "Vimutto camhi anāsavoti aggamaggena sakalakilesavatthuvimuttiyā vimutto ca amhi.",
  "atk-s0508a2:948_6": "Tato eva kāmāsavādīhi anāsavo amhīti yojanā.",
  "atk-s0508a2:948_7": "So ca me bhagavā diṭṭhoti yadatthaṃ ahaṃ avantiraṭṭhato sāvatthiṃ gato,",
  "atk-s0508a2:948_8": "so ca bhagavā mayā adiṭṭhapubbo diṭṭho.",
  "atk-s0508a2:948_9": "Vihāre ca sahāvasinti na kevalaṃ tassa bhagavato dassanameva mayā laddhaṃ,",
  "atk-s0508a2:948_10": "atha kho vihāre satthu gandhakuṭiyaṃ satthārā kāraṇaṃ sallakkhetvā vāsentena saha avasiṃ.",
  "atk-s0508a2:948_11": "“Vihāreti vihārasamīpe”ti keci.",
  "atk-s0508a2:949_0": "Bahudeva rattinti paṭhamaṃ yāmaṃ bhikkhūnaṃ dhammadesanāvasena kammaṭṭhānasodhanavasena ca,",
  "atk-s0508a2:949_1": "majjhimaṃ yāmaṃ devānaṃ brahmūnañca kaṅkhacchedanavasena bhagavā bahudeva rattiṃ abbhokāse atināmayi vītināmesi.",
  "atk-s0508a2:949_2": "Vihārakusaloti dibbabrahmaāneñjaariyavihāresu kusalo.",
  "atk-s0508a2:949_3": "Vihāraṃ pāvisīti ativelaṃ nisajjacaṅkamehi uppannaparissamavinodanatthaṃ gandhakuṭiṃ pāvisi.",
  "atk-s0508a2:950_0": "Santharitvāna saṅghāṭiṃ,",
  "atk-s0508a2:950_1": "seyyaṃ kappesīti catugguṇaṃ saṅghāṭiṃ paññāpetvā sīhaseyyaṃ kappesi.",
  "atk-s0508a2:950_2": "Tenāha “gotamo sīho selaguhāyaṃva pahīnabhayabheravo”ti.",
  "atk-s0508a2:950_3": "Tattha gotamoti bhagavantaṃ gottena kitteti.",
  "atk-s0508a2:950_4": "Sīho selaguhāyaṃvāti selassa pabbatassa guhāyaṃ.",
  "atk-s0508a2:950_5": "Yathā sīho migarājā tejussadatāya pahīnabhayabheravo dakkhiṇena passena pāde pādaṃ accādhāya seyyaṃ kappesi,",
  "atk-s0508a2:950_6": "evaṃ cittutrāsalomahaṃsanachambhitattahetūnaṃ kilesānaṃ samucchinnattā pahīnabhayabheravo gotamo bhagavā seyyaṃ kappesīti attho.",
  "atk-s0508a2:951_0": "Tatoti pacchā,",
  "atk-s0508a2:951_1": "sīhaseyyaṃ kappetvā tato vuṭṭhahitvā “paṭibhātu taṃ bhikkhu dhammo bhāsitu”nti satthārā ajjhesitoti attho.",
  "atk-s0508a2:951_2": "Kalyāṇavākkaraṇoti sundaravacīkaraṇo,",
  "atk-s0508a2:951_3": "lakkhaṇasampannavacanakkamoti attho.",
  "atk-s0508a2:951_4": "Soṇo abhāsi saddhammanti soḷasa aṭṭhakavaggiyasuttāni soṇo kuṭikaṇṇo,",
  "atk-s0508a2:951_5": "buddhaseṭṭhassa sammāsambuddhassa sammukhā,",
  "atk-s0508a2:951_6": "paccakkhato abhāsīti thero attānameva paraṃ viya avoca.",
  "atk-s0508a2:952_0": "Pañcakkhandhe pariññāyāti pañcupādānakkhandhe tīhipi pariññāhi parijānitvā te parijānantoyeva,",
  "atk-s0508a2:952_1": "añjasaṃ ariyaṃ aṭṭhaṅgikaṃ maggaṃ bhāvayitvā,",
  "atk-s0508a2:952_2": "paramaṃ santiṃ nibbānaṃ pappuyya pāpuṇitvā ṭhito anāsavo.",
  "atk-s0508a2:952_3": "Tato eva idāni parinibbissati anupādisesanibbānavasena nibbāyissatīti.",
  "atk-s0508a2:953_0": "Soṇakuṭikaṇṇattheragāthāvaṇṇanā niṭṭhitā.",
  "atk-s0508a2:954_0": "12. Kosiyattheragāthāvaṇṇanā",
  "atk-s0508a2:955_0": "Yo eva garūnantiādikā āyasmato kosiyattherassa gāthā.",
  "atk-s0508a2:955_1": "Kā uppatti?",
  "atk-s0508a2:955_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto vipassissa",
  "atk-s0508a2:955_3": "bhagavato kāle kulagehe nibbattitvā viññutaṃ patto ekadivasaṃ satthāraṃ disvā pasannacitto ucchukhaṇḍikaṃ adāsi.",
  "atk-s0508a2:955_4": "So tena puññakammena devamanussesu saṃsaranto imasmiṃ buddhuppāde magadharaṭṭhe brāhmaṇakule nibbatti,",
  "atk-s0508a2:955_5": "kosiyotissa gottavasena nāmaṃ akāsi.",
  "atk-s0508a2:955_6": "So viññutaṃ patto āyasmantaṃ dhammasenāpatiṃ abhiṇhaṃ upasaṅkamati,",
  "atk-s0508a2:955_7": "tassa santike dhammaṃ suṇāti.",
  "atk-s0508a2:955_8": "So tena sāsane paṭiladdhasaddho pabbajitvā kammaṭṭhānaṃ anuyuñjanto nacirasseva arahattaṃ pāpuṇi.",
  "atk-s0508a2:955_9": "Tena vuttaṃ apadāne –",
  "atk-s0508a2:956_0": "“Nagare bandhumatiyā, dvārapālo ahosahaṃ;",
  "atk-s0508a2:957_0": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a2:958_0": "“Ucchukhaṇḍikamādāya buddhaseṭṭhassadāsahaṃ;",
  "atk-s0508a2:959_0": "Pasannacitto sumano, vipassissa mahesino.",
  "atk-s0508a2:960_0": "“Ekanavutito kappe, yaṃ ucchumadadiṃ tadā;",
  "atk-s0508a2:961_0": "Duggatiṃ nābhijānāmi, ucchukhaṇḍassidaṃ phalaṃ.",
  "atk-s0508a2:962_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:963_0": "Arahattaṃ pana patvā attano paṭipattiṃ paccavekkhitvā garuvāsaṃ sappurisūpanissayañca pasaṃsanto –",
  "atk-s0508a2:964_0": "370.",
  "atk-s0508a2:965_0": "“Yo ve garūnaṃ vacanaññu dhīro, vase ca tamhi janayetha pemaṃ;",
  "atk-s0508a2:966_0": "So bhattimā nāma ca hoti paṇḍito, ñatvā ca dhammesu visesi assa.",
  "atk-s0508a2:967_0": "371.",
  "atk-s0508a2:968_0": "“Yaṃ āpadā uppatitā uḷārā, nakkhambhayante paṭisaṅkhayantaṃ;",
  "atk-s0508a2:969_0": "So thāmavā nāma ca hoti paṇḍito, ñatvā ca dhammesu visesi assa.",
  "atk-s0508a2:970_0": "372.",
  "atk-s0508a2:971_0": "“Yo ve samuddova ṭhito anejo, gambhīrapañño nipuṇatthadassī;",
  "atk-s0508a2:972_0": "Asaṃhāriyo nāma ca hoti paṇḍito, ñatvā ca dhammesu visesi assa.",
  "atk-s0508a2:973_0": "373.",
  "atk-s0508a2:974_0": "“Bahussuto dhammadharo ca hoti, dhammassa hoti anudhammacārī;",
  "atk-s0508a2:975_0": "So tādiso nāma ca hoti paṇḍito, ñatvā ca dhammesu visesi assa.",
  "atk-s0508a2:976_0": "374.",
  "atk-s0508a2:977_0": "“Atthañca yo jānāti bhāsitassa,",
  "atk-s0508a2:978_0": "Atthañca ñatvāna tathā karoti;",
  "atk-s0508a2:979_0": "Atthantaro nāma sa hoti paṇḍito,",
  "atk-s0508a2:980_0": "Ñatvā ca dhammesu visesi assā”ti. –",
  "atk-s0508a2:981_0": "Imā pañca gāthā abhāsi.",
  "atk-s0508a2:982_0": "Tattha yoti khattiyādīsu catūsu parisāsu yo koci.",
  "atk-s0508a2:982_1": "Veti byattaṃ.",
  "atk-s0508a2:982_2": "Garūnanti sīlādigaruguṇayuttānaṃ paṇḍitānaṃ.",
  "atk-s0508a2:982_3": "Vacanaññūti tesaṃ anusāsanīvacanaṃ jānanto,",
  "atk-s0508a2:982_4": "yathānusiṭṭhaṃ paṭipajjamāno paṭipajjitvā ca tassa phalaṃ jānantoti attho.",
  "atk-s0508a2:982_5": "Dhīroti dhitisampanno.",
  "atk-s0508a2:982_6": "Vase ca tamhi janayetha pemanti tasmiṃ garūnaṃ vacane ovāde vaseyya yathānusiṭṭhaṃ paṭipajjeyya,",
  "atk-s0508a2:982_7": "paṭipajjitvā “iminā vatāhaṃ ovādena imaṃ jātiādidukkhaṃ vītivatto”ti tattha janayetha pemaṃ gāravaṃ uppādeyya.",
  "atk-s0508a2:982_8": "Idañhi dvayaṃ “garūnaṃ vacanaññu dhīro”ti padadvayena vuttassevatthassa pākaṭakaraṇaṃ.",
  "atk-s0508a2:982_9": "Soti yo garūnaṃ vacanaññū dhīro,",
  "atk-s0508a2:982_10": "so yathānusiṭṭhaṃ paṭipattiyā tattha bhattimā ca nāma hoti,",
  "atk-s0508a2:982_11": "jīvitahetupi tassa anatikkamanato paṇḍito ca nāma hoti.",
  "atk-s0508a2:982_12": "Ñatvā ca dhammesu visesi assāti tathā paṭipajjanto ca tāya eva paṭipattiyā catunnaṃ ariyasaccānaṃ jānanahetu",
  "atk-s0508a2:982_13": "lokiyalokuttaradhammesu vijjāttayādivasena “tevijjo,",
  "atk-s0508a2:982_14": "chaḷabhiñño,",
  "atk-s0508a2:982_15": "paṭisambhidāpatto”ti visesi visesavā siyāti attho.",
  "atk-s0508a2:983_0": "Yanti yaṃ puggalaṃ paṭipattiyā antarāyakaraṇato “āpadā”ti laddhavohārā sotuṇhakhuppipāsādipākaṭaparissayā",
  "atk-s0508a2:983_1": "ceva rāgādipaṭicchannaparissayā ca uppatitā uppannā,",
  "atk-s0508a2:983_2": "uḷārā balavantopi nakkhambhayante na kiñci cālenti. Kasmā?",
  "atk-s0508a2:983_3": "Paṭisaṅkhayantanti paṭisaṅkhāyamānaṃ paṭisaṅkhānabale ṭhitanti attho.",
  "atk-s0508a2:983_4": "Soti yo daḷhatarāhi āpadāhipi akkhambhanīyo,",
  "atk-s0508a2:983_5": "so thāmavā dhitimā daḷhaparakkamo nāma hoti.",
  "atk-s0508a2:983_6": "Anavasesasaṃkilesapakkhassa abhibhavanakapaññābalasamaṅgitāya paṇḍito ca nāma hoti.",
  "atk-s0508a2:983_7": "Tathābhūto ca ñatvā ca dhammesu visesi assāti taṃ vuttatthameva.",
  "atk-s0508a2:984_0": "Samuddova ṭhitoti samuddo viya ṭhitasabhāvo.",
  "atk-s0508a2:984_1": "Yathā hi caturāsītiyojanasahassagambhīre sinerupādasamīpe mahāsamuddo aṭṭhahipi disāhi uṭṭhitehi pakativātehi aniñjanato ṭhito anejo gambhīro ca,",
  "atk-s0508a2:984_2": "evaṃ kilesavātehi titthiyavādavātehi ca akampanīyato ṭhito anejo.",
  "atk-s0508a2:984_3": "Gambhīrassa anupacitañāṇasambhārehi aladdhagādhassa nipuṇassa sukhumassa paṭiccasamuppādādiatthassa paṭivijjhanena gambhīrapañño nipuṇatthadassī.",
  "atk-s0508a2:984_4": "Asaṃhāriyo nāma ca hoti paṇḍito so tādiso puggalo kilesehi devaputtamārādīsu vā kenaci asaṃhāriyatāya asaṃhāriyo nāma hoti,",
  "atk-s0508a2:984_5": "yathāvuttena atthena paṇḍito ca nāma hoti.",
  "atk-s0508a2:984_6": "Sesaṃ vuttanayameva.",
  "atk-s0508a2:985_0": "Bahussutoti pariyattibāhusaccavasena bahussuto,",
  "atk-s0508a2:985_1": "suttageyyādi bahuṃ sutaṃ etassāti bahussuto.",
  "atk-s0508a2:985_2": "Tameva dhammaṃ suvaṇṇabhājane pakkhittasīhavasaṃ viya avinassantameva dhāretīti dhammadharo ca hoti.",
  "atk-s0508a2:985_3": "Dhammassa hoti anudhammacārīti yathāsutassa yathāpariyattassa dhammassa atthamaññāya dhammamaññāya navalokuttaradhammassa",
  "atk-s0508a2:985_4": "anurūpaṃ dhammaṃ pubbabhāgapaṭipadāsaṅkhātaṃ catupārisuddhisīladhutaṅgaasubhakammaṭṭhānādibhedaṃ carati",
  "atk-s0508a2:985_5": "paṭipajjatīti anudhammacārī hoti,",
  "atk-s0508a2:985_6": "“ajja ajjevā”ti paṭivedhaṃ ākaṅkhanto vicarati.",
  "atk-s0508a2:985_7": "So tādiso nāma ca hoti paṇḍitoti yo puggalo yaṃ garuṃ nissāya bahussuto dhammadharo dhammassa ca anudhammacārī hoti.",
  "atk-s0508a2:985_8": "So ca tādiso tena garunā sadiso paṇḍito nāma hoti paṭipattiyā sadisabhāvato.",
  "atk-s0508a2:985_9": "Tathābhūto pana so ñatvā ca dhammesu visesi assa,",
  "atk-s0508a2:985_10": "taṃ vuttatthaṃva.",
  "atk-s0508a2:986_0": "Atthañca yo jānāti bhāsitassāti yo puggalo sammāsambuddhena bhāsitassa pariyattidhammassa atthaṃ jānāti.",
  "atk-s0508a2:986_1": "Jānanto pana “idha sīlaṃ vuttaṃ,",
  "atk-s0508a2:986_2": "idha samādhi,",
  "atk-s0508a2:986_3": "idha paññā”ti tattha tattha yathāvuttaṃ atthañca ñatvāna tathā karoti yathā satthārā anusiṭṭhaṃ,",
  "atk-s0508a2:986_4": "tathā paṭipajjati.",
  "atk-s0508a2:986_5": "Atthantaro nāma sa hoti paṇḍitoti so evarūpo puggalo atthantaro atthakāraṇā sīlādiatthajānanamattameva upanissayaṃ katvā paṇḍito hoti.",
  "atk-s0508a2:986_6": "Sesaṃ vuttanayameva.",
  "atk-s0508a2:987_0": "Ettha ca paṭhamagāthāya “yo ve garūna”ntiādinā saddhūpanissayo visesabhāvo vutto,",
  "atk-s0508a2:987_1": "dutiyagāthāya “yaṃ āpadā”ti ādinā vīriyūpanissayo,",
  "atk-s0508a2:987_2": "tatiyagāthāya “yo ve samuddova ṭhito”tiādinā samādhūpanissayo,",
  "atk-s0508a2:987_3": "catutthagāthāya “bahussuto”tiādinā satūpanissayo,",
  "atk-s0508a2:987_4": "pañcamagāthāya “atthañca yo jānātī”tiādinā paññūpanissayo visesabhāvo vuttoti veditabbo.",
  "atk-s0508a2:988_0": "Kosiyattheragāthāvaṇṇanā niṭṭhitā.",
  "atk-s0508a2:989_0": "Pañcakanipātavaṇṇanā niṭṭhitā.",
  "atk-s0508a2:990_0": "6. Chakkanipāto",
  "atk-s0508a2:991_0": "1. Uruvelakassapattheragāthāvaṇṇanā",
  "atk-s0508a2:992_0": "Chakkanipāte disvāna pāṭihīrānītiādikā āyasmato uruvelakassapattherassa gāthā.",
  "atk-s0508a2:992_1": "Kā uppatti?",
  "atk-s0508a2:992_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto padumuttarassa bhagavato kāle kulagehe nibbattitvā,",
  "atk-s0508a2:992_3": "vayappatto satthu santike dhammaṃ suṇanto satthāraṃ ekaṃ bhikkhuṃ mahāparisānaṃ aggaṭṭhāne ṭhapentaṃ disvā,",
  "atk-s0508a2:992_4": "sayampi taṃ ṭhānantaraṃ patthetvā mahādānaṃ datvā paṇidhānamakāsi.",
  "atk-s0508a2:992_5": "Bhagavā cassa anantarāyataṃ disvā,",
  "atk-s0508a2:992_6": "“anāgate gotamabuddhassa sāsane mahāparisānaṃ aggo bhavissatī”ti byākāsi.",
  "atk-s0508a2:993_0": "So tattha yāvajīvaṃ puññāni katvā tato cavitvā devamanussesu saṃsaranto ito dvānavutikappamatthake phussassa",
  "atk-s0508a2:993_1": "bhagavato vemātikakaniṭṭhabhātā hutvā nibbatti.",
  "atk-s0508a2:993_2": "Aññepissa dve kaniṭṭhabhātaro ahesuṃ.",
  "atk-s0508a2:993_3": "Te tayopi buddhappamukhaṃ saṅghaṃ paramāya pūjāya pūjetvā yāvajīvaṃ kusalaṃ katvā devamanussesu saṃsaranto",
  "atk-s0508a2:993_4": "amhākaṃ bhagavato nibbattito puretarameva bārāṇasiyaṃ brāhmaṇakule bhātaro hutvā,",
  "atk-s0508a2:993_5": "anukkamena nibbattā gottavasena tayopi kassapā eva nāma jātā.",
  "atk-s0508a2:993_6": "Te vayappattā tayo vede uggaṇhiṃsu.",
  "atk-s0508a2:993_7": "Tesaṃ jeṭṭhabhātikassa pañca māṇavakasatāni parivāro,",
  "atk-s0508a2:993_8": "majjhimassa tīṇi,",
  "atk-s0508a2:993_9": "kaniṭṭhassa dve.",
  "atk-s0508a2:993_10": "Te attano ganthe sāraṃ olokentā diṭṭhadhammikameva atthaṃ disvā pabbajjaṃ rocesuṃ.",
  "atk-s0508a2:993_11": "Tesu jeṭṭhabhātā attano parivārena saddhiṃ uruvelaṃ gantvā isipabbajjaṃ pabbajitvā uruvelakassapo nāma",
  "atk-s0508a2:993_12": "jāto mahāgaṅgānadīvaṅke pabbajito nadīkassapo nāma jāto,",
  "atk-s0508a2:993_13": "gayāsīse pabbajito gayākassapo nāma jāto.",
  "atk-s0508a2:994_0": "Evaṃ tesu isipabbajjaṃ pabbajitvā tattha tattha vasantesu bahūnaṃ divasānaṃ accayena amhākaṃ bodhisatto mahābhinikkhamanaṃ nikkhamitvā,",
  "atk-s0508a2:994_1": "paṭividdhasabbaññutaññāṇo anukkamena dhammacakkaṃ pavattetvā,",
  "atk-s0508a2:994_2": "pañcavaggiyatthere arahatte patiṭṭhāpetvā yasappamukhe pañcapaññāsa sahāyake vinetvā saṭṭhi arahante “caratha,",
  "atk-s0508a2:994_3": "bhikkhave,",
  "atk-s0508a2:994_4": "cārika”nti vissajjetvā,",
  "atk-s0508a2:994_5": "bhaddavaggiye vinetvā uruvelakassapassa vasanaṭṭhānaṃ gantvā vasanatthāya agyāgāraṃ pavisitvā,",
  "atk-s0508a2:994_6": "tattha katanāgadamanaṃ ādiṃ katvā aḍḍhuḍḍhasahassehi pāṭihāriyehi uruvelakassapaṃ saparisaṃ vinetvā pabbājesi.",
  "atk-s0508a2:994_7": "Tassa pabbajitabhāvaṃ ñatvā itarepi dve bhātaro saparisā āgantvā satthu santike pabbajiṃsu.",
  "atk-s0508a2:994_8": "Sabbeva ehibhikkhū iddhimayapattacīvaradharā ahesuṃ.",
  "atk-s0508a2:995_0": "Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno ādittapariyāyadesanāya sabbe arahatte patiṭṭhāpesi.",
  "atk-s0508a2:995_1": "Tena vuttaṃ apadāne –",
  "atk-s0508a2:996_0": "“Padumuttaro nāma jino, sabbalokavidū muni;",
  "atk-s0508a2:997_0": "Ito satasahassamhi, kappe uppajji cakkhumā.",
  "atk-s0508a2:998_0": "“Ovādako viññāpako, tārako sabbapāṇinaṃ;",
  "atk-s0508a2:999_0": "Desanākusalo buddho, tāresi janataṃ bahuṃ.",
  "atk-s0508a2:1000_0": "“Anukampako kāruṇiko, hitesī sabbapāṇinaṃ;",
  "atk-s0508a2:1001_0": "Sampatte titthiye sabbe, pañcasīle patiṭṭhapi.",
  "atk-s0508a2:1002_0": "“Evaṃ nirākulaṃ āsi, suññataṃ titthiyehi ca;",
  "atk-s0508a2:1003_0": "Vicittaṃ arahantehi, vasībhūtehi tādibhi.",
  "atk-s0508a2:1004_0": "“Ratanānaṭṭhapaññāsaṃ, uggato so mahāmuni;",
  "atk-s0508a2:1005_0": "Kañcanagghiyasaṅkāso, bāttiṃsavaralakkhaṇo.",
  "atk-s0508a2:1006_0": "“Vassasatasahassāni, āyu vijjati tāvade;",
  "atk-s0508a2:1007_0": "Tāvatā tiṭṭhamāno so, tāresi janataṃ bahuṃ.",
  "atk-s0508a2:1008_0": "“Tadāhaṃ haṃsavatiyā, brāhmaṇo sādhusammato;",
  "atk-s0508a2:1009_0": "Upecca lokapajjotaṃ, assosiṃ dhammadesanaṃ.",
  "atk-s0508a2:1010_0": "“Tadā mahāparisatiṃ, mahāparisasāvakaṃ;",
  "atk-s0508a2:1011_0": "Ṭhapentaṃ etadaggamhi, sutvāna mudito ahaṃ.",
  "atk-s0508a2:1012_0": "“Mahatā parivārena, nimantetvā mahājinaṃ;",
  "atk-s0508a2:1013_0": "Brāhmaṇānaṃ sahassena, sahadānamadāsahaṃ.",
  "atk-s0508a2:1014_0": "“Mahādānaṃ daditvāna, abhivādiya nāyakaṃ;",
  "atk-s0508a2:1015_0": "Ekamantaṃ ṭhito haṭṭho, idaṃ vacanamabraviṃ.",
  "atk-s0508a2:1016_0": "“Tayi saddhāya me vīra, adhikāraguṇena ca;",
  "atk-s0508a2:1017_0": "Parisā mahatī hotu, nibbattassa tahiṃ tahiṃ.",
  "atk-s0508a2:1018_0": "“Tadā avoca parisaṃ, gajagajjitasussaro;",
  "atk-s0508a2:1019_0": "Karavīkaruto satthā, etaṃ passatha brāhmaṇaṃ.",
  "atk-s0508a2:1020_0": "“Hemavaṇṇaṃ mahābāhuṃ, kamalānanalocanaṃ;",
  "atk-s0508a2:1021_0": "Udaggatanujaṃ haṭṭhaṃ, saddhavantaṃ guṇe mama.",
  "atk-s0508a2:1022_0": "“Esa patthayate ṭhānaṃ, sīhaghosassa bhikkhuno;",
  "atk-s0508a2:1023_0": "Anāgatamhi addhāne, lacchase taṃ manorathaṃ.",
  "atk-s0508a2:1024_0": "“Satasahassito kappe, okkākakulasambhavo;",
  "atk-s0508a2:1025_0": "Gotamo nāma gottena, satthā loke bhavissati.",
  "atk-s0508a2:1026_0": "“Tassa dhammesu dāyādo, oraso dhammanimmito;",
  "atk-s0508a2:1027_0": "Kassapo nāma gottena, hessati satthu sāvako.",
  "atk-s0508a2:1028_0": "“Ito dvenavute kappe, ahu satthā anuttaro;",
  "atk-s0508a2:1029_0": "Anūpamo asadiso, phusso lokagganāyako.",
  "atk-s0508a2:1030_0": "“So ca sabbaṃ tamaṃ hantvā, vijaṭetvā mahājaṭaṃ;",
  "atk-s0508a2:1031_0": "Vassate amataṃ vuṭṭhiṃ, tappayanto sadevakaṃ.",
  "atk-s0508a2:1032_0": "“Tadā hi bārāṇasiyaṃ, rājāpaccā ahumhase;",
  "atk-s0508a2:1033_0": "Bhātaromha tayo sabbe, saṃvisaṭṭhāva rājino.",
  "atk-s0508a2:1034_0": "“Vīraṅgarūpā balino, saṅgāme aparājitā;",
  "atk-s0508a2:1035_0": "Tadā kupitapaccanto, amhe āha mahīpati.",
  "atk-s0508a2:1036_0": "“Etha gantvāna paccantaṃ, sodhetvā aṭṭavībalaṃ;",
  "atk-s0508a2:1037_0": "Khemaṃ vijiritaṃ katvā, puna dethāti bhāsatha.",
  "atk-s0508a2:1038_0": "“Tato mayaṃ avocumha, yadi deyyāsi nāyakaṃ;",
  "atk-s0508a2:1039_0": "Upaṭṭhānāya amhākaṃ, sādhayissāma vo tato.",
  "atk-s0508a2:1040_0": "“Tato mayaṃ laddhavarā, bhūmipālena pesitā;",
  "atk-s0508a2:1041_0": "Nikkhittasatthaṃ paccantaṃ, katvā punarupecca taṃ.",
  "atk-s0508a2:1042_0": "“Yācitvā satthupaṭṭhānaṃ, rājānaṃ lokanāyakaṃ;",
  "atk-s0508a2:1043_0": "Munivīraṃ labhitvāna, yāvajīvaṃ yajimha taṃ.",
  "atk-s0508a2:1044_0": "“Mahagghāni ca vatthāni, paṇītāni rasāni ca;",
  "atk-s0508a2:1045_0": "Senāsanāni rammāni, bhesajjāni hitāni ca.",
  "atk-s0508a2:1046_0": "“Datvā sasaṅghamunino, dhammenuppāditāni no;",
  "atk-s0508a2:1047_0": "Sīlavanto kāruṇikā, bhāvanāyuttamānasā.",
  "atk-s0508a2:1048_0": "“Saddhā paricaritvāna, mettacittena nāyakaṃ;",
  "atk-s0508a2:1049_0": "Nibbute tamhi lokagge, pūjaṃ katvā yathābalaṃ.",
  "atk-s0508a2:1050_0": "“Tato cutā santusitaṃ, gatā tattha mahāsukhaṃ;",
  "atk-s0508a2:1051_0": "Anubhūtā mayaṃ sabbe, buddhapūjāyidaṃ phalaṃ.",
  "atk-s0508a2:1052_0": "“Māyākāro yathā raṅge, dassesi vikatiṃ bahuṃ;",
  "atk-s0508a2:1053_0": "Tathā bhave bhamantohaṃ, videhādhipatī ahuṃ.",
  "atk-s0508a2:1054_0": "“Guṇācelassa vākyena, micchādiṭṭhigatāsayo;",
  "atk-s0508a2:1055_0": "Narakaṃ maggamārūḷho, rucāya mama dhītuyā.",
  "atk-s0508a2:1056_0": "“Ovādaṃ nādiyitvāna, brahmunā nāradenahaṃ;",
  "atk-s0508a2:1057_0": "Bahudhā saṃsito santo, diṭṭhiṃ hitvāna pāpikaṃ.",
  "atk-s0508a2:1058_0": "“Pūrayitvā visesena, dasa kammapathānihaṃ;",
  "atk-s0508a2:1059_0": "Hitvāna dehamagamiṃ, saggaṃ sabhavanaṃ yathā.",
  "atk-s0508a2:1060_0": "“Pacchime bhave sampatte, brahmabandhu ahosahaṃ;",
  "atk-s0508a2:1061_0": "Bārāṇasiyaṃ phītāyaṃ, jāto vippamahākule.",
  "atk-s0508a2:1062_0": "“Maccubyādhijarābhīto, ogāhetvā mahāvanaṃ;",
  "atk-s0508a2:1063_0": "Nibbānaṃ padamesanto, jaṭilesu paribbajiṃ.",
  "atk-s0508a2:1064_0": "“Tadā dve bhātaro mayhaṃ, pabbajiṃsu mayā saha;",
  "atk-s0508a2:1065_0": "Uruvelāyaṃ māpetvā, assamaṃ nivasiṃ ahaṃ.",
  "atk-s0508a2:1066_0": "“Kassapo nāma gottena, uruvelanivāsiko;",
  "atk-s0508a2:1067_0": "Tato me āsi paññatti, uruvelakassapo iti.",
  "atk-s0508a2:1068_0": "“Nadīsakāse bhātā me, nadīkassapasavhayo;",
  "atk-s0508a2:1069_0": "Āsī sakāsanāmena, gayāyaṃ gayākassapo.",
  "atk-s0508a2:1070_0": "“Dve satāni kaniṭṭhassa, tīṇi, majjhassa bhātuno;",
  "atk-s0508a2:1071_0": "Mama pañca satānūnā, sissā sabbe mamānugā.",
  "atk-s0508a2:1072_0": "“Tadā upecca maṃ buddho, katvāna vividhāni me;",
  "atk-s0508a2:1073_0": "Pāṭihīrāni lokaggo, vinesi narasārathi.",
  "atk-s0508a2:1074_0": "“Sahassaparivārena, ahosiṃ ehibhikkhuko;",
  "atk-s0508a2:1075_0": "Teheva saha sabbehi, arahattamapāpuṇiṃ.",
  "atk-s0508a2:1076_0": "“Te cevaññe ca bahavo, sissā maṃ parivārayuṃ;",
  "atk-s0508a2:1077_0": "Bhāsituñca samatthohaṃ, tato maṃ isisattamo.",
  "atk-s0508a2:1078_0": "“Mahāparisabhāvasmiṃ, etadagge ṭhapesi maṃ;",
  "atk-s0508a2:1079_0": "Aho buddhe kataṃ kāraṃ, saphalaṃ me ajāyatha.",
  "atk-s0508a2:1080_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1081_0": "Arahattaṃ pana patvā attano paṭipattiṃ paccavekkhitvā sīhanādaṃ nadanto –",
  "atk-s0508a2:1082_0": "375.",
  "atk-s0508a2:1083_0": "“Disvāna pāṭihīrāni, gotamassa yasassino;",
  "atk-s0508a2:1084_0": "Na tāvāhaṃ paṇipatiṃ, issāmānena vañcito.",
  "atk-s0508a2:1085_0": "376.",
  "atk-s0508a2:1086_0": "“Mama saṅkappamaññāya, codesi narasārathi;",
  "atk-s0508a2:1087_0": "Tato me āsi saṃvego, abbhuto lomahaṃsano.",
  "atk-s0508a2:1088_0": "377.",
  "atk-s0508a2:1089_0": "“Pubbe jaṭilabhūtassa, yā me siddhi parittikā;",
  "atk-s0508a2:1090_0": "Tāhaṃ tadā nirākatvā, pabbajiṃ jinasāsane.",
  "atk-s0508a2:1091_0": "378.",
  "atk-s0508a2:1092_0": "“Pubbe yaññena santuṭṭho, kāmadhātupurakkhato;",
  "atk-s0508a2:1093_0": "Pacchā rāgañca dosañca, mohañcāpi samūhaniṃ.",
  "atk-s0508a2:1094_0": "379.",
  "atk-s0508a2:1095_0": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:1096_0": "Iddhimā paracittaññū, dibbasotañca pāpuṇiṃ.",
  "atk-s0508a2:1097_0": "380.",
  "atk-s0508a2:1098_0": "“Yassa catthāya pabbajito, agārasmānagāriyaṃ;",
  "atk-s0508a2:1099_0": "So me attho anuppatto, sabbasaṃyojanakkhayo”ti. –",
  "atk-s0508a2:1100_0": "Imā cha gāthā abhāsi.",
  "atk-s0508a2:1101_0": "Tattha disvāna pāṭihīrānīti nāgarājadamanādīni aḍḍhuḍḍhasahassāni pāṭihāriyāni disvā.",
  "atk-s0508a2:1101_1": "“Pāṭihīraṃ,",
  "atk-s0508a2:1101_2": "pāṭiheraṃ,",
  "atk-s0508a2:1101_3": "pāṭihāriya”nti hi atthato ekaṃ,",
  "atk-s0508a2:1101_4": "byañjanameva nānaṃ.",
  "atk-s0508a2:1101_5": "Yasassino”ti “itipi so bhagavā”tiādinā sadevake loke yathābhuccaṃ patthaṭakittisaddassa.",
  "atk-s0508a2:1101_6": "Na tāvāhaṃ paṇipatinti yāva maṃ bhagavā “neva kho tvaṃ, kassapa, arahā,",
  "atk-s0508a2:1101_7": "nāpi arahattamaggaṃ samāpanno,",
  "atk-s0508a2:1101_8": "sāpi te paṭipadā natthi,",
  "atk-s0508a2:1101_9": "yāya tvaṃ arahā vā assa,",
  "atk-s0508a2:1101_10": "arahattamaggaṃ vā samāpanno”ti na tajjesi,",
  "atk-s0508a2:1101_11": "tāva ahaṃ na paṇipātanaṃ akāsiṃ.",
  "atk-s0508a2:1101_12": "Kiṃkāraṇā?",
  "atk-s0508a2:1101_13": "Issāmānena vañcito,",
  "atk-s0508a2:1101_14": "“imassa mayi sāvakattaṃ upagate mama lābhasakkāro parihāyissati,",
  "atk-s0508a2:1101_15": "imassa eva vaḍḍhissatī”ti evaṃ parasampattiasahanalakkhaṇāya issāya ceva,",
  "atk-s0508a2:1101_16": "“ahaṃ gaṇapāmokkho bahujanasammato”ti evaṃ abbhunnatilakkhaṇena mānena ca vañcito,",
  "atk-s0508a2:1101_17": "palambhito hutvāti attho.",
  "atk-s0508a2:1102_0": "Mama saṅkappamaññāyāti mayhaṃ micchāsaṅkappaṃ jānitvā,",
  "atk-s0508a2:1102_1": "yaṃ yaṃ bhagavā uttari manussadhammā iddhipāṭihāriyaṃ dasseti,",
  "atk-s0508a2:1102_2": "taṃ taṃ disvā “mahiddhiko kho mahāsamaṇo mahānubhāvo”ti cintetvāpi “na tveva kho arahā yathā aha”nti",
  "atk-s0508a2:1102_3": "evaṃ pavattaṃ micchāvitakkaṃ jānantopi ñāṇaparipākaṃ āgamento ajjhupekkhitvā pacchā nerañjarāya majjhe",
  "atk-s0508a2:1102_4": "samantato udakaṃ ussāretvā reṇuhatāya bhūmiyā caṅkamitvā tena ābhatanāvāya ṭhito tadāpi “mahiddhiko”tiādikaṃ",
  "atk-s0508a2:1102_5": "cintetvā puna “na tveva kho arahā yathā aha”nti pavattitaṃ micchāsaṅkappaṃ ñatvāti attho.",
  "atk-s0508a2:1102_6": "Codesi narasārathīti tadā me ñāṇaparipākaṃ ñatvā “neva kho tvaṃ arahā”tiādinā purisadammasārathi satthā maṃ codesi niggaṇhi.",
  "atk-s0508a2:1102_7": "Tato me āsi saṃvego,",
  "atk-s0508a2:1102_8": "abbhuto lomahaṃsanoti tato yathāvuttacodanāhetu ettakaṃ kālaṃ abhūtapubbatāya abbhuto lomahaṃsanavasena",
  "atk-s0508a2:1102_9": "pavattiyā lomahaṃsano “anarahāva samāno ‘arahā’ti maññi”nti saṃvego sahottappo ñāṇuppādo mayhaṃ ahosi.",
  "atk-s0508a2:1103_0": "Jaṭilabhūtassāti tāpasabhūtassa.",
  "atk-s0508a2:1103_1": "Siddhīti lābhasakkārasamiddhi.",
  "atk-s0508a2:1103_2": "Parittikāti appamattikā.",
  "atk-s0508a2:1103_3": "Tāhanti taṃ ahaṃ.",
  "atk-s0508a2:1103_4": "Tadāti bhagavato codanāya saṃveguppattikāle.",
  "atk-s0508a2:1103_5": "Nirākatvāti apanetvā chaḍḍetvā,",
  "atk-s0508a2:1103_6": "anapekkho hutvāti attho.",
  "atk-s0508a2:1103_7": "“Iddhīti bhāvanāmayaiddhī”ti vadanti.",
  "atk-s0508a2:1103_8": "Tadayuttaṃ tadā tassa ajhānalābhībhāvato.",
  "atk-s0508a2:1103_9": "Tathā hi vuttaṃ “kāmadhātupurakkhato”ti.",
  "atk-s0508a2:1104_0": "Yaññena santuṭṭhoti “yaññaṃ yajitvā saggasukhaṃ anubhavissāmi,",
  "atk-s0508a2:1104_1": "alamettāvatā”ti yaññayajanena santuṭṭho niṭṭhitakiccasaññī.",
  "atk-s0508a2:1104_2": "Kāmadhātupurakkhatoti kāmasugatiṃ ārabbha uppannataṇho yaññayajanena kāmalokaṃ purakkhatvā ṭhito.",
  "atk-s0508a2:1104_3": "So ce yañño pāṇātipātapaṭisaṃyutto hoti,",
  "atk-s0508a2:1104_4": "na tena sugatiṃ sakkā laddhuṃ.",
  "atk-s0508a2:1104_5": "Na hi akusalassa iṭṭho kanto vipāko nibbattati.",
  "atk-s0508a2:1104_6": "Yā pana tattha dānādikusalacetanā,",
  "atk-s0508a2:1104_7": "tāya sati paccayasamavāye sugatiṃ gaccheyya.",
  "atk-s0508a2:1104_8": "Pacchāti tāpasapabbajjāto pacchā satthu ovādena tāpasaladdhiṃ pahāya catusaccakammaṭṭhānānuyogakāle.",
  "atk-s0508a2:1104_9": "Samūhaninti vipassanaṃ ussukkāpetvā maggapaṭipāṭiyā rāgañca dosañca mohañca anavasesato samugghātesiṃ.",
  "atk-s0508a2:1105_0": "Yasmā panāyaṃ thero ariyamaggena rāgādayo samūhanantoyeva chaḷabhiñño ahosi,",
  "atk-s0508a2:1105_1": "tasmā taṃ attano chaḷabhiññabhāvaṃ dassento “pubbenivāsaṃ jānāmī”tiādimāha.",
  "atk-s0508a2:1105_2": "Tattha pubbenivāsaṃ jānāmīti attano paresañca pubbenivāsaṃ atītāsu jātīsu nibbattakkhandhe khandhapaṭibaddhe",
  "atk-s0508a2:1105_3": "ca pubbenivāsañāṇena hatthatale āmalakaṃ viya paccakkhato jānāmi bujjhāmi.",
  "atk-s0508a2:1105_4": "Dibbacakkhu visodhitanti dibbacakkhuñāṇaṃ visodhitaṃ,",
  "atk-s0508a2:1105_5": "pakaticakkhunā āpāthagataṃ pakatirūpaṃ viya dibbaṃ mānusampi dūraṃ tiroṭṭhitaṃ atisukhumañca rūpaṃ vibhāvetuṃ",
  "atk-s0508a2:1105_6": "samatthañāṇaṃ bhāvanāya mayā visuddhaṃ katvā paṭiladdhanti attho.",
  "atk-s0508a2:1105_7": "Iddhimāti adhiṭṭhāniddhivikubbaniddhiādīhi iddhīhi iddhimā,",
  "atk-s0508a2:1105_8": "iddhividhañāṇalābhīti attho.",
  "atk-s0508a2:1105_9": "Sarāgādibhedassa paresaṃ cittassa jānanato paracittaññū,",
  "atk-s0508a2:1105_10": "cetopariyañāṇalābhīti vuttaṃ hoti.",
  "atk-s0508a2:1105_11": "Dibbasotañca pāpuṇinti dibbasotañāṇañca paṭilabhiṃ.",
  "atk-s0508a2:1106_0": "So me attho anuppatto,",
  "atk-s0508a2:1106_1": "sabbasaṃyojanakkhayoti yo sabbesaṃ saṃyojanānaṃ khayabhūto khayena vā laddhabbo,",
  "atk-s0508a2:1106_2": "so sadattho paramattho ca mayā ariyamaggādhigamena adhigatoti.",
  "atk-s0508a2:1106_3": "Evametāya gāthāya therassa aññābyākaraṇaṃ ahosīti veditabbo.",
  "atk-s0508a2:1107_0": "Uruvelakassapattheragāthāvaṇṇanā niṭṭhitā.",
  "atk-s0508a2:1108_0": "2. Tekicchakārittheragāthāvaṇṇanā",
  "atk-s0508a2:1109_0": "Atihitā vīhītiādikā āyasmato tekicchakārittherassa gāthā.",
  "atk-s0508a2:1109_1": "Kā uppatti?",
  "atk-s0508a2:1109_2": "Ayampi purimabuddhesu katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a2:1109_3": "bhagavato kāle kulagehe nibbattitvā viññutaṃ patvā vejjasatthe nipphattiṃ gato.",
  "atk-s0508a2:1109_4": "Vipassissa bhagavato upaṭṭhākaṃ asokaṃ nāma theraṃ byādhitaṃ arogamakāsi,",
  "atk-s0508a2:1109_5": "aññesañca sattānaṃ rogābhibhūtānaṃ anukampāya bhesajjaṃ saṃvidahi.",
  "atk-s0508a2:1110_0": "So tena puññakammena devamanussesu saṃsaranto imasmiṃ buddhuppāde subuddhassa nāma brāhmaṇassa putto hutvā nibbatti.",
  "atk-s0508a2:1110_1": "Tassa tikicchakehi gabbhakāle parissayaṃ apaharitvā paripālitatāya tekicchakārīti nāmaṃ akaṃsu.",
  "atk-s0508a2:1110_2": "So attano kulānurūpāni vijjāṭṭhānāni sippāni ca sikkhanto vaḍḍhati.",
  "atk-s0508a2:1110_3": "Tadā cāṇakko subuddhassa paññāveyyattiyaṃ kiriyāsu upāyakosallañca disvā,",
  "atk-s0508a2:1110_4": "“ayaṃ imasmiṃ rājakule patiṭṭhaṃ labhanto maṃ abhibhaveyyā”ti issāpakato raññā candaguttena taṃ bandhanāgāre khipāpesi.",
  "atk-s0508a2:1110_5": "Tekicchakārī pitu bandhanāgārappavesanaṃ sutvā bhīto palāyitvā sāṇavāsittherassa santikaṃ gantvā attano",
  "atk-s0508a2:1110_6": "saṃvegakāraṇaṃ therassa kathetvā pabbajitvā kammaṭṭhānaṃ gahetvā abbhokāsiko nesajjiko ca hutvā viharati,",
  "atk-s0508a2:1110_7": "sītuṇhaṃ agaṇento samaṇadhammameva karoti,",
  "atk-s0508a2:1110_8": "visesato brahmavihārabhāvanamanuyuñjati.",
  "atk-s0508a2:1110_9": "Taṃ disvā māro pāpimā “na imassa mama visayaṃ atikkamituṃ dassāmī”ti vikkhepaṃ kātukāmo sassānaṃ nipphattikāle",
  "atk-s0508a2:1110_10": "khettagopakavaṇṇena therassa santikaṃ gantvā taṃ nippaṇḍento –",
  "atk-s0508a2:1111_0": "381.",
  "atk-s0508a2:1112_0": "“Atihitā vīhi, khalagatā sālī;",
  "atk-s0508a2:1113_0": "Na ca labhe piṇḍaṃ, kathamahaṃ kassa”nti. – āha; Taṃ sutvā thero –",
  "atk-s0508a2:1114_0": "382.",
  "atk-s0508a2:1115_0": "“Buddhamappameyyaṃ anussara pasanno, pītiyā phuṭasarīro hohisi satatamudaggo.",
  "atk-s0508a2:1116_0": "383.",
  "atk-s0508a2:1117_0": "“Dhammamappameyyaṃ …pe… satatamudaggo.",
  "atk-s0508a2:1118_0": "384.",
  "atk-s0508a2:1119_0": "“Saṅghamappameyyaṃ…pe… satatamudaggo”ti. – āha; Taṃ sutvā māro –",
  "atk-s0508a2:1120_0": "385.",
  "atk-s0508a2:1121_0": "“Abbhokāse viharasi, sītā hemantikā imā ratyo;",
  "atk-s0508a2:1122_0": "Mā sītena pareto vihaññittho, pavisa tvaṃ vihāraṃ phusitaggaḷa”nti. –",
  "atk-s0508a2:1123_0": "Āha. Atha thero –",
  "atk-s0508a2:1124_0": "386.",
  "atk-s0508a2:1125_0": "“Phusissaṃ catasso appamaññāyo, tāhi ca sukhito viharissaṃ;",
  "atk-s0508a2:1126_0": "Nāhaṃ sītena vihaññissaṃ, aniñjito viharanto”ti. – āha;",
  "atk-s0508a2:1127_0": "Tattha atihitā vīhīti vīhayo koṭṭhāgāraṃ atinetvā ṭhapitā,",
  "atk-s0508a2:1127_1": "tattha paṭisāmitā khalato vā gharaṃ upanītāti attho.",
  "atk-s0508a2:1127_2": "Vīhiggahaṇena cettha itarampi dhaññaṃ saṅgaṇhāti.",
  "atk-s0508a2:1127_3": "Sālī pana yebhuyyena vīhito pacchā paccantīti āha.",
  "atk-s0508a2:1127_4": "Khalagatā sālīti khalaṃ dhaññakaraṇaṭṭhānaṃ gatā,",
  "atk-s0508a2:1127_5": "tattha rāsivasena maddanacāvanādivasena ṭhitāti attho.",
  "atk-s0508a2:1127_6": "Padhānadhaññabhāvadassanatthañcettha sālīnaṃ visuṃ gahaṇaṃ,",
  "atk-s0508a2:1127_7": "ubhayenapi gāme,",
  "atk-s0508a2:1127_8": "gāmato bahi ca dhaññaṃ paripuṇṇaṃ ṭhitanti dasseti.",
  "atk-s0508a2:1127_9": "Na ca labhe piṇḍanti evaṃ sulabhadhaññe subhikkhakāle ahaṃ piṇḍamattampi na labhāmi.",
  "atk-s0508a2:1127_10": "Idāni kathamahaṃ kassanti ahaṃ kathaṃ karissāmi,",
  "atk-s0508a2:1127_11": "kathaṃ jīvissāmīti parihāsakeḷiṃ akāsi.",
  "atk-s0508a2:1128_0": "Taṃ sutvā thero “ayaṃ varāko attanā attano pavattiṃ mayhaṃ pakāsesi,",
  "atk-s0508a2:1128_1": "mayā pana attanāva attā ovaditabbo,",
  "atk-s0508a2:1128_2": "na mayā kiñci kathetabba”nti vatthuttayānussatiyaṃ attānaṃ niyojento “buddhamappameyya”ntiādinā tisso gāthā abhāsi.",
  "atk-s0508a2:1128_3": "Tattha buddhamappameyyaṃ anussara pasannoti savāsanāya avijjāniddāya accantavigamena,",
  "atk-s0508a2:1128_4": "buddhiyā ca vikasitabhāvena buddhaṃ bhagavantaṃ pamāṇakarānaṃ rāgādikilesānaṃ abhāvā aparimāṇaguṇasamaṅgitāya appameyyapuññakkhettatāya ca appameyyaṃ.",
  "atk-s0508a2:1128_5": "Okappanalakkhaṇena abhippasādena pasanno,",
  "atk-s0508a2:1128_6": "pasannamānaso “itipi so bhagavā arahaṃ sammāsambuddho”tiādinā anussara anu anu buddhārammaṇaṃ satiṃ pavattehi,",
  "atk-s0508a2:1128_7": "pītiyā phuṭasarīro hohisi.",
  "atk-s0508a2:1128_8": "Satatamudaggoti anussarantova pharaṇalakkhaṇāya pītiyā satataṃ sabbadā phuṭasarīro pītisamuṭṭhānapaṇītarūpehi",
  "atk-s0508a2:1128_9": "ajjhotthaṭasarīro ubbegapītiyā udaggo kāyaṃ udaggaṃ katvā ākāsaṃ laṅghituṃ samattho ca bhaveyyāsi,",
  "atk-s0508a2:1128_10": "buddhānussatiyā buddhārammaṇaṃ uḷāraṃ pītisomanassaṃ paṭisaṃvedeyyāsi.",
  "atk-s0508a2:1128_11": "Yato sītuṇhehi viya jighacchāpipāsāhipi anabhibhūto hohisīti attho.",
  "atk-s0508a2:1129_0": "Dhammanti ariyaṃ lokuttaradhammaṃ.",
  "atk-s0508a2:1129_1": "Saṅghanti ariyaṃ paramatthasaṅghaṃ.",
  "atk-s0508a2:1129_2": "Sesaṃ vuttanayameva.",
  "atk-s0508a2:1129_3": "Anussarāti panettha “svākkhāto bhagavatā dhammo”tiādinā dhammaṃ,",
  "atk-s0508a2:1129_4": "“suppaṭipanno bhagavato sāvakasaṅgho”tiādinā saṅghaṃ anussarāti yojetabbaṃ.",
  "atk-s0508a2:1130_0": "Evaṃ therena ratanattayaguṇānussaraṇe niyojanavasena attani ovadite puna māro vivekavāsato naṃ vivecetukāmo",
  "atk-s0508a2:1130_1": "hitesībhāvaṃ viya dassento “abbhokāse viharasī”ti pañcamaṃ gāthamāha.",
  "atk-s0508a2:1130_2": "Tassattho – tvaṃ, bhikkhu,",
  "atk-s0508a2:1130_3": "abbhokāse kenaci apaṭicchanne vivaṭaṅgaṇe viharasi iriyāpathe kappesi.",
  "atk-s0508a2:1130_4": "Hemantikā himapātasamaye pariyāpannā imā sītā rattiyo vattanti.",
  "atk-s0508a2:1130_5": "Tasmā sītena pareto abhibhūto hutvā mā vihaññittho vighātaṃ mā āpajji mā kilami.",
  "atk-s0508a2:1130_6": "Phusitaggaḷaṃ pihitakavāṭaṃ senāsanaṃ pavisa,",
  "atk-s0508a2:1130_7": "evaṃ te sukhavihāro bhavissatīti.",
  "atk-s0508a2:1131_0": "Taṃ sutvā thero “na mayhaṃ senāsanapariyesanāya payojanaṃ,",
  "atk-s0508a2:1131_1": "etthevāhaṃ sukhavihārī”ti dassento “phusissa”ntiādinā chaṭṭhaṃ gāthamāha.",
  "atk-s0508a2:1131_2": "Tattha phusissaṃ catasso appamaññāyoti appamāṇagocaratāya “appamaññā”ti laddhavohāre cattāro brahmavihāre phusissaṃ phusissāmi,",
  "atk-s0508a2:1131_3": "kālena kālaṃ samāpajjissāmi.",
  "atk-s0508a2:1131_4": "Tāhi ca sukhito viharissanti tāhi appamaññāhi sukhito sañjātasukho hutvā viharissaṃ cattāropi iriyāpathe kappessāmīti.",
  "atk-s0508a2:1131_5": "Tena mayhaṃ sabbakāle sukhameva,",
  "atk-s0508a2:1131_6": "na dukkhaṃ.",
  "atk-s0508a2:1131_7": "Yato nāhaṃ sītena vihaññissaṃ antaraṭṭhakepi himapātasamaye ahaṃ sītena na kilamissāmi,",
  "atk-s0508a2:1131_8": "tasmā aniñjito viharanto cittassa iñjitakāraṇānaṃ byāpādādīnaṃ suppahīnattā paccayuppanniñjanāya ca abhāvato samāpattisukheneva sukhito viharissāmīti.",
  "atk-s0508a2:1131_9": "Evaṃ thero imaṃ gāthaṃ vadantoyeva vipassanaṃ vaḍḍhetvā arahattaṃ sacchākāsi.",
  "atk-s0508a2:1131_10": "Tena vuttaṃ apadāne –",
  "atk-s0508a2:1132_0": "“Nagare bandhumatiyā, vejjo āsiṃ susikkhito;",
  "atk-s0508a2:1133_0": "Āturānaṃ sadukkhānaṃ, mahājanasukhāvaho.",
  "atk-s0508a2:1134_0": "“Byādhitaṃ samaṇaṃ disvā, sīlavantaṃ mahājutiṃ;",
  "atk-s0508a2:1135_0": "Pasannacitto sumano, bhesajjamadadiṃ tadā.",
  "atk-s0508a2:1136_0": "“Arogo āsi teneva, samaṇo saṃvutindriyo;",
  "atk-s0508a2:1137_0": "Asoko nāma nāmena, upaṭṭhāko vipassino.",
  "atk-s0508a2:1138_0": "“Ekanavutito kappe, yaṃ osadhamadāsahaṃ;",
  "atk-s0508a2:1139_0": "Duggatiṃ nābhijānāmi, bhesajjassa idaṃ phalaṃ.",
  "atk-s0508a2:1140_0": "“Ito ca aṭṭhame kappe, sabbosadhasanāmako;",
  "atk-s0508a2:1141_0": "Sattaratanasampanno, cakkavattī mahapphalo.",
  "atk-s0508a2:1142_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1143_0": "Ettha ca bindusārarañño kāle imassa therassa uppannattā tatiyasaṅgītiyaṃ imā gāthā saṅgītāti veditabbā.",
  "atk-s0508a2:1144_0": "Tekicchakārittheragāthāvaṇṇanā niṭṭhitā.",
  "atk-s0508a2:1145_0": "3. Mahānāgattheragāthāvaṇṇanā",
  "atk-s0508a2:1146_0": "Yassa sabrahmacārīsūtiādikā āyasmato mahānāgattherassa gāthā.",
  "atk-s0508a2:1146_1": "Kā uppatti?",
  "atk-s0508a2:1146_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto kakusandhassa",
  "atk-s0508a2:1146_3": "bhagavato kāle kulagehe nibbattitvā viññutaṃ patto ekadivasaṃ kakusandhaṃ bhagavantaṃ araññaṃ ajjhogāhetvā",
  "atk-s0508a2:1146_4": "aññatarasmiṃ rukkhamūle jhānasukhena nisinnaṃ disvā pasannamānaso tassa dāḷimaphalaṃ adāsi.",
  "atk-s0508a2:1146_5": "So tena puññakammena devamanussesu saṃsaranto imasmiṃ buddhuppāde sākete madhuvāseṭṭhassa nāma brāhmaṇassa putto hutvā nibbatti,",
  "atk-s0508a2:1146_6": "mahānāgotissa nāmaṃ ahosi.",
  "atk-s0508a2:1146_7": "So viññutaṃ patto bhagavati sākete añjanavane viharante āyasmato gavampatittherassa pāṭihāriyaṃ disvā",
  "atk-s0508a2:1146_8": "paṭiladdhasaddho therasseva santike pabbajitvā tassovāde ṭhatvā arahattaṃ pāpuṇi.",
  "atk-s0508a2:1146_9": "Tena vuttaṃ apadāne –",
  "atk-s0508a2:1147_0": "“Kakusandho mahāvīro, sabbadhammāna pāragū;",
  "atk-s0508a2:1148_0": "Gaṇamhā vūpakaṭṭho so, agamāsi vanantaraṃ.",
  "atk-s0508a2:1149_0": "“Bījamiñjaṃ gahetvāna, latāya āvuṇiṃ ahaṃ;",
  "atk-s0508a2:1150_0": "Bhagavā tamhi samaye, jhāyate pabbatantare.",
  "atk-s0508a2:1151_0": "“Disvānahaṃ devadevaṃ, vippasannena cetasā;",
  "atk-s0508a2:1152_0": "Dakkhiṇeyyassa vīrassa, bījamiñjamadāsahaṃ.",
  "atk-s0508a2:1153_0": "“Imasmiṃyeva kappamhi, yaṃ miñjamadadiṃ tadā;",
  "atk-s0508a2:1154_0": "Duggatiṃ nābhijānāmi, bījamiñjassidaṃ phalaṃ.",
  "atk-s0508a2:1155_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1156_0": "Arahattaṃ pana patvā vimuttisukhena viharanto thero chabbaggiye bhikkhū sabrahmacārīsu gāravaṃ akatvā viharante disvā tesaṃ ovādadānavasena –",
  "atk-s0508a2:1157_0": "387.",
  "atk-s0508a2:1158_0": "“Yassa sabrahmacārīsu, gāravo nūpalabbhati;",
  "atk-s0508a2:1159_0": "Parihāyati saddhammā, maccho appodake yathā.",
  "atk-s0508a2:1160_0": "388.",
  "atk-s0508a2:1161_0": "“Yassa sabrahmacārīsu, gāravo nūpalabbhati;",
  "atk-s0508a2:1162_0": "Na virūhati saddhamme, khette bījaṃva pūtikaṃ.",
  "atk-s0508a2:1163_0": "389.",
  "atk-s0508a2:1164_0": "“Yassa sabrahmacārīsu, gāravo nūpalabbhati;",
  "atk-s0508a2:1165_0": "Ārakā hoti nibbānā, dhammarājassa sāsane.",
  "atk-s0508a2:1166_0": "390.",
  "atk-s0508a2:1167_0": "“Yassa sabrahmacārīsu, gāravo upalabbhati;",
  "atk-s0508a2:1168_0": "Na vihāyati saddhammā, maccho bavhodake yathā.",
  "atk-s0508a2:1169_0": "391.",
  "atk-s0508a2:1170_0": "“Yassa sabrahmacārīsu, gāravo upalabbhati;",
  "atk-s0508a2:1171_0": "So virūhati saddhamme, khette bījaṃva bhaddakaṃ.",
  "atk-s0508a2:1172_0": "392.",
  "atk-s0508a2:1173_0": "“Yassa sabrahmacārīsu, gāravo upalabbhati;",
  "atk-s0508a2:1174_0": "Santike hoti nibbānaṃ, dhammarājassa sāsane”ti. –",
  "atk-s0508a2:1175_0": "Imā cha gāthā abhāsi.",
  "atk-s0508a2:1176_0": "Tattha sabrahmacārīsūti samānaṃ brahmaṃ sīlādidhammaṃ carantīti sabrahmacārino,",
  "atk-s0508a2:1176_1": "sīladiṭṭhisāmaññagatā sahadhammikā, tesu.",
  "atk-s0508a2:1176_2": "Gāravoti garubhāvo sīlādiguṇanimittaṃ garukaraṇaṃ.",
  "atk-s0508a2:1176_3": "Nūpalabbhatīti na vijjati na pavattati,",
  "atk-s0508a2:1176_4": "na upatiṭṭhatīti attho.",
  "atk-s0508a2:1176_5": "Nibbānāti kilesānaṃ nibbāpanato kilesakkhayāti attho.",
  "atk-s0508a2:1176_6": "Dhammarājassāti satthuno.",
  "atk-s0508a2:1176_7": "Satthā hi sadevakaṃ lokaṃ yathārahaṃ lokiyalokuttarena dhammena rañjeti tosetīti dhammarājā.",
  "atk-s0508a2:1176_8": "Ettha ca “dhammarājassa sāsane”ti iminā nibbānaṃ nāma dhammarājasseva sāsane,",
  "atk-s0508a2:1176_9": "na aññattha.",
  "atk-s0508a2:1176_10": "Tattha yo sabrahmacārīsu gāravarahito,",
  "atk-s0508a2:1176_11": "so yathā nibbānā ārakā hoti,",
  "atk-s0508a2:1176_12": "tathā dhammarājassa sāsanatopi ārakā hotīti dasseti.",
  "atk-s0508a2:1176_13": "Bavhodaketi bahuudake.",
  "atk-s0508a2:1176_14": "Santike hoti nibbānanti nibbānaṃ tassa santike samīpe eva hoti.",
  "atk-s0508a2:1176_15": "Sesaṃ vuttanayameva.",
  "atk-s0508a2:1176_16": "Imā eva ca therassa aññābyākaraṇagāthā ahesuṃ.",
  "atk-s0508a2:1177_0": "Mahānāgattheragāthāvaṇṇanā niṭṭhitā.",
  "atk-s0508a2:1178_0": "4. Kullattheragāthāvaṇṇanā",
  "atk-s0508a2:1179_0": "Kullo sivathikantiādikā āyasmato kullattherassa gāthā.",
  "atk-s0508a2:1179_1": "Kā uppatti?",
  "atk-s0508a2:1179_2": "Ayampi purimabuddhesu katādhikāro tattha tattha bhave puññāni upacinanto imasmiṃ buddhuppāde sāvatthiyaṃ",
  "atk-s0508a2:1179_3": "kuṭumbiyakule nibbattitvā kulloti laddhanāmo viññutaṃ patto satthu santike dhammaṃ sutvā paṭiladdhasaddho pabbaji.",
  "atk-s0508a2:1179_4": "So ca rāgacaritattā tibbarāgajātiko hoti.",
  "atk-s0508a2:1179_5": "Tenassa abhikkhaṇaṃ kilesā cittaṃ pariyādāya tiṭṭhanti.",
  "atk-s0508a2:1179_6": "Athassa satthā cittācāraṃ ñatvā asubhakammaṭṭhānaṃ datvā, “kulla,",
  "atk-s0508a2:1179_7": "tayā abhiṇhaṃ susāne cārikā caritabbā”ti āha.",
  "atk-s0508a2:1179_8": "So susānaṃ pavisitvā uddhumātakādīni tāni tāni asubhāni disvā taṃ muhuttaṃ asubhamanasikāraṃ uppādetvā",
  "atk-s0508a2:1179_9": "susānato nikkhantamattova kāmarāgena abhibhuyyati.",
  "atk-s0508a2:1179_10": "Puna bhagavā tassa taṃ pavattiṃ ñatvā ekadivasaṃ tassa susānaṭṭhānaṃ gatakāle ekaṃ taruṇitthirūpaṃ adhunā mataṃ avinaṭṭhacchaviṃ nimminitvā dasseti.",
  "atk-s0508a2:1179_11": "Tassa taṃ diṭṭhamattassa jīvamānavisabhāgavatthusmiṃ viya sahasā rāgo uppajjati.",
  "atk-s0508a2:1179_12": "Atha naṃ satthā tassa pekkhantasseva navahi vaṇamukhehi paggharamānāsuciṃ kimikulākulaṃ ativiya bībhacchaṃ",
  "atk-s0508a2:1179_13": "duggandhaṃ jegucchaṃ paṭikkūlaṃ katvā dassesi.",
  "atk-s0508a2:1179_14": "So taṃ pekkhanto virattacitto hutvā aṭṭhāsi.",
  "atk-s0508a2:1179_15": "Athassa bhagavā obhāsaṃ pharitvā satiṃ janento –",
  "atk-s0508a2:1180_0": "“Āturaṃ asuciṃ pūtiṃ, passa kulla samussayaṃ;",
  "atk-s0508a2:1181_0": "Uggharantaṃ paggharantaṃ, bālānaṃ abhinandita”nti. –",
  "atk-s0508a2:1182_0": "Āha.",
  "atk-s0508a2:1182_1": "Taṃ sutvā thero sammadeva sarīrasabhāvaṃ upadhārento asubhasaññaṃ paṭilabhitvā tattha paṭhamaṃ jhānaṃ",
  "atk-s0508a2:1182_2": "nibbattetvā taṃ pādakaṃ katvā vipassanaṃ vaḍḍhetvā arahattaṃ pāpuṇitvā attano paṭipattiṃ paccavekkhitvā –",
  "atk-s0508a2:1183_0": "393.",
  "atk-s0508a2:1184_0": "“Kullo sivathikaṃ gantvā, addasa itthimujjhitaṃ;",
  "atk-s0508a2:1185_0": "Apaviddhaṃ susānasmiṃ, khajjantiṃ kimihī phuṭaṃ.",
  "atk-s0508a2:1186_0": "394.",
  "atk-s0508a2:1187_0": "“Āturaṃ…pe… bālānaṃ abhinanditaṃ.",
  "atk-s0508a2:1188_0": "395.",
  "atk-s0508a2:1189_0": "“Dhammādāsaṃ gahetvāna, ñāṇadassanapattiyā;",
  "atk-s0508a2:1190_0": "Paccavekkhiṃ imaṃ kāyaṃ, tucchaṃ santarabāhiraṃ.",
  "atk-s0508a2:1191_0": "396.",
  "atk-s0508a2:1192_0": "“Yathā idaṃ tathā etaṃ, yathā etaṃ tathā idaṃ;",
  "atk-s0508a2:1193_0": "Yathā adho tathā uddhaṃ, yathā uddhaṃ tathā adho.",
  "atk-s0508a2:1194_0": "397.",
  "atk-s0508a2:1195_0": "“Yathā divā tathā rattiṃ, yathā rattiṃ tathā divā;",
  "atk-s0508a2:1196_0": "Yathā pure tathā pacchā, yathā pacchā tathā pure.",
  "atk-s0508a2:1197_0": "398.",
  "atk-s0508a2:1198_0": "“Pañcaṅgikena turiyena, na ratī hoti tādisī;",
  "atk-s0508a2:1199_0": "Yathā ekaggacittassa, sammā dhammaṃ vipassato”ti. –",
  "atk-s0508a2:1200_0": "Udānavasena imā gāthā abhāsi.",
  "atk-s0508a2:1201_0": "Tattha kulloti attānameva thero paraṃ viya katvā vadati.",
  "atk-s0508a2:1202_0": "Āturanti nānappakārehi dukkhehi abhiṇhaṃ paṭipīḷitaṃ.",
  "atk-s0508a2:1202_1": "Asucinti sucirahitaṃ jegucchaṃ paṭikkūlaṃ.",
  "atk-s0508a2:1202_2": "Pūtinti duggandhaṃ.",
  "atk-s0508a2:1202_3": "Passāti sabhāvato olokehi.",
  "atk-s0508a2:1202_4": "Kullāti ovādakāle bhagavā theraṃ ālapati.",
  "atk-s0508a2:1202_5": "Udānakāle pana thero sayameva attānaṃ vadati.",
  "atk-s0508a2:1202_6": "Samussayanti sarīraṃ.",
  "atk-s0508a2:1202_7": "Uggharantanti uddhaṃ vaṇamukhehi asuciṃ savantaṃ.",
  "atk-s0508a2:1202_8": "Paggharantanti adho vaṇamukhehi samantato ca asuciṃ savantaṃ.",
  "atk-s0508a2:1202_9": "Bālānaṃ abhinanditanti bālehi andhaputhujjanehi diṭṭhitaṇhābhinandanāhi “ahaṃ mama”nti abhinivissa nanditaṃ.",
  "atk-s0508a2:1203_0": "Dhammādāsanti dhammamayaṃ ādāsaṃ.",
  "atk-s0508a2:1203_1": "Yathā hi sattā adāsena attano mukhe kāye vā guṇadose passanti,",
  "atk-s0508a2:1203_2": "evaṃ yogāvacaro yena attabhāve saṃkilesavodānadhamme yāthāvato passati,",
  "atk-s0508a2:1203_3": "taṃ vipassanāñāṇaṃ idha “dhammādāsa”nti vuttaṃ.",
  "atk-s0508a2:1203_4": "Taṃ ñāṇadassanassa maggañāṇasaṅkhātassa dhammacakkhussa adhigamāya attano santāne uppādetvā.",
  "atk-s0508a2:1203_5": "Paccavekkhiṃ imaṃ kāyanti imaṃ karajakāyaṃ niccasārādivirahato tucchaṃ attaparasantānānaṃ vibhāgato santarabāhiraṃ ñāṇacakkhunā patiavekkhiṃ passiṃ.",
  "atk-s0508a2:1204_0": "Yathā pana paccavekkhiṃ,",
  "atk-s0508a2:1204_1": "taṃ dassetuṃ “yathā ida”ntiādi vuttaṃ.",
  "atk-s0508a2:1204_2": "Tattha yathā idaṃ tathā etanti yathā idaṃ mayhaṃ sarīrasaṅkhātaṃ asubhaṃ āyuusmāviññāṇānaṃ anapagamā nānāvidhaṃ māyopamaṃ kiriyaṃ dasseti,",
  "atk-s0508a2:1204_3": "tathāva etaṃ matasarīraṃ pubbe tesaṃ dhammānaṃ anapagamā ahosi.",
  "atk-s0508a2:1204_4": "Yathā etaṃ etarahi matasarīraṃ tesaṃ dhammānaṃ apagamā na kiñci kiriyaṃ dasseti,",
  "atk-s0508a2:1204_5": "tathā idaṃ mama sarīrampi tesaṃ dhammānaṃ apagamā nassatevāti.",
  "atk-s0508a2:1204_6": "Yathā ca idaṃ mama sarīraṃ etarahi susāne na mataṃ na sayitaṃ,",
  "atk-s0508a2:1204_7": "na uddhumātakādibhāvaṃ upagataṃ,",
  "atk-s0508a2:1204_8": "tathā etaṃ etarahi matasarīrampi pubbe ahosi.",
  "atk-s0508a2:1204_9": "Yathā panetaṃ etarahi matasarīraṃ susāne sayitaṃ uddhumātakādibhāvaṃ upagataṃ,",
  "atk-s0508a2:1204_10": "tathā idaṃ mama sarīrampi bhavissati.",
  "atk-s0508a2:1204_11": "Atha vā yathā idaṃ mama sarīraṃ asuci duggandhaṃ jegucchaṃ paṭikkūlaṃ aniccaṃ dukkhaṃ anattā,",
  "atk-s0508a2:1204_12": "tathā etaṃ matasarīrampi.",
  "atk-s0508a2:1204_13": "Yathā vā etaṃ matasarīraṃ asuciādisabhāvañceva aniccādisabhāvañca,",
  "atk-s0508a2:1204_14": "tathā idaṃ mama sarīrampi.",
  "atk-s0508a2:1204_15": "Yathā adho tathā uddhanti yathā nābhito adho heṭṭhā ayaṃ kāyo asuci duggandho jeguccho paṭikkūlo anicco dukkho anattā ca,",
  "atk-s0508a2:1204_16": "tathā uddhaṃ nābhito upari asuciādisabhāvo ca.",
  "atk-s0508a2:1204_17": "Yathā uddhaṃ tathā adhoti yathā ca nābhito,",
  "atk-s0508a2:1204_18": "uddhaṃ asuciādisabhāvo,",
  "atk-s0508a2:1204_19": "tathā adho nābhito heṭṭhāpi.",
  "atk-s0508a2:1205_0": "Yathā divā tathā rattinti yathā ayaṃ kāyo divā “akkhimhā akkhigūthako”tiādinā asuci paggharati,",
  "atk-s0508a2:1205_1": "tathā rattimpi.",
  "atk-s0508a2:1205_2": "Yathā rattiṃ tathā divāti yathā ca rattiṃ ayaṃ kāyo asuci paggharati,",
  "atk-s0508a2:1205_3": "tathā divāpi,",
  "atk-s0508a2:1205_4": "nayimassa kālavibhāgena aññathābhāvoti attho.",
  "atk-s0508a2:1205_5": "Yathā pure tathā pacchāti yathā ayaṃ kāyo pure pubbe taruṇakāle asuci duggandho jeguccho paṭikkūlo,",
  "atk-s0508a2:1205_6": "tathā ca pacchā jiṇṇakāle.",
  "atk-s0508a2:1205_7": "Yathā ca pacchā jiṇṇakāle asuciādisabhāvo,",
  "atk-s0508a2:1205_8": "tathā pure taruṇakālepi.",
  "atk-s0508a2:1205_9": "Yathā vā pure atītakāle saviññāṇakāle asuciādisabhāvo ca aniccādisabhāvo ca,",
  "atk-s0508a2:1205_10": "tathā pacchā anāgatakāle aviññāṇakāleti evampettha attho veditabbo.",
  "atk-s0508a2:1206_0": "Pañcaṅgikena turiyenāti “ātataṃ vitataṃ ātatavitataṃ ghanaṃ susīra”nti evaṃ pañcaṅgikena pañcahi aṅgehi",
  "atk-s0508a2:1206_1": "samannāgatena turiyena paricariyamānassa kāmasukhasamaṅgino issarajanassa tādisī tathārūpā rati sukhassādo na hoti.",
  "atk-s0508a2:1206_2": "Yathā ekaggacittassa,",
  "atk-s0508a2:1206_3": "sammā dhammaṃ vipassatoti samathavipassanaṃ yuganaddhaṃ katvā indriyānaṃ ekarasabhāvena vīthipaṭipannāya",
  "atk-s0508a2:1206_4": "vipassanāya khandhānaṃ udayabbayaṃ passantassa yogāvacarassa yādisā dhammarati,",
  "atk-s0508a2:1206_5": "tassā kalampi kāmarati na upetīti.",
  "atk-s0508a2:1206_6": "Vuttañhetaṃ bhagavatā –",
  "atk-s0508a2:1207_0": "“Yato yato sammasati, khandhānaṃ udayabbayaṃ;",
  "atk-s0508a2:1208_0": "Labhatī pītipāmojjaṃ, amataṃ taṃ vijānata”nti. ;",
  "atk-s0508a2:1209_0": "Imā eva ca therassa aññābyākaraṇagāthāpi ahesuṃ.",
  "atk-s0508a2:1210_0": "Kullattheragāthāvaṇṇanā niṭṭhitā.",
  "atk-s0508a2:1211_0": "5. Mālukyaputtattheragāthāvaṇṇanā",
  "atk-s0508a2:1212_0": "Manujassātiādikā āyasmato mālukyaputtattherassa gāthā.",
  "atk-s0508a2:1212_1": "Kā uppatti?",
  "atk-s0508a2:1212_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1212_3": "kosalarañño aggāsanikassa putto hutvā nibbatti.",
  "atk-s0508a2:1212_4": "Tassa mātā mālukyā nāma,",
  "atk-s0508a2:1212_5": "tassā vasena mālukyaputtotveva paññāyittha.",
  "atk-s0508a2:1212_6": "So vayappatto nissaraṇajjhāsayatāya gharāvāsaṃ pahāya paribbājakapabbajjaṃ pabbajitvā vicaranto satthu",
  "atk-s0508a2:1212_7": "santike dhammaṃ sutvā sāsane paṭiladdhasaddho pabbajitvā vipassanāya kammaṃ karonto nacirasseva chaḷabhiñño ahosi.",
  "atk-s0508a2:1212_8": "So ñātīsu anukampāya ñātikulaṃ agamāsi.",
  "atk-s0508a2:1212_9": "Taṃ ñātakā paṇītena khādanīyena bhojanīyena parivisitvā dhanena palobhetukāmā mahantaṃ dhanarāsiṃ purato upaṭṭhapetvā “idaṃ dhanaṃ tava santakaṃ,",
  "atk-s0508a2:1212_10": "vibbhamitvā iminā dhanena puttadāraṃ paṭijagganto puññāni karohī”ti yāciṃsu.",
  "atk-s0508a2:1212_11": "Thero tesaṃ ajjhāsayaṃ viparivattento ākāse ṭhatvā –",
  "atk-s0508a2:1213_0": "399.",
  "atk-s0508a2:1214_0": "“Manujassa pamattacārino, taṇhā vaḍḍhati māluvā viya;",
  "atk-s0508a2:1215_0": "So plavatī hurā huraṃ, phalamicchaṃva vanasmi vānaro.",
  "atk-s0508a2:1216_0": "400.",
  "atk-s0508a2:1217_0": "“Yaṃ esā sahate jammī, taṇhā loke visattikā;",
  "atk-s0508a2:1218_0": "Sokā tassa pavaḍḍhanti, abhivaṭṭhaṃva bīraṇaṃ.",
  "atk-s0508a2:1219_0": "401.",
  "atk-s0508a2:1220_0": "“Yo cetaṃ sahate jammiṃ, taṇhaṃ loke duraccayaṃ;",
  "atk-s0508a2:1221_0": "Sokā tamhā papatanti, udabindūva pokkharā.",
  "atk-s0508a2:1222_0": "402.",
  "atk-s0508a2:1223_0": "“Taṃ vo vadāmi bhaddaṃ vo, yāvantettha samāgatā;",
  "atk-s0508a2:1224_0": "Taṇhāya mūlaṃ khaṇatha, usīratthova bīraṇaṃ;",
  "atk-s0508a2:1225_0": "Mā vo naḷaṃva sotova, māro bhañji punappunaṃ.",
  "atk-s0508a2:1226_0": "403.",
  "atk-s0508a2:1227_0": "“Karotha buddhavacanaṃ, khaṇo vo mā upaccagā;",
  "atk-s0508a2:1228_0": "Khaṇātītā hi socanti, nirayamhi samappitā.",
  "atk-s0508a2:1229_0": "404.",
  "atk-s0508a2:1230_0": "“Pamādo rajo pamādo, pamādānupatito rajo;",
  "atk-s0508a2:1231_0": "Appamādena vijjāya, abbahe sallamattano”ti. –",
  "atk-s0508a2:1232_0": "Imāhi chahi gāthāhi dhammaṃ deseti.",
  "atk-s0508a2:1233_0": "Tattha manujassāti sattassa.",
  "atk-s0508a2:1233_1": "Pamattacārinoti sativossaggalakkhaṇena pamādena pamattacārissa,",
  "atk-s0508a2:1233_2": "neva jhānaṃ,",
  "atk-s0508a2:1233_3": "na vipassanā,",
  "atk-s0508a2:1233_4": "na maggaphalāni vaḍḍhanti.",
  "atk-s0508a2:1233_5": "Yathā pana rukkhaṃ saṃsibbantī pariyonandhantī tassa vināsāya māluvā latā vaḍḍhati,",
  "atk-s0508a2:1233_6": "evamassa cha dvārāni nissāya rūpādīsu punappunaṃ uppajjamānā taṇhā vaḍḍhati.",
  "atk-s0508a2:1233_7": "Vaḍḍhamānāva yathā māluvā latā attano apassayabhūtaṃ rukkhaṃ ajjhottharitvā pāteti,",
  "atk-s0508a2:1233_8": "evaṃ taṇhāvasikaṃ puggalaṃ apāye nipāteti.",
  "atk-s0508a2:1233_9": "So plavatīti so taṇhāvasiko puggalo aparāparaṃ bhavābhave uplavati dhāvati.",
  "atk-s0508a2:1233_10": "Yathā kiṃ?",
  "atk-s0508a2:1233_11": "Phalamicchaṃva vanasmi vānaro yathā rukkhaphalaṃ icchanto vānaro vanasmiṃ dhāvanto rukkhassa ekaṃ sākhaṃ gaṇhāti,",
  "atk-s0508a2:1233_12": "taṃ muñcitvā aññaṃ gaṇhāti,",
  "atk-s0508a2:1233_13": "taṃ muñcitvā aññanti “sākhaṃ alabhitvā nisinno”ti vattabbataṃ nāpajjati;",
  "atk-s0508a2:1233_14": "evameva taṇhāvasiko puggalo hurā huraṃ dhāvanto “ārammaṇaṃ alabhitvā taṇhāya appavattiṃ patto”ti vattabbataṃ nāpajjati.",
  "atk-s0508a2:1234_0": "Yanti yaṃ puggalaṃ.",
  "atk-s0508a2:1234_1": "Esā lāmakabhāvena jammī visāhāratāya visamūlatāya visaphalatāya visaparibhogatāya rūpādīsu visattatāya",
  "atk-s0508a2:1234_2": "āsattatāya ca visattikāti saṅkhaṃ gatā chadvārikā taṇhā sahate abhibhavati tassa puggalassa.",
  "atk-s0508a2:1234_3": "Yathā nāma vane punappunaṃ vassante deve abhivaṭṭhaṃ bīraṇaṃ bīraṇatiṇaṃ vaḍḍhati,",
  "atk-s0508a2:1234_4": "evaṃ vaṭṭamūlakā sokā abhivaḍḍhanti vuddhiṃ āpajjantīti attho.",
  "atk-s0508a2:1235_0": "Yo cetaṃ…pe…",
  "atk-s0508a2:1235_1": "duraccayanti yo pana puggalo evaṃ vuttappakāraṃ atikkamituṃ pajahituṃ dukkaratāya duraccayaṃ taṇhaṃ sahate abhibhavati,",
  "atk-s0508a2:1235_2": "tamhā puggalā vaṭṭamūlakā sokā papatanti.",
  "atk-s0508a2:1235_3": "Yathā nāma pokkhare padumapatte patitaṃ udabindu na patiṭṭhāti,",
  "atk-s0508a2:1235_4": "evaṃ na patiṭṭhahantīti attho.",
  "atk-s0508a2:1236_0": "Taṃ vo vadāmīti tena kāraṇena ahaṃ tumhe vadāmi.",
  "atk-s0508a2:1236_1": "Bhaddaṃ voti bhaddaṃ tumhākaṃ hotu,",
  "atk-s0508a2:1236_2": "mā taṇhaṃ anuvattapuggalo viya vibhavaṃ anatthaṃ pāpuṇāthāti attho.",
  "atk-s0508a2:1236_3": "Yāvantettha samāgatāti imasmiṃ ṭhāne yattakā sannipatitā, tattakā.",
  "atk-s0508a2:1236_4": "Kiṃ vadasīti ce?",
  "atk-s0508a2:1236_5": "Taṇhāya mūlaṃ khaṇatha imissā chadvārikataṇhāya mūlaṃ kāraṇaṃ avijjādikilesaggahanaṃ arahattamaggañāṇakudālena khaṇatha samucchindatha.",
  "atk-s0508a2:1236_6": "Kiṃ viyāti?",
  "atk-s0508a2:1236_7": "Usīratthova bīraṇaṃ yathā usīrena atthiko puriso mahantena kudālena bīraṇāparanāmaṃ usīraṃ nāma tiṇaṃ khaṇati,",
  "atk-s0508a2:1236_8": "evamassa mūlaṃ khaṇathāti attho.",
  "atk-s0508a2:1236_9": "Mā vo naḷaṃva sotova,",
  "atk-s0508a2:1236_10": "māro bhañji punappunanti tumhe nadītīre jātaṃ naḷaṃ mahāvegena āgato nadīsoto viya kilesamāro maccumāro devaputtamāro ca punappunaṃ mā bhañjīti attho.",
  "atk-s0508a2:1237_0": "Tasmā karotha buddhavacanaṃ “jhāyatha,",
  "atk-s0508a2:1237_1": "bhikkhave,",
  "atk-s0508a2:1237_2": "mā pamādatthā”tiādinā vuttaṃ buddhassa bhagavato vacanaṃ karotha,",
  "atk-s0508a2:1237_3": "yathānusiṭṭhaṃ paṭipattiyā sampādetha.",
  "atk-s0508a2:1237_4": "Khaṇo vo mā upaccagāti yo hi buddhavacanaṃ na karoti,",
  "atk-s0508a2:1237_5": "taṃ puggalaṃ ayaṃ buddhuppādakkhaṇo patirūpadesavāse uppattikkhaṇo sammadiṭṭhiyā paṭiladdhakkhaṇo channaṃ",
  "atk-s0508a2:1237_6": "āyatanānaṃ avekallakkhaṇoti sabbopi khaṇo atikkamati,",
  "atk-s0508a2:1237_7": "so khaṇo mā tumhe atikkamatu.",
  "atk-s0508a2:1237_8": "Khaṇātītāti ye hi taṃ khaṇaṃ atītā,",
  "atk-s0508a2:1237_9": "ye vā puggale so khaṇo atīto,",
  "atk-s0508a2:1237_10": "te nirayamhi samappitā tattha nibbattā cirakālaṃ socanti.",
  "atk-s0508a2:1238_0": "Pamādo rajoti rūpādīsu ārammaṇesu sativossaggalakkhaṇo pamādo,",
  "atk-s0508a2:1238_1": "saṃkilesasabhāvattā rāgarajādimissatāya ca rajo.",
  "atk-s0508a2:1238_2": "Pamādānupatito rajoti yo hi koci rajo nāma rāgādiko,",
  "atk-s0508a2:1238_3": "so sabbo pamādānupatito pamādavaseneva uppajjati.",
  "atk-s0508a2:1238_4": "Appamādenāti appamajjanena appamādapaṭipattiyā.",
  "atk-s0508a2:1238_5": "Vijjāyāti aggamaggavijjāya.",
  "atk-s0508a2:1238_6": "Abbahe sallamattanoti attano hadayanissitaṃ rāgādisallaṃ uddhareyya samūhaneyyāti.",
  "atk-s0508a2:1239_0": "Mālukyaputtattheragāthāvaṇṇanā niṭṭhitā.",
  "atk-s0508a2:1240_0": "6. Sappadāsattheragāthāvaṇṇanā",
  "atk-s0508a2:1241_0": "Paṇṇavīsatītiādikā āyasmato sappadāsattherassa gāthā.",
  "atk-s0508a2:1241_1": "Kā uppatti?",
  "atk-s0508a2:1241_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:1241_3": "kapilavatthusmiṃ suddhodanamahārājassa purohitaputto hutvā nibbatti,",
  "atk-s0508a2:1241_4": "tassa sappadāsoti nāmaṃ ahosi.",
  "atk-s0508a2:1241_5": "So vayappatto satthu ñātisamāgame paṭiladdhasaddho pabbajitvā kilesābhibhavena cetosamādhiṃ alabhanto",
  "atk-s0508a2:1241_6": "brahmacariyaṃ caritvā saṃvegajāto pacchā satthaṃ āharanto yoniso manasikāraṃ vaḍḍhetvā arahattaṃ pāpuṇitvā",
  "atk-s0508a2:1241_7": "aññaṃ byākaronto –",
  "atk-s0508a2:1242_0": "405.",
  "atk-s0508a2:1243_0": "“Paṇṇavīsati vassāni, yato pabbajito ahaṃ;",
  "atk-s0508a2:1244_0": "Accharāsaṅghātamattampi, cetosantimanajjhagaṃ.",
  "atk-s0508a2:1245_0": "406.",
  "atk-s0508a2:1246_0": "“Aladdhā cittassekaggaṃ, kāmarāgena aṭṭito;",
  "atk-s0508a2:1247_0": "Bāhā paggayha kandanto, vihārā upanikkhamiṃ.",
  "atk-s0508a2:1248_0": "407.",
  "atk-s0508a2:1249_0": "“Satthaṃ vā āharissāmi, ko attho jīvitena me;",
  "atk-s0508a2:1250_0": "Kathañhi sikkhaṃ paccakkhaṃ, kālaṃ kubbetha mādiso.",
  "atk-s0508a2:1251_0": "408.",
  "atk-s0508a2:1252_0": "“Tadāhaṃ khuramādāya, mañcakamhi upāvisiṃ;",
  "atk-s0508a2:1253_0": "Parinīto khuro āsi, dhamaniṃ chettumattano.",
  "atk-s0508a2:1254_0": "409.",
  "atk-s0508a2:1255_0": "“Tato me manasīkāro, yoniso udapajjatha;",
  "atk-s0508a2:1256_0": "Ādīnavo pāturahu, nibbidā samatiṭṭhatha.",
  "atk-s0508a2:1257_0": "410.",
  "atk-s0508a2:1258_0": "“Tato cittaṃ vimucci me, passa dhammasudhammataṃ;",
  "atk-s0508a2:1259_0": "Tisso vijjā anuppattā, kataṃ buddhassa sāsana”nti. –",
  "atk-s0508a2:1260_0": "Imā gāthā abhāsi.",
  "atk-s0508a2:1261_0": "Tattha paṇṇavīsativassāni,",
  "atk-s0508a2:1261_1": "yato pabbajito ahanti yato paṭṭhāya ahaṃ pabbajito tānimāni paṇṇavīsativassāni.",
  "atk-s0508a2:1261_2": "Accharāsaṅghātamattampi,",
  "atk-s0508a2:1261_3": "cetosantimanajjhaganti sohaṃ ettakaṃ kālaṃ brahmacariyaṃ caranto accharāsaṅghātamattampi aṅguliphoṭanamattampi",
  "atk-s0508a2:1261_4": "khaṇaṃ cetosantiṃ cetaso samādhānaṃ na labhiṃ.",
  "atk-s0508a2:1262_0": "Evaṃ pana aladdhā cittassekaggataṃ,",
  "atk-s0508a2:1262_1": "tattha kāraṇamāha “kāmarāgena aṭṭito”ti.",
  "atk-s0508a2:1262_2": "Tattha aṭṭitoti pīḷito,",
  "atk-s0508a2:1262_3": "abhibhūtoti attho.",
  "atk-s0508a2:1262_4": "Bāhā paggayha kandantoti “idamidha ativiya ayuttaṃ vattati,",
  "atk-s0508a2:1262_5": "yadāhaṃ niyyānike sāsane pabbajitvā attānaṃ kilesapaṅkato uddharituṃ na sakkomī”ti uddhaṃmukho bāhā paggayha kandamāno.",
  "atk-s0508a2:1262_6": "Vihārā upanikkhaminti vasanakavihārato bahi nikkhanto.",
  "atk-s0508a2:1263_0": "Yenādhippāyena nikkhanto,",
  "atk-s0508a2:1263_1": "taṃ dassetuṃ “satthaṃ vā āharissāmī”tiādi vuttaṃ.",
  "atk-s0508a2:1263_2": "Tattha satthaṃ vā āharissāmīti vā-",
  "atk-s0508a2:1263_3": "saddo vikappanattho.",
  "atk-s0508a2:1263_4": "Tena “rukkhā vā papatissāmi,",
  "atk-s0508a2:1263_5": "ubbandhitvā vā marissāmī”tiādike maraṇappakāre saṅgaṇhāti.",
  "atk-s0508a2:1263_6": "Sikkhanti adhisīlasikkhaṃ.",
  "atk-s0508a2:1263_7": "Paccakkhanti paccācikkhanto pariccajanto.",
  "atk-s0508a2:1263_8": "“Paccakkhā”tipi pāḷi,",
  "atk-s0508a2:1263_9": "paccakkhāyāti attho.",
  "atk-s0508a2:1263_10": "Kālanti maraṇaṃ.",
  "atk-s0508a2:1263_11": "Kathañhi nāma mādiso sikkhāpaccakkhānena kālaṃ kareyyāti attho.",
  "atk-s0508a2:1263_12": "Sikkhāpaccakkhānañhi ariyassa vinaye maraṇaṃ nāma.",
  "atk-s0508a2:1263_13": "Yathāha bhagavā –",
  "atk-s0508a2:1263_14": "“maraṇañhetaṃ,",
  "atk-s0508a2:1263_15": "bhikkhave,",
  "atk-s0508a2:1263_16": "yo sikkhaṃ paccakkhāya hīnāyāvattatī”ti.",
  "atk-s0508a2:1263_17": "“Sikkhaṃ paccakkhā”ti pana pāṭhe kathañhi nāma mādiso sikkhaṃ paccakkhāya kālaṃ kareyya,",
  "atk-s0508a2:1263_18": "sikkhāsamaṅgī eva pana hutvā kālaṃ kareyya?",
  "atk-s0508a2:1263_19": "Tasmā satthaṃ vā āharissāmi,",
  "atk-s0508a2:1263_20": "ko attho jīvitena meti yojanā.",
  "atk-s0508a2:1264_0": "Tadāhanti yadā kilesābhibhavena samaṇadhammaṃ kātuṃ asamatthatāya jīvite nibbindanto tadā.",
  "atk-s0508a2:1264_1": "Khuranti nisitakhuraṃ,",
  "atk-s0508a2:1264_2": "khurasadisaṃ vā satthakaṃ.",
  "atk-s0508a2:1264_3": "Mañcakamhi upāvisinti paresaṃ nivāraṇabhayena ovarakaṃ pavisitvā mañcake nisīdiṃ.",
  "atk-s0508a2:1264_4": "Parinītoti upanīto,",
  "atk-s0508a2:1264_5": "gale ṭhapitoti adhippāyo.",
  "atk-s0508a2:1264_6": "Dhamaninti “kaṇṭhe dhamaniṃ,",
  "atk-s0508a2:1264_7": "kaṇṭhadhamaniṃ galavalaya”ntipi vadanti.",
  "atk-s0508a2:1264_8": "Chettunti chindituṃ.",
  "atk-s0508a2:1265_0": "Tato me manasīkāro,",
  "atk-s0508a2:1265_1": "yoniso udapajjathāti “yadāhaṃ marissāmī”ti kaṇṭhe dhamaniṃ chindituṃ khuraṃ upanesiṃ,",
  "atk-s0508a2:1265_2": "tato paraṃ “arogaṃ nu kho me sīla”nti paccavekkhantassa akkhaṇḍaṃ acchiddaṃ suparisuddhaṃ sīlaṃ disvā pīti uppajji,",
  "atk-s0508a2:1265_3": "pītimanassa kāyo passambhi,",
  "atk-s0508a2:1265_4": "passaddhakāyassa nirāmisaṃ sukhaṃ anubhavantassa cittassa samāhitatāya vipassanāvasena yoniso manasikāro uppajji.",
  "atk-s0508a2:1265_5": "Atha vā tatoti kaṇṭhe khurassa upanayato vaṇe jāte uppannaṃ vedanaṃ vikkhambhento vipassanāya vasena yonisomanasikāro uppajji.",
  "atk-s0508a2:1265_6": "Idāni tato paraṃ maggaphalapaccavekkhaṇañāṇaṃ uppannabhāvaṃ dassetuṃ “ādīnavo pāturahū”tiādi vuttaṃ.",
  "atk-s0508a2:1265_7": "Taṃ heṭṭhā vuttatthameva.",
  "atk-s0508a2:1266_0": "Sappadāsattheragāthāvaṇṇanā niṭṭhitā.",
  "atk-s0508a2:1267_0": "7. Kātiyānattheragāthāvaṇṇanā",
  "atk-s0508a2:1268_0": "Uṭṭhehītiādikā āyasmato kātiyānattherassa gāthā.",
  "atk-s0508a2:1268_1": "Kā uppatti?",
  "atk-s0508a2:1268_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1268_3": "aññatarassa kosiyagottassa brāhmaṇassa putto hutvā nibbatto,",
  "atk-s0508a2:1268_4": "mātugottavasena pana kātiyānoti laddhanāmo vayappatto sāmaññakānittherassa gihisahāyo theraṃ disvā pabbajito",
  "atk-s0508a2:1268_5": "samaṇadhammaṃ karonto rattiṃ “niddābhibhavaṃ vinodessāmī”ti caṅkamaṃ āruhi.",
  "atk-s0508a2:1268_6": "So caṅkamanto niddāya abhibhūto pacalāyamāno paripatitvā tattheva anantarahitāya bhūmiyā nipajji,",
  "atk-s0508a2:1268_7": "satthā tassa taṃ pavattiṃ disvā sayaṃ tattha gantvā ākāse ṭhatvā “kātiyānā”ti saññaṃ adāsi.",
  "atk-s0508a2:1268_8": "So satthāraṃ disvā uṭṭhahitvā vanditvā saṃvegajāto aṭṭhāsi.",
  "atk-s0508a2:1268_9": "Athassa satthā dhammaṃ desento –",
  "atk-s0508a2:1269_0": "411.",
  "atk-s0508a2:1270_0": "“Uṭṭhehi nisīda kātiyāna, mā niddābahulo ahu jāgarassu;",
  "atk-s0508a2:1271_0": "Mā taṃ alasaṃ pamattabandhu, kūṭeneva jinātu maccurājā.",
  "atk-s0508a2:1272_0": "412.",
  "atk-s0508a2:1273_0": "“Seyyathāpi mahāsamuddavego, evaṃ jātijarāti vattate taṃ;",
  "atk-s0508a2:1274_0": "So karohi sudīpamattano tvaṃ, na hi tāṇaṃ tava vijjateva aññaṃ.",
  "atk-s0508a2:1275_0": "413.",
  "atk-s0508a2:1276_0": "“Satthā hi vijesi maggametaṃ, saṅgā jātijarābhayā atītaṃ;",
  "atk-s0508a2:1277_0": "Pubbāpararattamappamatto, anuyuñjassu daḷhaṃ karohi yogaṃ.",
  "atk-s0508a2:1278_0": "414.",
  "atk-s0508a2:1279_0": "“Purimāni pamuñca bandhanāni, saṅghāṭikhuramuṇḍabhikkhabhojī;",
  "atk-s0508a2:1280_0": "Mā khiḍḍāratiñca mā niddaṃ, anuyuñjittha jhāya kātiyāna.",
  "atk-s0508a2:1281_0": "415.",
  "atk-s0508a2:1282_0": "“Jhāyāhi jināhi kātiyāna, yogakkhemapathesu kovidosi;",
  "atk-s0508a2:1283_0": "Pappuyya anuttaraṃ visuddhiṃ, parinibbāhisi vārināva joti.",
  "atk-s0508a2:1284_0": "416.",
  "atk-s0508a2:1285_0": "“Pajjotakaro parittaraṃso, vātena vinamyate latāva;",
  "atk-s0508a2:1286_0": "Evampi tuvaṃ anādiyāno, māraṃ indasagotta niddhunāhi;",
  "atk-s0508a2:1287_0": "So vedayitāsu vītarāgo, kālaṃ kaṅkha idheva sītibhūto”ti. –",
  "atk-s0508a2:1288_0": "Imā gāthā abhāsi.",
  "atk-s0508a2:1289_0": "Tattha uṭṭhehīti niddūpagamanato uṭṭhahanto uṭṭhānavīriyaṃ karohi.",
  "atk-s0508a2:1289_1": "Yasmā nipajjā nāma kosajjapakkhiyā,",
  "atk-s0508a2:1289_2": "tasmā mā sayi.",
  "atk-s0508a2:1289_3": "Nisīdāti pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā nisīda.",
  "atk-s0508a2:1289_4": "Kātiyānāti taṃ nāmena ālapati.",
  "atk-s0508a2:1289_5": "Mā niddābahulo ahūti niddābahulo niddābhibhūto mā ahu.",
  "atk-s0508a2:1289_6": "Jāgarassūti jāgara,",
  "atk-s0508a2:1289_7": "jāgariyamanuyutto hohi.",
  "atk-s0508a2:1289_8": "Mā taṃ alasanti jāgariyaṃ ananuyuñjantaṃ taṃ alasaṃ kusītaṃ pamattabandhu maccurājā kūṭeneva adduhanena",
  "atk-s0508a2:1289_9": "viya nesādo migaṃ vā pakkhiṃ vā jarārogehi mā jinātu mā abhibhavatu,",
  "atk-s0508a2:1289_10": "mā ajjhottharatūti attho.",
  "atk-s0508a2:1290_0": "Seyyathāpīti seyyathā api.",
  "atk-s0508a2:1290_1": "Mahāsamuddavegoti mahāsamuddassa ūmivego.",
  "atk-s0508a2:1290_2": "Evanti yathā nāma mahāsamuddaūmivego uparūpari uṭṭhahanto taṃ abhikkamituṃ asakkontaṃ purisaṃ abhibhavati,",
  "atk-s0508a2:1290_3": "evaṃ jāti jarā ca kosajjābhibhūtaṃ taṃ ativattate uparūpari ajjhottharati.",
  "atk-s0508a2:1290_4": "So karohīti so tvaṃ, kātiyāna,",
  "atk-s0508a2:1290_5": "catūhi oghehi anajjhottharaṇīyaṃ arahattaphalasaṅkhātaṃ sudīpaṃ attano karohi attano santāne uppādehi.",
  "atk-s0508a2:1290_6": "Na hi tāṇaṃ tava vijjateva aññanti hīti hetuatthe nipāto.",
  "atk-s0508a2:1290_7": "Yasmā tato aggaphalato aññaṃ tava tāṇaṃ nāma idha vā huraṃ vā na upalabbhati,",
  "atk-s0508a2:1290_8": "tasmā taṃ arahattasaṅkhātaṃ sudīpaṃ karohīti.",
  "atk-s0508a2:1291_0": "Satthā hi vijesi maggametanti yaṃ sādhetuṃ avisahantā yato parājitā puthū aññatitthiyā,",
  "atk-s0508a2:1291_1": "tadetaṃ tassa sudīpassa kāraṇabhūtaṃ pañcavidhasaṅgato jātiādibhayato ca atītaṃ ariyamaggaṃ devaputtamārādike",
  "atk-s0508a2:1291_2": "abhibhavitvā tuyhaṃ satthā vijesi sādhesi.",
  "atk-s0508a2:1291_3": "Yasmā satthu santakaṃ nāma sāvakena adhigantabbaṃ na vissajjetabbaṃ,",
  "atk-s0508a2:1291_4": "tasmā tassa adhigamāya pubbarattāpararattaṃ purimayāmaṃ pacchimayāmañca,",
  "atk-s0508a2:1291_5": "appamatto sato sampajāno hutvā anuyuñja yogaṃ bhāvanaṃ daḷhañca karohi.",
  "atk-s0508a2:1292_0": "Purimāni pamuñca bandhanānīti purimakāni gihikāle ābaddhāni gihibandhanāni kāmaguṇabandhanāni pamuñca vissajjehi,",
  "atk-s0508a2:1292_1": "tattha anapekkho hohi.",
  "atk-s0508a2:1292_2": "Saṅghāṭikhuramuṇḍabhikkhabhojīti saṅghāṭidhārī khurena katasiramuṇḍo bhikkhāhārabhojī,",
  "atk-s0508a2:1292_3": "tividhampetaṃ purimabandhanapamokkhassa khiḍḍāratiniddānanuyogassa ca kāraṇavacanaṃ.",
  "atk-s0508a2:1292_4": "Yasmā tvaṃ saṅghāṭipāruto muṇḍo bhikkhāhāro jīvati,",
  "atk-s0508a2:1292_5": "tasmā te kāmasukhānuyogo khiḍḍāratiniddānuyogo ca na yuttoti tato purimāni pamuñca bandhanāni khiḍḍāratiṃ niddañca mānuyuñjitthāti yojanā.",
  "atk-s0508a2:1292_6": "Jhāyāti jhāyassu ārammaṇūpanijjhānaṃ anuyuñja.",
  "atk-s0508a2:1293_0": "Taṃ pana anuyuñjanto yena jhānena jhāyato kilesā sabbaso jitā honti,",
  "atk-s0508a2:1293_1": "taṃ lakkhaṇūpanijjhānaṃ anuyuñjāti dassento “jhāyāhi jināhī”ti āha.",
  "atk-s0508a2:1293_2": "Yogakkhemapathesu kovidosīti catūhi yogehi khemassa nibbānassa pathabhūtesu bodhipakkhiyadhammesu kusalo cheko asi,",
  "atk-s0508a2:1293_3": "tasmā bhāvanaṃ ussukkāpento anuttaraṃ uttararahitaṃ,",
  "atk-s0508a2:1293_4": "visuddhiṃ nibbānaṃ arahattañca pappuyya pāpuṇitvā pana tvaṃ parinibbāhisi.",
  "atk-s0508a2:1293_5": "Vārināva jotīti mahatā salilavuṭṭhinipātena aggikhandho viya ariyamaggavuṭṭhinipātena parinibbāyissati.",
  "atk-s0508a2:1294_0": "Pajjotakaroti pajjotiṃ karo padīpo.",
  "atk-s0508a2:1294_1": "Parittaraṃsoti khuddakacciko.",
  "atk-s0508a2:1294_2": "Vinamyateti vinamīyati apaniyyati.",
  "atk-s0508a2:1294_3": "Latāvāti valli viya.",
  "atk-s0508a2:1294_4": "Idaṃ vuttaṃ hoti –",
  "atk-s0508a2:1294_5": "yathā vaṭṭiādipaccayavekallena parittaraṃso mandapabho padīpo appikā latā vā vātena vidhamiyyati viddhaṃsiyyati,",
  "atk-s0508a2:1294_6": "evaṃ tuvampi.",
  "atk-s0508a2:1294_7": "Kosiyagottatāya,",
  "atk-s0508a2:1294_8": "indasagotta,",
  "atk-s0508a2:1294_9": "indasamānagottaṃ.",
  "atk-s0508a2:1294_10": "Māraṃ tassa vase anāvattanā anupādānato ca anādiyāno,",
  "atk-s0508a2:1294_11": "niddhunāhi vidhamehi viddhaṃsehi.",
  "atk-s0508a2:1294_12": "Evaṃ pana viddhaṃsamāno so tvaṃ vedayitāsu sabbāsu vedanāsu vigatacchandarāgo idheva imasmiṃyeva attabhāve",
  "atk-s0508a2:1294_13": "sabbakilesadarathapariḷāhābhāvena sītibhūto nibbuto attano parinibbānakālaṃ kaṅkha āgamehīti.",
  "atk-s0508a2:1294_14": "Evaṃ satthārā anupādisesaṃ nibbānaṃ pāpetvā desanāya katāya thero desanāvasāne vipassanaṃ vaḍḍhetvā arahattaṃ pāpuṇi.",
  "atk-s0508a2:1294_15": "Arahattaṃ pana patvā satthārā desitaniyāmeneva imā gāthā abhāsi.",
  "atk-s0508a2:1294_16": "Tā eva imā gāthā therassa aññābyākaraṇañca jātā.",
  "atk-s0508a2:1295_0": "Kātiyānattheragāthāvaṇṇanā niṭṭhitā.",
  "atk-s0508a2:1296_0": "8. Migajālattheragāthāvaṇṇanā",
  "atk-s0508a2:1297_0": "Sudesitotiādikā āyasmato migajālattherassa gāthā.",
  "atk-s0508a2:1297_1": "Kā uppatti?",
  "atk-s0508a2:1297_2": "Ayampi purimabuddhesu katādhikāro tattha tattha bhave puññāni upacinanto imasmiṃ buddhuppāde sāvatthiyaṃ",
  "atk-s0508a2:1297_3": "visākhāya mahāupāsikāya putto hutvā nibbatti,",
  "atk-s0508a2:1297_4": "migajālotissa nāmaṃ ahosi.",
  "atk-s0508a2:1297_5": "So vihāraṃ gantvā abhiṇhaso dhammassavanena paṭiladdhasaddho pabbajitvā vipassanaṃ vaḍḍhetvā arahattaṃ patvā aññaṃ byākaronto –",
  "atk-s0508a2:1298_0": "417.",
  "atk-s0508a2:1299_0": "“Sudesito cakkhumatā, buddhenādiccabandhunā;",
  "atk-s0508a2:1300_0": "Sabbasaṃyojanātīto, sabbavaṭṭavināsano.",
  "atk-s0508a2:1301_0": "418.",
  "atk-s0508a2:1302_0": "“Niyyāniko uttaraṇo, taṇhāmūlavisosano;",
  "atk-s0508a2:1303_0": "Visamūlaṃ āghātanaṃ, chetvā pāpeti nibbutiṃ.",
  "atk-s0508a2:1304_0": "419.",
  "atk-s0508a2:1305_0": "“Aññāṇamūlabhedāya, kammayantavighāṭano;",
  "atk-s0508a2:1306_0": "Viññāṇānaṃ pariggahe, ñāṇavajiranipātano.",
  "atk-s0508a2:1307_0": "420.",
  "atk-s0508a2:1308_0": "“Vedanānaṃ viññāpano, upādānappamocano;",
  "atk-s0508a2:1309_0": "Bhavaṃ aṅgārakāsuṃva, ñāṇena anupassano.",
  "atk-s0508a2:1310_0": "421.",
  "atk-s0508a2:1311_0": "“Mahāraso sugambhīro, jarāmaccunivāraṇo;",
  "atk-s0508a2:1312_0": "Ariyo aṭṭhaṅgiko maggo, dukkhūpasamano sivo.",
  "atk-s0508a2:1313_0": "422.",
  "atk-s0508a2:1314_0": "“Kammaṃ kammanti ñatvāna, vipākañca vipākato;",
  "atk-s0508a2:1315_0": "Paṭiccuppannadhammānaṃ, yathāvālokadassano;",
  "atk-s0508a2:1316_0": "Mahākhemaṅgamo santo, pariyosānabhaddako”ti. – imā gāthā abhāsi;",
  "atk-s0508a2:1317_0": "Tattha sudesitoti suṭṭhu desito,",
  "atk-s0508a2:1317_1": "veneyyajjhāsayānurūpaṃ diṭṭhadhammikasamparāyikaparamatthānaṃ yāthāvato vibhāvanavasena desitoti attho.",
  "atk-s0508a2:1317_2": "Atha vā sudesitoti sammā desito,",
  "atk-s0508a2:1317_3": "pavattinivattīnaṃ tadubhayahetūnañca aviparītato pakāsanavasena bhāsito svākhyātoti attho.",
  "atk-s0508a2:1317_4": "Cakkhumatāti maṃsacakkhu,",
  "atk-s0508a2:1317_5": "dibbacakkhu,",
  "atk-s0508a2:1317_6": "paññācakkhu,",
  "atk-s0508a2:1317_7": "buddhacakkhu,",
  "atk-s0508a2:1317_8": "samantacakkhūti imehi pañcahi cakkhūhi cakkhumatā.",
  "atk-s0508a2:1317_9": "Buddhenāti sabbaññubuddhena.",
  "atk-s0508a2:1317_10": "Ādiccabandhunāti ādiccagottena.",
  "atk-s0508a2:1317_11": "Duvidho hi loke khattiyavaṃso –",
  "atk-s0508a2:1317_12": "ādiccavaṃso,",
  "atk-s0508a2:1317_13": "somavaṃsoti.",
  "atk-s0508a2:1317_14": "Tattha ādiccavaṃso,",
  "atk-s0508a2:1317_15": "okkākarājavaṃsoti jānitabbaṃ.",
  "atk-s0508a2:1317_16": "Tato sañjātatāya sākiyā ādiccagottāti bhagavā “ādiccabandhū”ti vuccati.",
  "atk-s0508a2:1317_17": "Atha vā ādiccassa bandhūtipi bhagavā ādiccabandhu,",
  "atk-s0508a2:1317_18": "svāyamattho heṭṭhā vuttoyeva.",
  "atk-s0508a2:1317_19": "Kāmarāgasaṃyojanādīnaṃ sabbesaṃ saṃyojanānaṃ samatikkamanabhāvato sabbasaṃyojanātīto tato eva kilesakammavipākavaṭṭānaṃ",
  "atk-s0508a2:1317_20": "vināsanato viddhaṃsanato sabbavaṭṭavināsano,",
  "atk-s0508a2:1317_21": "saṃsāracārakato niyyānato niyyāniko,",
  "atk-s0508a2:1317_22": "saṃsāramahoghato samuttaraṇaṭṭhena uttaraṇo,",
  "atk-s0508a2:1317_23": "kāmataṇhādīnaṃ sabbataṇhānaṃ mūlaṃ avijjaṃ ayoniso manasikārañca visoseti sukkhāpetīti taṇhāmūlavisosano,",
  "atk-s0508a2:1317_24": "tiṇṇampi vedānaṃ sampaṭivedhassa viddhaṃsanato visassa dukkhassa kāraṇattā visamūlaṃ,",
  "atk-s0508a2:1317_25": "sattānaṃ byasanuppattiṭṭhānatāya āghātanaṃ kammaṃ kilesaṃ vā chetvā samucchinditvā nibbutiṃ nibbānaṃ pāpeti.",
  "atk-s0508a2:1318_0": "Aññāṇassa mūlaṃ ayoniso manasikāro āsavā ca “āsavasamudayā avijjāsamudayo”ti hi vuttaṃ,",
  "atk-s0508a2:1318_1": "tassa bhedāya vajirūpamañāṇena bhindanatthāya.",
  "atk-s0508a2:1318_2": "Atha vā “avijjāpaccayā saṅkhārā”tiādivacanato aññāṇaṃ mūlaṃ etassāti aññāṇamūlaṃ,",
  "atk-s0508a2:1318_3": "bhavacakkaṃ,",
  "atk-s0508a2:1318_4": "tassa maggañāṇavajirena padālanatthaṃ desitoti sambandho.",
  "atk-s0508a2:1318_5": "Kammayantavighāṭanoti kammaghaṭitassa attabhāvayantassa viddhaṃsano.",
  "atk-s0508a2:1318_6": "Viññāṇānaṃ pariggaheti kāmabhavādīsu yathāsakakammunā viññāṇaggahaṇe upaṭṭhiteti vacanaseso.",
  "atk-s0508a2:1318_7": "Tattha tattha hi bhave paṭisandhiyā gahitāya taṃtaṃbhavanissitaviññāṇānipi gahitāneva honti.",
  "atk-s0508a2:1318_8": "Ñāṇavajiranipātanoti ñāṇavajirassa nipāto,",
  "atk-s0508a2:1318_9": "ñāṇavajiraṃ nipātetvā tesaṃ padāletā.",
  "atk-s0508a2:1318_10": "Lokuttaradhammo hi uppajjamāno sattamabhavādīsu uppajjanārahāni viññāṇāni bhindattameva uppajjatīti.",
  "atk-s0508a2:1319_0": "Vedanānaṃ viññāpanoti sukhādīnaṃ tissannaṃ vedanānaṃ yathākkamaṃ dukkhasallāniccavasena yāthāvato pavedako.",
  "atk-s0508a2:1319_1": "Upādānappamocanoti kāmupādānādīhi catūhipi upādānehi cittasantānassa vimocako.",
  "atk-s0508a2:1319_2": "Bhavaṃ aṅgārakāsuṃva,",
  "atk-s0508a2:1319_3": "ñāṇena anupassanoti kāmabhavādinavavidhampi bhavaṃ ekādasahi aggīhi ādittabhāvato sādhikaporisaṃ aṅgārakāsuṃ viya maggañāṇena anupaccakkhato dassetā.",
  "atk-s0508a2:1320_0": "Santapaṇītabhāvato atittikaraṭṭhena mahāraso pariññādivasena vā mahākiccatāya sāmaññaphalavasena mahāsampattitāya ca mahāraso,",
  "atk-s0508a2:1320_1": "anupacitasambhārehi duravagāhatāya alabbhaneyyapatiṭṭhatāya ca suṭṭhu gambhīro jarāmaccunivāraṇo,",
  "atk-s0508a2:1320_2": "āyatiṃ bhavābhinipphattiyā nivattanena jarāya maccuno ca paṭisedhako.",
  "atk-s0508a2:1320_3": "Idāni yathāvuttaguṇavisesayuttaṃ dhammaṃ sarūpato dassento “ariyo aṭṭhaṅgiko”ti vatvā punapi tassa katipaye",
  "atk-s0508a2:1320_4": "guṇe vibhāvetuṃ “dukkhūpasamano sivo”tiādimāha.",
  "atk-s0508a2:1320_5": "Tassattho –",
  "atk-s0508a2:1320_6": "parisuddhaṭṭhena ariyo,",
  "atk-s0508a2:1320_7": "sammādiṭṭhiādiaṭṭhadhammasamodhānatāya aṭṭhaṅgiko,",
  "atk-s0508a2:1320_8": "nibbānagavesanaṭṭhena maggo sakalavaṭṭadukkhavūpasamanaṭṭhena dukkhavūpasamano,",
  "atk-s0508a2:1320_9": "khemaṭṭhena sivo.",
  "atk-s0508a2:1321_0": "Yathā ito bāhirakasamaye asammāsambuddhapaveditattā kammavipāko vipallāso siyāti evaṃ avipallāsetvā paṭiccuppannadhammānaṃ",
  "atk-s0508a2:1321_1": "paṭiccasamuppannesu dhammesu kammaṃ kammanti vipākañca vipākato ñatvāna pubbabhāgañāṇena jānanahetu sassatucchedaggāhānaṃ",
  "atk-s0508a2:1321_2": "vidhamanena yāthāvato ālokadassano takkarassa lokuttarañāṇālokassa dassano.",
  "atk-s0508a2:1321_3": "Kenaci kañci kadācipi anupaddutattā mahākhemaṃ nibbānaṃ gacchati satte gameti cāti mahākhemaṅgamo,",
  "atk-s0508a2:1321_4": "sabbakilesadarathapariḷāhavūpasamanato santo,",
  "atk-s0508a2:1321_5": "akuppāya cetovimuttiyā anupādisesāya ca nibbānadhātuyā pāpanena pariyosānabhaddako sudesito cakkhumatāti yojanā.",
  "atk-s0508a2:1322_0": "Evaṃ thero nānānayehi ariyadhammaṃ pasaṃsanto tassa dhammassa attanā adhigatabhāvaṃ aññāpadesena pakāsesi.",
  "atk-s0508a2:1323_0": "Migajālattheragāthāvaṇṇanā niṭṭhitā.",
  "atk-s0508a2:1324_0": "9. Purohitaputtajentattheragāthāvaṇṇanā",
  "atk-s0508a2:1325_0": "Jātimadena mattohantiādikā āyasmato jentattherassa gāthā.",
  "atk-s0508a2:1325_1": "Kā uppatti?",
  "atk-s0508a2:1325_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1325_3": "kosalarañño purohitassa putto hutvā nibbatti,",
  "atk-s0508a2:1325_4": "tassa jentoti nāmaṃ ahosi.",
  "atk-s0508a2:1325_5": "So vayappatto jātimadena bhogaissariyarūpamadena ca matto aññe hīḷento garuṭṭhāniyānampi apacitiṃ akaronto mānathaddho vicarati.",
  "atk-s0508a2:1325_6": "So ekadivasaṃ satthāraṃ mahatiyā parisāya parivutaṃ dhammaṃ desentaṃ disvā upasaṅkamanto “sace maṃ samaṇo gotamo paṭhamaṃ ālapissati,",
  "atk-s0508a2:1325_7": "ahampi ālapissāmi; no ce,",
  "atk-s0508a2:1325_8": "nālapissāmī”ti cittaṃ uppādetvā upasaṅkamitvā ṭhito bhagavati paṭhamaṃ anālapante sayampi mānena anālapitvā gamanākāraṃ dassesi.",
  "atk-s0508a2:1325_9": "Taṃ bhagavā –",
  "atk-s0508a2:1326_0": "“Na mānaṃ brāhmaṇa sādhu, atthikassīdha brāhmaṇa;",
  "atk-s0508a2:1327_0": "Yena atthena āgacchi, tamevamanubrūhaye”ti. –",
  "atk-s0508a2:1328_0": "Gāthāya ajjhabhāsi.",
  "atk-s0508a2:1328_1": "So “cittaṃ me samaṇo gotamo jānātī”ti abhippasanno bhagavato pādesu sirasā nipatitvā paramanipaccākāraṃ katvā –",
  "atk-s0508a2:1329_0": "“Kesu na mānaṃ kayirātha, kesu cassa sagāravo;",
  "atk-s0508a2:1330_0": "Kyassa apacitā assu, kyassu sādhu supūjitā”ti. –",
  "atk-s0508a2:1331_0": "Pucchi. Tassa bhagavā –",
  "atk-s0508a2:1332_0": "“Mātari pitari cāpi, atho jeṭṭhamhi bhātari;",
  "atk-s0508a2:1333_0": "Ācariye catutthamhi, samaṇabrāhmaṇesu ca.",
  "atk-s0508a2:1334_0": "“Tesu na mānaṃ kayirātha, tesu assa sagāravo;",
  "atk-s0508a2:1335_0": "Kyassa apacitā assu, tyassu sādhu supūjitā.",
  "atk-s0508a2:1336_0": "“Arahante sītibhūte, katakicce anāsave;",
  "atk-s0508a2:1337_0": "Nihacca mānaṃ atthaddho, te namasse anuttare”ti. –",
  "atk-s0508a2:1338_0": "Pañhaṃ vissajjento dhammaṃ desesi.",
  "atk-s0508a2:1338_1": "So tāya desanāya sotāpanno hutvā pabbajitvā vipassanāya kammaṃ karonto arahattaṃ patvā attano paṭipattikittanamukhena aññaṃ byākaronto –",
  "atk-s0508a2:1339_0": "423.",
  "atk-s0508a2:1340_0": "“Jātimadena mattohaṃ, bhogaissariyena ca;",
  "atk-s0508a2:1341_0": "Saṇṭhānavaṇṇarūpena, madamatto acārihaṃ.",
  "atk-s0508a2:1342_0": "424.",
  "atk-s0508a2:1343_0": "“Nāttano samakaṃ kañci, atirekañca maññisaṃ;",
  "atk-s0508a2:1344_0": "Atimānahato bālo, patthaddho ussitaddhajo.",
  "atk-s0508a2:1345_0": "425.",
  "atk-s0508a2:1346_0": "“Mātaraṃ pitarañcāpi, aññepi garusammate;",
  "atk-s0508a2:1347_0": "Na kañci abhivādesiṃ, mānatthaddho anādaro.",
  "atk-s0508a2:1348_0": "426.",
  "atk-s0508a2:1349_0": "“Disvā vināyakaṃ aggaṃ, sārathīnaṃ varuttamaṃ;",
  "atk-s0508a2:1350_0": "Tapantamiva ādiccaṃ, bhikkhusaṅghapurakkhataṃ.",
  "atk-s0508a2:1351_0": "427.",
  "atk-s0508a2:1352_0": "“Mānaṃ madañca chaḍḍetvā, vippasannena cetasā;",
  "atk-s0508a2:1353_0": "Sirasā abhivādesiṃ, sabbasattānamuttamaṃ.",
  "atk-s0508a2:1354_0": "428.",
  "atk-s0508a2:1355_0": "“Atimāno ca omāno, pahīnā susamūhatā;",
  "atk-s0508a2:1356_0": "Asmimāno samucchinno, sabbe mānavidhā hatā”ti. –",
  "atk-s0508a2:1357_0": "Imā gāthā abhāsi.",
  "atk-s0508a2:1358_0": "Tattha jātimadena mattohanti ahaṃ udicce brāhmaṇakule nibbatto,",
  "atk-s0508a2:1358_1": "“na mādiso ubhato sujāto añño atthī”ti kulamānena matto mānathaddho acārinti yojanā.",
  "atk-s0508a2:1358_2": "Bhogaissariyena cāti vibhavena ādhipaccena ca hetubhūtena bhogasampadañca issariyasampadañca paṭicca uppannamadena matto ahaṃ acārinti yojanā.",
  "atk-s0508a2:1358_3": "Saṇṭhānavaṇṇarūpenāti saṇṭhānaṃ ārohapariṇāhasampatti,",
  "atk-s0508a2:1358_4": "vaṇṇo odātasāmatādichavisampatti,",
  "atk-s0508a2:1358_5": "rūpaṃ aṅgapaccaṅgasobhā.",
  "atk-s0508a2:1358_6": "Idhāpi vuttanayena yojanā veditabbā.",
  "atk-s0508a2:1358_7": "Madamattoti vuttappakārato aññenapi madena matto.",
  "atk-s0508a2:1359_0": "Nāttano samakaṃ kañcīti attano samakaṃ sadisaṃ jātiādīhi samānaṃ atirekaṃ vā kañci na maññisaṃ na maññiṃ,",
  "atk-s0508a2:1359_1": "mayā samānampi na maññiṃ,",
  "atk-s0508a2:1359_2": "kuto adhikanti adhippāyo.",
  "atk-s0508a2:1359_3": "Atimānahato bāloti bālo ahaṃ tato bālabhāvato atimānena khatūpahatakusalācāro,",
  "atk-s0508a2:1359_4": "tato eva patthaddho ussitaddhajo thambhavasena garūnampi nipaccakārassa akaraṇato bhusaṃ thaddho anonamanathaddhajāto ussitamānaddhajo.",
  "atk-s0508a2:1360_0": "Vuttamevatthaṃ pākaṭataraṃ kātuṃ “mātara”ntiādi vuttaṃ.",
  "atk-s0508a2:1360_1": "Tattha aññeti jeṭṭhabhātuādike,",
  "atk-s0508a2:1360_2": "samaṇabrāhmaṇe ca.",
  "atk-s0508a2:1360_3": "Garusammateti garūti sammate garuṭṭhāniye.",
  "atk-s0508a2:1360_4": "Anādaroti ādararahito.",
  "atk-s0508a2:1361_0": "Disvā vināyakaṃ agganti evaṃ mānathaddho hutvā vicaranto diṭṭhadhammikasamparāyikaparamatthehi veneyyānaṃ",
  "atk-s0508a2:1361_1": "vinayanato sayambhutāya nāyakabhāvato ca vināyakaṃ.",
  "atk-s0508a2:1361_2": "Sadevake loke sīlādiguṇehi seṭṭhabhāvato aggaṃ.",
  "atk-s0508a2:1361_3": "Purisadammānaṃ accantatāya damanato sārathīnaṃ varuttamaṃ,",
  "atk-s0508a2:1361_4": "ativiya uttamaṃ byāmappabhādiobhāsena ādiccamiva tapantaṃ,",
  "atk-s0508a2:1361_5": "obhāsantaṃ bhikkhusaṅghapurakkhataṃ dhammaṃ desentaṃ sabbasattānaṃ uttamaṃ satthāraṃ disvā buddhānubhāvena santajjito “ahameva seṭṭho,",
  "atk-s0508a2:1361_6": "aññe hīnā”ti pavattamānaṃ bhogamadādimadañca chaḍḍetvā pahāya vippasannena cetasā sirasā abhivādesinti yojanā.",
  "atk-s0508a2:1361_7": "Kathaṃ panāyaṃ mānathaddho samāno satthu dassanamattena mānaṃ pahāsīti?",
  "atk-s0508a2:1361_8": "Na kho panetaṃ evaṃ daṭṭhabbaṃ.",
  "atk-s0508a2:1361_9": "Satthu dassanamattena mānaṃ na pahāsi “na mānaṃ, brāhmaṇa,",
  "atk-s0508a2:1361_10": "sādhū”tiādikāya pana desanāya mānaṃ pahāsi.",
  "atk-s0508a2:1361_11": "Taṃ sandhāya vuttaṃ “mānaṃ madañca chaḍḍetvā,",
  "atk-s0508a2:1361_12": "vippasannena cetasā.",
  "atk-s0508a2:1361_13": "Sirasā abhivādesi”nti.",
  "atk-s0508a2:1361_14": "Vippasannena cetasāti ca itthambhūtalakkhaṇe karaṇavacanaṃ daṭṭhabbaṃ.",
  "atk-s0508a2:1362_0": "“Ahameva seṭṭho”ti pavatto māno atimāno.",
  "atk-s0508a2:1362_1": "“Ime pana nihīnā”ti aññe hīnato dahantassa māno “omāno”ti vadanti.",
  "atk-s0508a2:1362_2": "“Seyyohamasmī”ti pana aññaṃ atikkamitvā attānaṃ seyyato dahantassa pavatto seyyamāno atimāno.",
  "atk-s0508a2:1362_3": "“Hīnohamasmī”ti pavatto hīnamāno omāno.",
  "atk-s0508a2:1362_4": "Pahīnā susamūhatāti heṭṭhimamaggehi pahīnā hutvā aggamaggena suṭṭhu samugghāṭitā.",
  "atk-s0508a2:1362_5": "Asmimānoti “esohamasmī”ti khandhe “aha”nti gahaṇavasena pavattamāno.",
  "atk-s0508a2:1362_6": "Sabbeti na kevalaṃ atimānaomānaasmimānā eva,",
  "atk-s0508a2:1362_7": "atha kho seyyassa seyyamānādayo navavidhā antarabhedena anekavidhā ca sabbe mānavidhā mānakoṭṭhāsā hatā aggamaggena samugghāṭitāti.",
  "atk-s0508a2:1363_0": "Purohitaputtajentattheragāthāvaṇṇanā niṭṭhitā.",
  "atk-s0508a2:1364_0": "10. Sumanattheragāthāvaṇṇanā",
  "atk-s0508a2:1365_0": "Yadā navo pabbajitotiādikā āyasmato sumanattherassa gāthā.",
  "atk-s0508a2:1365_1": "Kā uppatti?",
  "atk-s0508a2:1365_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle mālākārakule",
  "atk-s0508a2:1365_3": "nibbattitvā viññutaṃ patto ekadivasaṃ sikhiṃ bhagavantaṃ passitvā pasannamānaso sumanapupphehi pūjaṃ akāsi.",
  "atk-s0508a2:1365_4": "So tena puññakammena devamanussesu saṃsaranto imasmiṃ buddhuppāde aññatarassa upāsakassa gehe paṭisandhiṃ gaṇhi.",
  "atk-s0508a2:1365_5": "So ca upāsako āyasmato anuruddhattherassa upaṭṭhāko ahosi.",
  "atk-s0508a2:1365_6": "Tassa ca tato pubbe jātājātā dārakā mariṃsu.",
  "atk-s0508a2:1365_7": "Tena so “sacāhaṃ idāni ekaṃ puttaṃ labhissāmi,",
  "atk-s0508a2:1365_8": "ayyassa anuruddhattherassa santike pabbājessāmī”ti cittaṃ uppādesi.",
  "atk-s0508a2:1365_9": "So ca dasamāsaccayena jāto arogoyeva hutvā anukkamena vaḍḍhento sattavassiko ahosi,",
  "atk-s0508a2:1365_10": "taṃ pitā therassa santike pabbājesi.",
  "atk-s0508a2:1365_11": "So pabbajitvā tato paripakkañāṇattā vipassanāya kammaṃ karonto nacirasseva chaḷabhiñño hutvā theraṃ upaṭṭhahanto",
  "atk-s0508a2:1365_12": "“pānīyaṃ āharissāmī”ti ghaṭaṃ ādāya iddhiyā anotattadahaṃ agamāsi.",
  "atk-s0508a2:1365_13": "Atheko micchādiṭṭhiko nāgarājā anotattadahaṃ paṭicchādento sattakkhattuṃ bhogena parikkhipitvā upari",
  "atk-s0508a2:1365_14": "mahantaṃ phaṇaṃ katvā sumanassa pānīyaṃ gahetuṃ okāsaṃ na deti.",
  "atk-s0508a2:1365_15": "Sumano garuḷarūpaṃ gahetvā taṃ nāgarājaṃ abhibhavitvā pānīyaṃ gahetvā therassa vasanaṭṭhānaṃ uddissa ākāsena gacchati.",
  "atk-s0508a2:1365_16": "Taṃ satthā jetavane nisinno tathā gacchantaṃ disvā dhammasenāpatiṃ āmantetvā,",
  "atk-s0508a2:1365_17": "“sāriputta,",
  "atk-s0508a2:1365_18": "imaṃ passā”tiādinā catūhi gāthāhi tassa guṇe abhāsi.",
  "atk-s0508a2:1365_19": "Atha sumanatthero –",
  "atk-s0508a2:1366_0": "429.",
  "atk-s0508a2:1367_0": "“Yadā navo pabbajito, jātiyā sattavassiko;",
  "atk-s0508a2:1368_0": "Iddhiyā abhibhotvāna, pannagindaṃ mahiddhikaṃ.",
  "atk-s0508a2:1369_0": "430.",
  "atk-s0508a2:1370_0": "“Upajjhāyassa udakaṃ, anotattā mahāsarā;",
  "atk-s0508a2:1371_0": "Āharāmi tato disvā, maṃ satthā etadabravi.",
  "atk-s0508a2:1372_0": "431.",
  "atk-s0508a2:1373_0": "“Sāriputta imaṃ passa, āgacchantaṃ kumārakaṃ;",
  "atk-s0508a2:1374_0": "Udakakumbhamādāya, ajjhattaṃ susamāhitaṃ.",
  "atk-s0508a2:1375_0": "432.",
  "atk-s0508a2:1376_0": "“Pāsādikena vattena, kalyāṇairiyāpatho;",
  "atk-s0508a2:1377_0": "Sāmaṇeronuruddhassa, iddhiyā ca visārado.",
  "atk-s0508a2:1378_0": "433.",
  "atk-s0508a2:1379_0": "“Ājānīyena ājañño, sādhunā sādhukārito;",
  "atk-s0508a2:1380_0": "Vinīto anuruddhena, katakiccena sikkhito.",
  "atk-s0508a2:1381_0": "434.",
  "atk-s0508a2:1382_0": "“So patvā paramaṃ santiṃ, sacchikatvā akuppataṃ;",
  "atk-s0508a2:1383_0": "Sāmaṇero sa sumano, mā maṃ jaññāti icchatī”ti. –",
  "atk-s0508a2:1384_0": "Aññābyākaraṇavasena cha gāthā abhāsi.",
  "atk-s0508a2:1385_0": "Tattha ādito dve gāthā sumanatthereneva bhāsitā,",
  "atk-s0508a2:1385_1": "itarā catasso taṃ pasaṃsantena satthārā bhāsitā.",
  "atk-s0508a2:1385_2": "Tā sabbā ekajjhaṃ katvā sumanatthero pacchā aññābyākaraṇavasena abhāsi.",
  "atk-s0508a2:1385_3": "Tattha pannagindanti nāgarājaṃ.",
  "atk-s0508a2:1385_4": "Tatoti tattha,",
  "atk-s0508a2:1385_5": "yadā navo pabbajito jātiyā sattavassiko iddhibalena mahiddhikaṃ nāgarājaṃ abhibhavitvā anotattadahato upajjhāyassa pānīyaṃ āharāmi,",
  "atk-s0508a2:1385_6": "tasmiṃ kāleti attho.",
  "atk-s0508a2:1386_0": "Maṃ uddissa mayhaṃ satthā etadabravi,",
  "atk-s0508a2:1386_1": "taṃ dassento,",
  "atk-s0508a2:1386_2": "“sāriputta,",
  "atk-s0508a2:1386_3": "imaṃ passā”tiādimāha.",
  "atk-s0508a2:1386_4": "Ajjhattaṃ susamāhitanti visayajjhattabhūtena aggaphalasamādhinā suṭṭhu samāhitaṃ.",
  "atk-s0508a2:1387_0": "Pāsādikena vattenāti passantānaṃ pasādāvahena ācāravattena,",
  "atk-s0508a2:1387_1": "karaṇatthe idaṃ karaṇavacanaṃ.",
  "atk-s0508a2:1387_2": "Kalyāṇairiyāpathoti sampanniriyāpatho.",
  "atk-s0508a2:1387_3": "Pāsādikena vattenāti vā itthambhūtalakkhaṇe karaṇavacanaṃ.",
  "atk-s0508a2:1387_4": "Samaṇassa bhāvo sāmaṇyaṃ,",
  "atk-s0508a2:1387_5": "sāmaññanti attho.",
  "atk-s0508a2:1387_6": "Tadatthaṃ īrati pavattatīti sāmaṇero,",
  "atk-s0508a2:1387_7": "samaṇuddeso.",
  "atk-s0508a2:1387_8": "Iddhiyā ca visāradoti iddhiyampi byatto sukusalo.",
  "atk-s0508a2:1387_9": "Ājānīyenāti purisājānīyena.",
  "atk-s0508a2:1387_10": "Attahitaparahitānaṃ sādhanato sādhunā katakiccena anuruddhena sādhu ubhayahitasādhako,",
  "atk-s0508a2:1387_11": "suṭṭhu vā ājañño kārito damito.",
  "atk-s0508a2:1387_12": "Aggavijjāya vinīto asekkhabhāvāpādanena sikkhito sikkhāpitoti attho.",
  "atk-s0508a2:1388_0": "So sāmaṇero sumano paramaṃ santiṃ nibbānaṃ patvā aggamaggādhigamena adhigantvā sacchikatvā attapaccakkhaṃ",
  "atk-s0508a2:1388_1": "katvā akuppataṃ arahattaphalaṃ appicchabhāvassa paramukkaṃsagatattā mā maṃ jaññāti maṃ “ayaṃ khīṇāsavo”ti",
  "atk-s0508a2:1388_2": "vā “chaḷabhiñño”ti vā kocipi mā jāneyyāti icchati abhikaṅkhatīti.",
  "atk-s0508a2:1389_0": "Sumanattheragāthāvaṇṇanā niṭṭhitā.",
  "atk-s0508a2:1390_0": "11. Nhātakamunittheragāthāvaṇṇanā",
  "atk-s0508a2:1391_0": "Vātarogābhinītotiādikā āyasmato nhātakamunissa gāthā.",
  "atk-s0508a2:1391_1": "Kā uppatti?",
  "atk-s0508a2:1391_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde rājagahe",
  "atk-s0508a2:1391_3": "brāhmaṇakule nibbattitvā vayappatto vijjāṭṭhānādīsu nipphattiṃ gato nhātakalakkhaṇayogena nhātakoti paññāyittha.",
  "atk-s0508a2:1391_4": "So tāpasapabbajjaṃ pabbajitvā rājagahassa tiyojanappamāṇe ṭhāne araññāyatane nīvārehi yāpento aggiṃ paricārayamāno vasati.",
  "atk-s0508a2:1391_5": "Tassa satthā ghaṭe viya padīpaṃ hadayabbhantare pajjalantaṃ arahattūpanissayaṃ disvā assamapadaṃ agamāsi.",
  "atk-s0508a2:1391_6": "So bhagavantaṃ disvā haṭṭhatuṭṭho attano upakappananiyāmena āhāraṃ upanesi.",
  "atk-s0508a2:1391_7": "Taṃ bhagavā paribhuñji.",
  "atk-s0508a2:1391_8": "Evaṃ tayo divase datvā catutthadivase “bhagavā tumhe paramasukhumālā,",
  "atk-s0508a2:1391_9": "kathaṃ iminā āhārena yāpethā”ti āha.",
  "atk-s0508a2:1391_10": "Tassa satthā ariyasantosaguṇaṃ pakāsento dhammaṃ desesi.",
  "atk-s0508a2:1391_11": "Tāpaso taṃ sutvā sotāpanno hutvā pabbajitvā arahattaṃ pāpuṇi.",
  "atk-s0508a2:1391_12": "Bhagavā taṃ arahatte patiṭṭhapetvā gato.",
  "atk-s0508a2:1391_13": "So pana tattheva viharanto aparabhāge vātābādhena upadduto ahosi.",
  "atk-s0508a2:1391_14": "Satthā tattha gantvā paṭisanthāramukhena tassa vihāraṃ pucchanto –",
  "atk-s0508a2:1392_0": "435.",
  "atk-s0508a2:1393_0": "“Vātarogābhinīto tvaṃ, viharaṃ kānane vane;",
  "atk-s0508a2:1394_0": "Paviddhagocare lūkhe, kathaṃ bhikkhu karissasī”ti. – gāthamāha; Atha thero –",
  "atk-s0508a2:1395_0": "436.",
  "atk-s0508a2:1396_0": "“Pītisukhena vipulena, pharitvāna samussayaṃ;",
  "atk-s0508a2:1397_0": "Lūkhampi abhisambhonto, viharissāmi kānane.",
  "atk-s0508a2:1398_0": "437.",
  "atk-s0508a2:1399_0": "“Bhāvento satta bojjhaṅge, indriyāni balāni ca;",
  "atk-s0508a2:1400_0": "Jhānasokhummasampanno, viharissaṃ anāsavo.",
  "atk-s0508a2:1401_0": "438.",
  "atk-s0508a2:1402_0": "“Vippamuttaṃ kilesehi, suddhacittaṃ anāvilaṃ;",
  "atk-s0508a2:1403_0": "Abhiṇhaṃ paccavekkhanto, viharissaṃ anāsavo.",
  "atk-s0508a2:1404_0": "439.",
  "atk-s0508a2:1405_0": "“Ajjhattañca bahiddhā ca, ye me vijjiṃsu āsavā;",
  "atk-s0508a2:1406_0": "Sabbe asesā ucchinnā, na ca uppajjare puna.",
  "atk-s0508a2:1407_0": "440.",
  "atk-s0508a2:1408_0": "“Pañcakkhandhā pariññātā, tiṭṭhanti chinnamūlakā;",
  "atk-s0508a2:1409_0": "Dukkhakkhayo anuppatto, natthi dāni punabbhavo”ti. –",
  "atk-s0508a2:1410_0": "Imāhi sesagāthāhi attano vihāraṃ satthu pavedesi.",
  "atk-s0508a2:1411_0": "Tattha jhānasokhummasampannoti jhānasukhumabhāvena samannāgato.",
  "atk-s0508a2:1411_1": "Jhānasukhumaṃ nāma arūpajjhānaṃ,",
  "atk-s0508a2:1411_2": "tasmā aṭṭhasamāpattilābhimhīti vuttaṃ hoti.",
  "atk-s0508a2:1411_3": "Tena attano ubhatobhāgavimuttitaṃ dasseti.",
  "atk-s0508a2:1411_4": "Apare panāhu –",
  "atk-s0508a2:1411_5": "“sokhummanti aggamaggaphalesu adhipaññāsikkhā adhippetā,",
  "atk-s0508a2:1411_6": "tato jhānaggahaṇena attano ubhatobhāgavimuttitaṃ vibhāvetī”ti.",
  "atk-s0508a2:1411_7": "Vippamuttaṃ kilesehīti paṭippassaddhivimuttiyā sabbakilesehi vimuttaṃ,",
  "atk-s0508a2:1411_8": "tato eva suddhacittaṃ,",
  "atk-s0508a2:1411_9": "anāvilasaṅkappatāya anāvilaṃ,",
  "atk-s0508a2:1411_10": "tīhipi padehi arahattaphalacittameva vadati.",
  "atk-s0508a2:1411_11": "Sesaṃ heṭṭhā vuttanayameva.",
  "atk-s0508a2:1411_12": "Imameva ca therassa aññābyākaraṇaṃ ahosīti.",
  "atk-s0508a2:1412_0": "Nhātakamunittheragāthāvaṇṇanā niṭṭhitā.",
  "atk-s0508a2:1413_0": "12. Brahmadattattheragāthāvaṇṇanā",
  "atk-s0508a2:1414_0": "Akkodhassātiādikā āyasmato brahmadattattherassa gāthā.",
  "atk-s0508a2:1414_1": "Kā uppatti?",
  "atk-s0508a2:1414_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ kosalarañño putto hutvā nibbatti,",
  "atk-s0508a2:1414_3": "brahmadattotissa nāmaṃ ahosi.",
  "atk-s0508a2:1414_4": "So vayappatto jetavanamahe buddhānubhāvaṃ disvā paṭiladdhasaddho pabbajitvā vipassanāya kammaṃ karonto saha paṭisambhidāhi chaḷabhiñño ahosi.",
  "atk-s0508a2:1414_5": "Taṃ ekadivasaṃ nagare piṇḍāya carantaṃ aññataro brāhmaṇo akkosi.",
  "atk-s0508a2:1414_6": "Thero taṃ sutvāpi tuṇhībhūto piṇḍāya caratiyeva,",
  "atk-s0508a2:1414_7": "brāhmaṇo punapi akkosiyeva.",
  "atk-s0508a2:1414_8": "Manussā evaṃ akkosantampi naṃ “ayaṃ thero na kiñci bhaṇatī”ti āhaṃsu.",
  "atk-s0508a2:1414_9": "Taṃ sutvā thero tesaṃ manussānaṃ dhammaṃ desento –",
  "atk-s0508a2:1415_0": "441.",
  "atk-s0508a2:1416_0": "“Akkodhassa kuto kodho, dantassa samajīvino;",
  "atk-s0508a2:1417_0": "Sammadaññā vimuttassa, upasantassa tādino.",
  "atk-s0508a2:1418_0": "442.",
  "atk-s0508a2:1419_0": "“Tasseva tena pāpiyo, yo kuddhaṃ paṭikujjhati;",
  "atk-s0508a2:1420_0": "Kuddhaṃ appaṭikujjhanto, saṅgāmaṃ jeti dujjayaṃ.",
  "atk-s0508a2:1421_0": "443.",
  "atk-s0508a2:1422_0": "“Ubhinnamatthaṃ carati, attano ca parassa ca;",
  "atk-s0508a2:1423_0": "Paraṃ saṅkupitaṃ ñatvā, yo sato upasammati.",
  "atk-s0508a2:1424_0": "444.",
  "atk-s0508a2:1425_0": "“Ubhinnaṃ tikicchantaṃ taṃ, attano ca parassa ca;",
  "atk-s0508a2:1426_0": "Janā maññanti bāloti, ye dhammassa akovidā. ;",
  "atk-s0508a2:1427_0": "445.",
  "atk-s0508a2:1428_0": "“Uppajje te sace kodho, āvajja kakacūpamaṃ;",
  "atk-s0508a2:1429_0": "Uppajje ce rase taṇhā, puttamaṃsūpamaṃ sara.",
  "atk-s0508a2:1430_0": "446.",
  "atk-s0508a2:1431_0": "“Sace dhāvati cittaṃ te, kāmesu ca bhavesu ca;",
  "atk-s0508a2:1432_0": "Khippaṃ niggaṇha satiyā, kiṭṭhādaṃ viya duppasu”nti. –",
  "atk-s0508a2:1433_0": "Imā gāthā abhāsi.",
  "atk-s0508a2:1434_0": "Tattha akkodhassāti kodharahitassa maggena samucchinnakodhassa.",
  "atk-s0508a2:1434_1": "Kuto kodhoti kuto nāma hetu kodho uppajjeyya,",
  "atk-s0508a2:1434_2": "tassa uppattikāraṇaṃ natthīti attho.",
  "atk-s0508a2:1434_3": "Dantassāti uttamena damena aggamaggadamathena dantassa.",
  "atk-s0508a2:1434_4": "Samajīvinoti kāyavisamādīni sabbaso pahāya kāyasamādīnaṃ vasena samaṃ jīvantassa sattaṭṭhāniyena sampajaññena sammadeva vattantassa.",
  "atk-s0508a2:1434_5": "Sammadaññā vimuttassāti sammā aññāya abhiññeyyādike dhamme jānitvā sabbāsavehi vippamuttassa.",
  "atk-s0508a2:1434_6": "Tato eva sabbakilesadarathapariḷāhavūpasamena upasantassa.",
  "atk-s0508a2:1434_7": "Iṭṭhādīsu tādilakkhaṇappattiyā tādino khīṇāsavassa kuto kodhoti aññāpadesena thero attano kodhābhāvaṃ",
  "atk-s0508a2:1434_8": "tassa ca kāraṇāni vatvā idāni kodhe akodhe ca ādīnavānisaṃsadassanena dhammaṃ kathento “tassevā”tiādimāha.",
  "atk-s0508a2:1434_9": "Tattha yo kuddhaṃ paṭikujjhatīti yo puggalo attano upari kuddhaṃ kupitaṃ puggalaṃ paṭikujjhati,",
  "atk-s0508a2:1434_10": "tasseva tena paṭikujjhanapaccakkosanapaṭippaharaṇādinā pāpiyo idhaloke viññūgarahādivasena paraloke nirayadukkhādivasena",
  "atk-s0508a2:1434_11": "abhaddakataraṃ akalyāṇataraṃ hoti.",
  "atk-s0508a2:1434_12": "Kujjhanena pana akuddhassa pāpaṃ hotīti vattabbameva natthi.",
  "atk-s0508a2:1434_13": "Keci pana “yo akuddhaṃ paṭikuddhaṃ ārabbha kujjhatī”ti atthaṃ vadanti.",
  "atk-s0508a2:1434_14": "Kuddhaṃ appaṭikujjhantoti yo pana kuddhaṃ puggalaṃ “ayaṃ kuddho kodhapareto”ti ñatvā na paṭikujjhati khamati,",
  "atk-s0508a2:1434_15": "so dujjayaṃ kilesasaṅgāmaṃ jeti nāma.",
  "atk-s0508a2:1434_16": "Na kevalañcassa kilesasaṅgāmajayo eva,",
  "atk-s0508a2:1434_17": "atha kho ubhayahitapaṭipattimpīti dassento āha “ubhinnamatthaṃ…pe…",
  "atk-s0508a2:1434_18": "upasammatī”ti.",
  "atk-s0508a2:1434_19": "Yo paraṃ puggalaṃ saṅkupitaṃ kuddhaṃ “kodhapareto”ti ñatvā taṃ mettāyanto ajjhupekkhanto vā sato sampajāno hutvā upasammati khamati na paṭippharati.",
  "atk-s0508a2:1434_20": "So attano ca parassa cāti ubhinnaṃ ubhayalokasukhāvahaṃ atthaṃ hitaṃ carati.",
  "atk-s0508a2:1435_0": "Ubhinnaṃ tikicchantaṃ tanti taṃ attano ca parassa cāti ubhinnaṃ dvinnaṃ kodhabyādhitikicchāya tikicchantaṃ",
  "atk-s0508a2:1435_1": "khamantaṃ puggalaṃ ye janā dhammassa ariyācāradhamme akusalā,",
  "atk-s0508a2:1435_2": "te bālā “ayaṃ aviddasu yo attānaṃ akkosantassa paharantassa kiñci na karotī”ti maññanti,",
  "atk-s0508a2:1435_3": "taṃ tesaṃ ayoniso maññananti adhippāyo.",
  "atk-s0508a2:1435_4": "“Tikicchana”ntipi paṭhanti,",
  "atk-s0508a2:1435_5": "tikicchanasabhāvanti attho.",
  "atk-s0508a2:1436_0": "Evaṃ therena vuccamānaṃ dhammaṃ sutvā akkosakabrāhmaṇo saṃviggo pasannacitto ca hutvā theraṃ khamāpetvā tasseva santike pabbaji.",
  "atk-s0508a2:1436_1": "Thero tassa kammaṭṭhānaṃ dento “imassa mettābhāvanā yuttā”ti mettākammaṭṭhānaṃ datvā kodhapariyuṭṭhānādīsu",
  "atk-s0508a2:1436_2": "paccavekkhaṇādividhiṃ dassento “uppajje te”tiādimāha.",
  "atk-s0508a2:1436_3": "Tattha uppajje te saceti sace te kammaṭṭhānaṃ anuyuñjantassa kañci puggalaṃ nissāya ciraparicayo kodho uppajjeyya,",
  "atk-s0508a2:1436_4": "tassa vūpasamāya –",
  "atk-s0508a2:1437_0": "“Ubhatodaṇḍakena cepi,",
  "atk-s0508a2:1437_1": "bhikkhave,",
  "atk-s0508a2:1437_2": "kakacena corā ocarakā aṅgamaṅgāni okanteyyuṃ,",
  "atk-s0508a2:1437_3": "tatrāpi yo mano padūseyya,",
  "atk-s0508a2:1437_4": "na me so tena sāsanakaro”ti –",
  "atk-s0508a2:1438_0": "Satthārā vuttaṃ kakacūpamaṃ ovādaṃ āvajjehi.",
  "atk-s0508a2:1438_1": "Uppajje ce rase taṇhāti sace te madhurādibhede rase taṇhā abhilāso uppajjeyya,",
  "atk-s0508a2:1438_2": "tassa vūpasamāya –",
  "atk-s0508a2:1439_0": "“Puttamaṃsaṃ jāyampatikā yathā kantāranittharaṇatthameva khādiṃsu,",
  "atk-s0508a2:1439_1": "na rasataṇhāya evaṃ kulaputtopi pabbajito piṇḍapātaṃ paṭisevati…pe…",
  "atk-s0508a2:1439_2": "phāsuvihāro cā”ti –",
  "atk-s0508a2:1440_0": "Evaṃ vuttaṃ puttamaṃsūpamovādaṃ sara anussara.",
  "atk-s0508a2:1441_0": "Sace dhāvati te cittanti ayoniso manasi karoto tava cittaṃ kāmesu pañcakāmaguṇesu chandarāgavasena,",
  "atk-s0508a2:1441_1": "kāmabhavādīsu bhavesu bhavapatthanāvasena sace dhāvati sarati javati.",
  "atk-s0508a2:1441_2": "Khippaṃ niggaṇha satiyā,",
  "atk-s0508a2:1441_3": "kiṭṭhādaṃ viya duppasunti tathā dhāvituṃ adento yathā nāma puriso kiṭṭhādaṃ sassakhādakaṃ duppasuṃ duṭṭhagoṇaṃ",
  "atk-s0508a2:1441_4": "yottena thambhe bandhitvā attano vase vatteti,",
  "atk-s0508a2:1441_5": "evaṃ satiyā satiyottena sammādhithambhe bandhanto khippaṃ sīghameva niggaṇha,",
  "atk-s0508a2:1441_6": "yathā kilesavigamena nibbisevanaṃ hoti,",
  "atk-s0508a2:1441_7": "tathā damehīti.",
  "atk-s0508a2:1441_8": "Keci pana “thero puthujjanova hutvā akkosaṃ adhivāsento tesaṃ manussānaṃ ariyaguṇe pakāsento dhammaṃ",
  "atk-s0508a2:1441_9": "kathetvā pacchā dvīhi gāthāhi attānaṃ ovadanto vipassanaṃ vaḍḍhetvā arahattaṃ patvā aññaṃ byākaronto",
  "atk-s0508a2:1441_10": "imāyeva gāthā abhāsī”ti vadanti.",
  "atk-s0508a2:1442_0": "Brahmadattattheragāthāvaṇṇanā niṭṭhitā.",
  "atk-s0508a2:1443_0": "13. Sirimaṇḍattheragāthāvaṇṇanā",
  "atk-s0508a2:1444_0": "Channamativassatītiādikā āyasmato sirimaṇḍattherassa gāthā.",
  "atk-s0508a2:1444_1": "Kā uppatti?",
  "atk-s0508a2:1444_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde saṃsumāragire",
  "atk-s0508a2:1444_3": "brāhmaṇakule nibbattitvā sirimaṇḍoti laddhanāmo vayappatto bhesakalāvane bhagavati viharante satthāraṃ",
  "atk-s0508a2:1444_4": "upasaṅkamitvā dhammaṃ sutvā paṭiladdhasaddho pabbajitvā laddhūpasampado samaṇadhammaṃ karonto ekasmiṃ",
  "atk-s0508a2:1444_5": "uposathadivase pātimokkhuddesaṭṭhāne nisinno nidānuddesassa pariyosāne “āvikatā hissa phāsu hotī”ti pāḷiyā",
  "atk-s0508a2:1444_6": "atthaṃ upadhārento āpannaṃ āpattiṃ anāvikatvā paṭicchādento uparūpari āpattiyo āpajjati,",
  "atk-s0508a2:1444_7": "tenassa na phāsu hoti,",
  "atk-s0508a2:1444_8": "āvikatvā pana yathādhammaṃ paṭikarontassa phāsu hotīti imamatthaṃ manasi katvā “aho satthu sāsanaṃ suvisuddha”nti",
  "atk-s0508a2:1444_9": "laddhappasādo tathā uppannaṃ pītiṃ vikkhambhetvā vipassanaṃ vaḍḍhetvā arahattaṃ patvā attano paṭipattiṃ",
  "atk-s0508a2:1444_10": "paccavekkhitvā pasannamānaso bhikkhūnaṃ ovādaṃ dento –",
  "atk-s0508a2:1445_0": "447.",
  "atk-s0508a2:1446_0": "“Channamativassati, vivaṭaṃ nātivassati;",
  "atk-s0508a2:1447_0": "Tasmā channaṃ vivaretha, evaṃ taṃ nātivassati.",
  "atk-s0508a2:1448_0": "448.",
  "atk-s0508a2:1449_0": "“Maccunābbhāhato loko, jarāya parivārito;",
  "atk-s0508a2:1450_0": "Taṇhāsallena otiṇṇo, icchādhūpāyito sadā. ;",
  "atk-s0508a2:1451_0": "449.",
  "atk-s0508a2:1452_0": "“Maccunābbhāhato loko, parikkhitto jarāya ca;",
  "atk-s0508a2:1453_0": "Haññati niccamattāṇo, pattadaṇḍova takkaro.",
  "atk-s0508a2:1454_0": "450.",
  "atk-s0508a2:1455_0": "“Āgacchantaggikhandhāva, maccu byādhi jarā tayo;",
  "atk-s0508a2:1456_0": "Paccuggantuṃ balaṃ natthi, javo natthi palāyituṃ.",
  "atk-s0508a2:1457_0": "451.",
  "atk-s0508a2:1458_0": "“Amoghaṃ divasaṃ kayirā, appena bahukena vā;",
  "atk-s0508a2:1459_0": "Yaṃ yaṃ vijahate rattiṃ, tadūnaṃ tassa jīvitaṃ.",
  "atk-s0508a2:1460_0": "452.",
  "atk-s0508a2:1461_0": "“Carato tiṭṭhato vāpi, āsīnasayanassa vā;",
  "atk-s0508a2:1462_0": "Upeti carimā ratti, na te kālo pamajjitu”nti. –",
  "atk-s0508a2:1463_0": "Imā gāthā abhāsi.",
  "atk-s0508a2:1464_0": "Tattha channanti chāditaṃ yathābhūtaṃ avivaṭaṃ appakāsitaṃ duccaritaṃ.",
  "atk-s0508a2:1464_1": "Ativassatīti āpattivassañceva kilesavassañca ativiya vassati.",
  "atk-s0508a2:1464_2": "Āpattiyā hi chādanaṃ alajjibhāvādinā tādisova,",
  "atk-s0508a2:1464_3": "chādanena tato aññathāva punapi tathārūpaṃ tato vā pāpiṭṭhataraṃ āpattiṃ āpajjeyyāti chādanaṃ vassanassa kāraṇaṃ vuttaṃ.",
  "atk-s0508a2:1464_4": "Vivaṭanti pakāsitaṃ appaṭicchannaṃ.",
  "atk-s0508a2:1464_5": "Nātivassatīti ettha atīti upasaggamattaṃ,",
  "atk-s0508a2:1464_6": "na vassatīti attho.",
  "atk-s0508a2:1464_7": "Avassanañcettha vuttavipariyāyena veditabbaṃ cittasantānassa visodhitattā.",
  "atk-s0508a2:1464_8": "Tasmāti vuttamevatthaṃ kāraṇabhāvena paccāmasati,",
  "atk-s0508a2:1464_9": "channassa duccaritassa āpattivassādīnaṃ ativassanato vivaṭassa ca avassanatoti attho.",
  "atk-s0508a2:1464_10": "Channaṃ vivarethāti puthujjanabhāvena chādanādhippāye uppannepi taṃ ananuvattitvā vivaretha āvikareyya,",
  "atk-s0508a2:1464_11": "yathādhammaṃ paṭikareyya.",
  "atk-s0508a2:1464_12": "Evanti vivaraṇena yathādhammaṃ paṭipattiyā.",
  "atk-s0508a2:1464_13": "Tanti taṃ channaṃ duccaritaṃ.",
  "atk-s0508a2:1464_14": "Nātivassati āpattivassaṃ kilesavassañca na vassati,",
  "atk-s0508a2:1464_15": "suddhante puggalaṃ patiṭṭhapetīti attho.",
  "atk-s0508a2:1465_0": "Idāni “ekaṃsena sīghaṃyeva ca attā sodhetabbo,",
  "atk-s0508a2:1465_1": "appamādo kātabbo”ti tassa kāraṇaṃ saṃvegavatthuṃ dassento “maccunābbhāhato loko”tiādimāha.",
  "atk-s0508a2:1465_2": "Tattha maccunābbhāhato lokoti ayaṃ sabbopi sattaloko coro viya coraghātakena,",
  "atk-s0508a2:1465_3": "sabbavaṭṭanipātinā maccunā maraṇena abhihato,",
  "atk-s0508a2:1465_4": "na tassa hatthato muccati.",
  "atk-s0508a2:1465_5": "Jarāya parivāritoti ayaṃ loko uppādato uddhaṃ maraṇūpanayanarasāya jarāya parivārito ajjhotthaṭo,",
  "atk-s0508a2:1465_6": "jarāsaṅghātaparimukkoti attho.",
  "atk-s0508a2:1465_7": "Taṇhāsallena otiṇṇoti sarīrassa anto nimuggena visapītakhurappena viya upādānalakkhaṇena taṇhāsaṅkhātena sallena otiṇṇo hadayabbhantare ogāḷho.",
  "atk-s0508a2:1465_8": "Taṇhā hi pīḷājananato anto tudanato duruddhārato ca “sallo”ti vuccati.",
  "atk-s0508a2:1465_9": "Icchādhūpāyitoti ārammaṇābhipatthanalakkhaṇāya icchāya santāpito.",
  "atk-s0508a2:1465_10": "Taṃ visayaṃ icchanto hi puggalo yadicchitaṃ visayaṃ labhanto vā alabhanto vā tāya eva anudahanalakkhaṇāya icchāya santatto pariḷāhappatto hoti.",
  "atk-s0508a2:1465_11": "Sadāti sabbakālaṃ,",
  "atk-s0508a2:1465_12": "idañca padaṃ sabbapadesu yojetabbaṃ.",
  "atk-s0508a2:1466_0": "Parikkhitto jarāya cāti na kevalaṃ maccunā abbhāhatoyeva,",
  "atk-s0508a2:1466_1": "atha kho jarāya ca parikkhitto.",
  "atk-s0508a2:1466_2": "Jarāya samavaruddho jarāpākāraparikkhitto,",
  "atk-s0508a2:1466_3": "na taṃ samatikkamatīti attho.",
  "atk-s0508a2:1466_4": "Haññati niccamattāṇoti atāṇo asaraṇo hutvā niccakālaṃ jarāmaraṇehi haññati vibādhīyati.",
  "atk-s0508a2:1466_5": "Yathā kiṃ?",
  "atk-s0508a2:1466_6": "Pattadaṇḍova takkaro yathā takkaro coro katāparādho vajjhappatto atāṇo rājāṇāya haññati,",
  "atk-s0508a2:1466_7": "evamayaṃ loko jarāmaraṇehīti dasseti.",
  "atk-s0508a2:1467_0": "Āgacchantaggikhandhāvāti mahāvane ḍayhamāne taṃ abhibhavantā mahantā aggikkhandhā viya maccu byādhi jarāti",
  "atk-s0508a2:1467_1": "ime tayo anudahanaṭṭhena aggikkhandhā imaṃ sattalokaṃ abhibhavantā āgacchanti,",
  "atk-s0508a2:1467_2": "tesaṃ pana paṭibalo hutvā paccuggantuṃ abhibhavituṃ balaṃ ussāho natthi,",
  "atk-s0508a2:1467_3": "imassa lokassa,",
  "atk-s0508a2:1467_4": "javo natthi palāyituṃ javantesu,",
  "atk-s0508a2:1467_5": "ajjhottharantesu.",
  "atk-s0508a2:1467_6": "Yattha te nābhibhavanti,",
  "atk-s0508a2:1467_7": "piṭṭhiṃ dassetvā tato palāyitumpi imassa lokassa jaṅghājavo natthi,",
  "atk-s0508a2:1467_8": "evaṃ attanā asamattho māyādīhi upāyehi appaṭikāre tividhe balavati paccāmitte niccupaṭṭhite kiṃ kātabbanti ce?",
  "atk-s0508a2:1467_9": "Amoghaṃ divasaṃ kayirā,",
  "atk-s0508a2:1467_10": "appena bahukena vāti appena antamaso gaddūhanamattampi kālaṃ pavattitena bahukena vā sakalaṃ ahorattaṃ",
  "atk-s0508a2:1467_11": "pavattitena vipassanāmanasikārena amoghaṃ avañjhaṃ divasaṃ kareyya,",
  "atk-s0508a2:1467_12": "yasmā yaṃ yaṃ vijahate rattiṃ,",
  "atk-s0508a2:1467_13": "tadūnaṃ tassa jīvitaṃ ayaṃ satto yaṃ yaṃ rattiṃ vijahati nāseti khepeti,",
  "atk-s0508a2:1467_14": "tadūnaṃ tena ūnaṃ tassa sattassa jīvitaṃ hoti.",
  "atk-s0508a2:1467_15": "Etena rattikkhayo nāma jīvitakkhayo tassa anivattanatoti dasseti. Tenāha –",
  "atk-s0508a2:1468_0": "“Yamekarattiṃ paṭhamaṃ, gabbhe vasati māṇavo;",
  "atk-s0508a2:1469_0": "Abbhuṭṭhitova so yāti, sa gacchaṃ na nivattatī”ti. ;",
  "atk-s0508a2:1470_0": "Na kevalaṃ rattivaseneva,",
  "atk-s0508a2:1470_1": "atha kho iriyāpathavasenāpi jīvitakkhayo upadhāretabboti āha “carato”tiādi.",
  "atk-s0508a2:1470_2": "Caratoti gacchantassa.",
  "atk-s0508a2:1470_3": "Tiṭṭhatoti ṭhitaṃ kappentassa.",
  "atk-s0508a2:1470_4": "Āsīnasayanassa vāti āsīnassa sayanassa vā,",
  "atk-s0508a2:1470_5": "nisinnassa nipajjantassa vāti attho.",
  "atk-s0508a2:1470_6": "“Āsīdana”ntipi paṭhanti,",
  "atk-s0508a2:1470_7": "tattha sāmiatthe upayogavacanaṃ daṭṭhabbaṃ.",
  "atk-s0508a2:1470_8": "Upeti carimā rattīti carimakacittasahitā ratti upagacchati,",
  "atk-s0508a2:1470_9": "rattiggahaṇañcettha desanāsīsamattaṃ.",
  "atk-s0508a2:1470_10": "Gamanādīsu yena kenaci iriyāpathena samaṅgībhūtassa carimakāloyeva,",
  "atk-s0508a2:1470_11": "tenevassa iriyāpathakkhaṇā jīvitaṃ khepetvā eva gacchanti,",
  "atk-s0508a2:1470_12": "tasmā na te kālo pamajjituṃ nāyaṃ tuyhaṃ pamādaṃ āpajjituṃ kālo “imasmiṃ nāma kāle maraṇaṃ na hotī”ti aviditattā.",
  "atk-s0508a2:1470_13": "Vuttaṃ hi –",
  "atk-s0508a2:1471_0": "“Animittamanaññātaṃ, maccānaṃ idha jīvitaṃ;",
  "atk-s0508a2:1472_0": "Kasirañca parittañca, tañca dukkhena saṃyuta”nti. ;",
  "atk-s0508a2:1473_0": "Tasmā evaṃ attānaṃ ovaditvā appamattena tīsu sikkhāsu anuyogo kātabboti adhippāyo.",
  "atk-s0508a2:1474_0": "Sirimaṇḍattheragāthāvaṇṇanā niṭṭhitā.",
  "atk-s0508a2:1475_0": "14. Sabbakāmittheragāthāvaṇṇanā",
  "atk-s0508a2:1476_0": "Dvipādakotiādikā āyasmato sabbakāmittherassa gāthā.",
  "atk-s0508a2:1476_1": "Kā uppatti?",
  "atk-s0508a2:1476_2": "Ayaṃ kira padumuttarassa bhagavato sāsane uppannaṃ abbudaṃ sodhetvā paṭipākatikaṃ ṭhapentaṃ ekaṃ theraṃ disvā,",
  "atk-s0508a2:1476_3": "“ahampi anāgate ekassa buddhassa sāsane abbudaṃ sodhetvā paṭipākatikaṃ ṭhapetuṃ samattho bhaveyya”nti",
  "atk-s0508a2:1476_4": "patthanaṃ paṭṭhapetvā tadanurūpāni puññāni katvā devamanussesu saṃsaranto imasmiṃ buddhuppāde aparinibbute",
  "atk-s0508a2:1476_5": "eva bhagavati vesāliyaṃ khattiyakule nibbattitvā sabbakāmoti laddhanāmo vayappatto ñātakehi dārapariggahaṃ",
  "atk-s0508a2:1476_6": "kārito nissaraṇajjhāsayatāya gharāvāsaṃ jigucchanto dhammabhaṇḍāgārikassa santike pabbajitvā samaṇadhammaṃ",
  "atk-s0508a2:1476_7": "karonto upajjhāyena saddhiṃ vesāliṃ upagato ñātigharaṃ agamāsi.",
  "atk-s0508a2:1476_8": "Tattha naṃ purāṇadutiyikā pativiyogadukkhitā kisā dubbaṇṇā analaṅkatā kiliṭṭhavatthanivasanā vanditvā rodamānā ekamantaṃ aṭṭhāsi.",
  "atk-s0508a2:1476_9": "Taṃ disvā therassa karuṇāpurassaraṃ mettaṃ upaṭṭhāpayato anubhūtārammaṇe ayonisomanasikāravasena sahasā kileso uppajji.",
  "atk-s0508a2:1477_0": "So tena kasāhi tāḷito ājānīyo viya sañjātasaṃvego tāvadeva susānaṃ gantvā,",
  "atk-s0508a2:1477_1": "asubhanimittaṃ uggahetvā,",
  "atk-s0508a2:1477_2": "tattha paṭiladdhajhānaṃ pādakaṃ katvā,",
  "atk-s0508a2:1477_3": "vipassanaṃ vaḍḍhetvā,",
  "atk-s0508a2:1477_4": "arahattaṃ pāpuṇi.",
  "atk-s0508a2:1477_5": "Athassa sasuro alaṅkatapaṭiyattaṃ dhītaraṃ ādāya mahatā parivārena naṃ uppabbājetukāmo vihāraṃ agamāsi.",
  "atk-s0508a2:1477_6": "Thero tassā adhippāyaṃ ñatvā attano kāmesu virattabhāvaṃ sabbattha ca anupalittataṃ pakāsento –",
  "atk-s0508a2:1478_0": "453.",
  "atk-s0508a2:1479_0": "“Dvipādakoyaṃ asuci, duggandho parihīrati;",
  "atk-s0508a2:1480_0": "Nānākuṇapaparipūro, vissavanto tato tato.",
  "atk-s0508a2:1481_0": "454.",
  "atk-s0508a2:1482_0": "“Migaṃ nilīnaṃ kūṭena, baḷiseneva ambujaṃ;",
  "atk-s0508a2:1483_0": "Vānaraṃ viya lepena, bādhayanti puthujjanaṃ.",
  "atk-s0508a2:1484_0": "455.",
  "atk-s0508a2:1485_0": "“Rūpā saddā rasā gandhā, phoṭṭhabbā ca manoramā;",
  "atk-s0508a2:1486_0": "Pañca kāmaguṇā ete, itthirūpasmi dissare.",
  "atk-s0508a2:1487_0": "456.",
  "atk-s0508a2:1488_0": "“Ye etā upasevanti, rattacittā puthujjanā;",
  "atk-s0508a2:1489_0": "Vaḍḍhenti kaṭasiṃ ghoraṃ, ācinanti punabbhavaṃ.",
  "atk-s0508a2:1490_0": "457.",
  "atk-s0508a2:1491_0": "“Yo cetā parivajjeti, sappasseva padā siro;",
  "atk-s0508a2:1492_0": "Somaṃ visattikaṃ loke, sato samativattati.",
  "atk-s0508a2:1493_0": "458.",
  "atk-s0508a2:1494_0": "“Kāmesvādīnavaṃ disvā, nekkhammaṃ daṭṭhu khemato;",
  "atk-s0508a2:1495_0": "Nissaṭo sabbakāmehi, patto me āsavakkhayo”ti. –",
  "atk-s0508a2:1496_0": "Imā gāthā abhāsi.",
  "atk-s0508a2:1497_0": "Tattha dvipādakoti yadipi apādakādayopi kāyā asucīyeva,",
  "atk-s0508a2:1497_1": "adhikāravasena pana ukkaṭṭhaparicchedena vā evaṃ vuttaṃ.",
  "atk-s0508a2:1497_2": "Yasmā vā aññe asucibhūtāpi kāyā loṇambilādīhi abhisaṅkharitvā manussānaṃ bhojanepi upanīyanti,",
  "atk-s0508a2:1497_3": "na pana manussakāyo,",
  "atk-s0508a2:1497_4": "tasmā asucitarasabhāvamassa dassento “dvipādako”ti āha.",
  "atk-s0508a2:1497_5": "Ayanti tadā upaṭṭhitaṃ itthirūpaṃ sandhāyāha.",
  "atk-s0508a2:1497_6": "Asucīti asuci eva,",
  "atk-s0508a2:1497_7": "na ettha kiñcipi sucīti attho.",
  "atk-s0508a2:1497_8": "Duggandho parihīratīti duggandho samāno pupphagandhādīhi saṅkharitvā pariharīyati.",
  "atk-s0508a2:1497_9": "Nānākuṇapaparipūroti kesādianekappakārakuṇapabharito.",
  "atk-s0508a2:1497_10": "Vissavanto tato tatoti pupphagandhādīhissa jegucchabhāvaṃ paṭicchādetuṃ vāyamantānampi taṃ vāyāmaṃ nipphalaṃ",
  "atk-s0508a2:1497_11": "katvā navahi dvārehi kheḷasiṅghāṇikādīni lomakūpehi ca sedajallikaṃ ‘vissavantoyeva parihīratī’ti sambandho.",
  "atk-s0508a2:1498_0": "Evaṃ jegucchopi samāno cāyaṃ kāyo kūṭādīhi viya migādike attano rūpādīhi andhaputhujjane vañcetiyevāti dassento “miga”ntiādimāha.",
  "atk-s0508a2:1498_1": "Tattha migaṃ nilīnaṃ kūṭenāti pāsavākarādinā kūṭena nilīnaṃ,",
  "atk-s0508a2:1498_2": "paṭicchannaṃ katvā migaṃ viya nesādo.",
  "atk-s0508a2:1498_3": "Vakkhamāno hi iva-",
  "atk-s0508a2:1498_4": "saddo idhāpi ānetvā yojetabbo.",
  "atk-s0508a2:1498_5": "Baḷiseneva ambujanti ambujaṃ macchaṃ āmisabaddhena baḷisena viya bāḷisiko.",
  "atk-s0508a2:1498_6": "Vānaraṃ viya lepenāti rukkhasilādīsu pakkhittena makkaṭalepena makkaṭaṃ viya migaluddo andhaputhujjanaṃ vañcento bādhentīti.",
  "atk-s0508a2:1499_0": "Ke pana bādhentīti āha.",
  "atk-s0508a2:1499_1": "“Rūpā saddā”tiādi.",
  "atk-s0508a2:1499_2": "Rūpādayo hi pañca kāmakoṭṭhāsā visesato visabhāgavatthusannissayā vipallāsūpanissayena ayonisomanasikārena",
  "atk-s0508a2:1499_3": "parikkhittānaṃ andhaputhujjanānaṃ mano ramento kilesavatthutāya anatthāvahabhāvato te bādhenti nāma.",
  "atk-s0508a2:1499_4": "Tena vuttaṃ “rūpā saddā…pe…",
  "atk-s0508a2:1499_5": "itthirūpasmi dissare”ti.",
  "atk-s0508a2:1500_0": "Itthiggahaṇañcettha adhikāravasena katanti veditabbaṃ.",
  "atk-s0508a2:1500_1": "Tenevāha “ye etā upasevantī”tiādi.",
  "atk-s0508a2:1500_2": "Tassattho –",
  "atk-s0508a2:1500_3": "ye puthujjanā etā itthiyo rattacittā rāgābhibhūtacittā upabhogavatthusaññāya upasevanti.",
  "atk-s0508a2:1500_4": "Vaḍḍhenti kaṭasiṃ ghoranti te jātiādīhi nirayādīhi ca ghoraṃ,",
  "atk-s0508a2:1500_5": "bhayānakaṃ,",
  "atk-s0508a2:1500_6": "andhabālehi abhiramitabbato kaṭasisaṅkhātaṃ saṃsāraṃ punappunaṃ uppattimaraṇādinā vaḍḍhenti.",
  "atk-s0508a2:1500_7": "Tenāha “ācinanti punabbhava”nti.",
  "atk-s0508a2:1501_0": "Yo cetāti yo pana puggalo etā itthiyo tattha chandarāgassa vikkhambhanena vā samucchindanena vā attano pādena sappassa siraṃ viya parivajjeti,",
  "atk-s0508a2:1501_1": "so sabbaṃ lokaṃ visajitvā ṭhitattā loke visattikāsaṅkhātaṃ taṇhaṃ sato hutvā samativattati.",
  "atk-s0508a2:1502_0": "Kāmesvādīnavaṃ disvāti “aṭṭhikaṅkalūpamā kāmā bahudukkhā bahupāyāsā”tiādinā vatthukāmesu kilesakāmesu anekākāravokāraṃ ādīnavaṃ, dosaṃ, disvā.",
  "atk-s0508a2:1502_1": "Nekkhammaṃ daṭṭhu khematoti kāmehi bhavehi ca nikkhantabhāvato nekkhammaṃ,",
  "atk-s0508a2:1502_2": "pabbajjaṃ,",
  "atk-s0508a2:1502_3": "nibbānañca, khemato,",
  "atk-s0508a2:1502_4": "anupaddavato, daṭṭhu, disvā.",
  "atk-s0508a2:1502_5": "Sabbakāmehipi tebhūmakadhammehi nissaṭo visaṃyutto.",
  "atk-s0508a2:1502_6": "Sabbepi tebhūmakā dhammā kāmanīyaṭṭhena kāmā,",
  "atk-s0508a2:1502_7": "tehi ca thero visaṃyutto.",
  "atk-s0508a2:1502_8": "Tenāha “patto me āsavakkhayo”ti.",
  "atk-s0508a2:1503_0": "Evaṃ thero ādito pañcahi gāthāhi dhammaṃ kathetvā chaṭṭhagāthāya aññaṃ byākāsi.",
  "atk-s0508a2:1503_1": "Taṃ sutvā sasuro “ayaṃ sabbattha anupalitto,",
  "atk-s0508a2:1503_2": "na sakkā imaṃ kāmesu patāretu”nti yathāgatamaggeneva gato.",
  "atk-s0508a2:1503_3": "Theropi vassasataparinibbute bhagavati upasampadāya vīsavassasatiko pathabyā thero hutvā,",
  "atk-s0508a2:1503_4": "vesālikehi vajjiputtehi uppāditaṃ sāsanassa abbudaṃ sodhetvā,",
  "atk-s0508a2:1503_5": "dutiyaṃ dhammasaṅgītiṃ saṅgāyitvā “anāgate dhammāsokakāle uppajjanakaṃ abbudaṃ sodhehī”ti tissamahābrahmānaṃ",
  "atk-s0508a2:1503_6": "āṇāpetvā anupādisesāya nibbānadhātuyā parinibbāyi.",
  "atk-s0508a2:1504_0": "Sabbakāmittheragāthāvaṇṇanā niṭṭhitā.",
  "atk-s0508a2:1505_0": "Chakkanipātavaṇṇanā niṭṭhitā.",
  "atk-s0508a2:1506_0": "7. Sattakanipāto",
  "atk-s0508a2:1507_0": "1. Sundarasamuddattheragāthāvaṇṇanā",
  "atk-s0508a2:1508_0": "Sattakanipāte alaṅkatātiādikā āyasmato sundarasamuddattherassa gāthā.",
  "atk-s0508a2:1508_1": "Kā uppatti?",
  "atk-s0508a2:1508_2": "Ayampi purimabuddhesu katādhikāro tattha tattha bhave puññāni upacinitvā imasmiṃ buddhuppāde rājagahe",
  "atk-s0508a2:1508_3": "aññatarassa mahāvibhavassa seṭṭhino putto hutvā nibbatti.",
  "atk-s0508a2:1508_4": "Samuddotissa nāmaṃ ahosi.",
  "atk-s0508a2:1508_5": "Rūpasampattiyā pana sundarasamuddoti paññāyittha.",
  "atk-s0508a2:1508_6": "So paṭhamavaye ṭhito bhagavato rājagahappavese buddhānubhāvaṃ disvā,",
  "atk-s0508a2:1508_7": "paṭiladdhasaddho nissaraṇajjhāsayatāya pabbajitvā,",
  "atk-s0508a2:1508_8": "laddhūpasampado samādinnadhutadhammo rājagahato sāvatthiṃ gantvā,",
  "atk-s0508a2:1508_9": "kalyāṇamittassa santike vipassanācāraṃ uggahetvā,",
  "atk-s0508a2:1508_10": "kammaṭṭhānaṃ anuyuñjanto viharati.",
  "atk-s0508a2:1508_11": "Tassa mātā rājagahe ussavadivase aññe seṭṭhiputte sapajāpatike alaṅkatapaṭiyatte ussavakīḷaṃ kīḷante disvā,",
  "atk-s0508a2:1508_12": "puttaṃ anussaritvā rodati.",
  "atk-s0508a2:1508_13": "Taṃ disvā aññatarā gaṇikā rodanakāraṇaṃ pucchi.",
  "atk-s0508a2:1508_14": "Sā tassā taṃ kāraṇaṃ kathesi.",
  "atk-s0508a2:1508_15": "Taṃ sutvā gaṇikā “ahaṃ taṃ ānessāmi,",
  "atk-s0508a2:1508_16": "passa tāva mama itthibhāva”nti vatvā “yadi evaṃ taṃyeva tassa pajāpatiṃ katvā imassa kulassa sāminiṃ karissāmī”ti tāya bahuṃ dhanaṃ datvā,",
  "atk-s0508a2:1508_17": "vissajjitā mahatā parivārena sāvatthiṃ gantvā,",
  "atk-s0508a2:1508_18": "therassa piṇḍāya vicaraṇaṭṭhāne ekasmiṃ gehe vasamānā divase divase aññehi therassa sakkaccaṃ piṇḍapātaṃ dāpesi.",
  "atk-s0508a2:1508_19": "Alaṅkatapaṭiyattā ca hutvā suvaṇṇapādukā āruyha attānaṃ dassesi.",
  "atk-s0508a2:1508_20": "Athekadivasaṃ gehadvārena gacchantaṃ theraṃ disvā,",
  "atk-s0508a2:1508_21": "suvaṇṇapādukā omuñcitvā,",
  "atk-s0508a2:1508_22": "añjaliṃ paggayha purato gacchantī nānappakāraṃ theraṃ kāmanimantanāya nimantesi.",
  "atk-s0508a2:1508_23": "Taṃ sutvā thero “puthujjanacittaṃ nāma cañcalaṃ,",
  "atk-s0508a2:1508_24": "yaṃnūna mayā idāneva ussāho karaṇīyo”ti tattheva ṭhito bhāvanaṃ ussukkāpetvā chaḷabhiñño ahosi.",
  "atk-s0508a2:1508_25": "Taṃ sandhāya vuttaṃ –",
  "atk-s0508a2:1509_0": "459.",
  "atk-s0508a2:1510_0": "“Alaṅkatā suvasanā, māladhārī vibhūsitā;",
  "atk-s0508a2:1511_0": "Alattakakatāpādā, pādukāruyha vesikā.",
  "atk-s0508a2:1512_0": "460.",
  "atk-s0508a2:1513_0": "“Pādukā oruhitvāna, purato pañjalīkatā;",
  "atk-s0508a2:1514_0": "Sā maṃ saṇhena mudunā, mhitapubbaṃ abhāsatha.",
  "atk-s0508a2:1515_0": "461.",
  "atk-s0508a2:1516_0": "“‘Yuvāsi tvaṃ pabbajito, tiṭṭhāhi mama sāsane;",
  "atk-s0508a2:1517_0": "Bhuñja mānusake kāme, ahaṃ vittaṃ dadāmi te;",
  "atk-s0508a2:1518_0": "Saccaṃ te paṭijānāmi, aggiṃ vā te harāmahaṃ.",
  "atk-s0508a2:1519_0": "462.",
  "atk-s0508a2:1520_0": "“‘Yadā jiṇṇā bhavissāma, ubho daṇḍaparāyanā;",
  "atk-s0508a2:1521_0": "Ubhopi pabbajissāma, ubhayattha kaṭaggaho”’.",
  "atk-s0508a2:1522_0": "463.",
  "atk-s0508a2:1523_0": "“Tañca disvāna yācantiṃ, vesikaṃ pañjalīkataṃ;",
  "atk-s0508a2:1524_0": "Alaṅkataṃ suvasanaṃ, maccupāsaṃva oḍḍitaṃ.",
  "atk-s0508a2:1525_0": "464.",
  "atk-s0508a2:1526_0": "“Tato me manasīkāro, yoniso udapajjatha;",
  "atk-s0508a2:1527_0": "Ādīnavo pāturahu, nibbidā samatiṭṭhatha.",
  "atk-s0508a2:1528_0": "465.",
  "atk-s0508a2:1529_0": "“Tato cittaṃ vimucci me, passa dhammasudhammataṃ;",
  "atk-s0508a2:1530_0": "Tisso vijjā anuppattā, kataṃ buddhassa sāsana”nti.",
  "atk-s0508a2:1531_0": "Tattha māladhārīti mālādhārinī piḷandhapupphadāmā.",
  "atk-s0508a2:1531_1": "Vibhūsitāti ūnaṭṭhānassa pūraṇavasena pupphehi ceva gandhavilepanādīhi ca vibhūsitagattā.",
  "atk-s0508a2:1531_2": "“Alaṅkatā”ti iminā hatthūpagagīvūpagādīhi ābharaṇehi alaṅkaraṇaṃ adhippetaṃ.",
  "atk-s0508a2:1531_3": "Alattakakatāpādāti pariṇatajayasumanapupphavaṇṇena lākhārasena rañjitacaraṇayugaḷā.",
  "atk-s0508a2:1531_4": "Samāsapadañhetaṃ,",
  "atk-s0508a2:1531_5": "“alattakakatapādā”ti vattabbe gāthāsukhatthaṃ dīghaṃ katvā vuttaṃ.",
  "atk-s0508a2:1531_6": "Asamāsabhāve pana “tassā”ti vacanaseso veditabbo.",
  "atk-s0508a2:1531_7": "Pādukāruyha vesikāti ekā rūpūpajīvikā itthī yathāvuttavesā suvaṇṇapādukā paṭimuñcitvā “ṭhitā”ti vacanaseso.",
  "atk-s0508a2:1532_0": "Pādukā oruhitvānāti pādukāhi otaritvā,",
  "atk-s0508a2:1532_1": "suvaṇṇapādukāyo omuñcitvāti attho.",
  "atk-s0508a2:1532_2": "Pañjalīkatāti paggahitaañjalikā sā vesī maṃ.",
  "atk-s0508a2:1532_3": "Sāmaṃ vā vacanaparamparaṃ vinā sayameva abhāsatha.",
  "atk-s0508a2:1532_4": "Saṇhenāti maṭṭhena.",
  "atk-s0508a2:1532_5": "Mudunāti madhurena.",
  "atk-s0508a2:1532_6": "“Vacanenā”ti avuttampi vuttameva hoti,",
  "atk-s0508a2:1532_7": "abhāsathāti, vuttattā.",
  "atk-s0508a2:1533_0": "Yuvāsi tvaṃ pabbajitoti tvaṃ pabbajanto yuvā,",
  "atk-s0508a2:1533_1": "daharoyeva hutvā pabbajitosi,",
  "atk-s0508a2:1533_2": "nanu pabbajantena sattame dasake sampatteva pabbajitabbanti dasseti.",
  "atk-s0508a2:1533_3": "Tiṭṭhāhi mama sāsaneti mama vacane tiṭṭha.",
  "atk-s0508a2:1534_0": "Kiṃ pana tanti āha “bhuñja mānusake kāme”ti kāme paribhuñjitukāmassa rūpasampatti,",
  "atk-s0508a2:1534_1": "vayasampatti,",
  "atk-s0508a2:1534_2": "parivārasampatti,",
  "atk-s0508a2:1534_3": "bhogasampatti ca icchitabbā.",
  "atk-s0508a2:1534_4": "Tattha “kuto me bhogasampattī”ti vadeyyāti,",
  "atk-s0508a2:1534_5": "āha “ahaṃ vittaṃ dadāmi te”ti.",
  "atk-s0508a2:1534_6": "“Tayidaṃ vacanaṃ kathaṃ saddahātabba”nti maññeyyāti taṃ saddahāpentī āha “saccaṃ te paṭijānāmi,",
  "atk-s0508a2:1534_7": "aggiṃ vā te harāmaha”nti.",
  "atk-s0508a2:1534_8": "“Bhuñja mānusake kāme,",
  "atk-s0508a2:1534_9": "ahaṃ vittaṃ dadāmi te”ti yadidaṃ mayā paṭiññātaṃ,",
  "atk-s0508a2:1534_10": "taṃ ekaṃsena saccameva paṭijānāmi,",
  "atk-s0508a2:1534_11": "sace me na pattiyāyasi,",
  "atk-s0508a2:1534_12": "aggiṃ vā te harāmahaṃ aggiṃ haritvā aggipaccayaṃ sapathaṃ karomīti attho.",
  "atk-s0508a2:1534_13": "Ubhayattha kaṭaggahoti amhākaṃ ubhinnaṃ jiṇṇakāle pabbajjanaṃ ubhayattha jayaggāho.",
  "atk-s0508a2:1534_14": "Yaṃ mayaṃ yāva daṇḍaparāyanakālā bhoge bhuñjāma,",
  "atk-s0508a2:1534_15": "evaṃ idhalokepi bhogehi na jīyāma,",
  "atk-s0508a2:1534_16": "mayaṃ pacchā pabbajissāma,",
  "atk-s0508a2:1534_17": "evaṃ paralokepi bhogehi na jīyāmāti adhippāyo.",
  "atk-s0508a2:1534_18": "Tatoti taṃ nimittaṃ,",
  "atk-s0508a2:1534_19": "kāmehi nimantentiyā “yuvāsi tva”ntiādinā “yadā jiṇṇā bhavissāmā”tiādinā ca tassā vesiyā vuttavacanahetu.",
  "atk-s0508a2:1534_20": "Tañhi vacanaṃ aṅkusaṃ katvā thero samaṇadhammaṃ karonto sadatthaṃ paripūresi.",
  "atk-s0508a2:1534_21": "Sesaṃ heṭṭhā vuttanayameva.",
  "atk-s0508a2:1535_0": "Sundarasamuddattheragāthāvaṇṇanā niṭṭhitā.",
  "atk-s0508a2:1536_0": "2. Lakuṇḍakabhaddiyattheragāthāvaṇṇanā",
  "atk-s0508a2:1537_0": "Pare ambāṭakārāmetiādikā āyasmato lakuṇḍakabhaddiyattherassa gāthā.",
  "atk-s0508a2:1537_1": "Kā uppatti?",
  "atk-s0508a2:1537_2": "Ayaṃ kira padumuttarassa bhagavato kāle haṃsavatīnagare mahābhoge kule nibbattitvā,",
  "atk-s0508a2:1537_3": "vayappatto satthu santike dhammaṃ suṇanto nisinno tasmiṃ khaṇe satthāraṃ ekaṃ bhikkhuṃ mañjussarānaṃ aggaṭṭhāne ṭhapentaṃ disvā,",
  "atk-s0508a2:1537_4": "sayampi taṃ ṭhānaṃ patthento buddhappamukhassa bhikkhusaṅghassa mahādānaṃ datvā,",
  "atk-s0508a2:1537_5": "“aho vatāhampi anāgate ayaṃ bhikkhu viya ekassa buddhassa sāsane mañjussarānaṃ aggo bhaveyya”nti paṇidhānaṃ akāsi.",
  "atk-s0508a2:1537_6": "Bhagavā ca tassa anantarāyataṃ disvā byākaritvā pakkāmi.",
  "atk-s0508a2:1538_0": "So tattha yāvajīvaṃ puññāni katvā devamanussesu saṃsaranto phussassa bhagavato kāle cittapattakokilo",
  "atk-s0508a2:1538_1": "hutvā rājuyyānato madhuraṃ ambaphalaṃ tuṇḍenādāya gacchanto satthāraṃ disvā pasannamānaso “dassāmī”ti",
  "atk-s0508a2:1538_2": "cittaṃ uppādesi.",
  "atk-s0508a2:1538_3": "Satthā tassa cittaṃ ñatvā pattaṃ gahetvā nisīdi.",
  "atk-s0508a2:1538_4": "Kokilo dasabalassa patte ambapakkaṃ patiṭṭhāpesi.",
  "atk-s0508a2:1538_5": "Satthā taṃ paribhuñji.",
  "atk-s0508a2:1538_6": "So kokilo pasannamānaso teneva pītisukhena sattāhaṃ vītināmesi.",
  "atk-s0508a2:1538_7": "Tena ca puññakammena mañjussaro ahosi.",
  "atk-s0508a2:1538_8": "Kassapasammāsambuddhakāle pana cetiye āraddhe kiṃ pamāṇaṃ karoma?",
  "atk-s0508a2:1538_9": "Sattayojanappamāṇaṃ.",
  "atk-s0508a2:1538_10": "Atimahantametaṃ.",
  "atk-s0508a2:1538_11": "Chayojanappamāṇaṃ.",
  "atk-s0508a2:1538_12": "Etampi atimahantaṃ.",
  "atk-s0508a2:1538_13": "Pañcayojanaṃ,",
  "atk-s0508a2:1538_14": "catuyojanaṃ,",
  "atk-s0508a2:1538_15": "tiyojanaṃ,",
  "atk-s0508a2:1538_16": "dviyojananti vutte ayaṃ tadā jeṭṭhavaḍḍhakī hutvā “etha, bho,",
  "atk-s0508a2:1538_17": "anāgate sukhapaṭijaggiyaṃ kātuṃ vaṭṭatī”ti vatvā rajjuyā parikkhipanto gāvutamattake ṭhatvā “ekekaṃ mukhaṃ gāvutaṃ gāvutaṃ hotu,",
  "atk-s0508a2:1538_18": "cetiyaṃ ekayojanāvaṭṭaṃ yojanubbedhaṃ bhavissatī”ti āha.",
  "atk-s0508a2:1538_19": "Te tassa vacane aṭṭhaṃsu.",
  "atk-s0508a2:1538_20": "Iti appamāṇassa buddhassa pamāṇaṃ akāsīti.",
  "atk-s0508a2:1538_21": "Tena pana kammena nibbattanibbattaṭṭhāne aññehi nīcatarappamāṇo hoti.",
  "atk-s0508a2:1539_0": "So amhākaṃ satthu kāle sāvatthiyaṃ mahābhogakule nibbatti,",
  "atk-s0508a2:1539_1": "bhaddiyotissa nāmaṃ ahosi.",
  "atk-s0508a2:1539_2": "Atirassatāya pana lakuṇḍakabhaddiyoti paññāyittha.",
  "atk-s0508a2:1539_3": "So satthu santike dhammaṃ sutvā,",
  "atk-s0508a2:1539_4": "paṭiladdhasaddho pabbajitvā,",
  "atk-s0508a2:1539_5": "bahussuto dhammakathiko hutvā madhurena sarena paresaṃ dhammaṃ kathesi.",
  "atk-s0508a2:1539_6": "Athekasmiṃ ussavadivase ekena brāhmaṇena saddhiṃ rathena gacchantī aññatarā gaṇikā theraṃ disvā dantavidaṃsakaṃ hasi.",
  "atk-s0508a2:1539_7": "Thero tassā dantaṭṭhike nimittaṃ gahetvā jhānaṃ uppādetvā,",
  "atk-s0508a2:1539_8": "taṃ pādakaṃ katvā,",
  "atk-s0508a2:1539_9": "vipassanaṃ paṭṭhapetvā,",
  "atk-s0508a2:1539_10": "anāgāmī ahosi.",
  "atk-s0508a2:1539_11": "So abhiṇhaṃ kāyagatāya satiyā viharanto ekadivasaṃ āyasmatā dhammasenāpatinā ovadiyamāno arahatte patiṭṭhahi.",
  "atk-s0508a2:1539_12": "Tena vuttaṃ apadāne –",
  "atk-s0508a2:1540_0": "“Padumuttaro nāma jino, sabbadhammesu cakkhumā;",
  "atk-s0508a2:1541_0": "Ito satasahassamhi, kappe uppajji nāyako.",
  "atk-s0508a2:1542_0": "“Tadāhaṃ haṃsavatiyaṃ seṭṭhiputto mahaddhano;",
  "atk-s0508a2:1543_0": "Jaṅghāvihāraṃ vicaraṃ, saṅghārāmaṃ agacchahaṃ.",
  "atk-s0508a2:1544_0": "“Tadā so lokapajjoto, dhammaṃ desesi nāyako;",
  "atk-s0508a2:1545_0": "Mañjussarānaṃ pavaraṃ, sāvakaṃ abhikittayi.",
  "atk-s0508a2:1546_0": "“Taṃ sutvā mudito hutvā, kāraṃ katvā mahesino;",
  "atk-s0508a2:1547_0": "Vanditvā satthuno pāde, taṃ ṭhānamabhipatthayiṃ.",
  "atk-s0508a2:1548_0": "“Tadā buddho viyākāsi, saṅghamajjhe vināyako;",
  "atk-s0508a2:1549_0": "Anāgatamhi addhāne, lacchase taṃ manorathaṃ.",
  "atk-s0508a2:1550_0": "“Satasahassito kappe, okkākakulasambhavo;",
  "atk-s0508a2:1551_0": "Gotamo nāma gottena, satthā loke bhavissati.",
  "atk-s0508a2:1552_0": "“Tassa dhammesu dāyādo, oraso dhammanimmito;",
  "atk-s0508a2:1553_0": "Bhaddiyo nāma nāmena, hessati satthu sāvako.",
  "atk-s0508a2:1554_0": "“Tena kammena sukatena, cetanāpaṇidhīhi ca;",
  "atk-s0508a2:1555_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:1556_0": "“Dvenavute ito kappe, phusso uppajji nāyako;",
  "atk-s0508a2:1557_0": "Durāsado duppasaho, sabbalokuttamo jino.",
  "atk-s0508a2:1558_0": "“Caraṇena ca sampanno, brahā uju patāpavā;",
  "atk-s0508a2:1559_0": "Hitesī sabbasattānaṃ, bahuṃ mocesi bandhanā.",
  "atk-s0508a2:1560_0": "“Nandārāmavane tassa, ahosiṃ phussakokilo;",
  "atk-s0508a2:1561_0": "Gandhakuṭisamāsanne, ambarukkhe vasāmahaṃ.",
  "atk-s0508a2:1562_0": "“Tadā piṇḍāya gacchantaṃ, dakkhiṇeyyaṃ jinuttamaṃ;",
  "atk-s0508a2:1563_0": "Disvā cittaṃ pasādetvā, mañjunābhinikūjahaṃ.",
  "atk-s0508a2:1564_0": "“Rājuyyānaṃ tadā gantvā, supakkaṃ kanakattacaṃ;",
  "atk-s0508a2:1565_0": "Ambapiṇḍaṃ gahetvāna, sambuddhassopanāmayiṃ.",
  "atk-s0508a2:1566_0": "“Tadā me cittamaññāya, mahākāruṇiko jino;",
  "atk-s0508a2:1567_0": "Upaṭṭhākassa hatthato, pattaṃ paggaṇhi nāyako.",
  "atk-s0508a2:1568_0": "“Adāsiṃ haṭṭhacittohaṃ, ambapiṇḍaṃ mahāmune;",
  "atk-s0508a2:1569_0": "Patte pakkhippa pakkhehi, pañjaliṃ katvāna mañjunā.",
  "atk-s0508a2:1570_0": "“Sarena rajanīyena, savanīyena vaggunā;",
  "atk-s0508a2:1571_0": "Vassanto buddhapūjatthaṃ, nīḷaṃ gantvā nipajjahaṃ.",
  "atk-s0508a2:1572_0": "“Tadā muditacittaṃ maṃ, buddhapemagatāsayaṃ;",
  "atk-s0508a2:1573_0": "Sakuṇagghi upāgantvā, ghātayī duṭṭhamānaso.",
  "atk-s0508a2:1574_0": "“Tato cutohaṃ tusite, anubhotvā mahāsukhaṃ;",
  "atk-s0508a2:1575_0": "Manussayonimāgacchiṃ, tassa kammassa vāhasā.",
  "atk-s0508a2:1576_0": "“Imamhi bhaddake kappe, brahmabandhu mahāyaso;",
  "atk-s0508a2:1577_0": "Kassapo nāma gottena, uppajji vadataṃ varo.",
  "atk-s0508a2:1578_0": "“Sāsanaṃ jotayitvā so, abhibhuyya kutitthiye;",
  "atk-s0508a2:1579_0": "Vinayitvāna veneyye, nibbuto so sasāvako.",
  "atk-s0508a2:1580_0": "“Nibbute tamhi lokagge, pasannā janatā bahū;",
  "atk-s0508a2:1581_0": "Pūjanatthāya buddhassa, thūpaṃ kubbanti satthuno.",
  "atk-s0508a2:1582_0": "“Sattayojanikaṃ thūpaṃ, sattaratanabhūsitaṃ;",
  "atk-s0508a2:1583_0": "Karissāma mahesissa, iccevaṃ mantayanti te.",
  "atk-s0508a2:1584_0": "“Kikino kāsirājassa, tadā senāya nāyako;",
  "atk-s0508a2:1585_0": "Hutvāhaṃ appamāṇassa, pamāṇaṃ cetiye vadiṃ.",
  "atk-s0508a2:1586_0": "“Tadā te mama vākyena, cetiyaṃ yojanuggataṃ;",
  "atk-s0508a2:1587_0": "Akaṃsu naravīrassa, nānāratanabhūsitaṃ.",
  "atk-s0508a2:1588_0": "“Tena kammena sukatena, cetanāpaṇidhīhi ca;",
  "atk-s0508a2:1589_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:1590_0": "“Pacchime ca bhave dāni, jāto seṭṭhikule ahaṃ;",
  "atk-s0508a2:1591_0": "Sāvatthiyaṃ puravare, iddhe phīte mahaddhane.",
  "atk-s0508a2:1592_0": "“Purappavese sugataṃ, disvā vimhitamānaso;",
  "atk-s0508a2:1593_0": "Pabbajitvāna na ciraṃ, arahattamapāpuṇiṃ.",
  "atk-s0508a2:1594_0": "“Cetiyassa pamāṇaṃ yaṃ, akariṃ tena kammunā;",
  "atk-s0508a2:1595_0": "Lakuṇḍakasarīrohaṃ, jāto paribhavāraho.",
  "atk-s0508a2:1596_0": "“Sarena madhurenāhaṃ, pūjitvā isisattamaṃ;",
  "atk-s0508a2:1597_0": "Mañjussarānaṃ bhikkhūnaṃ, aggattamanupāpuṇiṃ.",
  "atk-s0508a2:1598_0": "“Phaladānena buddhassa, guṇānussaraṇena ca;",
  "atk-s0508a2:1599_0": "Sāmaññaphalasampanno, viharāmi anāsavo.",
  "atk-s0508a2:1600_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1601_0": "Aparabhāge aññaṃ byākaronto –",
  "atk-s0508a2:1602_0": "466.",
  "atk-s0508a2:1603_0": "“Pare ambāṭakārāme, vanasaṇḍamhi bhaddiyo;",
  "atk-s0508a2:1604_0": "Samūlaṃ taṇhamabbuyha, tattha bhaddova jhāyati.",
  "atk-s0508a2:1605_0": "467.",
  "atk-s0508a2:1606_0": "“Ramanteke mudiṅgehi, vīṇāhi paṇavehi ca;",
  "atk-s0508a2:1607_0": "Ahañca rukkhamūlasmiṃ, rato buddhassa sāsane.",
  "atk-s0508a2:1608_0": "468.",
  "atk-s0508a2:1609_0": "“Buddho ce me varaṃ dajjā, so ca labbhetha me varo;",
  "atk-s0508a2:1610_0": "Gaṇhehaṃ sabbalokassa, niccaṃ kāyagataṃ sati”nti. –",
  "atk-s0508a2:1611_0": "Imā tisso gāthā abhāsi.",
  "atk-s0508a2:1612_0": "Tattha pareti seṭṭhe adhike,",
  "atk-s0508a2:1612_1": "visiṭṭheti attho.",
  "atk-s0508a2:1612_2": "Adhikavācī hi ayaṃ parasaddo “paraṃ viya mattāyā”tiādīsu viya.",
  "atk-s0508a2:1612_3": "Ambāṭakārāmeti evaṃnāmake ārāme.",
  "atk-s0508a2:1612_4": "So kira chāyūdakasampanno vanasaṇḍamaṇḍito ramaṇīyo hoti tena “pare”ti visesetvā vutto.",
  "atk-s0508a2:1612_5": "“Ambāṭakavane ambāṭakehi abhilakkhitavane”ti ca vadanti.",
  "atk-s0508a2:1612_6": "Vanasaṇḍamhīti vanagahane,",
  "atk-s0508a2:1612_7": "ghananicitarukkhagacchalatāsamūhe vaneti attho.",
  "atk-s0508a2:1612_8": "Bhaddiyoti evaṃnāmako,",
  "atk-s0508a2:1612_9": "attānameva thero aññaṃ viya vadati.",
  "atk-s0508a2:1612_10": "Samūlaṃ taṇhamabbuyhāti taṇhāya mūlaṃ nāma avijjā.",
  "atk-s0508a2:1612_11": "Tasmā sāvijjaṃ taṇhaṃ aggamaggena samugghāṭetvāti attho.",
  "atk-s0508a2:1612_12": "Tattha bhaddova jhāyatīti lokuttarehi sīlādīhi bhaddo sundaro tasmiṃyeva vanasaṇḍe katakiccatāya diṭṭhadhammasukhavihāravasena",
  "atk-s0508a2:1612_13": "aggaphalajhānena jhāyati.",
  "atk-s0508a2:1613_0": "Phalasukhena ca jhānasamāpattīhi ca vītināmetīti attano vivekaratiṃ dassetvā “ramanteke”ti gāthāyapi byatirekamukhena tamevatthaṃ dasseti.",
  "atk-s0508a2:1613_1": "Tattha mudiṅgehīti aṅgikādīhi murajehi.",
  "atk-s0508a2:1613_2": "Vīṇāhīti nandinīādīhi vīṇāhi.",
  "atk-s0508a2:1613_3": "Paṇavehīti turiyehi ramanti eke kāmabhogino,",
  "atk-s0508a2:1613_4": "sā pana tesaṃ rati anariyā anatthasaṃhitā.",
  "atk-s0508a2:1613_5": "Ahañcā ti ahaṃ pana,",
  "atk-s0508a2:1613_6": "ekako buddhassa bhagavato sāsane rato,",
  "atk-s0508a2:1613_7": "tato eva rukkhamūlasmiṃ rato abhirato viharāmīti attho.",
  "atk-s0508a2:1614_0": "Evaṃ attano vivekābhiratiṃ kittetvā idāni yaṃ kāyagatāsatikammaṭṭhānaṃ bhāvetvā arahattaṃ patto,",
  "atk-s0508a2:1614_1": "tassa pasaṃsanatthaṃ “buddho ce me”ti gāthamāha.",
  "atk-s0508a2:1614_2": "Tassattho –",
  "atk-s0508a2:1614_3": "sace buddho bhagavā “ekāhaṃ, bhante,",
  "atk-s0508a2:1614_4": "bhagavantaṃ varaṃ yācāmī”ti mayā yācito “atikkantavarā kho, bhikkhu,",
  "atk-s0508a2:1614_5": "tathāgatā”ti apaṭikkhipitvā mayhaṃ yathāyācitaṃ varaṃ dadeyya,",
  "atk-s0508a2:1614_6": "so ca varo mamādhippāyapūrako labbhetha mayhaṃ manorathaṃ matthakaṃ pāpeyyāti thero parikappavasena vadati. “Bhante,",
  "atk-s0508a2:1614_7": "sabbo loko sabbakālaṃ kāyagatāsatikammaṭṭhānaṃ bhāvetū”ti “sabbalokassa niccaṃ kāyagatāsati bhāvetabbā”ti",
  "atk-s0508a2:1614_8": "katvā varaṃ gaṇhe ahanti dassento āha “gaṇhehaṃ sabbalokassa,",
  "atk-s0508a2:1614_9": "niccaṃ kāyagataṃ sati”nti.",
  "atk-s0508a2:1614_10": "Idāni aparikkhaṇagarahāmukhena parikkhaṇaṃ pasaṃsanto –",
  "atk-s0508a2:1615_0": "469.",
  "atk-s0508a2:1616_0": "“Ye maṃ rūpena pāmiṃsu, ye ca ghosena anvagū;",
  "atk-s0508a2:1617_0": "Chandarāgavasūpetā, na maṃ jānanti te janā.",
  "atk-s0508a2:1618_0": "470.",
  "atk-s0508a2:1619_0": "“Ajjhattañca na jānāti, bahiddhā ca na passati;",
  "atk-s0508a2:1620_0": "Samantāvaraṇo bālo, sa ve ghosena vuyhati.",
  "atk-s0508a2:1621_0": "471.",
  "atk-s0508a2:1622_0": "“Ajjhattañca na jānāti, bahiddhā ca vipassati;",
  "atk-s0508a2:1623_0": "Bahiddhā phaladassāvī, sopi ghosena vuyhati.",
  "atk-s0508a2:1624_0": "472.",
  "atk-s0508a2:1625_0": "“Ajjhattañca pajānāti, bahiddhā ca vipassati;",
  "atk-s0508a2:1626_0": "Anāvaraṇadassāvī, na so ghosena vuyhatī”ti. –",
  "atk-s0508a2:1627_0": "Imā catasso gāthā abhāsi.",
  "atk-s0508a2:1628_0": "Tattha ye maṃ rūpena pāmiṃsūti ye janā aviddasū mama rūpena apasādikena nihīnena “ākārasadisī paññā”ti,",
  "atk-s0508a2:1628_1": "dhammasarīrena ca maṃ nihīnaṃ pāmiṃsu,",
  "atk-s0508a2:1628_2": "“orako aya”nti hīḷentā paricchindanavasena maññiṃsūti attho.",
  "atk-s0508a2:1628_3": "Ye ca ghosena anvagūti ye ca sattā ghosena mañjunā maṃ sambhāvanāvasena anugatā bahu maññiṃsu,",
  "atk-s0508a2:1628_4": "taṃ tesaṃ micchā,",
  "atk-s0508a2:1628_5": "na hi ahaṃ rūpamattena avamantabbo,",
  "atk-s0508a2:1628_6": "ghosamattena vā na bahuṃ mantabbo,",
  "atk-s0508a2:1628_7": "tasmā chandarāgavasūpetā,",
  "atk-s0508a2:1628_8": "na maṃ jānanti te janāti te duvidhāpi janā chandarāgassa vasaṃ upetā appahīnachandarāgā sabbaso pahīnachandarāgaṃ maṃ na jānanti.",
  "atk-s0508a2:1629_0": "Avisayo tesaṃ mādiso ajjhattaṃ bahiddhā ca apariññātavatthutāyāti dassetuṃ “ajjhatta”ntiādi vuttaṃ.",
  "atk-s0508a2:1629_1": "Ajjhattanti attano santāne khandhāyatanādidhammaṃ.",
  "atk-s0508a2:1629_2": "Bahiddhāti parasantāne.",
  "atk-s0508a2:1629_3": "Atha vā ajjhattanti,",
  "atk-s0508a2:1629_4": "mama abbhantare asekkhasīlakkhandhādiṃ.",
  "atk-s0508a2:1629_5": "Bahiddhāti,",
  "atk-s0508a2:1629_6": "mameva ākappasampattiyādiyuttaṃ bahiddhā rūpadhammappavattiṃ cakkhuviññāṇādippavattiñca.",
  "atk-s0508a2:1629_7": "Samantāvaraṇoti evaṃ ajjhattañca bahiddhā ca ajānanena samantato āvaraṇayutto āvaṭañāṇagatiko.",
  "atk-s0508a2:1629_8": "Sa ve ghosena vuyhatīti so paraneyyabuddhiko bālo ghosena paresaṃ vacanena vuyhati niyyati ākaḍḍhīyati.",
  "atk-s0508a2:1630_0": "Bahiddhā ca vipassatīti yo ca vuttanayena ajjhattaṃ na jānāti,",
  "atk-s0508a2:1630_1": "bahiddhā pana sutānusārena ākappasampattiādiupadhāraṇena vā visesato passati.",
  "atk-s0508a2:1630_2": "“Guṇavisesayutto siyā”ti maññati,",
  "atk-s0508a2:1630_3": "sopi bahiddhā phaladassāvī nayaggāhena phalamattaṃ gaṇhanto vuttanayena ghosena vuyhati,",
  "atk-s0508a2:1630_4": "sopi mādise na jānātīti attho.",
  "atk-s0508a2:1631_0": "Yo pana ajjhattañca khīṇāsavassa abbhantare asekkhasīlakkhandhādiguṇaṃ jānāti,",
  "atk-s0508a2:1631_1": "bahiddhā cassa paṭipattisallakkhaṇena visesato guṇavisesayogaṃ passati.",
  "atk-s0508a2:1631_2": "Anāvaraṇadassāvī kenaci anāvaṭo hutvā ariyānaṃ guṇe daṭṭhuṃ ñātuṃ samattho,",
  "atk-s0508a2:1631_3": "na so ghosamattena vuyhati yāthāvato dassanatoti.",
  "atk-s0508a2:1632_0": "Lakuṇḍakabhaddiyattheragāthāvaṇṇanā niṭṭhitā.",
  "atk-s0508a2:1633_0": "3. Bhaddattheragāthāvaṇṇanā",
  "atk-s0508a2:1634_0": "Ekaputtotiādikā āyasmato bhaddattherassa gāthā.",
  "atk-s0508a2:1634_1": "Kā uppatti?",
  "atk-s0508a2:1634_2": "Ayaṃ kira padumuttaraṃ bhagavantaṃ bhikkhusaṅghañca satasahassaparimāṇaṃ cīvarādīhi catūhi paccayehi pūjesi.",
  "atk-s0508a2:1634_3": "So tena puññakammena devamanussesu saṃsaranto imasmiṃ buddhuppāde sāvatthiyaṃ seṭṭhikule nibbatti.",
  "atk-s0508a2:1634_4": "Nibbattamāno ca aputtakesu mātāpitūsu devatāyācanādīni katvāpi alabhantesu satthāraṃ upasaṅkamitvā “sace, bhante,",
  "atk-s0508a2:1634_5": "mayaṃ ekaṃ puttaṃ lacchāma,",
  "atk-s0508a2:1634_6": "taṃ tumhākaṃ dāsatthāya dassāmā”ti vatvā āyācitvā gatesu satthu adhippāyaṃ ñatvā aññataro devaputto khīṇāyuko",
  "atk-s0508a2:1634_7": "hutvā ṭhito sakkena devaraññā “amukasmiṃ kule nibbattāhī”ti āṇatto tattha nibbatti,",
  "atk-s0508a2:1634_8": "bhaddotissa nāmaṃ akaṃsu.",
  "atk-s0508a2:1634_9": "Taṃ sattavassuddesikaṃ jātaṃ mātāpitaro alaṅkaritvā bhagavato santikaṃ netvā “ayaṃ so, bhante,",
  "atk-s0508a2:1634_10": "tumhe āyācitvā laddhadārako,",
  "atk-s0508a2:1634_11": "imaṃ tumhākaṃ niyyātemā”ti āhaṃsu.",
  "atk-s0508a2:1634_12": "Satthā ānandattheraṃ āṇāpesi –",
  "atk-s0508a2:1634_13": "“imaṃ pabbājehī”ti.",
  "atk-s0508a2:1634_14": "Āṇāpetvā ca gandhakuṭiṃ pāvisi.",
  "atk-s0508a2:1634_15": "Thero taṃ pabbājetvā saṅkhepena vipassanāmukhaṃ ācikkhi.",
  "atk-s0508a2:1634_16": "So upanissayasampannattā vipassanāya kammaṃ karonto sūriye anoggateyeva bhāvanaṃ ussukkāpetvā chaḷabhiñño ahosi.",
  "atk-s0508a2:1634_17": "Tena vuttaṃ apadāne –",
  "atk-s0508a2:1635_0": "“Padumuttarasambuddhaṃ, mettacittaṃ mahāmuniṃ;",
  "atk-s0508a2:1636_0": "Upeti janatā sabbā, sabbalokagganāyakaṃ.",
  "atk-s0508a2:1637_0": "“Sattukañca baddhakañca, āmisaṃ pānabhojanaṃ;",
  "atk-s0508a2:1638_0": "Dadanti satthuno sabbe, puññakkhette anuttare.",
  "atk-s0508a2:1639_0": "“Ahampi dānaṃ dassāmi, devadevassa tādino;",
  "atk-s0508a2:1640_0": "Buddhaseṭṭhaṃ nimantetvā, saṅghampi ca anuttaraṃ.",
  "atk-s0508a2:1641_0": "“Uyyojitā mayā cete, nimantesuṃ tathāgataṃ;",
  "atk-s0508a2:1642_0": "Kevalaṃ bhikkhusaṅghañca, puññakkhettaṃ anuttaraṃ.",
  "atk-s0508a2:1643_0": "“Satasahassapallaṅkaṃ, sovaṇṇaṃ gonakatthataṃ;",
  "atk-s0508a2:1644_0": "Tūlikāpaṭalikāya, khomakappāsikehi ca;",
  "atk-s0508a2:1645_0": "Mahārahaṃ paññāpayiṃ, āsanaṃ buddhayuttakaṃ.",
  "atk-s0508a2:1646_0": "“Padumuttaro lokavidū, devadevo narāsabho;",
  "atk-s0508a2:1647_0": "Bhikkhusaṅghaparibyūḷho, mama dvāramupāgami.",
  "atk-s0508a2:1648_0": "“Paccuggantvāna sambuddhaṃ, lokanāthaṃ yasassinaṃ;",
  "atk-s0508a2:1649_0": "Pasannacitto sumano, abhināmayiṃ saṅgharaṃ.",
  "atk-s0508a2:1650_0": "“Bhikkhūnaṃ satasahassaṃ, buddhañca lokanāyakaṃ;",
  "atk-s0508a2:1651_0": "Pasannacitto sumano, paramannena tappayiṃ.",
  "atk-s0508a2:1652_0": "“Padumuttaro lokavidū, āhutīnaṃ paṭiggaho;",
  "atk-s0508a2:1653_0": "Bhikkhusaṅghe nisīditvā, imā gāthā abhāsatha.",
  "atk-s0508a2:1654_0": "“Yenidaṃ āsanaṃ dinnaṃ, sovaṇṇaṃ gonakatthataṃ;",
  "atk-s0508a2:1655_0": "Tamahaṃ kittayissāmi, suṇātha mama bhāsato.",
  "atk-s0508a2:1656_0": "“Catusattatikkhattuṃ so, devarajjaṃ karissati;",
  "atk-s0508a2:1657_0": "Anubhossati sampattiṃ, accharāhi purakkhato.",
  "atk-s0508a2:1658_0": "“Padesarajjaṃ sahassaṃ, vasudhaṃ āvasissati;",
  "atk-s0508a2:1659_0": "Ekapaññāsakkhattuñca, cakkavattī bhavissati.",
  "atk-s0508a2:1660_0": "“Sabbāsu bhavayonīsu, uccākulī bhavissati;",
  "atk-s0508a2:1661_0": "So ca pacchā pabbajitvā, sukkamūlena codito;",
  "atk-s0508a2:1662_0": "Bhaddiyo nāma nāmena, hessati satthu sāvako.",
  "atk-s0508a2:1663_0": "“Vivekamanuyuttomhi, pantasenanivāsahaṃ;",
  "atk-s0508a2:1664_0": "Phalañcādhigataṃ sabbaṃ, cattaklesomhi ajjahaṃ.",
  "atk-s0508a2:1665_0": "“Mama sabbaṃ abhiññāya, sabbaññū lokanāyako;",
  "atk-s0508a2:1666_0": "Bhikkhusaṅghe nisīditvā, etadagge ṭhapesi maṃ.",
  "atk-s0508a2:1667_0": "“Paṭisambhidā catasso, vimokkhāpi ca aṭṭhime;",
  "atk-s0508a2:1668_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a2:1669_0": "Tassa bhagavā chaḷabhiññuppattiṃ ñatvā “ehi,",
  "atk-s0508a2:1669_1": "bhaddā”ti āha.",
  "atk-s0508a2:1669_2": "So tāvadeva satthāraṃ upasaṅkamitvā vanditvā pañjaliko satthu samīpe aṭṭhāsi,",
  "atk-s0508a2:1669_3": "sā eva cassa upasampadā ahosi.",
  "atk-s0508a2:1669_4": "Buddhūpasampadā nāma kiresā.",
  "atk-s0508a2:1669_5": "Thero jātito paṭṭhāya attano pavattiyā kathanamukhena aññaṃ byākaronto –",
  "atk-s0508a2:1670_0": "473.",
  "atk-s0508a2:1671_0": "“Ekaputto ahaṃ āsiṃ, piyo mātu piyo pitu;",
  "atk-s0508a2:1672_0": "Bahūhi vatacariyāhi, laddho āyācanāhi ca.",
  "atk-s0508a2:1673_0": "474.",
  "atk-s0508a2:1674_0": "“Te ca maṃ anukampāya, atthakāmā hitesino;",
  "atk-s0508a2:1675_0": "Ubho pitā ca mātā ca, buddhassa upanāmayuṃ.",
  "atk-s0508a2:1676_0": "475.",
  "atk-s0508a2:1677_0": "“Kicchā laddho ayaṃ putto, sukhumālo sukhedhito;",
  "atk-s0508a2:1678_0": "Imaṃ dadāma te nātha, jinassa paricārakaṃ.",
  "atk-s0508a2:1679_0": "476.",
  "atk-s0508a2:1680_0": "“Satthā ca maṃ paṭiggayha, ānandaṃ etadabravi;",
  "atk-s0508a2:1681_0": "Pabbājehi imaṃ khippaṃ, hessatyājāniyo ayaṃ.",
  "atk-s0508a2:1682_0": "477.",
  "atk-s0508a2:1683_0": "“Pabbājetvāna maṃ satthā, vihāraṃ pāvisī jino;",
  "atk-s0508a2:1684_0": "Anoggatasmiṃ sūriyasmiṃ, tato cittaṃ vimucci me.",
  "atk-s0508a2:1685_0": "478.",
  "atk-s0508a2:1686_0": "“Tato satthā nirākatvā, paṭisallānavuṭṭhito;",
  "atk-s0508a2:1687_0": "Ehi bhaddāti maṃ āha, sā me āsūpasampadā.",
  "atk-s0508a2:1688_0": "479.",
  "atk-s0508a2:1689_0": "“Jātiyā sattavassena, laddhā me upasampadā;",
  "atk-s0508a2:1690_0": "Tisso vijjā anuppattā, aho dhammasudhammatā”ti. –",
  "atk-s0508a2:1691_0": "Imā gāthā abhāsi.",
  "atk-s0508a2:1692_0": "Tattha vatacariyāhīti,",
  "atk-s0508a2:1692_1": "“evaṃ katvā puttaṃ labhissathā”ti vuttaṃ samaṇabrāhmaṇānaṃ vacanaṃ sutvā,",
  "atk-s0508a2:1692_2": "khīraṃ pāyitvā,",
  "atk-s0508a2:1692_3": "anasanādivatacaraṇehi.",
  "atk-s0508a2:1692_4": "Āyācanāhīti devatāyācanāhi satthuāyācanāya ca,",
  "atk-s0508a2:1692_5": "idameva cettha kāraṇaṃ,",
  "atk-s0508a2:1692_6": "itaraṃ thero mātāpitūnaṃ paṭipattidassanatthañceva kicchaladdhabhāvadassanatthañca vadati.",
  "atk-s0508a2:1693_0": "Teti mātāpitaro. Upanāmayunti upanāmesuṃ.",
  "atk-s0508a2:1694_0": "Sukhedhitoti sukhasaṃvaḍḍhito. Teti tuyhaṃ. Paricārakanti kiṃkāraṃ.",
  "atk-s0508a2:1695_0": "Hessatyājāniyo ayanti ayaṃ dārako mama sāsane ājānīyo bhavissati.",
  "atk-s0508a2:1695_1": "Tasmā khippaṃ ajjeva pabbājehīti etaṃ abravi, āha.",
  "atk-s0508a2:1696_0": "Pabbājetvānāti ānandattherena pabbājetvā.",
  "atk-s0508a2:1696_1": "Vihāranti gandhakuṭiṃ.",
  "atk-s0508a2:1696_2": "Anoggatasmiṃ sūriyasminti sūriye anatthaṅgateyeva.",
  "atk-s0508a2:1696_3": "Tato cittaṃ vimucci meti tato vipassanārambhato paraṃ na cireneva khaṇena sabbāsavehi me cittaṃ vimucci,",
  "atk-s0508a2:1696_4": "khīṇāsavo ahosiṃ.",
  "atk-s0508a2:1697_0": "Tatoti mama āsavakkhayato pacchā.",
  "atk-s0508a2:1697_1": "Nirākatvāti attanā samāpannaṃ phalasamāpattiṃ appetvā tato vuṭṭhāya.",
  "atk-s0508a2:1697_2": "Tenāha “paṭisallānavuṭṭhito”ti.",
  "atk-s0508a2:1697_3": "Sā me āsūpasampadāti yā maṃ uddissa “ehi,",
  "atk-s0508a2:1697_4": "bhaddā”ti satthu vācā pavattā,",
  "atk-s0508a2:1697_5": "sā eva me mayhaṃ upasampadā āsi.",
  "atk-s0508a2:1697_6": "Evaṃ jātiyā sattavassena,",
  "atk-s0508a2:1697_7": "laddhā me upasampadāti sātisayaṃ satthārā attano kataṃ anuggahaṃ sāsanassa ca niyyānikataṃ dasseti.",
  "atk-s0508a2:1697_8": "Tenāha “aho dhammasudhammatā”ti.",
  "atk-s0508a2:1698_0": "Ettha ca “cittaṃ vimucci me”ti khīṇāsavabhāvaṃ pakāsetvāpi puna “tisso vijjā anuppattā”ti lokiyābhiññekadesadassanaṃ chaḷabhiññabhāvavibhāvanatthaṃ.",
  "atk-s0508a2:1698_1": "Tenāha apadāne “chaḷabhiññā sacchikatā”ti.",
  "atk-s0508a2:1699_0": "Bhaddattheragāthāvaṇṇanā niṭṭhitā.",
  "atk-s0508a2:1700_0": "4. Sopākattheragāthāvaṇṇanā",
  "atk-s0508a2:1701_0": "Disvā pāsādachāyāyantiādikā āyasmato sopākattherassa gāthā.",
  "atk-s0508a2:1701_1": "Kā uppatti?",
  "atk-s0508a2:1701_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a2:1701_3": "brāhmaṇakule nibbattitvā viññutaṃ patto brāhmaṇānaṃ vijjāsippesu nipphattiṃ gato kāmesu ādīnavaṃ disvā",
  "atk-s0508a2:1701_4": "gharāvāsaṃ pahāya tāpasapabbajjaṃ pabbajitvā ekasmiṃ pabbate viharati.",
  "atk-s0508a2:1701_5": "Satthā āsannamaraṇaṃ taṃ ñatvā tassa santikaṃ agamāsi.",
  "atk-s0508a2:1701_6": "So bhagavantaṃ disvā pasannacitto uḷāraṃ pītisomanassaṃ pavedento pupphamayaṃ āsanaṃ paññapetvā adāsi.",
  "atk-s0508a2:1701_7": "Satthā tattha nisīditvā,",
  "atk-s0508a2:1701_8": "aniccatāpaṭisaṃyuttaṃ dhammiṃ kathaṃ kathetvā tassa passantasseva ākāsena agamāsi.",
  "atk-s0508a2:1701_9": "So pubbe gahitaṃ niccaggāhaṃ pahāya aniccasaññaṃ hadaye ṭhapetvā,",
  "atk-s0508a2:1701_10": "kālaṅkatvā,",
  "atk-s0508a2:1701_11": "devaloke uppajitvā,",
  "atk-s0508a2:1701_12": "aparāparaṃ devamanussesu saṃsaranto,",
  "atk-s0508a2:1701_13": "imasmiṃ buddhuppāde rājagahe sopākayoniyaṃ nibbatti.",
  "atk-s0508a2:1701_14": "So jātiāgatena sopākoti nāmena paññāyi.",
  "atk-s0508a2:1701_15": "Keci pana “vāṇijakule nibbatto,",
  "atk-s0508a2:1701_16": "‘sopāko’ti pana nāmamatta”nti vadanti.",
  "atk-s0508a2:1701_17": "Taṃ apadānapāḷiyā virujjhati “pacchime bhave sampatte,",
  "atk-s0508a2:1701_18": "sopākayonupāgami”nti vacanato.",
  "atk-s0508a2:1702_0": "Tassa catumāsajātassa pitā kālamakāsi,",
  "atk-s0508a2:1702_1": "cūḷapitā posesi.",
  "atk-s0508a2:1702_2": "Anukkamena sattavassiko jāto.",
  "atk-s0508a2:1702_3": "Ekadivasaṃ cūḷapitā “attano puttena kalahaṃ karotī”ti kujjhitvā,",
  "atk-s0508a2:1702_4": "taṃ susānaṃ netvā,",
  "atk-s0508a2:1702_5": "dve hatthe rajjuyā ekato bandhitvā,",
  "atk-s0508a2:1702_6": "tāya eva rajjuyā matamanussassa sarīre gāḷhaṃ bandhitvā gato “siṅgālādayo khādantū”ti.",
  "atk-s0508a2:1702_7": "Pacchimabhavikatāya dārakassa puññaphalena sayaṃ māretuṃ na visahi,",
  "atk-s0508a2:1702_8": "siṅgālādayopi na abhibhaviṃsu.",
  "atk-s0508a2:1702_9": "Dārako aḍḍharattasamaye evaṃ vippalapati –",
  "atk-s0508a2:1703_0": "“Kā gati me agatissa, ko vā bandhu abandhuno;",
  "atk-s0508a2:1704_0": "Susānamajjhe bandhassa, ko me abhayadāyako”ti.",
  "atk-s0508a2:1705_0": "Satthā tāya velāya veneyyabandhave olokento dārakassa hadayabbhantare pajjalantaṃ arahattūpanissayaṃ disvā obhāsaṃ pharitvā satiṃ janetvā evamāha –",
  "atk-s0508a2:1706_0": "“Ehi sopāka mā bhāyi, olokassu tathāgataṃ;",
  "atk-s0508a2:1707_0": "Ahaṃ taṃ tārayissāmi, rāhumukheva candima”nti.",
  "atk-s0508a2:1708_0": "Dārako buddhānubhāvena chinnabandhano gāthāpariyosāne sotāpanno hutvā gandhakuṭisammukhe aṭṭhāsi.",
  "atk-s0508a2:1708_1": "Tassa mātā puttaṃ apassantī cūḷapitaraṃ pucchitvā tenassa pavattiyā akathitāya tattha tattha gantvā vicinantī",
  "atk-s0508a2:1708_2": "“buddhā kira atītānāgatapaccuppannaṃ jānanti,",
  "atk-s0508a2:1708_3": "yaṃnūnāhaṃ bhagavantaṃ upasaṅkamitvā mama puttassa pavattiṃ jāneyya”nti satthu santikaṃ agamāsi. Satthā,",
  "atk-s0508a2:1708_4": "iddhiyā taṃ paṭicchādetvā, “bhante,",
  "atk-s0508a2:1708_5": "mama puttaṃ na passāmi,",
  "atk-s0508a2:1708_6": "apica bhagavā tassa pavattiṃ jānātī”ti tāya puṭṭho –",
  "atk-s0508a2:1709_0": "“Na santi puttā tāṇāya, na pitā nāpi bandhavā;",
  "atk-s0508a2:1710_0": "Antakenādhipannassa, natthi ñātīsu tāṇatā”ti. –",
  "atk-s0508a2:1711_0": "Dhammaṃ kathesi. Taṃ sutvā sā sotāpannā ahosi. Dārako arahattaṃ pāpuṇi. Tena vuttaṃ apadāne –",
  "atk-s0508a2:1712_0": "“Pabbhāraṃ sodhayantassa, vipine pabbatuttame;",
  "atk-s0508a2:1713_0": "Siddhattho nāma bhagavā, āgacchi mama santikaṃ.",
  "atk-s0508a2:1714_0": "“Buddhaṃ upagataṃ disvā, lokajeṭṭhassa tādino;",
  "atk-s0508a2:1715_0": "Santharaṃ santharitvāna, pupphāsanamadāsahaṃ.",
  "atk-s0508a2:1716_0": "“Pupphāsane nisīditvā, siddhattho lokanāyako;",
  "atk-s0508a2:1717_0": "Mamañca gatimaññāya, aniccatamudāhari.",
  "atk-s0508a2:1718_0": "“Aniccā vata saṅkhārā, uppādavayadhammino;",
  "atk-s0508a2:1719_0": "Uppajjitvā nirujjhanti, tesaṃ vūpasamo sukho.",
  "atk-s0508a2:1720_0": "“Idaṃ vatvāna sabbaññū, lokajeṭṭho narāsabho;",
  "atk-s0508a2:1721_0": "Nabhaṃ abbhuggamī vīro, haṃsarājāva ambare.",
  "atk-s0508a2:1722_0": "“Sakaṃ diṭṭhiṃ jahitvāna, bhāvayāniccasaññahaṃ;",
  "atk-s0508a2:1723_0": "Ekāhaṃ bhāvayitvāna, tattha kālaṃ kato ahaṃ.",
  "atk-s0508a2:1724_0": "“Dve sampattī anubhotvā, sukkamūlena codito;",
  "atk-s0508a2:1725_0": "Pacchime bhave sampatte, sapākayonupāgamiṃ.",
  "atk-s0508a2:1726_0": "“Agārā abhinikkhamma, pabbajiṃ anagāriyaṃ;",
  "atk-s0508a2:1727_0": "Jātiyā sattavassohaṃ, arahattamapāpuṇiṃ.",
  "atk-s0508a2:1728_0": "“Āraddhavīriyo pahitatto, sīlesu susamāhito;",
  "atk-s0508a2:1729_0": "Tosetvāna mahānāgaṃ, alatthaṃ upasampadaṃ.",
  "atk-s0508a2:1730_0": "“Catunnavutito kappe, yaṃ kammamakariṃ tadā;",
  "atk-s0508a2:1731_0": "Duggatiṃ nābhijānāmi, pupphadānassidaṃ phalaṃ.",
  "atk-s0508a2:1732_0": "“Catunnavutito kappe, yaṃ saññaṃ bhāvayiṃ tadā;",
  "atk-s0508a2:1733_0": "Taṃ saññaṃ bhāvayantassa, patto me āsavakkhayo.",
  "atk-s0508a2:1734_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:1735_0": "Atha bhagavā iddhiṃ paṭisaṃhari.",
  "atk-s0508a2:1735_1": "Sāpi puttaṃ disvā haṭṭhatuṭṭho tassa khīṇāsavabhāvaṃ sutvā pabbājetvā gatā.",
  "atk-s0508a2:1735_2": "So satthāraṃ gandhakuṭicchāyāyaṃ caṅkamantaṃ upasaṅkamitvā,",
  "atk-s0508a2:1735_3": "vanditvā anucaṅkami.",
  "atk-s0508a2:1735_4": "Tassa bhagavā upasampadaṃ anujānitukāmo “ekaṃ nāma ki”ntiādinā dasa pañhe pucchi.",
  "atk-s0508a2:1735_5": "Sopi satthu adhippāyaṃ gaṇhanto sabbaññutaññāṇena saṃsandento “sabbe sattā āhāraṭṭhitikā”tiādinā te pañhe vissajjesi.",
  "atk-s0508a2:1735_6": "Teneva te kumārapañhā nāma jātā.",
  "atk-s0508a2:1735_7": "Satthā tassa pañhabyākaraṇena ārādhitacitto upasampadaṃ anujāni.",
  "atk-s0508a2:1735_8": "Tena sā pañhabyākaraṇūpasampadā nāma jātā.",
  "atk-s0508a2:1735_9": "Tassimaṃ attano pavattiṃ pakāsetvā thero aññaṃ byākaronto –",
  "atk-s0508a2:1736_0": "480.",
  "atk-s0508a2:1737_0": "“Disvā pāsādachāyāyaṃ, caṅkamantaṃ naruttamaṃ;",
  "atk-s0508a2:1738_0": "Tattha naṃ upasaṅkamma, vandissaṃ purisuttamaṃ.",
  "atk-s0508a2:1739_0": "481.",
  "atk-s0508a2:1740_0": "“Ekaṃsaṃ cīvaraṃ katvā, saṃharitvāna pāṇayo;",
  "atk-s0508a2:1741_0": "Anucaṅkamissaṃ virajaṃ, sabbasattānamuttamaṃ.",
  "atk-s0508a2:1742_0": "482.",
  "atk-s0508a2:1743_0": "“Tato pañhe apucchi maṃ, pañhānaṃ kovido vidū;",
  "atk-s0508a2:1744_0": "Acchambhī ca abhīto ca, byākāsiṃ satthuno ahaṃ.",
  "atk-s0508a2:1745_0": "483.",
  "atk-s0508a2:1746_0": "“Vissajjitesu pañhesu, anumodi tathāgato;",
  "atk-s0508a2:1747_0": "Bhikkhusaṅghaṃ viloketvā, imamatthaṃ abhāsatha.",
  "atk-s0508a2:1748_0": "484.",
  "atk-s0508a2:1749_0": "“‘Lābhā aṅgānaṃ magadhānaṃ, yesāyaṃ paribhuñjati;",
  "atk-s0508a2:1750_0": "Cīvaraṃ piṇḍapātañca, paccayaṃ sayanāsanaṃ;",
  "atk-s0508a2:1751_0": "Paccuṭṭhānañca sāmīciṃ, tesaṃ lābhā’ti cābravi.",
  "atk-s0508a2:1752_0": "485.",
  "atk-s0508a2:1753_0": "“‘Ajjadagge maṃ sopāka, dassanāyopasaṅkama;",
  "atk-s0508a2:1754_0": "Esā ceva te sopāka, bhavatu upasampadā”’.",
  "atk-s0508a2:1755_0": "486.",
  "atk-s0508a2:1756_0": "“Jātiyā sattavassena, laddhāna upasampadaṃ;",
  "atk-s0508a2:1757_0": "Dhāremi antimaṃ dehaṃ, aho dhammasudhammatā”ti. – imā gāthā abhāsi;",
  "atk-s0508a2:1758_0": "Tattha pāsādachāyāyanti gandhakuṭicchāyāyaṃ. Vandissanti, abhivandiṃ.",
  "atk-s0508a2:1759_0": "Saṃharitvāna pāṇayoti ubho hatthe kamalamakuḷākārena saṅgate katvā,",
  "atk-s0508a2:1759_1": "añjaliṃ paggahetvāti attho.",
  "atk-s0508a2:1759_2": "Anucaṅkamissanti caṅkamantassa satthuno anupacchato anugamanavasena caṅkamiṃ.",
  "atk-s0508a2:1759_3": "Virajanti vigatarāgādirajaṃ.",
  "atk-s0508a2:1760_0": "Pañheti kumārapañhe.",
  "atk-s0508a2:1760_1": "Vidūti veditabbaṃ viditavā,",
  "atk-s0508a2:1760_2": "sabbaññūti attho.",
  "atk-s0508a2:1760_3": "“Satthā maṃ pucchatī”ti uppajjanakassa chambhitattassa bhayassa ca setughātena pahīnattā acchambhī ca abhīto ca byākāsi.",
  "atk-s0508a2:1761_0": "Yesāyanti yesaṃ aṅgamagadhānaṃ ayaṃ sopāko.",
  "atk-s0508a2:1761_1": "Paccayanti gilānapaccayaṃ.",
  "atk-s0508a2:1761_2": "Sāmīcinti maggadānabījanādisāmīcikiriyaṃ.",
  "atk-s0508a2:1762_0": "Ajjadaggeti da-",
  "atk-s0508a2:1762_1": "kāro padasandhikaro,",
  "atk-s0508a2:1762_2": "ajja agge ādiṃ katvā,",
  "atk-s0508a2:1762_3": "ajja paṭṭhāya.",
  "atk-s0508a2:1762_4": "“Ajjatagge”tipi pāḷi,",
  "atk-s0508a2:1762_5": "ajjataṃ ādiṃ katvāti attho.",
  "atk-s0508a2:1762_6": "Dassanāyopasaṅkamāti “hīnajacco,",
  "atk-s0508a2:1762_7": "vayasā taruṇataro”ti vā acintetvā dassanāya maṃ upasaṅkama.",
  "atk-s0508a2:1762_8": "Esā cevāti yā tassa mama sabbaññutaññāṇena saddhiṃ saṃsandetvā katā pañhavissajjanā.",
  "atk-s0508a2:1762_9": "Esāyeva te bhavatu upasampadā iti ca abravīti yojanā.",
  "atk-s0508a2:1762_10": "“Laddhā me upasampadā”tipi pāḷi.",
  "atk-s0508a2:1762_11": "Ye pana “laddhāna upasampada”ntipi paṭhanti,",
  "atk-s0508a2:1762_12": "tesaṃ sattavassenāti sattamena vassenāti attho,",
  "atk-s0508a2:1762_13": "sattavassena vā hutvāti vacanaseso.",
  "atk-s0508a2:1762_14": "Yaṃ panettha avuttaṃ,",
  "atk-s0508a2:1762_15": "taṃ suviññeyyameva.",
  "atk-s0508a2:1763_0": "Sopākattheragāthāvaṇṇanā niṭṭhitā.",
  "atk-s0508a2:1764_0": "5. Sarabhaṅgattheragāthāvaṇṇanā",
  "atk-s0508a2:1765_0": "Sare hatthehītiādikā āyasmato sarabhaṅgattherassa gāthā.",
  "atk-s0508a2:1765_1": "Kā uppatti?",
  "atk-s0508a2:1765_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:1765_3": "rājagahe aññatarassa brāhmaṇassa putto hutvā nibbatti,",
  "atk-s0508a2:1765_4": "anabhilakkhitotissa kulavaṃsāgataṃ nāmaṃ ahosi.",
  "atk-s0508a2:1765_5": "So vayappatto kāme pahāya tāpasapabbajjaṃ pabbajitvā saratiṇāni sayameva bhañjitvā paṇṇasālaṃ katvā vasati.",
  "atk-s0508a2:1765_6": "Tato paṭṭhāya sarabhaṅgotissa samaññā ahosi.",
  "atk-s0508a2:1765_7": "Atha bhagavā buddhacakkhunā lokaṃ volokento tassa arahattūpanissayaṃ disvā,",
  "atk-s0508a2:1765_8": "tattha gantvā,",
  "atk-s0508a2:1765_9": "dhammaṃ desesi.",
  "atk-s0508a2:1765_10": "So paṭiladdhasaddho pabbajitvā vipassanāya kammaṃ karonto nacirasseva arahattaṃ patvā tattheva vasati.",
  "atk-s0508a2:1765_11": "Athassa tāpasakāle katā paṇṇasālā jiṇṇā paluggā ahosi.",
  "atk-s0508a2:1765_12": "Taṃ disvā manussā “kissa, bhante,",
  "atk-s0508a2:1765_13": "imaṃ kuṭikaṃ na paṭisaṅkharothā”ti āhaṃsu.",
  "atk-s0508a2:1765_14": "Thero “kuṭikā yathā tāpasakāle katā,",
  "atk-s0508a2:1765_15": "idāni tathā kātuṃ na sakkā”ti taṃ sabbaṃ pakāsento –",
  "atk-s0508a2:1766_0": "487.",
  "atk-s0508a2:1767_0": "“Sare hatthehi bhañjitvā, katvāna kuṭimacchisaṃ;",
  "atk-s0508a2:1768_0": "Tena me sarabhaṅgoti, nāmaṃ sammutiyā ahu.",
  "atk-s0508a2:1769_0": "488.",
  "atk-s0508a2:1770_0": "“Na mayhaṃ kappate ajja, sare hatthehi bhañjituṃ;",
  "atk-s0508a2:1771_0": "Sikkhāpadā no paññattā, gotamena yasassinā”ti. – dve gāthā abhāsi;",
  "atk-s0508a2:1772_0": "Tattha sare hatthehi bhañjitvāti,",
  "atk-s0508a2:1772_1": "pubbe tāpasakāle saratiṇāni mama hatthehi chinditvā tiṇakuṭiṃ katvā acchisaṃ vasiṃ,",
  "atk-s0508a2:1772_2": "nisīdiñceva nipajjiñca.",
  "atk-s0508a2:1772_3": "Tenāti kuṭikaraṇatthaṃ sarānaṃ bhañjanena.",
  "atk-s0508a2:1772_4": "Sammutiyāti anvatthasammutiyā sarabhaṅgoti,",
  "atk-s0508a2:1772_5": "nāmaṃ ahu ahosi.",
  "atk-s0508a2:1773_0": "Na mayhaṃ kappate ajjāti ajja idāni upasampannassa mayhaṃ sare saratiṇe hatthehi bhañjituṃ na kappate na vaṭṭati. Kasmā?",
  "atk-s0508a2:1773_1": "Sikkhāpadā no paññattā,",
  "atk-s0508a2:1773_2": "gotamena yasassināti.",
  "atk-s0508a2:1773_3": "Tena yaṃ amhākaṃ satthārā sikkhāpadaṃ paññattaṃ,",
  "atk-s0508a2:1773_4": "taṃ mayaṃ jīvitahetunāpi nātikkamāmāti dasseti.",
  "atk-s0508a2:1774_0": "Evaṃ ekena pakārena tiṇakuṭikāya apaṭisaṅkharaṇe kāraṇaṃ dassetvā idāni aparenapi pariyāyena naṃ dassento –",
  "atk-s0508a2:1775_0": "489.",
  "atk-s0508a2:1776_0": "“Sakalaṃ samattaṃ rogaṃ, sarabhaṅgo nāddasaṃ pubbe;",
  "atk-s0508a2:1777_0": "Soyaṃ rogo diṭṭho, vacanakarenātidevassā”ti. – imaṃ gāthamāha;",
  "atk-s0508a2:1778_0": "Tattha sakalanti sabbaṃ.",
  "atk-s0508a2:1778_1": "Samattanti sampuṇṇaṃ,",
  "atk-s0508a2:1778_2": "sabbabhāgato anavasesanti attho.",
  "atk-s0508a2:1778_3": "Roganti dukkhadukkhatādivasena rujanaṭṭhena rogabhūtaṃ upādānakkhandhapañcakaṃ sandhāya vadati.",
  "atk-s0508a2:1778_4": "Nāddasaṃ pubbeti satthu ovādapaṭilābhato pubbe na addakkhiṃ.",
  "atk-s0508a2:1778_5": "Soyaṃ rogo diṭṭho,",
  "atk-s0508a2:1778_6": "vacanakarenātidevassāti sammutidevā upapattidevā visuddhidevāti sabbepi deve attano sīlādiguṇehi atikkamitvā",
  "atk-s0508a2:1778_7": "ṭhitattā atidevassa sammāsambuddhassa ovādapaṭikarena sarabhaṅgena so ayaṃ khandhapañcakasaṅkhāto rogo",
  "atk-s0508a2:1778_8": "vipassanāpaññāsahitāya maggapaññāya pañcakkhandhato diṭṭho,",
  "atk-s0508a2:1778_9": "pariññātoti attho.",
  "atk-s0508a2:1778_10": "Etena evaṃ attabhāvakuṭikāyampi anapekkho bāhiraṃ tiṇakuṭikaṃ kathaṃ paṭisaṅkharissatīti dasseti.",
  "atk-s0508a2:1779_0": "Idāni yaṃ maggaṃ paṭipajjantena mayā ayaṃ attabhāvarogo yāthāvato diṭṭho,",
  "atk-s0508a2:1779_1": "svāyaṃ maggo sabbabuddhasādhāraṇo.",
  "atk-s0508a2:1779_2": "Yena nesaṃ ovādadhammopi majjhe bhinnasuvaṇṇasadiso yatthāhaṃ patiṭṭhāya dukkhakkhayaṃ pattoti evaṃ attano arahattapaṭipattiṃ byākaronto –",
  "atk-s0508a2:1780_0": "490.",
  "atk-s0508a2:1781_0": "“Yeneva maggena gato vipassī, yeneva maggena sikhī ca vessabhū;",
  "atk-s0508a2:1782_0": "Kakusandhakoṇāgamano ca kassapo, tenañjasena agamāsi gotamo.",
  "atk-s0508a2:1783_0": "491.",
  "atk-s0508a2:1784_0": "“Vītataṇhā anādānā, satta buddhā khayogadhā;",
  "atk-s0508a2:1785_0": "Yehāyaṃ desito dhammo, dhammabhūtehi tādibhi.",
  "atk-s0508a2:1786_0": "492.",
  "atk-s0508a2:1787_0": "“Cattāri ariyasaccāni, anukampāya pāṇinaṃ;",
  "atk-s0508a2:1788_0": "Dukkhaṃ samudayo maggo, nirodho dukkhasaṅkhayo.",
  "atk-s0508a2:1789_0": "493.",
  "atk-s0508a2:1790_0": "“Yasmiṃ nivattate dukkhaṃ, saṃsārasmiṃ anantakaṃ;",
  "atk-s0508a2:1791_0": "Bhedā imassa kāyassa, jīvitassa ca saṅkhayā;",
  "atk-s0508a2:1792_0": "Añño punabbhavo natthi, suvimuttomhi sabbadhī”ti. –",
  "atk-s0508a2:1793_0": "Imā gāthā abhāsi –",
  "atk-s0508a2:1794_0": "Tattha yeneva maggenāti yeneva sapubbabhāgena ariyena aṭṭhaṅgikena maggena.",
  "atk-s0508a2:1794_1": "Gatoti paṭipanno nibbānaṃ adhigato.",
  "atk-s0508a2:1794_2": "Vipassīti vipassī sammāsambuddho.",
  "atk-s0508a2:1794_3": "Kakusandhāti avibhattiko niddeso.",
  "atk-s0508a2:1794_4": "“Kakusandhakoṇāgamanā”tipi pāṭho.",
  "atk-s0508a2:1794_5": "Tenañjasenāti teneva añjasena ariyamaggena.",
  "atk-s0508a2:1795_0": "Anādānāti anupādānā appaṭisandhikā vā.",
  "atk-s0508a2:1795_1": "Khayogadhāti nibbānogadhā nibbānapatiṭṭhā.",
  "atk-s0508a2:1795_2": "Yehāyaṃ desito dhammoti yehi sattahi sammāsambuddhehi ayaṃ sāsanadhammo desito pavedito.",
  "atk-s0508a2:1795_3": "Dhammabhūtehīti dhammakāyatāya dhammasabhāvehi,",
  "atk-s0508a2:1795_4": "navalokuttaradhammato vā bhūtehi jātehi,",
  "atk-s0508a2:1795_5": "dhammaṃ vā pattehi.",
  "atk-s0508a2:1795_6": "Tādibhīti,",
  "atk-s0508a2:1795_7": "iṭṭhādīsu tādibhāvappattehi.",
  "atk-s0508a2:1796_0": "“Cattāri ariyasaccānī”tiādinā tehi desitaṃ dhammaṃ dasseti.",
  "atk-s0508a2:1796_1": "Tattha cattārīti gaṇanaparicchedo.",
  "atk-s0508a2:1796_2": "Ariyasaccānīti paricchinnadhammadassanaṃ.",
  "atk-s0508a2:1796_3": "Vacanatthato pana ariyāni ca avitathaṭṭhena saccāni cāti ariyasaccāni,",
  "atk-s0508a2:1796_4": "ariyassa vā bhagavato saccāni tena desitattā,",
  "atk-s0508a2:1796_5": "ariyabhāvakarāni vā saccānīti ariyasaccāni.",
  "atk-s0508a2:1796_6": "Kucchitabhāvato tucchabhāvato ca dukkhaṃ,",
  "atk-s0508a2:1796_7": "upādānakkhandhapañcakaṃ.",
  "atk-s0508a2:1796_8": "Taṃ dukkhaṃ samudeti etasmāti samudayo, taṇhā.",
  "atk-s0508a2:1796_9": "Kilese mārento gacchati,",
  "atk-s0508a2:1796_10": "nibbānatthikehi maggīyatīti vā maggo,",
  "atk-s0508a2:1796_11": "sammādiṭṭhiādayo aṭṭha dhammā.",
  "atk-s0508a2:1796_12": "Saṃsāracārakasaṅkhāto natthi ettha rodho,",
  "atk-s0508a2:1796_13": "etasmiṃ vā adhigate puggalassa rodhābhāvo hoti,",
  "atk-s0508a2:1796_14": "nirujjhati dukkhametthāti vā nirodho, nibbānaṃ.",
  "atk-s0508a2:1796_15": "Tenāha “dukkhasaṅkhayo”ti.",
  "atk-s0508a2:1796_16": "Ayamettha saṅkhepo,",
  "atk-s0508a2:1796_17": "vitthāro pana visuddhimagge vuttanayeneva veditabbo.",
  "atk-s0508a2:1797_0": "Yasminti yasmiṃ nirodhe nibbāne adhigate.",
  "atk-s0508a2:1797_1": "Nivattateti ariyamaggabhāvanāya sati anantakaṃ apariyantaṃ imasmiṃ saṃsāre jātiādidukkhaṃ na pavattati ucchijjati,",
  "atk-s0508a2:1797_2": "so nirodhoti ayaṃ dhammabhūtehi sammāsambuddhehi desito dhammoti yojanā.",
  "atk-s0508a2:1797_3": "“Bhedā”tiādinā “rogo diṭṭho”ti dukkhapariññāya sūcitaṃ attano arahattappattiṃ sarūpato dasseti.",
  "atk-s0508a2:1797_4": "“Yasmiṃ nibbattate dukkha”nti pana pāṭhe sakalagāthāya tatthāyaṃ yojanā –",
  "atk-s0508a2:1797_5": "yasmiṃ khandhādipaṭipāṭisaññite saṃsāre idaṃ anantakaṃ jātiādidukkhaṃ nibbattaṃ,",
  "atk-s0508a2:1797_6": "so ito dukkhappattito añño punappunaṃ bhavanabhāvato punabbhavo.",
  "atk-s0508a2:1797_7": "Imassa jīvitindriyassa saṅkhayā kāyasaṅkhātassa khandhapañcakassa bhedā vināsā uddhaṃ natthi,",
  "atk-s0508a2:1797_8": "tasmā sabbadhi sabbehi kilesehi sabbehi bhavehi suṭṭhu vimutto visaṃyutto amhīti.",
  "atk-s0508a2:1798_0": "Sarabhaṅgattheragāthāvaṇṇanā niṭṭhitā.",
  "atk-s0508a2:1799_0": "Sattakanipātavaṇṇanā niṭṭhitā.",
  "atk-s0508a2:1800_0": "8. Aṭṭhakanipāto",
  "atk-s0508a2:1801_0": "1. Mahākaccāyanattheragāthāvaṇṇanā",
  "atk-s0508a2:1802_0": "Aṭṭhakanipāte kammaṃ bahukantiādikā āyasmato mahākaccāyanattherassa gāthā.",
  "atk-s0508a2:1802_1": "Kā uppatti?",
  "atk-s0508a2:1802_2": "Ayampi purimabuddhesu katādhikāro padumuttarassa bhagavato kāle gahapatimahāsālakule nibbattitvā vuddhippatto,",
  "atk-s0508a2:1802_3": "ekadivasaṃ satthu santike dhammaṃ suṇanto satthārā saṃkhittena bhāsitassa vitthārena atthaṃ vibhajantānaṃ",
  "atk-s0508a2:1802_4": "aggaṭṭhāne ṭhapiyamānaṃ ekaṃ bhikkhuṃ disvā,",
  "atk-s0508a2:1802_5": "sayampi taṃ ṭhānaṃ patthento paṇidhānaṃ katvā,",
  "atk-s0508a2:1802_6": "dānādīni puññāni katvā,",
  "atk-s0508a2:1802_7": "devamanussesu saṃsaranto sumedhassa bhagavato kāle vijjādharo hutvā ākāsena gacchanto satthāraṃ himavantapabbate",
  "atk-s0508a2:1802_8": "ekasmiṃ vanasaṇḍe nisinnaṃ disvā pasannamānaso kaṇikārapupphehi pūjaṃ akāsi.",
  "atk-s0508a2:1803_0": "So tena puññakammena aparāparaṃ sugatīsuyeva parivattento kassapadasabalassa kāle bārāṇasiyaṃ kulaghare",
  "atk-s0508a2:1803_1": "nibbattitvā parinibbute bhagavati suvaṇṇacetiyakaraṇaṭṭhāne satasahassagghanikāya suvaṇṇiṭṭhakāya pūjaṃ katvā,",
  "atk-s0508a2:1803_2": "“bhagavā mayhaṃ nibbattanibbattaṭṭhāne sarīraṃ suvaṇṇavaṇṇaṃ hotū”ti patthanaṃ akāsi.",
  "atk-s0508a2:1804_0": "Tato yāvajīvaṃ kusalakammaṃ katvā ekaṃ buddhantaraṃ devamanussesu saṃsaritvā imasmiṃ buddhuppāde ujjeniyaṃ",
  "atk-s0508a2:1804_1": "rañño caṇḍapajjotassa purohitagehe nibbatti.",
  "atk-s0508a2:1804_2": "Tassa nāmaggahaṇadivase mātā “mayhaṃ putto suvaṇṇavaṇṇo,",
  "atk-s0508a2:1804_3": "attano nāmaṃ gahetvā āgato”ti kañcanamāṇavo tveva nāmaṃ akāsi.",
  "atk-s0508a2:1804_4": "So vuḍḍhimanvāya tayo vede uggahetvā pitu accayena purohitaṭṭhānaṃ labhi.",
  "atk-s0508a2:1804_5": "So gottavasena kaccāyanoti paññāyittha.",
  "atk-s0508a2:1804_6": "Taṃ rājā caṇḍapajjoto buddhuppādaṃ sutvā, “ācariya,",
  "atk-s0508a2:1804_7": "tvaṃ tattha gantvā satthāraṃ idhānehī”ti pesesi.",
  "atk-s0508a2:1804_8": "So attaṭṭhamo satthu santikaṃ upagato.",
  "atk-s0508a2:1804_9": "Tassa satthā dhammaṃ deseti.",
  "atk-s0508a2:1804_10": "Desanāpariyosāne so sattahi janehi saddhiṃ saha paṭisambhidāhi arahatte patiṭṭhāsi.",
  "atk-s0508a2:1804_11": "Tena vuttaṃ apadāne –",
  "atk-s0508a2:1805_0": "“Padumuttaro nāma jino, anejo ajitaṃ jayo;",
  "atk-s0508a2:1806_0": "Satasahasse kappānaṃ, ito uppajji nāyako.",
  "atk-s0508a2:1807_0": "“Vīro kamalapattakkho, sasaṅkavimalānano;",
  "atk-s0508a2:1808_0": "Kanakācalasaṅkāso, ravidittisamappabho.",
  "atk-s0508a2:1809_0": "“Sattanettamanohārī, varalakkhaṇabhūsito;",
  "atk-s0508a2:1810_0": "Sabbavākyapathātīto, manujāmarasakkato.",
  "atk-s0508a2:1811_0": "“Sambuddho bodhayaṃ satte, vāgīso madhurassaro;",
  "atk-s0508a2:1812_0": "Karuṇānibandhasantāno, parisāsu visārado.",
  "atk-s0508a2:1813_0": "“Deseti madhuraṃ dhammaṃ, catusaccūpasaṃhitaṃ;",
  "atk-s0508a2:1814_0": "Nimugge mohapaṅkamhi, samuddharati pāṇine.",
  "atk-s0508a2:1815_0": "“Tadā ekacaro hutvā, tāpaso himavālayo;",
  "atk-s0508a2:1816_0": "Nabhasā mānusaṃ lokaṃ, gacchanto jinamaddasaṃ.",
  "atk-s0508a2:1817_0": "“Upecca santikaṃ tassa, assosiṃ dhammadesanaṃ;",
  "atk-s0508a2:1818_0": "Vaṇṇayantassa vīrassa, sāvakassa mahāguṇaṃ.",
  "atk-s0508a2:1819_0": "“Saṃkhittena mayā vuttaṃ, vitthārena pakāsayaṃ;",
  "atk-s0508a2:1820_0": "Parisaṃ mañca toseti, yathā kaccāyano ayaṃ.",
  "atk-s0508a2:1821_0": "“Nāhaṃ evamidhekaccaṃ, aññaṃ passāmi sāvakaṃ;",
  "atk-s0508a2:1822_0": "Tasmātadagge esaggo, evaṃ dhāretha bhikkhavo.",
  "atk-s0508a2:1823_0": "“Tadāhaṃ vimhito hutvā, sutvā vākyaṃ manoramaṃ;",
  "atk-s0508a2:1824_0": "Himavantaṃ gamitvāna, āhitvā pupphasañcayaṃ.",
  "atk-s0508a2:1825_0": "“Pūjetvā lokasaraṇaṃ, taṃ ṭhānamabhipatthayiṃ;",
  "atk-s0508a2:1826_0": "Tadā mamāsayaṃ ñatvā, byākāsi sa raṇañjaho.",
  "atk-s0508a2:1827_0": "“Passathetaṃ isivaraṃ, niddhantakanakattacaṃ;",
  "atk-s0508a2:1828_0": "Uddhaggalomaṃ pīṇaṃsaṃ, acalaṃ pañjaliṃ ṭhitaṃ.",
  "atk-s0508a2:1829_0": "“Hāsaṃ supuṇṇanayanaṃ, buddhavaṇṇagatāsayaṃ;",
  "atk-s0508a2:1830_0": "Dhammajaṃ uggahadayaṃ, amatāsittasannibhaṃ.",
  "atk-s0508a2:1831_0": "“Kaccānassa guṇaṃ sutvā, taṃ ṭhānaṃ patthayaṃ ṭhito;",
  "atk-s0508a2:1832_0": "Anāgatamhi addhāne, gotamassa mahāmune.",
  "atk-s0508a2:1833_0": "“Tassa dhammesu dāyādo, oraso dhammanimmito;",
  "atk-s0508a2:1834_0": "Kaccāno nāma nāmena, hessati satthu sāvako.",
  "atk-s0508a2:1835_0": "“Bahussuto mahāñāṇī, adhippāyavidū mune;",
  "atk-s0508a2:1836_0": "Pāpuṇissati taṃ ṭhānaṃ, yathāyaṃ byākato mayā.",
  "atk-s0508a2:1837_0": "“Satasahassito kappe, yaṃ kammamakariṃ tadā;",
  "atk-s0508a2:1838_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:1839_0": "“Duve bhave saṃsarāmi, devatte atha mānuse;",
  "atk-s0508a2:1840_0": "Aññaṃ gatiṃ na gacchāmi, buddhapūjāyidaṃ phalaṃ.",
  "atk-s0508a2:1841_0": "“Duve kule pajāyāmi, khattiye atha brāhmaṇe;",
  "atk-s0508a2:1842_0": "Nīce kule na jāyāmi, buddhapūjāyidaṃ phalaṃ.",
  "atk-s0508a2:1843_0": "“Pacchime ca bhave dāni, jāto ujjeniyaṃ pure;",
  "atk-s0508a2:1844_0": "Pajjotassa ca caṇḍassa, purohitadijādhino.",
  "atk-s0508a2:1845_0": "“Putto tiriṭivacchassa, nipuṇo vedapāragū;",
  "atk-s0508a2:1846_0": "Mātā ca candimā nāma, kaccānohaṃ varattaco.",
  "atk-s0508a2:1847_0": "“Vīmaṃsanatthaṃ buddhassa, bhūmipālena pesito;",
  "atk-s0508a2:1848_0": "Disvā mokkhapuradvāraṃ, nāyakaṃ guṇasañcayaṃ.",
  "atk-s0508a2:1849_0": "“Sutvā ca vimalaṃ vākyaṃ, gatipaṅkavisosanaṃ;",
  "atk-s0508a2:1850_0": "Pāpuṇiṃ amataṃ santaṃ, sesehi saha sattahi.",
  "atk-s0508a2:1851_0": "“Adhippāyavidū jāto, sugatassa mahāmate.",
  "atk-s0508a2:1852_0": "Ṭhapito etadagge ca, susamiddhamanoratho.",
  "atk-s0508a2:1853_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1854_0": "Atha satthā “etha,",
  "atk-s0508a2:1854_1": "bhikkhavo”ti hatthaṃ pasāresi.",
  "atk-s0508a2:1854_2": "Te tāvadeva dvaṅgulamattakesamassukā iddhimayapattacīvaradharā vassasaṭṭhikattherā viya ahesuṃ.",
  "atk-s0508a2:1854_3": "Evaṃ thero sadatthaṃ nipphādetvā, “bhante,",
  "atk-s0508a2:1854_4": "rājā pajjoto tumhākaṃ pāde vandituṃ dhammañca sotuṃ icchatī”ti satthu ārocesi. Satthā,",
  "atk-s0508a2:1854_5": "“tvaṃyeva, bhikkhu,",
  "atk-s0508a2:1854_6": "tattha gaccha,",
  "atk-s0508a2:1854_7": "tayi gatepi rājā pasīdissatī”ti āha.",
  "atk-s0508a2:1854_8": "Thero satthu āṇāya attaṭṭhamo tattha gantvā rājānaṃ pasādetvā avantīsu sāsanaṃ patiṭṭhāpetvā puna satthu santikameva gato.",
  "atk-s0508a2:1854_9": "So ekadivasaṃ sambahule bhikkhū samaṇadhammaṃ pahāya kammārāme saṅgaṇikārāme rasataṇhānugate ca pamādavihārino disvā tesaṃ ovādavasena –",
  "atk-s0508a2:1855_0": "494.",
  "atk-s0508a2:1856_0": "“Kammaṃ bahukaṃ na kāraye, parivajjeyya janaṃ na uyyame;",
  "atk-s0508a2:1857_0": "So ussukko rasānugiddho, atthaṃ riñcati yo sukhādhivāho.",
  "atk-s0508a2:1858_0": "495.",
  "atk-s0508a2:1859_0": "“Paṅkoti hi naṃ avedayuṃ, yāyaṃ vandanapūjanā kulesu;",
  "atk-s0508a2:1860_0": "Sukhumaṃ sallaṃ durubbahaṃ, sakkāro kāpurisena dujjaho”ti. –",
  "atk-s0508a2:1861_0": "Dve gāthā abhāsi.",
  "atk-s0508a2:1862_0": "Tattha kammaṃ bahukaṃ na kārayeti navāvāsakārāpanādiṃ samaṇadhammakaraṇassa paribandhabhūtaṃ mahantaṃ navakammaṃ na paṭṭhapeyya,",
  "atk-s0508a2:1862_1": "khuddakaṃ appasamārambhaṃ khaṇḍaphullapaṭisaṅkharaṇādiṃ satthu vacanapaṭipūjanatthaṃ kātabbameva.",
  "atk-s0508a2:1862_2": "Parivajjeyya jananti gaṇasaṅgaṇikavasena janaṃ vivajjeyya.",
  "atk-s0508a2:1862_3": "Jananti vā yādisaṃ saṃsevato bhajato payirupāsato kusalā dhammā parihāyanti,",
  "atk-s0508a2:1862_4": "akusalā dhammā abhivaḍḍhanti,",
  "atk-s0508a2:1862_5": "tādisaṃ akalyāṇamittabhūtaṃ janaṃ parivajjeyya.",
  "atk-s0508a2:1862_6": "Na uyyameti,",
  "atk-s0508a2:1862_7": "paccayuppādanatthaṃ kulasaṅgaṇhanavasena na vāyameyya,",
  "atk-s0508a2:1862_8": "yasmā so ussukko rasānugiddho,",
  "atk-s0508a2:1862_9": "atthaṃ riñcati yo sukhādhivāhoti yo rasānugiddho rasataṇhāvasiko bhikkhu paccayuppādanapasuto,",
  "atk-s0508a2:1862_10": "so kulasaṅgaṇhanatthaṃ ussukko,",
  "atk-s0508a2:1862_11": "tesu sukhitesu sukhito,",
  "atk-s0508a2:1862_12": "dukkhitesu dukkhito,",
  "atk-s0508a2:1862_13": "uppannesu kiccakaraṇīyesu attanā yogaṃ āpajjati,",
  "atk-s0508a2:1862_14": "yo sukhādhivāho samathavipassanāmaggaphalanibbānasukhāvaho sīlādiattho,",
  "atk-s0508a2:1862_15": "taṃ riñcati pajahati ekaṃsena attānaṃ tato vivecetīti attho.",
  "atk-s0508a2:1863_0": "Evaṃ paṭhamagāthāya “kammārāmataṃ saṅgaṇikārāmataṃ paccayagedhañca vajjethā”ti ovaditvā idāni sakkārābhilāsaṃ garahanto dutiyaṃ gāthamāha.",
  "atk-s0508a2:1863_1": "Tassattho –",
  "atk-s0508a2:1863_2": "yā ayaṃ bhikkhāya upagatānaṃ pabbajitānaṃ kulesu gehavāsīhi guṇasambhāvanāya karīyamānā vandanā pūjanā ca,",
  "atk-s0508a2:1863_3": "yasmā taṃ abhāvitattānaṃ osīdāpanaṭṭhena malinabhāvakaraṇaṭṭhena ca paṅko kaddamoti buddhādayo ariyā pavedayuṃ abbhaññaṃsu pavedesuṃ vā,",
  "atk-s0508a2:1863_4": "yasmā ca apariññātakkhandhānaṃ andhaputhujjanānaṃ sakkārābhilāsaṃ duviññeyyasabhāvatāya pīḷājananato",
  "atk-s0508a2:1863_5": "anto tudanato duruddharaṇato ca sukhumaṃ sallaṃ durubbahaṃ pavedayuṃ,",
  "atk-s0508a2:1863_6": "tato eva sakkāro kāpurisena dujjaho duppajaheyyo tassa pahānapaṭipattiyā appaṭipajjanato.",
  "atk-s0508a2:1863_7": "Sakkārābhilāsappahānena hi sakkāro pahīno hoti,",
  "atk-s0508a2:1863_8": "tasmā tassa pahānāya āyogo karaṇīyoti dasseti –",
  "atk-s0508a2:1864_0": "496.",
  "atk-s0508a2:1865_0": "“Na parassupanidhāya, kammaṃ maccassa pāpakaṃ;",
  "atk-s0508a2:1866_0": "Attanā taṃ na seveyya, kammabandhū hi mātiyā.",
  "atk-s0508a2:1867_0": "497.",
  "atk-s0508a2:1868_0": "“Na pare vacanā coro, na pare vacanā muni;",
  "atk-s0508a2:1869_0": "Attā ca naṃ yathā vedi, devāpi naṃ tathā vidū.",
  "atk-s0508a2:1870_0": "498.",
  "atk-s0508a2:1871_0": "“Pare ca na vijānanti, mayamettha yamāmase;",
  "atk-s0508a2:1872_0": "Ye ca tattha vijānanti, tato sammanti medhagā.",
  "atk-s0508a2:1873_0": "499.",
  "atk-s0508a2:1874_0": "“Jīvate vāpi sappañño, api vittaparikkhayo;",
  "atk-s0508a2:1875_0": "Paññāya ca alābhena, vittavāpi na jīvati.",
  "atk-s0508a2:1876_0": "500.",
  "atk-s0508a2:1877_0": "“Sabbaṃ suṇāti sotena, sabbaṃ passati cakkhunā;",
  "atk-s0508a2:1878_0": "Na ca diṭṭhaṃ sutaṃ dhīro, sabbaṃ ujjhitumarahati.",
  "atk-s0508a2:1879_0": "501.",
  "atk-s0508a2:1880_0": "“Cakkhumāssa yathā andho, sotavā badhiro yathā;",
  "atk-s0508a2:1881_0": "Paññavāssa yathā mūgo, balavā dubbaloriva;",
  "atk-s0508a2:1882_0": "Atha atthe samuppanne, sayetha matasāyika”nti. –",
  "atk-s0508a2:1883_0": "Imā cha gāthā rañño pajjotassa ovādavasena abhāsi.",
  "atk-s0508a2:1883_1": "So kira brāhmaṇe saddahitvā pasughātayaññaṃ kāreti,",
  "atk-s0508a2:1883_2": "kammaṃ asodhetvāva acore corasaññāya daṇḍesi,",
  "atk-s0508a2:1883_3": "aṭṭakaraṇe ca assāmike sāmike karoti,",
  "atk-s0508a2:1883_4": "sāmike ca assāmike.",
  "atk-s0508a2:1883_5": "Tato naṃ thero vivecetuṃ “na parassā”tiādinā cha gāthā abhāsi.",
  "atk-s0508a2:1884_0": "Tattha na parassupanidhāya,",
  "atk-s0508a2:1884_1": "kammaṃ maccassa pāpakanti parassa maccassa sattassa upanidhāya uddissa kāraṇaṃ katvā pāpakaṃ vadhabandhādikammaṃ na seveyya,",
  "atk-s0508a2:1884_2": "parena na kārāpeyyāti attho.",
  "atk-s0508a2:1884_3": "Attanā taṃ na seveyyāti attanāpi taṃ pāpakaṃ na kareyya. Kasmā?",
  "atk-s0508a2:1884_4": "Kammabandhū hi mātiyā ime mātiyā maccā kammadāyādā,",
  "atk-s0508a2:1884_5": "tasmā attanā ca kiñci pāpakammaṃ na kareyya,",
  "atk-s0508a2:1884_6": "parenapi na kārāpeyyāti attho.",
  "atk-s0508a2:1885_0": "Na pare vacanā coroti attanā coriyaṃ akatvā paravacanā parassa vacanamattena coro nāma na hoti,",
  "atk-s0508a2:1885_1": "tathā na pare vacanā muni parassa vacanamattena muni suvisuddhakāyavacīmanosamācāro na hoti.",
  "atk-s0508a2:1885_2": "Ettha hi pareti vibhattialopaṃ katvā niddeso.",
  "atk-s0508a2:1885_3": "Keci pana “paresanti vattabbe pareti saṃ-",
  "atk-s0508a2:1885_4": "kāralopaṃ katvā niddiṭṭha”nti vadanti.",
  "atk-s0508a2:1885_5": "Attā ca naṃ yathā vedīti naṃ sattaṃ tassa attā cittaṃ yathā “ahaṃ parisuddho,",
  "atk-s0508a2:1885_6": "aparisuddho vā”ti yāthāvato avedi jānāti.",
  "atk-s0508a2:1885_7": "Devāpi naṃ tathā vidūti visuddhidevā,",
  "atk-s0508a2:1885_8": "upapattidevā ca tathā vidū vidanti jānanti,",
  "atk-s0508a2:1885_9": "tasmā sayaṃ tādisā devā ca pamāṇaṃ suddhāsuddhānaṃ suddhāsuddhabhāvajānane,",
  "atk-s0508a2:1885_10": "na ye keci icchādosaparetā sattāti adhippāyo.",
  "atk-s0508a2:1886_0": "Pareti paṇḍite ṭhapetvā tato aññe,",
  "atk-s0508a2:1886_1": "kusalākusalasāvajjānavajjaṃ kammaṃ kammaphalaṃ kāyassa asubhataṃ saṅkhārānaṃ aniccataṃ ajānantā idha pare nāma.",
  "atk-s0508a2:1886_2": "Te mayamettha imasmiṃ jīvaloke yamāma uparamāma,",
  "atk-s0508a2:1886_3": "“satataṃ samitaṃ maccu santikaṃ gacchāmā”ti na jānanti.",
  "atk-s0508a2:1886_4": "Ye ca tattha vijānantīti ye ca tattha paṇḍitā “mayaṃ maccu samīpaṃ gacchāmā”ti vijānanti.",
  "atk-s0508a2:1886_5": "Tato sammanti medhagāti evañhi te jānantā medhagānaṃ paravihiṃsanānaṃ vūpasamāya paṭipajjanti,",
  "atk-s0508a2:1886_6": "attanā pare ca aññe na medhanti na bādhentīti attho.",
  "atk-s0508a2:1886_7": "Tvaṃ pana jīvitanimittaṃ acore core karontopi daṇḍanena sāmike assāmike karontopi dhanajāniyā bādhasi paññāvekallato.",
  "atk-s0508a2:1886_8": "Tathā akarontopi jīvate vāpi sappañño,",
  "atk-s0508a2:1886_9": "api vittaparikkhayo parikkhīṇadhanopi sappaññajātiko itarītarasantosena santuṭṭho anavajjāya jīvikāya jīvatiyeva.",
  "atk-s0508a2:1886_10": "Tassa hi jīvitaṃ nāma.",
  "atk-s0508a2:1886_11": "Tenāha bhagavā –",
  "atk-s0508a2:1886_12": "“paññājīviṃ jīvitamāhu seṭṭha”nti.",
  "atk-s0508a2:1886_13": "Dummedhapuggalo pana paññāya ca alābhena diṭṭhadhammikaṃ samparāyikañca atthaṃ virādhento vittavāpi na jīvati garahādipavattiyā jīvanto nāma na hoti,",
  "atk-s0508a2:1886_14": "anupāyaññutāya yathādhigataṃ dhanaṃ nāsento jīvitampi sandhāretuṃ na sakkotiyeva.",
  "atk-s0508a2:1887_0": "Imā kira catassopi gāthā thero supinantena rañño kathesi.",
  "atk-s0508a2:1887_1": "Rājā supinaṃ disvā theraṃ namassantoyeva pabujjhitvā pabhātāya rattiyā theraṃ upasaṅkamitvā vanditvā attanā diṭṭhaniyāmena supinaṃ kathesi.",
  "atk-s0508a2:1887_2": "Taṃ sutvā thero tā gāthā paccunubhāsitvā “sabbaṃ suṇātī”tiādinā dvīhi gāthāhi rājānaṃ ovadi.",
  "atk-s0508a2:1887_3": "Tattha sabbaṃ suṇāti sotenāti idha sotabbaṃ saddaṃ āpāthagataṃ sabbaṃ subhāsitaṃ dubbhāsitañca abadhiro sotena suṇāti.",
  "atk-s0508a2:1887_4": "Tathā sabbaṃ rūpaṃ sundaraṃ asundarampi cakkhunā anandho passati,",
  "atk-s0508a2:1887_5": "ayamindriyānaṃ sabhāvo.",
  "atk-s0508a2:1887_6": "Tattha pana na ca diṭṭhaṃ sutaṃ dhīro,",
  "atk-s0508a2:1887_7": "sabbaṃ ujjhitunti ca nidassanamattametaṃ.",
  "atk-s0508a2:1887_8": "Yañhi taṃ diṭṭhaṃ sutaṃ vā,",
  "atk-s0508a2:1887_9": "na taṃ sabbaṃ dhīro sappañño ujjhituṃ pariccajituṃ gahetuṃ vā arahati.",
  "atk-s0508a2:1887_10": "Guṇāguṇaṃ pana tattha upaparikkhitvā ujjhitabbameva ujjhituṃ gahetabbañca gahetuṃ arahati,",
  "atk-s0508a2:1887_11": "tasmā cakkhumāssa yathā andho cakkhumāpi samāno ujjhitabbe diṭṭhe andho yathā assa apassanto viya bhaveyya,",
  "atk-s0508a2:1887_12": "tathā ujjhitabbe sute sotavāpi badhiro yathā assa asuṇanto viya bhaveyya.",
  "atk-s0508a2:1887_13": "Paññavāssa yathā mūgoti vicāraṇapaññāya paññavā vacanakusalopi avattabbe mūgo viya bhaveyya.",
  "atk-s0508a2:1887_14": "Balavā thāmasampannopi akattabbe dubbaloriva,",
  "atk-s0508a2:1887_15": "rakāro padasandhikaro,",
  "atk-s0508a2:1887_16": "asamattho viya bhaveyya.",
  "atk-s0508a2:1887_17": "Atha atthe samuppanne,",
  "atk-s0508a2:1887_18": "sayetha matasāyikanti attanā kātabbakicce uppanne upaṭṭhite matasāyikaṃ sayetha,",
  "atk-s0508a2:1887_19": "matasāyikaṃ sayitvāpi taṃ kiccaṃ tīretabbameva,",
  "atk-s0508a2:1887_20": "na virādhetabbaṃ.",
  "atk-s0508a2:1887_21": "Atha vā atha atthe samuppanneti attanā akaraṇīye atthe kicce uppanne upaṭṭhite matasāyikaṃ sayetha,",
  "atk-s0508a2:1887_22": "matasāyikaṃ sayitvāpi taṃ na kātabbameva.",
  "atk-s0508a2:1887_23": "Na hi paṇḍito ayuttaṃ kātumarahatīti evaṃ therena ovadito rājā akattabbaṃ pahāya kātabbeyeva yuttappayutto ahosīti.",
  "atk-s0508a2:1888_0": "Mahākaccāyanattheragāthāvaṇṇanā niṭṭhitā.",
  "atk-s0508a2:1889_0": "2. Sirimittattheragāthāvaṇṇanā",
  "atk-s0508a2:1890_0": "Akkodhanotiādikā āyasmato sirimittattherassa gāthā.",
  "atk-s0508a2:1890_1": "Kā uppatti?",
  "atk-s0508a2:1890_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:1890_3": "rājagahe mahaddhanakuṭumbikassa putto hutvā nibbatti,",
  "atk-s0508a2:1890_4": "sirimittoti laddhanāmo.",
  "atk-s0508a2:1890_5": "Tassa kira mātā siriguttassa bhaginī.",
  "atk-s0508a2:1890_6": "Tassa vatthu dhammapadavaṇṇanāyaṃ āgatameva.",
  "atk-s0508a2:1890_7": "So siriguttassa bhāgineyyo sirimitto vayappatto satthu dhanapāladamane laddhappasādo pabbajitvā vipassanāya",
  "atk-s0508a2:1890_8": "kammaṃ karonto nacirasseva arahattaṃ patto.",
  "atk-s0508a2:1890_9": "Ekadivasaṃ pātimokkhaṃ uddisituṃ āsanaṃ abhiruhitvā cittabījaniṃ gahetvā nisinno bhikkhūnaṃ dhammaṃ kathesi.",
  "atk-s0508a2:1890_10": "Kathento ca uḷāratare guṇe vibhajitvā dassento –",
  "atk-s0508a2:1891_0": "502.",
  "atk-s0508a2:1892_0": "“Akkodhanonupanāhī, amāyo rittapesuṇo;",
  "atk-s0508a2:1893_0": "Sa ve tādisako bhikkhu, evaṃ pecca na socati.",
  "atk-s0508a2:1894_0": "503.",
  "atk-s0508a2:1895_0": "“Akkodhanonupanāhī, amāyo rittapesuṇo;",
  "atk-s0508a2:1896_0": "Guttadvāro sadā bhikkhu, evaṃ pecca na socati.",
  "atk-s0508a2:1897_0": "504.",
  "atk-s0508a2:1898_0": "“Akkodhanonupanāhī, amāyo rittapesuṇo;",
  "atk-s0508a2:1899_0": "Kalyāṇasīlo so bhikkhu, evaṃ pecca na socati.",
  "atk-s0508a2:1900_0": "505.",
  "atk-s0508a2:1901_0": "“Akkodhanonupanāhī, amāyo rittapesuṇo;",
  "atk-s0508a2:1902_0": "Kalyāṇamitto so bhikkhu, evaṃ pecca na socati.",
  "atk-s0508a2:1903_0": "506.",
  "atk-s0508a2:1904_0": "“Akkodhanonupanāhī, amāyo rittapesuṇo;",
  "atk-s0508a2:1905_0": "Kalyāṇapañño so bhikkhu, evaṃ pecca na socati.",
  "atk-s0508a2:1906_0": "507.",
  "atk-s0508a2:1907_0": "“Yassa saddhā tathāgate, acalā suppatiṭṭhitā;",
  "atk-s0508a2:1908_0": "Sīlañca yassa kalyāṇaṃ, ariyakantaṃ pasaṃsitaṃ.",
  "atk-s0508a2:1909_0": "508.",
  "atk-s0508a2:1910_0": "“Saṅghe pasādo yassatthi, ujubhūtañca dassanaṃ;",
  "atk-s0508a2:1911_0": "Adaliddoti taṃ āhu, amoghaṃ tassa jīvitaṃ.",
  "atk-s0508a2:1912_0": "509.",
  "atk-s0508a2:1913_0": "“Tasmā saddhañca sīlañca, pasādaṃ dhammadassanaṃ;",
  "atk-s0508a2:1914_0": "Anuyuñjetha medhāvī, saraṃ buddhāna sāsana”nti. – imā gāthā abhāsi;",
  "atk-s0508a2:1915_0": "Tattha akkodhanoti akujjhanasīlo.",
  "atk-s0508a2:1915_1": "Upaṭṭhite hi kodhuppattinimitte adhivāsanakhantiyaṃ ṭhatvā kopassa anuppādako.",
  "atk-s0508a2:1915_2": "Anupanāhīti na upanāhako,",
  "atk-s0508a2:1915_3": "parehi kataṃ aparādhaṃ paṭicca “akkocchi maṃ avadhi maṃ,",
  "atk-s0508a2:1915_4": "ajini maṃ ahāsi me”tiādinā kodhassa anupanayhanasīlo.",
  "atk-s0508a2:1915_5": "Santadosapaṭicchādanalakkhaṇāya māyāya abhāvato amāyo.",
  "atk-s0508a2:1915_6": "Pisuṇavācāvirahitato rittapesuṇo,",
  "atk-s0508a2:1915_7": "sa ve tādisako bhikkhūti so tathārūpo tathājātiko yathāvuttaguṇasamannāgato bhikkhu.",
  "atk-s0508a2:1915_8": "Evaṃ yathāvuttapaṭipattiyā pecca paraloke na socati sokanimittassa abhāvato.",
  "atk-s0508a2:1915_9": "Cakkhudvārādayo kāyadvārādayo ca guttā pihitā saṃvutā etassāti guttadvāro.",
  "atk-s0508a2:1915_10": "Kalyāṇasīloti sundarasīlo suvisuddhasīlo.",
  "atk-s0508a2:1915_11": "Kalyāṇamittoti –",
  "atk-s0508a2:1916_0": "“Piyo garubhāvaniyo, vattā ca vacanakkhamo;",
  "atk-s0508a2:1917_0": "Gambhīrañca kathaṃ kattā, no caṭṭhāne niyojaye”ti. –",
  "atk-s0508a2:1918_0": "Evaṃ vibhāvitalakkhaṇo kalyāṇamitto etassāti kalyāṇamitto.",
  "atk-s0508a2:1918_1": "Kalyāṇapaññoti sundarapañño.",
  "atk-s0508a2:1918_2": "Yadipi paññā nāma asundarā natthi,",
  "atk-s0508a2:1918_3": "niyyānikāya pana paññāya vasena evaṃ vuttaṃ",
  "atk-s0508a2:1919_0": "Evamettha kodhādīnaṃ vikkhambhanavasena samucchedavasena ca akkodhanādimukhena,",
  "atk-s0508a2:1919_1": "puggalādhiṭṭhānāya gāthāya sammāpaṭipattiṃ dassetvā idāni nipphattitalokuttarasaddhādike uddharitvā puggalādhiṭṭhānāya",
  "atk-s0508a2:1919_2": "eva gāthāya sammāpaṭipattiṃ dassento “yassa saddhā”tiādimāha.",
  "atk-s0508a2:1919_3": "Tassattho –",
  "atk-s0508a2:1919_4": "yassa puggalassa tathāgate sammāsambuddhe “itipi so bhagavā”tiādinayappavattā maggenāgatasaddhā,",
  "atk-s0508a2:1919_5": "tato eva acalā avikampā suṭṭhu patiṭṭhitā.",
  "atk-s0508a2:1919_6": "“Atthī”ti,",
  "atk-s0508a2:1919_7": "padaṃ ānetvā sambandhitabbaṃ.",
  "atk-s0508a2:1919_8": "Ariyakantanti ariyānaṃ kantaṃ piyāyitaṃ bhavantarepi avijahanato.",
  "atk-s0508a2:1919_9": "Pasaṃsitanti buddhādīhi pasaṭṭhaṃ,",
  "atk-s0508a2:1919_10": "vaṇṇitaṃ thomitaṃ atthīti yojanā.",
  "atk-s0508a2:1919_11": "Taṃ panetaṃ sīlaṃ gahaṭṭhasīlaṃ pabbajitasīlanti duvidhaṃ.",
  "atk-s0508a2:1919_12": "Tattha gahaṭṭhasīlaṃ nāma pañcasikkhāpadasīlaṃ,",
  "atk-s0508a2:1919_13": "yaṃ gahaṭṭhena rakkhituṃ sakkā.",
  "atk-s0508a2:1919_14": "Pabbajitasīlaṃ nāma dasasikkhāpadasīlaṃ upādāya sabbaṃ catupārisuddhisīlaṃ,",
  "atk-s0508a2:1919_15": "tayidaṃ sabbampi akhaṇḍādibhāvena aparāmaṭṭhatāya “kalyāṇa”nti veditabbaṃ.",
  "atk-s0508a2:1920_0": "Saṅghe pasādo yassatthīti “suppaṭipanno bhagavato sāvakasaṅgho”tiādinā ariyasaṅghe pasādo saddhā yassa",
  "atk-s0508a2:1920_1": "puggalassa atthi acalo suppatiṭṭhitoti ānetvā yojetabbaṃ.",
  "atk-s0508a2:1920_2": "Ujubhūtañca dassananti diṭṭhivaṅkābhāvato kilesavaṅkābhāvato ca ujubhūtaṃ.",
  "atk-s0508a2:1920_3": "Akuṭilaṃ ajimhaṃ kammassakatādassanañceva sappaccayanāmarūpadassanañcāti duvidhampi dassanaṃ yassa atthi acalaṃ suppatiṭṭhitanti yojanā.",
  "atk-s0508a2:1920_4": "Adaliddoti taṃ āhu saddhādhanaṃ,",
  "atk-s0508a2:1920_5": "sīladhanaṃ,",
  "atk-s0508a2:1920_6": "sutadhanaṃ,",
  "atk-s0508a2:1920_7": "cāgadhanaṃ,",
  "atk-s0508a2:1920_8": "paññādhananti imesaṃ suvisuddhānaṃ dhanānaṃ atthitāya “adaliddo”ti taṃ tādisaṃ puggalaṃ buddhādayo ariyā āhu.",
  "atk-s0508a2:1920_9": "Amoghaṃ tassa jīvitaṃ tassa tathārūpassa jīvitaṃ diṭṭhadhammikādiatthādhigamena amoghaṃ avañjhaṃ saphalamevāti āhūti attho.",
  "atk-s0508a2:1921_0": "Tasmāti,",
  "atk-s0508a2:1921_1": "yasmā yathāvuttasaddhādiguṇasamannāgato puggalo “adaliddo amoghajīvito”ti vuccati,",
  "atk-s0508a2:1921_2": "tasmā ahampi tathārūpo bhaveyyanti.",
  "atk-s0508a2:1921_3": "Saddhañca…pe…",
  "atk-s0508a2:1921_4": "sāsananti “sabbapāpassa akaraṇa”ntiādinā vuttaṃ buddhānaṃ sāsanaṃ anussaranto kulaputto vuttappabhedaṃ",
  "atk-s0508a2:1921_5": "saddhañceva sīlañca dhammadassanahetukaṃ dhamme sunicchayā vimokkhabhūtaṃ pasādañca anuyuñjeyya vaḍḍheyyāti.",
  "atk-s0508a2:1922_0": "Evaṃ thero bhikkhūnaṃ dhammadesanāmukhena attani vijjamāne guṇe pakāsento aññaṃ byākāsi.",
  "atk-s0508a2:1923_0": "Sirimittattheragāthāvaṇṇanā niṭṭhitā.",
  "atk-s0508a2:1924_0": "3. Mahāpanthakattheragāthāvaṇṇanā",
  "atk-s0508a2:1925_0": "Yadā paṭhamamaddakkhintiādikā āyasmato mahāpanthakattherassa gāthā.",
  "atk-s0508a2:1925_1": "Kā uppatti?",
  "atk-s0508a2:1925_2": "Ayaṃ kira padumuttarassa bhagavato kāle haṃsavatīnagare vibhavasampanno kuṭumbiyo hutvā ekadivasaṃ satthu",
  "atk-s0508a2:1925_3": "santike dhammaṃ suṇanto satthāraṃ ekaṃ bhikkhuṃ saññāvivaṭṭakusalānaṃ aggaṭṭhāne ṭhapentaṃ disvā sayampi",
  "atk-s0508a2:1925_4": "taṃ ṭhānantaraṃ patthento buddhappamukhassa bhikkhusaṅghassa sattāhaṃ mahādānaṃ pavattetvā, “bhante,",
  "atk-s0508a2:1925_5": "yaṃ bhikkhuṃ tumhe ito sattadivasamatthake –",
  "atk-s0508a2:1925_6": "‘saññāvivaṭṭakusalānaṃ ayaṃ mama sāsane aggo’ti etadagge ṭhapayittha,",
  "atk-s0508a2:1925_7": "ahampi imassa adhikārakammassa balena so bhikkhu viya anāgate ekassa buddhassa sāsane aggo bhaveyya”nti patthanaṃ akāsi.",
  "atk-s0508a2:1925_8": "Kaniṭṭhabhātā panassa tatheva bhagavati adhikārakammaṃ katvā manomayassa kāyassābhinimmānaṃ cetovivaṭṭakosallanti",
  "atk-s0508a2:1925_9": "dvinnaṃ aṅgānaṃ vasena vuttanayeneva paṇidhānaṃ akāsi.",
  "atk-s0508a2:1925_10": "Bhagavā dvinnampi patthanaṃ anantarāyena samijjhanabhāvaṃ disvā “anāgate kappasatasahassamatthake gotamassa",
  "atk-s0508a2:1925_11": "nāma sammāsambuddhassa sāsane tumhākaṃ patthanā samijjhissatī”ti byākāsi.",
  "atk-s0508a2:1926_0": "Te ubhopi janā tattha yāvajīvaṃ puññāni katvā tato cuto devaloke nibbattiṃsu.",
  "atk-s0508a2:1926_1": "Tattha mahāpanthakassa antarākataṃ kalyāṇadhammaṃ na kathīyati.",
  "atk-s0508a2:1926_2": "Cūḷapanthako pana kassapassa bhagavato sāsane pabbajitvā vīsati vassasahassāni odātakasiṇakammaṃ katvā devapure nibbatti.",
  "atk-s0508a2:1926_3": "Apadāne pana “cūḷapanthako padumuttarassa bhagavato kāle tāpaso hutvā himavante vasanto tattha bhagavantaṃ",
  "atk-s0508a2:1926_4": "disvā pupphacchattena pūjaṃ akāsī”ti āgataṃ.",
  "atk-s0508a2:1926_5": "Tesaṃ devamanussesu saṃsarantānaṃyeva kappasatasahassaṃ atikkantaṃ.",
  "atk-s0508a2:1926_6": "Atha amhākaṃ satthā abhisambodhiṃ patvā pavattitavaradhammacakko rājagahaṃ upanissāya veḷuvane mahāvihāre viharati.",
  "atk-s0508a2:1927_0": "Tena ca samayena rājagahe dhanaseṭṭhissa dhītā attano dāsena saddhiṃ santhavaṃ katvā ñātakehi bhītā hatthasāraṃ",
  "atk-s0508a2:1927_1": "gahetvā tena saddhiṃ palāyitvā aññattha vasantī taṃ paṭicca gabbhaṃ labhitvā paripakkagabbhā “ñātigharaṃ",
  "atk-s0508a2:1927_2": "gantvā vijāyissāmī”ti gacchantī antarāmaggeyeva puttaṃ vijāyitvā sāminā nivattitā pubbe vasitaṭṭhāne",
  "atk-s0508a2:1927_3": "vasantī puttassa panthe jātattā panthakoti,",
  "atk-s0508a2:1927_4": "nāmaṃ akāsi.",
  "atk-s0508a2:1927_5": "Tasmiṃ ādhāvitvā vidhāvitvā vicaraṇakāle tameva paṭicca dutiyaṃ gabbhaṃ paṭilabhitvā paripakkagabbhā",
  "atk-s0508a2:1927_6": "pubbe vuttanayeneva antarāmagge puttaṃ vijāyitvā sāminā nivattitā jeṭṭhaputtassa mahāpanthakoti kaniṭṭhassa",
  "atk-s0508a2:1927_7": "cūḷapanthakoti nāmaṃ katvā yathāvasitaṭṭhāneyeva vasantī anukkamena dārakesu vaḍḍhantesu tehi, “amma,",
  "atk-s0508a2:1927_8": "ayyakakulaṃ no dassehī”ti nibundhiyamānā dārake mātāpitūnaṃ santikaṃ pesesi.",
  "atk-s0508a2:1927_9": "Tato paṭṭhāya dārakā dhanaseṭṭhino gehe vaḍḍhanti.",
  "atk-s0508a2:1927_10": "Tesu cūḷapanthako atidaharo.",
  "atk-s0508a2:1927_11": "Mahāpanthako pana ayyakena saddhiṃ bhagavato santikaṃ gato satthāraṃ disvā saha dassanena paṭiladdhasaddho",
  "atk-s0508a2:1927_12": "dhammaṃ sutvā upanissayasampannatāya pabbajitukāmo hutvā pitāmahaṃ āpucchi.",
  "atk-s0508a2:1927_13": "So satthu tamatthaṃ ārocetvā taṃ pabbājesi.",
  "atk-s0508a2:1927_14": "So pabbajitvā bahuṃ buddhavacanaṃ uggaṇhitvā paripuṇṇavasso upasampajjitvā yonisomanasikāre kammaṃ karonto",
  "atk-s0508a2:1927_15": "visesato catunnaṃ arūpajjhānānaṃ lābhī hutvā tato vuṭṭhāya vipassanaṃ ussukkāpetvā arahattaṃ pāpuṇi.",
  "atk-s0508a2:1927_16": "Iti so saññāvivaṭṭakusalānaṃ aggo jāto.",
  "atk-s0508a2:1927_17": "So jhānasukhena phalasukhena vītināmento ekadivasaṃ attano paṭipattiṃ paccavekkhitvā adhigatasampattiṃ paṭicca sañjātasomanasso sīhanādaṃ nadanto –",
  "atk-s0508a2:1928_0": "510.",
  "atk-s0508a2:1929_0": "“Yadā paṭhamamaddakkhiṃ, satthāramakutobhayaṃ;",
  "atk-s0508a2:1930_0": "Tato me ahu saṃvego, passitvā purisuttamaṃ.",
  "atk-s0508a2:1931_0": "511.",
  "atk-s0508a2:1932_0": "“Siriṃ hatthehi pādehi, yo paṇāmeyya āgataṃ;",
  "atk-s0508a2:1933_0": "Etādisaṃ so satthāraṃ, ārādhetvā virādhaye.",
  "atk-s0508a2:1934_0": "512.",
  "atk-s0508a2:1935_0": "“Tadāhaṃ puttadārañca, dhanadhaññañca chaḍḍayiṃ;",
  "atk-s0508a2:1936_0": "Kesamassūni chedetvā, pabbajiṃ anagāriyaṃ.",
  "atk-s0508a2:1937_0": "513.",
  "atk-s0508a2:1938_0": "“Sikkhāsājīvasampanno, indriyesu susaṃvuto;",
  "atk-s0508a2:1939_0": "Namassamāno sambuddhaṃ, vihāsiṃ aparājito.",
  "atk-s0508a2:1940_0": "514.",
  "atk-s0508a2:1941_0": "“Tato me paṇidhī āsi, cetaso abhipatthito;",
  "atk-s0508a2:1942_0": "Na nisīde muhuttampi, taṇhāsalle anūhate.",
  "atk-s0508a2:1943_0": "515.",
  "atk-s0508a2:1944_0": "“Tassa mevaṃ viharato, passa vīriyaparakkamaṃ;",
  "atk-s0508a2:1945_0": "Tisso vijjā anuppattā, kataṃ buddhassa sāsanaṃ.",
  "atk-s0508a2:1946_0": "516.",
  "atk-s0508a2:1947_0": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:1948_0": "Arahā dakkhiṇeyyomhi, vippamutto nirūpadhi.",
  "atk-s0508a2:1949_0": "517.",
  "atk-s0508a2:1950_0": "“Tato ratyāvivasāne, sūriyuggamanaṃ pati;",
  "atk-s0508a2:1951_0": "Sabbaṃ taṇhaṃ visosetvā, pallaṅkena upāvisi”nti. – imā gāthā abhāsi;",
  "atk-s0508a2:1952_0": "Tattha yadāti yasmiṃ kāle.",
  "atk-s0508a2:1952_1": "Paṭhamanti ādito.",
  "atk-s0508a2:1952_2": "Addakkhinti passiṃ,",
  "atk-s0508a2:1952_3": "satthāranti,",
  "atk-s0508a2:1952_4": "bhagavantaṃ.",
  "atk-s0508a2:1952_5": "Akutobhayanti nibbhayaṃ.",
  "atk-s0508a2:1952_6": "Ayañhettha attho –",
  "atk-s0508a2:1952_7": "sabbesaṃ bhayahetūnaṃ bodhimūleyeva pahīnattā kutocipi bhayābhāvato akutobhayaṃ nibbhayaṃ,",
  "atk-s0508a2:1952_8": "catuvesārajjavisāradaṃ diṭṭhadhammikasamparāyikaparamatthehi veneyyānaṃ yathārahamanusāsanato satthāraṃ",
  "atk-s0508a2:1952_9": "sammāsambuddhaṃ mayhaṃ pitāmahena saddhiṃ gantvā yāya velāya sabbapaṭhamaṃ passiṃ,",
  "atk-s0508a2:1952_10": "taṃ purisuttamaṃ sadevake loke aggapuggalaṃ passitvā tato dassanahetu tato dassanato pacchā “ettakaṃ",
  "atk-s0508a2:1952_11": "kālaṃ satthāraṃ daṭṭhuṃ dhammañca sotuṃ nālattha”nti mayhaṃ saṃvego ahu sahottappaṃ ñāṇaṃ uppajji.",
  "atk-s0508a2:1952_12": "Uppannasaṃvego panāhaṃ evaṃ cintesinti dasseti siriṃ hatthehīti gāthāya.",
  "atk-s0508a2:1952_13": "Tassattho –",
  "atk-s0508a2:1952_14": "yo vibhavatthiko puriso “upaṭṭhāyiko hutvā tava santike vasissāmī”ti saviggahaṃ siriṃ sayane upagataṃ",
  "atk-s0508a2:1952_15": "hatthehi ca pādehi ca koṭṭento paṇāmeyya nīhareyya,",
  "atk-s0508a2:1952_16": "so tathārūpo alakkhikapuriso etādisaṃ satthāraṃ sammāsambuddhaṃ ārādhetvā imasmiṃ navame khaṇe paṭilabhitvā",
  "atk-s0508a2:1952_17": "virādhaye tassa ovādākaraṇena taṃ virajjheyya,",
  "atk-s0508a2:1952_18": "ahaṃ panevaṃ na karomīti adhippāyo.",
  "atk-s0508a2:1952_19": "Tenāha “tadāhaṃ…pe…",
  "atk-s0508a2:1952_20": "anagāriya”nti.",
  "atk-s0508a2:1952_21": "Tattha chaḍḍayinti, pajahiṃ.",
  "atk-s0508a2:1952_22": "“Chaḍḍiya”ntipi pāṭho.",
  "atk-s0508a2:1952_23": "Nanu ayaṃ thero dārapariggahaṃ akatvāva pabbajito,",
  "atk-s0508a2:1952_24": "so kasmā “puttadārañca chaḍḍayi”nti avocāti?",
  "atk-s0508a2:1952_25": "Yathā nāma puriso anibbattaphalameva rukkhaṃ chindanto acchinne tato laddhaphalehi parihīno nāma hoti.",
  "atk-s0508a2:1952_26": "Evaṃsampadamidaṃ daṭṭhabbaṃ.",
  "atk-s0508a2:1953_0": "Sikkhāsājīvasamāpannoti yā adhisīlasikkhā, tāya ca,",
  "atk-s0508a2:1953_1": "yattha bhikkhū saha jīvanti,",
  "atk-s0508a2:1953_2": "ekajīvikā sabhāgavuttino honti,",
  "atk-s0508a2:1953_3": "tena bhagavatā paññattasikkhāpadasaṅkhātena sājīvena ca samannāgato sikkhanabhāvena samaṅgībhūto,",
  "atk-s0508a2:1953_4": "sikkhaṃ paripūrento sājīvañca avītikkamanto hutvā tadubhayaṃ sampādentoti attho.",
  "atk-s0508a2:1953_5": "Tena suvisuddhe pātimokkhe sīle patiṭṭhitabhāvaṃ dasseti.",
  "atk-s0508a2:1953_6": "Indriyesu susaṃvutoti manacchaṭṭhesu indriyesu suṭṭhu saṃvuto.",
  "atk-s0508a2:1953_7": "Rūpādivisayesu uppajjanakānaṃ abhijjhādīnaṃ pavattinivāraṇavasena satikavāṭena supihitacakkhādidvāroti attho.",
  "atk-s0508a2:1953_8": "Evaṃ pātimokkhasaṃvaraindriyasaṃvarasīlasampattidassanena itarasīlampi atthato dassitameva hotīti thero",
  "atk-s0508a2:1953_9": "attano catupārisuddhisīlasampadaṃ dassetvā “namassamāno sambuddha”nti iminā buddhānussatibhāvanānuyogamāha.",
  "atk-s0508a2:1953_10": "Vihāsiṃ aparājitoti kilesamārādīhi aparājito eva hutvā vihariṃ,",
  "atk-s0508a2:1953_11": "yāva arahattappatti,",
  "atk-s0508a2:1953_12": "tāva tehi anabhibhūto,",
  "atk-s0508a2:1953_13": "aññadatthu te abhibhavanto eva vihāsinti attho.",
  "atk-s0508a2:1954_0": "Tatoti tasmā,",
  "atk-s0508a2:1954_1": "yasmā suvisuddhasīlo satthari abhippasanno kilesābhibhavanapaṭipattiyañca ṭhito, tasmā.",
  "atk-s0508a2:1954_2": "Paṇidhīti paṇidhānaṃ.",
  "atk-s0508a2:1954_3": "Tato vā cittābhinīhāro.",
  "atk-s0508a2:1954_4": "Āsīti ahosi.",
  "atk-s0508a2:1954_5": "Cetaso abhipatthitoti,",
  "atk-s0508a2:1954_6": "mama cittena icchito.",
  "atk-s0508a2:1954_7": "Kīdiso pana soti āha “na nisīde muhuttampi,",
  "atk-s0508a2:1954_8": "taṇhāsalle anūhate”ti.",
  "atk-s0508a2:1954_9": "“Aggamaggasaṇḍāsena mama hadayato taṇhāsalle anuddhaṭe muhuttampi na nisīde,",
  "atk-s0508a2:1954_10": "nisajjaṃ na kappeyya”nti evaṃ me cittābhinīhāro ahosīti attho.",
  "atk-s0508a2:1955_0": "Evaṃ pana cittaṃ adhiṭṭhāya bhāvanaṃ bhāvayitvā ṭhānacaṅkameheva rattiṃ vītināmento arūpasamāpattito",
  "atk-s0508a2:1955_1": "vuṭṭhāya jhānaṅgamukhena vipassanaṃ paṭṭhapetvā arahattaṃ sacchākāsi.",
  "atk-s0508a2:1955_2": "Tena vuttaṃ “tassa me”tiādi.",
  "atk-s0508a2:1955_3": "Nirūpadhīti kilesupadhiādīnaṃ abhāvena nirupadhi.",
  "atk-s0508a2:1955_4": "Ratyāvivasāneti rattibhāgassa vigamane vibhātāya rattiyā.",
  "atk-s0508a2:1955_5": "Sūriyuggamanaṃ patīti sūriyuggamanaṃ lakkhaṇaṃ katvā.",
  "atk-s0508a2:1955_6": "Sabbaṃ taṇhanti kāmataṇhādibhedaṃ sabbaṃ taṇhāsotaṃ aggamaggena visosetvā sukkhāpetvā “taṇhāsalle anūhate na nisīde”ti,",
  "atk-s0508a2:1955_7": "paṭiññāya mocitattā.",
  "atk-s0508a2:1955_8": "Pallaṅkena upāvisinti pallaṅkaṃ ābhujitvā nisīdinti.",
  "atk-s0508a2:1955_9": "Sesaṃ uttānatthameva.",
  "atk-s0508a2:1956_0": "Mahāpanthakattheragāthāvaṇṇanā niṭṭhitā.",
  "atk-s0508a2:1957_0": "Aṭṭhakanipātavaṇṇanā niṭṭhitā.",
  "atk-s0508a2:1958_0": "9. Navakanipāto",
  "atk-s0508a2:1959_0": "1. Bhūtattheragāthāvaṇṇanā",
  "atk-s0508a2:1960_0": "Navakanipāte yadā dukkhantiādikā āyasmato bhūtattherassa gāthā.",
  "atk-s0508a2:1960_1": "Kā uppatti?",
  "atk-s0508a2:1960_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto siddhatthassa",
  "atk-s0508a2:1960_3": "bhagavato kāle brāhmaṇakule nibbattitvā senoti laddhanāmo viññutaṃ patto ekadivasaṃ satthāraṃ disvā pasannamānaso",
  "atk-s0508a2:1960_4": "“usabhaṃ pavara”ntiādinā catūhi gāthāhi abhitthavi.",
  "atk-s0508a2:1961_0": "So tena puññakammena devamanussesu saṃsaranto imasmiṃ buddhuppāde sāketanagarassa dvāragāme mahāvibhavassa seṭṭhissa putto hutvā nibbatti.",
  "atk-s0508a2:1961_1": "Tassa kira seṭṭhino jātā jātā dārakā baddhāghātena ekena yakkhena khāditā,",
  "atk-s0508a2:1961_2": "imassa pana pacchimabhavikattā bhūtā ārakkhaṃ gaṇhiṃsu.",
  "atk-s0508a2:1961_3": "Yakkho pana vessavaṇassa upaṭṭhānaṃ gato,",
  "atk-s0508a2:1961_4": "puna nāgamāsi.",
  "atk-s0508a2:1961_5": "Nāmakaraṇadivase cassa “evaṃ kate amanussā anukampantā parihareyyu”nti bhūtoti nāmaṃ akaṃsu.",
  "atk-s0508a2:1961_6": "So pana attano puññabalena anantarāyo vaḍḍhi,",
  "atk-s0508a2:1961_7": "tassa “tayo pāsādā ahesu”ntiādi sabbaṃ yasassa kulaputtassa vibhavakittane viya veditabbaṃ.",
  "atk-s0508a2:1961_8": "So viññutaṃ patto satthari sākete vasante upāsakehi saddhiṃ vihāraṃ gato.",
  "atk-s0508a2:1961_9": "Satthu santike dhammaṃ sutvā paṭiladdhasaddho pabbajitvā ajakaraṇiyā nāma nadiyā tīre leṇe vasanto vipassanaṃ",
  "atk-s0508a2:1961_10": "paṭṭhapetvā nacirasseva arahattaṃ pāpuṇi.",
  "atk-s0508a2:1961_11": "Tena vuttaṃ apadāne –",
  "atk-s0508a2:1962_0": "“Usabhaṃ pavaraṃ vīraṃ, mahesiṃ vijitāvinaṃ;",
  "atk-s0508a2:1963_0": "Suvaṇṇavaṇṇaṃ sambuddhaṃ, ko disvā nappasīdati.",
  "atk-s0508a2:1964_0": "“Himavā vāparimeyyo, sāgarova duruttaro;",
  "atk-s0508a2:1965_0": "Tatheva jhānaṃ buddhassa, ko disvā nappasīdati.",
  "atk-s0508a2:1966_0": "“Vasudhā yathāppameyyā, cittā vanavaṭaṃsakā;",
  "atk-s0508a2:1967_0": "Tatheva sīlaṃ buddhassa, ko disvā nappasīdati.",
  "atk-s0508a2:1968_0": "“Anilañjasāsaṅkhubbho, yathākāso asaṅkhiyo;",
  "atk-s0508a2:1969_0": "Tatheva ñāṇaṃ buddhassa, ko disvā nappasīdati.",
  "atk-s0508a2:1970_0": "“Imāhi catugāthāhi, brāhmaṇo senasavhayo;",
  "atk-s0508a2:1971_0": "Buddhaseṭṭhaṃ thavitvāna, siddhatthaṃ aparājitaṃ.",
  "atk-s0508a2:1972_0": "“Catunnavutikappāni, duggatiṃ nupapajjatha;",
  "atk-s0508a2:1973_0": "Sugatiṃ sukhasampattiṃ, anubhosimanappakaṃ.",
  "atk-s0508a2:1974_0": "“Catunnavutito kappe, thavitvā lokanāyakaṃ;",
  "atk-s0508a2:1975_0": "Duggatiṃ nābhijānāmi, thomanāya idaṃ phalaṃ.",
  "atk-s0508a2:1976_0": "“Cātuddasamhi kappamhi, caturo āsumuggatā;",
  "atk-s0508a2:1977_0": "Sattaratanasampannā, cakkavattī mahabbalā.",
  "atk-s0508a2:1978_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1979_0": "Arahattaṃ pana patvā aparena samayena ñātīnaṃ anukampāya sāketaṃ gantvā katipāhaṃ tehi upaṭṭhiyamāno",
  "atk-s0508a2:1979_1": "añjanavane vasitvā puna attanā vasitaṭṭhānameva gantukāmo gamanākāraṃ dassesi.",
  "atk-s0508a2:1979_2": "Ñātakā “idheva, bhante, vasatha,",
  "atk-s0508a2:1979_3": "tumhepi na kilamissatha,",
  "atk-s0508a2:1979_4": "mayampi puññena vaḍḍhissāmā”ti theraṃ yāciṃsu.",
  "atk-s0508a2:1979_5": "Thero attano vivekābhiratiṃ tattha ca phāsuvihāraṃ pakāsento –",
  "atk-s0508a2:1980_0": "518.",
  "atk-s0508a2:1981_0": "“Yadā dukkhaṃ jarāmaraṇanti paṇḍito, aviddasū yattha sitā puthujjanā;",
  "atk-s0508a2:1982_0": "Dukkhaṃ pariññāya satova jhāyati, tato ratiṃ paramataraṃ na vindati.",
  "atk-s0508a2:1983_0": "519.",
  "atk-s0508a2:1984_0": "“Yadā dukkhassāvahaniṃ visattikaṃ, papañcasaṅghātadukhādhivāhiniṃ;",
  "atk-s0508a2:1985_0": "Taṇhaṃ pahantvāna satova jhāyati, tato ratiṃ paramataraṃ na vindati.",
  "atk-s0508a2:1986_0": "520.",
  "atk-s0508a2:1987_0": "“Yadā sivaṃ dvecaturaṅgagāminaṃ, magguttamaṃ sabbakilesasodhanaṃ;",
  "atk-s0508a2:1988_0": "Paññāya passitva satova jhāyati, tato ratiṃ paramataraṃ na vindati.",
  "atk-s0508a2:1989_0": "521.",
  "atk-s0508a2:1990_0": "“Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ;",
  "atk-s0508a2:1991_0": "Bhāveti saññojanabandhanacchidaṃ, tato ratiṃ paramataraṃ na vindati.",
  "atk-s0508a2:1992_0": "522.",
  "atk-s0508a2:1993_0": "“Yadā nabhe gajjati meghadundubhi, dhārākulā vihagapathe samantato;",
  "atk-s0508a2:1994_0": "Bhikkhū ca pabbhāragatova jhāyati, tato ratiṃ paramataraṃ na vindati.",
  "atk-s0508a2:1995_0": "523.",
  "atk-s0508a2:1996_0": "“Yadā nadīnaṃ kusumākulānaṃ, vicitta-vāneyya-vaṭaṃsakānaṃ;",
  "atk-s0508a2:1997_0": "Tīre nisinno sumanova jhāyati, tato ratiṃ paramataraṃ na vindati.",
  "atk-s0508a2:1998_0": "524.",
  "atk-s0508a2:1999_0": "“Yadā nisīthe rahitamhi kānane, deve gaḷantamhi nadanti dāṭhino;",
  "atk-s0508a2:2000_0": "Bhikkhū ca pabbhāragatova jhāyati, tato ratiṃ paramataraṃ na vindati.",
  "atk-s0508a2:2001_0": "525.",
  "atk-s0508a2:2002_0": "“Yadā vitakke uparundhiyattano, nagantare nagavivaraṃ samassito;",
  "atk-s0508a2:2003_0": "Vītaddaro vītakhilova jhāyati, tato ratiṃ paramataraṃ na vindati.",
  "atk-s0508a2:2004_0": "526.",
  "atk-s0508a2:2005_0": "“Yadā sukhī malakhilasokanāsano,",
  "atk-s0508a2:2006_0": "Niraggaḷo nibbanatho visallo;",
  "atk-s0508a2:2007_0": "Sabbāsave byantikatova jhāyati,",
  "atk-s0508a2:2008_0": "Tato ratiṃ paramataraṃ na vindatī”ti. – imā gāthā abhāsi;",
  "atk-s0508a2:2009_0": "Tatthāyaṃ padayojanāmukhena paṭhamagāthāya atthavaṇṇanā –",
  "atk-s0508a2:2009_1": "khandhānaṃ paripāko jarā.",
  "atk-s0508a2:2009_2": "Bhedo maraṇaṃ.",
  "atk-s0508a2:2009_3": "Jarāmaraṇasīsena cettha jarāmaraṇavanto dhammā gahitā.",
  "atk-s0508a2:2009_4": "“Tayidaṃ jarāmaraṇaṃ dukkha”nti aviddasū yathābhūtaṃ ajānantā puthujjanā yattha yasmiṃ upādānakkhandhapañcake sitā paṭibandhā allīnā,",
  "atk-s0508a2:2009_5": "taṃ “idaṃ dukkhaṃ,",
  "atk-s0508a2:2009_6": "ettakaṃ dukkhaṃ,",
  "atk-s0508a2:2009_7": "na ito bhiyyo”ti vipassanāpaññāsahitāya maggapaññāya parijānitvā,",
  "atk-s0508a2:2009_8": "idha imasmiṃ sāsane sato sampajāno,",
  "atk-s0508a2:2009_9": "paṇḍito bhikkhu,",
  "atk-s0508a2:2009_10": "yadā yasmiṃ kāle lakkhaṇūpanijjhānena jhāyati.",
  "atk-s0508a2:2009_11": "Tato vipassanāratito maggaphalaratito ca paramataraṃ uttamataraṃ ratiṃ na vindati nappaṭilabhati.",
  "atk-s0508a2:2009_12": "Tenāha bhagavā –",
  "atk-s0508a2:2010_0": "“Yato yato sammasati, khandhānaṃ udayabbayaṃ;",
  "atk-s0508a2:2011_0": "Labhatī pītipāmojjaṃ, amataṃ taṃ vijānataṃ.",
  "atk-s0508a2:2012_0": "“Paṭhabyā ekarajjena, saggassa gamanena vā;",
  "atk-s0508a2:2013_0": "Sabbalokādhipaccena, sotāpattiphalaṃ vara”nti. ;",
  "atk-s0508a2:2014_0": "Evaṃ pariññābhisamayamukhena vivekaratiṃ dassetvā idāni pahānābhisamayādimukhenapi taṃ dassetuṃ dutiyādikā tisso gāthā abhāsi.",
  "atk-s0508a2:2014_1": "Tattha dukkhassāvahaninti dukkhassa āyatiṃ pavattiṃ,",
  "atk-s0508a2:2014_2": "dukkhassa nipphattikanti attho.",
  "atk-s0508a2:2014_3": "Visattikanti taṇhaṃ.",
  "atk-s0508a2:2014_4": "Sā hi visatāti visattikā,",
  "atk-s0508a2:2014_5": "visālāti visattikā,",
  "atk-s0508a2:2014_6": "visaṭāti visattikā,",
  "atk-s0508a2:2014_7": "visakkatīti visattikā,",
  "atk-s0508a2:2014_8": "visaṃ haratīti visattikā,",
  "atk-s0508a2:2014_9": "visaṃvādikāti visattikā,",
  "atk-s0508a2:2014_10": "visamūlāti visattikā,",
  "atk-s0508a2:2014_11": "visaphalāti visattikā,",
  "atk-s0508a2:2014_12": "visaparibhogāti visattikā,",
  "atk-s0508a2:2014_13": "visālā vā pana sā taṇhā rūpe sadde gandhe rase phoṭṭhabbe dhamme kule gaṇe vitthaṭāti visattikāti vuccati.",
  "atk-s0508a2:2014_14": "Papañcasaṅghātadukhādhivāhininti sattasantānaṃ saṃsāre papañcenti vitthārentīti papañcā,",
  "atk-s0508a2:2014_15": "rāgādayo mānādayo ca.",
  "atk-s0508a2:2014_16": "Te eva pavattidukkhassa saṅghātaṭṭhena saṅghātā,",
  "atk-s0508a2:2014_17": "sadarathapariḷāhasabhāvattā dukkhañcāti papañcasaṅghātadukhaṃ,",
  "atk-s0508a2:2014_18": "tassa adhivāhato nibbattanato papañcasaṅghātadukhādhivāhinī.",
  "atk-s0508a2:2014_19": "Taṃ taṇhaṃ pahantvānāti ariyamaggena samucchinditvā.",
  "atk-s0508a2:2015_0": "Sivanti khemaṃ,",
  "atk-s0508a2:2015_1": "akhemakarānaṃ kilesānaṃ samucchindanena tehi anupaddutanti attho.",
  "atk-s0508a2:2015_2": "Sammādiṭṭhiādīnaṃ vasena dvicaturaṅgo hutvā ariye nibbānaṃ gametīti dvecaturaṅgagāminaṃ,",
  "atk-s0508a2:2015_3": "gāthāsukhatthañcettha vibhattialopo katoti daṭṭhabbaṃ.",
  "atk-s0508a2:2015_4": "Rūpūpapattimaggādīsu sabbesu maggesu uttamattā magguttamaṃ.",
  "atk-s0508a2:2015_5": "Tenāha bhagavā –",
  "atk-s0508a2:2015_6": "“maggānaṭṭhaṅgiko seṭṭho”tiādi.",
  "atk-s0508a2:2015_7": "Sabbehi kilesamalehi sattānaṃ sodhanato sabbakilesasodhanaṃ.",
  "atk-s0508a2:2015_8": "Paññāya passitvāti paṭivedhapaññāya bhāvanābhisamayavasena abhisamecca.",
  "atk-s0508a2:2016_0": "Sokahetūnaṃ abhāvato puggalassa ca sokābhāvahetuto natthi ettha sokoti asokaṃ.",
  "atk-s0508a2:2016_1": "Tathā vigatarāgādirajattā virajaṃ.",
  "atk-s0508a2:2016_2": "Na kenaci paccayena saṅkhatanti asaṅkhataṃ.",
  "atk-s0508a2:2016_3": "Sabbesaṃ kilesānaṃ sabbassa ca dukkhassa vūpasamabhāvato,",
  "atk-s0508a2:2016_4": "saṃsāradukkhadditehi pajjitabbato adhigantabbato ca santaṃ padaṃ.",
  "atk-s0508a2:2016_5": "Sabbehi kilesamalehi sattasantānassa sodhananimittato sabbakilesasodhanaṃ.",
  "atk-s0508a2:2016_6": "Bhāvetīti sacchikiriyābhisamayavasena abhisameti.",
  "atk-s0508a2:2016_7": "Bahukkhattuñhi nibbānaṃ ārabbha sacchikiriyābhisamayaṃ pavattentassa ālambake labbhamānavisesakaṃ ālambitabbe āropetvā evaṃ vuttaṃ.",
  "atk-s0508a2:2016_8": "Saṃyojanasaṅkhātānaṃ bandhanānaṃ chedanato saṃyojanabandhanacchidaṃ.",
  "atk-s0508a2:2016_9": "Nimittañhettha kattubhāvena upacāritaṃ,",
  "atk-s0508a2:2016_10": "yathā ariyabhāvakarāni saccāni ariyasaccānīti.",
  "atk-s0508a2:2016_11": "Yathā purimagāthāsu yadā jhāyati,",
  "atk-s0508a2:2016_12": "tadā tato ratiṃ paramataraṃ na vindatīti yojanā.",
  "atk-s0508a2:2016_13": "Evaṃ idha yadā bhāveti,",
  "atk-s0508a2:2016_14": "tadā tato ratiṃ paramataraṃ na vindatīti yojanā.",
  "atk-s0508a2:2017_0": "Evaṃ thero catūhi gāthāhi attānaṃ anupanetvāva catusaccapaṭivedhakittanena aññaṃ byākaritvā idāni attanā",
  "atk-s0508a2:2017_1": "vasitaṭṭhānassa vivittabhāvena phāsutaṃ dassento “yadā nabhe”tiādikā gāthā abhāsi.",
  "atk-s0508a2:2017_2": "Tattha nabheti ākāse.",
  "atk-s0508a2:2017_3": "Siniddhagambhīranigghosatāya meghoyeva dundubhi meghadundubhi.",
  "atk-s0508a2:2017_4": "Samantato paggharantīhi dhārāhi ākulāti dhārākulā.",
  "atk-s0508a2:2017_5": "Vihagānaṃ pakkhīnaṃ gamanamaggattā vihagapathe nabheti yojanā.",
  "atk-s0508a2:2017_6": "Tatoti jhānaratito.",
  "atk-s0508a2:2018_0": "Kusumākulānanti tarūhi gaḷitakusumehi samohitānaṃ.",
  "atk-s0508a2:2018_1": "Vicittavāneyyavaṭaṃsakānanti vane jātattā vāneyyāni vanapupphāni,",
  "atk-s0508a2:2018_2": "vicittāni vāneyyāni vaṭaṃsakāni etāsanti vicittavāneyyavaṭaṃsakā nadiyo,",
  "atk-s0508a2:2018_3": "tāsaṃ nānāvidhavanapupphavaṭaṃsakānanti attho.",
  "atk-s0508a2:2018_4": "Uttarimanussadhammavasena sundaro mano etassāti sumano jhāyati.",
  "atk-s0508a2:2019_0": "Nisītheti rattiyaṃ.",
  "atk-s0508a2:2019_1": "Rahitamhīti,",
  "atk-s0508a2:2019_2": "janasambādhavirahite vivitte.",
  "atk-s0508a2:2019_3": "Deveti meghe.",
  "atk-s0508a2:2019_4": "Gaḷantamhīti vuṭṭhidhārāyo paggharante vassante.",
  "atk-s0508a2:2019_5": "Dāṭhinoti sīhabyagghādayo paṭipakkhasattā.",
  "atk-s0508a2:2019_6": "Te hi dāṭhāvudhāti “dāṭhino”ti vuccanti,",
  "atk-s0508a2:2019_7": "nadanti dāṭhinoti idampi janavivekadassanatthameva gahitaṃ.",
  "atk-s0508a2:2020_0": "Vitakke uparundhiyattanoti attasantānapariyāpannatāya attano kāmavitakkādike micchāvitakke paṭipakkhabalena nisedhetvā.",
  "atk-s0508a2:2020_1": "Attanoti vā idaṃ vindatīti iminā yojetabbaṃ “tato ratiṃ paramataraṃ attanā na vindatī”ti.",
  "atk-s0508a2:2020_2": "Nagantareti pabbatantare.",
  "atk-s0508a2:2020_3": "Nagavivaranti pabbataguhaṃ pabbhāraṃ vā.",
  "atk-s0508a2:2020_4": "Samassitoti nissito upagato.",
  "atk-s0508a2:2020_5": "Vītaddaroti vigatakilesadaratho.",
  "atk-s0508a2:2020_6": "Vītakhiloti pahīnacetokhilo.",
  "atk-s0508a2:2021_0": "Sukhīti jhānādisukhena sukhito.",
  "atk-s0508a2:2021_1": "Malakhilasokanāsanoti rāgādīnaṃ malānaṃ pañcannañca cetokhilānaṃ ñātiviyogādihetukassa sokassa ca pahāyako.",
  "atk-s0508a2:2021_2": "Niraggaḷoti,",
  "atk-s0508a2:2021_3": "aggaḷaṃ vuccati avijjā nibbānapurapavesanivāraṇato,",
  "atk-s0508a2:2021_4": "tadabhāvato niraggaḷo.",
  "atk-s0508a2:2021_5": "Nibbanathoti nitaṇho.",
  "atk-s0508a2:2021_6": "Visalloti,",
  "atk-s0508a2:2021_7": "vigatarāgādisallo.",
  "atk-s0508a2:2021_8": "Sabbāsaveti,",
  "atk-s0508a2:2021_9": "kāmāsavādike sabbepi āsave.",
  "atk-s0508a2:2021_10": "Byantikatoti byantikatāvī ariyamaggena vigatante katvā ṭhito diṭṭhadhammasukhavihāratthaṃ yadā jhāyati,",
  "atk-s0508a2:2021_11": "tato jhānaratito paramataraṃ ratiṃ na vindatīti yojanā.",
  "atk-s0508a2:2021_12": "Evaṃ pana vatvā thero ajakaraṇītīrameva gato.",
  "atk-s0508a2:2022_0": "Bhūtattheragāthāvaṇṇanā niṭṭhitā.",
  "atk-s0508a2:2023_0": "Navakanipātavaṇṇanā niṭṭhitā.",
  "atk-s0508a2:2024_0": "10. Dasakanipāto",
  "atk-s0508a2:2025_0": "1. Kāḷudāyittheragāthāvaṇṇanā",
  "atk-s0508a2:2026_0": "Dasakanipāte aṅgārinotiādikā āyasmato kāḷudāyittherassa gāthā.",
  "atk-s0508a2:2026_1": "Kā uppatti?",
  "atk-s0508a2:2026_2": "Ayampi padumuttarabuddhassa kāle haṃsavatīnagare kulagehe nibbatto satthu dhammadesanaṃ suṇanto satthāraṃ",
  "atk-s0508a2:2026_3": "ekaṃ bhikkhuṃ kulappasādakānaṃ aggaṭṭhāne ṭhapentaṃ disvā tajjaṃ abhinīhārakammaṃ katvā taṃ ṭhānantaraṃ patthesi.",
  "atk-s0508a2:2027_0": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase",
  "atk-s0508a2:2027_1": "kapilavatthusmiṃyeva amaccagehe paṭisandhiṃ gaṇhi.",
  "atk-s0508a2:2027_2": "Bodhisattena saddhiṃ ekadivasaṃyeva jātoti taṃdivasaṃyeva naṃ dukūlacumbaṭe nipajjāpetvā bodhisattassa upaṭṭhānaṃ nayiṃsu.",
  "atk-s0508a2:2027_3": "Bodhisattena hi saddhiṃ bodhirukkho,",
  "atk-s0508a2:2027_4": "rāhulamātā,",
  "atk-s0508a2:2027_5": "cattāro nidhī,",
  "atk-s0508a2:2027_6": "ārohaniyahatthī,",
  "atk-s0508a2:2027_7": "assakaṇḍako,",
  "atk-s0508a2:2027_8": "channo kāḷudāyīti ime satta ekadivasaṃyeva jātattā sahajātā nāma ahesuṃ.",
  "atk-s0508a2:2027_9": "Athassa nāmaggahaṇadivase sakalanagarassa udaggacittadivase jātattā udāyītveva nāmaṃ akaṃsu,",
  "atk-s0508a2:2027_10": "thokaṃ kāḷadhātukattā pana kāḷudāyīti paññāyittha.",
  "atk-s0508a2:2027_11": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0508a2:2028_0": "Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā pavattitavaradhammacakke",
  "atk-s0508a2:2028_1": "rājagahaṃ upanissāya veḷuvane viharante suddhodanamahārājā taṃ pavattiṃ sutvā purisasahassaparivāraṃ",
  "atk-s0508a2:2028_2": "ekaṃ amaccaṃ “puttaṃ me idhānehī”ti pesesi.",
  "atk-s0508a2:2028_3": "So dhammadesanāvelāya satthu santikaṃ gantvā parisapariyante ṭhito dhammaṃ sutvā sapariso arahattaṃ pāpuṇi.",
  "atk-s0508a2:2028_4": "Atha ne satthā “etha,",
  "atk-s0508a2:2028_5": "bhikkhavo”ti hatthaṃ pasāreti.",
  "atk-s0508a2:2028_6": "Sabbe taṅkhaṇaṃyeva iddhimayapattacīvaradharā vassasaṭṭhikattherā viya ahesuṃ.",
  "atk-s0508a2:2028_7": "Arahattaṃ pattato paṭṭhāya pana ariyā majjhattāva honti,",
  "atk-s0508a2:2028_8": "tasmā raññā pahitasāsanaṃ dasabalassa na kathesi.",
  "atk-s0508a2:2028_9": "Rājā “neva gatabalakoṭṭhako āgacchati,",
  "atk-s0508a2:2028_10": "na sāsanaṃ suyyatī”ti aparampi amaccaṃ purisasahassena pesesi.",
  "atk-s0508a2:2028_11": "Tasmimpi tathā paṭipanne aparanti evaṃ navahi amaccehi saddhiṃ nava purisasahassāni pesesi sabbe arahattaṃ patvā tuṇhī ahesuṃ.",
  "atk-s0508a2:2029_0": "Atha rājā cintesi –",
  "atk-s0508a2:2029_1": "“ettakā janā mayi sinehābhāvena dasabalassa idhāgamanatthāya na kiñci kathayiṃsu,",
  "atk-s0508a2:2029_2": "ayaṃ kho pana udāyī dasabalena samavayo sahapaṃsukīḷiko,",
  "atk-s0508a2:2029_3": "mayi ca sinehavā,",
  "atk-s0508a2:2029_4": "imaṃ pesessāmī”ti taṃ pakkosāpetvā, “tāta,",
  "atk-s0508a2:2029_5": "tvaṃ purisasahassaparivāro rājagahaṃ gantvā dasabalaṃ ānehī”ti vatvā pesesi.",
  "atk-s0508a2:2029_6": "So pana gacchanto “sacāhaṃ, deva,",
  "atk-s0508a2:2029_7": "pabbajituṃ labhissāmi,",
  "atk-s0508a2:2029_8": "evāhaṃ bhagavantaṃ idhānessāmī”ti vatvā “yaṃ kiñci katvā mama puttaṃ dassehī”ti vutto rājagahaṃ gantvā",
  "atk-s0508a2:2029_9": "satthu dhammadesanāvelāya parisapariyante ṭhito dhammaṃ sutvā saparivāro arahattaṃ patvā ehibhikkhubhāve",
  "atk-s0508a2:2029_10": "patiṭṭhāsi.",
  "atk-s0508a2:2029_11": "Tena vuttaṃ apadāne –",
  "atk-s0508a2:2030_0": "“Padumuttarabuddhassa, lokajeṭṭhassa tādino;",
  "atk-s0508a2:2031_0": "Addhānaṃ paṭipannassa, carato cārikaṃ tadā.",
  "atk-s0508a2:2032_0": "“Suphullaṃ padumaṃ gayha, uppalaṃ mallikañcahaṃ;",
  "atk-s0508a2:2033_0": "Paramannaṃ gahetvāna, adāsiṃ satthuno ahaṃ.",
  "atk-s0508a2:2034_0": "“Paribhuñji mahāvīro, paramannaṃ subhojanaṃ;",
  "atk-s0508a2:2035_0": "Tañca pupphaṃ gahetvāna, janassa sampadassayi.",
  "atk-s0508a2:2036_0": "“Iṭṭhaṃ kantaṃ piyaṃ loke, jalajaṃ pupphamuttamaṃ;",
  "atk-s0508a2:2037_0": "Sudukkaraṃ kataṃ tena, yo me pupphaṃ adāsidaṃ.",
  "atk-s0508a2:2038_0": "“Yo pupphamabhiropesi, paramannañcadāsi me;",
  "atk-s0508a2:2039_0": "Tamahaṃ kittayissāmi, suṇātha mama bhāsato.",
  "atk-s0508a2:2040_0": "“Dasa aṭṭha cakkhattuṃ so, devarajjaṃ karissati;",
  "atk-s0508a2:2041_0": "Uppalaṃ padumañcāpi, mallikañca taduttari.",
  "atk-s0508a2:2042_0": "“Assa puññavipākena, dibbagandhasamāyutaṃ;",
  "atk-s0508a2:2043_0": "Ākāse chadanaṃ katvā, dhārayissati tāvade.",
  "atk-s0508a2:2044_0": "“Pañcavīsatikkhattuñca, cakkavattī bhavissati;",
  "atk-s0508a2:2045_0": "Pathabyā rajjaṃ pañcasataṃ, vasudhaṃ āvasissati.",
  "atk-s0508a2:2046_0": "“Kappasatasahassamhi, okkākakulasambhavo;",
  "atk-s0508a2:2047_0": "Gotamo nāma gottena, satthā loke bhavissati.",
  "atk-s0508a2:2048_0": "“Sakakammābhiraddho so, sukkamūlena codito;",
  "atk-s0508a2:2049_0": "Sakyānaṃ nandijanano, ñātibandhu bhavissati.",
  "atk-s0508a2:2050_0": "“So pacchā pabbajitvāna, sukkamūlena codito;",
  "atk-s0508a2:2051_0": "Sabbāsave pariññāya, nibbāyissatināsavo.",
  "atk-s0508a2:2052_0": "“Paṭisambhidamanuppattaṃ, katakiccamanāsavaṃ;",
  "atk-s0508a2:2053_0": "Gotamo lokabandhu taṃ, etadagge ṭhapessati.",
  "atk-s0508a2:2054_0": "“Padhānapahitatto so, upasanto nirūpadhi;",
  "atk-s0508a2:2055_0": "Udāyī nāma nāmena, hessati satthu sāvako.",
  "atk-s0508a2:2056_0": "“Rāgo doso ca moho ca, māno makkho ca dhaṃsito;",
  "atk-s0508a2:2057_0": "Sabbāsave pariññāya, viharāmi anāsavo.",
  "atk-s0508a2:2058_0": "“Tosayiñcāpi sambuddhaṃ, ātāpī nipako ahaṃ;",
  "atk-s0508a2:2059_0": "Pasādito ca sambuddho, etadagge ṭhapesi maṃ.",
  "atk-s0508a2:2060_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2061_0": "Arahattaṃ pana patvā “na tāvāyaṃ dasabalassa kulanagaraṃ gantuṃ kālo,",
  "atk-s0508a2:2061_1": "vasante pana upagate pupphitesu vanasaṇḍesu haritatiṇasañchannāya bhūmiyā gamanakālo bhavissatī”ti kālaṃ",
  "atk-s0508a2:2061_2": "paṭimānento vasante sampatte satthu kulanagaraṃ gantuṃ gamanamaggavaṇṇaṃ saṃvaṇṇento –",
  "atk-s0508a2:2062_0": "527.",
  "atk-s0508a2:2063_0": "“Aṅgārino dāni dumā bhadante, phalesino chadanaṃ vippahāya;",
  "atk-s0508a2:2064_0": "Te accimantova pabhāsayanti, samayo mahāvīra bhāgīrasānaṃ.",
  "atk-s0508a2:2065_0": "528.",
  "atk-s0508a2:2066_0": "“Dumāni phullāni manoramāni, samantato sabbadisā pavanti;",
  "atk-s0508a2:2067_0": "Pattaṃ pahāya phalamāsasānā, kālo ito pakkamanāya vīra.",
  "atk-s0508a2:2068_0": "529.",
  "atk-s0508a2:2069_0": "“Nevātisītaṃ na panātiuṇhaṃ, sukhā utu addhaniyā bhadante;",
  "atk-s0508a2:2070_0": "Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
  "atk-s0508a2:2071_0": "530.",
  "atk-s0508a2:2072_0": "“Āsāya kasate khettaṃ, bījaṃ āsāya vappati;",
  "atk-s0508a2:2073_0": "Āsāya vāṇijā yanti, samuddaṃ dhanahārakā;",
  "atk-s0508a2:2074_0": "Yāya āsāya tiṭṭhāmi, sā me āsā samijjhatu.",
  "atk-s0508a2:2075_0": "531.",
  "atk-s0508a2:2076_0": "“Punappunañceva vapanti bījaṃ, punappunaṃ vassati devarājā;",
  "atk-s0508a2:2077_0": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "atk-s0508a2:2078_0": "532.",
  "atk-s0508a2:2079_0": "“Punappunaṃ yācanakā caranti, punappunaṃ dānapatī dadanti;",
  "atk-s0508a2:2080_0": "Punappunaṃ dānapatī daditvā, punappunaṃ saggamupenti ṭhānaṃ.",
  "atk-s0508a2:2081_0": "533.",
  "atk-s0508a2:2082_0": "“Vīro have sattayugaṃ puneti, yasmiṃ kule jāyati bhūripañño;",
  "atk-s0508a2:2083_0": "Maññāmahaṃ sakkati devadevo, tayā hi jāto muni saccanāmo.",
  "atk-s0508a2:2084_0": "534.",
  "atk-s0508a2:2085_0": "“Suddhodano nāma pitā mahesino, buddhassa mātā pana māyanāmā;",
  "atk-s0508a2:2086_0": "Yā bodhisattaṃ parihariya kucchinā, kāyassa bhedā tidivamhi modati.",
  "atk-s0508a2:2087_0": "535.",
  "atk-s0508a2:2088_0": "“Sā gotamī kālakatā ito cutā, dibbehi kāmehi samaṅgibhūtā;",
  "atk-s0508a2:2089_0": "Sā modati kāmaguṇehi pañcahi, parivāritā devagaṇehi tehi.",
  "atk-s0508a2:2090_0": "536.",
  "atk-s0508a2:2091_0": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0508a2:2092_0": "Pitupitā mayhaṃ tuvaṃsi sakka, dhammena me gotama ayyakosī”ti. –",
  "atk-s0508a2:2093_0": "Imā gāthā abhāsi.",
  "atk-s0508a2:2094_0": "Tattha aṅgārinoti aṅgārāni viyāti aṅgārāni,",
  "atk-s0508a2:2094_1": "rattapavāḷavaṇṇāni rukkhānaṃ pupphapallavāni,",
  "atk-s0508a2:2094_2": "tāni etesaṃ santīti aṅgārino,",
  "atk-s0508a2:2094_3": "atilohitakusumakisalayehi aṅgāravuṭṭhisaṃparikiṇṇā viyāti attho.",
  "atk-s0508a2:2094_4": "Idānīti imasmiṃ kāle.",
  "atk-s0508a2:2094_5": "Dumāti rukkhā.",
  "atk-s0508a2:2094_6": "Bhadanteti,",
  "atk-s0508a2:2094_7": "bhaddaṃ ante etassāti bhadanteti ekassa dakārassa lopaṃ katvā vuccati,",
  "atk-s0508a2:2094_8": "guṇavisesayutto,",
  "atk-s0508a2:2094_9": "guṇavisesayuttānañca aggabhūto satthā.",
  "atk-s0508a2:2094_10": "Tasmā bhadanteti satthu ālapanaṃ.",
  "atk-s0508a2:2094_11": "Paccattavacanañcetaṃ ekārantaṃ “sukaṭe paṭikamme sukhe dukkhepi ce”tiādīsu viya.",
  "atk-s0508a2:2094_12": "Idha pana sambodhanatthe daṭṭhabbaṃ.",
  "atk-s0508a2:2094_13": "Tena vuttaṃ “bhadanteti ālapana”nti.",
  "atk-s0508a2:2094_14": "“Bhaddasaddasamānatthaṃ padantarameka”nti keci.",
  "atk-s0508a2:2094_15": "Phalāni esantīti phalesino.",
  "atk-s0508a2:2094_16": "Acetanepi hi sacetanakiriyamāropetvā voharanti,",
  "atk-s0508a2:2094_17": "yathā kulaṃ patitukāmanti,",
  "atk-s0508a2:2094_18": "phalāni gahetumāraddhā sampattiphalagahaṇakālāti attho.",
  "atk-s0508a2:2094_19": "Chadanaṃ vippahāyāti purāṇapaṇṇāni pajahitvā sampannapaṇḍupalāsāti attho.",
  "atk-s0508a2:2094_20": "Teti dumā.",
  "atk-s0508a2:2094_21": "Accimantova pabhāsayantīti dīpasikhāvanto viya jalitaaggī viya vā obhāsayanti sabbā disāti adhippāyo.",
  "atk-s0508a2:2094_22": "Samayoti kālo,",
  "atk-s0508a2:2094_23": "“anuggahāyā”ti vacanaseso.",
  "atk-s0508a2:2094_24": "Mahāvīrāti mahāvikkanta.",
  "atk-s0508a2:2094_25": "Bhāgī rasānanti attharasādīnaṃ bhāgī.",
  "atk-s0508a2:2094_26": "Vuttañhetaṃ dhammasenāpatinā –",
  "atk-s0508a2:2094_27": "“bhāgī vā bhagavā attharasassa dhammarasassā”tiādi. Mahāvīra,",
  "atk-s0508a2:2094_28": "bhāgīti ca idampi dvayaṃ sambodhanavacanaṃ daṭṭhabbaṃ.",
  "atk-s0508a2:2094_29": "Bhāgīrathānanti pana pāṭhe bhagīratho nāma ādirājā.",
  "atk-s0508a2:2094_30": "Tabbaṃsajātatāya sākiyā bhāgīrathā,",
  "atk-s0508a2:2094_31": "tesaṃ bhāgīrathānaṃ upakāratthanti adhippāyo.",
  "atk-s0508a2:2095_0": "Dumānīti liṅgavipallāsena vuttaṃ,",
  "atk-s0508a2:2095_1": "dumā rukkhāti attho.",
  "atk-s0508a2:2095_2": "Samantato sabbadisā pavantīti,",
  "atk-s0508a2:2095_3": "samantato sabbabhāgato sabbadisāsu ca phullāni,",
  "atk-s0508a2:2095_4": "tathā phullattā eva sabbadisā pavanti gandhaṃ vissajjenti.",
  "atk-s0508a2:2095_5": "Āsamānāti āsīsantā gahitukāmā.",
  "atk-s0508a2:2095_6": "Evaṃ rukkhasobhāya gamanamaggassa rāmaṇeyyataṃ dassetvā idāni “nevātisīta”ntiādinā utusampattiṃ dasseti.",
  "atk-s0508a2:2095_7": "Sukhāti nātisītanātiuṇhabhāveneva sukhā iṭṭhā.",
  "atk-s0508a2:2095_8": "Utu addhaniyāti addhānagamanayoggā utu.",
  "atk-s0508a2:2095_9": "Passantu taṃ sākiyā koḷiyā ca,",
  "atk-s0508a2:2095_10": "pacchāmukhaṃ rohiniyaṃ tarantanti rohinī nāma nadī sākiyakoḷiyajanapadānaṃ antare uttaradisato dakkhiṇamukhā sandati,",
  "atk-s0508a2:2095_11": "rājagahaṃ cassā puratthimadakkhiṇāya disāya,",
  "atk-s0508a2:2095_12": "tasmā rājagahato kapilavatthuṃ gantuṃ taṃ nadiṃ tarantā pacchāmukhā hutvā taranti.",
  "atk-s0508a2:2095_13": "Tenāha “passantu taṃ…pe…",
  "atk-s0508a2:2095_14": "taranta”nti.",
  "atk-s0508a2:2095_15": "“Bhagavantaṃ pacchāmukhaṃ rohiniṃ nāma nadiṃ atikkamantaṃ sākiyakoḷiyajanapadavāsino passantū”ti kapilavatthugamanāya bhagavantaṃ āyācanto ussāheti.",
  "atk-s0508a2:2096_0": "Idāni attano patthanaṃ upamāhi pakāsento “āsāya kasate”ti gāthamāha.",
  "atk-s0508a2:2096_1": "Āsāya kasate khettanti kassako kasanto khettaṃ phalāsāya kasati.",
  "atk-s0508a2:2096_2": "Bījaṃ āsāya vappatīti kasitvā ca vapantena phalāsāya eva bījaṃ vappati nikkhipīyati.",
  "atk-s0508a2:2096_3": "Āsāya vāṇijā yantīti dhanahārakā vāṇijā dhanāsāya samuddaṃ tarituṃ desaṃ upagantuṃ samuddaṃ nāvāya yanti gacchanti.",
  "atk-s0508a2:2096_4": "Yāya āsāya tiṭṭhāmīti evaṃ ahampi yāya āsāya patthanāya bhagavā tumhākaṃ kapilapuragamanapatthanāya idha tiṭṭhāmi.",
  "atk-s0508a2:2096_5": "Sā me āsā samijjhatu,",
  "atk-s0508a2:2096_6": "tumhehi “kapilavatthu gantabba”nti vadati,",
  "atk-s0508a2:2096_7": "āsāya sadisatāya cettha kattukamyatāchandaṃ āsāti āha.",
  "atk-s0508a2:2097_0": "Gamanamaggasaṃvaṇṇanādinā anekavāraṃ yācanāya kāraṇaṃ dassetuṃ “punappuna”ntiādi vuttaṃ.",
  "atk-s0508a2:2097_1": "Tassattho –",
  "atk-s0508a2:2097_2": "sakiṃ vuttamattena vappe asampajjamāne kassakā punappunaṃ dutiyampi tatiyampi bījaṃ vapanti.",
  "atk-s0508a2:2097_3": "Pajjunno devarājāpi ekavārameva avassitvā punappunaṃ kālena kālaṃ vassati.",
  "atk-s0508a2:2097_4": "Kassakāpi ekavārameva akasitvā sassasampattiatthaṃ paṃsuṃ kaddamaṃ vā muduṃ kātuṃ khettaṃ punappunaṃ kasanti.",
  "atk-s0508a2:2097_5": "Ekavārameva dhaññaṃ saṅgahaṃ katvā “alamettāvatā”ti aparitussanato koṭṭhāgārādīsu paṭisāmanavasena manussehi",
  "atk-s0508a2:2097_6": "upanīyamānaṃ punappunaṃ sāliādidhaññaṃ raṭṭhaṃ upeti upagacchati.",
  "atk-s0508a2:2098_0": "Yācanakāpi yācantā punappunaṃ kulāni caranti upagacchanti,",
  "atk-s0508a2:2098_1": "na ekavārameva,",
  "atk-s0508a2:2098_2": "yācitā pana tesaṃ punappunaṃ dānapatī dadanti,",
  "atk-s0508a2:2098_3": "na sakiṃyeva.",
  "atk-s0508a2:2098_4": "Tathā pana deyyadhammaṃ punappunaṃ dānapatī daditvā dānamayaṃ puññaṃ upacinitvā punappunaṃ aparāparaṃ",
  "atk-s0508a2:2098_5": "saggamupenti ṭhānaṃ paṭisandhivasena devalokaṃ upagacchanti.",
  "atk-s0508a2:2098_6": "Tasmā ahampi punappunaṃ yācāmi bhagavā mayhaṃ manorathaṃ matthakaṃ pāpehīti adhippāyo.",
  "atk-s0508a2:2099_0": "Idāni yadatthaṃ satthāraṃ kapilavatthugamanaṃ yācati,",
  "atk-s0508a2:2099_1": "taṃ dassetuṃ “vīro have”tigāthamāha.",
  "atk-s0508a2:2099_2": "Tassattho –",
  "atk-s0508a2:2099_3": "vīro vīriyavā mahāvikkanto bhūripañño mahāpañño puriso yasmiṃ kule jāyati nibbattati,",
  "atk-s0508a2:2099_4": "tattha have ekaṃsena sattayugaṃ sattapurisayugaṃ yāvasattamaṃ pitāmahayugaṃ sammāpaṭipattiyā puneti sodhetīti lokavādo ativādo aññesu.",
  "atk-s0508a2:2099_5": "Bhagavā pana sabbesaṃ devānaṃ uttamadevatāya devadevo pāpanivāraṇena kalyāṇapatiṭṭhāpanena tato parampi sodhetuṃ sakkati sakkotīti maññāmi ahaṃ. Kasmā?",
  "atk-s0508a2:2099_6": "Tayā hi jāto muni saccanāmo yasmā tayā satthārā ariyāya jātiyā jāto munibhāvo,",
  "atk-s0508a2:2099_7": "muni vā samāno attahitaparahitānaṃ idhalokaparalokānañca munanaṭṭhena “munī”ti avitathanāmo,",
  "atk-s0508a2:2099_8": "monavā vā muni,",
  "atk-s0508a2:2099_9": "“samaṇo pabbajito isī”ti avitathanāmo tayā jāto.",
  "atk-s0508a2:2099_10": "Tasmā sattānaṃ ekantahitapaṭilābhahetubhāvato bhagavā tava tattha gamanaṃ yācāmāti attho.",
  "atk-s0508a2:2100_0": "Idāni “sattayuga”nti vutte pituyugaṃ dassetuṃ “suddhodano nāmā”tiādi vuttaṃ.",
  "atk-s0508a2:2100_1": "Suddhaṃ odanaṃ jīvanaṃ etassāti suddhodano.",
  "atk-s0508a2:2100_2": "Buddhapitā hi ekaṃsato suvisuddhakāyavacīmanosamācāro suvisuddhājīvo hoti tathā abhinīhārasampannattā.",
  "atk-s0508a2:2100_3": "Māyanāmāti kularūpasīlācārādisampattiyā ñātimittādīhi “mā yāhī”ti vattabbaguṇatāya “māyā”ti laddhanāmā.",
  "atk-s0508a2:2100_4": "Parihariyāti dhāretvā.",
  "atk-s0508a2:2100_5": "Kāyassa bhedāti sadevakassa lokassa cetiyasadisassa attano kāyassa vināsato uddhaṃ.",
  "atk-s0508a2:2100_6": "Tidivamhīti tusitadevaloke.",
  "atk-s0508a2:2101_0": "Sāti māyādevī.",
  "atk-s0508a2:2101_1": "Gotamīti gottena taṃ kitteti.",
  "atk-s0508a2:2101_2": "Dibbehi kāmehīti,",
  "atk-s0508a2:2101_3": "tusitabhavanapariyāpannehi dibbehi vatthukāmehi.",
  "atk-s0508a2:2101_4": "Samaṅgibhūtāti samannāgatā.",
  "atk-s0508a2:2101_5": "Kāmaguṇehīti kāmakoṭṭhāsehi,",
  "atk-s0508a2:2101_6": "“kāmehī”ti vatvā puna “kāmaguṇehī”ti vacanena anekabhāgehi vatthukāmehi paricāriyatīti dīpeti.",
  "atk-s0508a2:2101_7": "Tehīti yasmiṃ devanikāye nibbatti,",
  "atk-s0508a2:2101_8": "tehi tusitadevagaṇehi,",
  "atk-s0508a2:2101_9": "tehi vā kāmaguṇehi.",
  "atk-s0508a2:2101_10": "“Samaṅgibhūtā parivāritā”ti ca itthiliṅganiddeso purimattabhāvasiddhaṃ itthibhāvaṃ,",
  "atk-s0508a2:2101_11": "devatābhāvaṃ vā sandhāya kato,",
  "atk-s0508a2:2101_12": "devūpapatti pana purisabhāveneva jātā.",
  "atk-s0508a2:2102_0": "Evaṃ therena yācito bhagavā tattha gamane bahūnaṃ visesādhigamaṃ disvā vīsatisahassa khīṇāsavaparivuto",
  "atk-s0508a2:2102_1": "rājagahato aturitacārikāvasena kapilavatthugāmimaggaṃ paṭipajji.",
  "atk-s0508a2:2102_2": "Thero iddhiyā kapilavatthuṃ gantvā rañño purato ākāse ṭhito adiṭṭhapubbaṃ vesaṃ disvā raññā “kosi tva”nti pucchito,",
  "atk-s0508a2:2102_3": "“sace amaccaputtaṃ tayā bhagavato santikaṃ pesitaṃ maṃ na jānāsi,",
  "atk-s0508a2:2102_4": "evaṃ pana jānāhī”ti dassento –",
  "atk-s0508a2:2103_0": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0508a2:2104_0": "Pitupitā mayhaṃ tuvaṃsi sakka, dhammena me gotama ayyakosī”ti. –",
  "atk-s0508a2:2105_0": "Osānagāthamāha.",
  "atk-s0508a2:2106_0": "Tattha buddhassa puttomhīti,",
  "atk-s0508a2:2106_1": "sabbaññubuddhassa ure jātatāya orasaputto amhi.",
  "atk-s0508a2:2106_2": "Asayhasāhinoti,",
  "atk-s0508a2:2106_3": "abhisambodhito pubbe ṭhapetvā mahābodhisattaṃ aññehi sahituṃ vahituṃ asakkuṇeyyattā asayhassa sakalassa",
  "atk-s0508a2:2106_4": "bodhisambhārassa mahākāruṇikādhikārassa ca sahanato vahanato,",
  "atk-s0508a2:2106_5": "tato parampi aññehi sahituṃ abhibhavituṃ asakkuṇeyyattā asayhānaṃ pañcannaṃ mārānaṃ sahanato abhibhavanato,",
  "atk-s0508a2:2106_6": "āsayānusayacaritādhimuttiādivibhāgāvabodhanena yathārahaṃ veneyyānaṃ diṭṭhadhammikasamparāyikaparamatthehi",
  "atk-s0508a2:2106_7": "anusāsanīsaṅkhātassa aññehi asayhassa buddhakiccassa ca sahanato,",
  "atk-s0508a2:2106_8": "tattha vā sādhukārībhāvato asayhasāhino.",
  "atk-s0508a2:2106_9": "Aṅgīrasassāti aṅgīkatasīlādisampattikassa.",
  "atk-s0508a2:2106_10": "“Aṅgamaṅgehi niccharaṇakaobhāsassā”ti apare.",
  "atk-s0508a2:2106_11": "Keci pana “aṅgīraso,",
  "atk-s0508a2:2106_12": "siddhatthoti dve nāmāni pitarāyeva gahitānī”ti vadanti.",
  "atk-s0508a2:2106_13": "Appaṭimassāti anūpamassa.",
  "atk-s0508a2:2106_14": "Iṭṭhāniṭṭhesu tādilakkhaṇappattiyā tādino.",
  "atk-s0508a2:2106_15": "Pitupitā mayhaṃ tuvaṃsīti ariyajātivasena mayhaṃ pitu sammāsambuddhassa lokavohārena tvaṃ pitā asi.",
  "atk-s0508a2:2106_16": "Sakkāti jātivasena rājānaṃ ālapati.",
  "atk-s0508a2:2106_17": "Dhammenāti sabhāvena ariyajāti lokiyajātīti dvinnaṃ jātīnaṃ sabhāvasamodhānena gotamāti rājānaṃ gottena ālapati.",
  "atk-s0508a2:2106_18": "Ayyakosīti pitāmaho asi.",
  "atk-s0508a2:2106_19": "Ettha ca “buddhassa puttomhī”tiādiṃ vadanto thero aññaṃ byākāsi.",
  "atk-s0508a2:2107_0": "Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano paṭiyāditassa nānaggarasassa",
  "atk-s0508a2:2107_1": "bhojanassa pattaṃ pūretvā dinne gamanākāraṃ dasseti.",
  "atk-s0508a2:2107_2": "“Kasmā gantukāmattha,",
  "atk-s0508a2:2107_3": "bhuñjathā”ti ca vutte,",
  "atk-s0508a2:2107_4": "“satthu santikaṃ gantvā bhuñjissāmī”ti.",
  "atk-s0508a2:2107_5": "“Kahaṃ pana satthā”ti?",
  "atk-s0508a2:2107_6": "“Vīsatisahassabhikkhuparivāro tumhākaṃ dassanatthāya maggaṃ paṭipanno”ti.",
  "atk-s0508a2:2107_7": "“Tumhe imaṃ piṇḍapātaṃ paribhuñjitvā yāva mama putto imaṃ nagaraṃ sampāpuṇāti,",
  "atk-s0508a2:2107_8": "tāvassa itova piṇḍapātaṃ harathā”ti.",
  "atk-s0508a2:2107_9": "Thero bhattakiccaṃ katvā rañño parisāya ca dhammaṃ kathetvā satthu āgamanato puretarameva sakalaṃ rājanivesanaṃ",
  "atk-s0508a2:2107_10": "ratanattaye abhippasannaṃ karonto sabbesaṃ passantānaṃyeva satthu āharitabbabhattapuṇṇaṃ pattaṃ ākāse",
  "atk-s0508a2:2107_11": "vissajjetvā sayampi vehāsaṃ abbhuggantvā piṇḍapātaṃ upanetvā satthu hatthe ṭhapesi.",
  "atk-s0508a2:2107_12": "Satthā taṃ piṇḍapātaṃ paribhuñji.",
  "atk-s0508a2:2107_13": "Evaṃ saṭṭhiyojanaṃ maggaṃ divase divase yojanaṃ gacchantassa satthu rājagehatova bhattaṃ āharitvā adāsi.",
  "atk-s0508a2:2107_14": "Atha naṃ bhagavā “mayhaṃ pitu mahārājassa sakalanivesanaṃ pasādesī”ti kulappasādakānaṃ aggaṭṭhāne ṭhapesīti.",
  "atk-s0508a2:2108_0": "Kāḷudāyittheragāthāvaṇṇanā niṭṭhitā.",
  "atk-s0508a2:2109_0": "2. Ekavihāriyattheragāthāvaṇṇanā",
  "atk-s0508a2:2110_0": "Purato pacchato vātiādikā āyasmato ekavihāriyattherassa gāthā.",
  "atk-s0508a2:2110_1": "Kā uppatti?",
  "atk-s0508a2:2110_2": "Ayampi purimabuddhesu katādhikāro tattha tattha bhave puññāni upacinanto kassapadasabalassa kāle kulagehe",
  "atk-s0508a2:2110_3": "nibbattitvā viññutaṃ patto satthu santike dhammaṃ sutvā paṭiladdhasaddho pabbajitvā araññaṃ pavisitvā",
  "atk-s0508a2:2110_4": "vivekavāsaṃ vasi.",
  "atk-s0508a2:2111_0": "So tena puññakammena ekaṃ buddhantaraṃ devamanussesu saṃsaranto imasmiṃ buddhuppāde bhagavati parinibbute",
  "atk-s0508a2:2111_1": "dhammāsokarañño kaniṭṭhabhātā hutvā nibbatti.",
  "atk-s0508a2:2111_2": "Asokamahārājā kira satthu parinibbānato dvinnaṃ vassasatānaṃ upari aṭṭhārasame vasse sakalajambudīpe",
  "atk-s0508a2:2111_3": "ekarajjābhisekaṃ patvā attano kaniṭṭhaṃ tissakumāraṃ oparajje ṭhapetvā ekena upāyena taṃ sāsane abhippasannaṃ akāsi.",
  "atk-s0508a2:2111_4": "So ekadivasaṃ migavaṃ gato araññe yonakamahādhammarakkhitattheraṃ hatthināgena sālasākhaṃ gahetvā bījiyamānaṃ",
  "atk-s0508a2:2111_5": "nisinnaṃ disvā sañjātapasādo “aho vatāhampi ayaṃ mahāthero viya pabbajitvā araññe vihareyya”nti cintesi.",
  "atk-s0508a2:2111_6": "Thero tassa cittācāraṃ ñatvā tassa passantasseva ākāsaṃ abbhuggantvā asokārāme pokkharaṇiyā abhijjamāne",
  "atk-s0508a2:2111_7": "udake ṭhatvā cīvarañca uttarāsaṅgañca ākāse olaggetvā nhāyituṃ ārabhi.",
  "atk-s0508a2:2111_8": "Kumāro therassa ānubhāvaṃ disvā abhippasanno araññato nivattitvā rājagehaṃ gantvā “pabbajissāmī”ti rañño ārocesi.",
  "atk-s0508a2:2111_9": "Rājā taṃ anekappakāraṃ yācitvā pabbajjādhippāyaṃ nivattetuṃ nāsakkhi.",
  "atk-s0508a2:2111_10": "So upāsako hutvā pabbajjāsukhaṃ patthento –",
  "atk-s0508a2:2112_0": "537.",
  "atk-s0508a2:2113_0": "“Purato pacchato vāpi, aparo ce na vijjati;",
  "atk-s0508a2:2114_0": "Atīva phāsu bhavati, ekassa vasato vane.",
  "atk-s0508a2:2115_0": "538.",
  "atk-s0508a2:2116_0": "“Handa eko gamissāmi, araññaṃ buddhavaṇṇitaṃ;",
  "atk-s0508a2:2117_0": "Phāsu ekavihārissa, pahitattassa bhikkhuno.",
  "atk-s0508a2:2118_0": "539.",
  "atk-s0508a2:2119_0": "“Yogī-pītikaraṃ rammaṃ, mattakuñjarasevitaṃ;",
  "atk-s0508a2:2120_0": "Eko atthavasī khippaṃ, pavisissāmi kānanaṃ.",
  "atk-s0508a2:2121_0": "540.",
  "atk-s0508a2:2122_0": "“Supupphite sītavane, sītale girikandare;",
  "atk-s0508a2:2123_0": "Gattāni parisiñcitvā, caṅkamissāmi ekako.",
  "atk-s0508a2:2124_0": "541.",
  "atk-s0508a2:2125_0": "“Ekākiyo adutiyo, ramaṇīye mahāvane;",
  "atk-s0508a2:2126_0": "Kadāhaṃ viharissāmi, katakicco anāsavo.",
  "atk-s0508a2:2127_0": "542.",
  "atk-s0508a2:2128_0": "“Evaṃ me kattukāmassa, adhippāyo samijjhatu;",
  "atk-s0508a2:2129_0": "Sādhayissāmahaṃyeva, nāñño aññassa kārako”ti. –",
  "atk-s0508a2:2130_0": "Imā cha gāthā abhāsi.",
  "atk-s0508a2:2131_0": "Tattha purato pacchato vāti attano purato vā pacchato vā, vā-",
  "atk-s0508a2:2131_1": "saddassa vikappatthattā passato vā aparo añño jano na vijjati ce,",
  "atk-s0508a2:2131_2": "atīva ativiya phāsu cittasukhaṃ bhavati.",
  "atk-s0508a2:2131_3": "Ekavihārībhāvena ekassa asahāyassa.",
  "atk-s0508a2:2131_4": "Vane vasatoti ciraparicitena vivekajjhāsayena ākaḍḍhiyamānahadayo so rattindivaṃ mahājanaparivutassa",
  "atk-s0508a2:2131_5": "vasato saṅgaṇikavihāraṃ nibbindanto vivekasukhañca bahuṃ maññanto vadati.",
  "atk-s0508a2:2132_0": "Handāti vossaggatthe nipāto,",
  "atk-s0508a2:2132_1": "tena idāni karīyamānassa araññagamanassa nicchitabhāvamāha.",
  "atk-s0508a2:2132_2": "Eko gamissāmīti “suññāgāre kho, gahapati,",
  "atk-s0508a2:2132_3": "tathāgatā abhiramantī”tiādivacanato buddhehi vaṇṇitaṃ pasaṭṭhaṃ araññaṃ eko asahāyo gamissāmi vāsādhippāyena upagacchāmi.",
  "atk-s0508a2:2132_4": "Yasmā ekavihārissa ṭhānādīsu asahāyabhāvena ekavihārissa nibbānaṃ paṭipesitacittatāya pahitattassa adhisīlasikkhādikā",
  "atk-s0508a2:2132_5": "tisso sikkhā sikkhato bhikkhuno araññaṃ phāsu iṭṭhaṃ sukhāvahanti attho.",
  "atk-s0508a2:2133_0": "Yogī-",
  "atk-s0508a2:2133_1": "pītikaranti yogīnaṃ bhāvanāya yuttappayuttānaṃ appasaddādibhāvena jhānavipassanādipītiṃ āvahanato yogī-",
  "atk-s0508a2:2133_2": "pītikaraṃ.",
  "atk-s0508a2:2133_3": "Visabhāgārammaṇābhāvena paṭisallānasāruppatāya rammaṃ.",
  "atk-s0508a2:2133_4": "Mattakuñjarasevitanti mattavaravāraṇavicaritaṃ,",
  "atk-s0508a2:2133_5": "imināpi brahāraññabhāvena janavivekaṃyeva dasseti.",
  "atk-s0508a2:2133_6": "Atthavasīti idha atthoti samaṇadhammo adhippeto.",
  "atk-s0508a2:2133_7": "“Kathaṃ nu kho so me bhaveyyā”ti tassa vasaṃ gato.",
  "atk-s0508a2:2134_0": "Supupphiteti suṭṭhu pupphite.",
  "atk-s0508a2:2134_1": "Sītavaneti chāyūdakasampattiyā sīte vane.",
  "atk-s0508a2:2134_2": "Ubhayenapi tassa ramaṇīyataṃyeva vibhāveti.",
  "atk-s0508a2:2134_3": "Girikandareti girīnaṃ abbhantare kandare.",
  "atk-s0508a2:2134_4": "Kanti hi udakaṃ,",
  "atk-s0508a2:2134_5": "tena dāritaṃ ninnaṭṭhānaṃ kandaraṃ nāma.",
  "atk-s0508a2:2134_6": "Tādise sītale girikandare ghammaparitāpaṃ vinodetvā attano gattāni parisiñcitvā nhāyitvā caṅkamissāmi ekakoti katthaci anāyattavuttitaṃ dasseti.",
  "atk-s0508a2:2135_0": "Ekākiyoti ekākī asahāyo.",
  "atk-s0508a2:2135_1": "Adutiyoti taṇhāsaṅkhātadutiyābhāvena adutiyo.",
  "atk-s0508a2:2135_2": "Taṇhā hi purisassa sabbadā avijahanaṭṭhena dutiyā nāma.",
  "atk-s0508a2:2135_3": "Tenāha bhagavā –",
  "atk-s0508a2:2135_4": "“taṇhādutiyo puriso,",
  "atk-s0508a2:2135_5": "dīghamaddhāna saṃsara”nti.",
  "atk-s0508a2:2136_0": "Evaṃ me kattukāmassāti “handa eko gamissāmī”tiādinā vuttavidhinā araññaṃ gantvā bhāvanābhiyogaṃ kattukāmassa me.",
  "atk-s0508a2:2136_1": "Adhippāyo samijjhatūti “kadāhaṃ viharissāmi,",
  "atk-s0508a2:2136_2": "katakicco anāsavo”ti evaṃ pavatto manoratho ijjhatu siddhiṃ pāpuṇātu.",
  "atk-s0508a2:2136_3": "Arahattappatti ca yasmā na āyācanamattena sijjhati,",
  "atk-s0508a2:2136_4": "nāpi aññena sādhetabbā,",
  "atk-s0508a2:2136_5": "tasmā āha “sādhayissāmahaṃyeva,",
  "atk-s0508a2:2136_6": "nāñño aññassa kārako”ti.",
  "atk-s0508a2:2137_0": "Evaṃ uparājassa pabbajjāya daḷhanicchayataṃ ñatvā rājā asokārāmagamanīyaṃ maggaṃ alaṅkārāpetvā kumāraṃ",
  "atk-s0508a2:2137_1": "sabbālaṅkāravibhūsitaṃ mahatiyā senāya mahaccarājānubhāvena vihāraṃ nesi.",
  "atk-s0508a2:2137_2": "Kumāro padhānagharaṃ gantvā mahādhammarakkhitattherassa santike pabbaji,",
  "atk-s0508a2:2137_3": "anekasatā manussā taṃ anupabbajiṃsu.",
  "atk-s0508a2:2137_4": "Rañño bhāgineyyo saṅghamittāya sāmiko aggibrahmāpi tameva anupabbaji.",
  "atk-s0508a2:2137_5": "So pabbajitvā haṭṭhatuṭṭho attanā kātabbaṃ pakāsento –",
  "atk-s0508a2:2138_0": "543.",
  "atk-s0508a2:2139_0": "“Esa bandhāmi sannāhaṃ, pavisissāmi kānanaṃ;",
  "atk-s0508a2:2140_0": "Na tato nikkhamissāmi, appatto āsavakkhayaṃ.",
  "atk-s0508a2:2141_0": "544.",
  "atk-s0508a2:2142_0": "“Mālute upavāyante, sīte surabhigandhike;",
  "atk-s0508a2:2143_0": "Avijjaṃ dālayissāmi, nisinno nagamuddhani.",
  "atk-s0508a2:2144_0": "545.",
  "atk-s0508a2:2145_0": "“Vane kusumasañchanne, pabbhāre nūna sītale;",
  "atk-s0508a2:2146_0": "Vimuttisukhena sukhito, ramissāmi giribbaje”ti. –",
  "atk-s0508a2:2147_0": "Tisso gāthā abhāsi.",
  "atk-s0508a2:2148_0": "Tattha esa bandhāmi sannāhanti esāhaṃ vīriyasaṅkhātaṃ sannāhaṃ bandhāmi,",
  "atk-s0508a2:2148_1": "kāye ca jīvite ca nirapekkho vīriyasannāhena sannayhāmi.",
  "atk-s0508a2:2148_2": "Idaṃ vuttaṃ hoti –",
  "atk-s0508a2:2148_3": "yathā nāma sūro puriso paccatthike paccupaṭṭhite taṃ jetukāmo aññaṃ kiccaṃ pahāya kavacapaṭimuccanādinā yuddhāya sannayhati,",
  "atk-s0508a2:2148_4": "yuddhabhūmiñca gantvā paccatthike ajetvā tato na nivattati,",
  "atk-s0508a2:2148_5": "evamahampi kilesapaccatthike jetuṃ ādittampi sīsaṃ celañca ajjhupekkhitvā catubbidhasammappadhānavīriyasannāhaṃ sannayhāmi,",
  "atk-s0508a2:2148_6": "kilese ajetvā kilesavijayayoggaṃ vivekaṭṭhānaṃ na vissajjemīti.",
  "atk-s0508a2:2148_7": "Tena vuttaṃ “pavisissāmi kānanaṃ na tato nikkhamissāmi,",
  "atk-s0508a2:2148_8": "appatto āsavakkhaya”nti.",
  "atk-s0508a2:2149_0": "“Mālute upavāyante”tiādinā araññaṭṭhānassa kammaṭṭhānabhāvanāyogyataṃ vadati,",
  "atk-s0508a2:2149_1": "ramissāmi nūna giribbajeti yojanā.",
  "atk-s0508a2:2149_2": "Pabbataparikkhepe abhiramissāmi maññeti anāgatatthaṃ parikappento vadati.",
  "atk-s0508a2:2149_3": "Sesaṃ suviññeyyameva.",
  "atk-s0508a2:2150_0": "Evaṃ vatvā thero araññaṃ pavisitvā samaṇadhammaṃ karonto upajjhāyena saddhiṃ kaliṅgaraṭṭhaṃ agamāsi.",
  "atk-s0508a2:2150_1": "Tatthassa pāde cammikābādho uppajji,",
  "atk-s0508a2:2150_2": "taṃ disvā eko vejjo “sappiṃ, bhante,",
  "atk-s0508a2:2150_3": "pariyesatha,",
  "atk-s0508a2:2150_4": "tikicchissāmi na”nti āha.",
  "atk-s0508a2:2150_5": "Thero sappipariyesanaṃ akatvā vipassanāya eva kammaṃ karoti,",
  "atk-s0508a2:2150_6": "rogo vaḍḍhati,",
  "atk-s0508a2:2150_7": "vejjo therassa tattha appossukkataṃ disvā sayameva sappiṃ pariyesitvā theraṃ arogaṃ akāsi.",
  "atk-s0508a2:2150_8": "So arogo hutvā nacirasseva arahattaṃ pāpuṇi.",
  "atk-s0508a2:2150_9": "Tena vuttaṃ apadāne –",
  "atk-s0508a2:2151_0": "“Imamhi bhaddake kappe, brahmabandhu mahāyaso;",
  "atk-s0508a2:2152_0": "Kassapo nāma gottena, uppajji vadataṃ varo.",
  "atk-s0508a2:2153_0": "“Nippapañco nirālambo, ākāsasamamānaso;",
  "atk-s0508a2:2154_0": "Suññatābahulo tādī, animittarato vasī.",
  "atk-s0508a2:2155_0": "“Asaṅgacitto nikleso, asaṃsaṭṭho kule gaṇe;",
  "atk-s0508a2:2156_0": "Mahākāruṇiko vīro, vinayopāyakovido.",
  "atk-s0508a2:2157_0": "“Uyyutto parakiccesu, vinayanto sadevake;",
  "atk-s0508a2:2158_0": "Nibbānagamanaṃ maggaṃ, gatiṃ paṅkavisosanaṃ.",
  "atk-s0508a2:2159_0": "“Amataṃ paramassādaṃ, jarāmaccunivāraṇaṃ;",
  "atk-s0508a2:2160_0": "Mahāparisamajjhe so, nisinno lokatārako.",
  "atk-s0508a2:2161_0": "“Karavīkaruto nātho, brahmaghoso tathāgato;",
  "atk-s0508a2:2162_0": "Uddharanto mahāduggā, vippanaṭṭhe anāyake.",
  "atk-s0508a2:2163_0": "“Desento virajaṃ dhammaṃ, diṭṭho me lokanāyako;",
  "atk-s0508a2:2164_0": "Tassa dhammaṃ suṇitvāna, pabbajiṃ anagāriyaṃ.",
  "atk-s0508a2:2165_0": "“Pabbajitvā tadāpāhaṃ, cintento jinasāsanaṃ;",
  "atk-s0508a2:2166_0": "Ekakova vane ramme, vasiṃ saṃsaggapīḷito.",
  "atk-s0508a2:2167_0": "“Sakkāyavūpakāso me, hetubhūto mamābhavī;",
  "atk-s0508a2:2168_0": "Manaso vūpakāsassa, saṃsaggabhayadassino.",
  "atk-s0508a2:2169_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:2170_0": "Arahattaṃ pana patvā there tattha viharante rājā koṭidhanapariccāgena bhojakagirivihāraṃ nāma kāretvā theraṃ tattha vāsesi.",
  "atk-s0508a2:2170_1": "So tattha viharanto parinibbānakāle –",
  "atk-s0508a2:2171_0": "546.",
  "atk-s0508a2:2172_0": "“Sohaṃ paripuṇṇasaṅkappo, cando pannaraso yathā;",
  "atk-s0508a2:2173_0": "Sabbāsavaparikkhīṇo, natthi dāni punabbhavo”ti. –",
  "atk-s0508a2:2174_0": "Osānagāthamāha. Sā uttānatthāva. Tadeva ca therassa aññābyākaraṇaṃ ahosīti.",
  "atk-s0508a2:2175_0": "Ekavihāriyattheragāthāvaṇṇanā niṭṭhitā.",
  "atk-s0508a2:2176_0": "3. Mahākappinattheragāthāvaṇṇanā",
  "atk-s0508a2:2177_0": "Anāgataṃ yo paṭikacca passatītiādikā āyasmato mahākappinattherassa gāthā.",
  "atk-s0508a2:2177_1": "Kā uppatti?",
  "atk-s0508a2:2177_2": "Ayaṃ kira padumuttarabuddhakāle haṃsavatīnagare kulaghare nibbattitvā viññutaṃ patto satthu santike dhammaṃ",
  "atk-s0508a2:2177_3": "suṇanto satthāraṃ ekaṃ bhikkhuṃ bhikkhuovādakānaṃ aggaṭṭhāne ṭhapentaṃ disvā tajjaṃ adhikārakammaṃ katvā",
  "atk-s0508a2:2177_4": "taṃ ṭhānantaraṃ patthesi.",
  "atk-s0508a2:2178_0": "So tattha yāvajīvaṃ kusalaṃ katvā devamanussesu saṃsaranto kassapasammāsambuddhakāle bārāṇasiyaṃ kulagehe",
  "atk-s0508a2:2178_1": "nibbattitvā viññutaṃ patto purisasahassagaṇajeṭṭhako hutvā gabbhasahassapaṭimaṇḍitaṃ mahantaṃ pariveṇaṃ kārāpesi.",
  "atk-s0508a2:2178_2": "Te sabbepi janā yāvajīvaṃ kusalaṃ katvā taṃ upāsakaṃ jeṭṭhakaṃ katvā saputtadārā devaloke nibbattitvā ekaṃ buddhantaraṃ devamanussesu saṃsariṃsu.",
  "atk-s0508a2:2178_3": "Tesu gaṇajeṭṭhako amhākaṃ satthu nibbattito puretarameva paccantadese kukkuṭanāmake nagare rājagehe nibbatti,",
  "atk-s0508a2:2178_4": "tassa kappinoti nāmaṃ ahosi.",
  "atk-s0508a2:2178_5": "Sesapurisā tasmiṃyeva nagare amaccakule nibbattiṃsu.",
  "atk-s0508a2:2178_6": "Kappinakumāro pitu accayena chattaṃ ussāpetvā mahākappinarājā nāma jāto.",
  "atk-s0508a2:2178_7": "So sutavittakatāya pātova catūhi dvārehi sīghaṃ dūte pesesi –",
  "atk-s0508a2:2178_8": "“yattha bahussute passatha,",
  "atk-s0508a2:2178_9": "tato nivattitvā mayhaṃ ārocethā”ti.",
  "atk-s0508a2:2179_0": "Tena ca samayena amhākaṃ satthā loke uppajjitvā sāvatthiṃ upanissāya viharati.",
  "atk-s0508a2:2179_1": "Tasmiṃ kāle sāvatthivāsino vāṇijā sāvatthiyaṃ uṭṭhānakabhaṇḍaṃ gahetvā taṃ nagaraṃ gantvā bhaṇḍaṃ paṭisāmetvā",
  "atk-s0508a2:2179_2": "“rājānaṃ passissāmā”ti paṇṇākārahatthā rañño ārocāpesuṃ.",
  "atk-s0508a2:2179_3": "Te rājā pakkosāpetvā niyyāditapaṇṇākāre vanditvā ṭhite “kuto āgatatthā”ti pucchi.",
  "atk-s0508a2:2179_4": "“Sāvatthito, devā”ti.",
  "atk-s0508a2:2179_5": "“Kacci vo raṭṭhaṃ subhikkhaṃ,",
  "atk-s0508a2:2179_6": "dhammiko rājā”ti? “Āma, devā”ti.",
  "atk-s0508a2:2179_7": "“Kīdiso dhammo tumhākaṃ dese idāni pavattatī”ti? “Taṃ, deva,",
  "atk-s0508a2:2179_8": "na sakkā ucchiṭṭhamukhehi kathetu”nti.",
  "atk-s0508a2:2179_9": "Rājā suvaṇṇabhiṅgārena udakaṃ dāpesi.",
  "atk-s0508a2:2179_10": "Te mukhaṃ vikkhāletvā dasabalābhimukhā añjaliṃ paggahetvā, “deva,",
  "atk-s0508a2:2179_11": "amhākaṃ dese buddharatanaṃ nāma uppanna”nti āhaṃsu.",
  "atk-s0508a2:2179_12": "Rañño “buddho”ti vacane sutamatteyeva sakalasarīraṃ pharamānā pīti uppajji.",
  "atk-s0508a2:2179_13": "Tato “buddhoti, tātā,",
  "atk-s0508a2:2179_14": "vadethā”ti āha.",
  "atk-s0508a2:2179_15": "“Buddhoti, deva,",
  "atk-s0508a2:2179_16": "vadāmā”ti.",
  "atk-s0508a2:2179_17": "Evaṃ tikkhattuṃ vadāpetvā “buddhoti padaṃ aparimāṇa”nti tasmiṃyeva pade pasanno satasahassaṃ datvā “aparaṃ vadethā”ti pucchi. “Deva,",
  "atk-s0508a2:2179_18": "loke dhammaratanaṃ nāma uppanna”nti.",
  "atk-s0508a2:2179_19": "Tampi sutvā tatheva satasahassaṃ datvā “aparaṃ vadethā”ti pucchi. “Deva,",
  "atk-s0508a2:2179_20": "saṅgharatanaṃ nāma uppanna”nti.",
  "atk-s0508a2:2179_21": "Tampi sutvā tatheva satasahassaṃ datvā “buddhassa bhagavato santike pabbajissāmī”ti tatova nikkhami.",
  "atk-s0508a2:2179_22": "Amaccāpi tatheva nikkhamiṃsu.",
  "atk-s0508a2:2179_23": "So amaccasahassena saddhiṃ gaṅgātīraṃ patvā “sace satthā sammāsambuddho,",
  "atk-s0508a2:2179_24": "imesaṃ assānaṃ khuramattampi mā temetū”ti saccādhiṭṭhānaṃ katvā udakapiṭṭheneva pūraṃ gaṅgānadiṃ atikkamitvā",
  "atk-s0508a2:2179_25": "aparampi aḍḍhayojanavitthāraṃ nadiṃ tatheva atikkamitvā tatiyaṃ candabhāgaṃ nāma mahānadiṃ patvā tampi",
  "atk-s0508a2:2179_26": "tāya eva saccakiriyāya atikkami.",
  "atk-s0508a2:2180_0": "Satthāpi taṃdivasaṃ paccūsasamayaṃyeva mahākaruṇāsamāpattito vuṭṭhāya lokaṃ volokento “ajja mahākappino",
  "atk-s0508a2:2180_1": "tiyojanasatikaṃ rajjaṃ pahāya amaccasahassaparivāro mama santike pabbajituṃ āgamissatī”ti disvā “mayā",
  "atk-s0508a2:2180_2": "tesaṃ paccuggamanaṃ kātuṃ yutta”nti pātova sarīrapaṭijagganaṃ katvā bhikkhusaṅghaparivuto sāvatthiyaṃ",
  "atk-s0508a2:2180_3": "piṇḍāya caritvā pacchābhattaṃ piṇḍapātapaṭikkanto sayameva ākāsena gantvā candabhāgāya nadiyā tīre tesaṃ",
  "atk-s0508a2:2180_4": "uttaraṇatitthassābhimukhaṭṭhāne mahānigrodhamūle pallaṅkena nisinno chabbaṇṇabuddharasmiyo vissajjesi.",
  "atk-s0508a2:2180_5": "Te tena titthena uttarantā buddharasmiyo ito cito ca vidhāvantiyo olokento bhagavantaṃ disvā “yaṃ satthāraṃ uddissa mayaṃ āgatā,",
  "atk-s0508a2:2180_6": "addhā so eso”ti dassaneneva niṭṭhaṃ gantvā diṭṭhaṭṭhānato paṭṭhāya onamitvā paramanipaccākāraṃ karontā bhagavantaṃ upasaṅkamiṃsu.",
  "atk-s0508a2:2180_7": "Rājā bhagavato gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena.",
  "atk-s0508a2:2180_8": "Satthā tesaṃ dhammaṃ desesi.",
  "atk-s0508a2:2180_9": "Desanāpariyosāne saddhiṃ parisāya arahatte patiṭṭhāsi.",
  "atk-s0508a2:2180_10": "Tena vuttaṃ apadāne –",
  "atk-s0508a2:2181_0": "“Padumuttaro nāma jino, sabbadhammāna pāragū;",
  "atk-s0508a2:2182_0": "Udito ajaṭākāse, ravīva saradambare.",
  "atk-s0508a2:2183_0": "“Vacanābhāya bodheti, veneyyapadumāni so;",
  "atk-s0508a2:2184_0": "Kilesapaṅkaṃ soseti, matiraṃsīhi nāyako.",
  "atk-s0508a2:2185_0": "“Titthiyānaṃ yase hanti, khajjotābhā yathā ravi;",
  "atk-s0508a2:2186_0": "Saccatthābhaṃ pakāseti, ratanaṃva divākaro.",
  "atk-s0508a2:2187_0": "“Guṇānaṃ āyatibhūto, ratanānaṃva sāgaro;",
  "atk-s0508a2:2188_0": "Pajjunnoriva bhūtāni, dhammameghena vassati.",
  "atk-s0508a2:2189_0": "“Akkhadasso tadā āsiṃ, nagare haṃsasavhaye;",
  "atk-s0508a2:2190_0": "Upecca dhammamassosiṃ, jalajuttamanāmino.",
  "atk-s0508a2:2191_0": "“Ovādakassa bhikkhūnaṃ, sāvakassa katāvino;",
  "atk-s0508a2:2192_0": "Guṇaṃ pakāsayantassa, tappayantassa me manaṃ.",
  "atk-s0508a2:2193_0": "“Sutvā patīto sumano, nimantetvā tathāgataṃ;",
  "atk-s0508a2:2194_0": "Sasissaṃ bhojayitvāna, taṃ ṭhānamabhipatthayiṃ.",
  "atk-s0508a2:2195_0": "“Tadā haṃsasamabhāgo, haṃsadundubhinissano;",
  "atk-s0508a2:2196_0": "Passathetaṃ mahāmattaṃ, vinicchayavisāradaṃ.",
  "atk-s0508a2:2197_0": "“Patitaṃ pādamūle me, samuggatatanūruhaṃ;",
  "atk-s0508a2:2198_0": "Jīmūtavaṇṇaṃ pīṇaṃsaṃ, pasannanayanānanaṃ.",
  "atk-s0508a2:2199_0": "“Parivārena mahatā, rājayuttaṃ mahāyasaṃ;",
  "atk-s0508a2:2200_0": "Eso katāvino ṭhānaṃ, pattheti muditāsayo.",
  "atk-s0508a2:2201_0": "“Iminā paṇipātena, cāgena paṇidhīhi ca;",
  "atk-s0508a2:2202_0": "Kappasatasahassāni, nupapajjati duggatiṃ.",
  "atk-s0508a2:2203_0": "“Devesu devasobhaggaṃ, manussesu mahantataṃ;",
  "atk-s0508a2:2204_0": "Anubhotvāna sesena, nibbānaṃ pāpuṇissati.",
  "atk-s0508a2:2205_0": "“Satasahassito kappe, okkākakulasambhavo;",
  "atk-s0508a2:2206_0": "Gotamo nāma gottena, satthā loke bhavissati.",
  "atk-s0508a2:2207_0": "“Tassa dhammesu dāyādo, oraso dhammanimmito;",
  "atk-s0508a2:2208_0": "Kappino nāma nāmena, hessati satthu sāvako.",
  "atk-s0508a2:2209_0": "“Tatohaṃ sukataṃ kāraṃ, katvāna jinasāsane;",
  "atk-s0508a2:2210_0": "Jahitvā mānusaṃ dehaṃ, tusitaṃ agamāsahaṃ.",
  "atk-s0508a2:2211_0": "“Devamānusarajjāni, sataso anusāsiya;",
  "atk-s0508a2:2212_0": "Bārāṇasiyamāsanne, jāto keṇiyajātiyaṃ.",
  "atk-s0508a2:2213_0": "“Sahassaparivārena, sapajāpatiko ahaṃ;",
  "atk-s0508a2:2214_0": "Pañcapaccekabuddhānaṃ, satāni samupaṭṭhahiṃ.",
  "atk-s0508a2:2215_0": "“Temāsaṃ bhojayitvāna, pacchādamha ticīvaraṃ;",
  "atk-s0508a2:2216_0": "Tato cutā mayaṃ sabbe, ahumha tidasūpagā.",
  "atk-s0508a2:2217_0": "“Puno sabbe manussattaṃ, agamimha tato cutā;",
  "atk-s0508a2:2218_0": "Kukkuṭamhi pure jātā, himavantassa passato.",
  "atk-s0508a2:2219_0": "“Kappino nāmahaṃ āsiṃ, rājaputto mahāyaso;",
  "atk-s0508a2:2220_0": "Sesāmaccakule jātā, mameva parivārayuṃ.",
  "atk-s0508a2:2221_0": "“Mahārajjasukhaṃ patto, sabbakāmasamiddhimā;",
  "atk-s0508a2:2222_0": "Vāṇijehi samakkhātaṃ, buddhuppādamahaṃ suṇiṃ.",
  "atk-s0508a2:2223_0": "“Buddho loke samuppanno, asamo ekapuggalo;",
  "atk-s0508a2:2224_0": "So pakāseti saddhammaṃ, amataṃ sukhamuttamaṃ.",
  "atk-s0508a2:2225_0": "“Suyuttā tassa sissā ca, sumuttā ca anāsavā;",
  "atk-s0508a2:2226_0": "Sutvā nesaṃ suvacanaṃ, sakkaritvāna vāṇije.",
  "atk-s0508a2:2227_0": "“Pahāya rajjaṃ sāmacco, nikkhamiṃ buddhamāmako;",
  "atk-s0508a2:2228_0": "Nadiṃ disvā mahācandaṃ, pūritaṃ samatittikaṃ.",
  "atk-s0508a2:2229_0": "“Appatiṭṭhaṃ anālambaṃ, duttaraṃ sīghavāhiniṃ;",
  "atk-s0508a2:2230_0": "Guṇaṃ saritvā buddhassa, sotthinā samatikkamiṃ.",
  "atk-s0508a2:2231_0": "“Bhavasotaṃ sace buddho, tiṇṇo lokantagū vidū;",
  "atk-s0508a2:2232_0": "Etena saccavajjena, gamanaṃ me samijjhatu.",
  "atk-s0508a2:2233_0": "“Yadi santigamo maggo, mokkho caccantikaṃ sukhaṃ;",
  "atk-s0508a2:2234_0": "Etena saccavajjena, gamanaṃ me samijjhatu.",
  "atk-s0508a2:2235_0": "“Saṅgho ce tiṇṇakantāro, puññakkhetto anuttaro;",
  "atk-s0508a2:2236_0": "Etena saccavajjena, gamanaṃ me samijjhatu.",
  "atk-s0508a2:2237_0": "“Saha kate saccavare, maggā apagataṃ jalaṃ;",
  "atk-s0508a2:2238_0": "Tato sukhena uttiṇṇo, nadītīre manorame.",
  "atk-s0508a2:2239_0": "“Nisinnaṃ addasaṃ buddhaṃ, udentaṃva pabhaṅkaraṃ;",
  "atk-s0508a2:2240_0": "Jalantaṃ hemaselaṃva, dīparukkhaṃva jotitaṃ.",
  "atk-s0508a2:2241_0": "“Sasiṃva tārāsahitaṃ, sāvakehi purakkhataṃ;",
  "atk-s0508a2:2242_0": "Vāsavaṃ viya vassantaṃ, desanājaladantaraṃ.",
  "atk-s0508a2:2243_0": "“Vanditvāna sahāmacco, ekamantamupāvisiṃ;",
  "atk-s0508a2:2244_0": "Tato no āsayaṃ ñatvā, buddho dhammamadesayi.",
  "atk-s0508a2:2245_0": "“Sutvāna dhammaṃ vimalaṃ, avocumha mayaṃ jinaṃ;",
  "atk-s0508a2:2246_0": "Pabbājehi mahāvīra, nibbindāmha mayaṃ bhave.",
  "atk-s0508a2:2247_0": "“Svakkhāto bhikkhave dhammo, dukkhantakaraṇāya vo;",
  "atk-s0508a2:2248_0": "Caratha brahmacariyaṃ, iccāha munisattamo.",
  "atk-s0508a2:2249_0": "“Saha vācāya sabbepi, bhikkhuvesadharā mayaṃ;",
  "atk-s0508a2:2250_0": "Ahumha upasampannā, sotāpannā ca sāsane.",
  "atk-s0508a2:2251_0": "“Tato jetavanaṃ gantvā, anusāsi vināyako;",
  "atk-s0508a2:2252_0": "Anusiṭṭho jinenāhaṃ, arahattamapāpuṇiṃ.",
  "atk-s0508a2:2253_0": "“Tato bhikkhusahassāni, anusāsimahaṃ tadā;",
  "atk-s0508a2:2254_0": "Mamānusāsanakarā, tepi āsuṃ anāsavā.",
  "atk-s0508a2:2255_0": "“Jino tasmiṃ guṇe tuṭṭho, etadagge ṭhapesi maṃ;",
  "atk-s0508a2:2256_0": "Bhikkhuovādakānaggo, kappinoti mahājane.",
  "atk-s0508a2:2257_0": "“Satasahasse kataṃ kammaṃ, phalaṃ dassesi me idha;",
  "atk-s0508a2:2258_0": "Pamutto saravegova, kilese jhāpayiṃ mama.",
  "atk-s0508a2:2259_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:2260_0": "Arahattaṃ patvā pana te sabbeva satthāraṃ pabbajjaṃ yāciṃsu.",
  "atk-s0508a2:2260_1": "Satthā te “etha,",
  "atk-s0508a2:2260_2": "bhikkhavo”ti āha.",
  "atk-s0508a2:2260_3": "Sā eva tesaṃ pabbajjā upasampadā ca ahosi.",
  "atk-s0508a2:2260_4": "Satthā taṃ bhikkhusahassaṃ ādāya ākāsena jetavanaṃ agamāsi.",
  "atk-s0508a2:2260_5": "Athekadivasaṃ bhagavā tassantevāsike bhikkhū āha – “kacci,",
  "atk-s0508a2:2260_6": "bhikkhave,",
  "atk-s0508a2:2260_7": "kappino bhikkhūnaṃ dhammaṃ desetī”ti? “Na, bhagavā, deseti.",
  "atk-s0508a2:2260_8": "Appossukko diṭṭhadhammasukhavihāramanuyutto viharati,",
  "atk-s0508a2:2260_9": "ovādamattampi na detī”ti.",
  "atk-s0508a2:2260_10": "Satthā theraṃ pakkosāpetvā –",
  "atk-s0508a2:2260_11": "“saccaṃ kira tvaṃ, kappina,",
  "atk-s0508a2:2260_12": "antevāsikānaṃ ovādamattampi na desī”ti? “Saccaṃ,",
  "atk-s0508a2:2260_13": "bhagavā”ti.",
  "atk-s0508a2:2260_14": "“Brāhmaṇa,",
  "atk-s0508a2:2260_15": "mā evaṃ kari,",
  "atk-s0508a2:2260_16": "ajja paṭṭhāya upagatānaṃ dhammaṃ desehī”ti. “Sādhu,",
  "atk-s0508a2:2260_17": "bhante”ti thero satthu vacanaṃ sirasā sampaṭicchitvā ekovādeneva samaṇasahassaṃ arahatte patiṭṭhāpesi.",
  "atk-s0508a2:2260_18": "Tena naṃ satthā paṭipāṭiyā attano sāvake there ṭhānantare ṭhapento bhikkhuovādakānaṃ aggaṭṭhāne ṭhapesi.",
  "atk-s0508a2:2260_19": "Athekadivasaṃ thero bhikkhuniyo ovadanto –",
  "atk-s0508a2:2261_0": "547.",
  "atk-s0508a2:2262_0": "“Anāgataṃ yo paṭikacca passati, hitañca atthaṃ ahitañca taṃ dvayaṃ;",
  "atk-s0508a2:2263_0": "Viddesino tassa hitesino vā, randhaṃ na passanti samekkhamānā.",
  "atk-s0508a2:2264_0": "548.",
  "atk-s0508a2:2265_0": "“Ānāpānasatī yassa, paripuṇṇā subhāvitā;",
  "atk-s0508a2:2266_0": "Anupubbaṃ paricitā, yathā buddhena desitā;",
  "atk-s0508a2:2267_0": "Somaṃ lokaṃ pabhāseti, abbhā muttova candimā.",
  "atk-s0508a2:2268_0": "549.",
  "atk-s0508a2:2269_0": "“Odātaṃ vata me cittaṃ, appamāṇaṃ subhāvitaṃ;",
  "atk-s0508a2:2270_0": "Nibbiddhaṃ paggahītañca, sabbā obhāsate disā.",
  "atk-s0508a2:2271_0": "550.",
  "atk-s0508a2:2272_0": "“Jīvate vāpi sappañño, api vittaparikkhayo;",
  "atk-s0508a2:2273_0": "Paññāya ca alābhena, vittavāpi na jīvati.",
  "atk-s0508a2:2274_0": "551.",
  "atk-s0508a2:2275_0": "“Paññā sutavinicchinī, paññā kittisilokavaddhanī;",
  "atk-s0508a2:2276_0": "Paññāsahito naro idha, api dukkhesu sukhāni vindati.",
  "atk-s0508a2:2277_0": "552.",
  "atk-s0508a2:2278_0": "“Nāyaṃ ajjatano dhammo, nacchero napi abbhuto;",
  "atk-s0508a2:2279_0": "Yattha jāyetha mīyetha, tattha kiṃ viya abbhutaṃ.",
  "atk-s0508a2:2280_0": "553.",
  "atk-s0508a2:2281_0": "“Anantarañhi jātassa, jīvitā maraṇaṃ dhuvaṃ;",
  "atk-s0508a2:2282_0": "Jātā jātā marantīdha, evaṃ dhammā hi pāṇino.",
  "atk-s0508a2:2283_0": "554.",
  "atk-s0508a2:2284_0": "“Na hetadatthāya matassa hoti, yaṃ jīvitatthaṃ paraporisānaṃ;",
  "atk-s0508a2:2285_0": "Matamhi ruṇṇaṃ na yaso na lokyaṃ, na vaṇṇitaṃ samaṇabrāhmaṇehi.",
  "atk-s0508a2:2286_0": "555.",
  "atk-s0508a2:2287_0": "“Cakkhuṃ sarīraṃ upahanti tena, nihīyati vaṇṇabalaṃ matī ca;",
  "atk-s0508a2:2288_0": "Ānandino tassa disā bhavanti, hitesino nāssa sukhī bhavanti.",
  "atk-s0508a2:2289_0": "556.",
  "atk-s0508a2:2290_0": "“Tasmā hi iccheyya kule vasante, medhāvino ceva bahussute ca;",
  "atk-s0508a2:2291_0": "Yesañhi paññāvibhavena kiccaṃ, taranti nāvāya nadiṃva puṇṇa”nti. –",
  "atk-s0508a2:2292_0": "Imā gāthā abhāsi.",
  "atk-s0508a2:2293_0": "Tattha anāgatanti na āgataṃ,",
  "atk-s0508a2:2293_1": "avindanti, attho.",
  "atk-s0508a2:2293_2": "Paṭikaccāti putetaraṃyeva.",
  "atk-s0508a2:2293_3": "Passatīti oloketi.",
  "atk-s0508a2:2293_4": "Atthanti kiccaṃ.",
  "atk-s0508a2:2293_5": "Taṃ dvayanti hitāhitaṃ.",
  "atk-s0508a2:2293_6": "Viddesinoti amittā.",
  "atk-s0508a2:2293_7": "Hitesinoti mittā.",
  "atk-s0508a2:2293_8": "Randhanti chiddaṃ.",
  "atk-s0508a2:2293_9": "Samekkhamānāti gavesantā.",
  "atk-s0508a2:2293_10": "Idaṃ vuttaṃ hoti –",
  "atk-s0508a2:2293_11": "yo puggalo attano hitāvahaṃ ahitāvahaṃ tadubhayañca atthaṃ kiccaṃ anāgataṃ asampattaṃ puretaraṃyeva paññācakkhunā",
  "atk-s0508a2:2293_12": "ahaṃ viya passati vīmaṃsati vicāreti,",
  "atk-s0508a2:2293_13": "tassa amittā vā ahitajjhāsayena mittā vā hitajjhāsayena randhaṃ gavesantā na passanti,",
  "atk-s0508a2:2293_14": "tādiso paññavā puggalo acchiddavutti,",
  "atk-s0508a2:2293_15": "tasmā tumhehi tathārūpehi bhavitabbanti.",
  "atk-s0508a2:2294_0": "Idāni ānāpānasatibhāvanāya guṇaṃ dassento tattha tāni yojetuṃ “ānāpānasatī yassā”ti dutiyaṃ gāthamāha.",
  "atk-s0508a2:2294_1": "Tattha ānanti assāso.",
  "atk-s0508a2:2294_2": "Apānanti passāso.",
  "atk-s0508a2:2294_3": "Assāsapassāsanimittārammaṇā sati ānāpānasati.",
  "atk-s0508a2:2294_4": "Satisīsena cettha taṃsampayuttasamādhibhāvanā adhippetā. Yassāti,",
  "atk-s0508a2:2294_5": "yassa yogino.",
  "atk-s0508a2:2294_6": "Paripuṇṇā subhāvitāti catunnaṃ satipaṭṭhānānaṃ soḷasannañca ākārānaṃ pāripūriyā sabbaso puṇṇā sattannaṃ",
  "atk-s0508a2:2294_7": "bojjhaṅgānaṃ vijjāvimuttīnañca pāripūriyā suṭṭhu bhāvitā vaḍḍhitā.",
  "atk-s0508a2:2294_8": "Anupubbaṃ paricitā,",
  "atk-s0508a2:2294_9": "yathā buddhena desitāti “so satova assasatī”tiādinā yathā bhagavatā desitā,",
  "atk-s0508a2:2294_10": "tathā anupubbaṃ anukkamena paricitā āsevitā bhāvitā.",
  "atk-s0508a2:2294_11": "Somaṃ lokaṃ pabhāseti,",
  "atk-s0508a2:2294_12": "abbhā muttova candimāti so yogāvacaro yathā abbhādiupakkilesā vimutto cando candālokena imaṃ okāsalokaṃ pabhāseti,",
  "atk-s0508a2:2294_13": "evaṃ avijjādiupakkilesavimutto ñāṇālokena attasantānapatitaṃ parasantānapatitañca saṅkhāralokaṃ pabhāseti pakāseti.",
  "atk-s0508a2:2294_14": "Tasmā tumhehi ānāpānasatibhāvanā bhāvetabbāti adhippāyo.",
  "atk-s0508a2:2295_0": "Idāni attānaṃ nidassanaṃ katvā bhāvanābhiyogassa saphalataṃ dassento “odātaṃ vata me citta”nti tatiyaṃ gāthamāha.",
  "atk-s0508a2:2295_1": "Tassattho –",
  "atk-s0508a2:2295_2": "nīvaraṇamalavigamato odātaṃ suddhaṃ vata mama cittaṃ.",
  "atk-s0508a2:2295_3": "Yathā pamāṇakarā rāgādayo pahīnā,",
  "atk-s0508a2:2295_4": "appamāṇañca nibbānaṃ paccakkhaṃ kataṃ ahosi,",
  "atk-s0508a2:2295_5": "tathā bhāvitattā appamāṇaṃ subhāvitaṃ,",
  "atk-s0508a2:2295_6": "tato eva catusaccaṃ nibbiddhaṃ paṭivijjhitaṃ,",
  "atk-s0508a2:2295_7": "sakalasaṃkilesapakkhato paggahitañca hutvā dukkhādikā pubbantādikā ca disā obhāsate tattha vitiṇṇakaṅkhattā sabbadhammesu vigatasammohattā ca.",
  "atk-s0508a2:2295_8": "Tasmā tumhehipi evaṃ cittaṃ bhāvetabbanti dasseti.",
  "atk-s0508a2:2296_0": "Yathā bhāvanāmayā paññā cittamalavisodhanādinā purisassa bahupakārā,",
  "atk-s0508a2:2296_1": "evaṃ itarāpīti dassento “jīvate vāpi sappañño”ti catutthagāthamāha.",
  "atk-s0508a2:2296_2": "Tassattho –",
  "atk-s0508a2:2296_3": "parikkhīṇadhanopi sappaññajātiko itarītarasantosena santuṭṭho anavajjāya jīvikāya jīvatiyeva.",
  "atk-s0508a2:2296_4": "Tassa hi jīvitaṃ jīvitaṃ nāma.",
  "atk-s0508a2:2296_5": "Tenāha bhagavā –",
  "atk-s0508a2:2296_6": "“paññājīviṃ jīvitamāhu seṭṭha”nti.",
  "atk-s0508a2:2296_7": "Dummedhapuggalo pana paññāya alābhena diṭṭhadhammikaṃ samparāyikañca atthaṃ virādhento vittavāpi na jīvati,",
  "atk-s0508a2:2296_8": "garahādippattiyā jīvanto nāma na tassa hoti,",
  "atk-s0508a2:2296_9": "anupāyaññutāya vā yathādhigataṃ dhanaṃ nāsento jīvitampi sandhāretuṃ na sakkotiyeva,",
  "atk-s0508a2:2296_10": "tasmā pārihāriyapaññāpi tumhehi appamattehi sampādetabbāti adhippāyo.",
  "atk-s0508a2:2297_0": "Idāni paññāya ānisaṃse dassetuṃ “paññā sutavinicchinī”ti pañcamaṃ gāthamāha.",
  "atk-s0508a2:2297_1": "Tattha paññā sutavinicchinīti paññā nāmesā sutassa vinicchayinī,",
  "atk-s0508a2:2297_2": "yathāsute sotapathamāgate atthe “ayaṃ akusalo,",
  "atk-s0508a2:2297_3": "ayaṃ kusalo,",
  "atk-s0508a2:2297_4": "ayaṃ sāvajjo,",
  "atk-s0508a2:2297_5": "ayaṃ anavajjo”tiādinā vinicchayajananī.",
  "atk-s0508a2:2297_6": "Kittisilokavaddhanīti kittiyā sammukhā pasaṃsāya silokassa patthaṭayasabhāvassa vaddhanī,",
  "atk-s0508a2:2297_7": "paññavatoyeva hi kittiādayo viññūnaṃ pāsaṃsabhāvato.",
  "atk-s0508a2:2297_8": "Paññāsahitoti pārihāriyapaññāya,",
  "atk-s0508a2:2297_9": "vipassanāpaññāya ca yutto.",
  "atk-s0508a2:2297_10": "Api dukkhesu sukhāni vindatīti ekantadukkhasabhāvesu khandhāyatanādīsu sammāpaṭipattiyā yathābhūtasabhāvāvabodhena nirāmisānipi sukhāni paṭilabhati.",
  "atk-s0508a2:2298_0": "Idāni tāsaṃ bhikkhunīnaṃ aniccatāpaṭisaṃyuttaṃ dhīrabhāvāvahaṃ dhammaṃ kathento “nāyaṃ ajjatano dhammo”tiādinā sesagāthā abhāsi.",
  "atk-s0508a2:2298_1": "Tatrāyaṃ saṅkhepattho –",
  "atk-s0508a2:2298_2": "yvāyaṃ sattānaṃ jāyanamīyanasabhāvo,",
  "atk-s0508a2:2298_3": "ayaṃ dhammo ajjatano adhunāgato na hoti,",
  "atk-s0508a2:2298_4": "abhiṇhapavattikatāya na acchariyo,",
  "atk-s0508a2:2298_5": "abbhutapubbatābhāvato nāpi abbhuto.",
  "atk-s0508a2:2298_6": "Tasmā yattha jāyetha mīyetha,",
  "atk-s0508a2:2298_7": "yasmiṃ loke satto jāyeyya,",
  "atk-s0508a2:2298_8": "so ekaṃsena mīyetha,",
  "atk-s0508a2:2298_9": "tattha kiṃ viya?",
  "atk-s0508a2:2298_10": "Kiṃ nāma abbhutaṃ siyā?",
  "atk-s0508a2:2298_11": "Sabhāvikattā maraṇassa –",
  "atk-s0508a2:2298_12": "na hi khaṇikamaraṇassa kiñci kāraṇaṃ atthi.",
  "atk-s0508a2:2298_13": "Yato anantarañhi jātassa,",
  "atk-s0508a2:2298_14": "jīvitā maraṇaṃ dhuvaṃ jātassa jātisamanantaraṃ jīvitato maraṇaṃ ekantikaṃ uppannānaṃ khandhānaṃ ekaṃsena bhijjanato.",
  "atk-s0508a2:2298_15": "Yo panettha jīvatīti lokavohāro,",
  "atk-s0508a2:2298_16": "so tadupādānassa anekapaccayāyattatāya anekantiko,",
  "atk-s0508a2:2298_17": "yasmā etadevaṃ,",
  "atk-s0508a2:2298_18": "tasmā jātā marantīdha,",
  "atk-s0508a2:2298_19": "evaṃdhammā hi pāṇinoti ayaṃ sattānaṃ pakati,",
  "atk-s0508a2:2298_20": "yadidaṃ jātānaṃ maraṇanti jātiyā maraṇānubandhanataṃ āha.",
  "atk-s0508a2:2299_0": "Idāni yasmā tāsu bhikkhunīsu kāci sokabandhitacittāpi atthi,",
  "atk-s0508a2:2299_1": "tasmā tāsaṃ sokavinodanaṃ kātuṃ “na hetadatthāyātiādi vuttaṃ.",
  "atk-s0508a2:2299_2": "Tattha na hetadatthāya matassa hotīti yaṃ matassa jīvitatthaṃ jīvitanimittaṃ paraporisānaṃ parapuggalānaṃ ruṇṇaṃ,",
  "atk-s0508a2:2299_3": "etaṃ tassa matassa sattassa jīvitatthaṃ tāva tiṭṭhatu,",
  "atk-s0508a2:2299_4": "kassacipi atthāya na hoti,",
  "atk-s0508a2:2299_5": "ye pana rudanti,",
  "atk-s0508a2:2299_6": "tesampi matamhi matapuggalanimittaṃ ruṇṇaṃ,",
  "atk-s0508a2:2299_7": "na yaso na lokyaṃ yasāvahaṃ visuddhāvahañca na hoti.",
  "atk-s0508a2:2299_8": "Na vaṇṇitaṃ samaṇabrāhmaṇehīti viññuppasaṭṭhampi na hoti,",
  "atk-s0508a2:2299_9": "atha kho viññugarahitamevāti attho.",
  "atk-s0508a2:2300_0": "Na kevalameteva ye rudato ādīnavā,",
  "atk-s0508a2:2300_1": "atha kho imepīti dassento “cakkhuṃ sarīraṃ upahantī”ti gāthaṃ vatvā tato paraṃ sokādianatthapaṭibāhanatthaṃ",
  "atk-s0508a2:2300_2": "kalyāṇamittapayirupāsanāyaṃ tā niyojento “tasmā”tiādinā osānagāthamāha.",
  "atk-s0508a2:2300_3": "Tattha tasmāti yasmā ruṇṇaṃ rudantassa puggalassa cakkhuṃ sarīrañca upahanti vibādhati,",
  "atk-s0508a2:2300_4": "tena ruṇṇena vaṇṇo balaṃ mati ca nihīyati parihāyati,",
  "atk-s0508a2:2300_5": "tassa rudantassa puggalassa disā sapattā ānandino pamodavanto pītivanto bhavanti.",
  "atk-s0508a2:2300_6": "Hitesino mittā dukkhī dukkhitā bhavanti tasmā dhammojapaññāya samannāgatattā medhāvino diṭṭhadhammikādiatthasannissitassa",
  "atk-s0508a2:2300_7": "bāhusaccassa pāripūriyā bahussute,",
  "atk-s0508a2:2300_8": "attano kule vasante iccheyya pāṭikaṅkheyya kulūpake kareyya.",
  "atk-s0508a2:2300_9": "Yesanti yesaṃ medhāvīnaṃ bahussutānaṃ paṇḍitānaṃ paññāvibhavena paññābalena yathā mahoghassa puṇṇaṃ nadiṃ nāvāya taranti,",
  "atk-s0508a2:2300_10": "evaṃ kulaputtā attano atthakiccaṃ taranti pāraṃ pāpuṇanti.",
  "atk-s0508a2:2300_11": "Te iccheyya kule vasanteti yojanā.",
  "atk-s0508a2:2301_0": "Evaṃ thero tāsaṃ bhikkhunīnaṃ dhammaṃ kathetvā vissajjesi.",
  "atk-s0508a2:2301_1": "Tā therassa ovāde ṭhatvā sokaṃ vinodetvā yoniso paṭipajjantiyo sadatthaṃ paripūresuṃ.",
  "atk-s0508a2:2302_0": "Mahākappinattheragāthāvaṇṇanā niṭṭhitā.",
  "atk-s0508a2:2303_0": "4. Cūḷapanthakattheragāthāvaṇṇanā",
  "atk-s0508a2:2304_0": "Dandhā mayhaṃ gatītiādikā āyasmato cūḷapanthakattherassa gāthā.",
  "atk-s0508a2:2304_1": "Kā uppatti?",
  "atk-s0508a2:2304_2": "Yadettha aṭṭhuppattivasena vattabbaṃ,",
  "atk-s0508a2:2304_3": "taṃ aṭṭhakanipāte mahāpanthakavatthusmiṃ vuttameva.",
  "atk-s0508a2:2304_4": "Ayaṃ pana viseso –",
  "atk-s0508a2:2304_5": "mahāpanthakatthero arahattaṃ patvā aggaphalasukhena vītināmento cintesi –",
  "atk-s0508a2:2304_6": "“kathaṃ nu kho sakkā cūḷapanthakampi imasmiṃ sukhe patiṭṭhapetu”nti?",
  "atk-s0508a2:2304_7": "So attano ayyakaṃ dhanaseṭṭhiṃ upasaṅkamitvā āha – “sace,",
  "atk-s0508a2:2304_8": "mahāseṭṭhi,",
  "atk-s0508a2:2304_9": "anujānātha,",
  "atk-s0508a2:2304_10": "ahaṃ cūḷapanthakaṃ pabbājeyya”nti.",
  "atk-s0508a2:2304_11": "“Pabbājetha,",
  "atk-s0508a2:2304_12": "bhante”ti.",
  "atk-s0508a2:2304_13": "Thero taṃ pabbājesi.",
  "atk-s0508a2:2304_14": "So dasasu sīlesu patiṭṭhito bhātu santike –",
  "atk-s0508a2:2305_0": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0508a2:2306_0": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0508a2:2307_0": "Gāthaṃ uggaṇhanto catūhi māsehi gahetuṃ nāsakkhi,",
  "atk-s0508a2:2307_1": "gahitagahitaṃ padaṃ hadaye na tiṭṭhati.",
  "atk-s0508a2:2307_2": "Atha naṃ mahāpanthako āha –",
  "atk-s0508a2:2307_3": "“panthaka,",
  "atk-s0508a2:2307_4": "tvaṃ imasmiṃ sāsane abhabbo,",
  "atk-s0508a2:2307_5": "catūhi māsehi ekagāthampi gahetuṃ na sakkosi.",
  "atk-s0508a2:2307_6": "Pabbajitakiccaṃ pana tvaṃ kathaṃ matthakaṃ pāpessasi?",
  "atk-s0508a2:2307_7": "Nikkhama ito”ti.",
  "atk-s0508a2:2307_8": "So therena paṇāmito dvārakoṭṭhakasamīpe rodamāno aṭṭhāsi.",
  "atk-s0508a2:2308_0": "Tena ca samayena satthā jīvakambavane viharati.",
  "atk-s0508a2:2308_1": "Atha jīvako purisaṃ pesesi,",
  "atk-s0508a2:2308_2": "“pañcahi bhikkhusatehi saddhiṃ satthāraṃ nimantehī”ti.",
  "atk-s0508a2:2308_3": "Tena ca samayena āyasmā mahāpanthako bhattuddesako hoti.",
  "atk-s0508a2:2308_4": "So “pañcannaṃ bhikkhusatānaṃ bhikkhaṃ paṭicchatha,",
  "atk-s0508a2:2308_5": "bhante”ti vutto “cūḷapanthakaṃ ṭhapetvā sesānaṃ paṭicchāmī”ti āha.",
  "atk-s0508a2:2308_6": "Taṃ sutvā cūḷapanthako bhiyyosomattāya domanassappatto ahosi.",
  "atk-s0508a2:2308_7": "Satthā tassa cittakkhedaṃ ñatvā,",
  "atk-s0508a2:2308_8": "“cūḷapanthako mayā katena upāyena bujjhissatī”ti tassa avidūre ṭhāne attānaṃ dassetvā “kiṃ, panthaka,",
  "atk-s0508a2:2308_9": "rodasī”ti pucchi.",
  "atk-s0508a2:2308_10": "“Bhātā maṃ, bhante,",
  "atk-s0508a2:2308_11": "paṇāmetī”ti āha.",
  "atk-s0508a2:2308_12": "“Panthaka,",
  "atk-s0508a2:2308_13": "mā cintayi,",
  "atk-s0508a2:2308_14": "mama sāsane tuyhaṃ pabbajjā, ehi,",
  "atk-s0508a2:2308_15": "imaṃ gahetvā ‘rajoharaṇaṃ,",
  "atk-s0508a2:2308_16": "rajoharaṇa’nti manasi karohī”ti iddhiyā suddhaṃ coḷakkhaṇḍaṃ abhisaṅkharitvā adāsi.",
  "atk-s0508a2:2308_17": "So satthārā dinnaṃ coḷakkhaṇḍaṃ “rajoharaṇaṃ,",
  "atk-s0508a2:2308_18": "rajoharaṇa”nti hatthena parimajjanto nisīdi.",
  "atk-s0508a2:2308_19": "Tassa taṃ parimajjantassa kiliṭṭhadhātukaṃ jātaṃ,",
  "atk-s0508a2:2308_20": "puna parimajjantassa ukkhaliparipuñchanasadisaṃ jātaṃ.",
  "atk-s0508a2:2308_21": "So ñāṇassa paripakkattā evaṃ cintesi –",
  "atk-s0508a2:2308_22": "“idaṃ coḷakkhaṇḍaṃ pakatiyā parisuddhaṃ,",
  "atk-s0508a2:2308_23": "imaṃ upādiṇṇakasarīraṃ nissāya kiliṭṭhaṃ aññathā jātaṃ,",
  "atk-s0508a2:2308_24": "tasmā aniccaṃ yathāpetaṃ,",
  "atk-s0508a2:2308_25": "evaṃ cittampī”ti khayavayaṃ paṭṭhapetvā tasmiṃyeva nimitte jhānāni nibbattetvā jhānapādakaṃ vipassanaṃ",
  "atk-s0508a2:2308_26": "paṭṭhapetvā saha paṭisambhidāhi arahattaṃ pāpuṇi.",
  "atk-s0508a2:2308_27": "Tena vuttaṃ apadāne –",
  "atk-s0508a2:2309_0": "“Padumuttaro nāma jino, āhutīnaṃ paṭiggaho;",
  "atk-s0508a2:2310_0": "Gaṇamhā vūpakaṭṭho so, himavante vasī tadā.",
  "atk-s0508a2:2311_0": "“Ahampi himavantamhi, vasāmi assame tadā;",
  "atk-s0508a2:2312_0": "Acirāgataṃ mahāvīraṃ, upesiṃ lokanāyakaṃ.",
  "atk-s0508a2:2313_0": "“Pupphacchattaṃ gahetvāna, upagacchiṃ narāsabhaṃ;",
  "atk-s0508a2:2314_0": "Samādhiṃ samāpajjantaṃ, antarāyamakāsahaṃ.",
  "atk-s0508a2:2315_0": "“Ubho hatthehi paggayha, pupphacchattaṃ adāsahaṃ;",
  "atk-s0508a2:2316_0": "Paṭiggahesi bhagavā, padumuttaro mahāmuni.",
  "atk-s0508a2:2317_0": "“Sabbe devā attamanā, himavantaṃ upenti te;",
  "atk-s0508a2:2318_0": "Sādhukāraṃ pavattesuṃ, anumodissati cakkhumā.",
  "atk-s0508a2:2319_0": "“Idaṃ vatvāna te devā, upagacchuṃ naruttamaṃ;",
  "atk-s0508a2:2320_0": "Ākāse dhārayantassa, padumacchattamuttamaṃ.",
  "atk-s0508a2:2321_0": "“Satapattachattaṃ paggayha, adāsi tāpaso mama;",
  "atk-s0508a2:2322_0": "Tamahaṃ kittayissāmi, suṇātha mama bhāsato.",
  "atk-s0508a2:2323_0": "“Pañcavīsatikappāni, devarajjaṃ karissati;",
  "atk-s0508a2:2324_0": "Catuttiṃsatikkhattuñca, cakkavattī bhavissati.",
  "atk-s0508a2:2325_0": "“Yaṃ yaṃ yoniṃ saṃsarati, devattaṃ atha mānusaṃ;",
  "atk-s0508a2:2326_0": "Abbhokāse patiṭṭhantaṃ, padumaṃ dhārayissati.",
  "atk-s0508a2:2327_0": "“Kappasatasahassamhi, okkākakulasambhavo;",
  "atk-s0508a2:2328_0": "Gotamo nāma gottena, satthā loke bhavissati.",
  "atk-s0508a2:2329_0": "“Pakāsite pāvacane, manussattaṃ labhissati;",
  "atk-s0508a2:2330_0": "Manomayamhi kāyamhi, uttamo so bhavissati.",
  "atk-s0508a2:2331_0": "“Dve bhātaro bhavissanti, ubhopi panthakavhayā;",
  "atk-s0508a2:2332_0": "Anubhotvā uttamatthaṃ, jotayissanti sāsanaṃ.",
  "atk-s0508a2:2333_0": "“Sohaṃ aṭṭhārasavasso, pabbajiṃ anagāriyaṃ;",
  "atk-s0508a2:2334_0": "Visesāhaṃ na vindāmi, sakyaputtassa sāsane.",
  "atk-s0508a2:2335_0": "“Dandhā mayhaṃ gatī āsi, paribhūto pure ahuṃ;",
  "atk-s0508a2:2336_0": "Bhātā ca maṃ paṇāmesi, gaccha dāni sakaṃ gharaṃ.",
  "atk-s0508a2:2337_0": "“Sohaṃ paṇāmito santo, saṅghārāmassa koṭṭhake;",
  "atk-s0508a2:2338_0": "Dummano tattha aṭṭhāsiṃ, sāmaññasmiṃ apekkhavā.",
  "atk-s0508a2:2339_0": "“Bhagavā tattha āgacchi, sīsaṃ mayhaṃ parāmasi;",
  "atk-s0508a2:2340_0": "Bāhāya maṃ gahetvāna, saṅghārāmaṃ pavesayi.",
  "atk-s0508a2:2341_0": "“Anukampāya me satthā, adāsi pādapuñchaniṃ;",
  "atk-s0508a2:2342_0": "Evaṃ suddhaṃ adhiṭṭhehi, ekamantamadhiṭṭhahaṃ.",
  "atk-s0508a2:2343_0": "“Hatthehi tamahaṃ gayha, sariṃ kokanadaṃ ahaṃ;",
  "atk-s0508a2:2344_0": "Tattha cittaṃ vimucci me, arahattaṃ apāpuṇiṃ.",
  "atk-s0508a2:2345_0": "“Manomayesu kāyesu, sabbattha pāramiṃ gato;",
  "atk-s0508a2:2346_0": "Sabbāsave pariññāya, viharāmi anāsavo.",
  "atk-s0508a2:2347_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2348_0": "Arahattamaggenevassa tepiṭakaṃ pañcābhiññā ca āgamiṃsu.",
  "atk-s0508a2:2348_1": "Satthā ekena ūnehi pañcahi bhikkhusatehi saddhiṃ gantvā jīvakassa nivesane paññatte āsane nisīdi.",
  "atk-s0508a2:2348_2": "Cūḷapanthako pana attano bhikkhāya appaṭicchitattā eva na gato.",
  "atk-s0508a2:2348_3": "Jīvako yāguṃ dātuṃ ārabhi,",
  "atk-s0508a2:2348_4": "satthā pattaṃ hatthena pidahi. “Kasmā, bhante,",
  "atk-s0508a2:2348_5": "na gaṇhathā”ti vutte –",
  "atk-s0508a2:2348_6": "“vihāre eko bhikkhu atthi,",
  "atk-s0508a2:2348_7": "jīvakā”ti.",
  "atk-s0508a2:2348_8": "So purisaṃ pahiṇi, “gaccha, bhaṇe,",
  "atk-s0508a2:2348_9": "vihāre nisinnaṃ ayyaṃ gahetvā ehī”ti.",
  "atk-s0508a2:2348_10": "Cūḷapanthakattheropi rūpena kiriyāya ca ekampi ekena asadisaṃ bhikkhusahassaṃ nimminitvā nisīdi.",
  "atk-s0508a2:2348_11": "So puriso vihāre bhikkhūnaṃ bahubhāvaṃ disvā gantvā jīvakassa kathesi –",
  "atk-s0508a2:2348_12": "“imasmā bhikkhusaṅghā vihāre bhikkhusaṅgho bahutaro,",
  "atk-s0508a2:2348_13": "pakkositabbaṃ ayyaṃ na jānāmī”ti.",
  "atk-s0508a2:2348_14": "Jīvako satthāraṃ paṭipucchi – “konāmo, bhante,",
  "atk-s0508a2:2348_15": "vihāre nisinno bhikkhū”ti?",
  "atk-s0508a2:2348_16": "“Cūḷapanthako nāma,",
  "atk-s0508a2:2348_17": "jīvakā”ti. “Gaccha, bhaṇe,",
  "atk-s0508a2:2348_18": "‘cūḷapanthako nāma kataro’ti pucchitvā taṃ ānehī”ti.",
  "atk-s0508a2:2348_19": "So vihāraṃ gantvā “cūḷapanthako nāma kataro,",
  "atk-s0508a2:2348_20": "bhante”ti pucchi.",
  "atk-s0508a2:2348_21": "“Ahaṃ cūḷapanthako”,“ahaṃ cūḷapanthako”ti ekapahāreneva bhikkhusahassampi kathesi.",
  "atk-s0508a2:2348_22": "So punāgantvā taṃ pavattiṃ jīvakassa ārocesi.",
  "atk-s0508a2:2348_23": "Jīvako paṭividdhasaccattā “iddhimā maññe,",
  "atk-s0508a2:2348_24": "ayyo”ti nayato ñatvā “gaccha, bhaṇe,",
  "atk-s0508a2:2348_25": "paṭhamaṃ kathanakamayyameva ‘tumhe satthā pakkosatī’ti vatvā cīvarakaṇṇe gaṇhā”ti āha.",
  "atk-s0508a2:2348_26": "So vihāraṃ gantvā tathā akāsi,",
  "atk-s0508a2:2348_27": "tāvadeva nimmitabhikkhū antaradhāyiṃsu.",
  "atk-s0508a2:2348_28": "So theraṃ gahetvā agamāsi.",
  "atk-s0508a2:2349_0": "Satthā tasmiṃ khaṇe yāguñca khajjakādibhedañca paṭiggaṇhi.",
  "atk-s0508a2:2349_1": "Dasabale bhattakiccaṃ katvā vihāraṃ gate dhammasabhāyaṃ kathā udapādi –",
  "atk-s0508a2:2349_2": "“aho buddhānaṃ ānubhāvo,",
  "atk-s0508a2:2349_3": "yatra hi nāma cattāro māse ekagāthaṃ gahetuṃ asakkontampi lahukena khaṇeneva evaṃ mahiddhikaṃ akaṃsū”ti.",
  "atk-s0508a2:2349_4": "Satthā tesaṃ bhikkhūnaṃ kathāsallāpaṃ sutvā āgantvā buddhāsane nisajja,",
  "atk-s0508a2:2349_5": "“kiṃ vadetha,",
  "atk-s0508a2:2349_6": "bhikkhave”ti pucchitvā,",
  "atk-s0508a2:2349_7": "“imaṃ nāma,",
  "atk-s0508a2:2349_8": "bhante”ti vutte,",
  "atk-s0508a2:2349_9": "“bhikkhave,",
  "atk-s0508a2:2349_10": "cūḷapanthakena idāni mayhaṃ ovāde ṭhatvā lokuttaradāyajjaṃ laddhaṃ,",
  "atk-s0508a2:2349_11": "pubbe pana lokiyadāyajja”nti vatvā tehi yācito cūḷaseṭṭhijātakaṃ kathesi.",
  "atk-s0508a2:2349_12": "Aparabhāge taṃ satthā ariyagaṇaparivuto dhammāsane nisinno manomayaṃ kāyaṃ abhinimminantānaṃ bhikkhūnaṃ cetovivaṭṭakusalānañca aggaṭṭhāne ṭhapesi.",
  "atk-s0508a2:2349_13": "So aparena samayena bhikkhūhi “tathā dandhadhātukena kathaṃ tayā saccāni paṭividdhānī”ti puṭṭho bhātu",
  "atk-s0508a2:2349_14": "paṇāmanato paṭṭhāya attano paṭipattiṃ pakāsento –",
  "atk-s0508a2:2350_0": "557.",
  "atk-s0508a2:2351_0": "“Dandhā mayhaṃ gatī āsi, paribhūto pure ahaṃ;",
  "atk-s0508a2:2352_0": "Bhātā ca maṃ paṇāmesi, gaccha dāni tuvaṃ gharaṃ.",
  "atk-s0508a2:2353_0": "558.",
  "atk-s0508a2:2354_0": "“Sohaṃ paṇāmito santo, saṅghārāmassa koṭṭhake;",
  "atk-s0508a2:2355_0": "Dummano tattha aṭṭhāsiṃ, sāsanasmiṃ apekkhavā.",
  "atk-s0508a2:2356_0": "559.",
  "atk-s0508a2:2357_0": "“Bhagavā tattha āgacchi, sīsaṃ mayhaṃ parāmasi;",
  "atk-s0508a2:2358_0": "Bāhāya maṃ gahetvāna, saṅghārāmaṃ pavesayi.",
  "atk-s0508a2:2359_0": "560.",
  "atk-s0508a2:2360_0": "“Anukampāya me satthā, pādāsi pādapuñchaniṃ;",
  "atk-s0508a2:2361_0": "Etaṃ suddhaṃ adhiṭṭhehi, ekamantaṃ svadhiṭṭhitaṃ.",
  "atk-s0508a2:2362_0": "561.",
  "atk-s0508a2:2363_0": "“Tassāhaṃ vacanaṃ sutvā, vihāsiṃ sāsane rato;",
  "atk-s0508a2:2364_0": "Samādhiṃ paṭipādesiṃ, uttamatthassa pattiyā.",
  "atk-s0508a2:2365_0": "562.",
  "atk-s0508a2:2366_0": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:2367_0": "Tisso vijjā anuppattā, kataṃ buddhassa sāsanaṃ.",
  "atk-s0508a2:2368_0": "563.",
  "atk-s0508a2:2369_0": "“Sahassakkhattumattānaṃ, nimminitvāna panthako;",
  "atk-s0508a2:2370_0": "Nisīdambavane ramme, yāva kālappavedanā.",
  "atk-s0508a2:2371_0": "564.",
  "atk-s0508a2:2372_0": "“Tato me satthā pāhesi, dūtaṃ kālappavedakaṃ;",
  "atk-s0508a2:2373_0": "Paveditamhi kālamhi, vehāsādupasaṅkamiṃ.",
  "atk-s0508a2:2374_0": "565.",
  "atk-s0508a2:2375_0": "“Vanditvā satthuno pāde, ekamantaṃ nisīdahaṃ;",
  "atk-s0508a2:2376_0": "Nisinnaṃ maṃ viditvāna, attha satthā paṭiggahi.",
  "atk-s0508a2:2377_0": "566.",
  "atk-s0508a2:2378_0": "“Āyāgo sabbalokassa, āhutīnaṃ paṭiggaho;",
  "atk-s0508a2:2379_0": "Puññakkhettaṃ manussānaṃ, paṭiggaṇhittha dakkhiṇa”nti. –",
  "atk-s0508a2:2380_0": "Imā gāthā abhāsi.",
  "atk-s0508a2:2381_0": "Tattha dandhāti, mandā,",
  "atk-s0508a2:2381_1": "catuppadikaṃ gāthaṃ catūhi māsehi gahetuṃ asamatthabhāvena dubbalā.",
  "atk-s0508a2:2381_2": "Gatīti ñāṇagati. Āsīti, ahosi.",
  "atk-s0508a2:2381_3": "Paribhūtoti,",
  "atk-s0508a2:2381_4": "tato eva “muṭṭhassati asampajāno”ti hīḷito. Pureti,",
  "atk-s0508a2:2381_5": "pubbe puthujjanakāle.",
  "atk-s0508a2:2381_6": "Bhātā cāti samuccayattho ca- saddo,",
  "atk-s0508a2:2381_7": "na kevalaṃ paribhūtova,",
  "atk-s0508a2:2381_8": "atha kho bhātāpi maṃ paṇāmesi,",
  "atk-s0508a2:2381_9": "“panthaka,",
  "atk-s0508a2:2381_10": "tvaṃ duppañño ahetuko maññe,",
  "atk-s0508a2:2381_11": "tasmā pabbajitakiccaṃ matthakaṃ pāpetuṃ asamattho,",
  "atk-s0508a2:2381_12": "na imassa sāsanassa anucchaviko,",
  "atk-s0508a2:2381_13": "gaccha dāni tuyhaṃ ayyakaghara”nti nikkaḍḍhesi. Bhātāti, bhātarā.",
  "atk-s0508a2:2382_0": "Koṭṭhaketi,",
  "atk-s0508a2:2382_1": "dvārakoṭṭhakasamīpe.",
  "atk-s0508a2:2382_2": "Dummanoti,",
  "atk-s0508a2:2382_3": "domanassito.",
  "atk-s0508a2:2382_4": "Sāsanasmiṃ apekkhavāti,",
  "atk-s0508a2:2382_5": "sammāsambuddhassa sāsane sāpekkho avibbhamitukāmo.",
  "atk-s0508a2:2383_0": "Bhagavā tattha āgacchīti,",
  "atk-s0508a2:2383_1": "mahākaruṇāsañcoditamānaso maṃ anuggaṇhanto bhagavā yatthāhaṃ ṭhito,",
  "atk-s0508a2:2383_2": "tattha āgacchi.",
  "atk-s0508a2:2383_3": "Āgantvā ca,",
  "atk-s0508a2:2383_4": "“panthaka,",
  "atk-s0508a2:2383_5": "ahaṃ te satthā,",
  "atk-s0508a2:2383_6": "na mahāpanthako,",
  "atk-s0508a2:2383_7": "maṃ uddissa tava pabbajjā”ti samassāsento sīsaṃ mayhaṃ parāmasi jālābandhanamudutalunapīṇavarāyataṅgulisamupasobhitena",
  "atk-s0508a2:2383_8": "vikasitapadumasassirīkena cakkaṅkitena hatthatalena “idāniyeva mama putto bhavissatī”ti dīpento mayhaṃ",
  "atk-s0508a2:2383_9": "sīsaṃ parāmasi.",
  "atk-s0508a2:2383_10": "Bāhāya maṃ gahetvānāti,",
  "atk-s0508a2:2383_11": "“kasmā tvaṃ,",
  "atk-s0508a2:2383_12": "idha tiṭṭhasī”ti candanagandhagandhinā attano hatthena maṃ bhuje gahetvā antosaṅghārāmaṃ pavesesi.",
  "atk-s0508a2:2383_13": "Pādāsi pādapuñchaninti pādapuñchaniṃ katvā pādāsi “rajoharaṇanti manasi karohī”ti adāsīti attho.",
  "atk-s0508a2:2383_14": "“Adāsī”ti “pādapuñchani”nti ca paṭhanti.",
  "atk-s0508a2:2383_15": "Keci pana “pādapuñchani”nti pādapuñchanacoḷakkhaṇḍaṃ pādāsī”ti vadanti.",
  "atk-s0508a2:2383_16": "Tadayuttaṃ iddhiyā abhisaṅkharitvā coḷakkhaṇḍassa dinnattā.",
  "atk-s0508a2:2383_17": "Etaṃ suddhaṃ adhiṭṭhehi,",
  "atk-s0508a2:2383_18": "ekamantaṃ svadhiṭṭhitanti,",
  "atk-s0508a2:2383_19": "etaṃ suddhaṃ coḷakkhaṇḍaṃ “rajoharaṇaṃ,",
  "atk-s0508a2:2383_20": "rajoharaṇa”nti manasikārena svadhiṭṭhitaṃ katvā ekamantaṃ ekamante vivitte gandhakuṭipamukhe nisinno",
  "atk-s0508a2:2383_21": "adhiṭṭhehi tathā cittaṃ samāhitaṃ katvā pavattehi.",
  "atk-s0508a2:2384_0": "Tassāhaṃ vacanaṃ sutvāti,",
  "atk-s0508a2:2384_1": "tassa bhagavato vacanaṃ ovādaṃ ahaṃ sutvā tasmiṃ sāsane ovāde rato abhirato hutvā vihāsiṃ yathānusiṭṭhaṃ paṭipajjiṃ.",
  "atk-s0508a2:2384_2": "Paṭipajjanto ca samādhiṃ paṭipādesiṃ,",
  "atk-s0508a2:2384_3": "uttamatthassa pattiyāti,",
  "atk-s0508a2:2384_4": "uttamattho nāma arahattaṃ,",
  "atk-s0508a2:2384_5": "tassa adhigamāya kasiṇaparikammavasena rūpajjhānāni nibbattetvā jhānapādakaṃ vipassanaṃ paṭṭhapetvā maggapaṭipāṭiyā",
  "atk-s0508a2:2384_6": "aggamaggasamādhiṃ sampādesinti attho.",
  "atk-s0508a2:2384_7": "Ettha hi samādhīti upacārasamādhito paṭṭhāya yāva catutthamaggasamādhi,",
  "atk-s0508a2:2384_8": "tāva samādhisāmaññena gahito,",
  "atk-s0508a2:2384_9": "aggaphalasamādhi pana uttamatthaggahaṇena,",
  "atk-s0508a2:2384_10": "sātisayaṃ cevāyaṃ samādhikusalo,",
  "atk-s0508a2:2384_11": "tasmā “samādhiṃ paṭipādesi”nti āha.",
  "atk-s0508a2:2384_12": "Samādhikusalatāya hi ayamāyasmā cetovivaṭṭakusalo nāma jāto,",
  "atk-s0508a2:2384_13": "mahāpanthakatthero pana vipassanākusalatāya saññāvivaṭṭakusalo nāma.",
  "atk-s0508a2:2384_14": "Eko cettha samādhilakkhaṇe cheko,",
  "atk-s0508a2:2384_15": "eko vipassanālakkhaṇe,",
  "atk-s0508a2:2384_16": "eko samādhigāḷho,",
  "atk-s0508a2:2384_17": "eko vipassanāgāḷho eko aṅgasaṃkhitte cheko,",
  "atk-s0508a2:2384_18": "eko ārammaṇasaṃkhitte,",
  "atk-s0508a2:2384_19": "eko aṅgavavatthāne,",
  "atk-s0508a2:2384_20": "eko ārammaṇavavatthāneti vaṇṇenti.",
  "atk-s0508a2:2384_21": "Apica cūḷapanthakatthero sātisayaṃ catunnaṃ rūpāvacarajjhānānaṃ lābhitāya cetovivaṭṭakusalo vutto,",
  "atk-s0508a2:2384_22": "mahāpanthakatthero sātisayaṃ catunnaṃ arūpāvacarajjhānānaṃ lābhitāya saññāvivaṭṭakusalo.",
  "atk-s0508a2:2384_23": "Paṭhamo vā rūpāvacarajjhānalābhī hutvā jhānaṅgehi vuṭṭhāya arahattaṃ pattoti cetovivaṭṭakusalo,",
  "atk-s0508a2:2384_24": "itaro arūpāvacarajjhānalābhī hutvā jhānaṅgehi vuṭṭhāya arahattaṃ pattoti saññāvivaṭṭakusalo.",
  "atk-s0508a2:2384_25": "Manomayaṃ pana kāyaṃ nibbattento aññe tayo vā cattāro vā nibbattanti,",
  "atk-s0508a2:2384_26": "na bahuke,",
  "atk-s0508a2:2384_27": "ekasadiseyeva ca katvā nibbattenti,",
  "atk-s0508a2:2384_28": "ekavidhameva kammaṃ kurumāne.",
  "atk-s0508a2:2384_29": "Ayaṃ pana thero ekāvajjanena samaṇasahassaṃ māpesi,",
  "atk-s0508a2:2384_30": "dvepi na kāyena ekasadise akāsi,",
  "atk-s0508a2:2384_31": "na ekavidhaṃ kammaṃ kurumāne.",
  "atk-s0508a2:2384_32": "Tasmā manomayaṃ kāyaṃ abhinimminantānaṃ aggo nāma jāto.",
  "atk-s0508a2:2385_0": "Idāni attano adhigatavisesaṃ dassetuṃ “pubbenivāsaṃ jānāmī”tiādimāha.",
  "atk-s0508a2:2385_1": "Kāmañcāyaṃ thero chaḷabhiñño,",
  "atk-s0508a2:2385_2": "yā pana abhiññā āsavakkhayañāṇādhigamassa bahūpakārā,",
  "atk-s0508a2:2385_3": "taṃ dassanatthaṃ “pubbenivāsaṃ jānāmi,",
  "atk-s0508a2:2385_4": "dibbacakkhu visodhita”nti vatvā “tisso vijjā anuppattā”ti vuttaṃ.",
  "atk-s0508a2:2385_5": "Pubbenivāsayathākammupagaanāgataṃsañāṇāni hi vipassanācārassa bahūpakārāni,",
  "atk-s0508a2:2385_6": "na tathā itarañāṇāni.",
  "atk-s0508a2:2386_0": "Sahassakkhattunti sahassaṃ.",
  "atk-s0508a2:2386_1": "“Sahassavāra”nti keci vadanti.",
  "atk-s0508a2:2386_2": "Ekāvajjanena pana thero sahasse manomaye kāye nimmini,",
  "atk-s0508a2:2386_3": "na vārena.",
  "atk-s0508a2:2386_4": "Te ca kho aññamaññamasadise vividhañca kammaṃ karonte.",
  "atk-s0508a2:2386_5": "“Kiṃ pana sāvakānampi evarūpaṃ iddhinimmānaṃ sambhavatī”ti?",
  "atk-s0508a2:2386_6": "Na sambhavati sabbesaṃ,",
  "atk-s0508a2:2386_7": "abhinīhārasampattiyā pana ayameva thero evamakāsi,",
  "atk-s0508a2:2386_8": "tathā hesa iminā aṅgena etadagge ṭhapito.",
  "atk-s0508a2:2386_9": "Panthako nisīdīti attānameva paraṃ viya vadati.",
  "atk-s0508a2:2386_10": "Ambavaneti,",
  "atk-s0508a2:2386_11": "ambavane jīvakena katavihāre.",
  "atk-s0508a2:2386_12": "Vehāsādupasaṅkaminti vehāsāti karaṇe nissakkavacanaṃ,",
  "atk-s0508a2:2386_13": "vehāsenāti attho, da-",
  "atk-s0508a2:2386_14": "kāro padasandhikaro. Athāti,",
  "atk-s0508a2:2386_15": "mama nisajjāya pacchā.",
  "atk-s0508a2:2386_16": "Paṭiggahīti dakkhiṇodakaṃ paṭiggaṇhi.",
  "atk-s0508a2:2386_17": "Āyāgo sabbalokassāti,",
  "atk-s0508a2:2386_18": "sabbassa sadevakassa lokassa aggadakkhiṇeyyatāya deyyadhammaṃ ānetvā yajitabbaṭṭhānabhūto.",
  "atk-s0508a2:2386_19": "Āhutīnaṃ paṭiggahoti,",
  "atk-s0508a2:2386_20": "mahāphalabhāvakaraṇena dakkhiṇāhutīnaṃ paṭiggaṇhako.",
  "atk-s0508a2:2386_21": "Paṭiggaṇhittha dakkhiṇanti jīvakena upanītaṃ yāgukhajjādibhedaṃ dakkhiṇaṃ paṭiggahesi.",
  "atk-s0508a2:2387_0": "Atha kho bhagavā katabhattakicco āyasmantaṃ cūḷapanthakaṃ āṇāpesi –",
  "atk-s0508a2:2387_1": "“anumodanaṃ karohī”ti.",
  "atk-s0508a2:2387_2": "So sineruṃ gahetvā mahāsamuddaṃ manthento viya pabhinnapaṭisambhidāppattatāya tepiṭakaṃ buddhavacanaṃ",
  "atk-s0508a2:2387_3": "saṅkhobhento satthu ajjhāsayaṃ gaṇhanto anumodanaṃ akāsi.",
  "atk-s0508a2:2387_4": "Tathā upanissayasampannopi cāyamāyasmā tathārūpāya kammapilotikāya paribādhito catuppadikaṃ gāthaṃ catūhipi māsehi gahetuṃ nāsakkhi.",
  "atk-s0508a2:2387_5": "Taṃ panassa upanissayasampattiṃ oloketvā satthā pubbacariyānurūpaṃ yonisomanasikāre niyojesi.",
  "atk-s0508a2:2387_6": "Tathā hi bhagavā tadā jīvakassa nivesane nisinno eva “cūḷapanthakassa cittaṃ samāhitaṃ,",
  "atk-s0508a2:2387_7": "vīthipaṭipannā vipassanā”ti ñatvā yathānisinnova attānaṃ dassetvā,",
  "atk-s0508a2:2387_8": "“panthaka,",
  "atk-s0508a2:2387_9": "yadipāyaṃ pilotikā saṃkiliṭṭhā rajānukiṇṇā,",
  "atk-s0508a2:2387_10": "ito pana añño eva ariyassa vinaye saṃkileso rajo cāti dassento –",
  "atk-s0508a2:2388_0": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0508a2:2389_0": "Etaṃ rajaṃ vippajahitvā bhikkhavo, viharanti te vītarajassa sāsane.",
  "atk-s0508a2:2390_0": "“Doso rajo…pe… sāsane.",
  "atk-s0508a2:2391_0": "“Moho rajo…pe… vītarajassa sāsane”ti. –",
  "atk-s0508a2:2392_0": "Imā tisso obhāsagāthā abhāsi.",
  "atk-s0508a2:2392_1": "Gāthāpariyosāne cūḷapanthako abhiññāpaṭisambhidāparivāraṃ arahattaṃ pāpuṇīti.",
  "atk-s0508a2:2393_0": "Cūḷapanthakattheragāthāvaṇṇanā niṭṭhitā.",
  "atk-s0508a2:2394_0": "5. Kappattheragāthāvaṇṇanā",
  "atk-s0508a2:2395_0": "Nānākulamalasampuṇṇotiādikā āyasmato kappattherassa gāthā.",
  "atk-s0508a2:2395_1": "Kā uppatti?",
  "atk-s0508a2:2395_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a2:2395_3": "vibhavasampanne kule nibbattitvā pitu accayena viññutaṃ patto nānāvirāgavaṇṇavicittehi vatthehi anekavidhehi",
  "atk-s0508a2:2395_4": "ābharaṇehi nānāvidhehi maṇiratanehi bahuvidhehi pupphadāmamālādīhi ca kapparukkhaṃ nāma alaṅkaritvā tena",
  "atk-s0508a2:2395_5": "satthu thūpaṃ pūjesi.",
  "atk-s0508a2:2395_6": "So tena puññakammena devamanussesu saṃsaranto imasmiṃ buddhuppāde magadharaṭṭhe maṇḍalikarājakule nibbattitvā",
  "atk-s0508a2:2395_7": "pitu accayena rajje patiṭṭhito kāmesu ativiya ratto giddho hutvā viharati.",
  "atk-s0508a2:2395_8": "Taṃ satthā mahākaruṇāsamāpattito vuṭṭhāya lokaṃ volokento ñāṇajāle paññāyamānaṃ disvā,",
  "atk-s0508a2:2395_9": "“kiṃ nu kho bhavissatī”ti āvajjento,",
  "atk-s0508a2:2395_10": "“esa mama santike asubhakathaṃ sutvā kāmesu virattacitto hutvā pabbajitvā arahattaṃ pāpuṇissatī”ti ñatvā ākāsena tattha gantvā –",
  "atk-s0508a2:2396_0": "567.",
  "atk-s0508a2:2397_0": "“Nānākulamalasampuṇṇo, mahāukkārasambhavo;",
  "atk-s0508a2:2398_0": "Candanikaṃva paripakkaṃ, mahāgaṇḍo mahāvaṇo.",
  "atk-s0508a2:2399_0": "568.",
  "atk-s0508a2:2400_0": "“Pubbaruhirasampuṇṇo, gūthakūpena gāḷhito;",
  "atk-s0508a2:2401_0": "Āpopaggharaṇo kāyo, sadā sandati pūtikaṃ.",
  "atk-s0508a2:2402_0": "569.",
  "atk-s0508a2:2403_0": "“Saṭṭhikaṇḍarasambandho, maṃsalepanalepito;",
  "atk-s0508a2:2404_0": "Cammakañcukasannaddho, pūtikāyo niratthako.",
  "atk-s0508a2:2405_0": "570.",
  "atk-s0508a2:2406_0": "“Aṭṭhisaṅghātaghaṭito, nhārusuttanibandhano;",
  "atk-s0508a2:2407_0": "Nekesaṃ saṃgatībhāvā, kappeti iriyāpathaṃ.",
  "atk-s0508a2:2408_0": "571.",
  "atk-s0508a2:2409_0": "“Dhuvappayāto maraṇāya, maccurājassa santike;",
  "atk-s0508a2:2410_0": "Idheva chaḍḍayitvāna, yenakāmaṅgamo naro.",
  "atk-s0508a2:2411_0": "572.",
  "atk-s0508a2:2412_0": "“Avijjāya nivuto kāyo, catuganthena ganthito;",
  "atk-s0508a2:2413_0": "Oghasaṃsīdano kāyo, anusayājālamotthato.",
  "atk-s0508a2:2414_0": "573.",
  "atk-s0508a2:2415_0": "“Pañcanīvaraṇe yutto, vitakkena samappito;",
  "atk-s0508a2:2416_0": "Taṇhāmūlenānugato, mohacchādanachādito.",
  "atk-s0508a2:2417_0": "574.",
  "atk-s0508a2:2418_0": "“Evāyaṃ vattate kāyo, kammayantena yantito;",
  "atk-s0508a2:2419_0": "Sampatti ca vipatyantā, nānābhāvo vipajjati.",
  "atk-s0508a2:2420_0": "575.",
  "atk-s0508a2:2421_0": "“Yemaṃ kāyaṃ mamāyanti, andhabālā puthujjanā;",
  "atk-s0508a2:2422_0": "Vaḍḍhenti kaṭasiṃ ghoraṃ, ādiyanti punabbhavaṃ.",
  "atk-s0508a2:2423_0": "576.",
  "atk-s0508a2:2424_0": "“Yemaṃ kāyaṃ vivajjenti, gūthalittaṃva pannagaṃ;",
  "atk-s0508a2:2425_0": "Bhavamūlaṃ vamitvāna, parinibbissantināsavā”ti. –",
  "atk-s0508a2:2426_0": "Imāhi gāthāhi tassa asubhakathaṃ kathesi.",
  "atk-s0508a2:2426_1": "So satthu sammukhā anekākāravokāraṃ yāthāvato sarīrasabhāvavibhāvanaṃ asubhakathaṃ sutvā sakena kāyena",
  "atk-s0508a2:2426_2": "aṭṭīyamāno harāyamāno jigucchamāno saṃviggahadayo satthāraṃ vanditvā,",
  "atk-s0508a2:2426_3": "“labheyyāhaṃ, bhante,",
  "atk-s0508a2:2426_4": "bhagavato santike pabbajja”nti pabbajjaṃ yāci.",
  "atk-s0508a2:2426_5": "Satthā samīpe ṭhitamaññataraṃ bhikkhuṃ āṇāpesi – “gaccha, bhikkhu,",
  "atk-s0508a2:2426_6": "imaṃ pabbājetvā upasampādetvā ānehī”ti.",
  "atk-s0508a2:2426_7": "So taṃ tacapañcakakammaṭṭhānaṃ datvā pabbājesi.",
  "atk-s0508a2:2426_8": "So khuraggeyeva saha paṭisambhidāhi arahattaṃ pāpuṇi.",
  "atk-s0508a2:2426_9": "Tena vuttaṃ apadāne –",
  "atk-s0508a2:2427_0": "“Siddhatthassa bhagavato, thūpaseṭṭhassa sammukhā;",
  "atk-s0508a2:2428_0": "Vicittadusse lagetvā, kapparukkhaṃ ṭhapesahaṃ.",
  "atk-s0508a2:2429_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a2:2430_0": "Sobhayanto mama dvāraṃ, kapparukkho patiṭṭhati.",
  "atk-s0508a2:2431_0": "“Ahañca parisā ceva, ye keci mamavassitā;",
  "atk-s0508a2:2432_0": "Tamhā dussaṃ gahetvāna, nivāsema mayaṃ sadā.",
  "atk-s0508a2:2433_0": "“Catunnavutito kappe, yaṃ rukkhaṃ ṭhapayiṃ ahaṃ;",
  "atk-s0508a2:2434_0": "Duggatiṃ nābhijānāmi, kapparukkhassidaṃ phalaṃ.",
  "atk-s0508a2:2435_0": "“Ito ca sattame kappe, suceḷā aṭṭha khattiyā;",
  "atk-s0508a2:2436_0": "Sattaratanasampannā, cakkavattī mahabbalā.",
  "atk-s0508a2:2437_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2438_0": "Arahattaṃ pana patvā laddhūpasampado satthāraṃ upasaṅkamitvā vanditvā ekamantaṃ nisinno aññaṃ byākaronto tā eva gāthā abhāsi.",
  "atk-s0508a2:2438_1": "Teneva tā theragāthā nāma jātā.",
  "atk-s0508a2:2439_0": "Tattha nānākulamalasampuṇṇoti,",
  "atk-s0508a2:2439_1": "nānākulehi nānābhāgehi malehi sampuṇṇo,",
  "atk-s0508a2:2439_2": "kesalomādinānāvidhaasucikoṭṭhāsabharitoti attho.",
  "atk-s0508a2:2439_3": "Mahāukkārasambhavoti,",
  "atk-s0508a2:2439_4": "ukkāro vuccati vaccakūpaṃ.",
  "atk-s0508a2:2439_5": "Yattakavayā mātā,",
  "atk-s0508a2:2439_6": "tattakaṃ kālaṃ kārapariseditavaccakūpasadisatāya mātu kucchi idha “mahāukkāro”ti adhippeto.",
  "atk-s0508a2:2439_7": "So kucchi sambhavo uppattiṭṭhānaṃ etassāti mahāukkārasambhavo.",
  "atk-s0508a2:2439_8": "Candanikaṃvāti candanikaṃ nāma ucchiṭṭhodakagabbhamalādīnaṃ chaḍḍanaṭṭhānaṃ,",
  "atk-s0508a2:2439_9": "yaṃ jaṇṇumattaṃ asucibharitampi hoti,",
  "atk-s0508a2:2439_10": "tādisanti attho.",
  "atk-s0508a2:2439_11": "Paripakkanti,",
  "atk-s0508a2:2439_12": "pariṇataṃ purāṇaṃ.",
  "atk-s0508a2:2439_13": "Tena yathā caṇḍālagāmadvāre nidāghasamaye thullaphusitake deve vassante udakena samupabyūḷhamuttakarīsaaṭṭhicammanhārukhaṇḍakheḷasiṅghāṇikādinānākuṇapabharitaṃ",
  "atk-s0508a2:2439_14": "kaddamodakāluḷitaṃ katipayadivasātikkamena saṃjāta kimikulākulaṃ sūriyātapasantāpakuthitaṃ upari pheṇapubbuḷakāni",
  "atk-s0508a2:2439_15": "muñcantaṃ abhinīlavaṇṇaṃ paramaduggandhaṃ jegucchaṃ candanikāvāṭaṃ neva upagantuṃ,",
  "atk-s0508a2:2439_16": "na daṭṭhuṃ araharūpaṃ hutvā tiṭṭhati,",
  "atk-s0508a2:2439_17": "tathārūpoyaṃ kāyoti dasseti.",
  "atk-s0508a2:2439_18": "Sadā dukkhatāmūlayogato asucipaggharaṇato uppādajarāmaraṇehi uddhumāyanaparipaccanabhijjanasabhāvattā ca mahanto gaṇḍo viyāti mahāgaṇḍo.",
  "atk-s0508a2:2439_19": "Sabbatthakameva dukkhavedanānubaddhattā gaṇḍānaṃ sahanato asucivissandanato ca mahanto vaṇo viyāti mahāvaṇo gūthakūpena gāḷitoti,",
  "atk-s0508a2:2439_20": "vaccakūpena vacceneva vā bharito.",
  "atk-s0508a2:2439_21": "“Gūthakūpanigāḷhito”tipi pāḷi,",
  "atk-s0508a2:2439_22": "vaccakūpato nikkhantoti attho.",
  "atk-s0508a2:2439_23": "Āpopaggharaṇo kāyo,",
  "atk-s0508a2:2439_24": "sadā sandati pūtikanti,",
  "atk-s0508a2:2439_25": "ayaṃ kāyo āpodhātuyā sadā paggharaṇasīlo,",
  "atk-s0508a2:2439_26": "tañca kho pittasemhasedamuttādikaṃ pūtikaṃ asuciṃyeva sandati,",
  "atk-s0508a2:2439_27": "na kadāci sucinti attho.",
  "atk-s0508a2:2440_0": "Saṭṭhikaṇḍarasambandhoti,",
  "atk-s0508a2:2440_1": "gīvāya uparimabhāgato paṭṭhāya sarīraṃ vinaddhamānā sarīrassa purimapacchimadakkhiṇavāmapassesu paccekaṃ pañca pañca katvā vīsati,",
  "atk-s0508a2:2440_2": "hatthapāde vinaddhamānā tesaṃ purimapacchimapassesu pañca pañca katvā cattālīsāti saṭṭhiyā kaṇḍarehi",
  "atk-s0508a2:2440_3": "mahānhārūhi sabbaso baddho vinaddhoti saṭṭhikaṇḍarasambandho.",
  "atk-s0508a2:2440_4": "Maṃsalepanalepitoti,",
  "atk-s0508a2:2440_5": "maṃsasaṅkhātena lepanena litto,",
  "atk-s0508a2:2440_6": "navamaṃsapesisatānulittoti attho.",
  "atk-s0508a2:2440_7": "Cammakañcukasannaddhoti,",
  "atk-s0508a2:2440_8": "cammasaṅkhātena kañcukena sabbaso onaddho pariyonaddho paricchinno.",
  "atk-s0508a2:2440_9": "Pūtikāyoti,",
  "atk-s0508a2:2440_10": "sabbaso pūtigandhiko kāyo.",
  "atk-s0508a2:2440_11": "Niratthakoti,",
  "atk-s0508a2:2440_12": "nippayojano.",
  "atk-s0508a2:2440_13": "Aññesañhi pāṇīnaṃ kāyo cammādiviniyogena siyā sappayojano,",
  "atk-s0508a2:2440_14": "na tathā manussakāyoti.",
  "atk-s0508a2:2440_15": "Aṭṭhisaṅghātaghaṭitoti,",
  "atk-s0508a2:2440_16": "atirekatisatānaṃ aṭṭhīnaṃ saṅghātena ghaṭito sambandho.",
  "atk-s0508a2:2440_17": "Nhārusuttanibandhanoti,",
  "atk-s0508a2:2440_18": "suttasadisehi navahi nhārusatehi nibandhito.",
  "atk-s0508a2:2440_19": "Nekesaṃ saṃgatībhāvāti,",
  "atk-s0508a2:2440_20": "catumahābhūtajīvitindriyaassāsapassāsaviññāṇādīnaṃ samavāyasambandhena suttamerakasamavāyena yantaṃ viya ṭhānādiiriyāpathaṃ kappeti.",
  "atk-s0508a2:2441_0": "Dhuvappayāto maraṇāyāti,",
  "atk-s0508a2:2441_1": "maraṇassa atthāya ekantagamano,",
  "atk-s0508a2:2441_2": "nibbattito paṭṭhāya maraṇaṃ pati pavatto.",
  "atk-s0508a2:2441_3": "Tato eva maccurājassa maraṇassa santike ṭhito.",
  "atk-s0508a2:2441_4": "Idheva chaḍḍayitvānāti,",
  "atk-s0508a2:2441_5": "imasmiṃyeva loke kāyaṃ chaḍḍetvā,",
  "atk-s0508a2:2441_6": "yathārucitaṭṭhānagāmī ayaṃ satto,",
  "atk-s0508a2:2441_7": "tasmā “pahāya gamanīyo ayaṃ kāyo”ti evampi saṅgo na kātabboti dasseti.",
  "atk-s0508a2:2442_0": "Avijjāya nivutoti,",
  "atk-s0508a2:2442_1": "avijjānīvaraṇena nivuto paṭicchāditādīnavo,",
  "atk-s0508a2:2442_2": "aññathā ko ettha saṅgaṃ janeyyāti adhippāyo.",
  "atk-s0508a2:2442_3": "Catuganthenāti,",
  "atk-s0508a2:2442_4": "abhijjhākāyaganthādinā catubbidhena ganthena ganthito,",
  "atk-s0508a2:2442_5": "ganthaniyabhāvena vinaddhito.",
  "atk-s0508a2:2442_6": "Oghasaṃsīdanoti,",
  "atk-s0508a2:2442_7": "oghaniyabhāvena kāmoghādīsu catūsu oghesu saṃsīdanako.",
  "atk-s0508a2:2442_8": "Appahīnabhāvena santāne anu anu sentīti anusayā,",
  "atk-s0508a2:2442_9": "kāmarāgādayo anusayā.",
  "atk-s0508a2:2442_10": "Tesaṃ jālena otthato abhibhūtoti anusayājālamotthato.",
  "atk-s0508a2:2442_11": "Makāro padasandhikaro,",
  "atk-s0508a2:2442_12": "gāthāsukhatthaṃ dīghaṃ katvā vuttaṃ.",
  "atk-s0508a2:2442_13": "Kāmacchandādinā pañcavidhena nīvaraṇena yutto adhimuttoti pañcanīvaraṇe yutto,",
  "atk-s0508a2:2442_14": "karaṇatthe bhummavacanaṃ.",
  "atk-s0508a2:2443_0": "Kāmavitakkādinā micchāvitakkena samappito samassitoti vitakkena samappito.",
  "atk-s0508a2:2443_1": "Taṇhāmūlenānugatoti,",
  "atk-s0508a2:2443_2": "taṇhāsaṅkhātena bhavamūlena anubaddho.",
  "atk-s0508a2:2443_3": "Mohacchādanachāditoti,",
  "atk-s0508a2:2443_4": "sammohasaṅkhātena āvaraṇena paliguṇṭhito.",
  "atk-s0508a2:2443_5": "Sabbametaṃ saviññāṇakaṃ karajakāyaṃ sandhāya vadati.",
  "atk-s0508a2:2443_6": "Saviññāṇako hi attabhāvo “ucchinnabhavanettiko,",
  "atk-s0508a2:2443_7": "bhikkhave,",
  "atk-s0508a2:2443_8": "tathāgatassa kāyo tiṭṭhati,",
  "atk-s0508a2:2443_9": "ayañceva kāyo bahiddhā ca nāmarūpa”ntiādīsu kāyoti vuccati,",
  "atk-s0508a2:2443_10": "evāyaṃ vattate kāyoti evaṃ “nānākulamalasampuṇṇo”tiādinā “avijjāya nivuto”tiādinā ca vuttappakārena ayaṃ kāyo vattati,",
  "atk-s0508a2:2443_11": "vattanto ca kammayantena sukatadukkaṭena kammasaṅkhātena yantena yantito saṅghaṭito.",
  "atk-s0508a2:2443_12": "Yathā vā khemantaṃ gantuṃ na sakkoti,",
  "atk-s0508a2:2443_13": "tathā saṅkhobhito sugatiduggatīsu vattati paribbhamati.",
  "atk-s0508a2:2443_14": "Sampatti ca vipatyantāti yā ettha sampatti,",
  "atk-s0508a2:2443_15": "sā vipattipariyosānā.",
  "atk-s0508a2:2443_16": "Sabbañhi yobbanaṃ jarāpariyosānaṃ,",
  "atk-s0508a2:2443_17": "sabbaṃ ārogyaṃ byādhipariyosānaṃ,",
  "atk-s0508a2:2443_18": "sabbaṃ jīvitaṃ maraṇapariyosānaṃ,",
  "atk-s0508a2:2443_19": "sabbo samāgamo viyogapariyosāno.",
  "atk-s0508a2:2443_20": "Tenāha “nānābhāvo vipajjatī”ti.",
  "atk-s0508a2:2443_21": "Nānābhāvoti,",
  "atk-s0508a2:2443_22": "vinābhāvo vippayogo,",
  "atk-s0508a2:2443_23": "so kadāci vippayuñjakassa vasena,",
  "atk-s0508a2:2443_24": "kadāci vippayuñjitabbassa vasenāti vividhaṃ pajjati pāpuṇīyati.",
  "atk-s0508a2:2444_0": "Yemaṃ kāyaṃ mamāyantīti ye andhabālā puthujjanā evaṃ asubhaṃ aniccaṃ adhuvaṃ dukkhaṃ asāraṃ imaṃ kāyaṃ",
  "atk-s0508a2:2444_1": "“mama ida”nti gaṇhantā mamāyanti chandarāgaṃ uppādenti,",
  "atk-s0508a2:2444_2": "te jātiādīhi nirayādīhi ca ghoraṃ bhayānakaṃ apaṇḍitehi abhiramitabbato kaṭasisaṅkhātaṃ saṃsāraṃ punappunaṃ jananamaraṇādīhi vaḍḍhenti,",
  "atk-s0508a2:2444_3": "tenāha “ādiyanti punabbhava”nti.",
  "atk-s0508a2:2445_0": "Yemaṃ kāyaṃ vivajjenti,",
  "atk-s0508a2:2445_1": "gūthalittaṃva pannaganti yathā nāma puriso sukhakāmo jīvitukāmo gūthagataṃ āsīvisaṃ disvā jigucchaniyatāya",
  "atk-s0508a2:2445_2": "vā sappaṭibhayatāya vā vivajjeti na allīyati,",
  "atk-s0508a2:2445_3": "evamevaṃ ye paṇḍitā kulaputtā asucibhāvena jegucchaṃ aniccādibhāvena sappaṭibhayaṃ imaṃ kāyaṃ vivajjenti chandarāgappahānena pajahanti.",
  "atk-s0508a2:2445_4": "Te bhavamūlaṃ avijjaṃ bhavataṇhañca vamitvā chaḍḍetvā accantameva pahāya tato eva sabbaso anāsavā saupādisesāya",
  "atk-s0508a2:2445_5": "anupādisesāya ca nibbānadhātuyā parinibbāyissantīti.",
  "atk-s0508a2:2446_0": "Kappattheragāthāvaṇṇanā niṭṭhitā.",
  "atk-s0508a2:2447_0": "6. Vaṅgantaputtaupasenattheragāthāvaṇṇanā",
  "atk-s0508a2:2448_0": "Vivittaṃ appanigghosantiādikā āyasmato upasenattherassa gāthā.",
  "atk-s0508a2:2448_1": "Kā uppatti?",
  "atk-s0508a2:2448_2": "Ayaṃ kira padumuttarassa bhagavato kāle haṃsavatīnagare kulagehe nibbattitvā vayappatto satthu santikaṃ",
  "atk-s0508a2:2448_3": "gantvā dhammaṃ suṇamāno satthāraṃ ekaṃ bhikkhuṃ samantapāsādikānaṃ aggaṭṭhāne ṭhapentaṃ disvā satthu",
  "atk-s0508a2:2448_4": "adhikārakammaṃ katvā taṃ ṭhānantaraṃ patthetvā yāvajīvaṃ kusalaṃ katvā devamanussesu saṃsaranto imasmiṃ",
  "atk-s0508a2:2448_5": "buddhuppāde nālakagāme rūpasārībrāhmaṇiyā kucchimhi nibbatti,",
  "atk-s0508a2:2448_6": "upasenotissa nāmaṃ ahosi.",
  "atk-s0508a2:2448_7": "So vayappatto tayo vede uggahetvā satthu santike dhammaṃ sutvā paṭiladdhasaddho pabbajitvā upasampadāya",
  "atk-s0508a2:2448_8": "ekavassiko “ariyagabbhaṃ vaḍḍhemī”ti ekaṃ kulaputtaṃ attano santike upasampādetvā tena saddhiṃ satthu",
  "atk-s0508a2:2448_9": "santikaṃ gato.",
  "atk-s0508a2:2448_10": "Satthārā cassa tassa avassikassa bhikkhuno saddhivihārikabhāvaṃ sutvā,",
  "atk-s0508a2:2448_11": "“atilahuṃ kho tvaṃ,",
  "atk-s0508a2:2448_12": "moghapurisa,",
  "atk-s0508a2:2448_13": "bāhullāya āvatto”ti garahito.",
  "atk-s0508a2:2448_14": "“Idānāhaṃ yadipi parisaṃ nissāya satthārā garahito,",
  "atk-s0508a2:2448_15": "parisaṃyeva pana nissāya satthu pāsaṃsopi bhavissāmī”ti vipassanāya kammaṃ karonto nacirasseva arahattaṃ pāpuṇi.",
  "atk-s0508a2:2448_16": "Tena vuttaṃ apadāne –",
  "atk-s0508a2:2449_0": "“Padumuttaraṃ bhagavantaṃ, lokajeṭṭhaṃ narāsabhaṃ;",
  "atk-s0508a2:2450_0": "Pabbhāramhi nisīdantaṃ, upagacchiṃ naruttamaṃ.",
  "atk-s0508a2:2451_0": "“Kaṇikārapupphaṃ disvā, vaṇṭe chetvānahaṃ tadā;",
  "atk-s0508a2:2452_0": "Alaṅkaritvā chattamhi, buddhassa abhiropayiṃ.",
  "atk-s0508a2:2453_0": "“Piṇḍapātañca pādāsiṃ, paramannaṃ subhojanaṃ;",
  "atk-s0508a2:2454_0": "Buddhena navame tattha, samaṇe aṭṭha bhojayiṃ.",
  "atk-s0508a2:2455_0": "“Anumodi mahāvīro, sayambhū aggapuggalo;",
  "atk-s0508a2:2456_0": "Iminā chattadānena, paramannapavecchanā.",
  "atk-s0508a2:2457_0": "“Tena cittappasādena, sampattimanubhossasi;",
  "atk-s0508a2:2458_0": "Chattiṃsakkhattuṃ devindo, devarajjaṃ karissati.",
  "atk-s0508a2:2459_0": "“Ekavīsatikkhattuñca, cakkavattī bhavissati;",
  "atk-s0508a2:2460_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a2:2461_0": "“Satasahassito kappe, okkākakulasambhavo;",
  "atk-s0508a2:2462_0": "Gotamo nāma gottena, satthā loke bhavissati.",
  "atk-s0508a2:2463_0": "“Sāsane dibbamānamhi, manussattaṃ gamissati;",
  "atk-s0508a2:2464_0": "Tassa dhammesu dāyādo, oraso dhammanimmito.",
  "atk-s0508a2:2465_0": "“Upasenoti nāmena, hessati satthu sāvako;",
  "atk-s0508a2:2466_0": "Samantapāsādikattā, aggaṭṭhāne ṭhapessati.",
  "atk-s0508a2:2467_0": "“Carimaṃ vattate mayhaṃ, bhavā sabbe samūhatā;",
  "atk-s0508a2:2468_0": "Dhāremi antimaṃ dehaṃ, jetvā māraṃ savāhanaṃ.",
  "atk-s0508a2:2469_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2470_0": "Arahattaṃ pana patvā sayampi sabbe dhutaṅgadhamme samādāya vattati,",
  "atk-s0508a2:2470_1": "aññepi tadatthāya samādapeti,",
  "atk-s0508a2:2470_2": "tena naṃ bhagavā samantapāsādikānaṃ aggaṭṭhāne ṭhapesi.",
  "atk-s0508a2:2470_3": "So aparena samayena kosambiyaṃ kalahe uppanne bhikkhusaṅghe ca dvidhābhūte ekena bhikkhunā taṃ kalahaṃ parivajjitukāmena “etarahi kho kalaho uppanno,",
  "atk-s0508a2:2470_4": "saṅgho dvidhābhūto,",
  "atk-s0508a2:2470_5": "kathaṃ nu kho mayā paṭipajjitabba”nti puṭṭho vivekavāsato paṭṭhāya tassa paṭipattiṃ kathento –",
  "atk-s0508a2:2471_0": "577.",
  "atk-s0508a2:2472_0": "“Vivittaṃ appanigghosaṃ, vāḷamiganisevitaṃ;",
  "atk-s0508a2:2473_0": "Seve senāsanaṃ bhikkhu, paṭisallānakāraṇā.",
  "atk-s0508a2:2474_0": "578.",
  "atk-s0508a2:2475_0": "“Saṅkārapuñjā āhatvā, susānā rathiyāhi ca;",
  "atk-s0508a2:2476_0": "Tato saṅghāṭikaṃ katvā, lūkhaṃ dhāreyya cīvaraṃ.",
  "atk-s0508a2:2477_0": "579.",
  "atk-s0508a2:2478_0": "“Nīcaṃ manaṃ karitvāna, sapadānaṃ kulā kulaṃ;",
  "atk-s0508a2:2479_0": "Piṇḍikāya care bhikkhu, guttadvāro susaṃvuto.",
  "atk-s0508a2:2480_0": "580.",
  "atk-s0508a2:2481_0": "“Lūkhenapi vā santusse, nāññaṃ patthe rasaṃ bahuṃ;",
  "atk-s0508a2:2482_0": "Rasesu anugiddhassa, jhāne na ramatī mano.",
  "atk-s0508a2:2483_0": "581.",
  "atk-s0508a2:2484_0": "“Appiccho ceva santuṭṭho, pavivitto vase muni;",
  "atk-s0508a2:2485_0": "Asaṃsaṭṭho gahaṭṭhehi, anāgārehi cūbhayaṃ.",
  "atk-s0508a2:2486_0": "582.",
  "atk-s0508a2:2487_0": "“Yathā jaḷo va mūgo va, attānaṃ dassaye tathā;",
  "atk-s0508a2:2488_0": "Nātivelaṃ sambhāseyya, saṅghamajjhamhi paṇḍito.",
  "atk-s0508a2:2489_0": "583.",
  "atk-s0508a2:2490_0": "“Na so upavade kañci, upaghātaṃ vivajjaye;",
  "atk-s0508a2:2491_0": "Saṃvuto pātimokkhasmiṃ, mattaññū cassa bhojane.",
  "atk-s0508a2:2492_0": "584. “Suggahītanimittassa, cittassuppādakovido.",
  "atk-s0508a2:2493_0": "Samathaṃ anuyuñjeyya, kālena ca vipassanaṃ.",
  "atk-s0508a2:2494_0": "585.",
  "atk-s0508a2:2495_0": "“Vīriyasātaccasampanno, yuttayogo sadā siyā;",
  "atk-s0508a2:2496_0": "Na ca appatvā dukkhantaṃ, vissāsaṃ eyya paṇḍito.",
  "atk-s0508a2:2497_0": "586.",
  "atk-s0508a2:2498_0": "“Evaṃ viharamānassa, suddhikāmassa bhikkhuno;",
  "atk-s0508a2:2499_0": "Khīyanti āsavā sabbe, nibbutiñcādhigacchatī”ti. –",
  "atk-s0508a2:2500_0": "Imā gāthā abhāsi.",
  "atk-s0508a2:2501_0": "Tattha vivittanti,",
  "atk-s0508a2:2501_1": "janavivittaṃ suññaṃ araññādiṃ.",
  "atk-s0508a2:2501_2": "Appanigghosanti,",
  "atk-s0508a2:2501_3": "nissaddaṃ saddasaṅghaṭṭanarahitaṃ.",
  "atk-s0508a2:2501_4": "Vāḷamiganisevitanti,",
  "atk-s0508a2:2501_5": "sīhabyagghadīpivāḷamigehi caritaṃ.",
  "atk-s0508a2:2501_6": "Imināpi janavivekaṃyeva dasseti pantasenāsanabhāvadīpanato.",
  "atk-s0508a2:2501_7": "Senāsananti,",
  "atk-s0508a2:2501_8": "sayituṃ āsayituñca yuttabhāvena vasanaṭṭhānaṃ idha senāsananti adhippetaṃ.",
  "atk-s0508a2:2501_9": "Paṭisallānakāraṇāti,",
  "atk-s0508a2:2501_10": "paṭisallānanimittaṃ,",
  "atk-s0508a2:2501_11": "nānārammaṇato nivattetvā kammaṭṭhāneyeva cittassa paṭi paṭi sammadeva allīyanatthaṃ.",
  "atk-s0508a2:2502_0": "Evaṃ bhāvanānurūpaṃ senāsanaṃ niddisanto senāsane santosaṃ dassetvā idāni cīvarādīsupi taṃ dassetuṃ “saṃkārapuñjā”tiādi vuttaṃ.",
  "atk-s0508a2:2502_1": "Tattha saṃkārapuñjāti saṃkārānaṃ puñjaṃ saṃkārapuñjaṃ,",
  "atk-s0508a2:2502_2": "tato kacavaraṭṭhānā.",
  "atk-s0508a2:2502_3": "Āhatvāti āharitvā.",
  "atk-s0508a2:2502_4": "Tatoti tathā āhaṭacoḷakkhaṇḍehi.",
  "atk-s0508a2:2502_5": "Karaṇe hi idaṃ nissakkavacanaṃ lūkhanti satthalūkharajanalūkhādinā lūkhaṃ avaṇṇāmaṭṭhaṃ.",
  "atk-s0508a2:2502_6": "Dhāreyyāti nivāsanādivasena parihareyya,",
  "atk-s0508a2:2502_7": "etena cīvarasantosaṃ vadati.",
  "atk-s0508a2:2503_0": "Nīca manaṃ karitvānāti “antamidaṃ,",
  "atk-s0508a2:2503_1": "bhikkhave,",
  "atk-s0508a2:2503_2": "jīvikāna”ntiādikaṃ sugatovādaṃ anussaritvā nihatamānadappaṃ cittaṃ katvā.",
  "atk-s0508a2:2503_3": "Sapadānanti gharesu avakhaṇḍarahitaṃ;",
  "atk-s0508a2:2503_4": "anugharanti attho.",
  "atk-s0508a2:2503_5": "Tenāha “kulā kula”nti.",
  "atk-s0508a2:2503_6": "Kulā kulanti kulato kulaṃ,",
  "atk-s0508a2:2503_7": "kulānupubbiyā gharapaṭipāṭiyāti attho.",
  "atk-s0508a2:2503_8": "Piṇḍikāyāti missakabhikkhāya,",
  "atk-s0508a2:2503_9": "iminā piṇḍapātasantosaṃ vadati.",
  "atk-s0508a2:2503_10": "Guttadvāroti supihitacakkhādidvāro.",
  "atk-s0508a2:2503_11": "Susaṃvutoti hatthakukkuccādīnaṃ abhāvena suṭṭhu saṃvuto.",
  "atk-s0508a2:2504_0": "Lūkhenapi vāti apisaddo samuccaye, vā-",
  "atk-s0508a2:2504_1": "saddo vikappe.",
  "atk-s0508a2:2504_2": "Ubhayenapi lūkhenapi appenapi yena kenaci sulabhena itarītarena santusse samaṃ sammā tusseyya.",
  "atk-s0508a2:2504_3": "Tenāha “nāññaṃ patthe rasaṃ bahu”nti.",
  "atk-s0508a2:2504_4": "Nāññaṃ patthe rasaṃ bahunti attanā yathāladdhato aññaṃ madhurādirasaṃ bahuṃ paṇītañca na pattheyya na piheyya,",
  "atk-s0508a2:2504_5": "iminā gilānapaccayepi santoso dassito hoti.",
  "atk-s0508a2:2504_6": "Rasesu gedhavāraṇatthaṃ pana kāraṇaṃ vadanto rasesu anugiddhassa,",
  "atk-s0508a2:2504_7": "jhāne na ramatī mano”ti āha.",
  "atk-s0508a2:2504_8": "Indriyasaṃvarampi aparipūrentassa kuto vikkhittacittasamādhānanti adhippāyo.",
  "atk-s0508a2:2505_0": "Evaṃ catūsu paccayesu sallekhapaṭipattiṃ dassetvā idāni avasiṭṭhakathāvatthūni dassetuṃ “appiccho cevā”tiādi vuttaṃ.",
  "atk-s0508a2:2505_1": "Tattha appicchoti,",
  "atk-s0508a2:2505_2": "aniccho catūsu paccayesu icchārahito,",
  "atk-s0508a2:2505_3": "tena catubbidhapaccayesu taṇhuppādavikkhambhanamāha.",
  "atk-s0508a2:2505_4": "Santuṭṭhoti,",
  "atk-s0508a2:2505_5": "catūsu paccayesu yathālābhasantosādinā santuṭṭho. Yo hi –",
  "atk-s0508a2:2506_0": "“Atītaṃ nānusoceyya, nappajappeyyanāgataṃ;",
  "atk-s0508a2:2507_0": "Paccuppannena yāpeyya, so ‘santuṭṭho’ti pavuccatī”ti.",
  "atk-s0508a2:2508_0": "Pavivittoti gaṇasaṅgaṇikaṃ pahāya kāyena pavivitto vūpakaṭṭho.",
  "atk-s0508a2:2508_1": "Cittavivekādike hi parato vakkhati.",
  "atk-s0508a2:2508_2": "Vaseti sabbattha yojetabbaṃ.",
  "atk-s0508a2:2508_3": "Moneyyadhammasamannāgamena muni.",
  "atk-s0508a2:2508_4": "Asaṃsaṭṭhoti dassanasavanasamullapanasambhogakāyasaṃsaggānaṃ abhāvena asaṃsaṭṭho yathāvuttasaṃsaggarahito.",
  "atk-s0508a2:2508_5": "Ubhayanti,",
  "atk-s0508a2:2508_6": "gahaṭṭhehi anāgārehi cāti ubhayehipi asaṃsaṭṭho.",
  "atk-s0508a2:2508_7": "Karaṇe hi idaṃ paccattavacanaṃ.",
  "atk-s0508a2:2509_0": "Attānaṃ dassaye tathāti ajaḷo amūgopi samāno yathā jaḷo vā mūgo vā,",
  "atk-s0508a2:2509_1": "tathā attānaṃ dasseyya,",
  "atk-s0508a2:2509_2": "etena pāgabbiyappahānamāha.",
  "atk-s0508a2:2509_3": "Jaḷo va mūgo vāti ca gāthāsukhatthaṃ rassattaṃ kataṃ,",
  "atk-s0508a2:2509_4": "samuccayattho ca vāsaddo.",
  "atk-s0508a2:2509_5": "Nātivelaṃ sambhāseyyāti ativelaṃ atikkantapamāṇaṃ na bhāseyya,",
  "atk-s0508a2:2509_6": "mattabhāṇī assāti attho.",
  "atk-s0508a2:2509_7": "Saṅghamajjhamhīti bhikkhusaṅghe,",
  "atk-s0508a2:2509_8": "janasamūhe vā.",
  "atk-s0508a2:2510_0": "Na so upavade kañcīti so yathāvuttapaṭipattiko bhikkhu hīnaṃ vā majjhimaṃ vā ukkaṭṭhaṃ vā yaṃkiñci na vācāya upavadeyya.",
  "atk-s0508a2:2510_1": "Upaghātaṃ vivajjayeti kāyena upaghātaṃ pariviheṭhanaṃ vajjeyya.",
  "atk-s0508a2:2510_2": "Saṃvuto pātimokkhasminti pātimokkhamhi pātimokkhasaṃvarasīle saṃvuto assa,",
  "atk-s0508a2:2510_3": "pātimokkhasaṃvarena pihitakāyavāco siyāti attho.",
  "atk-s0508a2:2510_4": "Mattaññū cassa bhojaneti pariyesanapaṭiggahaṇaparibhogavissajjanesu bhojane pamāṇaññū siyā.",
  "atk-s0508a2:2511_0": "Suggahītanimittassāti “evaṃ me manasi karoto cittaṃ samāhitaṃ ahosī”ti tadākāraṃ sallakkhento suṭṭhu gahitasamādhinimitto assa.",
  "atk-s0508a2:2511_1": "“Suggahītanimitto so”tipi pāṭho,",
  "atk-s0508a2:2511_2": "so yogīti attho.",
  "atk-s0508a2:2511_3": "Cittassuppādakovidoti evaṃ bhāvayato cittaṃ līnaṃ hoti,",
  "atk-s0508a2:2511_4": "“evaṃ uddhata”nti līnassa uddhatassa ca cittassa uppattikāraṇe kusalo assa.",
  "atk-s0508a2:2511_5": "Līne hi citte dhammavicayavīriyapītisambojjhaṅgā bhāvetabbā,",
  "atk-s0508a2:2511_6": "uddhate passaddhisamādhiupekkhāsambojjhaṅgā.",
  "atk-s0508a2:2511_7": "Satisambojjhaṅgo pana sabbattha icchitabbo.",
  "atk-s0508a2:2511_8": "Tenāha bhagavā –",
  "atk-s0508a2:2511_9": "“yasmiñca kho,",
  "atk-s0508a2:2511_10": "bhikkhave,",
  "atk-s0508a2:2511_11": "samaye līnaṃ cittaṃ hoti,",
  "atk-s0508a2:2511_12": "kālo tasmiṃ samaye dhammavicayasambojjhaṅgassa bhāvanāyā”tiādi.",
  "atk-s0508a2:2511_13": "Samathaṃ anuyuñjeyyāti samathabhāvanaṃ bhāveyya,",
  "atk-s0508a2:2511_14": "anuppannaṃ samādhiṃ uppādeyya,",
  "atk-s0508a2:2511_15": "uppannañca yāva vasībhāvappatti,",
  "atk-s0508a2:2511_16": "tāva vaḍḍheyya byūheyyāti attho.",
  "atk-s0508a2:2511_17": "Kālena ca vipassananti yathāladdhaṃ samādhiṃ nikantiyā apariyādānena hānabhāgiyaṃ ṭhitibhāgiyaṃ vā akatvā",
  "atk-s0508a2:2511_18": "nibbedhabhāgiyaṃva katvā kālena vipassanañca anuyuñjeyya.",
  "atk-s0508a2:2511_19": "Atha vā kālena ca vipassananti samathaṃ anuyuñjanto tassa thirībhūtakāle saṅkocaṃ anāpajjitvā ariyamaggādhigamāya vipassanaṃ anuyuñjeyya. Yathāha –",
  "atk-s0508a2:2512_0": "“Atha vā samādhilābhena, vivittasayanena vā;",
  "atk-s0508a2:2513_0": "Bhikkhu vissāsamāpādi, appatto āsavakkhaya”nti. ;",
  "atk-s0508a2:2514_0": "Tena vuttaṃ –",
  "atk-s0508a2:2514_1": "“vīriyasātaccasampanno”tiādi.",
  "atk-s0508a2:2514_2": "Satatabhāvo sātaccaṃ,",
  "atk-s0508a2:2514_3": "vīriyassa sātaccaṃ,",
  "atk-s0508a2:2514_4": "tena sampanno samannāgato,",
  "atk-s0508a2:2514_5": "satatapavattavīriyo,",
  "atk-s0508a2:2514_6": "niccapaggahitavīriyoti attho.",
  "atk-s0508a2:2514_7": "Yuttayogo sadā siyāti sabbakālaṃ bhāvanānuyutto siyā.",
  "atk-s0508a2:2514_8": "Dukkhantanti vaṭṭadukkhassa antaṃ pariyosānaṃ nirodhaṃ nibbānaṃ appatvā vissāsaṃ na eyya na gaccheyya.",
  "atk-s0508a2:2514_9": "“Ahaṃ parisuddhasīlo jhānalābhī abhiññālābhī vipassanaṃ matthakaṃ pāpetvā ṭhito”ti vā vissaṭṭho na bhaveyyāti attho.",
  "atk-s0508a2:2515_0": "Evaṃ viharamānassāti,",
  "atk-s0508a2:2515_1": "evaṃ vivittasenāsanasevanādinā vipassanāvasena yuttayogatāpariyosānena vidhinā viharantassa.",
  "atk-s0508a2:2515_2": "Suddhikāmassāti,",
  "atk-s0508a2:2515_3": "ñāṇadassanavisuddhiṃ accantavisuddhiṃ nibbānaṃ arahattañca icchantassa.",
  "atk-s0508a2:2515_4": "Saṃsāre bhayassa ikkhato bhikkhuno,",
  "atk-s0508a2:2515_5": "kāmāsavādayo sabbe āsavā khīyanti khayaṃ abbhatthaṃ gacchanti,",
  "atk-s0508a2:2515_6": "tesaṃ khayagamaneneva saupādisesaanupādisesapabhedaṃ duvidhampi nibbānaṃ adhigacchati pāpuṇāti.",
  "atk-s0508a2:2516_0": "Evaṃ thero tassa bhikkhuno ovādadānāpadesena attanā tathāpaṭipannabhāvaṃ dīpento aññaṃ byākāsi.",
  "atk-s0508a2:2517_0": "Vaṅgantaputtaupasenattheragāthāvaṇṇanā niṭṭhitā.",
  "atk-s0508a2:2518_0": "7. (Apara)-gotamattheragāthāvaṇṇanā",
  "atk-s0508a2:2519_0": "Vijāneyya sakaṃ atthantiādikā āyasmato aparassa gotamattherassa gāthā.",
  "atk-s0508a2:2519_1": "Kā uppatti?",
  "atk-s0508a2:2519_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā amhākaṃ bhagavato",
  "atk-s0508a2:2519_3": "uppattito puretarameva sāvatthiyaṃ udiccabrāhmaṇakule nibbattitvā vayappatto tiṇṇaṃ vedānaṃ pāragū hutvā,",
  "atk-s0508a2:2519_4": "vādamaggaṃ uggahetvā attano vādassa upari uttariṃ vadantaṃ alabhanto tehi tehi viggāhikakathaṃ anuyutto vicarati.",
  "atk-s0508a2:2519_5": "Atha amhākaṃ bhagavā loke uppajjitvā pavattitavaradhammacakko anupubbena yasādike veneyye vinetvā anāthapiṇḍikassa abhiyācanāya sāvatthiṃ upagacchi.",
  "atk-s0508a2:2519_6": "Tadā satthu jetavanapaṭiggahe paṭiladdhasaddho satthāraṃ upasaṅkamitvā dhammaṃ sutvā pabbajjaṃ yāci.",
  "atk-s0508a2:2519_7": "Satthā aññataraṃ piṇḍacārikaṃ bhikkhuṃ āṇāpesi – “bhikkhu,",
  "atk-s0508a2:2519_8": "imaṃ pabbājehī”ti.",
  "atk-s0508a2:2519_9": "So tena pabbājiyamāno khuraggeyeva arahattaṃ pāpuṇitvā kosalajanapadaṃ gantvā tattha ciraṃ vasitvā puna sāvatthiṃ paccāgami.",
  "atk-s0508a2:2519_10": "Taṃ bahū ñātakā brāhmaṇamahāsālā upasaṅkamitvā payirupāsitvā nisinnā “imasmiṃ loke bahū samaṇabrāhmaṇā saṃsāre suddhivādā,",
  "atk-s0508a2:2519_11": "tesu katamesaṃ nu kho vādo niyyāniko,",
  "atk-s0508a2:2519_12": "kathaṃ paṭipajjanto saṃsārato sujjhatī”ti pucchiṃsu.",
  "atk-s0508a2:2519_13": "Thero tesaṃ tamatthaṃ pakāsento –",
  "atk-s0508a2:2520_0": "587.",
  "atk-s0508a2:2521_0": "“Vijāneyya sakaṃ atthaṃ, avalokeyyātha pāvacanaṃ;",
  "atk-s0508a2:2522_0": "Yañcettha assa patirūpaṃ, sāmaññaṃ ajjhūpagatassa.",
  "atk-s0508a2:2523_0": "588.",
  "atk-s0508a2:2524_0": "“Mittaṃ idha ca kalyāṇaṃ, sikkhā vipulaṃ samādānaṃ;",
  "atk-s0508a2:2525_0": "Sussūsā ca garūnaṃ, etaṃ samaṇassa patirūpaṃ.",
  "atk-s0508a2:2526_0": "589.",
  "atk-s0508a2:2527_0": "“Buddhesu sagāravatā, dhamme apaciti yathābhūtaṃ;",
  "atk-s0508a2:2528_0": "Saṅghe ca cittīkāro, etaṃ samaṇassa patirūpaṃ.",
  "atk-s0508a2:2529_0": "590.",
  "atk-s0508a2:2530_0": "“Ācāragocare yutto, ājīvo sodhito agārayho;",
  "atk-s0508a2:2531_0": "Cittassa ca saṇṭhapanaṃ, etaṃ samaṇassa patirūpaṃ.",
  "atk-s0508a2:2532_0": "591.",
  "atk-s0508a2:2533_0": "“Cārittaṃ atha vārittaṃ, iriyāpathiyaṃ pasādaniyaṃ;",
  "atk-s0508a2:2534_0": "Adhicitte ca āyogo, etaṃ samaṇassa patirūpaṃ.",
  "atk-s0508a2:2535_0": "592.",
  "atk-s0508a2:2536_0": "“Āraññakāni senāsanāni, pantāni appasaddāni;",
  "atk-s0508a2:2537_0": "Bhajitabbāni muninā, etaṃ samaṇassa patirūpaṃ.",
  "atk-s0508a2:2538_0": "593.",
  "atk-s0508a2:2539_0": "“Sīlañca bāhusaccañca, dhammānaṃ pavicayo yathābhūtaṃ;",
  "atk-s0508a2:2540_0": "Saccānaṃ abhisamayo, etaṃ samaṇassa patirūpaṃ.",
  "atk-s0508a2:2541_0": "594.",
  "atk-s0508a2:2542_0": "“Bhāveyya ca aniccanti, anattasaññaṃ asubhasaññañca;",
  "atk-s0508a2:2543_0": "Lokamhi ca anabhiratiṃ, etaṃ samaṇassa patirūpaṃ.",
  "atk-s0508a2:2544_0": "595.",
  "atk-s0508a2:2545_0": "“Bhāveyya ca bojjhaṅge, iddhipādāni indriyāni balāni;",
  "atk-s0508a2:2546_0": "Aṭṭhaṅgamaggamariyaṃ, etaṃ samaṇassa patirūpaṃ.",
  "atk-s0508a2:2547_0": "596.",
  "atk-s0508a2:2548_0": "“Taṇhaṃ pajaheyya muni, samūlake āsave padāleyya;",
  "atk-s0508a2:2549_0": "Vihareyya vippamutto, etaṃ samaṇassa patirūpa”nti. –",
  "atk-s0508a2:2550_0": "Imā gāthā abhāsi.",
  "atk-s0508a2:2551_0": "Tattha vijāneyya sakaṃ atthanti,",
  "atk-s0508a2:2551_1": "viññūjātiko puriso attano atthaṃ yāthāvato vicāretvā jāneyya.",
  "atk-s0508a2:2551_2": "Vicārento ca avalokeyyātha pāvacanaṃ idha loke puthusamaṇabrāhmaṇehi sammāsambuddhena ca pavuttaṃ pāvacanaṃ, samayo.",
  "atk-s0508a2:2551_3": "Tattha yaṃ niyyānikaṃ,",
  "atk-s0508a2:2551_4": "taṃ olokeyya paññācakkhunā passeyya.",
  "atk-s0508a2:2551_5": "Ime hi nānātitthiyā samaṇabrāhmaṇā anicce “nicca”nti,",
  "atk-s0508a2:2551_6": "anattani “attā”ti,",
  "atk-s0508a2:2551_7": "asuddhimaggañca “suddhimaggo”ti micchābhinivesino aññamaññañca viruddhavādā,",
  "atk-s0508a2:2551_8": "tasmā nesaṃ vādo aniyyāniko.",
  "atk-s0508a2:2551_9": "Sammāsambuddho pana “sabbe saṅkhārā aniccā,",
  "atk-s0508a2:2551_10": "sabbe dhammā anattā,",
  "atk-s0508a2:2551_11": "santaṃ nibbāna”nti sayambhūñāṇena yathābhūtaṃ abbhaññāya pavedeti,",
  "atk-s0508a2:2551_12": "tasmā “tassa vādo niyyāniko”ti satthu sāsanamahantataṃ olokeyyāti attho.",
  "atk-s0508a2:2551_13": "Yañcettha assa patirūpaṃ,",
  "atk-s0508a2:2551_14": "sāmaññaṃ ajjhūpagatassāti,",
  "atk-s0508a2:2551_15": "sāmaññaṃ samaṇabhāvaṃ pabbajjaṃ upagatassa kulaputtassa yaṃ ettha sāsane pabbajitabhāve vā patirūpaṃ yuttarūpaṃ sāruppaṃ assa siyā,",
  "atk-s0508a2:2551_16": "tampi apalokeyya.",
  "atk-s0508a2:2552_0": "Kiṃ pana tanti āha “mittaṃ idha ca kalyāṇa”ntiādi.",
  "atk-s0508a2:2552_1": "Imasmiṃ sāsane kalyāṇamittaṃ seviyamānaṃ samaṇassa patirūpanti yojanā.",
  "atk-s0508a2:2552_2": "Esa nayo itaresupi.",
  "atk-s0508a2:2552_3": "Kalyāṇamittañhi nissāya akusalaṃ pajahati,",
  "atk-s0508a2:2552_4": "kusalaṃ bhāveti,",
  "atk-s0508a2:2552_5": "suddhamattānaṃ pariharati.",
  "atk-s0508a2:2552_6": "Sikkhā vipulaṃ samādānanti vipulaṃ sikkhāsamādānaṃ,",
  "atk-s0508a2:2552_7": "mahatiyā nibbānāvahāya adhisīlādisikkhāya anuṭṭhānanti attho.",
  "atk-s0508a2:2552_8": "Sussūsā ca garūnanti garūnaṃ ācariyupajjhāyādīnaṃ kalyāṇamittānaṃ ovādassa sotukamyatā pāricariyā ca.",
  "atk-s0508a2:2552_9": "Etanti kalyāṇamittasevanādi.",
  "atk-s0508a2:2553_0": "Buddhesu sagāravatāti sabbaññubuddhesu “sammāsambuddho bhagavā”ti gāravayogo garucittīkāro.",
  "atk-s0508a2:2553_1": "Dhamme apaciti yathābhūtanti ariyadhamme yāthāvato apacāyanaṃ ādarena abhipūjanaṃ.",
  "atk-s0508a2:2553_2": "Saṅgheti ariyasaṅghe.",
  "atk-s0508a2:2553_3": "Cittīkāroti sakkāro sammānanaṃ.",
  "atk-s0508a2:2553_4": "Etanti ratanattayagarukaraṇaṃ.",
  "atk-s0508a2:2554_0": "Ācāragocare yuttoti kāyikavācasikavītikkamanasaṅkhātaṃ anācāraṃ,",
  "atk-s0508a2:2554_1": "piṇḍapātādīnaṃ atthāya upasaṅkamituṃ ayuttaṭṭhānabhūtaṃ vesiyādiagocarañca pahāya kāyikavācasikaavītikkamanasaṅkhātena",
  "atk-s0508a2:2554_2": "ācārena piṇḍapātādīnaṃ atthāya upasaṅkamituṃ yuttaṭṭhānabhūtena gocarena ca yutto sampanno,",
  "atk-s0508a2:2554_3": "sampannaācāragocaroti attho.",
  "atk-s0508a2:2554_4": "Ājīvo sodhitoti veḷudānādiṃ buddhapaṭikuṭṭhaṃ anesanaṃ pahāya anavajjuppāde paccaye sevantassa ājīvo sodhito hoti suvisuddho,",
  "atk-s0508a2:2554_5": "sodhitattā eva agārayho viññūhi.",
  "atk-s0508a2:2554_6": "Cittassa ca saṇṭhapananti yathā cakkhādidvārehi rūpādiārammaṇesu abhijjhādayo nappavattanti,",
  "atk-s0508a2:2554_7": "evaṃ diṭṭhe diṭṭhamattādivasena cittassa sammā ṭhapanaṃ.",
  "atk-s0508a2:2554_8": "Etanti ācāragocarasampatti ājīvapārisuddhi indriyesu guttadvāratāti etaṃ tayaṃ.",
  "atk-s0508a2:2555_0": "Cārittanti caritvā paripūretabbasīlaṃ.",
  "atk-s0508a2:2555_1": "Vārittanti viratiyā akaraṇena paripūretabbasīlaṃ.",
  "atk-s0508a2:2555_2": "Iriyāpathiyaṃ pasādaniyanti paresaṃ pasādāvahaṃ ākappasampattinimittaṃ iriyāpathanissitaṃ sampajaññaṃ.",
  "atk-s0508a2:2555_3": "Adhicitte ca āyogoti samathavipassanāsu anuyogo bhāvanā.",
  "atk-s0508a2:2556_0": "Āraññakānīti araññe pariyāpannāni. Pantānīti vivittāni.",
  "atk-s0508a2:2557_0": "Sīlanti catupārisuddhisīlaṃ.",
  "atk-s0508a2:2557_1": "Heṭṭhā hi bhinditvā vuttaṃ,",
  "atk-s0508a2:2557_2": "idha abhinditvā vadati.",
  "atk-s0508a2:2557_3": "Bāhusaccanti bahussutabhāvo.",
  "atk-s0508a2:2557_4": "So hi bhāvanānuyogassa bahukāro,",
  "atk-s0508a2:2557_5": "bojjhaṅgakosallaanuttarasītibhāvaadhicittayuttatādīsu sammā pavicayabahulassa samathavipassanānuyogo sampajjati.",
  "atk-s0508a2:2557_6": "Dhammānaṃ pavicayo yathābhūtanti rūpārūpadhammānaṃ aviparītasalakkhaṇato sāmaññalakkhaṇato ca parivīmaṃsā.",
  "atk-s0508a2:2557_7": "Iminā adhipaññādhammavipassanamāha.",
  "atk-s0508a2:2557_8": "Saccānaṃ abhisamayoti dukkhādīnaṃ ariyasaccānaṃ pariññābhisamayādivasena paṭivedho.",
  "atk-s0508a2:2558_0": "Svāyaṃ saccābhisamayo yathā hoti,",
  "atk-s0508a2:2558_1": "taṃ dassetuṃ “bhāveyyā”tiādi vuttaṃ.",
  "atk-s0508a2:2558_2": "Tattha bhāveyya ca aniccanti “sabbe saṅkhārā aniccā”tiādinā avibhāgato “yaṃ kiñci rūpaṃ atītānāgatapaccuppanna”ntiādinā",
  "atk-s0508a2:2558_3": "vibhāgato vā sabbasaṅkhāresu aniccasaññaṃ bhāveyya uppādeyya ceva vaḍḍheyya cāti attho.",
  "atk-s0508a2:2558_4": "Anattasaññanti,",
  "atk-s0508a2:2558_5": "“sabbe dhammā anattā”ti pavattaṃ anattasaññañca bhāveyyāti yojanā.",
  "atk-s0508a2:2558_6": "Evaṃ sesesupi.",
  "atk-s0508a2:2558_7": "Asubhasaññanti,",
  "atk-s0508a2:2558_8": "karajakāye sabbasmimpi vā tebhūmakasaṅkhāre kilesāsucipaggharaṇato “asubhā”ti pavattasaññaṃ.",
  "atk-s0508a2:2558_9": "Dukkhasaññāparivārā hi ayaṃ,",
  "atk-s0508a2:2558_10": "eteneva cettha dukkhasaññāpi gahitāti veditabbaṃ.",
  "atk-s0508a2:2558_11": "Lokamhi ca anabhiratinti sabbaloke tebhūmakesu saṅkhāresu anābhiratisaññaṃ.",
  "atk-s0508a2:2558_12": "Etena ādīnavānupassanaṃ nibbidānupassanañca vadati.",
  "atk-s0508a2:2559_0": "Evaṃ pana vipassanābhāvanaṃ anuyutto taṃ ussukkāpento ime dhamme vaḍḍheyyāti dassento “bhāveyya ca bojjhaṅge”ti gāthamāha.",
  "atk-s0508a2:2559_1": "Tassattho –",
  "atk-s0508a2:2559_2": "bodhiyā satiādisattavidhadhammasāmaggiyā,",
  "atk-s0508a2:2559_3": "bodhissa vā taṃsamaṅgino puggalassa aṅgāti bojjhaṅgā,",
  "atk-s0508a2:2559_4": "satiādayo dhammā.",
  "atk-s0508a2:2559_5": "Te satiādike sattabojjhaṅge,",
  "atk-s0508a2:2559_6": "chandaādīni cattāri iddhipādāni,",
  "atk-s0508a2:2559_7": "saddhādīni pañcindriyāni,",
  "atk-s0508a2:2559_8": "saddhādīniyeva pañca balāni,",
  "atk-s0508a2:2559_9": "sammādiṭṭhiādīnaṃ vasena aṭṭhaṅgaariyamaggañca. Ca-",
  "atk-s0508a2:2559_10": "saddena satipaṭṭhānāni sammappadhānāni ca gahitānīti sabbepi sattatiṃsappabhede bodhipakkhiyadhamme bhāveyya uppādeyya ceva vaḍḍheyya ca.",
  "atk-s0508a2:2559_11": "Tattha yadetesaṃ paṭhamamaggakkhaṇe uppādanaṃ,",
  "atk-s0508a2:2559_12": "uparimaggakkhaṇe ca vaḍḍhanaṃ,",
  "atk-s0508a2:2559_13": "etaṃ samaṇassa bhikkhuno sāruppanti.",
  "atk-s0508a2:2560_0": "Evaṃ bodhipakkhiyasattatiṃsadhamme bhāvento yathā maggasaccaṃ bhāvanābhisamayavasena abhisameti,",
  "atk-s0508a2:2560_1": "evaṃ samudayasaccaṃ pahānābhisamayavasena,",
  "atk-s0508a2:2560_2": "nirodhasaccaṃ sacchikiriyābhisamayavasena abhisametīti dassento “taṇhaṃ pajaheyyā”ti osānagāthamāha.",
  "atk-s0508a2:2560_3": "Tattha taṇhaṃ pajaheyyāti,",
  "atk-s0508a2:2560_4": "kāmataṇhādipabhedaṃ sabbaṃ taṇhaṃ ariyamaggena anavasesato samucchindeyya,",
  "atk-s0508a2:2560_5": "monaṃ vuccati ñāṇaṃ,",
  "atk-s0508a2:2560_6": "tena samannāgatattā muni.",
  "atk-s0508a2:2560_7": "Samūlake āsave padāleyyāti kāmarāgānusayādisamūlake kāmāsavādike sabbepi āsave bhindeyya samucchindeyya.",
  "atk-s0508a2:2560_8": "Vihareyya vippamuttoti evaṃ sabbaso kilesānaṃ pahīnattā sabbadhi vimutto sabbūpadhipaṭinissaggaṃ nirodhaṃ nibbānaṃ sacchikatvā vihareyya.",
  "atk-s0508a2:2560_9": "Etanti yadetaṃ viharaṇaṃ,",
  "atk-s0508a2:2560_10": "etaṃ samaṇassa samitapāpassa bhikkhuno patirūpaṃ sāruppanti attho.",
  "atk-s0508a2:2561_0": "Evaṃ thero samaṇasāruppapaṭipattikittanamukhena sāsanassa niyyānikabhāvaṃ tabbilomato bāhirakasamayassa aniyyānikatañca vibhāvesi.",
  "atk-s0508a2:2561_1": "Taṃ sutvā te brāhmaṇamahāsālā sāsane abhippasannā saraṇādīsu patiṭṭhahiṃsu.",
  "atk-s0508a2:2562_0": "(Apara)-gotamattheragāthāvaṇṇanā niṭṭhitā.",
  "atk-s0508a2:2563_0": "Dasakanipātavaṇṇanā niṭṭhitā.",
  "atk-s0508a2:2564_0": "11. Ekādasanipāto",
  "atk-s0508a2:2565_0": "1. Saṃkiccattheragāthāvaṇṇanā",
  "atk-s0508a2:2566_0": "Ekādasanipāte kiṃ tavattho vane tātātiādikā āyasmato saṃkiccattherassa gāthā.",
  "atk-s0508a2:2566_1": "Kā uppatti?",
  "atk-s0508a2:2566_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:2566_3": "sāvatthiyaṃ brāhmaṇamahāsālakule paṭisandhiṃ gaṇhi.",
  "atk-s0508a2:2566_4": "Tasmiṃ kucchigateyeva mātā byādhitā hutvā kālamakāsi.",
  "atk-s0508a2:2566_5": "Tassā susānaṃ netvā jhāpiyamānāya gabbhāsayo na jhāyi.",
  "atk-s0508a2:2566_6": "Manussā sūlehi kucchiṃ vijjhantā dārakassa akkhikoṭiṃ pahariṃsu.",
  "atk-s0508a2:2566_7": "Te taṃ vijjhitvā aṅgārehi paṭicchādetvā pakkamiṃsu.",
  "atk-s0508a2:2566_8": "Kucchipadesopi jhāyi,",
  "atk-s0508a2:2566_9": "aṅgāramatthake pana suvaṇṇabimbasadiso dārako padumagabbhe nipanno viya ahosi.",
  "atk-s0508a2:2566_10": "Pacchimabhavikasattassa hi sinerunā otthariyamānassapi arahattaṃ appatvā jīvitakkhayo nāma natthi.",
  "atk-s0508a2:2567_0": "Punadivase āḷāhanaṭṭhānaṃ gatā manussā tathānipannaṃ dārakaṃ disvā acchariyabbhutacittajātā dārakaṃ ādāya gāmaṃ pavisitvā nemittake pucchiṃsu.",
  "atk-s0508a2:2567_1": "Nemittakā “sace ayaṃ dārako agāraṃ ajjhāvasissati,",
  "atk-s0508a2:2567_2": "yāva sattamā kulaparivaṭṭā duggatā bhavissanti.",
  "atk-s0508a2:2567_3": "Sace pabbajissati,",
  "atk-s0508a2:2567_4": "pañcahi samaṇasatehi parivuto vicarissatī”ti āhaṃsu.",
  "atk-s0508a2:2567_5": "Ñātakā “hotu,",
  "atk-s0508a2:2567_6": "vaḍḍhitakāle amhākaṃ ayyassa sāriputtattherassa santike taṃ pabbājessāmā”ti vatvā saṅkunā chinnakkhikoṭitāya",
  "atk-s0508a2:2567_7": "saṃkiccoti vadantā aparabhāge saṃkiccoti vohariṃsu.",
  "atk-s0508a2:2567_8": "So sattavassikakāle attano gabbhagatasseva mātu maraṇaṃ,",
  "atk-s0508a2:2567_9": "gabbhe ca attano pavattiṃ sutvā saṃvegajāto “pabbajissāmī”ti āha.",
  "atk-s0508a2:2567_10": "Ñātakā “sādhu,",
  "atk-s0508a2:2567_11": "tātā”ti dhammasenāpatissa santikaṃ netvā, “bhante,",
  "atk-s0508a2:2567_12": "imaṃ pabbājethā”ti adaṃsu.",
  "atk-s0508a2:2567_13": "Thero taṃ tacapañcakakammaṭṭhānaṃ datvā pabbājesi.",
  "atk-s0508a2:2567_14": "So khuraggeyeva saha paṭisambhidāhi arahattaṃ patvā tiṃsamattehi bhikkhūhi saddhiṃ araññe viharanto ce",
  "atk-s0508a2:2567_15": "corahatthato mocetvā sayampi te core dametvā pabbājetvā aññatarasmiṃ vihāre bahūhi bhikkhūhi saddhiṃ",
  "atk-s0508a2:2567_16": "viharanto te vivādapasute disvā “aññattha gacchāmī”ti bhikkhū āpucchi.",
  "atk-s0508a2:2567_17": "Ayamettha saṅkhepo,",
  "atk-s0508a2:2567_18": "vitthāro pana dhammapadavatthumhi āgatanayeneva veditabbo.",
  "atk-s0508a2:2567_19": "Atha naṃ aññataro upāsako upaṭṭhātukāmo āsannaṭṭhāne vāsaṃ yācanto –",
  "atk-s0508a2:2568_0": "597.",
  "atk-s0508a2:2569_0": "“Kiṃ tavattho vane tāta, ujjuhānova pāvuse;",
  "atk-s0508a2:2570_0": "Verambhā ramaṇīyā te, paviveko hi jhāyina”nti. –",
  "atk-s0508a2:2571_0": "Paṭhamaṃ gāthamāha. Taṃ sutvā thero –",
  "atk-s0508a2:2572_0": "598.",
  "atk-s0508a2:2573_0": "“Yathā abbhāni verambho, vāto nudati pāvuse;",
  "atk-s0508a2:2574_0": "Saññā me abhikiranti, vivekapaṭisaññutā.",
  "atk-s0508a2:2575_0": "599.",
  "atk-s0508a2:2576_0": "“Apaṇḍaro aṇḍasambhavo, sīvathikāya niketacāriko;",
  "atk-s0508a2:2577_0": "Uppādayateva me satiṃ, sandehasmiṃ virāganissitaṃ.",
  "atk-s0508a2:2578_0": "600.",
  "atk-s0508a2:2579_0": "“Yañca aññe na rakkhanti, yo ca aññe na rakkhati;",
  "atk-s0508a2:2580_0": "Sa ve bhikkhu sukhaṃ seti, kāmesu anapekkhavā.",
  "atk-s0508a2:2581_0": "601.",
  "atk-s0508a2:2582_0": "“Acchodikā puthusilā, gonaṅgalamigāyutā;",
  "atk-s0508a2:2583_0": "Ambusevālasañchannā, te selā ramayanti maṃ.",
  "atk-s0508a2:2584_0": "602.",
  "atk-s0508a2:2585_0": "“Vasitaṃ me araññesu, kandarāsu guhāsu ca;",
  "atk-s0508a2:2586_0": "Senāsanesu pantesu, vāḷamiganisevite.",
  "atk-s0508a2:2587_0": "603.",
  "atk-s0508a2:2588_0": "“‘Ime haññantu vajjhantu, dukkhaṃ pappontu pāṇino’;",
  "atk-s0508a2:2589_0": "Saṅkappaṃ nābhijānāmi, anariyaṃ dosasaṃhitaṃ.",
  "atk-s0508a2:2590_0": "604.",
  "atk-s0508a2:2591_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:2592_0": "Ohito garuko bhāro, bhavanetti samūhatā.",
  "atk-s0508a2:2593_0": "605.",
  "atk-s0508a2:2594_0": "“Yassa catthāya pabbajito, agārasmānagāriyaṃ;",
  "atk-s0508a2:2595_0": "So me attho anuppatto, sabbasaṃyojanakkhayo.",
  "atk-s0508a2:2596_0": "606.",
  "atk-s0508a2:2597_0": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:2598_0": "Kālañca paṭikaṅkhāmi, nibbisaṃ bhatako yathā.",
  "atk-s0508a2:2599_0": "607.",
  "atk-s0508a2:2600_0": "“Nābhinandāmi maraṇaṃ, nābhinandāmi jīvitaṃ.",
  "atk-s0508a2:2601_0": "Kālañca paṭikaṅkhāmi, sampajāno patissato”ti. – imā gāthā abhāsi;",
  "atk-s0508a2:2602_0": "Tattha kiṃ tavattho vaneti kinti liṅgavipallāsena vuttaṃ.",
  "atk-s0508a2:2602_1": "Vane ko tavattho,",
  "atk-s0508a2:2602_2": "kiṃ payojananti attho.",
  "atk-s0508a2:2602_3": "Tātāti daharasāmaṇeratāya naṃ attano puttaṭṭhāne ṭhapetvā ālapati.",
  "atk-s0508a2:2602_4": "Ujjuhānova pāvuseti ujjuhāno kira nāma eko pabbato,",
  "atk-s0508a2:2602_5": "so pana gahanasañchanno bahusoṇḍikandaro,",
  "atk-s0508a2:2602_6": "tahaṃ tahaṃ sandamānasalilo,",
  "atk-s0508a2:2602_7": "vassakāle asappāyo,",
  "atk-s0508a2:2602_8": "tasmā ujjuhāno vā pabbato etarahi pāvusakāle tava kimatthiyoti attho.",
  "atk-s0508a2:2602_9": "Keci panettha “ujjuhāno nāma eko sakuṇo sītaṃ na sahati,",
  "atk-s0508a2:2602_10": "vassakāle vanagumbe nilīno acchatī”ti vadanti.",
  "atk-s0508a2:2602_11": "Tesaṃ matena ujjuhānassa viya sakuṇassa pāvusakāle ko tava attho vaneti?",
  "atk-s0508a2:2602_12": "Verambhā ramaṇīyā teti verambhavātā vāyantā kiṃ te ramaṇīyāti yojanā.",
  "atk-s0508a2:2602_13": "Keci “verambhā nāma ekā pabbataguhā,",
  "atk-s0508a2:2602_14": "pabbhāro”ti ca vadanti.",
  "atk-s0508a2:2602_15": "Tañca ṭhānaṃ gamanāgamanayuttaṃ janasambādharahitaṃ chāyūdakasampannañca,",
  "atk-s0508a2:2602_16": "tasmā verambhā ramaṇīyā,",
  "atk-s0508a2:2602_17": "vane vasituṃ yuttarūpā. Kasmā?",
  "atk-s0508a2:2602_18": "Paviveko hi jhāyinaṃ yasmā tādisānaṃ jhāyīnaṃ yattha katthaci pavivekoyeva icchitabbo,",
  "atk-s0508a2:2602_19": "tasmā “dūraṃ araññaṭṭhānaṃ agantvā verambhāyaṃ vasa,",
  "atk-s0508a2:2602_20": "tātā”ti vadati.",
  "atk-s0508a2:2602_21": "Ayañhettha adhippāyo –",
  "atk-s0508a2:2602_22": "yasmā jhāyīnaṃ pavivekakkhame nivāsaphāsuke senāsane laddheyeva jhānādayo sampajjanti,",
  "atk-s0508a2:2602_23": "na aladdhe,",
  "atk-s0508a2:2602_24": "tasmā na evarūpe sītakāle yattha katthaci vane vasituṃ sakkā,",
  "atk-s0508a2:2602_25": "guhāpabbhārādīsu pana sakkāti.",
  "atk-s0508a2:2603_0": "Evaṃ upāsakena vutte thero vanādayo eva maṃ ramentīti dassento “yathā abbhānī”tiādimāha.",
  "atk-s0508a2:2603_1": "Tassattho –",
  "atk-s0508a2:2603_2": "yathā pāvuse kāle abbhāni valāhakāni verambhavāto nudati khipati nīharati,",
  "atk-s0508a2:2603_3": "evameva me cittaṃ vivekapaṭisaññutā saññā abhikiranti vivekaṭṭhānaṃyeva ākaḍḍhanti.",
  "atk-s0508a2:2604_0": "Kiñca?",
  "atk-s0508a2:2604_1": "Apaṇḍaro kāḷavaṇṇo,",
  "atk-s0508a2:2604_2": "aṇḍasambhavo aṇḍajo kāko,",
  "atk-s0508a2:2604_3": "sīvathikāya susānaṭṭhāne,",
  "atk-s0508a2:2604_4": "niketacāriko tameva nivāsanaṭṭhānaṃ katvā vicaraṇako uppādayateva me satiṃ,",
  "atk-s0508a2:2604_5": "sandehasmiṃ virāganissitanti,",
  "atk-s0508a2:2604_6": "kāyasmiṃ virāgūpasaṃhitaṃ kāyagatāsatikammaṭṭhānaṃ mayhaṃ uppādayatiyeva.",
  "atk-s0508a2:2604_7": "Ekadivasaṃ kira thero kākena khajjamānaṃ manussakuṇapaṃ passitvā asubhasaññaṃ paṭilabhi,",
  "atk-s0508a2:2604_8": "taṃ sandhāya evamāha.",
  "atk-s0508a2:2604_9": "Tena kāye sabbaso chandarāgassa natthitāya vaneyeva vasitukāmomhīti dasseti.",
  "atk-s0508a2:2604_10": "Yañcāti ca-",
  "atk-s0508a2:2604_11": "saddo samuccayattho,",
  "atk-s0508a2:2604_12": "tena aññampi mama araññavāsakāraṇaṃ suṇāhīti dasseti.",
  "atk-s0508a2:2604_13": "Yaṃ pabbajitaṃ mettāvihāritāya alobhaniyaparikkhāratāya ca rakkhitabbassa abhāvato aññe sevakādayo na rakkhanti.",
  "atk-s0508a2:2604_14": "Yo ca pabbajito aññe kenaci kiñcanapalibodhabhūte na rakkhati tādisānaṃyeva abhāvato.",
  "atk-s0508a2:2604_15": "Sa ve bhikkhu sukhaṃ setīti,",
  "atk-s0508a2:2604_16": "so bhikkhu samucchinnakilesakāmatāya sabbaso vatthukāmesu anapekkhavā apekkhārahito yattha katthaci sukhaṃ seti.",
  "atk-s0508a2:2604_17": "Tassa anusaṅkitaparisaṅkitābhāvato araññamhi gāmamhi sadisamevāti attho.",
  "atk-s0508a2:2605_0": "Idāni pabbatavanādīnaṃ ramaṇīyataṃ vasitapubbatañca dassetuṃ “acchodikā”tiādi vuttaṃ.",
  "atk-s0508a2:2605_1": "Tattha vasitaṃ meti,",
  "atk-s0508a2:2605_2": "vuṭṭhapubbaṃ mayā.",
  "atk-s0508a2:2605_3": "Vāḷamiganiseviteti,",
  "atk-s0508a2:2605_4": "sīhabyagghādīhi vāḷamigehi upasevite vane.",
  "atk-s0508a2:2606_0": "Saṅkappaṃ nābhijānāmīti,",
  "atk-s0508a2:2606_1": "ime ye keci pāṇino sattā ususattiādīhi paharaṇehi haññantu māriyantu muṭṭhippahārādīhi vajjhantu bādhīyantu,",
  "atk-s0508a2:2606_2": "aññena vā yena kenaci ākārena dukkhaṃ pappontu pāpuṇantūti;",
  "atk-s0508a2:2606_3": "evaṃ dosasaṃhitaṃ paṭighasaṃyuttaṃ tato eva anariyaṃ byāpādavihiṃsādippabhedaṃ pāpasaṅkappaṃ uppāditaṃ nābhijānāmi,",
  "atk-s0508a2:2606_4": "micchāvitakko na uppannapubboti mettāvihāritaṃ dasseti.",
  "atk-s0508a2:2607_0": "Idāni “pariciṇṇo”tiādinā attano katakiccataṃ dasseti.",
  "atk-s0508a2:2607_1": "Tattha pariciṇṇoti upāsito ovādānusāsanīkaraṇavasena.",
  "atk-s0508a2:2607_2": "Ohitoti orohito.",
  "atk-s0508a2:2607_3": "Garuko bhāroti garutaro khandhabhāro.",
  "atk-s0508a2:2608_0": "Nābhinandāmi maraṇanti “kathaṃ nu kho me maraṇaṃ siyā”ti maraṇaṃ na icchāmi.",
  "atk-s0508a2:2608_1": "Nābhinandāmi jīvitanti “kathaṃ nu kho ahaṃ ciraṃ jīveyya”nti jīvitampi na icchāmi.",
  "atk-s0508a2:2608_2": "Etena maraṇe jīvite ca samānacittataṃ dasseti.",
  "atk-s0508a2:2608_3": "Kālañca paṭikaṅkhāmīti parinibbānakālaṃva āgamemi.",
  "atk-s0508a2:2608_4": "Nibbisanti nibbisanto,",
  "atk-s0508a2:2608_5": "bhatiyā kammaṃ karonto.",
  "atk-s0508a2:2608_6": "Bhatako yathāti yathā bhatako parassa kammaṃ karonto kammasiddhiṃ anabhinandantopi kammaṃ karontova divasakkhayaṃ udikkhati,",
  "atk-s0508a2:2608_7": "evaṃ ahampi jīvitaṃ anabhinandantopi attabhāvassa yāpanena maraṇaṃ anabhinandantopi pariyosānakālaṃ paṭikaṅkhāmīti.",
  "atk-s0508a2:2608_8": "Sesaṃ vuttanayameva.",
  "atk-s0508a2:2609_0": "Saṃkiccattheragāthāvaṇṇanā niṭṭhitā.",
  "atk-s0508a2:2610_0": "Ekādasanipātavaṇṇanā niṭṭhitā.",
  "atk-s0508a2:2611_0": "12. Dvādasakanipāto",
  "atk-s0508a2:2612_0": "1. Sīlavattheragāthāvaṇṇanā",
  "atk-s0508a2:2613_0": "Dvādasakanipāte sīlamevātiādikā āyasmato sīlavattherassa gāthā.",
  "atk-s0508a2:2613_1": "Kā uppatti?",
  "atk-s0508a2:2613_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:2613_3": "rājagahe bimbisārarañño putto hutvā nibbatti,",
  "atk-s0508a2:2613_4": "sīlavātissa nāmaṃ ahosi.",
  "atk-s0508a2:2613_5": "Taṃ vayappattaṃ rājā ajātasattu māretukāmo caṇḍaṃ mattahatthiṃ āropetvā nānāvidhehi upāyehi upakkamantopi",
  "atk-s0508a2:2613_6": "māretuṃ nāsakkhi pacchimabhavikassa arahattaṃ appatvā antarā jīvitantarāyābhāvato.",
  "atk-s0508a2:2613_7": "Tassa pavattiṃ disvā bhagavā mahāmoggallānattheraṃ āṇāpesi –",
  "atk-s0508a2:2613_8": "“sīlavakumāraṃ ānehī”ti.",
  "atk-s0508a2:2613_9": "Thero iddhibalena saddhiṃ hatthinā taṃ ānesi.",
  "atk-s0508a2:2613_10": "Kumāro hatthito oruyha bhagavantaṃ abhivādetvā ekamantaṃ nisīdi.",
  "atk-s0508a2:2613_11": "Bhagavā tassa ajjhāsayānurūpaṃ dhammaṃ desesi.",
  "atk-s0508a2:2613_12": "So dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva arahattaṃ patvā kosalaraṭṭhe vasati.",
  "atk-s0508a2:2613_13": "Atha naṃ ajātasattu “mārethā”ti purise āṇāpesi.",
  "atk-s0508a2:2613_14": "Te therassa santikaṃ gantvā ṭhitā therena kathitaṃ dhammakathaṃ sutvā sañjātasaṃvegā pasannacittā hutvā pabbajiṃsu.",
  "atk-s0508a2:2613_15": "Thero tesaṃ –",
  "atk-s0508a2:2614_0": "608.",
  "atk-s0508a2:2615_0": "“Sīlamevidha sikkhetha, asmiṃ loke susikkhitaṃ.",
  "atk-s0508a2:2616_0": "Sīlañhi sabbasampattiṃ, upanāmeti sevitaṃ.",
  "atk-s0508a2:2617_0": "609.",
  "atk-s0508a2:2618_0": "“Sīlaṃ rakkheyya medhāvī, patthayāno tayo sukhe;",
  "atk-s0508a2:2619_0": "Pasaṃsaṃ vittilābhañca, pecca sagge pamodanaṃ.",
  "atk-s0508a2:2620_0": "610.",
  "atk-s0508a2:2621_0": "“Sīlavā hi bahū mitte, saññamenādhigacchati;",
  "atk-s0508a2:2622_0": "Dussīlo pana mittehi, dhaṃsate pāpamācaraṃ.",
  "atk-s0508a2:2623_0": "611.",
  "atk-s0508a2:2624_0": "“Avaṇṇañca akittiñca, dussīlo labhate naro;",
  "atk-s0508a2:2625_0": "Vaṇṇaṃ kittiṃ pasaṃsañca, sadā labhati sīlavā.",
  "atk-s0508a2:2626_0": "612.",
  "atk-s0508a2:2627_0": "“Ādi sīlaṃ patiṭṭhā ca, kalyāṇānañca mātukaṃ;",
  "atk-s0508a2:2628_0": "Pamukhaṃ sabbadhammānaṃ, tasmā sīlaṃ visodhaye.",
  "atk-s0508a2:2629_0": "613.",
  "atk-s0508a2:2630_0": "“Velā ca saṃvaraṃ sīlaṃ, cittassa abhihāsanaṃ;",
  "atk-s0508a2:2631_0": "Titthañca sabbabuddhānaṃ, tasmā sīlaṃ visodhaye.",
  "atk-s0508a2:2632_0": "614.",
  "atk-s0508a2:2633_0": "“Sīlaṃ balaṃ appaṭimaṃ, sīlaṃ āvudhamuttamaṃ;",
  "atk-s0508a2:2634_0": "Sīlamābharaṇaṃ seṭṭhaṃ, sīlaṃ kavacamabbhutaṃ.",
  "atk-s0508a2:2635_0": "615.",
  "atk-s0508a2:2636_0": "“Sīlaṃ setu mahesakkho, sīlaṃ gandho anuttaro;",
  "atk-s0508a2:2637_0": "Sīlaṃ vilepanaṃ seṭṭhaṃ, yena vāti disodisaṃ.",
  "atk-s0508a2:2638_0": "616.",
  "atk-s0508a2:2639_0": "“Sīlaṃ sambalamevaggaṃ, sīlaṃ pātheyyamuttamaṃ;",
  "atk-s0508a2:2640_0": "Sīlaṃ seṭṭho ativāho, yena yāti disodisaṃ.",
  "atk-s0508a2:2641_0": "617.",
  "atk-s0508a2:2642_0": "“Idheva nindaṃ labhati, peccāpāye ca dummano;",
  "atk-s0508a2:2643_0": "Sabbattha dummano bālo, sīlesu asamāhito.",
  "atk-s0508a2:2644_0": "618.",
  "atk-s0508a2:2645_0": "“Idheva kittiṃ labhati, pecca sagge ca summano;",
  "atk-s0508a2:2646_0": "Sabbattha sumano dhīro, sīlesu susamāhito.",
  "atk-s0508a2:2647_0": "619.",
  "atk-s0508a2:2648_0": "“Sīlameva idha aggaṃ, paññavā pana uttamo;",
  "atk-s0508a2:2649_0": "Manussesu ca devesu, sīlapaññāṇato jaya”nti. –",
  "atk-s0508a2:2650_0": "Imāhi gāthāhi dhammaṃ desesi.",
  "atk-s0508a2:2651_0": "Tattha sīlamevidha sikkhetha,",
  "atk-s0508a2:2651_1": "asmiṃ loketi idhāti,",
  "atk-s0508a2:2651_2": "nipātamattaṃ,",
  "atk-s0508a2:2651_3": "imasmiṃ sattaloke atthakāmo kulaputto cārittavārittādibhedaṃ ādito sīlameva sikkheyya,",
  "atk-s0508a2:2651_4": "sikkhanto ca naṃ susikkhitaṃ akhaṇḍādibhāvāpādanena suṭṭhu sikkhitaṃ suparisuddhaṃ paripuṇṇañca katvā sikkheyya.",
  "atk-s0508a2:2651_5": "Asmiṃ loketi vā imasmiṃ saṅkhāraloke sikkhitabbadhammesu sīlaṃ ādito sikkheyya.",
  "atk-s0508a2:2651_6": "Diṭṭhisampattiyāpi sīlassa patiṭṭhābhāvato āha “sīlaṃ hī”tiādi.",
  "atk-s0508a2:2651_7": "Tattha hīti kāraṇavacanaṃ.",
  "atk-s0508a2:2651_8": "Yasmā sīlaṃ sevitaṃ paricitaṃ rakkhitaṃ manussasampatti,",
  "atk-s0508a2:2651_9": "dibbasampatti,",
  "atk-s0508a2:2651_10": "nibbānasampattīti etaṃ sabbasampattiṃ taṃsamaṅgino sattassa upanāmeti āvahati.",
  "atk-s0508a2:2652_0": "Sīlaṃ sabbasampattiṃ upanāmetīti saṅkhepato vuttamatthaṃ vitthārato dassento “sīlaṃ rakkheyyā”tiādimāha.",
  "atk-s0508a2:2652_1": "Tattha rakkheyyāti gopeyya.",
  "atk-s0508a2:2652_2": "Pāṇātipātādito hi viramanto vattapaṭivattañca pūrento paṭipakkhābhibhavanato taṃ rakkhati nāma.",
  "atk-s0508a2:2652_3": "Medhāvīti paññavā,",
  "atk-s0508a2:2652_4": "idaṃ tassa rakkhanupāyadassanaṃ ñāṇabalena hissa samādānaṃ avikopanañca hoti.",
  "atk-s0508a2:2652_5": "Patthayānoti icchanto.",
  "atk-s0508a2:2652_6": "Tayo sukheti tīṇi sukhāni.",
  "atk-s0508a2:2652_7": "Sukhanimittaṃ vā “sukha”nti adhippetaṃ.",
  "atk-s0508a2:2652_8": "Pasaṃsanti kittiṃ,",
  "atk-s0508a2:2652_9": "viññūhi vā pasaṃsanaṃ.",
  "atk-s0508a2:2652_10": "Vittilābhanti tuṭṭhilābhaṃ.",
  "atk-s0508a2:2652_11": "“Vittalābha”nti ca paṭhanti,",
  "atk-s0508a2:2652_12": "dhanalābhanti attho.",
  "atk-s0508a2:2652_13": "Sīlavā hi appamattatāya mahantaṃ bhogakkhandhaṃ adhigacchati.",
  "atk-s0508a2:2652_14": "Peccāti kālaṅkatvā.",
  "atk-s0508a2:2652_15": "Sagge pamodananti devaloke iṭṭhehi kāmaguṇehi,",
  "atk-s0508a2:2652_16": "modanañca patthayamānoti sambandho.",
  "atk-s0508a2:2652_17": "Idhaloke pasaṃsaṃ vittilābhaṃ paraloke dibbasampattiyā modanañca icchanto sīlaṃ rakkheyyāti yojanā.",
  "atk-s0508a2:2653_0": "Saññamenāti kāyādīnaṃ saṃyamena.",
  "atk-s0508a2:2653_1": "Saṃyato hi kāyaduccaritādīhi kañci aviheṭhento abhayadānaṃ dadanto piyamanāpatāya mittāni ganthati.",
  "atk-s0508a2:2653_2": "Dhaṃsateti apeti.",
  "atk-s0508a2:2653_3": "Pāpamācaranti pāṇātipātādipāpakammaṃ karonto.",
  "atk-s0508a2:2653_4": "Dussīlañhi puggalaṃ atthakāmā sattā na bhajanti,",
  "atk-s0508a2:2653_5": "aññadatthu parivajjenti.",
  "atk-s0508a2:2654_0": "Avaṇṇanti aguṇaṃ,",
  "atk-s0508a2:2654_1": "sammukhā garahaṃ vā.",
  "atk-s0508a2:2654_2": "Akittinti,",
  "atk-s0508a2:2654_3": "ayasaṃ asilokaṃ.",
  "atk-s0508a2:2654_4": "Vaṇṇanti guṇaṃ.",
  "atk-s0508a2:2654_5": "Kittinti silokaṃ patthaṭayasataṃ.",
  "atk-s0508a2:2654_6": "Pasaṃsanti sammukhā thomanaṃ.",
  "atk-s0508a2:2655_0": "Ādīti mūlaṃ.",
  "atk-s0508a2:2655_1": "Sīlañhi kusalānaṃ dhammānaṃ ādi. Yathāha –",
  "atk-s0508a2:2655_2": "“tasmātiha tvaṃ, bhikkhu,",
  "atk-s0508a2:2655_3": "ādimeva visodhehi kusalesu dhammesu.",
  "atk-s0508a2:2655_4": "Ko cādi kusalānaṃ dhammānaṃ?",
  "atk-s0508a2:2655_5": "Sīlañca suvisuddha”nti.",
  "atk-s0508a2:2655_6": "Patiṭṭhāti adhiṭṭhānaṃ.",
  "atk-s0508a2:2655_7": "Sīlañhi sabbesaṃ uttarimanussadhammānaṃ patiṭṭhā. Tenāha –",
  "atk-s0508a2:2655_8": "“sīle patiṭṭhāyā”tiādi.",
  "atk-s0508a2:2655_9": "Kalyāṇānañca mātukanti samathavipassanādīnaṃ kalyāṇadhammānaṃ mātubhūtaṃ,",
  "atk-s0508a2:2655_10": "janakanti, attho.",
  "atk-s0508a2:2655_11": "Pamukhaṃ sabbadhammānanti,",
  "atk-s0508a2:2655_12": "sabbesaṃ pāmojjādīnaṃ anavajjadhammānaṃ pamukhaṃ mukhabhūtaṃ,",
  "atk-s0508a2:2655_13": "pavattidvāranti attho.",
  "atk-s0508a2:2655_14": "Tasmāti ādibhāvādito.",
  "atk-s0508a2:2655_15": "Visodhayeti akkhaṇḍādibhāvena sampādeyya.",
  "atk-s0508a2:2656_0": "Velāti duccaritehi anatikkamanīyaṭṭhena velā,",
  "atk-s0508a2:2656_1": "sīmāti attho.",
  "atk-s0508a2:2656_2": "Velāyati vā dussilyaṃ calayati viddhaṃsetīti velā.",
  "atk-s0508a2:2656_3": "Saṃvaraṃ sīlaṃ kāyaduccaritādīnaṃ uppattidvārassa pidahanato.",
  "atk-s0508a2:2656_4": "Abhihāsananti tosanaṃ avippaṭisārahetutāya cittassābhippamodanato.",
  "atk-s0508a2:2656_5": "Titthañca sabbabuddhānanti sāvakabuddhā,",
  "atk-s0508a2:2656_6": "paccekabuddhā,",
  "atk-s0508a2:2656_7": "sammāsambuddhāti sabbesaṃ buddhānaṃ kilesamalappavāhane nibbānamahāsamuddāvagāhaṇe ca titthabhūtañca.",
  "atk-s0508a2:2657_0": "Sīlaṃ balaṃ appaṭimanti mārasenappamaddane asadisaṃ balaṃ senāthāmo ca.",
  "atk-s0508a2:2657_1": "Āvudhamuttamanti saṃkilesadhammānaṃ chedane uttamaṃ paharaṇaṃ.",
  "atk-s0508a2:2657_2": "Guṇasarīropasobhanaṭṭhena ābharaṇaṃ.",
  "atk-s0508a2:2657_3": "Seṭṭhanti sabbakālaṃ uttamaṃ dabbañca.",
  "atk-s0508a2:2657_4": "Sapāṇaparittānato kavacamabbhutaṃ.",
  "atk-s0508a2:2657_5": "“Abbhida”nti ca paṭhanti,",
  "atk-s0508a2:2657_6": "abhejjanti attho.",
  "atk-s0508a2:2658_0": "Apāyamahoghātikkamane saṃsāramahoghātikkamane ca kilesehi asaṃsīdanaṭṭhena setu.",
  "atk-s0508a2:2658_1": "Mahesakkhoti mahabbalo.",
  "atk-s0508a2:2658_2": "Gandho anuttaroti paṭivātaṃ sabbadisāsu vāyanato anuttaro gandho sabbajanamanoharattā.",
  "atk-s0508a2:2658_3": "Tenāha “yena vāti disodisa”nti yena sīlagandhena taṃsamaṅgī disodisaṃ sabbā disā vāyati.",
  "atk-s0508a2:2658_4": "“Disodisā”tipi pāḷi,",
  "atk-s0508a2:2658_5": "dasa disāti attho.",
  "atk-s0508a2:2659_0": "Sambalamevagganti sambalaṃ nāma puṭabhattaṃ.",
  "atk-s0508a2:2659_1": "Yathā puṭabhattaṃ gahetvā maggaṃ gacchanto puriso antarāmagge jighacchādukkhena na kilamati,",
  "atk-s0508a2:2659_2": "evaṃ sīlasampannopi suddhaṃ sīlasambalaṃ gahetvā saṃsārakantāraṃ paṭipanno gatagataṭṭhāne na kilamatīti sīlaṃ aggaṃ sambalaṃ nāma.",
  "atk-s0508a2:2659_3": "Tathā sīlaṃ pātheyyamuttamaṃ corādīhi asādhāraṇattā tattha tattha icchitabbasampattinipphādanato ca.",
  "atk-s0508a2:2659_4": "Atikkāmento taṃ taṃ ṭhānaṃ yathicchitaṭṭhānaṃ vā vāheti sampāpetīti ativāho, yānaṃ.",
  "atk-s0508a2:2659_5": "Kenaci anupaddutaṃ hutvā icchitaṭṭhānappattihetutāya sīlaṃ seṭṭhaṃ ativāho.",
  "atk-s0508a2:2659_6": "Yenāti yena ativāhena yāti disodisanti agatiṃ gatiñcāpi taṃ taṃ disaṃ sukheneva gacchati.",
  "atk-s0508a2:2660_0": "Idheva nindaṃ labhatīti idhalokepi dummano rāgādīhi dūsitacitto “dussīlo pāpadhammo”ti nindaṃ garahaṃ labhati.",
  "atk-s0508a2:2660_1": "Pecca paralokepi apāye “purisattakali avajātā”tiādinā yamapurisādīhi ca nindaṃ labhati.",
  "atk-s0508a2:2660_2": "Na kevalaṃ nindameva labhati,",
  "atk-s0508a2:2660_3": "atha kho sabbattha dummano bālo idhaloke duccaritacaraṇena dūsitacitto paraloke kammakāraṇādivasena dukkhuppattiyāti sabbattha bālo dummano hoti. Kathaṃ?",
  "atk-s0508a2:2660_4": "Sīlesu asamāhito sammā sīlesu na ṭhapitacitto appatiṭṭhitacitto.",
  "atk-s0508a2:2661_0": "Idheva kittiṃ labhatīti idhalokepi sumano “sappuriso sīlavā kalyāṇadhammo”ti kittiṃ labhati.",
  "atk-s0508a2:2661_1": "Pecca paralokepi sagge “ayaṃ sappuriso sīlavā kalyāṇadhammo.",
  "atk-s0508a2:2661_2": "Tathā hi devānaṃ sahabyataṃ upapanno”tiādinā kittiṃ labhati.",
  "atk-s0508a2:2661_3": "Na kevalaṃ kittimeva labhati,",
  "atk-s0508a2:2661_4": "atha kho dhīro dhitisampanno sīlesu suṭṭhu samāhito appitacitto supatiṭṭhitacitto sabbattha idhaloke sucaritacaraṇena,",
  "atk-s0508a2:2661_5": "paraloke sampattipaṭilābhena sumano somanassappatto hoti.",
  "atk-s0508a2:2661_6": "Sīlameva idha agganti duvidhaṃ sīlaṃ lokiyaṃ lokuttaranti.",
  "atk-s0508a2:2661_7": "Tattha lokiyaṃ tāva kāmaloke khattiyamahāsālādīsu,",
  "atk-s0508a2:2661_8": "devaloke brahmaloke ca upapattivisesaṃ āvahati,",
  "atk-s0508a2:2661_9": "lābhībhāvādikassa ca kāraṇaṃ hoti.",
  "atk-s0508a2:2661_10": "Lokuttaraṃ pana sakalampi vaṭṭadukkhaṃ atikkāmetīti sīlaṃ aggameva.",
  "atk-s0508a2:2661_11": "Tathā hi vuttaṃ –",
  "atk-s0508a2:2662_0": "“Hīnena brahmacariyena, khattiye upapajjati;",
  "atk-s0508a2:2663_0": "Majjhimena ca devattaṃ, uttamena visujjhatī”ti. ;",
  "atk-s0508a2:2664_0": "Ākaṅkheyya ce,",
  "atk-s0508a2:2664_1": "bhikkhave, bhikkhu –",
  "atk-s0508a2:2664_2": "“lābhī assaṃ cīvarapiṇḍapātasenāsanagilānapaccayabhesajjaparikkhārāna”nti,",
  "atk-s0508a2:2664_3": "“sīlesvevassa paripūrakārī”ti, “ijjhati,",
  "atk-s0508a2:2664_4": "bhikkhave,",
  "atk-s0508a2:2664_5": "sīlavato cetopaṇidhi visuddhattā”ti ca.",
  "atk-s0508a2:2665_0": "Lokuttarasīlassa pana sabbaso pahīnapaṭipakkhassa sattamabhavato paṭṭhāya saṃsāradukkhaṃ vinivattentassa aggabhāve vattabbameva natthi.",
  "atk-s0508a2:2665_1": "Paññavā pana uttamoti “paññavā pana puggalo uttamo paramo seṭṭhoyevā”ti puggalādhiṭṭhānena paññāya eva seṭṭhabhāvaṃ vadati.",
  "atk-s0508a2:2665_2": "Idāni sīlapaññānaṃ seṭṭhabhāvaṃ kiccato dassento “sīlapaññāṇato jaya”nti āha.",
  "atk-s0508a2:2665_3": "Jayanti ca liṅgavipallāso daṭṭhabbo,",
  "atk-s0508a2:2665_4": "ahūti vā vacanaseso.",
  "atk-s0508a2:2665_5": "Tattha pajānanaṭṭhena paññāṇaṃ,",
  "atk-s0508a2:2665_6": "sīlato paññāṇato ca paṭipakkhajayo.",
  "atk-s0508a2:2665_7": "Na hi sīlena vinā paññā sambhavati,",
  "atk-s0508a2:2665_8": "paññāya ca vinā sīlaṃ kiccakaraṃ,",
  "atk-s0508a2:2665_9": "aññamaññopakārakañcetaṃ.",
  "atk-s0508a2:2665_10": "Vuttañhi “sīlaparidhotā paññā,",
  "atk-s0508a2:2665_11": "paññāparidhotaṃ sīla”nti manussesu ca devesūti idaṃ nesaṃ ṭhānavisesadassanaṃ.",
  "atk-s0508a2:2665_12": "Tattha hi tāni savisesāni vattanti,",
  "atk-s0508a2:2665_13": "samādhi panettha sīlapakkhiko paññāya adhiṭṭhānabhāvato,",
  "atk-s0508a2:2665_14": "paññāpakkhiko vā bhāvetabbato sīlādhiṭṭhānato ca.",
  "atk-s0508a2:2666_0": "Evaṃ thero tesaṃ bhikkhūnaṃ sīlamukhena dhammaṃ desento attano suvisuddhasīlādiguṇatādīpanena aññaṃ byākāsi.",
  "atk-s0508a2:2667_0": "Sīlavattheragāthāvaṇṇanā niṭṭhitā.",
  "atk-s0508a2:2668_0": "2. Sunītattheragāthāvaṇṇanā",
  "atk-s0508a2:2669_0": "Nīce kulamhītiādikā āyasmato sunītattherassa gāthā.",
  "atk-s0508a2:2669_1": "Kā uppatti?",
  "atk-s0508a2:2669_2": "Ayampi purimabuddhesu katādhikāro tattha tattha bhave puññāni upacinitvā devamanussesu saṃsaranto buddhassa",
  "atk-s0508a2:2669_3": "suññakāle kulagehe nibbattitvā vayappatto bālajanehi saddhiṃ kīḷāpasuto hutvā vicaranto ekaṃ paccekabuddhaṃ",
  "atk-s0508a2:2669_4": "gāme piṇḍāya carantaṃ disvā,",
  "atk-s0508a2:2669_5": "“kiṃ tuyhaṃ sabbaso vaṇitasarīrassa viya sakalaṃ kāyaṃ paṭicchādetvā bhikkhācaraṇena,",
  "atk-s0508a2:2669_6": "nanu nāma kasivāṇijjādīhi jīvikā kappetabbā?",
  "atk-s0508a2:2669_7": "Tāni ce kātuṃ na sakkosi,",
  "atk-s0508a2:2669_8": "ghare ghare muttakarīsādīni nīharanto pacchā vatthusodhanena jīvāhī”ti akkosi.",
  "atk-s0508a2:2669_9": "So tena kammena niraye paccitvā tasseva kammassa vipākāvasesena manussalokepi bahūni jātisatāni pupphachaḍḍakakule nibbattitvā tathā jīvikaṃ kappesi.",
  "atk-s0508a2:2669_10": "Imasmiñca buddhuppāde pupphachaḍḍakakule eva nibbatto ukkārasodhanakammena jīvikaṃ kappeti ghāsacchādanamattampi alabhanto.",
  "atk-s0508a2:2670_0": "Atha bhagavā pacchimayāme buddhāciṇṇaṃ mahākaruṇāsamāpattiṃ samāpajjitvā tato vuṭṭhāya buddhacakkhunā",
  "atk-s0508a2:2670_1": "lokaṃ volokento sunītassa hadayabbhantare ghaṭe padīpaṃ viya pajjalantaṃ arahattūpanissayaṃ disvā vibhātāya",
  "atk-s0508a2:2670_2": "rattiyā pubbaṇhasamayaṃ nivāsetvā pattacīvaramādāya bhikkhusaṅghaparivuto rājagahaṃ piṇḍāya paviṭṭho.",
  "atk-s0508a2:2670_3": "Yassaṃ vīthiyaṃ sunīto ukkārasodhanakammaṃ karoti,",
  "atk-s0508a2:2670_4": "taṃ vīthiṃ paṭipajji.",
  "atk-s0508a2:2670_5": "Sunītopi tattha tattha vighāsuccārasaṅkārādikaṃ rāsiṃ katvā piṭakesu pakkhipitvā kājenādāya pariharanto",
  "atk-s0508a2:2670_6": "bhikkhusaṅghaparivutaṃ satthāraṃ āgacchantaṃ disvā sārajjamāno sambhamākulahadayo gamanamaggaṃ nilīyanokāsañca",
  "atk-s0508a2:2670_7": "alabhanto kājaṃ bhittipasse ṭhapetvā ekena passena anupavisanto viya bhittiṃ allīno pañjaliko aṭṭhāsi.",
  "atk-s0508a2:2670_8": "“Bhittichiddena apakkamitukāmo ahosī”tipi vadanti.",
  "atk-s0508a2:2671_0": "Satthā tassa samīpaṃ patvā “ayaṃ attano kusalamūlasañcoditaṃ upagataṃ maṃ sārajjamāno jātiyā kammassa ca nihīnatāya sammukhībhāvampi lajjati,",
  "atk-s0508a2:2671_1": "handassa vesārajjaṃ uppādessāmī”ti karavīkarutamañjunā sakalanagaraninnādavara-",
  "atk-s0508a2:2671_2": "gambhīrena brahmassarena “sunītā”ti ālapitvā “kiṃ imāya dukkhajīvikāya pabbajituṃ sakkhissatī”ti āha.",
  "atk-s0508a2:2671_3": "Sunīto tena satthu vacanena amatena viya abhisitto uḷāraṃ pītisomanassaṃ paṭisaṃvedento “bhagavā,",
  "atk-s0508a2:2671_4": "sace mādisāpi idha pabbajjaṃ labhanti,",
  "atk-s0508a2:2671_5": "kasmāhaṃ na pabbajissāmi,",
  "atk-s0508a2:2671_6": "pabbājetha maṃ bhagavā”ti āha.",
  "atk-s0508a2:2671_7": "Satthā “ehi,",
  "atk-s0508a2:2671_8": "bhikkhū”ti āha.",
  "atk-s0508a2:2671_9": "So tāvadeva ehibhikkhubhāvena pabbajjaṃ upasampadañca labhitvā iddhimayapattacīvaradharo vassasaṭṭhikatthero viya hutvā satthu santike aṭṭhāsi.",
  "atk-s0508a2:2671_10": "Bhagavā taṃ vihāraṃ netvā kammaṭṭhānaṃ ācikkhi.",
  "atk-s0508a2:2671_11": "So paṭhamaṃ aṭṭha samāpattiyo,",
  "atk-s0508a2:2671_12": "pañca ca abhiññāyo nibbattetvā vipassanaṃ vaḍḍhetvā chaḷabhiñño ahosi.",
  "atk-s0508a2:2671_13": "Taṃ sakkādayo devā brahmāno ca upasaṅkamitvā namassiṃsu.",
  "atk-s0508a2:2671_14": "Tena vuttaṃ –",
  "atk-s0508a2:2672_0": "“Tā devatā sattasatā uḷārā, brahmā ca indo upasaṅkamitvā;",
  "atk-s0508a2:2673_0": "Ājānīyaṃ jātijarābhibhūtaṃ, sunītaṃ namassanti pasannacittā”tiādi.",
  "atk-s0508a2:2674_0": "Bhagavā taṃyeva devasaṅghapurakkhataṃ disvā sitaṃ katvā pasaṃsanto “tapena brahmacariyenā”ti gāthāya dhammaṃ desesi.",
  "atk-s0508a2:2674_1": "Atha naṃ sambahulā bhikkhū sīhanādaṃ nadāpetukāmā,",
  "atk-s0508a2:2674_2": "“āvuso sunīta,",
  "atk-s0508a2:2674_3": "kasmā kulā tvaṃ pabbajito,",
  "atk-s0508a2:2674_4": "kathaṃ vā pabbajito,",
  "atk-s0508a2:2674_5": "kathañca saccāni paṭivijjhī”ti pucchiṃsu.",
  "atk-s0508a2:2674_6": "So taṃ sabbaṃ pakāsento –",
  "atk-s0508a2:2675_0": "620.",
  "atk-s0508a2:2676_0": "“Nīce kulamhi jātohaṃ, daliddo appabhojano;",
  "atk-s0508a2:2677_0": "Hīnakammaṃ mamaṃ āsi, ahosiṃ pupphachaḍḍako.",
  "atk-s0508a2:2678_0": "621.",
  "atk-s0508a2:2679_0": "“Jigucchito manussānaṃ, paribhūto ca vambhito;",
  "atk-s0508a2:2680_0": "Nīcaṃ manaṃ karitvāna, vandissaṃ bahukaṃ janaṃ.",
  "atk-s0508a2:2681_0": "622.",
  "atk-s0508a2:2682_0": "“Athaddasāsiṃ sambuddhaṃ, bhikkhusaṅghapurakkhataṃ;",
  "atk-s0508a2:2683_0": "Pavisantaṃ mahāvīraṃ, magadhānaṃ puruttamaṃ.",
  "atk-s0508a2:2684_0": "623.",
  "atk-s0508a2:2685_0": "“Nikkhipitvāna byābhaṅgiṃ, vandituṃ upasaṅkamiṃ;",
  "atk-s0508a2:2686_0": "Mameva anukampāya, aṭṭhāsi purisuttamo.",
  "atk-s0508a2:2687_0": "624.",
  "atk-s0508a2:2688_0": "“Vanditvā satthuno pāde, ekamantaṃ ṭhito tadā;",
  "atk-s0508a2:2689_0": "Pabbajjaṃ ahamāyāciṃ, sabbasattānamuttamaṃ.",
  "atk-s0508a2:2690_0": "625.",
  "atk-s0508a2:2691_0": "“Tato kāruṇiko satthā, sabbalokānukampako;",
  "atk-s0508a2:2692_0": "‘Ehi bhikkhū’ti maṃ āha, sā me āsūpasampadā.",
  "atk-s0508a2:2693_0": "626. “Sohaṃ eko araññasmiṃ, viharanto atandito.",
  "atk-s0508a2:2694_0": "Akāsiṃ satthu vacanaṃ, yathā maṃ ovadī jino.",
  "atk-s0508a2:2695_0": "627.",
  "atk-s0508a2:2696_0": "“Rattiyā paṭhamaṃ yāmaṃ, pubbajātimanussariṃ;",
  "atk-s0508a2:2697_0": "Rattiyā majjhimaṃ yāmaṃ, dibbacakkhuṃ visodhayiṃ;",
  "atk-s0508a2:2698_0": "Rattiyā pacchime yāme, tamokhandhaṃ padālayiṃ.",
  "atk-s0508a2:2699_0": "628.",
  "atk-s0508a2:2700_0": "“Tato ratyāvivasāne, sūriyuggamanaṃ pati; ;",
  "atk-s0508a2:2701_0": "Indo brahmā ca āgantvā, maṃ namassiṃsu pañjalī.",
  "atk-s0508a2:2702_0": "629.",
  "atk-s0508a2:2703_0": "“Namo te purisājañña, namo te purisuttama;",
  "atk-s0508a2:2704_0": "Yassa te āsavā khīṇā, dakkhiṇeyyosi mārisa.",
  "atk-s0508a2:2705_0": "630.",
  "atk-s0508a2:2706_0": "“Tato disvāna maṃ satthā, devasaṅghapurakkhataṃ;",
  "atk-s0508a2:2707_0": "Sitaṃ pātukaritvāna, imamatthaṃ abhāsatha.",
  "atk-s0508a2:2708_0": "631.",
  "atk-s0508a2:2709_0": "“Tapena brahmacariyena, saṃyamena damena ca;",
  "atk-s0508a2:2710_0": "Etena brāhmaṇo hoti, etaṃ brāhmaṇamuttama”nti. –",
  "atk-s0508a2:2711_0": "Imāhi gāthāhi sīhanādaṃ nadi.",
  "atk-s0508a2:2712_0": "Tattha nīceti lāmake sabbanihīne.",
  "atk-s0508a2:2712_1": "Uccanīcabhāvo hi nāma sattānaṃ upādāyupādāya,",
  "atk-s0508a2:2712_2": "ayaṃ pana sabbanihīne pukkusakule uppannataṃ dassento “nīce kulamhi jāto”ti āha.",
  "atk-s0508a2:2712_3": "Tena vuttaṃ –",
  "atk-s0508a2:2712_4": "“nīceti lāmake sabbanihīne”ti.",
  "atk-s0508a2:2712_5": "Daliddoti duggato,",
  "atk-s0508a2:2712_6": "daliddāpi keci kadāci ghāsacchādanassa lābhino,",
  "atk-s0508a2:2712_7": "akasiravuttino honti,",
  "atk-s0508a2:2712_8": "ahaṃ pana sabbakālaṃ kasiravuttitāya hīno uddhanaṃ upaṭṭhapitaukkhaliko dassanayuttaṃ thevakampi apassiṃ yevāti dassento “appabhojano”ti āha.",
  "atk-s0508a2:2712_9": "Nīcakulikā daliddāpi keci anīcakammājīvā honti,",
  "atk-s0508a2:2712_10": "mayhaṃ pana na tathāti dassento āha “hīnakammaṃ mamaṃ āsī”ti.",
  "atk-s0508a2:2712_11": "Kīdisanti ce?",
  "atk-s0508a2:2712_12": "Ahosiṃ pupphachaḍḍako,",
  "atk-s0508a2:2712_13": "hatthavikalassa hatthavāti viya upacāravasenāyaṃ imassa samaññā ahosi yadidaṃ “pupphachaḍḍako”ti.",
  "atk-s0508a2:2712_14": "Milātapupphasantharavaṇṇatāya vā ukkārabhūmiyā evaṃ vutto.",
  "atk-s0508a2:2713_0": "Jigucchitoti jātiyā ceva kammunā ca hīḷito.",
  "atk-s0508a2:2713_1": "Manussānanti manussehi.",
  "atk-s0508a2:2713_2": "Paribhūtoti avaññāto.",
  "atk-s0508a2:2713_3": "Vambhitoti khuṃsito.",
  "atk-s0508a2:2713_4": "Nīcaṃ manaṃ karitvānāti aññe manusse sineruṃ viya ukkhipitvā tesaṃ pādapaṃsutopi attānaṃ nihīnaṃ katvā pavattiyā nīcaṃ nihīnaṃ manaṃ katvā.",
  "atk-s0508a2:2713_5": "Vandissaṃ bahukaṃ jananti puthumahājanaṃ diṭṭhadiṭṭhakāle vandiṃ sirasi añjaliṃ karonto paṇāmiṃ.",
  "atk-s0508a2:2714_0": "Athāti adhikārantaradīpane nipāto.",
  "atk-s0508a2:2714_1": "Addasāsinti addakkhiṃ.",
  "atk-s0508a2:2714_2": "Magadhānanti magadhā nāma jānapadino rājakumārā,",
  "atk-s0508a2:2714_3": "tesaṃ nivāso ekopi janapado ruḷhiyā “magadhāna”nti vutto,",
  "atk-s0508a2:2714_4": "magadhajanapadassāti attho.",
  "atk-s0508a2:2714_5": "Puruttamanti uttamaṃ nagaraṃ.",
  "atk-s0508a2:2715_0": "Byābhaṅginti kājaṃ.",
  "atk-s0508a2:2715_1": "Pabbajjaṃ ahamāyācinti, “sunīta,",
  "atk-s0508a2:2715_2": "pabbajituṃ sakkhissasī”ti satthārā okāse kate ahaṃ pabbajjaṃ ayāciṃ.",
  "atk-s0508a2:2715_3": "Āsūpasampadāti “ehi,",
  "atk-s0508a2:2715_4": "bhikkhū”ti satthu vacanamattena āsi upasampadā.",
  "atk-s0508a2:2715_5": "Yathā maṃ ovadīti “evaṃ samathapubbaṅgamaṃ vipassanaṃ bhāvehī”ti yathā maṃ ovadi,",
  "atk-s0508a2:2715_6": "tathā satthuno vacanaṃ akāsiṃ paṭipajjiṃ.",
  "atk-s0508a2:2715_7": "Rattiyātiādi tassā paṭipattiyā rasadassanaṃ.",
  "atk-s0508a2:2715_8": "Tattha pubbenivāsañāṇaṃ anāgataṃsañāṇañca bahukiccanti “paṭhamaṃ yāmaṃ majjhimaṃ yāma”nti accantasaṃyogavasena upayogavacanaṃ vuttaṃ.",
  "atk-s0508a2:2715_9": "Na tathā āsavakkhayañāṇaṃ ekābhisamayavasena pavattanatoti “pacchime yāme”ti bhummavasena vuttanti daṭṭhabbaṃ.",
  "atk-s0508a2:2715_10": "Indoti sakko devarājā.",
  "atk-s0508a2:2715_11": "Brahmāti mahābrahmā.",
  "atk-s0508a2:2715_12": "Indabrahmaggahaṇena aññesaṃ kāmadevānaṃ brahmūnañca āgamanaṃ vuttamevāti daṭṭhabbaṃ.",
  "atk-s0508a2:2715_13": "Ukkaṭṭhaniddeso hesa yathā “rājā āgato”ti.",
  "atk-s0508a2:2715_14": "Namassiṃsūti kāyena vācāya ca namakkāraṃ akaṃsu.",
  "atk-s0508a2:2716_0": "Tattha kāyena kataṃ namakkāraṃ dassento “pañjalī”ti vatvā vācāya kataṃ dassetuṃ “namo te”tiādi vuttaṃ.",
  "atk-s0508a2:2716_1": "Devasaṅghapurakkhatanti devaggahaṇena upapattidevabhāvato brahmānopi gahitā.",
  "atk-s0508a2:2716_2": "Sitaṃ pātukaritvānāti attano ovādassa mahapphalataṃ devabrahmūnañca guṇasampattiṃ nissāya satthā sitaṃ pātvākāsi.",
  "atk-s0508a2:2716_3": "Pātukaronto ca na aññe viya dante vidaṃseti,",
  "atk-s0508a2:2716_4": "mukhādhānaṃ pana thokaṃ vivarati,",
  "atk-s0508a2:2716_5": "tattakena ca abhibhūtadibbaphalikamuttarasmiyo avahasitatārakāsasimarīciyo susukkadāṭhasambhavā ghanarasmiyo",
  "atk-s0508a2:2716_6": "nikkhamitvā tikkhattuṃ satthu mukhaṃ padakkhiṇaṃ karonti,",
  "atk-s0508a2:2716_7": "taṃ disvā pacchato gacchantāpi satthā sitaṃ pātvākāsīti sañjānanti.",
  "atk-s0508a2:2717_0": "Tapenāti indriyasaṃvarena,",
  "atk-s0508a2:2717_1": "“dhutadhammasamādānenā”ti keci.",
  "atk-s0508a2:2717_2": "Saṃyamenāti sīlena.",
  "atk-s0508a2:2717_3": "Damenāti paññāya.",
  "atk-s0508a2:2717_4": "Brahmacariyenāti avasiṭṭhaseṭṭhacariyāya.",
  "atk-s0508a2:2717_5": "Etenāti yathāvuttena tapādinā.",
  "atk-s0508a2:2717_6": "Brāhmaṇo hoti bāhitapāpabhāvato.",
  "atk-s0508a2:2717_7": "Etanti tapādi yathāvuttaṃ.",
  "atk-s0508a2:2717_8": "Brāhmaṇamuttamanti uttamaṃ brāhmaṇaṃ,",
  "atk-s0508a2:2717_9": "brāhmaṇesu vā uttamaṃ sabbaseṭṭhaṃ,",
  "atk-s0508a2:2717_10": "ahūti vacanaseso.",
  "atk-s0508a2:2717_11": "Brāhmaṇanti vā brahmaññamāha,",
  "atk-s0508a2:2717_12": "evaṃ uttamaṃ brahmaññaṃ,",
  "atk-s0508a2:2717_13": "na jaccādīti adhippāyo.",
  "atk-s0508a2:2717_14": "Na hi jātikulapadesagottasampattiādayo ariyabhāvassa kāraṇaṃ,",
  "atk-s0508a2:2717_15": "adhisīlasikkhādayo eva pana kāraṇaṃ. Tenāha –",
  "atk-s0508a2:2718_0": "“Yathā saṅkāraṭhānasmiṃ, ujjhitasmiṃ mahāpathe;",
  "atk-s0508a2:2719_0": "Padumaṃ tattha jāyetha, sucigandhaṃ manoramaṃ.",
  "atk-s0508a2:2720_0": "“Evaṃ saṅkārabhūtesu, andhabhūte puthujjane;",
  "atk-s0508a2:2721_0": "Atirocati paññāya, sammāsambuddhasāvako”ti. ;",
  "atk-s0508a2:2722_0": "Evaṃ thero tehi bhikkhūhi pucchitamatthaṃ imāhi gāthāhi vissajjento sīhanādaṃ nadīti.",
  "atk-s0508a2:2723_0": "Sunītattheragāthāvaṇṇanā niṭṭhitā.",
  "atk-s0508a2:2724_0": "Dvādasakanipātavaṇṇanā niṭṭhitā.",
  "atk-s0508a2:2725_0": "13. Terasanipāto",
  "atk-s0508a2:2726_0": "1. Soṇakoḷivisattheragāthāvaṇṇanā",
  "atk-s0508a2:2727_0": "Terasanipāte yāhu raṭṭhetiādikā āyasmato soṇassa koḷivisassa gāthā.",
  "atk-s0508a2:2727_1": "Kā uppatti?",
  "atk-s0508a2:2727_2": "Ayampi purimabuddhesu katādhikāro tattha tattha bhave puññāni upacini.",
  "atk-s0508a2:2727_3": "Ayaṃ kira anomadassissa bhagavato kāle mahāvibhavo seṭṭhi hutvā upāsakehi saddhiṃ vihāraṃ gantvā satthu",
  "atk-s0508a2:2727_4": "santike dhammaṃ sutvā pasannamānaso satthu caṅkamanaṭṭhāne sudhāya parikammaṃ kāretvā nānāvaṇṇehi pupphehi",
  "atk-s0508a2:2727_5": "santharitvā upari nānāvirāgavatthehi vitānaṃ bandhāpesi,",
  "atk-s0508a2:2727_6": "tathā satthu bhikkhusaṅghassa ca dīghasālaṃ kāretvā niyyādesi.",
  "atk-s0508a2:2727_7": "So tena puññakammena devamanussesu saṃsaranto padumuttarassa bhagavato kāle haṃsavatīnagare seṭṭhikule nibbatti,",
  "atk-s0508a2:2727_8": "sirivaḍḍhotissa nāmaṃ ahosi.",
  "atk-s0508a2:2727_9": "So vayappatto vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ āraddhavīriyānaṃ aggaṭṭhāne ṭhapentaṃ disvā,",
  "atk-s0508a2:2727_10": "sayampi taṃ ṭhānantaraṃ patthento sattāhaṃ mahādānaṃ pavattetvā paṇidhānamakāsi.",
  "atk-s0508a2:2727_11": "Satthāpi tassa patthanāya samijjhanabhāvaṃ disvā byākaritvā pakkāmi.",
  "atk-s0508a2:2728_0": "Sopi yāvajīvaṃ kusalaṃ katvā devamanussesu saṃsaranto parinibbute kassapadasabale anuppanne amhākaṃ bhagavati",
  "atk-s0508a2:2728_1": "bārāṇasiyaṃ kulagehe nibbattitvā viññutaṃ patto gaṅgātīre paṇṇasālaṃ karitvā ekaṃ paccekabuddhaṃ temāsaṃ",
  "atk-s0508a2:2728_2": "catūhi paccayehi sakkaccaṃ upaṭṭhahi.",
  "atk-s0508a2:2728_3": "Paccekabuddho vuṭṭhavasso paripuṇṇaparikkhāro gandhamādanameva gato.",
  "atk-s0508a2:2728_4": "Sopi kulaputto yāvajīvaṃ tattha puññāni katvā tato cavitvā devamanussesu saṃsaranto amhākaṃ bhagavato",
  "atk-s0508a2:2728_5": "kāle campānagare usabhaseṭṭhissa gehe paṭisandhiṃ gaṇhi.",
  "atk-s0508a2:2728_6": "Tassa paṭisandhiggahaṇato paṭṭhāya seṭṭhissa mahābhogakkhandho abhivaḍḍhi.",
  "atk-s0508a2:2728_7": "Tassa jātadivase sakalanagare mahāsakkārasampanno ahosi,",
  "atk-s0508a2:2728_8": "tassa pubbe paccekabuddhassa satasahassagghanikarattakambalapariccāgena suvaṇṇavaṇṇo sukhumālataro ca attabhāvo ahosi,",
  "atk-s0508a2:2728_9": "tenassa soṇoti nāmaṃ akaṃsu.",
  "atk-s0508a2:2728_10": "Mahatā parivārena vaḍḍhati,",
  "atk-s0508a2:2728_11": "tassa hatthapādatalāni bandhujīvakapupphavaṇṇāni ahesuṃ,",
  "atk-s0508a2:2728_12": "satavihatakappāsassa viya samphasso pādatalesu maṇikuṇḍalāvaṭṭavaṇṇāni lomāni jāyiṃsu.",
  "atk-s0508a2:2728_13": "Vayappattassa tassa tiṇṇaṃ utūnaṃ anucchavike tayo pāsāde kāretvā nāṭakāni upaṭṭhāpesuṃ.",
  "atk-s0508a2:2728_14": "So tattha mahatiṃ sampattiṃ anubhavanto devakumāro viya paṭivasati.",
  "atk-s0508a2:2729_0": "Atha amhākaṃ satthari sabbaññutaṃ patvā pavattitavaradhammacakke rājagahaṃ upanissāya viharante bimbisāraraññā",
  "atk-s0508a2:2729_1": "pakkosāpito asītiyā gāmikasahassehi saddhiṃ rājagahaṃ āgato,",
  "atk-s0508a2:2729_2": "satthu santikaṃ gantvā dhammaṃ sutvā paṭiladdhasaddho mātāpitaro anujānāpetvā sāsane pabbajitvā laddhūpasampado satthu santike kammaṭṭhānaṃ gahetvā,",
  "atk-s0508a2:2729_3": "janasaṃsaggapariharaṇatthaṃ sītavane vasanto “mama sarīraṃ sukhumālaṃ,",
  "atk-s0508a2:2729_4": "na ca sakkā sukheneva sukhaṃ adhigantuṃ,",
  "atk-s0508a2:2729_5": "kāyaṃ kilametvā samaṇadhammaṃ kātuṃ vaṭṭatī”ti ṭhānacaṅkamameva adhiṭṭhāya,",
  "atk-s0508a2:2729_6": "padhānamanuyuñjanto pādatalesu phoṭesu uṭṭhahitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya",
  "atk-s0508a2:2729_7": "visesaṃ nibbattetuṃ asakkonto,",
  "atk-s0508a2:2729_8": "“evaṃ vāyamantopi ahaṃ maggaṃ vā phalaṃ vā nibbattetuṃ na sakkomi,",
  "atk-s0508a2:2729_9": "kiṃ me pabbajjāya,",
  "atk-s0508a2:2729_10": "hīnāyāvattitvā bhoge ca bhuñjissāmi,",
  "atk-s0508a2:2729_11": "puññāni ca karissāmī”ti cintesi.",
  "atk-s0508a2:2729_12": "Satthā tassa cittācāraṃ ñatvā tattha gantvā vīṇūpamovādena ovaditvā vīriyasamatāyojanavidhiṃ dassento kammaṭṭhānaṃ sodhetvā gijjhakūṭaṃ gato.",
  "atk-s0508a2:2729_13": "Soṇattheropi satthu sammukhā ovādaṃ labhitvā vīriyasamataṃ yojetvā vipassanaṃ ussukkāpetvā arahatte patiṭṭhāsi.",
  "atk-s0508a2:2729_14": "Tena vuttaṃ apadāne –",
  "atk-s0508a2:2730_0": "“Anomadassissa munino, lokajeṭṭhassa tādino;",
  "atk-s0508a2:2731_0": "Sudhāya lepanaṃ katvā, caṅkamaṃ kārayiṃ ahaṃ.",
  "atk-s0508a2:2732_0": "“Nānāvaṇṇehi pupphehi, caṅkamaṃ santhariṃ ahaṃ;",
  "atk-s0508a2:2733_0": "Ākāse vitānaṃ katvā, bhojayiṃ buddhamuttamaṃ.",
  "atk-s0508a2:2734_0": "“Añjaliṃ paggahetvāna, abhivādetvāna subbataṃ;",
  "atk-s0508a2:2735_0": "Dīghasālaṃ bhagavato, niyyādesimahaṃ tadā.",
  "atk-s0508a2:2736_0": "“Mama saṅkappamaññāya, satthā loke anuttaro;",
  "atk-s0508a2:2737_0": "Paṭiggahesi bhagavā, anukampāya cakkhumā.",
  "atk-s0508a2:2738_0": "“Paṭiggahetvāna sambuddho, dakkhiṇeyyo sadevake;",
  "atk-s0508a2:2739_0": "Bhikkhusaṅghe nisīditvā, imā gāthā abhāsatha.",
  "atk-s0508a2:2740_0": "“Yo so haṭṭhena cittena, dīghasālaṃ adāsi me;",
  "atk-s0508a2:2741_0": "Tamahaṃ kittayissāmi, suṇātha mama bhāsato.",
  "atk-s0508a2:2742_0": "“Imassa maccukālamhi, puññakammasamaṅgino;",
  "atk-s0508a2:2743_0": "Sahassayuttassaratho, upaṭṭhissati tāvade.",
  "atk-s0508a2:2744_0": "“Tena yānenayaṃ poso, devalokaṃ gamissati;",
  "atk-s0508a2:2745_0": "Anumodissare devā, sampatte kulasambhave.",
  "atk-s0508a2:2746_0": "“Mahārahaṃ byamhaṃ seṭṭhaṃ, ratanamattikalepanaṃ;",
  "atk-s0508a2:2747_0": "Kūṭāgāravarūpetaṃ, byamhaṃ ajjhāvasissati.",
  "atk-s0508a2:2748_0": "“Tiṃsakappasahassāni, devaloke ramissati;",
  "atk-s0508a2:2749_0": "Pañcavīsati kappāni, devarājā bhavissati.",
  "atk-s0508a2:2750_0": "“Sattasattatikkhattuñca, cakkavattī bhavissati;",
  "atk-s0508a2:2751_0": "Yasodharasanāmā te, sabbepi ekanāmakā.",
  "atk-s0508a2:2752_0": "“Dve sampattī anubhotvā, vaḍḍhetvā puññasañcayaṃ;",
  "atk-s0508a2:2753_0": "Aṭṭhavīsatikappamhi, cakkavattī bhavissati.",
  "atk-s0508a2:2754_0": "“Tatrāpi byamhaṃ pavaraṃ, vissakammena māpitaṃ;",
  "atk-s0508a2:2755_0": "Dasasaddāvivittaṃ taṃ, puramajjhāvasissati.",
  "atk-s0508a2:2756_0": "“Aparimeyye ito kappe, bhūmipālo mahiddhiko;",
  "atk-s0508a2:2757_0": "Okkāko nāma nāmena, rājā raṭṭhe bhavissati.",
  "atk-s0508a2:2758_0": "“Soḷasitthisahassānaṃ, sabbāsaṃ pavarā ca sā;",
  "atk-s0508a2:2759_0": "Abhijātā khattiyānī, nava putte janessati.",
  "atk-s0508a2:2760_0": "“Nava putte janetvāna, khattiyānī marissati;",
  "atk-s0508a2:2761_0": "Taruṇī ca piyā kaññā, mahesittaṃ karissati.",
  "atk-s0508a2:2762_0": "“Okkākaṃ tosayitvāna, varaṃ kaññā labhissati;",
  "atk-s0508a2:2763_0": "Varaṃ laddhāna sā kaññā, putte pabbājayissati.",
  "atk-s0508a2:2764_0": "“Pabbājitā ca te sabbe, gamissanti naguttamaṃ;",
  "atk-s0508a2:2765_0": "Jātibhedabhayā sabbe, bhaginīhi vasissare.",
  "atk-s0508a2:2766_0": "“Ekā ca kaññā byādhīhi, bhavissati parikkhatā;",
  "atk-s0508a2:2767_0": "Mā no jāti pabhijjīti, nikhaṇissanti khattiyā.",
  "atk-s0508a2:2768_0": "“Khattiyo nīharitvāna, tāya saddhiṃ vasissati;",
  "atk-s0508a2:2769_0": "Bhavissati tadā bhedo, okkākakulasambhavo.",
  "atk-s0508a2:2770_0": "“Tesaṃ pajā bhavissanti, koḷiyā nāma jātiyā;",
  "atk-s0508a2:2771_0": "Tattha mānusakaṃ bhogaṃ, anubhossatinappakaṃ.",
  "atk-s0508a2:2772_0": "“Tamhā kāyā cavitvāna, devalokaṃ gamissati;",
  "atk-s0508a2:2773_0": "Tatrāpi pavaraṃ byamhaṃ, labhissati manoramaṃ.",
  "atk-s0508a2:2774_0": "“Devalokā cavitvāna, sukkamūlena codito;",
  "atk-s0508a2:2775_0": "Āgantvāna manussattaṃ, soṇo nāma bhavissati.",
  "atk-s0508a2:2776_0": "“Āraddhavīriyo pahitatto, padahaṃ satthu sāsane;",
  "atk-s0508a2:2777_0": "Sabbāsave pariññāya, nibbāyissatināsavo.",
  "atk-s0508a2:2778_0": "“Anantadassī bhagavā, gotamo sakyapuṅgavo;",
  "atk-s0508a2:2779_0": "Visesaññū mahāvīro, aggaṭṭhāne ṭhapessati.",
  "atk-s0508a2:2780_0": "“Vuṭṭhamhi deve caturaṅgulamhi, tiṇe anileritaaṅgaṇamhi;",
  "atk-s0508a2:2781_0": "Ṭhatvāna yogassa payuttatādino, tatottariṃ pāramatā na vijjati.",
  "atk-s0508a2:2782_0": "“Uttame damathe danto, cittaṃ me supaṇīhitaṃ;",
  "atk-s0508a2:2783_0": "Bhāro me ohito sabbo, nibbutomhi anāsavo.",
  "atk-s0508a2:2784_0": "“Aṅgīraso mahānāgo, abhijātova kesarī;",
  "atk-s0508a2:2785_0": "Bhikkhusaṅghe nisīditvā, etadagge ṭhapesi maṃ.",
  "atk-s0508a2:2786_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2787_0": "Arahattaṃ pana patvā attano paṭipattiṃ paccavekkhitvā udānavasena aññābyākaraṇavasena ca –",
  "atk-s0508a2:2788_0": "632.",
  "atk-s0508a2:2789_0": "“Yāhu raṭṭhe samukkaṭṭho, rañño aṅgassa paddhagū;",
  "atk-s0508a2:2790_0": "Svājja dhammesu ukkaṭṭho, soṇo dukkhassa pāragū.",
  "atk-s0508a2:2791_0": "633.",
  "atk-s0508a2:2792_0": "“Pañca chinde pañca jahe, pañca cuttari bhāvaye;",
  "atk-s0508a2:2793_0": "Pañcasaṅgātigo bhikkhu, oghatiṇṇoti vuccati.",
  "atk-s0508a2:2794_0": "634.",
  "atk-s0508a2:2795_0": "“Unnaḷassa pamattassa, bāhirāsassa bhikkhuno;",
  "atk-s0508a2:2796_0": "Sīlaṃ samādhi paññā ca, pāripūriṃ na gacchati.",
  "atk-s0508a2:2797_0": "635.",
  "atk-s0508a2:2798_0": "“Yañhi kiccaṃ apaviddhaṃ, akiccaṃ pana karīyati;",
  "atk-s0508a2:2799_0": "Unnaḷānaṃ pamattānaṃ, tesaṃ vaḍḍhanti āsavā.",
  "atk-s0508a2:2800_0": "636.",
  "atk-s0508a2:2801_0": "“Yesañca susamāraddhā, niccaṃ kāyagatā sati;",
  "atk-s0508a2:2802_0": "Akiccaṃ te na sevanti, kicce sātaccakārino;",
  "atk-s0508a2:2803_0": "Satānaṃ sampajānānaṃ, atthaṃ gacchanti āsavā.",
  "atk-s0508a2:2804_0": "637.",
  "atk-s0508a2:2805_0": "“Ujumaggamhi akkhāte, gacchatha mā nivattatha;",
  "atk-s0508a2:2806_0": "Attanā codayattānaṃ, nibbānamabhihāraye.",
  "atk-s0508a2:2807_0": "638.",
  "atk-s0508a2:2808_0": "“Accāraddhamhi vīriyamhi, satthā loke anuttaro;",
  "atk-s0508a2:2809_0": "Vīṇopamaṃ karitvā me, dhammaṃ deseti cakkhumā;",
  "atk-s0508a2:2810_0": "Tassāhaṃ vacanaṃ sutvā, vihāsiṃ sāsane rato.",
  "atk-s0508a2:2811_0": "639.",
  "atk-s0508a2:2812_0": "“Samathaṃ paṭipādesiṃ, uttamatthassa pattiyā;",
  "atk-s0508a2:2813_0": "Tisso vijjā anuppattā, kataṃ buddhassa sāsanaṃ.",
  "atk-s0508a2:2814_0": "640.",
  "atk-s0508a2:2815_0": "“Nekkhamme adhimuttassa, pavivekañca cetaso;",
  "atk-s0508a2:2816_0": "Abyābajjhādhimuttassa, upādānakkhayassa ca.",
  "atk-s0508a2:2817_0": "641.",
  "atk-s0508a2:2818_0": "“Taṇhakkhayādhimuttassa, asammohañca cetaso;",
  "atk-s0508a2:2819_0": "Disvā āyatanuppādaṃ, sammā cittaṃ vimuccati.",
  "atk-s0508a2:2820_0": "642.",
  "atk-s0508a2:2821_0": "“Tassa sammā vimuttassa, santacittassa bhikkhuno;",
  "atk-s0508a2:2822_0": "Katassa paticayo natthi, karaṇīyaṃ na vijjati.",
  "atk-s0508a2:2823_0": "643.",
  "atk-s0508a2:2824_0": "“Selo yathā ekaghano, vātena na samīrati;",
  "atk-s0508a2:2825_0": "Evaṃ rūpā rasā saddā, gandhā phassā ca kevalā.",
  "atk-s0508a2:2826_0": "644.",
  "atk-s0508a2:2827_0": "“Iṭṭhā dhammā aniṭṭhā ca, nappavedhenti tādino;",
  "atk-s0508a2:2828_0": "Ṭhitaṃ cittaṃ visaññuttaṃ, vayañcassānupassatī”ti. – imā gāthā abhāsi;",
  "atk-s0508a2:2829_0": "Tattha yāhu raṭṭhe samukkaṭṭhoti yo ahu ahosi aṅgaraṭṭhe asītiyā gāmikasahassehi bhogasampattiyā issariyasampattiyā ca sammā ativiya ukkaṭṭho seṭṭho.",
  "atk-s0508a2:2829_1": "Rañño aṅgassa paddhagūti catūhi saṅgahavatthūhi parisāya rañjanaṭṭhena rañño aṅgādhipatino bimbisārassa",
  "atk-s0508a2:2829_2": "parivārabhūto gahapativiseso tassa raṭṭhe kuṭumbiko ahūti yojetabbaṃ.",
  "atk-s0508a2:2829_3": "Svājja dhammesu ukkaṭṭhoti so soṇo ajjetarahi lokuttaradhammesu ukkaṭṭho jāto,",
  "atk-s0508a2:2829_4": "gihikālepi kehici ukkaṭṭhoyeva hutvā idāni pabbajitakālepi ukkaṭṭhoyeva hotīti attānameva paraṃ viya dasseti.",
  "atk-s0508a2:2829_5": "Dukkhassa pāragūti sakalassa vaṭṭadukkhassa pāraṃ pariyantaṃ gato,",
  "atk-s0508a2:2829_6": "etena dhammesu ukkaṭṭhoti avisesena vuttaṃ ukkaṭṭhabhāvaṃ viseseti arahattādhigamadīpanato.",
  "atk-s0508a2:2830_0": "Idāni yāya paṭipattiyā dukkhapāragū jāto,",
  "atk-s0508a2:2830_1": "aññāpadesena taṃ dassento “pañca chinde”ti gāthamāha.",
  "atk-s0508a2:2830_2": "Tassattho –",
  "atk-s0508a2:2830_3": "apāyakāmasugatisampāpakāni pañcorambhāgiyāni saṃyojanāni puriso satthena pāde baddharajjukaṃ viya heṭṭhimena maggattayena chindeyya,",
  "atk-s0508a2:2830_4": "rūpārūpabhavasampāpakāni pañca uddhambhāgiyāni saṃyojanāni puriso gīvāya baddharajjukaṃ viya aggamaggena jaheyya,",
  "atk-s0508a2:2830_5": "chindeyya,",
  "atk-s0508a2:2830_6": "tesaṃ pana uddhambhāgiyasaṃyojanānaṃ pahānāya pañca saddhādīni indriyāni uttari bhāvaye bhāveyya.",
  "atk-s0508a2:2830_7": "Evaṃbhūto pana bhikkhu rāgasaṅgo dosamohamānadiṭṭhisaṅgoti pañcannaṃ saṅgānaṃ atikkamanena pañcasaṅgātigo hutvā, kāmogho, bhavogho,",
  "atk-s0508a2:2830_8": "diṭṭhogho,",
  "atk-s0508a2:2830_9": "avijjoghoti catunnaṃ oghānaṃ tiṇṇattā oghatiṇṇoti vuccati.",
  "atk-s0508a2:2831_0": "Ayañca oghataraṇapaṭipattisīlādīnaṃ pāripūriyāva hoti,",
  "atk-s0508a2:2831_1": "sīlādayo ca mānādippahānena pāripūriṃ gacchanti,",
  "atk-s0508a2:2831_2": "na aññathāti dassento “unnaḷassā”ti gāthamāha.",
  "atk-s0508a2:2831_3": "Tattha unnaḷassāti uggatatucchamānassa.",
  "atk-s0508a2:2831_4": "Māno hi unnamanākāravuttiyā tucchabhāvena naḷo viyāti “naḷo”ti vuccati.",
  "atk-s0508a2:2831_5": "Pamattassāti sativossaggena pamādaṃ āpannassa.",
  "atk-s0508a2:2831_6": "Bāhirāsassāti bāhiresu āyatanesu āsāvato,",
  "atk-s0508a2:2831_7": "kāmesu avītarāgassāti attho.",
  "atk-s0508a2:2831_8": "Sīlaṃ samādhi paññā ca,",
  "atk-s0508a2:2831_9": "pāripūriṃ na gacchatīti tassa sīlādīnaṃ paṭipakkhasevino lokiyopi tāva sīlādiguṇo pāripūriṃ na gacchati,",
  "atk-s0508a2:2831_10": "pageva lokuttaro.",
  "atk-s0508a2:2832_0": "Tattha kāraṇamāha “yañhi kicca”ntiādinā.",
  "atk-s0508a2:2832_1": "Bhikkhuno hi pabbajitakālato paṭṭhāya aparimāṇasīlakkhandhagopanaṃ araññavāso dhutaṅgapariharaṇaṃ bhāvanārāmatāti evamādi kiccaṃ nāma.",
  "atk-s0508a2:2832_2": "Yehi pana idaṃ yathāvuttaṃ attano kiccaṃ,",
  "atk-s0508a2:2832_3": "taṃ apaviddhaṃ akaraṇena chaḍḍitaṃ.",
  "atk-s0508a2:2832_4": "Akiccanti pattamaṇḍanaṃ cīvarakāyabandhanaaṃsabaddhachattupāhanatālavaṇṭadhammakaraṇamaṇḍananti evamādi",
  "atk-s0508a2:2832_5": "parikkhāramaṇḍanaṃ paccayabāhuliyanti evamādi bhikkhuno akiccaṃ nāma,",
  "atk-s0508a2:2832_6": "taṃ kayirati,",
  "atk-s0508a2:2832_7": "tesaṃ mānanaḷaṃ ukkhipitvā caraṇena unnaḷānaṃ sativossaggena pamattānaṃ cattāropi āsavā vaḍḍhanti.",
  "atk-s0508a2:2833_0": "Yesaṃ pana paññādiguṇo vaḍḍhati,",
  "atk-s0508a2:2833_1": "te dassetuṃ “yesa”ntiādi vuttaṃ.",
  "atk-s0508a2:2833_2": "Tattha susamāraddhāti suṭṭhu paggahitā.",
  "atk-s0508a2:2833_3": "Kāyagatā satīti,",
  "atk-s0508a2:2833_4": "kāyānupassanābhāvanā.",
  "atk-s0508a2:2833_5": "Akiccaṃ teti te etaṃ pattamaṇḍanādiakiccaṃ.",
  "atk-s0508a2:2833_6": "Na sevantīti na karonti. Kicceti,",
  "atk-s0508a2:2833_7": "pabbajitakālato paṭṭhāya kattabbe aparimāṇasīlakkhandhagopanādike.",
  "atk-s0508a2:2833_8": "Sātaccakārinoti satatakārino tesaṃ satiyā avippavāsena satānaṃ sātthakasampajaññaṃ,",
  "atk-s0508a2:2833_9": "sappāyasampajaññaṃ,",
  "atk-s0508a2:2833_10": "gocarasampajaññaṃ,",
  "atk-s0508a2:2833_11": "asammohasampajaññanti catūhi sampajaññehi sampajānānaṃ,",
  "atk-s0508a2:2833_12": "cattāropi āsavā atthaṃ gacchanti parikkhayaṃ abhāvaṃ gacchantīti attho.",
  "atk-s0508a2:2834_0": "Idāni attano santike ṭhitabhikkhūnaṃ ovādaṃ dento “ujumaggamhī”ti gāthamāha.",
  "atk-s0508a2:2834_1": "Tattha ujumaggamhi akkhāteti antadvayaparivajjanena kāyavaṅkādippahānena ca ujuke majjhimapaṭipadābhūte ariyamagge satthārā bhāsite.",
  "atk-s0508a2:2834_2": "Gacchathāti paṭipajjatha.",
  "atk-s0508a2:2834_3": "Mā nivattathāti antarā vosānaṃ māpajjatha.",
  "atk-s0508a2:2834_4": "Attanā codayattānanti idha atthakāmo kulaputto apāyabhayapaccavekkhaṇādinā attanāva attānaṃ codento.",
  "atk-s0508a2:2834_5": "Nibbānamabhihārayeti,",
  "atk-s0508a2:2834_6": "attānaṃ nibbānaṃ abhihareyya upaneyya,",
  "atk-s0508a2:2834_7": "yathā naṃ sacchikaroti,",
  "atk-s0508a2:2834_8": "tathā paṭipajjeyyāti attho.",
  "atk-s0508a2:2835_0": "Idāni mayāpi evameva paṭipannanti,",
  "atk-s0508a2:2835_1": "attano paṭipattiṃ dassetuṃ “accāraddhamhī”tiādi vuttaṃ.",
  "atk-s0508a2:2835_2": "Accāraddhamhi vīriyamhīti vipassanaṃ bhāventena mayā samādhinā vīriyaṃ samarasaṃ akatvā ativiya vīriye paggahite.",
  "atk-s0508a2:2835_3": "Accāraddhavīriyatā cassa heṭṭhā vuttāyeva.",
  "atk-s0508a2:2835_4": "Vīṇopamaṃ karitvā meti āyasmato soṇassa “ye kho keci bhagavato sāvakā āraddhavīriyā viharanti.",
  "atk-s0508a2:2835_5": "Ahaṃ tesaṃ aññataro,",
  "atk-s0508a2:2835_6": "atha ca pana me nānupādāya āsavehi cittaṃ vimuccati,",
  "atk-s0508a2:2835_7": "tasmāhaṃ vibbhamissāmī”ti citte uppanne satthā iddhiyā tassa sammukhe attānaṃ dassetvā “kasmā tvaṃ, soṇa,",
  "atk-s0508a2:2835_8": "‘vibbhamissāmī’ti cittaṃ uppādesi,",
  "atk-s0508a2:2835_9": "kusalo tvaṃ pubbe agāriyabhūto vīṇāya tantissare”ti pucchitvā tena “evaṃ,",
  "atk-s0508a2:2835_10": "bhante”ti vutte “taṃ kiṃ maññasi, soṇa?",
  "atk-s0508a2:2835_11": "Yadā te vīṇāya tantiyo accāyatā honti,",
  "atk-s0508a2:2835_12": "api nu te vīṇā tasmiṃ samaye saravatī vā hoti kammaññā vāti? No hetaṃ,",
  "atk-s0508a2:2835_13": "bhante! Taṃ kiṃ maññasi, soṇa,",
  "atk-s0508a2:2835_14": "yadā te vīṇāya tantiyo atisithilā honti,",
  "atk-s0508a2:2835_15": "api nu te vīṇā tasmiṃ samaye saravatī vā hoti kammaññā vāti? No hetaṃ, bhante.",
  "atk-s0508a2:2835_16": "Taṃ kiṃ maññasi, soṇa,",
  "atk-s0508a2:2835_17": "yadā pana te vīṇāya tantiyo neva accāyatā honti,",
  "atk-s0508a2:2835_18": "nātisithilā same guṇe patiṭṭhitā,",
  "atk-s0508a2:2835_19": "api nu te vīṇā tasmiṃ samaye saravatī vā hoti kammaññā vāti? Evaṃ, bhante.",
  "atk-s0508a2:2835_20": "Evameva kho, soṇa,",
  "atk-s0508a2:2835_21": "accāraddhavīriyaṃ uddhaccāya saṃvattati,",
  "atk-s0508a2:2835_22": "atilīnavīriyaṃ kosajjāya saṃvattati,",
  "atk-s0508a2:2835_23": "tasmātiha tvaṃ, soṇa,",
  "atk-s0508a2:2835_24": "vīriyasamataṃ adhiṭṭhaha,",
  "atk-s0508a2:2835_25": "indriyānañca samataṃ paṭivijjhā”ti evaṃ vīṇaṃ upamaṃ katvā pavattitena vīṇopamovādena mayhaṃ dhammaṃ desesi.",
  "atk-s0508a2:2835_26": "Tassāhaṃ vacanaṃ sutvāti tassa bhagavato vacanaṃ vīṇopamovādaṃ sutvā antarā uppannaṃ vibbhamitukāmataṃ pahāya satthu sāsane rato abhirato vihariṃ.",
  "atk-s0508a2:2836_0": "Viharanto ca samathaṃ paṭipādesiṃ vīriyasamataṃ yojento saddhāpaññānaṃ viya samādhivīriyānaṃ samarasataṃ",
  "atk-s0508a2:2836_1": "uppādento jhānādhiṭṭhānaṃ vipassanāsamādhiṃ sampādesiṃ vipassanaṃ ussukkāpesiṃ.",
  "atk-s0508a2:2836_2": "Tattha payojanaṃ āha “uttamatthassa pattiyā”ti.",
  "atk-s0508a2:2836_3": "Uttamatthassa pattiyāti arahattādhigamāyāti attho.",
  "atk-s0508a2:2837_0": "Idāni yathā paṭipannassa samathavipassanā sampajjiṃsu,",
  "atk-s0508a2:2837_1": "taṃ aññāpadesena dassento “nekkhamme”tiādimāha.",
  "atk-s0508a2:2837_2": "Tattha nekkhammeti pabbajjādike kāmanissaraṇe.",
  "atk-s0508a2:2837_3": "Adhimuttassāti tattha ninnapoṇapabbhārabhāvena yuttappayuttassa,",
  "atk-s0508a2:2837_4": "paṭhamaṃ tāva pabbajjābhimukho hutvā kāme pahāya pabbajitvā ca sīlavisodhanaṃ araññavāso dhutaṅgapariharaṇaṃ",
  "atk-s0508a2:2837_5": "bhāvanābhiyogoti evamādīsu anavajjadhammesu yuttappayuttassāti attho.",
  "atk-s0508a2:2837_6": "Pavivekañca cetasoti cetaso pavivekañca adhimuttassa evaṃ nekkhammādhimuttassa sato catukkapañcakajjhānānaṃ nibbattanena viveke yuttassa payuttassa.",
  "atk-s0508a2:2837_7": "Abyābajjhādhimuttassāti abyābajjhe nidukkhatāya adhimuttassa jhānasamāpattiyo nibbattetvā samathasukhe yuttappayuttassa.",
  "atk-s0508a2:2837_8": "Upādānakkhayassa cāti catunnampi upādānānaṃ khayante arahatte adhimuttassa.",
  "atk-s0508a2:2837_9": "Bhummatthe hi etaṃ sāmivacanaṃ.",
  "atk-s0508a2:2837_10": "Taṃ yathādhigataṃ jhānaṃ pādakaṃ katvā arahattādhigamāya vipassanaṃ anuyuñjantassāti attho.",
  "atk-s0508a2:2838_0": "Taṇhakkhayādhimuttassāti taṇhā khīyati etthāti taṇhakkhayo, nibbānaṃ,",
  "atk-s0508a2:2838_1": "tasmiṃ adhimuttassa upādiṃ bhayato,",
  "atk-s0508a2:2838_2": "anupādiñca khemato dassanena nirodhe ninnapoṇapabbhārassa.",
  "atk-s0508a2:2838_3": "Asammohañca cetasoti asammohasampajaññavasena cittassa asammohapavattiṃ sammohasamucchindanena vā cittassa asammohabhūtaṃ ariyamaggaṃ adhimuttassa.",
  "atk-s0508a2:2838_4": "Disvā āyatanuppādanti cakkhādīnaṃ āyatanānaṃ yathāsakapaccayehi khaṇe khaṇe uppādaṃ,",
  "atk-s0508a2:2838_5": "tappaṭipakkhato nirodhañca vipassanāpaññāsahitāya maggapaññāya disvā dassanahetu sammā cittaṃ vimuccatīti",
  "atk-s0508a2:2838_6": "sammā hetunā ñāyena maggapaṭipāṭiyā sabbāsavato cittaṃ vimuccati.",
  "atk-s0508a2:2839_0": "“Tassa sammā vimuttassā”tiādīsu ayaṃ saṅkhepattho –",
  "atk-s0508a2:2839_1": "tassa vuttanayena sammadeva sabbasaṃkilesato vimuttassa,",
  "atk-s0508a2:2839_2": "tato eva accantupasamena santacittassa khīṇāsavabhikkhuno katassa kusalassa akusalassa vā upacayo natthi maggeneva samugghātitattā,",
  "atk-s0508a2:2839_3": "pariññādibhedaṃ karaṇīyaṃ na vijjati katakiccattā.",
  "atk-s0508a2:2839_4": "Evaṃ bhūtassa yathā ekaghano selo pabbato pakativātena na samīrati na saṃkampati,",
  "atk-s0508a2:2839_5": "evaṃ iṭṭhā ca aniṭṭhā ca rūpādayo ārammaṇadhammā tādino tādibhāvappattassa ṭhitaṃ anejaṃ pahīnasabbasokatāya",
  "atk-s0508a2:2839_6": "visaṃyuttaṃ cittaṃ nappavedhanti na cālenti.",
  "atk-s0508a2:2839_7": "Assa ca ārammaṇadhammassa kālena kālaṃ phalasamāpattiṃ samāpajjitvā vipassanto vayaṃ nirodhaṃ khaṇe khaṇe bhijjanasabhāvaṃ anupassatīti aññaṃ byākāsi.",
  "atk-s0508a2:2840_0": "Soṇakoḷivisattheragāthāvaṇṇanā niṭṭhitā.",
  "atk-s0508a2:2841_0": "Terasanipātavaṇṇanā niṭṭhitā.",
  "atk-s0508a2:2842_0": "14. Cuddasakanipāto",
  "atk-s0508a2:2843_0": "1. Khadiravaniyarevatattheragāthāvaṇṇanā",
  "atk-s0508a2:2844_0": "Cuddasakanipāte yadā ahantiādikā āyasmato khadiravaniyarevatattherassa gāthā.",
  "atk-s0508a2:2844_1": "Kā uppatti?",
  "atk-s0508a2:2844_2": "Kāmañcimassa therassa gāthā heṭṭhā ekakanipāte āgatā.",
  "atk-s0508a2:2844_3": "Tattha panassa attano bhāgineyyesu satijananamattaṃ dassitanti tassā ekakanipāte saṅgaho kato.",
  "atk-s0508a2:2844_4": "Imā pana therassa pabbajitakālato paṭṭhāya yāva parinibbānā paṭipattipakāsitā gāthā imasmiṃ cuddasakanipāte saṅgahaṃ āropitā.",
  "atk-s0508a2:2844_5": "Tattha aṭṭhuppatti heṭṭhā vuttāyeva.",
  "atk-s0508a2:2844_6": "Ayaṃ pana viseso –",
  "atk-s0508a2:2844_7": "thero kira arahattaṃ patvā kālena kālaṃ satthu dhammasenāpatippabhūtīnaṃ mahātherānañca upaṭṭhānaṃ gantvā",
  "atk-s0508a2:2844_8": "katipāhameva tattha vasitvā khadiravanameva paccāgantvā phalasamāpattisukhena brahmavihārehi ca vītināmeti.",
  "atk-s0508a2:2844_9": "Evaṃ gacchante kāle jiṇṇo vuḍḍho vayo anuppatto ahosi.",
  "atk-s0508a2:2844_10": "So ekadivasaṃ buddhupaṭṭhānaṃ gacchanto antarāmagge sāvatthiyā avidūre araññe vasi.",
  "atk-s0508a2:2844_11": "Tena ca samayena corā nagare katakammā ārakkhamanussehi anubandhā palāyantā therassa samīpe gahitabhaṇḍaṃ chaḍḍetvā palāyiṃsu.",
  "atk-s0508a2:2844_12": "Manussā anudhāvantā therassa samīpe bhaṇḍaṃ disvā theraṃ bandhitvā “coro”ti saññāya gahetvā rañño dassesuṃ, “ayaṃ, deva, coro”ti.",
  "atk-s0508a2:2844_13": "Rājā theraṃ muñcāpetvā, “kiṃ, bhante,",
  "atk-s0508a2:2844_14": "tumhehi idaṃ corikakammaṃ kataṃ vā,",
  "atk-s0508a2:2844_15": "no vā”ti pucchi.",
  "atk-s0508a2:2844_16": "Thero kiñcāpi jātito paṭṭhāya attanā tādisaṃ na katapubbaṃ,",
  "atk-s0508a2:2844_17": "taṃ pabbajitato paṭṭhāya pana akatabhāvassa,",
  "atk-s0508a2:2844_18": "sabbaso kilesānaṃ samucchinnattā tādisassa karaṇe abhabbatāya pakāsanatthaṃ samīpe ṭhitānaṃ bhikkhūnaṃ rañño ca dhammaṃ desento –",
  "atk-s0508a2:2845_0": "645.",
  "atk-s0508a2:2846_0": "“Yadā ahaṃ pabbajito, agārasmānagāriyaṃ;",
  "atk-s0508a2:2847_0": "Nābhijānāmi saṅkappaṃ, anariyaṃ dosasaṃhitaṃ.",
  "atk-s0508a2:2848_0": "646.",
  "atk-s0508a2:2849_0": "“‘Ime haññantu vajjhantu, dukkhaṃ pappontu pāṇino’;",
  "atk-s0508a2:2850_0": "Saṅkappaṃ nābhijānāmi, imasmiṃ dīghamantare.",
  "atk-s0508a2:2851_0": "647.",
  "atk-s0508a2:2852_0": "“Mettañca abhijānāmi, appamāṇaṃ subhāvitaṃ;",
  "atk-s0508a2:2853_0": "Anupubbaṃ paricitaṃ, yathā buddhena desitaṃ.",
  "atk-s0508a2:2854_0": "648.",
  "atk-s0508a2:2855_0": "“Sabbamitto sabbasakho, sabbabhūtānukampako;",
  "atk-s0508a2:2856_0": "Mettacittañca bhāvemi, abyāpajjarato sadā.",
  "atk-s0508a2:2857_0": "649.",
  "atk-s0508a2:2858_0": "“Asaṃhīraṃ asaṃkuppaṃ, cittaṃ āmodayāmahaṃ;",
  "atk-s0508a2:2859_0": "Brahmavihāraṃ bhāvemi, akāpurisasevitaṃ.",
  "atk-s0508a2:2860_0": "650.",
  "atk-s0508a2:2861_0": "“Avitakkaṃ samāpanno, sammāsambuddhasāvako;",
  "atk-s0508a2:2862_0": "Ariyena tuṇhībhāvena, upeto hoti tāvade.",
  "atk-s0508a2:2863_0": "651.",
  "atk-s0508a2:2864_0": "“Yathāpi pabbato selo, acalo suppatiṭṭhito;",
  "atk-s0508a2:2865_0": "Evaṃ mohakkhayā bhikkhu, pabbatova na vedhati.",
  "atk-s0508a2:2866_0": "652.",
  "atk-s0508a2:2867_0": "“Anaṅgaṇassa posassa, niccaṃ sucigavesino;",
  "atk-s0508a2:2868_0": "Vālaggamattaṃ pāpassa, abbhamattaṃva khāyati.",
  "atk-s0508a2:2869_0": "653.",
  "atk-s0508a2:2870_0": "“Nagaraṃ yathā paccantaṃ, guttaṃ santarabāhiraṃ;",
  "atk-s0508a2:2871_0": "Evaṃ gopetha attānaṃ, khaṇo vo mā upaccagā.",
  "atk-s0508a2:2872_0": "654.",
  "atk-s0508a2:2873_0": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:2874_0": "Kālañca paṭikaṅkhāmi, nibbisaṃ bhatako yathā.",
  "atk-s0508a2:2875_0": "655.",
  "atk-s0508a2:2876_0": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:2877_0": "Kālañca paṭikaṅkhāmi, sampajāno patissato.",
  "atk-s0508a2:2878_0": "656.",
  "atk-s0508a2:2879_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:2880_0": "Ohito garuko bhāro, bhavanetti samūhatā.",
  "atk-s0508a2:2881_0": "657.",
  "atk-s0508a2:2882_0": "“Yassa catthāya pabbajito, agārasmānagāriyaṃ;",
  "atk-s0508a2:2883_0": "So me attho anuppatto, sabbasaṃyojanakkhayo.",
  "atk-s0508a2:2884_0": "658.",
  "atk-s0508a2:2885_0": "“Sampādethappamādena, esā me anusāsanī;",
  "atk-s0508a2:2886_0": "Handāhaṃ parinibbissaṃ vippamuttomhi sabbadhī”ti. – imā gāthā abhāsi;",
  "atk-s0508a2:2887_0": "Tatthāyaṃ apubbapadavaṇṇanā imasmiṃ dīghamantareti,",
  "atk-s0508a2:2887_1": "yadā ahaṃ pabbajitomhi,",
  "atk-s0508a2:2887_2": "tato paṭṭhāya ayañca me carimakālo,",
  "atk-s0508a2:2887_3": "etasmiṃ dīghamantare kāle “idaṃ mayhaṃ hotū”ti abhijjhāvasena vā,",
  "atk-s0508a2:2887_4": "“ime sattā haññantū”tiādinā byāpādavasena vā anariyaṃ dosasaṃhitaṃ saṅkappaṃ nābhijānāmīti yojanā.",
  "atk-s0508a2:2888_0": "Mettañca abhijānāmīti,",
  "atk-s0508a2:2888_1": "mijjati siniyhati etāyāti mettā, abyāpādo.",
  "atk-s0508a2:2888_2": "Mettā etissā atthīti mettā,",
  "atk-s0508a2:2888_3": "mettābhāvanā mettābrahmavihāro,",
  "atk-s0508a2:2888_4": "taṃ mettaṃ. Ca-",
  "atk-s0508a2:2888_5": "saddena karuṇaṃ muditaṃ upekkhañcāti itarabrahmavihāre saṅgaṇhāti.",
  "atk-s0508a2:2888_6": "Abhijānāmīti,",
  "atk-s0508a2:2888_7": "abhimukhato jānāmi.",
  "atk-s0508a2:2888_8": "Adhigatañhi jhānaṃ paccavekkhato paccavekkhaṇañāṇassa abhimukhaṃ hoti.",
  "atk-s0508a2:2888_9": "Kīdisanti āha “appamāṇa”ntiādi.",
  "atk-s0508a2:2888_10": "Tañhi yathā buddhena bhagavatā desitaṃ,",
  "atk-s0508a2:2888_11": "tathā anodissakapharaṇavasena aparimāṇasattārammaṇatāya appamāṇaṃ.",
  "atk-s0508a2:2888_12": "Paguṇabalavabhāvāpādanena suṭṭhu bhāvitattā subhāvitaṃ.",
  "atk-s0508a2:2888_13": "Paṭhamaṃ mettā,",
  "atk-s0508a2:2888_14": "tato karuṇā,",
  "atk-s0508a2:2888_15": "tato muditā,",
  "atk-s0508a2:2888_16": "pacchā upekkhāti evaṃ anupubbaṃ anukkamena paricitaṃ āsevitaṃ,",
  "atk-s0508a2:2888_17": "bahulīkataṃ abhijānāmīti yojanā.",
  "atk-s0508a2:2889_0": "Sabbesaṃ sattānaṃ mitto,",
  "atk-s0508a2:2889_1": "sabbe vā te mayhaṃ mittāti sabbamitto.",
  "atk-s0508a2:2889_2": "Mettañhi bhāvento sattānaṃ piyo hoti.",
  "atk-s0508a2:2889_3": "Sabbasakhoti,",
  "atk-s0508a2:2889_4": "etthāpi eseva nayo.",
  "atk-s0508a2:2889_5": "Sabbabhūtānukampakoti,",
  "atk-s0508a2:2889_6": "sabbasattānaṃ anuggaṇhanako.",
  "atk-s0508a2:2889_7": "Mettacittañca bhāvemīti,",
  "atk-s0508a2:2889_8": "mettāya sahitaṃ sampayuttaṃ cittaṃ visesato bhāvemi, vaḍḍhemi,",
  "atk-s0508a2:2889_9": "pakāsemi vā akathentepi bhāvanāya ukkaṃsagatabhāvato.",
  "atk-s0508a2:2889_10": "“Mettaṃ cittañca bhāvemī”ti vā pāṭho.",
  "atk-s0508a2:2889_11": "Tassattho heṭṭhā vuttanayova.",
  "atk-s0508a2:2889_12": "Abyāpajjaratoti,",
  "atk-s0508a2:2889_13": "abyāpajje sattānaṃ hitūpasaṃhāre abhirato. Sadāti,",
  "atk-s0508a2:2889_14": "sabbakālaṃ,",
  "atk-s0508a2:2889_15": "tena tattha sātaccakiriyaṃ dasseti.",
  "atk-s0508a2:2890_0": "Asaṃhīranti na saṃhīraṃ,",
  "atk-s0508a2:2890_1": "āsannapaccatthikena rāgena anākaḍḍhaniyaṃ.",
  "atk-s0508a2:2890_2": "Asaṃkuppanti na kuppaṃ,",
  "atk-s0508a2:2890_3": "dūrapaccatthikena byāpādena akopiyaṃ,",
  "atk-s0508a2:2890_4": "evaṃbhūtaṃ katvā mama mettacittaṃ āmodayāmi abhippamodayāmi brahmavihāraṃ bhāvemi.",
  "atk-s0508a2:2890_5": "Akāpurisasevitanti,",
  "atk-s0508a2:2890_6": "kāpurisehi nīcajanehi asevitaṃ,",
  "atk-s0508a2:2890_7": "akāpurisehi vā ariyehi buddhādīhi sevitaṃ brahmaṃ seṭṭhaṃ niddosaṃ mettādivihāraṃ bhāvemi vaḍḍhemīti attho.",
  "atk-s0508a2:2891_0": "Evaṃ attuddesavasena pañcahi gāthāhi attano paṭipattiṃ dassetvā idāni taṃ aññāpadesena dassento “avitakka”ntiādinā catasso gāthā abhāsi.",
  "atk-s0508a2:2891_1": "Tattha avitakkaṃ samāpannoti,",
  "atk-s0508a2:2891_2": "vitakkavirahitaṃ dutiyādijhānaṃ samāpanno,",
  "atk-s0508a2:2891_3": "etena thero brahmavihārabhāvanāya aññāpadesena attanā dutiyādijhānādhigamamāha.",
  "atk-s0508a2:2891_4": "Yasmā panāyaṃ thero tameva jhānaṃ pādakaṃ katvā vipassanaṃ vaḍḍhetvā ekāsaneneva arahattaṃ gaṇhi,",
  "atk-s0508a2:2891_5": "tasmā tamatthaṃ aññāpadeseneva dassento “avitakkaṃ samāpanno”ti vatvā “sammāsambuddhasāvako.",
  "atk-s0508a2:2891_6": "Ariyena tuṇhībhāvena,",
  "atk-s0508a2:2891_7": "upeto hoti tāvade”ti āha.",
  "atk-s0508a2:2891_8": "Tattha vacīsaṅkhārābhāvato avitakkāvicārā samāpatti “ariyo tuṇhībhāvo”ti vadanti.",
  "atk-s0508a2:2891_9": "“Sannipatitānaṃ vo,",
  "atk-s0508a2:2891_10": "bhikkhave,",
  "atk-s0508a2:2891_11": "dvayaṃ karaṇīyaṃ dhammī vā kathā ariyo vā tuṇhībhāvo”ti pana vacanato yā kāci samāpatti ariyo tuṇhībhāvo nāma.",
  "atk-s0508a2:2891_12": "Idha pana catutthajjhānikā aggaphalasamāpatti adhippetā.",
  "atk-s0508a2:2892_0": "Idāni tassādhigatattā lokadhammehi akampanīyataṃ upamāya pakāsento “yathāpi pabbato”ti gāthamāha.",
  "atk-s0508a2:2892_1": "Tattha yathāpi pabbato seloti,",
  "atk-s0508a2:2892_2": "yathā silāmayo ekaghanaselo pabbato,",
  "atk-s0508a2:2892_3": "na paṃsupabbato na missakapabbatoti attho.",
  "atk-s0508a2:2892_4": "Acalo suppatiṭṭhitoti,",
  "atk-s0508a2:2892_5": "suṭṭhu patiṭṭhitamūlo pakativātehi acalo akampanīyo hoti,",
  "atk-s0508a2:2892_6": "tasmā arahattaṃ nibbānañca evaṃ mohakkhayā bhikkhu,",
  "atk-s0508a2:2892_7": "pabbatova na vedhatīti mohassa anavasesappahānā,",
  "atk-s0508a2:2892_8": "mohamūlakattā ca sabbākusalānaṃ pahīnasabbākusalo bhikkhu yathā so pabbato pakativātehi,",
  "atk-s0508a2:2892_9": "evaṃ lokadhammehi na vedhati na kampati,",
  "atk-s0508a2:2892_10": "mohakkhayoti vā yasmā arahattaṃ nibbānañca vuccati,",
  "atk-s0508a2:2892_11": "tasmā mohakkhayāti mohakkhayassa hetu nibbānassa arahattassa ca adhigatattā catūsu ariyasaccesu suppatiṭṭhito",
  "atk-s0508a2:2892_12": "asamāpannakālepi pabbato viya na vedhati,",
  "atk-s0508a2:2892_13": "pageva samāpannakāleti adhippāyo.",
  "atk-s0508a2:2893_0": "Idāni pāpaṃ nāmetaṃ asucisīlo eva samācarati,",
  "atk-s0508a2:2893_1": "na ca sucisīlo,",
  "atk-s0508a2:2893_2": "sucisīlassa pana taṃ aṇumattampi bhāriyaṃ hutvā upaṭṭhātīti dassento “anaṅgaṇassā”tiādigāthamāha.",
  "atk-s0508a2:2893_3": "Tassattho –",
  "atk-s0508a2:2893_4": "rāgādiaṅgaṇābhāvato anaṅgaṇassa sabbakālaṃ sucianavajjadhamme eva gavesantassa sappurisassa vālaggamattaṃ",
  "atk-s0508a2:2893_5": "kesaggamattaṃ pāpassa lesamattampi sakalaṃ lokadhātuṃ pharitvā ṭhitaṃ abbhamattaṃ hutvā upaṭṭhāti,",
  "atk-s0508a2:2893_6": "tasmā na evarūpe kamme mādisā āsaṅkitabbāti adhippāyo.",
  "atk-s0508a2:2894_0": "Yasmā nikkilesesupi andhabālā evarūpe apavāde samuṭṭhāpenti,",
  "atk-s0508a2:2894_1": "tasmā atthakāmehi sakkaccaṃ attā rakkhitabboti ovādaṃ dento “nagaraṃ yathā”tiādigāthamāha.",
  "atk-s0508a2:2894_2": "Tassattho –",
  "atk-s0508a2:2894_3": "yathā pana paccantanagaravāsīhi manussehi paccantaṃ nagaraṃ dvārapākārādīni thirāni karontehi saantaraṃ,",
  "atk-s0508a2:2894_4": "uddāpaparikhādīni thirāni karontehi sabāhiranti santarabāhiraṃ guttaṃ karīyati,",
  "atk-s0508a2:2894_5": "evaṃ tumhehipi satiṃ upaṭṭhapetvā ajjhattikāni cha dvārāni pidahitvā dvārarakkhitaṃ satiṃ avissajjetvā",
  "atk-s0508a2:2894_6": "yathā gayhamānāni bāhirāni cha āyatanāni ajjhattikāni upaghātāya saṃvattanti,",
  "atk-s0508a2:2894_7": "tathā aggahaṇena tānipi thirāni katvā tesaṃ appavesāya dvārarakkhitaṃ satiṃ appahāya vicarantā attānaṃ gopetha. Kasmā?",
  "atk-s0508a2:2894_8": "Khaṇo vo mā upaccagā.",
  "atk-s0508a2:2894_9": "Yo hi evaṃ attānaṃ na gopeti,",
  "atk-s0508a2:2894_10": "taṃ puggalaṃ buddhuppādakkhaṇo,",
  "atk-s0508a2:2894_11": "manussattabhāvakkhaṇo,",
  "atk-s0508a2:2894_12": "majjhimadese uppattikkhaṇo,",
  "atk-s0508a2:2894_13": "sammādiṭṭhiyā paṭiladdhakkhaṇo,",
  "atk-s0508a2:2894_14": "channaṃ āyatanānaṃ avekallakkhaṇoti sabbopi ayaṃ khaṇo atikkamati,",
  "atk-s0508a2:2894_15": "so khaṇo tumhe mā atikkamatūti.",
  "atk-s0508a2:2895_0": "Evaṃ thero imāya gāthāya sarājikaṃ parisaṃ bhikkhū ca ovaditvā puna maraṇe jīvite ca attano samacittataṃ",
  "atk-s0508a2:2895_1": "katakiccatañca pakāsento “nābhinandāmi maraṇa”ntiādimāha.",
  "atk-s0508a2:2895_2": "Taṃ heṭṭhā vuttatthameva.",
  "atk-s0508a2:2896_0": "Evaṃ pana vatvā attano parinibbānakālaṃ upaṭṭhitaṃ disvā saṅkhepeneva nesaṃ ovādaṃ datvā parinibbānaṃ pavedento osānagāthamāha.",
  "atk-s0508a2:2896_1": "Tattha sampādethappamādenāti sampādetabbaṃ dānasīlādiṃ appamādena sampādetha,",
  "atk-s0508a2:2896_2": "diṭṭhadhammikasamparāyikapabhede gahaṭṭhavatte sīlānurakkhaṇe samathaanuyoge vipassanābhāvanāya ca appamattā hotha.",
  "atk-s0508a2:2896_3": "Esā me anusāsanīti dānasīlādīsu na pamajjathāti esā mama anusiṭṭhi ovādo.",
  "atk-s0508a2:2897_0": "Evaṃ sikhāpattaṃ parahitapaṭipattiṃ dīpetvā attahitapaṭipattiyāpi matthakaṃ gaṇhanto “handāhaṃ parinibbissaṃ,",
  "atk-s0508a2:2897_1": "vippamuttomhi sabbadhī”ti āha.",
  "atk-s0508a2:2897_2": "Tattha vippamuttomhi sabbadhīti sabbaso kilesehi bhavehi ca vippamutto amhi,",
  "atk-s0508a2:2897_3": "tasmā ekaṃsena parinibbāyissāmīti.",
  "atk-s0508a2:2898_0": "Evaṃ pana vatvā ākāse pallaṅkena nisinno tejodhātuṃ samāpajjitvā pajjalanto anupādisesāya nibbānadhātuyā parinibbāyi.",
  "atk-s0508a2:2899_0": "Khadiravaniyarevatattheragāthāvaṇṇanā niṭṭhitā.",
  "atk-s0508a2:2900_0": "2. Godattattheragāthāvaṇṇanā",
  "atk-s0508a2:2901_0": "Yathāpi bhaddotiādikā āyasmato godattattherassa gāthā.",
  "atk-s0508a2:2901_1": "Kā uppatti?",
  "atk-s0508a2:2901_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā devamanussesu",
  "atk-s0508a2:2901_3": "saṃsaranto imasmiṃ buddhuppāde sāvatthiyaṃ satthavāhakule nibbatto.",
  "atk-s0508a2:2901_4": "Godattoti nāmena vayappatto pitari kālaṅkate kuṭumbaṃ saṇṭhapento pañcahi sakaṭasatehi bhaṇḍaṃ ādāya",
  "atk-s0508a2:2901_5": "aparāparaṃ sañcaritvā vāṇijjena jīvikaṃ kappeti yathāvibhavaṃ puññānipi karoti.",
  "atk-s0508a2:2901_6": "So ekadivasaṃ antarāmagge dhure yuttagoṇe vahituṃ asakkonte patite manussesu taṃ vuṭṭhāpetuṃ asakkontesu sayameva gantvā taṃ naṅguṭṭhe gāḷhaṃ vijjhi.",
  "atk-s0508a2:2901_7": "Goṇo “ayaṃ asappuriso mama balābalaṃ ajānanto gāḷhaṃ vijjhatī”ti kuddho manussavācāya,",
  "atk-s0508a2:2901_8": "“bho godatta,",
  "atk-s0508a2:2901_9": "ahaṃ ettakaṃ kālaṃ attano balaṃ aniguhanto tuyhaṃ bhāraṃ vahiṃ,",
  "atk-s0508a2:2901_10": "ajja pana asamatthabhāvena patitaṃ maṃ ativiya bādhasi, hotu,",
  "atk-s0508a2:2901_11": "ito cavitvā nibbattanibbattaṭṭhāne taṃ bādhetuṃ samattho paṭisattu bhaveyya”nti patthanānurūpena akkosi.",
  "atk-s0508a2:2901_12": "Taṃ sutvā godatto “evaṃ nāma satte bādhetvā kiṃ imāya jīvikāyā”ti saṃvegajāto sabbaṃ vibhavaṃ pahāya",
  "atk-s0508a2:2901_13": "aññatarassa mahātherassa santike pabbajitvā vipassanāya kammaṃ karonto nacirasseva arahattaṃ patvā samāpattisukhena",
  "atk-s0508a2:2901_14": "vītināmento ekadivasaṃ attano santikaṃ upagatānaṃ gahaṭṭhapabbajitānaṃ ariyagaṇānaṃ lokadhamme ārabbha",
  "atk-s0508a2:2901_15": "dhammaṃ kathento –",
  "atk-s0508a2:2902_0": "659.",
  "atk-s0508a2:2903_0": "“Yathāpi bhaddo ājañño, dhure yutto dhurassaho;",
  "atk-s0508a2:2904_0": "Mathito atibhārena, saṃyugaṃ nātivattati.",
  "atk-s0508a2:2905_0": "660.",
  "atk-s0508a2:2906_0": "“Evaṃ paññāya ye tittā, samuddo vārinā yathā;",
  "atk-s0508a2:2907_0": "Na pare atimaññanti, ariyadhammova pāṇinaṃ.",
  "atk-s0508a2:2908_0": "661.",
  "atk-s0508a2:2909_0": "“Kāle kālavasaṃ pattā, bhavābhavavasaṃ gatā;",
  "atk-s0508a2:2910_0": "Narā dukkhaṃ nigacchanti, tedha socanti māṇavā.",
  "atk-s0508a2:2911_0": "662.",
  "atk-s0508a2:2912_0": "“Unnatā sukhadhammena, dukkhadhammena conatā;",
  "atk-s0508a2:2913_0": "Dvayena bālā haññanti, yathābhūtaṃ adassino.",
  "atk-s0508a2:2914_0": "663.",
  "atk-s0508a2:2915_0": "“Ye ca dukkhe sukhasmiñca, majjhe sibbinimaccagū;",
  "atk-s0508a2:2916_0": "Ṭhitā te indakhīlova, na te unnataonatā.",
  "atk-s0508a2:2917_0": "664.",
  "atk-s0508a2:2918_0": "“Na heva lābhe nālābhe, na yase na ca kittiyā;",
  "atk-s0508a2:2919_0": "Na nindāyaṃ pasaṃsāya, na te dukkhe sukhamhi ca.",
  "atk-s0508a2:2920_0": "665.",
  "atk-s0508a2:2921_0": "“Sabbattha te na limpanti, udabinduva pokkhare;",
  "atk-s0508a2:2922_0": "Sabbattha sukhitā dhīrā, sabbattha aparājitā.",
  "atk-s0508a2:2923_0": "666.",
  "atk-s0508a2:2924_0": "“Dhammena ca alābho yo, yo ca lābho adhammiko;",
  "atk-s0508a2:2925_0": "Alābho dhammiko seyyo, yañce lābho adhammiko.",
  "atk-s0508a2:2926_0": "667.",
  "atk-s0508a2:2927_0": "“Yaso ca appabuddhīnaṃ, viññūnaṃ ayaso ca yo;",
  "atk-s0508a2:2928_0": "Ayasova seyyo viññūnaṃ, na yaso appabuddhinaṃ.",
  "atk-s0508a2:2929_0": "668.",
  "atk-s0508a2:2930_0": "“Dummedhehi pasaṃsā ca, viññūhi garahā ca yā;",
  "atk-s0508a2:2931_0": "Garahāva seyyo viññūhi, yañce bālappasaṃsanā.",
  "atk-s0508a2:2932_0": "669.",
  "atk-s0508a2:2933_0": "“Sukhañca kāmamayikaṃ, dukkhañca pavivekiyaṃ;",
  "atk-s0508a2:2934_0": "Pavivekadukkhaṃ seyyo, yañce kāmamayaṃ sukhaṃ.",
  "atk-s0508a2:2935_0": "670.",
  "atk-s0508a2:2936_0": "“Jīvitañca adhammena, dhammena maraṇañca yaṃ;",
  "atk-s0508a2:2937_0": "Maraṇaṃ dhammikaṃ seyyo, yañce jīve adhammikaṃ.",
  "atk-s0508a2:2938_0": "671.",
  "atk-s0508a2:2939_0": "“Kāmakopappahīnā ye, santacittā bhavābhave;",
  "atk-s0508a2:2940_0": "Caranti loke asitā, natthi tesaṃ piyāpiyaṃ.",
  "atk-s0508a2:2941_0": "672.",
  "atk-s0508a2:2942_0": "“Bhāvayitvāna bojjhaṅge, indriyāni balāni ca;",
  "atk-s0508a2:2943_0": "Pappuyya paramaṃ santiṃ, parinibbantināsavā”ti. – imā gāthā abhāsi;",
  "atk-s0508a2:2944_0": "Tattha ājaññoti,",
  "atk-s0508a2:2944_1": "usabhājānīyo.",
  "atk-s0508a2:2944_2": "Dhure yuttoti,",
  "atk-s0508a2:2944_3": "sakaṭadhure yojito.",
  "atk-s0508a2:2944_4": "Dhurassahoti,",
  "atk-s0508a2:2944_5": "dhuravāho.",
  "atk-s0508a2:2944_6": "Gāthāsukhatthañcettha dvisakārato niddeso kato,",
  "atk-s0508a2:2944_7": "sakaṭabhāraṃ vahituṃ samatthoti attho.",
  "atk-s0508a2:2944_8": "Mathito atibhārenāti,",
  "atk-s0508a2:2944_9": "atibhārena garubhārena pīḷito.",
  "atk-s0508a2:2944_10": "“Maddito”tipi pāḷi,",
  "atk-s0508a2:2944_11": "so evattho.",
  "atk-s0508a2:2944_12": "Saṃyuganti,",
  "atk-s0508a2:2944_13": "attano khandhe ṭhapitaṃ yugaṃ nātivattati na atikkāmeti,",
  "atk-s0508a2:2944_14": "sammā yo uddharitvā dhuraṃ chaḍḍetvā na tiṭṭhati.",
  "atk-s0508a2:2944_15": "Evanti yathā so dhorayho attano bhadrājānīyatāya attano dhīravīratāya attano bhāraṃ nātivattati na pariccajati,",
  "atk-s0508a2:2944_16": "evaṃ ye vārinā viya mahāsamuddo lokiyalokuttarāya paññāya tittā dhātā paripuṇṇā,",
  "atk-s0508a2:2944_17": "te pare nihīnapaññe na atimaññanti,",
  "atk-s0508a2:2944_18": "na paribhavanti.",
  "atk-s0508a2:2944_19": "Tattha kāraṇamāha “ariyadhammova pāṇina”nti,",
  "atk-s0508a2:2944_20": "pāṇinaṃ sattesu ayaṃ ariyānaṃ dhammo yadidaṃ tesaṃ paññāya pāripūriṃ gatattā lābhādinā attānukkaṃsanaṃ viya alābhādinā paresaṃ avambhanaṃ.",
  "atk-s0508a2:2945_0": "Evaṃ paññāpāripūriyā ariyānaṃ sukhavihāraṃ dassetvā tadabhāvato anariyānaṃ dukkhavihāraṃ dassetuṃ “kāle”tiādi vuttaṃ.",
  "atk-s0508a2:2945_1": "Tattha kāleti lābhālābhādinā samaṅgībhūtakāle.",
  "atk-s0508a2:2945_2": "Kālavasaṃ pattāti lābhādikālassa ca vasaṃ upagatā,",
  "atk-s0508a2:2945_3": "lābhādinā somanassitā alābhādinā ca domanassitāti attho.",
  "atk-s0508a2:2945_4": "Bhavābhavavasaṃ gatāti bhavassa abhavassa ca vasaṃ upagatā vuddhihāniyo anuvattantā te.",
  "atk-s0508a2:2945_5": "Narā dukkhaṃ nigacchanti,",
  "atk-s0508a2:2945_6": "tedha socanti māṇavāti te narā “māṇavā”ti laddhanāmā sattā lābhālābhādivasena vuddhihānivasena anurodhapaṭivirodhaṃ āpannā idhaloke socanti,",
  "atk-s0508a2:2945_7": "paraloke ca nirayādidukkhaṃ gacchanti pāpuṇantīti attho.",
  "atk-s0508a2:2946_0": "“Unnatā”tiādināpi lokadhammavasena sattānaṃ anatthappattimeva dasseti.",
  "atk-s0508a2:2946_1": "Tattha unnatā sukhadhammenāti sukhahetunā sukhapaccayena bhogasampattiādinā unnatiṃ gatā,",
  "atk-s0508a2:2946_2": "bhogamadādinā mattāti attho.",
  "atk-s0508a2:2946_3": "Dukkhadhammena conatāti dukkhahetunā dukkhapaccayena bhogavipattiādinā nihīnataṃ gatā dāliddiyādinā kāpaññataṃ pattā.",
  "atk-s0508a2:2946_4": "Dvayenāti yathāvuttena unnationatidvayena lābhālābhādidvayena vā bālaputhujjanā haññanti,",
  "atk-s0508a2:2946_5": "anurodhapaṭivirodhavasena vibādhīyanti pīḷiyanti. Kasmā?",
  "atk-s0508a2:2946_6": "Yathābhūtaṃ adassino yasmā te dhammasabhāvaṃ yāthāvato nabbhaññaṃsu,",
  "atk-s0508a2:2946_7": "pariññātakkhandhā pahīnakilesā ca na honti,",
  "atk-s0508a2:2946_8": "tasmāti attho.",
  "atk-s0508a2:2946_9": "“Yathābhūtaṃ adassanā”tipi paṭhanti,",
  "atk-s0508a2:2946_10": "adassanahetūti attho.",
  "atk-s0508a2:2946_11": "Ye ca dukkhe sukhasmiñca,",
  "atk-s0508a2:2946_12": "majjhe sibbinimaccagūti ye pana ariyā dukkhavedanāya sukhavedanāya majjhattatāvedanāya ca tappaṭibaddhaṃ",
  "atk-s0508a2:2946_13": "chandarāgabhūtaṃ sibbiniṃ taṇhaṃ aggamaggādhigamena accagū atikkamiṃsu,",
  "atk-s0508a2:2946_14": "te indakhīlo viya vātehi lokadhammehi asampakampiyā ṭhitā,",
  "atk-s0508a2:2946_15": "na te unnataonatā,",
  "atk-s0508a2:2946_16": "kadācipi unnatā vā onatā vā na honti sabbaso anunayapaṭighābhāvato.",
  "atk-s0508a2:2947_0": "Evaṃ vedanādhiṭṭhānaṃ arahato anupalepaṃ dassetvā idāni lokadhamme vibhajitvā sabbatthakamevassa anupalepaṃ dassento “na hevā”tiādimāha.",
  "atk-s0508a2:2947_1": "Tattha lābheti cīvarādīnaṃ paccayānaṃ paṭilābhe.",
  "atk-s0508a2:2947_2": "Alābheti tesaṃyeva appaṭilābhe apagame.",
  "atk-s0508a2:2947_3": "Na yaseti parivārahāniyaṃ akittiyañca.",
  "atk-s0508a2:2947_4": "Kittiyāti parammukhā kittane patthaṭayasatāyaṃ.",
  "atk-s0508a2:2947_5": "Nindāyanti sammukhā garahāyaṃ.",
  "atk-s0508a2:2947_6": "Pasaṃsāyanti,",
  "atk-s0508a2:2947_7": "paccakkhato guṇābhitthavane.",
  "atk-s0508a2:2947_8": "Dukkheti dukkhe uppanne.",
  "atk-s0508a2:2947_9": "Sukheti etthāpi eseva nayo.",
  "atk-s0508a2:2948_0": "Sabbatthāti sabbasmiṃ yathāvutte aṭṭhavidhepi lokadhamme,",
  "atk-s0508a2:2948_1": "sabbattha vā rūpādike visaye te khīṇāsavā na limpanti sabbaso pahīnakilesattā.",
  "atk-s0508a2:2948_2": "Yathā kiṃ?",
  "atk-s0508a2:2948_3": "Udabinduva pokkhare yathā kamaladale jalabindu allīyitvā ṭhitampi tena na limpati,",
  "atk-s0508a2:2948_4": "jalabindunā ca kamaladalaṃ,",
  "atk-s0508a2:2948_5": "aññadatthu visaṃsaṭṭhameva,",
  "atk-s0508a2:2948_6": "evametepi upaṭṭhite lābhādike,",
  "atk-s0508a2:2948_7": "āpāthagate rūpādiārammaṇe ca visaṃsaṭṭhā evaṃ.",
  "atk-s0508a2:2948_8": "Tato eva dhīrā paṇḍitā sabbattha lābhādīsu ñāṇamukhena piyanimittānaṃ sokādīnañca abhāvato sukhitā lābhādīhi",
  "atk-s0508a2:2948_9": "ca anabhibhavanīyato sabbattha aparājitāva honti.",
  "atk-s0508a2:2949_0": "Idāni lābhālābhādīsu seyyaṃ niddhāretvā dassento “dhammenā”tiādimāha.",
  "atk-s0508a2:2949_1": "Tattha dhammena ca alābho yoti yo dhammaṃ rakkhantassa taṃnimittaṃ alābho lābhābhāvo,",
  "atk-s0508a2:2949_2": "lābhahāni.",
  "atk-s0508a2:2949_3": "Yo ca lābho adhammiko adhammena aññāyena buddhapaṭikuṭṭhena vidhinā uppanno,",
  "atk-s0508a2:2949_4": "tesu dvīsu alābho dhammiko dhammāvaho seyyo,",
  "atk-s0508a2:2949_5": "yādisaṃ lābhaṃ parivajjantassa akusalā dhammā parihāyanti,",
  "atk-s0508a2:2949_6": "kusalā dhammā abhivaḍḍhanti,",
  "atk-s0508a2:2949_7": "tādiso alābho pāsaṃsataro atthāvaho.",
  "atk-s0508a2:2949_8": "Yañce lābho adhammikoti yo lābho adhammena uppanno,",
  "atk-s0508a2:2949_9": "so na seyyoti adhippāyo.",
  "atk-s0508a2:2950_0": "Yaso ca appabuddhīnaṃ,",
  "atk-s0508a2:2950_1": "viññūnaṃ ayaso ca yoti yo appabuddhīnaṃ duppaññānaṃ vasena puggalassa yaso labbhati,",
  "atk-s0508a2:2950_2": "yo ca viññūnaṃ paṇḍitānaṃ vasena ayaso yasahāni.",
  "atk-s0508a2:2950_3": "Imesu dvīsu ayasova seyyo viññūnaṃ.",
  "atk-s0508a2:2950_4": "Te hissa yathā akusalā dhammā parihāyanti,",
  "atk-s0508a2:2950_5": "kusalā dhammā abhivaḍḍhanti,",
  "atk-s0508a2:2950_6": "evaṃ yasahāniṃ iccheyyuṃ,",
  "atk-s0508a2:2950_7": "tathā ca bhabbajātiko taṃ aguṇaṃ pahāya guṇe patiṭṭheyya.",
  "atk-s0508a2:2950_8": "Na yaso appabuddhīnanti duppaññānaṃ vasena yaso seyyo hoti,",
  "atk-s0508a2:2950_9": "te hi abhūtaguṇābhibyāhāravasenāpi naṃ uppādeyyuṃ,",
  "atk-s0508a2:2950_10": "so cassa idha ceva viññūgarahādinā samparāye ca duggatiyaṃ dukkhaparikkilesādinā anatthāvaho.",
  "atk-s0508a2:2950_11": "Tenāha bhagavā –",
  "atk-s0508a2:2950_12": "“lābho siloko sakkāro,",
  "atk-s0508a2:2950_13": "micchāladdho ca yo yaso”ti “sakkāro kāpurisaṃ hantī”ti ca.",
  "atk-s0508a2:2951_0": "Dummedhehīti, nippaññehi. Yañce bālappasaṃsanāti bālehi aviddasūhi yā nāma pasaṃsanā.",
  "atk-s0508a2:2952_0": "Kāmamayikanti vatthukāmamayaṃ,",
  "atk-s0508a2:2952_1": "kāmaguṇe paṭicca uppannaṃ.",
  "atk-s0508a2:2952_2": "Dukkhañca pavivekiyanti pavivekato nibbattaṃ kāyakilamathavasena pavattaṃ visamāsanupatāpādihetukaṃ kāyikaṃ dukkhaṃ,",
  "atk-s0508a2:2952_3": "taṃ pana nirāmisavivaṭṭūpanissayatāya viññūnaṃ pāsaṃsā.",
  "atk-s0508a2:2952_4": "Tena vuttaṃ “pavivekadukkhaṃ seyyo”ti.",
  "atk-s0508a2:2953_0": "Jīvitañca adhammenāti adhammena jīvikakappanaṃ jīvitahetu adhammacaraṇaṃ.",
  "atk-s0508a2:2953_1": "Dhammena maraṇaṃ nāma “imaṃ nāma pāpaṃ akarontaṃ taṃ māressāmī”ti kenaci vutte mārentepi tasmiṃ pāpaṃ",
  "atk-s0508a2:2953_2": "akatvā dhammaṃ avikopentassa dhammahetumaraṇaṃ dhammikaṃ seyyoti tādisaṃ maraṇaṃ dhammato anapetattā",
  "atk-s0508a2:2953_3": "dhammikaṃ saggasampāpanato nibbānupanissayato ca viññūnaṃ pāsaṃsataraṃ.",
  "atk-s0508a2:2953_4": "Tathā hi vuttaṃ –",
  "atk-s0508a2:2954_0": "“Caje dhanaṃ aṅgavarassa hetu, aṅgaṃ caje jīvitaṃ rakkhamāno;",
  "atk-s0508a2:2955_0": "Aṅgaṃ dhanaṃ jīvitañcāpi sabbaṃ, caje naro dhammamanussaranto”ti. ;",
  "atk-s0508a2:2956_0": "Yañce jīve adhammikanti puriso yaṃ dhammato apetaṃ jīvikaṃ jīveyya,",
  "atk-s0508a2:2956_1": "taṃ na seveyya viññūhi garahitattā apāyasampāpanato cāti adhippāyo.",
  "atk-s0508a2:2957_0": "Idāni yathāvuttaṃ khīṇāsavānaṃ anupalepaṃ kāraṇato dassento “kāmakopapahīnā”tiādigāthamāha.",
  "atk-s0508a2:2958_0": "Tattha kāmakopapahīnāti ariyamaggena sabbasova pahīnā anurodhapaṭivirodhā.",
  "atk-s0508a2:2958_1": "Santacittā bhavābhaveti khuddake ceva mahante ca bhave anavasesapahīnakilesapariḷāhatāya vūpasantacittā.",
  "atk-s0508a2:2958_2": "Loketi khandhādiloke.",
  "atk-s0508a2:2958_3": "Asitāti taṇhādiṭṭhinissayavasena anissitā.",
  "atk-s0508a2:2958_4": "Natthi tesaṃ piyāpiyanti tesaṃ khīṇāsavānaṃ katthaci lābhādike rūpādivisaye ca piyaṃ vā apiyaṃ vā natthi,",
  "atk-s0508a2:2958_5": "taṃnimittānaṃ kilesānaṃ sabbaso samucchinnattā.",
  "atk-s0508a2:2959_0": "Idāni yāya bhāvanāya te evarūpā jātā,",
  "atk-s0508a2:2959_1": "taṃ dassetvā anupādisesāya nibbānadhātuyā desanāya kūṭaṃ gaṇhanto “bhāvayitvānā”ti osānagāthamāha.",
  "atk-s0508a2:2959_2": "Tattha pappuyyāti,",
  "atk-s0508a2:2959_3": "pāpuṇitvā.",
  "atk-s0508a2:2959_4": "Sesaṃ heṭṭhā vuttanayameva.",
  "atk-s0508a2:2959_5": "Imā eva ca gāthā therassa aññābyākaraṇāpi ahesuṃ.",
  "atk-s0508a2:2960_0": "Godattattheragāthāvaṇṇanā niṭṭhitā.",
  "atk-s0508a2:2961_0": "Cuddasakanipātavaṇṇanā niṭṭhitā.",
  "atk-s0508a2:2962_0": "15. Soḷasakanipāto",
  "atk-s0508a2:2963_0": "1. Aññāsikoṇḍaññattheragāthāvaṇṇanā",
  "atk-s0508a2:2964_0": "Soḷasakanipāte esa bhiyyotiādikā āyasmato aññāsikoṇḍaññattherassa gāthā.",
  "atk-s0508a2:2964_1": "Kā uppatti?",
  "atk-s0508a2:2964_2": "Ayampi padumuttarassa bhagavato kāle haṃsavatīnagare gahapatimahāsālakule nibbattitvā viññutaṃ patvā",
  "atk-s0508a2:2964_3": "ekadivasaṃ satthu santike dhammaṃ suṇanto satthāraṃ ekaṃ bhikkhuṃ attano sāsane paṭhamaṃ paṭividdhadhammarattaññūnaṃ",
  "atk-s0508a2:2964_4": "aggaṭṭhāne ṭhapentaṃ disvā sayampi taṃ ṭhānantaraṃ patthento satasahassabhikkhuparivārassa satthuno sattāhaṃ",
  "atk-s0508a2:2964_5": "mahādānaṃ pavattetvā paṇidhānaṃ akāsi.",
  "atk-s0508a2:2964_6": "Satthāpissa anantarāyataṃ disvā bhāviniṃ sampattiṃ byākāsi.",
  "atk-s0508a2:2964_7": "So yāvajīvaṃ puññāni katvā satthari parinibbute cetiye patiṭṭhāpiyamāne antocetiye ratanagharaṃ kāresi,",
  "atk-s0508a2:2964_8": "cetiyaṃ parivāretvā sahassaratanagghiyāni ca kāresi.",
  "atk-s0508a2:2965_0": "So evaṃ puññāni katvā,",
  "atk-s0508a2:2965_1": "tato cavitvā,",
  "atk-s0508a2:2965_2": "devamanussesu saṃsaranto vipassissa bhagavato kāle mahākālo nāma kuṭumbiko hutvā aṭṭhakarīsamatte khette sāligabbhaṃ phāletvā,",
  "atk-s0508a2:2965_3": "gahitasālitaṇḍulehi asambhinnakhīrapāyāsaṃ sampādetvā,",
  "atk-s0508a2:2965_4": "tattha madhusappisakkarādayo pakkhipitvā,",
  "atk-s0508a2:2965_5": "buddhappamukhassa saṅghassa adāsi.",
  "atk-s0508a2:2965_6": "Sāligabbhaṃ phāletvā gahitagahitaṭṭhānaṃ puna pūrati,",
  "atk-s0508a2:2965_7": "puthukakāle puthukaggaṃ nāma adāsi.",
  "atk-s0508a2:2965_8": "Lāyane lāyanaggaṃ,",
  "atk-s0508a2:2965_9": "veṇikaraṇe veṇaggaṃ,",
  "atk-s0508a2:2965_10": "kalāpādikaraṇe kalāpaggaṃ,",
  "atk-s0508a2:2965_11": "khalaggaṃ,",
  "atk-s0508a2:2965_12": "bhaṇḍaggaṃ, minaggaṃ,",
  "atk-s0508a2:2965_13": "koṭṭhagganti;",
  "atk-s0508a2:2965_14": "evaṃ ekasasse nava vāre aggadānaṃ nāma adāsi.",
  "atk-s0508a2:2965_15": "Tampi sassaṃ atirekataraṃ sampannaṃ ahosi.",
  "atk-s0508a2:2966_0": "Evaṃ yāvajīvaṃ puññāni katvā,",
  "atk-s0508a2:2966_1": "tato cuto devaloke nibbattitvā devesu ca manussesu ca saṃsaranto,",
  "atk-s0508a2:2966_2": "amhākaṃ bhagavato uppattito puretarameva kapilavatthunagarassa avidūre doṇavatthunāmake brāhmaṇagāme brāhmaṇamahāsālakule nibbatti.",
  "atk-s0508a2:2966_3": "Tassa koṇḍaññoti gottato āgataṃ nāmaṃ ahosi.",
  "atk-s0508a2:2966_4": "So vayappatto tayo vede uggahetvā lakkhaṇamantesu ca pāraṃ agamāsi.",
  "atk-s0508a2:2966_5": "Tena samayena amhākaṃ bodhisatto tusitapurato cavitvā kapilavatthupure suddhodanamahārājassa gehe nibbatti.",
  "atk-s0508a2:2966_6": "Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha brāhmaṇā lakkhaṇapariggahaṇatthaṃ mahātalaṃ upanītā.",
  "atk-s0508a2:2966_7": "So tesu sabbanavako hutvā,",
  "atk-s0508a2:2966_8": "mahāpurisassa lakkhaṇanipphattiṃ disvā,",
  "atk-s0508a2:2966_9": "“ekaṃsena ayaṃ buddho bhavissatī”ti niṭṭhaṃ gantvā mahāsattassa abhinikkhamanaṃ udikkhanto vicarati.",
  "atk-s0508a2:2967_0": "Bodhisattopi kho mahatā parivārena vaḍḍhamāno anukkamena vuddhippatto ñāṇaparipākaṃ gantvā ekūnatiṃsatime",
  "atk-s0508a2:2967_1": "vasse mahābhinikkhamanaṃ nikkhamanto anomānadītīre pabbajitvā anukkamena uruvelaṃ gantvā padhānaṃ padahi.",
  "atk-s0508a2:2967_2": "Tadā koṇḍañño māṇavo mahāsattassa pabbajitabhāvaṃ sutvā,",
  "atk-s0508a2:2967_3": "lakkhaṇapariggāhakabrāhmaṇānaṃ puttehi vappamāṇavādīhi saddhiṃ attapañcamo pabbajitvā,",
  "atk-s0508a2:2967_4": "anukkamena bodhisattassa santikaṃ upasaṅkamitvā,",
  "atk-s0508a2:2967_5": "chabbassāni taṃ upaṭṭhahanto tassa oḷārikāhāraparibhogena nibbinno apakkamitvā isipatanaṃ agamāsi.",
  "atk-s0508a2:2967_6": "Atha kho bodhisatto oḷārikāhāraparibhogena laddhakāyabalo vesākhapuṇṇamāyaṃ bodhirukkhamūle aparājitapallaṅke",
  "atk-s0508a2:2967_7": "nisinno tiṇṇaṃ mārānaṃ matthakaṃ madditvā,",
  "atk-s0508a2:2967_8": "abhisambuddho hutvā,",
  "atk-s0508a2:2967_9": "sattasattāhaṃ bodhimaṇḍeyeva vītināmetvā,",
  "atk-s0508a2:2967_10": "pañcavaggiyānaṃ ñāṇaparipākaṃ ñatvā,",
  "atk-s0508a2:2967_11": "āsāḷhīpuṇṇamāyaṃ isipatanaṃ gantvā,",
  "atk-s0508a2:2967_12": "tesaṃ dhammacakkapavattanasuttantaṃ desesi.",
  "atk-s0508a2:2967_13": "Desanāpariyosāne koṇḍaññatthero aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0508a2:2967_14": "Atha pañcamiyaṃ pakkhassa anattalakkhaṇasuttantadesanāya arahattaṃ sacchākāsi.",
  "atk-s0508a2:2967_15": "Tena vuttaṃ apadāne –",
  "atk-s0508a2:2968_0": "“Padumuttarasambuddhaṃ, lokajeṭṭhaṃ vināyakaṃ;",
  "atk-s0508a2:2969_0": "Buddhabhūmimanuppattaṃ, paṭhamaṃ addasaṃ ahaṃ.",
  "atk-s0508a2:2970_0": "“Yāvatā bodhiyā mūle, yakkhā sabbe samāgatā;",
  "atk-s0508a2:2971_0": "Sambuddhaṃ parivāretvā, vandanti pañjalīkatā.",
  "atk-s0508a2:2972_0": "“Sabbe devā tuṭṭhamanā, ākāse sañcaranti te;",
  "atk-s0508a2:2973_0": "Buddho ayaṃ anuppatto, andhakāratamonudo.",
  "atk-s0508a2:2974_0": "“Tesaṃ hāsaparetānaṃ, mahānādo avattatha;",
  "atk-s0508a2:2975_0": "Kilese jhāpayissāma, sammāsambuddhasāsane.",
  "atk-s0508a2:2976_0": "“Devānaṃ giramaññāya, vācāsabhimudīrihaṃ;",
  "atk-s0508a2:2977_0": "Haṭṭho haṭṭhena cittena, ādibhikkhamadāsahaṃ.",
  "atk-s0508a2:2978_0": "“Mama saṅkappamaññāya, satthā loke anuttaro;",
  "atk-s0508a2:2979_0": "Devasaṅghe nisīditvā, imā gāthā abhāsatha.",
  "atk-s0508a2:2980_0": "“Sattāhaṃ abhinikkhamma, bodhiṃ ajjhagamaṃ ahaṃ;",
  "atk-s0508a2:2981_0": "Idaṃ me paṭhamaṃ bhattaṃ, brahmacārissa yāpanaṃ.",
  "atk-s0508a2:2982_0": "“Tusitā hi idhāgantvā, yo me bhikkhaṃ upānayi;",
  "atk-s0508a2:2983_0": "Tamahaṃ kittayissāmi, suṇotha mama bhāsato.",
  "atk-s0508a2:2984_0": "“Tiṃsakappasahassāni, devarajjaṃ karissati;",
  "atk-s0508a2:2985_0": "Sabbe deve abhibhotvā, tidivaṃ āvasissati.",
  "atk-s0508a2:2986_0": "“Devalokā cavitvāna, manussattaṃ gamissati;",
  "atk-s0508a2:2987_0": "Sahassadhā cakkavattī, tattha rajjaṃ karissati.",
  "atk-s0508a2:2988_0": "“Kappasatasahassamhi, okkākakulasambhavo;",
  "atk-s0508a2:2989_0": "Gotamo nāma gottena, satthā loke bhavissati.",
  "atk-s0508a2:2990_0": "“Tidasā so cavitvāna, manussattaṃ gamissati;",
  "atk-s0508a2:2991_0": "Agārā pabbajitvāna, chabbassāni vasissati.",
  "atk-s0508a2:2992_0": "“Tato sattamake vasse, buddho saccaṃ kathessati;",
  "atk-s0508a2:2993_0": "Koṇḍañño nāma nāmena, paṭhamaṃ sacchikāhiti.",
  "atk-s0508a2:2994_0": "“Nikkhantenānupabbajiṃ, padhānaṃ sukataṃ mayā;",
  "atk-s0508a2:2995_0": "Kilese jhāpanatthāya, pabbajiṃ, anagāriyaṃ.",
  "atk-s0508a2:2996_0": "“Abhigantvāna sabbaññū, buddho loke sadevake;",
  "atk-s0508a2:2997_0": "Isināme migāraññe, amatabherimāhani.",
  "atk-s0508a2:2998_0": "“So dāni patto amataṃ, santipadamanuttaraṃ;",
  "atk-s0508a2:2999_0": "Sabbāsave pariññāya, viharāmi anāsavo.",
  "atk-s0508a2:3000_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:3001_0": "Atha naṃ satthā aparabhāge jetavanamahāvihāre bhikkhusaṅghamajjhe paññattavarabuddhāsane nisinno paṭhamaṃ paṭividdhadhammabhāvaṃ dīpento,",
  "atk-s0508a2:3001_1": "“etadaggaṃ,",
  "atk-s0508a2:3001_2": "bhikkhave,",
  "atk-s0508a2:3001_3": "mama sāvakānaṃ bhikkhūnaṃ rattaññūnaṃ yadidaṃ aññāsikoṇḍañño”ti etadagge ṭhapesi.",
  "atk-s0508a2:3001_4": "So dvīhi aggasāvakehi attani karīyamānaṃ paramanipaccakāraṃ gāmantasenāsane ākiṇṇavihārañca pariharitukāmo,",
  "atk-s0508a2:3001_5": "vivekābhiratiyā viharitukāmo ca attano santikaṃ upagatānaṃ gahaṭṭhapabbajitānaṃ paṭisanthārakaraṇampi",
  "atk-s0508a2:3001_6": "papañcaṃ maññamāno satthāraṃ āpucchitvā himavantaṃ pavisitvā chaddantehi nāgehi upaṭṭhiyamāno chaddantadahatīre",
  "atk-s0508a2:3001_7": "dvādasa vassāni vasi.",
  "atk-s0508a2:3001_8": "Evaṃ tattha vasantaṃ theraṃ ekadivasaṃ sakko devarājā upasaṅkamitvā vanditvā ṭhito evamāha –",
  "atk-s0508a2:3001_9": "“sādhu me, bhante,",
  "atk-s0508a2:3001_10": "ayyo dhammaṃ desetū”ti.",
  "atk-s0508a2:3001_11": "Thero tassa catusaccagabbhaṃ tilakkhaṇāhataṃ suññatapaṭisaṃyuttaṃ nānānayavicittaṃ amatogadhaṃ buddhalīlāya dhammaṃ desesi.",
  "atk-s0508a2:3001_12": "Taṃ sutvā sakko attano pasādaṃ pavedento –",
  "atk-s0508a2:3002_0": "673.",
  "atk-s0508a2:3003_0": "“Esa bhiyyo pasīdāmi, sutvā dhammaṃ mahārasaṃ;",
  "atk-s0508a2:3004_0": "Virāgo desito dhammo, anupādāya sabbaso”ti. – paṭhamaṃ gāthamāha;",
  "atk-s0508a2:3005_0": "Tattha esa bhiyyo pasīdāmi,",
  "atk-s0508a2:3005_1": "sutvā dhammaṃ mahārasanti yadipi anekavāraṃ satthu santike dhammaṃ sutvā tattha abhippasanno.",
  "atk-s0508a2:3005_2": "Idāni pana tumhehi kathitaṃ nānānayavicittatāya asecanakatāya ca mahārasaṃ dhammaṃ sutvā eso ahaṃ tato bhiyyo pasīdāmi.",
  "atk-s0508a2:3005_3": "Virāgo desito dhammo,",
  "atk-s0508a2:3005_4": "anupādāya sabbasoti sabbasaṃkilesato sabbasaṅkhārato ca virajjanato virāgajananato virāgo.",
  "atk-s0508a2:3005_5": "Tato eva rūpādīsu kañci dhammaṃ anupādāya aggahetvā vimuttisādhanavasena pavattattā sabbaso anupādāya desito.",
  "atk-s0508a2:3006_0": "Evaṃ sakko devarājā therassa desanaṃ thometvā theraṃ abhivādetvā sakaṭṭhānameva gato.",
  "atk-s0508a2:3006_1": "Athekadivasaṃ thero micchāvitakkehi abhibhuyyamānānaṃ ekaccānaṃ puthujjanānaṃ cittācāraṃ disvā tappaṭipakkhabhūtañcassa anukkamaṃ anussaritvā,",
  "atk-s0508a2:3006_2": "attano ca sabbaso tato vinivattitamānasataṃ āvajjetvā tadatthaṃ dīpetvā –",
  "atk-s0508a2:3007_0": "674.",
  "atk-s0508a2:3008_0": "“Bahūni loke citrāni, asmiṃ pathavimaṇḍale;",
  "atk-s0508a2:3009_0": "Mathenti maññe saṅkappaṃ, subhaṃ rāgūpasaṃhitaṃ.",
  "atk-s0508a2:3010_0": "675.",
  "atk-s0508a2:3011_0": "“Rajamuhatañca vātena, yathā meghopasammaye;",
  "atk-s0508a2:3012_0": "Evaṃ sammanti saṅkappā, yadā paññāya passatī”ti. – dve gāthā abhāsi;",
  "atk-s0508a2:3013_0": "Tattha bahūni loke citrānīti rūpādivasena tatthāpi nīlapītādivasena itthipurisādivasena ca anekāni loke cittavicittāni ārammaṇajātāni.",
  "atk-s0508a2:3013_1": "Asmiṃ pathavimaṇḍaleti paccakkhabhūtaṃ manussalokaṃ sandhāya vadati.",
  "atk-s0508a2:3013_2": "Mathenti maññe saṅkappanti tajjaṃ purisavāyāmasahitaṃ araṇisahitaṃ viya aggiṃ ayonisomanasikārābhisaṅkhātāni",
  "atk-s0508a2:3013_3": "micchāsaṅkappāni mathenti maññe mathentāni viya tiṭṭhanti. Kīdisaṃ?",
  "atk-s0508a2:3013_4": "Subhaṃ rāgūpasaṃhitaṃ,",
  "atk-s0508a2:3013_5": "kāmavitakkanti attho.",
  "atk-s0508a2:3013_6": "So hi subhākāraggahaṇena “subho”ti voharīyati.",
  "atk-s0508a2:3014_0": "Rajamuhatañca vātenāti ca-",
  "atk-s0508a2:3014_1": "iti nipātamattaṃ.",
  "atk-s0508a2:3014_2": "Yathā gimhānaṃ pacchime māse vātena ūhataṃ uṭṭhitaṃ rajaṃ mahāmegho vassanto upasammaye,",
  "atk-s0508a2:3014_3": "vūpasameyya.",
  "atk-s0508a2:3014_4": "Evaṃ sammanti saṅkappā,",
  "atk-s0508a2:3014_5": "yadā paññāya passatīti yadā ariyasāvako tāni lokacitrāni samudayato, assādato,",
  "atk-s0508a2:3014_6": "ādīnavato,",
  "atk-s0508a2:3014_7": "nissaraṇato ca yathābhūtaṃ paññāya passati,",
  "atk-s0508a2:3014_8": "atha yathā taṃ rajaṃ uhataṃ meghena,",
  "atk-s0508a2:3014_9": "evaṃ sammanti paññāya sabbepi micchāsaṅkappā.",
  "atk-s0508a2:3014_10": "Na hi uppannāya sammādiṭṭhiyā micchāsaṅkappā patiṭṭhaṃ labhanti.",
  "atk-s0508a2:3014_11": "Yathā pana paññāya passati,",
  "atk-s0508a2:3014_12": "taṃ dassento –",
  "atk-s0508a2:3015_0": "676.",
  "atk-s0508a2:3016_0": "“Sabbe saṅkhārā aniccāti, yadā paññāya passati;",
  "atk-s0508a2:3017_0": "Atha nibbindati dukkhe, esa maggo visuddhiyā.",
  "atk-s0508a2:3018_0": "677.",
  "atk-s0508a2:3019_0": "“Sabbe saṅkhārā dukkhāti…pe… esa maggo visuddhiyā.",
  "atk-s0508a2:3020_0": "678.",
  "atk-s0508a2:3021_0": "“Sabbe dhammā anattāti, yadā paññāya passati;",
  "atk-s0508a2:3022_0": "Atha nibbindati dukkhe, esa maggo visuddhiyā”ti. –",
  "atk-s0508a2:3023_0": "Tisso gāthā abhāsi.",
  "atk-s0508a2:3024_0": "Tattha sabbe saṅkhārāti chaḷārammaṇasaṅgahā sabbe tebhūmakā pañcakkhandhā.",
  "atk-s0508a2:3024_1": "Aniccāti “ādimajjhaantavantato,",
  "atk-s0508a2:3024_2": "aniccantikato,",
  "atk-s0508a2:3024_3": "tāvakālikato,",
  "atk-s0508a2:3024_4": "tattha tattha bhijjanato na niccā”ti yadā vipassanāpaññāya passati.",
  "atk-s0508a2:3024_5": "Atha nibbindati dukkheti atha imasmiṃ vaṭṭadukkhe nibbindati,",
  "atk-s0508a2:3024_6": "nibbindanto dukkhaparijānanādividhinā saccāni paṭivijjhati.",
  "atk-s0508a2:3024_7": "Esa maggo visuddhiyāti esa yathāvutto vipassanāvidhi ñāṇadassanavisuddhiyā,",
  "atk-s0508a2:3024_8": "accantavisuddhiyā ca maggo adhigamupāyo.",
  "atk-s0508a2:3025_0": "Dukkhāti sappaṭibhayato,",
  "atk-s0508a2:3025_1": "udayabbayasampaṭipīḷanato,",
  "atk-s0508a2:3025_2": "dukkhamato,",
  "atk-s0508a2:3025_3": "sukhapaṭikkhepato ca dukkhā.",
  "atk-s0508a2:3025_4": "Sesaṃ vuttanayameva.",
  "atk-s0508a2:3026_0": "Sabbe dhammā anattāti sabbepi catubhūmakā dhammā anattā.",
  "atk-s0508a2:3026_1": "Idha pana tebhūmakadhammāva gahetabbā.",
  "atk-s0508a2:3026_2": "Te hi asārato,",
  "atk-s0508a2:3026_3": "avasavattanato, suññato,",
  "atk-s0508a2:3026_4": "attapaṭikkhepato ca anattāti vipassitabbā.",
  "atk-s0508a2:3026_5": "Sesaṃ purimasadisameva.",
  "atk-s0508a2:3027_0": "Evaṃ vipassanāvidhiṃ dassetvā tena vidhinā katakiccaṃ attānaṃ aññaṃ viya katvā dassento –",
  "atk-s0508a2:3028_0": "679.",
  "atk-s0508a2:3029_0": "“Buddhānubuddho yo thero, koṇḍañño tibbanikkamo;",
  "atk-s0508a2:3030_0": "Pahīnajātimaraṇo, brahmacariyassa kevalī.",
  "atk-s0508a2:3031_0": "680.",
  "atk-s0508a2:3032_0": "“Oghapāso daḷhakhilo, pabbato duppadālayo;",
  "atk-s0508a2:3033_0": "Chetvā khilañca pāsañca, selaṃ bhetvāna dubbhidaṃ;",
  "atk-s0508a2:3034_0": "Tiṇṇo pāraṅgato jhāyī, mutto so mārabandhanā”ti. –",
  "atk-s0508a2:3035_0": "Gāthādvayamāha.",
  "atk-s0508a2:3036_0": "Tattha buddhānubuddhoti buddhānaṃ anubuddho,",
  "atk-s0508a2:3036_1": "sammāsambuddhehi bujjhitāni saccāni tesaṃ desanānusārena bujjhatīti attho.",
  "atk-s0508a2:3036_2": "Thirehi asekkhehi sīlasārādīhi samannāgatoti, thero.",
  "atk-s0508a2:3036_3": "Koṇḍaññoti gottakittanaṃ.",
  "atk-s0508a2:3036_4": "Tibbanikkamoti daḷhavīriyo,",
  "atk-s0508a2:3036_5": "thiraparakkamo.",
  "atk-s0508a2:3036_6": "Jātimaraṇānaṃ pahīnakāraṇattā pahīnajātimaraṇo.",
  "atk-s0508a2:3036_7": "Brahmacariyassa kevalīti maggabrahmacariyassa anavasesaṃ,",
  "atk-s0508a2:3036_8": "anavasesato vā maggabrahmacariyassa pāripūrako,",
  "atk-s0508a2:3036_9": "atha vā kevalī nāma kilesehi asammissatāya maggañāṇaṃ phalañāṇañca,",
  "atk-s0508a2:3036_10": "taṃ imasmiṃ atthīti kevalī.",
  "atk-s0508a2:3036_11": "Yasmā pana tadubhayampi maggabrahmacariyassa vasena hoti na aññathā,",
  "atk-s0508a2:3036_12": "tasmā “brahmacariyassa kevalī”ti vuttaṃ.",
  "atk-s0508a2:3037_0": "Oghapāsoti “kāmogho, bhavogho,",
  "atk-s0508a2:3037_1": "diṭṭhogho,",
  "atk-s0508a2:3037_2": "avijjogho”ti evaṃ vuttā cattāro oghā –",
  "atk-s0508a2:3037_3": "“antalikkhacaro pāso,",
  "atk-s0508a2:3037_4": "yvāyaṃ carati mānaso”ti evaṃ vutto rāgapāso ca.",
  "atk-s0508a2:3037_5": "Daḷhakhiloti “satthari kaṅkhati,",
  "atk-s0508a2:3037_6": "dhamme kaṅkhati,",
  "atk-s0508a2:3037_7": "saṅghe kaṅkhati,",
  "atk-s0508a2:3037_8": "sikkhāya kaṅkhati,",
  "atk-s0508a2:3037_9": "sabrahmacārīsu kupito hoti anattamano āhatacitto khilajāto”ti evaṃ vutto daḷho thiro pañcavidho cetokhilo ca.",
  "atk-s0508a2:3037_10": "Pacurajanehi padāletuṃ asakkuṇeyyatāya duppadālayo.",
  "atk-s0508a2:3037_11": "Tato eva pabbatasadisatāya pabbatoti ca saṅkhaṃ gato.",
  "atk-s0508a2:3037_12": "“Dukkhe aññāṇa”ntiādinā vā nayena vutto aññāṇappabhedo ca.",
  "atk-s0508a2:3037_13": "Iti etaṃ sabbaṃ chetvā khilañca pāsañcāti etesu catubbidhesu saṃkilesadhammesu yo khilañca pāsañca ariyamaggañāṇāsinā chinditvā.",
  "atk-s0508a2:3037_14": "Selaṃ bhetvāna dubbhidanti yena kenaci ñāṇena chindituṃ asakkuṇeyyaṃ aññāṇaselaṃ vajirūpamañāṇena chinditvā,",
  "atk-s0508a2:3037_15": "cattāropi oghe taritvā,",
  "atk-s0508a2:3037_16": "tesaṃ paratīre nibbāne ṭhitattā tiṇṇo pāraṅgato.",
  "atk-s0508a2:3037_17": "Ārammaṇūpanijjhānalakkhaṇena lakkhaṇūpanijjhānalakkhaṇenāti duvidhenapi jhāyī;",
  "atk-s0508a2:3037_18": "mutto so mārabandhanāti so evarūpo khīṇāsavo sabbasmāpi kilesamārabandhanā mutto vippamutto visaṃyuttoti.",
  "atk-s0508a2:3037_19": "Attānameva sandhāya thero vadati.",
  "atk-s0508a2:3038_0": "Athekadivasaṃ thero,",
  "atk-s0508a2:3038_1": "attano saddhivihārikaṃ ekaṃ bhikkhuṃ akalyāṇamittasaṃsaggena kusītaṃ hīnavīriyaṃ uddhataṃ unnaḷaṃ viharantaṃ disvā,",
  "atk-s0508a2:3038_2": "iddhiyā tattha gantvā, taṃ “mā, āvuso,",
  "atk-s0508a2:3038_3": "evaṃ kari,",
  "atk-s0508a2:3038_4": "akalyāṇamitte pahāya kalyāṇamitte sevanto samaṇadhammaṃ karohī”ti ovadi.",
  "atk-s0508a2:3038_5": "So therassa vacanaṃ nādiyi.",
  "atk-s0508a2:3038_6": "Thero tassa anādiyanena dhammasaṃvegappatto puggalādhiṭṭhānāya kathāya micchāpaṭipattiṃ garahanto sammāpaṭipattiṃ vivekavāsañca pasaṃsanto –",
  "atk-s0508a2:3039_0": "681.",
  "atk-s0508a2:3040_0": "“Uddhato capalo bhikkhu, mitte āgamma pāpake;",
  "atk-s0508a2:3041_0": "Saṃsīdati mahoghasmiṃ, ūmiyā paṭikujjito.",
  "atk-s0508a2:3042_0": "682.",
  "atk-s0508a2:3043_0": "“Anuddhato acapalo, nipako saṃvutindriyo;",
  "atk-s0508a2:3044_0": "Kalyāṇamitto medhāvī, dukkhassantakaro siyā.",
  "atk-s0508a2:3045_0": "683.",
  "atk-s0508a2:3046_0": "“Kālapabbaṅgasaṅkāso, kiso dhamanisanthato;",
  "atk-s0508a2:3047_0": "Mattaññū annapānasmiṃ, adīnamanaso naro.",
  "atk-s0508a2:3048_0": "684.",
  "atk-s0508a2:3049_0": "“Phuṭṭho ḍaṃsehi makasehi, araññasmiṃ brahāvane;",
  "atk-s0508a2:3050_0": "Nāgo saṅgāmasīseva, sato tatrādhivāsaye.",
  "atk-s0508a2:3051_0": "685-6.",
  "atk-s0508a2:3052_0": "“Nābhinandāmi maraṇaṃ…pe… sampajāno patissato.",
  "atk-s0508a2:3053_0": "687.",
  "atk-s0508a2:3054_0": "“Pariciṇṇo mayā satthā…pe… bhavanetti samūhatā.",
  "atk-s0508a2:3055_0": "688.",
  "atk-s0508a2:3056_0": "“Yassa catthāya pabbajito, agārasmānagāriyaṃ;",
  "atk-s0508a2:3057_0": "So me attho anuppatto, kiṃ me saddhivihārinā”ti. –",
  "atk-s0508a2:3058_0": "Imā gāthā abhāsi.",
  "atk-s0508a2:3059_0": "Tattha uddhatoti uddhaccayutto asamāhito vikkhittacitto.",
  "atk-s0508a2:3059_1": "Capaloti pattacīvaramaṇḍanādinā cāpalyena samannāgato lolapakatiko.",
  "atk-s0508a2:3059_2": "Mitte āgamma pāpaketi akalyāṇamitte nissāya samaṇadhammaṃ akaronto.",
  "atk-s0508a2:3059_3": "Saṃsīdati mahoghasmiṃ,",
  "atk-s0508a2:3059_4": "ūmiyā paṭikujjitoti yathā mahāsamudde patitapuriso samuddavīcīhi otthaṭo sīsaṃ ukkhipituṃ alabhanto tattheva saṃsīdati,",
  "atk-s0508a2:3059_5": "evaṃ saṃsāramahoghasmiṃ paribbhamanto kodhupāyāsaūmiyā paṭikujjito otthaṭo vipassanāvasena paññāsīsaṃ ukkhipituṃ alabhanto tattheva saṃsīdati.",
  "atk-s0508a2:3060_0": "Nipakoti nipuṇo,",
  "atk-s0508a2:3060_1": "attatthaparatthesu kusalo.",
  "atk-s0508a2:3060_2": "Saṃvutindriyoti manacchaṭṭhānaṃ indriyānaṃ saṃvaraṇena pihitindriyo.",
  "atk-s0508a2:3060_3": "Kalyāṇamittoti kalyāṇehi mittehi samannāgato.",
  "atk-s0508a2:3060_4": "Medhāvīti dhammojapaññāya samaṅgībhūto.",
  "atk-s0508a2:3060_5": "Dukkhassantakaro siyāti so tādiso sakalassāpi vaṭṭadukkhassa antakaro bhaveyya.",
  "atk-s0508a2:3061_0": "Kālapabbaṅgasaṅkāsotiādi vivekābhiratikittanaṃ.",
  "atk-s0508a2:3061_1": "Nābhinandāmītiādi pana katakiccabhāvadassanaṃ.",
  "atk-s0508a2:3061_2": "Taṃ sabbaṃ heṭṭhā vuttatthameva.",
  "atk-s0508a2:3061_3": "Osāne pana kiṃ me saddhivihārināti attano saddhivihārikaṃ sandhāya vuttaṃ.",
  "atk-s0508a2:3061_4": "Tasmā edisena dubbacena anādarena saddhivihārinā kiṃ me payojanaṃ ekavihāroyeva mayhaṃ ruccatīti attho.",
  "atk-s0508a2:3062_0": "Evaṃ pana vatvā chaddantadahameva gato.",
  "atk-s0508a2:3062_1": "Tattha dvādasa vassāni vasitvā upakaṭṭhe parinibbāne satthāraṃ upasaṅkamitvā parinibbānaṃ anujānāpetvā tattheva gantvā parinibbāyi.",
  "atk-s0508a2:3063_0": "Aññāsikoṇḍaññattheragāthāvaṇṇanā niṭṭhitā.",
  "atk-s0508a2:3064_0": "2. Udāyittheragāthāvaṇṇanā",
  "atk-s0508a2:3065_0": "Manussabhūtantiādikā āyasmato udāyittherassa gāthā.",
  "atk-s0508a2:3065_1": "Kā uppatti?",
  "atk-s0508a2:3065_2": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinitvā devamanussesu",
  "atk-s0508a2:3065_3": "saṃsaranto imasmiṃ buddhuppāde kapilavatthusmiṃ brāhmaṇakule nibbattitvā udāyīti laddhanāmo vayappatto",
  "atk-s0508a2:3065_4": "satthu ñātisamāgame buddhānubhāvaṃ disvā,",
  "atk-s0508a2:3065_5": "paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a2:3065_6": "Tayo hi ime udāyittherā amaccaputto pubbe āgato kāḷudāyī,",
  "atk-s0508a2:3065_7": "kovariyaputto lāludāyī,",
  "atk-s0508a2:3065_8": "ayaṃ brāhmaṇaputto mahāudāyīti.",
  "atk-s0508a2:3065_9": "Svāyaṃ ekadivasaṃ satthārā setavāraṇaṃ sabbālaṅkārapaṭimaṇḍitaṃ mahājanena pasaṃsiyamānaṃ aṭṭhuppattiṃ",
  "atk-s0508a2:3065_10": "katvā nāgopamasuttante desite desanāpariyosāne attano ñāṇabalānurūpaṃ satthu guṇe anussaritvā,",
  "atk-s0508a2:3065_11": "buddhārammaṇāya pītiyā samussāhitamānaso “ayaṃ mahājano imaṃ tiracchānagataṃ nāgaṃ pasaṃsati,",
  "atk-s0508a2:3065_12": "na buddhamahānāgaṃ.",
  "atk-s0508a2:3065_13": "Handāhaṃ buddhamahāgandhahatthino guṇe pākaṭe karissāmī”ti satthāraṃ thomento –",
  "atk-s0508a2:3066_0": "689.",
  "atk-s0508a2:3067_0": "“Manussabhūtaṃ sambuddhaṃ, attadantaṃ samāhitaṃ;",
  "atk-s0508a2:3068_0": "Iriyamānaṃ brahmapathe, cittassūpasame rataṃ.",
  "atk-s0508a2:3069_0": "690.",
  "atk-s0508a2:3070_0": "“Yaṃ manussā namassanti, sabbadhammāna pāraguṃ;",
  "atk-s0508a2:3071_0": "Devāpi taṃ namassanti, iti me arahato sutaṃ.",
  "atk-s0508a2:3072_0": "691.",
  "atk-s0508a2:3073_0": "“Sabbasaṃyojanātītaṃ, vanā nibbanamāgataṃ;",
  "atk-s0508a2:3074_0": "Kāmehi nekkhammarataṃ, muttaṃ selāva kañcanaṃ.",
  "atk-s0508a2:3075_0": "692.",
  "atk-s0508a2:3076_0": "“Sa ve accaruci nāgo, himavāvaññe siluccaye;",
  "atk-s0508a2:3077_0": "Sabbesaṃ nāganāmānaṃ, saccanāmo anuttaro.",
  "atk-s0508a2:3078_0": "693.",
  "atk-s0508a2:3079_0": "“Nāgaṃ vo kittayissāmi, na hi āguṃ karoti so;",
  "atk-s0508a2:3080_0": "Soraccaṃ avihiṃsā ca, pādā nāgassa te duve.",
  "atk-s0508a2:3081_0": "694.",
  "atk-s0508a2:3082_0": "“Sati ca sampajaññañca, caraṇā nāgassa tepare;",
  "atk-s0508a2:3083_0": "Saddhāhattho mahānāgo, upekkhāsetadantavā.",
  "atk-s0508a2:3084_0": "695.",
  "atk-s0508a2:3085_0": "“Sati gīvā siro paññā, vīmaṃsā dhammacintanā;",
  "atk-s0508a2:3086_0": "Dhammakucchisamāvāso, viveko tassa vāladhi.",
  "atk-s0508a2:3087_0": "696.",
  "atk-s0508a2:3088_0": "“So jhāyī assāsarato, ajjhattaṃ susamāhito;",
  "atk-s0508a2:3089_0": "Gacchaṃ samāhito nāgo, ṭhito nāgo samāhito.",
  "atk-s0508a2:3090_0": "697.",
  "atk-s0508a2:3091_0": "“Sayaṃ samāhito nāgo, nisinnopi samāhito;",
  "atk-s0508a2:3092_0": "Sabbattha saṃvuto nāgo, esā nāgassa sampadā.",
  "atk-s0508a2:3093_0": "698.",
  "atk-s0508a2:3094_0": "“Bhuñjati anavajjāni, sāvajjāni na bhuñjati;",
  "atk-s0508a2:3095_0": "Ghāsamacchādanaṃ laddhā, sannidhiṃ parivajjayaṃ.",
  "atk-s0508a2:3096_0": "699.",
  "atk-s0508a2:3097_0": "“Saṃyojanaṃ aṇuṃ thūlaṃ, sabbaṃ chetvāna bandhanaṃ;",
  "atk-s0508a2:3098_0": "Yena yeneva gacchati, anapekkhova gacchati.",
  "atk-s0508a2:3099_0": "700.",
  "atk-s0508a2:3100_0": "“Yathāpi udake jātaṃ, puṇḍarīkaṃ pavaḍḍhati;",
  "atk-s0508a2:3101_0": "Nopalippati toyena, sucigandhaṃ manoramaṃ.",
  "atk-s0508a2:3102_0": "701.",
  "atk-s0508a2:3103_0": "“Tatheva ca loke jāto, buddho loke viharati;",
  "atk-s0508a2:3104_0": "Nopalippati lokena, toyena padumaṃ yathā.",
  "atk-s0508a2:3105_0": "702.",
  "atk-s0508a2:3106_0": "“Mahāgini pajjalito, anāhāropasammati;",
  "atk-s0508a2:3107_0": "Aṅgāresu ca santesu, nibbutoti pavuccati.",
  "atk-s0508a2:3108_0": "703.",
  "atk-s0508a2:3109_0": "“Atthassāyaṃ viññāpanī, upamā viññūhi desitā;",
  "atk-s0508a2:3110_0": "Viññissanti mahānāgā, nāgaṃ nāgena desitaṃ.",
  "atk-s0508a2:3111_0": "704.",
  "atk-s0508a2:3112_0": "“Vītarāgo vītadoso, vītamoho anāsavo;",
  "atk-s0508a2:3113_0": "Sarīraṃ vijahaṃ nāgo, parinibbissatyanāsavo”ti. – imā gāthā abhāsi;",
  "atk-s0508a2:3114_0": "Tattha manussabhūtanti manussesu bhūtaṃ,",
  "atk-s0508a2:3114_1": "nibbattaṃ;",
  "atk-s0508a2:3114_2": "manussattabhāvaṃ vā pattaṃ.",
  "atk-s0508a2:3114_3": "Satthā hi āsavakkhayañāṇādhigamena sabbagativimuttopi carimattabhāve gahitapaṭisandhivasena “manusso”tveva voharīyatīti.",
  "atk-s0508a2:3114_4": "Guṇavasena pana devānaṃ atidevo,",
  "atk-s0508a2:3114_5": "brahmānaṃ atibrahmā.",
  "atk-s0508a2:3114_6": "Sambuddhanti sayameva bujjhitabbabuddhavantaṃ.",
  "atk-s0508a2:3114_7": "Attadantanti attanāyeva dantaṃ.",
  "atk-s0508a2:3114_8": "Bhagavā hi attanāyeva uppāditena ariyamaggena cakkhutopi…pe…",
  "atk-s0508a2:3114_9": "manatopi uttamena damathena danto.",
  "atk-s0508a2:3114_10": "Samāhitanti aṭṭhavidhena samādhinā maggaphalasamādhinā ca samāhitaṃ.",
  "atk-s0508a2:3114_11": "Iriyamānaṃ brahmapatheti catubbidhepi brahmavihārapathe,",
  "atk-s0508a2:3114_12": "brahme vā seṭṭhe phalasamāpattipathe samāpajjanavasena pavattamānaṃ.",
  "atk-s0508a2:3114_13": "Kiñcāpi bhagavā na sabbakālaṃ yathāvutte brahmapathe iriyati,",
  "atk-s0508a2:3114_14": "tattha iriyasāmatthiyaṃ pana tanninnatañca upādāya “iriyamāna”nti vuttaṃ.",
  "atk-s0508a2:3114_15": "Cittassūpasame ratanti cittassa upasamahetubhūte sabbasaṅkhārasamathe, nibbāne,",
  "atk-s0508a2:3114_16": "abhirataṃ.",
  "atk-s0508a2:3114_17": "Yaṃ manussā namassanti,",
  "atk-s0508a2:3114_18": "sabbadhammāna pāragunti yaṃ sammāsambuddhaṃ sabbesaṃ khandhāyatanādidhammānaṃ abhiññāpāragū,",
  "atk-s0508a2:3114_19": "pariññāpāragū,",
  "atk-s0508a2:3114_20": "pahānapāragū,",
  "atk-s0508a2:3114_21": "bhāvanāpāragū,",
  "atk-s0508a2:3114_22": "sacchikiriyapāragū,",
  "atk-s0508a2:3114_23": "samāpattipāragūti chadhā pāraguṃ paramukkaṃsagatasampattiṃ khattiyapaṇḍitādayo manussā namassanti.",
  "atk-s0508a2:3114_24": "Dhammānudhammapaṭipattiyā pūjentā kāyena vācāya manasā ca tanninnā tappoṇā tappabbhārā honti.",
  "atk-s0508a2:3114_25": "Devāpi taṃ namassantīti na kevalaṃ manussā eva,",
  "atk-s0508a2:3114_26": "atha kho aparimāṇāsu lokadhātūsu devāpi taṃ namassanti.",
  "atk-s0508a2:3114_27": "Iti me arahato sutanti evaṃ mayā ārakattādīhi kāraṇehi arahato,",
  "atk-s0508a2:3114_28": "bhagavato,",
  "atk-s0508a2:3114_29": "dhammasenāpatiādīnañca “satthā devamanussāna”ntiādikaṃ vadantānaṃ santike evaṃ sutanti dasseti.",
  "atk-s0508a2:3115_0": "Sabbasaṃyojanātītanti sabbāni dasapi saṃyojanāni yathārahaṃ catūhi maggehi saha vāsanāya atikkantaṃ.",
  "atk-s0508a2:3115_1": "Vanā nibbanamāgatanti kilesavanato tabbirahitaṃ nibbanaṃ upagataṃ.",
  "atk-s0508a2:3115_2": "Kāmehi nekkhammaratanti sabbaso kāmehi nikkhamitvā pabbajjājhānavipassanādibhede nekkhamme abhirataṃ.",
  "atk-s0508a2:3115_3": "Muttaṃ selāva kañcananti asārato nissaṭasārasabhāvattā selato nissaṭakañcanasadisaṃ devāpi taṃ namassantīti yojanā.",
  "atk-s0508a2:3116_0": "Sa ve accaruci nāgoti so ekaṃsato āguṃ na karoti,",
  "atk-s0508a2:3116_1": "punabbhavaṃ na gacchati;",
  "atk-s0508a2:3116_2": "nāgo viya balavāti.",
  "atk-s0508a2:3116_3": "“Nāgo”ti laddhanāmo sammāsambuddho,",
  "atk-s0508a2:3116_4": "accarucīti attano kāyaruciyā ñāṇaruciyā ca sadevakaṃ lokaṃ atikkamitvā ruci, sobhi.",
  "atk-s0508a2:3116_5": "Yathā kiṃ?",
  "atk-s0508a2:3116_6": "Himavāvaññe siluccaye,",
  "atk-s0508a2:3116_7": "yathā hi himavā pabbatarājā attano thiragarumahāsārabhāvādīhi guṇehi aññe pabbate atirocati,",
  "atk-s0508a2:3116_8": "evaṃ atirocatīti attho.",
  "atk-s0508a2:3116_9": "Sabbesaṃ nāganāmānanti ahināgahatthināgapurisanāgānaṃ,",
  "atk-s0508a2:3116_10": "sekhāsekhapaccekabuddhanāgānaṃ vā.",
  "atk-s0508a2:3116_11": "Saccanāmoti sacceneva nāganāmo.",
  "atk-s0508a2:3116_12": "Taṃ pana saccanāmataṃ “na hi āguṃ karotī”tiādinā sayameva vakkhati.",
  "atk-s0508a2:3117_0": "Idāni buddhanāgaṃ avayavato ca dassento nāmato tāva dassetuṃ “na hi āguṃ karoti so”ti āha.",
  "atk-s0508a2:3117_1": "Yasmā āguṃ, pāpaṃ,",
  "atk-s0508a2:3117_2": "sabbena sabbaṃ na karoti,",
  "atk-s0508a2:3117_3": "tasmā nāgoti attho.",
  "atk-s0508a2:3117_4": "Soraccanti sīlaṃ.",
  "atk-s0508a2:3117_5": "Avihiṃsāti karuṇā.",
  "atk-s0508a2:3117_6": "Tadubhayaṃ sabbassapi guṇarāsissa pubbaṅgamanti,",
  "atk-s0508a2:3117_7": "katvā buddhanāgassa purimapādabhāvo tassa yuttoti āha “pādā nāgassa te duve”ti.",
  "atk-s0508a2:3118_0": "Aparapādabhāvena vadanto “sati ca sampajaññañca,",
  "atk-s0508a2:3118_1": "caraṇā nāgassa tepare”ti āha.",
  "atk-s0508a2:3118_2": "“Tyāpare”ti vā pāṭho.",
  "atk-s0508a2:3118_3": "Te aparetveva padavibhāgo.",
  "atk-s0508a2:3118_4": "Anavajjadhammānaṃ ādāne saddhā hattho etassāti,",
  "atk-s0508a2:3118_5": "saddhāhattho.",
  "atk-s0508a2:3118_6": "Suparisuddhavedanā ñāṇappabhedā upekkhā setadantā te etassa atthīti,",
  "atk-s0508a2:3118_7": "upekkhāsetadantavā.",
  "atk-s0508a2:3119_0": "Uttamaṅgaṃ paññā,",
  "atk-s0508a2:3119_1": "tassā adhiṭṭhānaṃ satīti āha “sati gīvā siro paññā”ti.",
  "atk-s0508a2:3119_2": "Vīmaṃsā dhammacintanāti yathā khāditabbākhāditabbassa soṇḍāya parāmasanaṃ ghāyanañca hatthināgassa vīmaṃsā nāma hoti,",
  "atk-s0508a2:3119_3": "evaṃ buddhanāgassa kusalādidhammacintanā vīmaṃsā.",
  "atk-s0508a2:3119_4": "Samā vasanti etthāti, samāvāso,",
  "atk-s0508a2:3119_5": "bhājanaṃ kucchi eva samāvāso,",
  "atk-s0508a2:3119_6": "abhiññāsamathānaṃ ādhānabhāvato samathavipassanāsaṅkhāto dhammo kucchisamāvāso etassāti dhammakucchisamāvāso.",
  "atk-s0508a2:3119_7": "Vivekoti upadhiviveko.",
  "atk-s0508a2:3119_8": "Tassāti buddhanāgassa. Vāladhi,",
  "atk-s0508a2:3119_9": "pariyosānaṅgabhāvato.",
  "atk-s0508a2:3120_0": "Jhāyīti ārammaṇūpanijjhānena ca jhāyanasīlo.",
  "atk-s0508a2:3120_1": "Assāsaratoti paramassāsabhūte nibbāne rato.",
  "atk-s0508a2:3120_2": "Ajjhattaṃ susamāhitoti visayajjhatte phalasamāpattiyaṃ suṭṭhu samāhito tadidaṃ samādhānaṃ suṭṭhu sabbakālikanti",
  "atk-s0508a2:3120_3": "dassetuṃ “gacchaṃ samāhito nāgo”tiādi vuttaṃ.",
  "atk-s0508a2:3120_4": "Bhagavā hi savāsanassa uddhaccassa pahīnattā vikkhepābhāvato niccaṃ samāhitova.",
  "atk-s0508a2:3120_5": "Tasmā yaṃ yaṃ iriyāpathaṃ kappeti,",
  "atk-s0508a2:3120_6": "taṃ taṃ samāhitova kappesīti.",
  "atk-s0508a2:3121_0": "Sabbatthāti,",
  "atk-s0508a2:3121_1": "sabbasmiṃ gocare,",
  "atk-s0508a2:3121_2": "sabbasmiñca dvāre sabbaso pihitavutti. Tenāha –",
  "atk-s0508a2:3121_3": "“sabbaṃ kāyakammaṃ ñāṇapubbaṅgamaṃ ñāṇānuparivatta”ntiādi.",
  "atk-s0508a2:3121_4": "Esā nāgassa sampadāti esā “na hi āguṃ karoti so”tiādinā “sambuddha”ntiādinā eva vā yathāvuttā vakkhamānā",
  "atk-s0508a2:3121_5": "ca buddhagandhahatthino sampatti guṇaparipuṇṇā.",
  "atk-s0508a2:3122_0": "Bhuñjati anavajjānīti sammājīvassa ukkaṃsapāramippattiyā bhuñjati agarahitabbāni,",
  "atk-s0508a2:3122_1": "micchājīvassa sabbaso savāsanānañca pahīnattā sāvajjāni garahitabbāni na bhuñjati anavajjāni bhuñjanto ca sannidhiṃ parivajjayaṃ bhuñjatīti yojanā.",
  "atk-s0508a2:3123_0": "Saṃyojananti vaṭṭadukkhena saddhiṃ santānaṃ saṃyojanato vaṭṭe osīdāpanasamatthaṃ dasavidhampi saṃyojanaṃ.",
  "atk-s0508a2:3123_1": "Aṇuṃ thūlanti khuddakañceva mahantañca.",
  "atk-s0508a2:3123_2": "Sabbaṃ chetvāna bandhananti maggañāṇena anavasesaṃ kilesabandhanaṃ chinditvā.",
  "atk-s0508a2:3123_3": "Yena yenāti yena yena disābhāgena.",
  "atk-s0508a2:3124_0": "Yathā hi udake jātaṃ puṇḍarīkaṃ udake pavaḍḍhati nopalippati toyena,",
  "atk-s0508a2:3124_1": "anupalepasabhāvattā,",
  "atk-s0508a2:3124_2": "tatheva loke jāto buddho loke viharati,",
  "atk-s0508a2:3124_3": "nopalippati lokena taṇhādiṭṭhimānalepābhāvatoti yojanā.",
  "atk-s0508a2:3125_0": "Ginīti aggi. Anāhāroti anindhano.",
  "atk-s0508a2:3126_0": "Atthassāyaṃ viññāpanīti satthu guṇasaṅkhātassa upameyyatthassa viññāpanī,",
  "atk-s0508a2:3126_1": "pakāsanī ayaṃ nāgūpamā.",
  "atk-s0508a2:3126_2": "Viññūhīti satthu paṭividdhacatusaccadhammaṃ parijānantehi attānaṃ sandhāya vadati.",
  "atk-s0508a2:3126_3": "Viññissantītiādi kāraṇavacanaṃ,",
  "atk-s0508a2:3126_4": "yasmā nāgena mayā desitaṃ nāgaṃ tathāgatagandhahatthiṃ mahānāgā khīṇāsavā attano visaye ṭhatvā vijānissanti,",
  "atk-s0508a2:3126_5": "tasmā aññesaṃ puthujjanānaṃ ñāpanatthaṃ ayaṃ upamā amhehi bhāsitāti adhippāyo.",
  "atk-s0508a2:3127_0": "Sarīraṃ vijahaṃ nāgo,",
  "atk-s0508a2:3127_1": "parinibbissatyanāsavoti bodhimūle saupādisesaparinibbānena anāsavo sammāsambuddhanāgo,",
  "atk-s0508a2:3127_2": "idāni sarīraṃ attabhāvaṃ vijahanto khandhaparinibbānena parinibbāyissatīti.",
  "atk-s0508a2:3128_0": "Evaṃ cuddasahi upamāhi maṇḍetvā,",
  "atk-s0508a2:3128_1": "soḷasahi gāthāhi,",
  "atk-s0508a2:3128_2": "catusaṭṭhiyā pādehi satthu guṇe vaṇṇento anupādisesāya nibbānadhātuyā desanaṃ niṭṭhāpesi.",
  "atk-s0508a2:3129_0": "Udāyittheragāthāvaṇṇanā niṭṭhitā.",
  "atk-s0508a2:3130_0": "Soḷasakanipātavaṇṇanā niṭṭhitā.",
  "atk-s0508a2:3131_0": "16. Vīsatinipāto",
  "atk-s0508a2:3132_0": "1. Adhimuttattheragāthāvaṇṇanā",
  "atk-s0508a2:3133_0": "Vīsatinipāte yaññatthaṃ vātiādikā āyasmato aparassa adhimuttattherassa gāthā.",
  "atk-s0508a2:3133_1": "Kā uppatti?",
  "atk-s0508a2:3133_2": "Ayampi purimabuddhesu katādhikāro tattha tattha bhave puññāni upacinanto atthadassissa bhagavato kāle",
  "atk-s0508a2:3133_3": "vibhavasampanne kule nibbattitvā viññutaṃ patto satthari parinibbute bhikkhusaṅghaṃ upaṭṭhahanto mahādānāni",
  "atk-s0508a2:3133_4": "pavattesi.",
  "atk-s0508a2:3133_5": "So tena puññakammena devamanussesu saṃsaranto imasmiṃ buddhuppāde āyasmato saṃkiccattherassa bhaginiyā kucchimhi nibbatti,",
  "atk-s0508a2:3133_6": "adhimuttotissa nāmaṃ ahosi.",
  "atk-s0508a2:3133_7": "So vayappatto mātulattherassa santike pabbajitvā vipassanāya kammaṃ karonto sāmaṇerabhūmiyaṃyeva ṭhito arahattaṃ pāpuṇi.",
  "atk-s0508a2:3133_8": "Tena vuttaṃ apadāne –",
  "atk-s0508a2:3134_0": "“Nibbute lokanāthamhi, atthadassīnaruttame;",
  "atk-s0508a2:3135_0": "Upaṭṭhahiṃ bhikkhusaṅghaṃ, vippasannena cetasā.",
  "atk-s0508a2:3136_0": "“Nimantetvā bhikkhusaṅghaṃ, ujubhūtaṃ samāhitaṃ;",
  "atk-s0508a2:3137_0": "Ucchunā maṇḍapaṃ katvā, bhojesiṃ saṅghamuttamaṃ.",
  "atk-s0508a2:3138_0": "“Yaṃ yaṃ yonupapajjāmi, devattaṃ athamānusaṃ;",
  "atk-s0508a2:3139_0": "Sabbe satte abhibhomi, puññakammassidaṃ phalaṃ.",
  "atk-s0508a2:3140_0": "“Aṭṭhārase kappasate, yaṃ dānamadadiṃ tadā;",
  "atk-s0508a2:3141_0": "Duggatiṃ nābhijānāmi, ucchudānassidaṃ phalaṃ.",
  "atk-s0508a2:3142_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:3143_0": "Arahattaṃ pana patvā samāpattisukhena vītināmento upasampajjitukāmo “mātaraṃ āpucchissāmī”ti mātu santikaṃ",
  "atk-s0508a2:3143_1": "gacchanto antarāmagge devatāya balikammakaraṇatthaṃ maṃsapariyesanaṃ carantehi pañcasatehi corehi samāgacchi.",
  "atk-s0508a2:3143_2": "Corā ca taṃ aggahesuṃ “devatāya bali bhavissatī”ti.",
  "atk-s0508a2:3143_3": "So corehi gahitopi abhīto acchambhī vippasannamukhova aṭṭhāsi.",
  "atk-s0508a2:3143_4": "Taṃ disvā coragāmaṇiacchariyabbhutacittajāto pasaṃsanto –",
  "atk-s0508a2:3144_0": "705.",
  "atk-s0508a2:3145_0": "“Yaññatthaṃ vā dhanatthaṃ vā, ye hanāma mayaṃ pure;",
  "atk-s0508a2:3146_0": "Avasesaṃ bhayaṃ hoti, vedhanti vilapanti ca.",
  "atk-s0508a2:3147_0": "706.",
  "atk-s0508a2:3148_0": "“Tassa te natthi bhītattaṃ, bhiyyo vaṇṇo pasīdati;",
  "atk-s0508a2:3149_0": "Kasmā na paridevesi, evarūpe mahabbhaye”ti. – dve gāthā abhāsi;",
  "atk-s0508a2:3150_0": "Tattha yaññatthanti yajanatthaṃ devatānaṃ balikammakaraṇatthaṃ vā. Vā-",
  "atk-s0508a2:3150_1": "saddo vikappanattho.",
  "atk-s0508a2:3150_2": "Dhanatthanti sāpateyyaharaṇatthaṃ.",
  "atk-s0508a2:3150_3": "Ye hanāma mayaṃ pureti ye satte mayaṃ pubbe hanimha.",
  "atk-s0508a2:3150_4": "Atītatthe hi idaṃ vattamānavacanaṃ.",
  "atk-s0508a2:3150_5": "Avaseti avase aserike katvā.",
  "atk-s0508a2:3150_6": "Tanti tesaṃ.",
  "atk-s0508a2:3150_7": "“Avasesanti”pi paṭhanti.",
  "atk-s0508a2:3150_8": "Amhehi gahitesu taṃ ekaṃ ṭhapetvā avasesānaṃ;",
  "atk-s0508a2:3150_9": "ayameva vā pāṭho.",
  "atk-s0508a2:3150_10": "Bhayaṃ hotīti maraṇabhayaṃ hoti.",
  "atk-s0508a2:3150_11": "Yena te vedhanti vilapanti,cittutrāsena vedhanti, “sāmi,",
  "atk-s0508a2:3150_12": "tumhākaṃ idañcidañca dassāma,",
  "atk-s0508a2:3150_13": "dāsā bhavissāmā”tiādikaṃ vadantā vilapanti.",
  "atk-s0508a2:3151_0": "Tassa teti yo tvaṃ amhehi devatāya balikammatthaṃ jīvitā voropetukāmehi ukkhittāsikehi santajjito, tassa te.",
  "atk-s0508a2:3151_1": "Bhītattanti bhītabhāvo,",
  "atk-s0508a2:3151_2": "bhayanti attho.",
  "atk-s0508a2:3151_3": "Bhiyyo vaṇṇo pasīdatīti pakativaṇṇato uparipi te mukhavaṇṇo vippasīdati.",
  "atk-s0508a2:3151_4": "Therassa kira tadā “sace ime māressanti,",
  "atk-s0508a2:3151_5": "idānevāhaṃ anupādāya parinibbāyissāmi,",
  "atk-s0508a2:3151_6": "dukkhabhāro vigacchissatī”ti uḷāraṃ pītisomanassaṃ uppajji.",
  "atk-s0508a2:3151_7": "Evarūpe mahabbhayeti edise mahati maraṇabhaye upaṭṭhite.",
  "atk-s0508a2:3151_8": "Hetuatthe vā etaṃ bhummavacanaṃ.",
  "atk-s0508a2:3152_0": "Idāni thero coragāmaṇissa paṭivacanadānamukhena dhammaṃ desento –",
  "atk-s0508a2:3153_0": "707.",
  "atk-s0508a2:3154_0": "“Natthi cetasikaṃ dukkhaṃ, anapekkhassa gāmaṇi;",
  "atk-s0508a2:3155_0": "Atikkantā bhayā sabbe, khīṇasaṃyojanassa ve.",
  "atk-s0508a2:3156_0": "708.",
  "atk-s0508a2:3157_0": "“Khīṇāya bhavanettiyā, diṭṭhe dhamme yathātathe;",
  "atk-s0508a2:3158_0": "Na bhayaṃ maraṇe hoti, bhāranikkhepane yathā.",
  "atk-s0508a2:3159_0": "709.",
  "atk-s0508a2:3160_0": "“Suciṇṇaṃ brahmacariyaṃ me, maggo cāpi subhāvito;",
  "atk-s0508a2:3161_0": "Maraṇe me bhayaṃ natthi, rogānamiva saṅkhaye.",
  "atk-s0508a2:3162_0": "710.",
  "atk-s0508a2:3163_0": "“Suciṇṇaṃ brahmacariyaṃ me, maggo cāpi subhāvito;",
  "atk-s0508a2:3164_0": "Nirassādā bhavā diṭṭhā, visaṃ pitvāva chaḍḍitaṃ.",
  "atk-s0508a2:3165_0": "711.",
  "atk-s0508a2:3166_0": "“Pāragū anupādāno, katakicco anāsavo;",
  "atk-s0508a2:3167_0": "Tuṭṭho āyukkhayā hoti, mutto āghātanā yathā.",
  "atk-s0508a2:3168_0": "712.",
  "atk-s0508a2:3169_0": "“Uttamaṃ dhammataṃ patto, sabbaloke anatthiko;",
  "atk-s0508a2:3170_0": "Ādittāva gharā mutto, maraṇasmiṃ na socati.",
  "atk-s0508a2:3171_0": "713.",
  "atk-s0508a2:3172_0": "“Yadatthi saṅgataṃ kiñci, bhavo vā yattha labbhati;",
  "atk-s0508a2:3173_0": "Sabbaṃ anissaraṃ etaṃ, iti vuttaṃ mahesinā.",
  "atk-s0508a2:3174_0": "714.",
  "atk-s0508a2:3175_0": "“Yo taṃ tathā pajānāti, yathā buddhena desitaṃ;",
  "atk-s0508a2:3176_0": "Na gaṇhāti bhavaṃ kiñci, sutattaṃva ayoguḷaṃ.",
  "atk-s0508a2:3177_0": "715.",
  "atk-s0508a2:3178_0": "“Na me hoti ‘ahosi’nti, ‘bhavissa’nti na hoti me;",
  "atk-s0508a2:3179_0": "Saṅkhārā vigamissanti, tattha kā paridevanā.",
  "atk-s0508a2:3180_0": "716.",
  "atk-s0508a2:3181_0": "“Suddhaṃ dhammasamuppādaṃ, suddhaṃ saṅkhārasantatiṃ;",
  "atk-s0508a2:3182_0": "Passantassa yathābhūtaṃ, na bhayaṃ hoti gāmaṇi.",
  "atk-s0508a2:3183_0": "717.",
  "atk-s0508a2:3184_0": "“Tiṇakaṭṭhasamaṃ lokaṃ, yadā paññāya passati;",
  "atk-s0508a2:3185_0": "Mamattaṃ so asaṃvindaṃ, ‘natthi me’ti na socati.",
  "atk-s0508a2:3186_0": "718.",
  "atk-s0508a2:3187_0": "“Ukkaṇṭhāmi sarīrena, bhavenamhi anatthiko;",
  "atk-s0508a2:3188_0": "Soyaṃ bhijjissati kāyo, añño ca na bhavissati.",
  "atk-s0508a2:3189_0": "719.",
  "atk-s0508a2:3190_0": "“Yaṃ vo kiccaṃ sarīrena, taṃ karotha yadicchatha;",
  "atk-s0508a2:3191_0": "Na me tappaccayā tattha, doso pemañca hehitī”ti. –",
  "atk-s0508a2:3192_0": "Imā gāthā abhāsi.",
  "atk-s0508a2:3193_0": "720.",
  "atk-s0508a2:3194_0": "“Tassa taṃ vacanaṃ sutvā, abbhutaṃ lomahaṃsanaṃ;",
  "atk-s0508a2:3195_0": "Satthāni nikkhipitvāna, māṇavā etadabravu”nti. –",
  "atk-s0508a2:3196_0": "Ayaṃ saṅgītikārehi vuttagāthā. Ito aparā tisso corānaṃ, therassa ca vacanapaṭivacanagāthā –",
  "atk-s0508a2:3197_0": "721.",
  "atk-s0508a2:3198_0": "“Kiṃ bhadante karitvāna, ko vā ācariyo tava;",
  "atk-s0508a2:3199_0": "Kassa sāsanamāgamma, labbhate taṃ asokatā.",
  "atk-s0508a2:3200_0": "722.",
  "atk-s0508a2:3201_0": "“Sabbaññū sabbadassāvī, jino ācariyo mama;",
  "atk-s0508a2:3202_0": "Mahākāruṇiko satthā, sabbalokatikicchako.",
  "atk-s0508a2:3203_0": "723.",
  "atk-s0508a2:3204_0": "“Tenāyaṃ desito dhammo, khayagāmī anuttaro;",
  "atk-s0508a2:3205_0": "Tassa sāsanamāgamma, labbhate taṃ asokatā.",
  "atk-s0508a2:3206_0": "724.",
  "atk-s0508a2:3207_0": "“Sutvāna corā isino subhāsitaṃ, nikkhippa satthāni ca āvudhāni ca;",
  "atk-s0508a2:3208_0": "Tamhā ca kammā viramiṃsu eke, eke ca pabbajjamarocayiṃsu.",
  "atk-s0508a2:3209_0": "725.",
  "atk-s0508a2:3210_0": "“Te pabbajitvā sugatassa sāsane, bhāvetva bojjhaṅgabalāni paṇḍitā;",
  "atk-s0508a2:3211_0": "Udaggacittā sumanā katindriyā, phusiṃsu nibbānapadaṃ asaṅkhata”nti. –",
  "atk-s0508a2:3212_0": "Imāpi saṅgītikārehi vuttagāthā.",
  "atk-s0508a2:3213_0": "Tattha natthi cetasikaṃ dukkhaṃ,",
  "atk-s0508a2:3213_1": "anapekkhassa,",
  "atk-s0508a2:3213_2": "gāmaṇīti gāmaṇi,",
  "atk-s0508a2:3213_3": "apekkhāya, taṇhāya,",
  "atk-s0508a2:3213_4": "abhāvena anapekkhassa mādisassa,",
  "atk-s0508a2:3213_5": "lohitasabhāvo pubbo viya,",
  "atk-s0508a2:3213_6": "cetasikaṃ dukkhaṃ domanassaṃ natthi,",
  "atk-s0508a2:3213_7": "domanassābhāvāpadesena bhayābhāvaṃ vadati.",
  "atk-s0508a2:3213_8": "Tenāha “atikkantā bhayā sabbe”ti.",
  "atk-s0508a2:3213_9": "Atikkantā bhayā sabbeti khīṇasaṃyojanassa arahato pañcavīsati mahābhayā,",
  "atk-s0508a2:3213_10": "aññe ca sabbepi bhayā ekaṃsena atikkantā atītā,",
  "atk-s0508a2:3213_11": "apagatāti attho.",
  "atk-s0508a2:3214_0": "Diṭṭhe dhamme yathātatheti catusaccadhamme pariññāpahānasacchikiriyabhāvanāvasena maggapaññāya yathābhūtaṃ diṭṭhe.",
  "atk-s0508a2:3214_1": "Maraṇeti maraṇahetu.",
  "atk-s0508a2:3214_2": "Bhāranikkhepane yathāti yathā koci puriso sīse ṭhitena mahatā garubhārena saṃsīdanto tassa nikkhepane,",
  "atk-s0508a2:3214_3": "apanayane na bhāyati,",
  "atk-s0508a2:3214_4": "evaṃ sampadamidanti attho.",
  "atk-s0508a2:3214_5": "Vuttañhetaṃ bhagavatā –",
  "atk-s0508a2:3215_0": "“Bhārā have pañcakkhandhā, bhārahāro ca puggalo;",
  "atk-s0508a2:3216_0": "Bhārādānaṃ dukhaṃ loke, bhāranikkhepanaṃ sukha”nti. ;",
  "atk-s0508a2:3217_0": "Suciṇṇanti suṭṭhu caritaṃ.",
  "atk-s0508a2:3217_1": "Brahmacariyanti,",
  "atk-s0508a2:3217_2": "sikkhattayasaṅgahaṃ sāsanabrahmacariyaṃ.",
  "atk-s0508a2:3217_3": "Tato eva maggo cāpi subhāvito aṭṭhaṅgiko ariyamaggopi sammadeva bhāvito.",
  "atk-s0508a2:3217_4": "Rogānamiva saṅkhayeti yathā bahūhi rogehi abhibhūtassa āturassa rogānaṃ saṅkhaye pītisomanassameva hoti,",
  "atk-s0508a2:3217_5": "evaṃ khandharogasaṅkhaye maraṇe mādisassa bhayaṃ natthi.",
  "atk-s0508a2:3218_0": "Nirassādā bhavā diṭṭhāti tīhi dukkhatāhi abhibhūtā,",
  "atk-s0508a2:3218_1": "ekādasahi aggīhi ādittā,",
  "atk-s0508a2:3218_2": "tayo bhavā nirassādā,",
  "atk-s0508a2:3218_3": "assādarahitā,",
  "atk-s0508a2:3218_4": "mayā diṭṭhā.",
  "atk-s0508a2:3218_5": "Visaṃ pitvāva chaḍḍitanti pamādavasena visaṃ pivitvā tādisena payogena chaḍḍitaṃ viya maraṇe me bhayaṃ natthīti attho.",
  "atk-s0508a2:3219_0": "Mutto āghātanā yathāti yathā corehi māraṇatthaṃ āghātanaṃ nīto kenaci upāyena tato mutto haṭṭhatuṭṭho hoti,",
  "atk-s0508a2:3219_1": "evaṃ saṃsārapāraṃ, nibbānaṃ,",
  "atk-s0508a2:3219_2": "gatattā pāragū,",
  "atk-s0508a2:3219_3": "catūhipi upādānehi anupādāno,",
  "atk-s0508a2:3219_4": "pariññādīnaṃ soḷasannaṃ kiccānaṃ katattā katakicco kāmāsavādīhi anāsavo,",
  "atk-s0508a2:3219_5": "āyukkhayā āyukkhayahetu tuṭṭho somanassiko hoti.",
  "atk-s0508a2:3220_0": "Uttamanti seṭṭhaṃ.",
  "atk-s0508a2:3220_1": "Dhammatanti,",
  "atk-s0508a2:3220_2": "dhammasabhāvaṃ.",
  "atk-s0508a2:3220_3": "Arahatte siddhe sijjhanahetu iṭṭhādīsu tādibhāvaṃ.",
  "atk-s0508a2:3220_4": "Sabbaloketi sabbalokasmimpi,",
  "atk-s0508a2:3220_5": "dīghāyukasukhabahulatādivasena saṃyuttepi loke.",
  "atk-s0508a2:3220_6": "Anatthikoti,",
  "atk-s0508a2:3220_7": "anapekkho.",
  "atk-s0508a2:3220_8": "Ādittāva gharā muttoti yathā koci puriso samantato ādittato pajjalitato gehato nissaṭo,",
  "atk-s0508a2:3220_9": "tato nissaraṇanimittaṃ na socati,",
  "atk-s0508a2:3220_10": "evaṃ khīṇāsavo maraṇanimittaṃ na socati.",
  "atk-s0508a2:3221_0": "Yadatthi saṅgataṃ kiñcīti yaṃkiñci imasmiṃ loke atthi, vijjati,",
  "atk-s0508a2:3221_1": "upalabbhati saṅgataṃ,",
  "atk-s0508a2:3221_2": "sattehi saṅkhārehi vā samāgamo,",
  "atk-s0508a2:3221_3": "samodhānaṃ.",
  "atk-s0508a2:3221_4": "“Saṅkhata”ntipi pāṭho,",
  "atk-s0508a2:3221_5": "tassa yaṃkiñci paccayehi samacca sambhuyya kataṃ,",
  "atk-s0508a2:3221_6": "paṭiccasamuppannanti attho.",
  "atk-s0508a2:3221_7": "Bhavo vā yattha labbhatīti yasmiṃ sattanikāye yo upapattibhavo labbhati.",
  "atk-s0508a2:3221_8": "Sabbaṃ anissaraṃ etanti sabbametaṃ issararahitaṃ,",
  "atk-s0508a2:3221_9": "na ettha kenaci “evaṃ hotū”ti issariyaṃ vattetuṃ sakkā.",
  "atk-s0508a2:3221_10": "Iti vuttaṃ mahesināti “sabbe dhammā anattā”ti evaṃ vuttaṃ mahesinā sammāsambuddhena.",
  "atk-s0508a2:3221_11": "Tasmā “anissaraṃ eta”nti pajānanto maraṇasmiṃ na socatīti yojanā.",
  "atk-s0508a2:3222_0": "Na gaṇhāti bhavaṃ kiñcīti yo ariyasāvako “sabbe saṅkhārā aniccā”tiādinā yathā buddhena bhagavatā desitaṃ,",
  "atk-s0508a2:3222_1": "tathā taṃ bhavattayaṃ vipassanāpaññāsahitāya maggapaññāya pajānāti.",
  "atk-s0508a2:3222_2": "So yathā koci puriso sukhakāmo divasaṃ santattaṃ ayoguḷaṃ hatthena na gaṇhāti,",
  "atk-s0508a2:3222_3": "evaṃ kiñci khuddakaṃ vā mahantaṃ vā bhavaṃ na gaṇhāti,",
  "atk-s0508a2:3222_4": "na tattha taṇhaṃ karotīti attho.",
  "atk-s0508a2:3223_0": "Na me hoti “ahosi”nti “atītamaddhānaṃ ahaṃ īdiso ahosi”nti attadiṭṭhivasena na me cittappavatti atthi diṭṭhiyā sammadeva ugghāṭitattā,",
  "atk-s0508a2:3223_1": "dhammasabhāvassa ca sudiṭṭhattā.",
  "atk-s0508a2:3223_2": "“Bhavissa”nti na hoti meti tato eva “anāgatamaddhānaṃ ahaṃ ediso kathaṃ nu kho bhavissaṃ bhaveyya”nti evampi me na hoti.",
  "atk-s0508a2:3223_3": "Saṅkhārā vigamissantīti evaṃ pana hoti “yathāpaccayaṃ pavattamānā saṅkhārāva,",
  "atk-s0508a2:3223_4": "na ettha koci attā vā attaniyaṃ vā,",
  "atk-s0508a2:3223_5": "te ca kho vigamissanti,",
  "atk-s0508a2:3223_6": "vinassissanti,",
  "atk-s0508a2:3223_7": "khaṇe khaṇe bhijjissantī”ti.",
  "atk-s0508a2:3223_8": "Tattha kā paridevanāti evaṃ passantassa mādisassa tattha saṅkhāragate kā nāma paridevanā.",
  "atk-s0508a2:3224_0": "Suddhanti kevalaṃ,",
  "atk-s0508a2:3224_1": "attasārena asammissaṃ.",
  "atk-s0508a2:3224_2": "Dhammasamuppādanti paccayapaccayuppannadhammasamuppattiṃ avijjādipaccayehi saṅkhārādidhammamattappavattiṃ.",
  "atk-s0508a2:3224_3": "Saṅkhārasantatinti kilesakammavipākappabhedasaṅkhārapabandhaṃ.",
  "atk-s0508a2:3224_4": "Passantassa yathābhūtanti saha vipassanāya maggapaññāya yāthāvato jānantassa.",
  "atk-s0508a2:3225_0": "Tiṇakaṭṭhasamaṃ lokanti yathā araññe apariggahe tiṇakaṭṭhe kenaci gayhamāne aparassa “mayhaṃ santakaṃ ayaṃ gaṇhatī”ti na hoti,",
  "atk-s0508a2:3225_1": "evaṃ so asāmikatāya tiṇakaṭṭhasamaṃ saṅkhāralokaṃ yadā paññāya passati,",
  "atk-s0508a2:3225_2": "so tattha mamattaṃ asaṃvindaṃ asaṃvindanto alabhanto akaronto.",
  "atk-s0508a2:3225_3": "Natthi meti “ahu vata sohaṃ,",
  "atk-s0508a2:3225_4": "taṃ me natthī”ti na socati.",
  "atk-s0508a2:3226_0": "Ukkaṇṭhāmi sarīrenāti asārakena abhinudena dukkhena akataññunā asuciduggandhajegucchapaṭikkūlasabhāvena",
  "atk-s0508a2:3226_1": "iminā kāyena ukkaṇṭhāmi imaṃ kāyaṃ nibbindanto evaṃ tiṭṭhāmi.",
  "atk-s0508a2:3226_2": "Bhavenamhi anatthikoti sabbenapi bhavena anatthiko amhi,",
  "atk-s0508a2:3226_3": "na kiñci bhavaṃ patthemi.",
  "atk-s0508a2:3226_4": "Soyaṃ bhijjissati kāyoti ayaṃ mama kāyo idāni tumhākaṃ payogena aññathā vā aññattha bhijjissati.",
  "atk-s0508a2:3226_5": "Añño ca na bhavissatīti añño kāyo mayhaṃ āyatiṃ na bhavissati,",
  "atk-s0508a2:3226_6": "punabbhavābhāvato.",
  "atk-s0508a2:3227_0": "Yaṃ vo kiccaṃ sarīrenāti yaṃ tumhākaṃ iminā sarīrena payojanaṃ,",
  "atk-s0508a2:3227_1": "taṃ karotha yadicchatha,",
  "atk-s0508a2:3227_2": "icchatha ce.",
  "atk-s0508a2:3227_3": "Na me tappaccayāti,",
  "atk-s0508a2:3227_4": "taṃ nimittaṃ imassa sarīrassa tumhehi yathicchitakiccassa karaṇahetu.",
  "atk-s0508a2:3227_5": "Tatthāti tesu karontesu ca akarontesu ca.",
  "atk-s0508a2:3227_6": "Doso pemañca hehitīti yathākkamaṃ paṭigho anunayo na bhavissati,",
  "atk-s0508a2:3227_7": "attano bhave apekkhāya sabbaso pahīnattāti adhippāyo.",
  "atk-s0508a2:3227_8": "Aññapaccayā aññattha ca paṭighānunayesu asantesupi tappaccayā,",
  "atk-s0508a2:3227_9": "“tatthā”ti vacanaṃ yathādhigatavasena vuttaṃ.",
  "atk-s0508a2:3228_0": "Tassāti adhimuttattherassa.",
  "atk-s0508a2:3228_1": "Taṃ vacananti “natthi cetasikaṃ dukkha”ntiādikaṃ maraṇe bhayābhāvādidīpakaṃ,",
  "atk-s0508a2:3228_2": "tato eva abbhutaṃ lomahaṃsanaṃ vacanaṃ sutvā.",
  "atk-s0508a2:3228_3": "Māṇavāti corā.",
  "atk-s0508a2:3228_4": "Corā hi “māṇavā”ti vuccanti “māṇavehi saha gacchanti katakammehi akatakammehipī”tiādīsu viya.",
  "atk-s0508a2:3229_0": "Kiṃ bhadante karitvānāti, bhante,",
  "atk-s0508a2:3229_1": "kiṃ nāma tapokammaṃ katvā.",
  "atk-s0508a2:3229_2": "Ko vā tava ācariyo kassa sāsanaṃ,",
  "atk-s0508a2:3229_3": "ovādaṃ nissāya ayaṃ asokatā maraṇakāle sokābhāvo labbhatīti etaṃ atthaṃ abravuṃ,",
  "atk-s0508a2:3229_4": "pucchāvasena kathesuṃ, bhāsiṃsu.",
  "atk-s0508a2:3230_0": "Taṃ sutvā thero tesaṃ paṭivacanaṃ dento “sabbaññū”tiādimāha.",
  "atk-s0508a2:3230_1": "Tattha sabbaññūti paropadesena vinā sabbapakārena sabbadhammāvabodhanasamatthassa ākaṅkhāpaṭibaddhavuttino",
  "atk-s0508a2:3230_2": "anāvaraṇañāṇassa adhigamena atītādibhedaṃ sabbaṃ jānātīti, sabbaññū.",
  "atk-s0508a2:3230_3": "Teneva samantacakkhunā sabbassa dassanato sabbadassāvī.",
  "atk-s0508a2:3230_4": "Yamhi anāvaraṇañāṇaṃ,",
  "atk-s0508a2:3230_5": "tadeva sabbaññutaññāṇaṃ,",
  "atk-s0508a2:3230_6": "nattheva asādhāraṇañāṇapāḷiyā virodho visayuppattimukhena aññehi asādhāraṇabhāvadassanatthaṃ ekasseva ñāṇassa dvidhā vuttattā.",
  "atk-s0508a2:3230_7": "Yaṃ panettha vattabbaṃ,",
  "atk-s0508a2:3230_8": "taṃ itivuttakavaṇṇanāyaṃ vitthārato vuttamevāti tattha vuttanayeneva veditabbaṃ.",
  "atk-s0508a2:3230_9": "Pañcannampi mārānaṃ vijayato jino,",
  "atk-s0508a2:3230_10": "hīnādivibhāgabhinne sabbasmiṃ sattanikāye adhimuttavuttitāya mahatiyā karuṇāya samannāgatattā mahākāruṇiko,",
  "atk-s0508a2:3230_11": "diṭṭhadhammikasamparāyikaparamatthehi yathārahaṃ veneyyānaṃ anusāsanato satthā,",
  "atk-s0508a2:3230_12": "tato eva sabbalokassa kilesarogatikicchanato sabbalokatikicchako,",
  "atk-s0508a2:3230_13": "sammāsambuddho ācariyo mamāti yojanā.",
  "atk-s0508a2:3230_14": "Khayagāmīti nibbānagāmī.",
  "atk-s0508a2:3231_0": "Evaṃ therena satthu sāsanassa ca guṇe pakāsite paṭiladdhasaddhā ekacce corā pabbajiṃsu,",
  "atk-s0508a2:3231_1": "ekacce upāsakattaṃ pavedesuṃ.",
  "atk-s0508a2:3231_2": "Tamatthaṃ dīpento dhammasaṅgāhakā “sutvāna corā”tiādinā dve gāthā abhāsiṃsu.",
  "atk-s0508a2:3231_3": "Tattha isinoti adhisīlasikkhādīnaṃ esanaṭṭhena isino,",
  "atk-s0508a2:3231_4": "adhimuttattherassa.",
  "atk-s0508a2:3231_5": "Nikkhippāti pahāya.",
  "atk-s0508a2:3231_6": "Satthāni ca āvudhāni cāti asiādisatthāni ceva dhanukalāpādiāvudhāni ca.",
  "atk-s0508a2:3231_7": "Tamhā ca kammāti tato corakammato.",
  "atk-s0508a2:3232_0": "Te pabbajitvā sugatassa sāsaneti te corā sobhanagamanatādīhi sugatassa bhagavato sāsane pabbajjaṃ upagantvā.",
  "atk-s0508a2:3232_1": "Bhāvanāvisesādhigatāya odagyalakkhaṇāya pītiyā samannāgamena udaggacittā.",
  "atk-s0508a2:3232_2": "Sumanāti somanassappattā.",
  "atk-s0508a2:3232_3": "Katindriyāti bhāvitindriyā.",
  "atk-s0508a2:3232_4": "Phusiṃsūti aggamaggādhigamena asaṅkhataṃ nibbānaṃ adhigacchiṃsu.",
  "atk-s0508a2:3232_5": "Adhimutto kira core nibbisevane katvā,",
  "atk-s0508a2:3232_6": "te tattheva ṭhapetvā,",
  "atk-s0508a2:3232_7": "mātu santikaṃ gantvā,",
  "atk-s0508a2:3232_8": "mātaraṃ āpucchitvā,",
  "atk-s0508a2:3232_9": "paccāgantvā tehi saddhiṃ upajjhāyassa santikaṃ gantvā,",
  "atk-s0508a2:3232_10": "pabbājetvā upasampadaṃ akāsi.",
  "atk-s0508a2:3232_11": "Atha tesaṃ kammaṭṭhānaṃ ācikkhi,",
  "atk-s0508a2:3232_12": "te nacirasseva arahatte patiṭṭhahiṃsu.",
  "atk-s0508a2:3232_13": "Tena vuttaṃ “pabbajitvā…pe…",
  "atk-s0508a2:3232_14": "asaṅkhata”nti.",
  "atk-s0508a2:3233_0": "Adhimuttattheragāthāvaṇṇanā niṭṭhitā.",
  "atk-s0508a2:3234_0": "2. Pārāpariyattheragāthāvaṇṇanā",
  "atk-s0508a2:3235_0": "Samaṇassa ahu cintātiādikā āyasmato pārāpariyattherassa gāthā.",
  "atk-s0508a2:3235_1": "Kā uppatti?",
  "atk-s0508a2:3235_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā sugatīsuyeva",
  "atk-s0508a2:3235_3": "saṃsaranto imasmiṃ buddhuppāde sāvatthiyaṃ aññatarassa brāhmaṇamahāsālassa putto hutvā nibbatti.",
  "atk-s0508a2:3235_4": "Tassa vayappattassa gottavasena pārāpariyotveva samaññā ahosi.",
  "atk-s0508a2:3235_5": "So tayo vede uggahetvā brāhmaṇasippesu nipphattiṃ gato.",
  "atk-s0508a2:3235_6": "Ekadivasaṃ satthu dhammadesanākāle jetavanavihāraṃ gantvā parisapariyante nisīdi.",
  "atk-s0508a2:3235_7": "Satthā tassa ajjhāsayaṃ oloketvā indriyabhāvanāsuttaṃ desesi.",
  "atk-s0508a2:3235_8": "So taṃ sutvā paṭiladdhasaddho pabbaji.",
  "atk-s0508a2:3235_9": "Taṃ suttaṃ uggahetvā tadatthamanucintesi.",
  "atk-s0508a2:3235_10": "Yathā pana anucintesi,",
  "atk-s0508a2:3235_11": "svāyamattho gāthāsu eva āvi bhavissati.",
  "atk-s0508a2:3235_12": "So tathā anuvicintento āyatanamukhena vipassanaṃ paṭṭhapetvā nacirasseva arahattaṃ patto.",
  "atk-s0508a2:3235_13": "Aparabhāge attanā cintitākāraṃ pakāsento –",
  "atk-s0508a2:3236_0": "726.",
  "atk-s0508a2:3237_0": "“Samaṇassa ahu cintā, pārāpariyassa bhikkhuno;",
  "atk-s0508a2:3238_0": "Ekakassa nisinnassa, pavivittassa jhāyino.",
  "atk-s0508a2:3239_0": "727.",
  "atk-s0508a2:3240_0": "“Kimānupubbaṃ puriso, kiṃ vataṃ kiṃ samācāraṃ;",
  "atk-s0508a2:3241_0": "Attano kiccakārīssa, na ca kañci viheṭhaye.",
  "atk-s0508a2:3242_0": "728.",
  "atk-s0508a2:3243_0": "“Indriyāni manussānaṃ, hitāya ahitāya ca;",
  "atk-s0508a2:3244_0": "Arakkhitāni ahitāya, rakkhitāni hitāya ca.",
  "atk-s0508a2:3245_0": "729.",
  "atk-s0508a2:3246_0": "“Indriyāneva sārakkhaṃ, indriyāni ca gopayaṃ;",
  "atk-s0508a2:3247_0": "Attano kiccakārīssa, na ca kañci viheṭhaye.",
  "atk-s0508a2:3248_0": "730.",
  "atk-s0508a2:3249_0": "“Cakkhundriyaṃ ce rūpesu, gacchantaṃ anivārayaṃ;",
  "atk-s0508a2:3250_0": "Anādīnavadassāvī, so dukkhā na hi muccati.",
  "atk-s0508a2:3251_0": "731.",
  "atk-s0508a2:3252_0": "“Sotindriyaṃ ce saddesu, gacchantaṃ anivārayaṃ;",
  "atk-s0508a2:3253_0": "Anādīnavadassāvī, so dukkhā na hi muccati.",
  "atk-s0508a2:3254_0": "732.",
  "atk-s0508a2:3255_0": "“Anissaraṇadassāvī, gandhe ce paṭisevati;",
  "atk-s0508a2:3256_0": "Na so muccati dukkhamhā, gandhesu adhimucchito.",
  "atk-s0508a2:3257_0": "733.",
  "atk-s0508a2:3258_0": "“Ambilaṃ madhuraggañca, tittakaggamanussaraṃ;",
  "atk-s0508a2:3259_0": "Rasataṇhāya gadhito, hadayaṃ nāvabujjhati.",
  "atk-s0508a2:3260_0": "734.",
  "atk-s0508a2:3261_0": "“Subhānyappaṭikūlāni, phoṭṭhabbāni anussaraṃ;",
  "atk-s0508a2:3262_0": "Ratto rāgādhikaraṇaṃ, vividhaṃ vindate dukhaṃ.",
  "atk-s0508a2:3263_0": "735.",
  "atk-s0508a2:3264_0": "“Manaṃ cetehi dhammehi, yo na sakkoti rakkhituṃ;",
  "atk-s0508a2:3265_0": "Tato naṃ dukkhamanveti, sabbehetehi pañcahi.",
  "atk-s0508a2:3266_0": "736.",
  "atk-s0508a2:3267_0": "“Pubbalohitasampuṇṇaṃ, bahussa kuṇapassa ca;",
  "atk-s0508a2:3268_0": "Naravīrakataṃ vagguṃ, samuggamiva cittitaṃ.",
  "atk-s0508a2:3269_0": "737.",
  "atk-s0508a2:3270_0": "“Kaṭukaṃ madhurassādaṃ, piyanibandhanaṃ dukhaṃ;",
  "atk-s0508a2:3271_0": "Khuraṃva madhunā littaṃ, ullihaṃ nāvabujjhati.",
  "atk-s0508a2:3272_0": "738.",
  "atk-s0508a2:3273_0": "“Itthirūpe itthisare, phoṭṭhabbepi ca itthiyā;",
  "atk-s0508a2:3274_0": "Itthigandhesu sāratto, vividhaṃ vindate dukhaṃ.",
  "atk-s0508a2:3275_0": "739.",
  "atk-s0508a2:3276_0": "“Itthisotāni sabbāni, sandanti pañca pañcasu;",
  "atk-s0508a2:3277_0": "Tesamāvaraṇaṃ kātuṃ, yo sakkoti vīriyavā.",
  "atk-s0508a2:3278_0": "740.",
  "atk-s0508a2:3279_0": "“So atthavā so dhammaṭṭho, so dakkho so vicakkhaṇo;",
  "atk-s0508a2:3280_0": "Kareyya ramamānopi, kiccaṃ dhammatthasaṃhitaṃ.",
  "atk-s0508a2:3281_0": "741.",
  "atk-s0508a2:3282_0": "“Atho sīdati saññuttaṃ, vajje kiccaṃ niratthakaṃ;",
  "atk-s0508a2:3283_0": "Na taṃ kiccanti maññitvā, appamatto vicakkhaṇo.",
  "atk-s0508a2:3284_0": "742.",
  "atk-s0508a2:3285_0": "“Yañca atthena saññuttaṃ, yā ca dhammagatā rati;",
  "atk-s0508a2:3286_0": "Taṃ samādāya vattetha, sā hi ve uttamā rati.",
  "atk-s0508a2:3287_0": "743.",
  "atk-s0508a2:3288_0": "“Uccāvacehupāyehi, paresamabhijigīsati;",
  "atk-s0508a2:3289_0": "Hantvā vadhitvā atha socayitvā, ālopati sāhasā yo paresaṃ.",
  "atk-s0508a2:3290_0": "744.",
  "atk-s0508a2:3291_0": "“Tacchanto āṇiyā āṇiṃ, nihanti balavā yathā;",
  "atk-s0508a2:3292_0": "Indriyānindriyeheva, nihanti kusalo tathā.",
  "atk-s0508a2:3293_0": "745.",
  "atk-s0508a2:3294_0": "“Saddhaṃ vīriyaṃ samādhiñca, satipaññañca bhāvayaṃ;",
  "atk-s0508a2:3295_0": "Pañca pañcahi hantvāna, anīgho yāti brāhmaṇo.",
  "atk-s0508a2:3296_0": "746.",
  "atk-s0508a2:3297_0": "“So atthavā so dhammaṭṭho, katvā vākyānusāsaniṃ;",
  "atk-s0508a2:3298_0": "Sabbena sabbaṃ buddhassa, so naro sukhamedhatī”ti. – imā gāthā abhāsi;",
  "atk-s0508a2:3299_0": "Tattha samaṇassāti pabbajitassa.",
  "atk-s0508a2:3299_1": "Ahūti ahosi.",
  "atk-s0508a2:3299_2": "Cintāti dhammacintā dhammavicāraṇā.",
  "atk-s0508a2:3299_3": "Pārāpariyassāti pārāparagottassa.",
  "atk-s0508a2:3299_4": "“Pārācariyassā”tipi paṭhanti.",
  "atk-s0508a2:3299_5": "Bhikkhunoti saṃsāre bhayaṃ ikkhanasīlassa.",
  "atk-s0508a2:3299_6": "Ekakassāti asahāyassa,",
  "atk-s0508a2:3299_7": "etena kāyavivekaṃ dasseti.",
  "atk-s0508a2:3299_8": "Pavivittassāti pavivekahetunā kilesānaṃ vikkhambhanena vivekaṃ āraddhassa,",
  "atk-s0508a2:3299_9": "etena cittavivekaṃ dasseti.",
  "atk-s0508a2:3299_10": "Tenāha “jhāyino”ti.",
  "atk-s0508a2:3299_11": "Jhāyinoti jhāyanasīlassa,",
  "atk-s0508a2:3299_12": "yonisomanasikāresu yuttassāti attho.",
  "atk-s0508a2:3299_13": "Sabbametaṃ thero attānaṃ paraṃ viya katvā vadati.",
  "atk-s0508a2:3300_0": "“Kimānupubba”ntiādinā taṃ cintanaṃ dasseti.",
  "atk-s0508a2:3300_1": "Tattha paṭhamagāthāyaṃ tāva kimānupubbanti anupubbaṃ anukkamo,",
  "atk-s0508a2:3300_2": "anupubbameva vakkhamānesu vatasamācāresu ko anukkamo,",
  "atk-s0508a2:3300_3": "kena anukkamena te paṭipajjitabbāti attho.",
  "atk-s0508a2:3300_4": "Puriso kiṃ vataṃ kiṃ samācāranti atthakāmo puriso samādiyitabbaṭṭhena “vata”nti laddhanāmaṃ,",
  "atk-s0508a2:3300_5": "kīdisaṃ sīlaṃ samācāraṃ,",
  "atk-s0508a2:3300_6": "samācaranto,",
  "atk-s0508a2:3300_7": "attano kiccakārī kattabbakārī assa,",
  "atk-s0508a2:3300_8": "kañci sattaṃ na ca viheṭhaye,",
  "atk-s0508a2:3300_9": "na bādheyyāti attho.",
  "atk-s0508a2:3300_10": "Attano kiccaṃ nāma samaṇadhammo,",
  "atk-s0508a2:3300_11": "saṅkhepato sīlasamādhipaññā,",
  "atk-s0508a2:3300_12": "taṃ sampādentassa paraviheṭhanāya lesopi natthi tāya sati samaṇabhāvasseva abhāvato.",
  "atk-s0508a2:3301_0": "Yathāha bhagavā –",
  "atk-s0508a2:3301_1": "“na hi pabbajito parūpaghātī,",
  "atk-s0508a2:3301_2": "na samaṇo hoti paraṃ viheṭhayanto”ti.",
  "atk-s0508a2:3301_3": "Ettha ca vataggahaṇena vārittasīlaṃ gahitaṃ,",
  "atk-s0508a2:3301_4": "samācāraggahaṇena samācaritabbato cārittasīlena saddhiṃ jhānavipassanādi,",
  "atk-s0508a2:3301_5": "tasmā vārittasīlaṃ padhānaṃ.",
  "atk-s0508a2:3301_6": "Tatthāpi ca yasmā indriyasaṃvare siddhe sabbaṃ sīlaṃ surakkhitaṃ,",
  "atk-s0508a2:3301_7": "sugopitameva hoti,",
  "atk-s0508a2:3301_8": "tasmā indriyasaṃvarasīlaṃ tāva dassetukāmo indriyānaṃ arakkhaṇe rakkhaṇe ca ādīnavānisaṃse vibhāvento “indriyāni manussāna”ntiādimāha.",
  "atk-s0508a2:3301_9": "Tattha indriyānīti rakkhitabbadhammanidassanaṃ,",
  "atk-s0508a2:3301_10": "tasmā cakkhādīni cha indriyānīti vuttaṃ hoti.",
  "atk-s0508a2:3301_11": "Manussānanti rakkhaṇayogyapuggalanidassanaṃ.",
  "atk-s0508a2:3301_12": "Hitāyāti atthāya.",
  "atk-s0508a2:3301_13": "Ahitāyāti anatthāya.",
  "atk-s0508a2:3301_14": "Hontīti vacanaseso.",
  "atk-s0508a2:3301_15": "Kathaṃ pana tāniyeva hitāya ca ahitāya hontīti āha “rakkhitānī”tiādi.",
  "atk-s0508a2:3301_16": "Tassattho –",
  "atk-s0508a2:3301_17": "yassa cakkhādīni indriyāni satikavāṭena apihitāni,",
  "atk-s0508a2:3301_18": "tassa rūpādīsu abhijjhādipāpadhammapavattiyā dvārabhāvato anatthāya pihitāni,",
  "atk-s0508a2:3301_19": "tadabhāvato atthāya saṃvattantīti.",
  "atk-s0508a2:3302_0": "Indriyāneva sārakkhanti yasmā indriyasaṃvaro paripuṇṇo sīlasampadaṃ paripūreti,",
  "atk-s0508a2:3302_1": "sīlasampadā paripuṇṇā samādhisampadaṃ paripūreti,",
  "atk-s0508a2:3302_2": "samādhisampadā paripuṇṇā paññāsampadaṃ paripūreti,",
  "atk-s0508a2:3302_3": "tasmā indriyārakkhā attahitapaṭipattiyāva mūlanti dassento āha “indriyāneva sārakkha”nti.",
  "atk-s0508a2:3302_4": "Satipubbaṅgamena ārakkhena saṃrakkhanto yonisomanasikārena indriyāni eva tāva sammadeva rakkhanto,",
  "atk-s0508a2:3302_5": "yathā akusalacorā tehi tehi dvārehi pavisitvā cittasantāne kusalaṃ bhaṇḍaṃ na vilumpanti,",
  "atk-s0508a2:3302_6": "tathā tāni pidahantoti attho.",
  "atk-s0508a2:3302_7": "Sārakkhanti ca saṃ-",
  "atk-s0508a2:3302_8": "saddassa sābhāvaṃ katvā vuttaṃ,",
  "atk-s0508a2:3302_9": "“sārāgo”tiādīsu viya.",
  "atk-s0508a2:3302_10": "“Saṃrakkha”nti ca pāṭho.",
  "atk-s0508a2:3302_11": "Indriyāni ca gopayanti tasseva pariyāyavacanaṃ,",
  "atk-s0508a2:3302_12": "pariyāyavacane payojanaṃ nettiaṭṭhakathāyaṃ vuttanayeneva veditabbaṃ.",
  "atk-s0508a2:3302_13": "“Attano kiccakārīssā”ti iminā attahitapaṭipattiṃ dasseti,",
  "atk-s0508a2:3302_14": "“na ca kañci viheṭhaye”ti iminā parahitapaṭipattiṃ,",
  "atk-s0508a2:3302_15": "ubhayenāpi vā attahitapaṭipattimeva dasseti parāviheṭhanassāpi attahitapaṭipattibhāvato.",
  "atk-s0508a2:3302_16": "Atha vā padadvayenapi attahitapaṭipattiṃ dasseti puthujjanassa sekkhassa ca parahitapaṭipattiyāpi attahitapaṭipattibhāvato.",
  "atk-s0508a2:3303_0": "Evaṃ rakkhitāni indriyāni hitāya hontīti vodānapakkhaṃ saṅkhepeneva dassetvā,",
  "atk-s0508a2:3303_1": "arakkhitāni ahitāya hontīti saṃkilesapakkhaṃ pana vibhajitvā dassento “cakkhundriyaṃ ce”tiādimāha.",
  "atk-s0508a2:3303_2": "Tattha cakkhundriyaṃ ce rūpesu,",
  "atk-s0508a2:3303_3": "gacchantaṃ anivārayaṃ.",
  "atk-s0508a2:3303_4": "Anādīnavadassāvīti yo nīlapītādibhedesu iṭṭhāniṭṭhesu rūpāyatanesu gacchantaṃ yathāruci pavattantaṃ cakkhundriyaṃ anivārayaṃ,",
  "atk-s0508a2:3303_5": "anivārayanto appaṭibāhanto tathāpavattiyaṃ ādīnavadassāvī na hoti ce,",
  "atk-s0508a2:3303_6": "diṭṭhadhammikaṃ samparāyikañca ādīnavaṃ dosaṃ na passati ce.",
  "atk-s0508a2:3303_7": "“Gacchantaṃ nivāraye anissaraṇadassāvī”ti ca pāṭho.",
  "atk-s0508a2:3303_8": "Tattha yo “diṭṭhe diṭṭhamattaṃ bhavissatī”ti vuttavidhinā diṭṭhamatteyeva ṭhatvā satisampajaññavasena",
  "atk-s0508a2:3303_9": "rūpāyatane pavattamāno tattha nissaraṇadassāvī nāma.",
  "atk-s0508a2:3303_10": "Vuttavipariyāyena anissaraṇadassāvī daṭṭhabbo.",
  "atk-s0508a2:3303_11": "So dukkhā na hi muccatīti so evarūpo puggalo vaṭṭadukkhato na muccateva.",
  "atk-s0508a2:3303_12": "Ettha ca cakkhundriyassa anivāraṇaṃ nāma yathā tena dvārena abhijjhādayo pāpadhammā anvāssaveyyuṃ,",
  "atk-s0508a2:3303_13": "tathā pavattanaṃ,",
  "atk-s0508a2:3303_14": "taṃ pana atthato satisampajaññassa anuṭṭhāpanaṃ daṭṭhabbaṃ.",
  "atk-s0508a2:3303_15": "Sesindriyesupi eseva nayo.",
  "atk-s0508a2:3303_16": "Adhimucchitoti adhimuttataṇhāya mucchaṃ āpanno.",
  "atk-s0508a2:3303_17": "Ambilanti ambilarasaṃ.",
  "atk-s0508a2:3303_18": "Madhuragganti madhurarasakoṭṭhāsaṃ.",
  "atk-s0508a2:3303_19": "Tathā tittakaggaṃ.",
  "atk-s0508a2:3303_20": "Anussaranti assādavasena taṃ taṃ rasaṃ anuvicintento.",
  "atk-s0508a2:3303_21": "Ganthitoti rasataṇhāya tasmiṃ tasmiṃ rase ganthito bandho.",
  "atk-s0508a2:3303_22": "“Gadhito”ti ca paṭhanti,",
  "atk-s0508a2:3303_23": "gedhaṃ āpannoti attho.",
  "atk-s0508a2:3303_24": "Hadayaṃ nāvabujjhatīti “dukkhassantaṃ karissāmī”ti pabbajjādikkhaṇe uppannaṃ cittaṃ na jānāti na sallakkheti,",
  "atk-s0508a2:3303_25": "sāsanassa hadayaṃ abbhantaraṃ anavajjadhammānaṃ sammaddanarasataṇhāya gadhito nāvabujjhati na jānāti,",
  "atk-s0508a2:3303_26": "na paṭipajjatīti attho.",
  "atk-s0508a2:3304_0": "Subhānīti sundarāni.",
  "atk-s0508a2:3304_1": "Appaṭikūlānīti manoramāni, iṭṭhāni.",
  "atk-s0508a2:3304_2": "Phoṭṭhabbānīti upādiṇṇānupādiṇṇappabhede phasse.",
  "atk-s0508a2:3304_3": "Rattoti rajjanasabhāvena rāgena ratto.",
  "atk-s0508a2:3304_4": "Rāgādhikaraṇanti rāgahetu.",
  "atk-s0508a2:3304_5": "Vividhaṃ vindate dukhanti rāgapariḷāhādivasena diṭṭhadhammikañca nirayasantāpādivasena abhisamparāyañca nānappakāraṃ dukkhaṃ paṭilabhati.",
  "atk-s0508a2:3305_0": "Manaṃ cetehīti manañca etehi rūpārammaṇādīhi dhammārammaṇappabhedehi ca.",
  "atk-s0508a2:3305_1": "Nanti puggalaṃ.",
  "atk-s0508a2:3305_2": "Sabbehīti sabbehi pañcahipi.",
  "atk-s0508a2:3305_3": "Idaṃ vuttaṃ hoti –",
  "atk-s0508a2:3305_4": "yo puggalo manaṃ,",
  "atk-s0508a2:3305_5": "manodvāraṃ,",
  "atk-s0508a2:3305_6": "etehi yathāvuttehi rūpādīhi pañcahi dhammehi dhammārammaṇappabhedato ca.",
  "atk-s0508a2:3305_7": "Tattha pavattanakapāpakammanivāraṇena rakkhituṃ,",
  "atk-s0508a2:3305_8": "gopituṃ na sakkoti,",
  "atk-s0508a2:3305_9": "tato tassa arakkhaṇato naṃ puggalaṃ taṃnimittaṃ dukkhaṃ anveti,",
  "atk-s0508a2:3305_10": "anugacchati,",
  "atk-s0508a2:3305_11": "anugacchantañca etehi pañcahipi rūpārammaṇādīhi chaṭṭhārammaṇena saddhiṃ sabbehipi ārammaṇappaccayabhūtehi anugacchatīti.",
  "atk-s0508a2:3305_12": "Ettha cakkhundriyaṃ,",
  "atk-s0508a2:3305_13": "sotindriyañca asampattaggāhibhāvato “gacchantaṃ anivāraya”nti vuttaṃ itaraṃ sampattaggāhīti “gandhe ce paṭisevatī”tiādinā vuttaṃ.",
  "atk-s0508a2:3305_14": "Tatthāpi ca rasataṇhā ca phoṭṭhabbataṇhā ca sattānaṃ visesato balavatīti “rasataṇhāya gadhito,",
  "atk-s0508a2:3305_15": "phoṭṭhabbāni anussarantoti” vuttanti daṭṭhabbaṃ.",
  "atk-s0508a2:3306_0": "Evaṃ aguttadvārassa puggalassa chahi dvārehi chasupi ārammaṇesu asaṃvaranimittaṃ uppajjanakadukkhaṃ dassetvā",
  "atk-s0508a2:3306_1": "svāyamasaṃvaro yasmā sarīrasabhāvānavabodhena hoti,",
  "atk-s0508a2:3306_2": "tasmā sarīrasabhāvaṃ vicinanto “pubbalohitasampuṇṇa”ntiādinā gāthādvayamāha.",
  "atk-s0508a2:3306_3": "Tassattho –",
  "atk-s0508a2:3306_4": "sarīraṃ nāmetaṃ pubbena lohitena ca sampuṇṇaṃ bharitaṃ aññena ca pittasemhādinā bahunā kuṇapena,",
  "atk-s0508a2:3306_5": "tayidaṃ naravīrena naresu chekena sippācariyena kataṃ vaggu maṭṭhaṃ lākhāparikammādinā cittitaṃ,",
  "atk-s0508a2:3306_6": "anto pana gūthādiasucibharitaṃ samuggaṃ viya chavimattamanoharaṃ bālajanasammohaṃ dukkhasabhāvatāya nirayādidukkhatāpanato ca kaṭukaṃ,",
  "atk-s0508a2:3306_7": "parikappasambhavena amūlakena assādamattena madhuratāya madhurassādaṃ,",
  "atk-s0508a2:3306_8": "tato eva piyabhāvanibandhanena piyanibandhanaṃ,",
  "atk-s0508a2:3306_9": "dussahatāya appatītatāya ca dukhaṃ,",
  "atk-s0508a2:3306_10": "īdise sarīre assādalobhena mahādukkhaṃ paccanubhuyyamānaṃ anavabujjhanto loko madhuragiddho khuradhārālehakapuriso viya daṭṭhabboti.",
  "atk-s0508a2:3307_0": "Idāni ete cakkhādīnaṃ gocarabhūtā rūpādayo vuttā,",
  "atk-s0508a2:3307_1": "te visesato purisassa itthipaṭibaddhā kamanīyāti tattha saṃvaro kātabboti dassento “itthirūpe”tiādimāha.",
  "atk-s0508a2:3307_2": "Tattha itthirūpeti itthiyā catusamuṭṭhānikarūpāyatanasaṅkhāte vaṇṇe.",
  "atk-s0508a2:3307_3": "Api ca yo koci itthiyā nivatthassa alaṅkārassa vā gandhavaṇṇakādīnaṃ vā piḷandhanamālānaṃ vā kāyapaṭibaddho",
  "atk-s0508a2:3307_4": "vaṇṇo purisassa cakkhuviññāṇassa ārammaṇabhāvāya upakappati,",
  "atk-s0508a2:3307_5": "sabbametaṃ “itthirūpa”ntveva veditabbaṃ.",
  "atk-s0508a2:3307_6": "Itthisareti itthiyā gītalapitahasitaruditasadde.",
  "atk-s0508a2:3307_7": "Api ca itthiyā nivatthavatthassapi alaṅkataalaṅkārassapi itthipayoganipphāditā veṇuvīṇāsaṅkhapaṇavādīnampi",
  "atk-s0508a2:3307_8": "saddā idha itthisaraggahaṇena gahitāti veditabbā.",
  "atk-s0508a2:3307_9": "Sabbopeso purisassa cittaṃ ākaḍḍhatīti.",
  "atk-s0508a2:3307_10": "“Itthirase”ti pana pāḷiyā catusamuṭṭhānikarasāyatanavasena vuttaṃ.",
  "atk-s0508a2:3307_11": "Itthiyā kiṃkārapaṭissāvitādivasena assavaraso ceva paribhogaraso ca itthirasoti eke.",
  "atk-s0508a2:3307_12": "Yo pana itthiyā oṭṭhamaṃsasammakkhitakheḷādiraso,",
  "atk-s0508a2:3307_13": "yo ca tāya purisassa dinnayāgubhattādīnaṃ raso,",
  "atk-s0508a2:3307_14": "sabbopeso “itthiraso”tveva veditabbo.",
  "atk-s0508a2:3307_15": "Phoṭṭhabbepi ca itthiyā kāyasamphasso,",
  "atk-s0508a2:3307_16": "itthisarīrārūḷhānaṃ vatthālaṅkāramālādīnaṃ phasso “itthiphoṭṭhabbo”tveva veditabbo.",
  "atk-s0508a2:3307_17": "Ettha ca yesaṃ itthirūpe itthisareti pāḷi,",
  "atk-s0508a2:3307_18": "tesaṃ api-",
  "atk-s0508a2:3307_19": "saddena itthirasasaṅgaho daṭṭhabbo.",
  "atk-s0508a2:3307_20": "Itthigandhesūti itthiyā catusamuṭṭhānikagandhāyatanesu.",
  "atk-s0508a2:3307_21": "Itthiyā sarīragandho nāma duggandho.",
  "atk-s0508a2:3307_22": "Ekaccā hi itthī assagandhinī hoti,",
  "atk-s0508a2:3307_23": "ekaccā meṇḍagandhinī,",
  "atk-s0508a2:3307_24": "ekaccā sedagandhinī,",
  "atk-s0508a2:3307_25": "ekaccā soṇitagandhinī,",
  "atk-s0508a2:3307_26": "tathāpi tāsu andhabālo rajjateva.",
  "atk-s0508a2:3307_27": "Cakkavattino pana itthiratanassa kāyato candanagandho vāyati,",
  "atk-s0508a2:3307_28": "mukhato uppalagandho,",
  "atk-s0508a2:3307_29": "ayaṃ na sabbāsaṃ hotīti,",
  "atk-s0508a2:3307_30": "itthiyā sarīre ārūḷho āgantuko anulimpanādigandho “itthigandho”ti veditabbo.",
  "atk-s0508a2:3307_31": "Sārattoti suṭṭhu ratto gadhito mucchito,",
  "atk-s0508a2:3307_32": "idaṃ pana padaṃ “itthirūpe”tiādīsupi yojetabbaṃ.",
  "atk-s0508a2:3307_33": "Vividhaṃ vindate dukhanti itthirūpādīsu sarāganimittaṃ diṭṭhadhammikaṃ vadhabandhanādivasena samparāyikaṃ",
  "atk-s0508a2:3307_34": "pañcavidhabandhanādivasena nānappakāraṃ dukkhaṃ paṭilabhati.",
  "atk-s0508a2:3308_0": "Itthisotāni sabbānīti itthiyā rūpādiārammaṇāni sabbāni anavasesāni pañca taṇhāsotāni sandanti.",
  "atk-s0508a2:3308_1": "Pañcasūti purisassa pañcasu dvāresu.",
  "atk-s0508a2:3308_2": "Tesanti tesaṃ pañcannaṃ sotānaṃ.",
  "atk-s0508a2:3308_3": "Āvaraṇanti saṃvaraṇaṃ,",
  "atk-s0508a2:3308_4": "yathā asaṃvaro na uppajjati,",
  "atk-s0508a2:3308_5": "evaṃ satisampajaññaṃ paccupaṭṭhapetvā saṃvaraṃ pavattetuṃ yo sakkoti,",
  "atk-s0508a2:3308_6": "so vīriyavā āraddhavīriyo akusalānaṃ dhammānaṃ pahānāya kusalānaṃ dhammānaṃ upasampadāyāti attho.",
  "atk-s0508a2:3309_0": "Evaṃ rūpādigocare pabbajitassa paṭipattiṃ dassetvā idāni gahaṭṭhassa dassetuṃ “so atthavā”tiādi vuttaṃ.",
  "atk-s0508a2:3309_1": "Tattha so atthavā so dhammaṭṭho,",
  "atk-s0508a2:3309_2": "so dakkho so vicakkhaṇoti so puggalo imasmiṃ loke atthavā, buddhimā,",
  "atk-s0508a2:3309_3": "dhamme ṭhito,",
  "atk-s0508a2:3309_4": "dhamme dakkho,",
  "atk-s0508a2:3309_5": "dhamme cheko,",
  "atk-s0508a2:3309_6": "analaso vā vicakkhaṇo iti kattabbatāsu kusalo nāma.",
  "atk-s0508a2:3309_7": "Kareyya ramamānopi,",
  "atk-s0508a2:3309_8": "kiccaṃ dhammatthasaṃhitanti geharatiyā ramamānopi dhammatthasaṃhitaṃ dhammato atthato ca anapetameva taṃ taṃ kattabbaṃ.",
  "atk-s0508a2:3309_9": "Anuppannānaṃ bhogānaṃ uppādanaṃ,",
  "atk-s0508a2:3309_10": "uppannānaṃ paripālanaṃ,",
  "atk-s0508a2:3309_11": "paribhogañca kareyya,",
  "atk-s0508a2:3309_12": "aññamaññaṃ,",
  "atk-s0508a2:3309_13": "avirodhena,",
  "atk-s0508a2:3309_14": "aññamaññaṃ,",
  "atk-s0508a2:3309_15": "abādhanena,",
  "atk-s0508a2:3309_16": "tivaggatthaṃ anuyuñjeyyāti adhippāyo.",
  "atk-s0508a2:3309_17": "Ayañca nayo yesaṃ sammāpaṭipattiavirodhena tivaggatthassa vasena vattati bimbisāramahārājādīnaṃ viya,",
  "atk-s0508a2:3309_18": "tesaṃ vasena vutto.",
  "atk-s0508a2:3309_19": "Na yesaṃ kesañci vasenāti daṭṭhabbaṃ.",
  "atk-s0508a2:3310_0": "Atho sīdati saññuttanti yadi idhaloke supasaṃhitaṃ diṭṭhadhammikaṃ atthaṃ pariggahetvā ṭhitaṃ.",
  "atk-s0508a2:3310_1": "Vajje kiccaṃ niratthakanti samparāyikattharahitaṃ anatthupasaṃhitaṃ kiccaṃ sacepi vissajjeyya pariccajeyya.",
  "atk-s0508a2:3310_2": "Na taṃ kiccanti maññitvā,",
  "atk-s0508a2:3310_3": "appamatto vicakkhaṇoti satiavippavāsena appamatto vicāraṇapaññāsambhavena vicakkhaṇo anatthupasaṃhitaṃ,",
  "atk-s0508a2:3310_4": "taṃ kiccaṃ mayā na kātabbanti maññitvā vivajjeyya.",
  "atk-s0508a2:3311_0": "Vivajjetvā pana yañca atthena saññuttaṃ,",
  "atk-s0508a2:3311_1": "yā ca dhammagatā rati.",
  "atk-s0508a2:3311_2": "Taṃ samādāya vattethāti yaṃkiñci diṭṭhadhammikasamparāyikappabhedena atthena hitena saṃyuttaṃ tadubhayahitāvahaṃ,",
  "atk-s0508a2:3311_3": "yā ca adhikusaladhammagatā samathavipassanāsahitā rati,",
  "atk-s0508a2:3311_4": "tadubhayaṃ sammā ādiyitvā pariggahaṃ katvā vatteyya.",
  "atk-s0508a2:3311_5": "“Sabbaṃ ratiṃ dhammarati jinātī”ti vacanato sā hi ekaṃsena uttamatthassa pāpanato uttamā rati nāma.",
  "atk-s0508a2:3312_0": "Yaṃ pana kāmaratisaṃyuttaṃ kiccaṃ niratthakanti vuttaṃ,",
  "atk-s0508a2:3312_1": "tassā anatthupasaṃhitabhāvaṃ dassetuṃ “uccāvacehī”tiādi vuttaṃ.",
  "atk-s0508a2:3312_2": "Tattha uccāvacehīti mahantehi ceva khuddakehi ca.",
  "atk-s0508a2:3312_3": "Upāyehīti nayehi.",
  "atk-s0508a2:3312_4": "Paresamabhijigīsatīti paresaṃ santakaṃ āharituṃ icchati,",
  "atk-s0508a2:3312_5": "pare vā sabbathā hāpeti,",
  "atk-s0508a2:3312_6": "jināpeti paraṃ hantvā,",
  "atk-s0508a2:3312_7": "vadhitvā atha socayitvā,",
  "atk-s0508a2:3312_8": "ālopati sāhasā yo paresaṃ.",
  "atk-s0508a2:3312_9": "Idaṃ vuttaṃ hoti –",
  "atk-s0508a2:3312_10": "yo puggalo kāmahetu pare hananto, ghātento,",
  "atk-s0508a2:3312_11": "socento sandhicchedasandhiruhanapasayhāvahārādīhi nānupāyehi paresaṃ santakaṃ harituṃ vāyamanto sāhasākāraṃ karoti, ālopati,",
  "atk-s0508a2:3312_12": "jigīsati sāpateyyavasena pare hāpeti,",
  "atk-s0508a2:3312_13": "tassa taṃ kiccaṃ kāmaratisannissitaṃ anatthupasaṃhitaṃ ekantanihīnanti.",
  "atk-s0508a2:3312_14": "Etena tappaṭipakkhato dhammagatāya ratiyā ekaṃsato uttamabhāvaṃyeva vibhāveti.",
  "atk-s0508a2:3313_0": "Idāni yaṃ “tesamāvaraṇaṃ kātuṃ yo sakkotī”ti indriyānaṃ āvaraṇaṃ vuttaṃ,",
  "atk-s0508a2:3313_1": "taṃ upāyena saha vibhāvento “tacchanto āṇiyā āṇiṃ,",
  "atk-s0508a2:3313_2": "nihanti balavā yathā”ti āha.",
  "atk-s0508a2:3313_3": "Yathā balavā kāyabalena,",
  "atk-s0508a2:3313_4": "ñāṇabalena ca samannāgato tacchako rukkhadaṇḍagataṃ āṇiṃ nīharitukāmo tato balavatiṃ āṇiṃ koṭento tato nīharati,",
  "atk-s0508a2:3313_5": "tathā kusalo bhikkhu cakkhādīni indriyāni vipassanābalena nihantukāmo indriyehi eva nihanti.",
  "atk-s0508a2:3314_0": "Katamehi panāti āha “saddha”ntiādi.",
  "atk-s0508a2:3314_1": "Tassattho –",
  "atk-s0508a2:3314_2": "adhimokkhalakkhaṇaṃ saddhaṃ,",
  "atk-s0508a2:3314_3": "paggahalakkhaṇaṃ vīriyaṃ,",
  "atk-s0508a2:3314_4": "avikkhepalakkhaṇaṃ samādhiṃ,",
  "atk-s0508a2:3314_5": "upaṭṭhānalakkhaṇaṃ satiṃ,",
  "atk-s0508a2:3314_6": "dassanalakkhaṇaṃ paññanti imānipi vimuttiparipācakāni pañcindriyāni bhāvento vaḍḍhento etehi pañcahi",
  "atk-s0508a2:3314_7": "indriyehi cakkhādīni pañcindriyāni anunayapaṭighādikilesuppattiyā dvārabhāvavihanena hantvā,",
  "atk-s0508a2:3314_8": "ariyamaggena tadupanissaye kilese samucchinditvā,",
  "atk-s0508a2:3314_9": "tato eva anīgho niddukkho brāhmaṇo anupādisesaparinibbānameva yāti upagacchatīti.",
  "atk-s0508a2:3315_0": "So atthavāti so yathāvutto brāhmaṇo uttamatthena samannāgatattā atthavā,",
  "atk-s0508a2:3315_1": "taṃ sampāpake dhamme ṭhitattā dhammaṭṭho.",
  "atk-s0508a2:3315_2": "Sabbena sabbaṃ anavasesena vidhinā anavasesaṃ buddhassa bhagavato vākyabhūtaṃ anusāsaniṃ katvā yathānusiṭṭhaṃ paṭipajjitvā ṭhito.",
  "atk-s0508a2:3315_3": "Tato eva so naro uttamapuriso nibbānasukhañca edhati, brūheti,",
  "atk-s0508a2:3315_4": "vaḍḍhetīti.",
  "atk-s0508a2:3316_0": "Evaṃ therena attano cintitākāravibhāvanāvasena paṭipattiyā pakāsitattā idameva cassa aññābyākaraṇaṃ daṭṭhabbaṃ.",
  "atk-s0508a2:3317_0": "Pārāpariyattheragāthāvaṇṇanā niṭṭhitā.",
  "atk-s0508a2:3318_0": "3. Telakānittheragāthāvaṇṇanā",
  "atk-s0508a2:3319_0": "Cirarattaṃ vatātāpītiādikā āyasmato telakānittherassa gāthā.",
  "atk-s0508a2:3319_1": "Kā uppatti?",
  "atk-s0508a2:3319_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:3319_3": "satthu abhijātito puretaraṃyeva sāvatthiyaṃ aññatarasmiṃ brāhmaṇakule nibbattitvā telakānīti laddhanāmo",
  "atk-s0508a2:3319_4": "vayappatto hetusampannatāya kāme jigucchanto gharāvāsaṃ pahāya paribbājakapabbajjaṃ pabbajitvā vivaṭṭajjhāsayo",
  "atk-s0508a2:3319_5": "“ko so pāraṅgato loke”tiādinā vimokkhapariyesanaṃ caramāno te te samaṇabrāhmaṇe upasaṅkamitvā pañhaṃ pucchati,",
  "atk-s0508a2:3319_6": "te na sampāyanti.",
  "atk-s0508a2:3319_7": "So tena anārādhitacitto vicarati.",
  "atk-s0508a2:3319_8": "Atha amhākaṃ bhagavati loke uppajjitvā pavattitavaradhammacakke lokahitaṃ karonte ekadivasaṃ satthāraṃ",
  "atk-s0508a2:3319_9": "upasaṅkamitvā dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva arahatte",
  "atk-s0508a2:3319_10": "patiṭṭhāti.",
  "atk-s0508a2:3319_11": "So ekadivasaṃ bhikkhūhi saddhiṃ nisinno attanā adhigatavisesaṃ paccavekkhitvā tadanusārena attano paṭipattiṃ",
  "atk-s0508a2:3319_12": "anussaritvā taṃ sabbaṃ bhikkhūnaṃ ācikkhanto –",
  "atk-s0508a2:3320_0": "747.",
  "atk-s0508a2:3321_0": "“Cirarattaṃ vatātāpī, dhammaṃ anuvicintayaṃ;",
  "atk-s0508a2:3322_0": "Samaṃ cittassa nālatthaṃ, pucchaṃ samaṇabrāhmaṇe.",
  "atk-s0508a2:3323_0": "748.",
  "atk-s0508a2:3324_0": "“Ko so pāraṅgato loke, ko patto amatogadhaṃ;",
  "atk-s0508a2:3325_0": "Kassa dhammaṃ paṭicchāmi, paramatthavijānanaṃ.",
  "atk-s0508a2:3326_0": "749.",
  "atk-s0508a2:3327_0": "“Antovaṅkagato āsi, macchova ghasamāmisaṃ;",
  "atk-s0508a2:3328_0": "Baddho mahindapāsena, vepacityasuro yathā.",
  "atk-s0508a2:3329_0": "750.",
  "atk-s0508a2:3330_0": "“Añchāmi naṃ na muñcāmi, asmā sokapariddavā;",
  "atk-s0508a2:3331_0": "Ko me bandhaṃ muñcaṃ loke, sambodhiṃ vedayissati.",
  "atk-s0508a2:3332_0": "751.",
  "atk-s0508a2:3333_0": "“Samaṇaṃ brāhmaṇaṃ vā kaṃ, ādisantaṃ pabhaṅgunaṃ;",
  "atk-s0508a2:3334_0": "Kassa dhammaṃ paṭicchāmi, jarāmaccupavāhanaṃ.",
  "atk-s0508a2:3335_0": "752.",
  "atk-s0508a2:3336_0": "“Vicikicchākaṅkhāganthitaṃ, sārambhabalasaññutaṃ;",
  "atk-s0508a2:3337_0": "Kodhappattamanatthaddhaṃ, abhijappappadāraṇaṃ.",
  "atk-s0508a2:3338_0": "753.",
  "atk-s0508a2:3339_0": "“Taṇhādhanusamuṭṭhānaṃ, dve ca pannarasāyutaṃ;",
  "atk-s0508a2:3340_0": "Passa orasikaṃ bāḷhaṃ, bhetvāna yadi tiṭṭhati.",
  "atk-s0508a2:3341_0": "754.",
  "atk-s0508a2:3342_0": "“Anudiṭṭhīnaṃ appahānaṃ, saṅkappaparatejitaṃ;",
  "atk-s0508a2:3343_0": "Tena viddho pavedhāmi, pattaṃva māluteritaṃ.",
  "atk-s0508a2:3344_0": "755.",
  "atk-s0508a2:3345_0": "“Ajjhattaṃ me samuṭṭhāya, khippaṃ paccati māmakaṃ;",
  "atk-s0508a2:3346_0": "Chaphassāyatanī kāyo, yattha sarati sabbadā.",
  "atk-s0508a2:3347_0": "756.",
  "atk-s0508a2:3348_0": "“Taṃ na passāmi tekicchaṃ, yo metaṃ sallamuddhare;",
  "atk-s0508a2:3349_0": "Nānārajjena satthena, nāññena vicikicchitaṃ.",
  "atk-s0508a2:3350_0": "757.",
  "atk-s0508a2:3351_0": "“Ko me asattho avaṇo, sallamabbhantarapassayaṃ;",
  "atk-s0508a2:3352_0": "Ahiṃsaṃ sabbagattāni, sallaṃ me uddharissati.",
  "atk-s0508a2:3353_0": "758.",
  "atk-s0508a2:3354_0": "“Dhammappati hi so seṭṭho, visadosappavāhako;",
  "atk-s0508a2:3355_0": "Gambhīre patitassa me, thalaṃ pāṇiñca dassaye.",
  "atk-s0508a2:3356_0": "759.",
  "atk-s0508a2:3357_0": "“Rahadehamasmi ogāḷho, ahāriyarajamattike;",
  "atk-s0508a2:3358_0": "Māyāusūyasārambha, thinamiddhamapatthaṭe.",
  "atk-s0508a2:3359_0": "760.",
  "atk-s0508a2:3360_0": "“Uddhaccameghathanitaṃ, saṃyojanavalāhakaṃ;",
  "atk-s0508a2:3361_0": "Vāhā vahanti kuddiṭṭhiṃ, saṅkappā rāganissitā.",
  "atk-s0508a2:3362_0": "761.",
  "atk-s0508a2:3363_0": "“Savanti sabbadhi sotā, latā ubbhijja tiṭṭhati;",
  "atk-s0508a2:3364_0": "Te sote ko nivāreyya, taṃ lataṃ ko hi checchati.",
  "atk-s0508a2:3365_0": "762.",
  "atk-s0508a2:3366_0": "“Velaṃ karotha bhaddante, sotānaṃ sannivāraṇaṃ;",
  "atk-s0508a2:3367_0": "Mā te manomayo sotā, rukkhaṃva sahasā luve.",
  "atk-s0508a2:3368_0": "763.",
  "atk-s0508a2:3369_0": "“Evaṃ me bhayajātassa, apārā pāramesato;",
  "atk-s0508a2:3370_0": "Tāṇo paññāvudho satthā, isisaṅghanisevito.",
  "atk-s0508a2:3371_0": "764.",
  "atk-s0508a2:3372_0": "“Sopānaṃ sugataṃ suddhaṃ, dhammasāramayaṃ daḷhaṃ;",
  "atk-s0508a2:3373_0": "Pādāsi vuyhamānassa, mā bhāyīti ca mabravi.",
  "atk-s0508a2:3374_0": "765.",
  "atk-s0508a2:3375_0": "“Satipaṭṭhānapāsādaṃ, āruyha paccavekkhisaṃ;",
  "atk-s0508a2:3376_0": "Yaṃ taṃ pubbe amaññissaṃ, sakkāyābhirataṃ pajaṃ.",
  "atk-s0508a2:3377_0": "766.",
  "atk-s0508a2:3378_0": "“Yadā ca maggamaddakkhiṃ, nāvāya abhirūhanaṃ;",
  "atk-s0508a2:3379_0": "Anadhiṭṭhāya attānaṃ, titthamaddakkhimuttamaṃ.",
  "atk-s0508a2:3380_0": "767.",
  "atk-s0508a2:3381_0": "“Sallaṃ attasamuṭṭhānaṃ, bhavanettippabhāvitaṃ;",
  "atk-s0508a2:3382_0": "Etesaṃ appavattāya, desesi maggamuttamaṃ.",
  "atk-s0508a2:3383_0": "768.",
  "atk-s0508a2:3384_0": "“Dīgharattānusayitaṃ, cirarattamadhiṭṭhitaṃ;",
  "atk-s0508a2:3385_0": "Buddho mepānudī ganthaṃ, visadosappavāhano”ti. – imā gāthā abhāsi;",
  "atk-s0508a2:3386_0": "Tattha cirarattaṃ vatāti cirakālaṃ vata.",
  "atk-s0508a2:3386_1": "Ātāpīti vīriyavā vimokkhadhammapariyesane āraddhavīriyo.",
  "atk-s0508a2:3386_2": "Dhammaṃ anuvicintayanti “kīdiso nu kho vimokkhadhammo,",
  "atk-s0508a2:3386_3": "kathaṃ vā adhigantabbo”ti vimuttidhammaṃ anuvicinanto gavesanto.",
  "atk-s0508a2:3386_4": "Samaṃ cittassa nālatthaṃ,",
  "atk-s0508a2:3386_5": "pucchaṃ samaṇabrāhmaṇeti te te nānātitthiye samaṇabrāhmaṇe vimuttidhammaṃ pucchanto pakatiyā anupasantasabhāvassa",
  "atk-s0508a2:3386_6": "cittassa samaṃ vūpasamabhūtaṃ vaṭṭadukkhavissaraṇaṃ ariyadhammaṃ nālatthaṃ nādhigacchanti attho.",
  "atk-s0508a2:3387_0": "Ko so pāraṅgatotiādi pucchitākāradassanaṃ.",
  "atk-s0508a2:3387_1": "Tattha ko so pāraṅgato loketi imasmiṃ loke titthakārapaṭiññesu samaṇabrāhmaṇesu ko nu kho so saṃsārassa pāraṃ nibbānaṃ upagato.",
  "atk-s0508a2:3387_2": "Ko patto amatogadhanti nibbānapatiṭṭhaṃ vimokkhamaggaṃ ko patto adhigatoti attho.",
  "atk-s0508a2:3387_3": "Kassa dhammaṃ paṭicchāmīti kassa samaṇassa vā brāhmaṇassa vā ovādadhammaṃ paṭiggaṇhāmi paṭipajjāmi.",
  "atk-s0508a2:3387_4": "Paramatthavijānananti paramatthassa vijānanaṃ,",
  "atk-s0508a2:3387_5": "aviparītappavattinivattiyo pavedentanti attho.",
  "atk-s0508a2:3388_0": "Antovaṅkagato āsīti vaṅkaṃ vuccati diṭṭhigataṃ manovaṅkabhāvato,",
  "atk-s0508a2:3388_1": "sabbepi vā kilesā,",
  "atk-s0508a2:3388_2": "antoti pana hadayavaṅkassa anto,",
  "atk-s0508a2:3388_3": "hadayabbhantaragatakilesavaṅko vā ahosīti attho.",
  "atk-s0508a2:3388_4": "Macchova ghasamāmisanti āmisaṃ ghasanto khādanto maccho viya,",
  "atk-s0508a2:3388_5": "gilabaḷiso maccho viyāti adhippāyo.",
  "atk-s0508a2:3388_6": "Baddho mahindapāsena,",
  "atk-s0508a2:3388_7": "vepacityasuro yathāti mahindassa sakkassa pāsena baddho yathā vepacitti asurindo aserivihārī mahādukkhappatto,",
  "atk-s0508a2:3388_8": "evamahaṃ pubbe kilesapāsena baddho āsiṃ,",
  "atk-s0508a2:3388_9": "aserivihārī mahādukkhappattoti adhippāyo.",
  "atk-s0508a2:3389_0": "Añchāmīti ākaḍḍhāmi.",
  "atk-s0508a2:3389_1": "Nanti kilesapāsaṃ.",
  "atk-s0508a2:3389_2": "Na muñcāmīti na mocemi.",
  "atk-s0508a2:3389_3": "Asmā sokapariddavāti imasmā sokaparidevavaṭṭato.",
  "atk-s0508a2:3389_4": "Idaṃ vuttaṃ hoti –",
  "atk-s0508a2:3389_5": "yathāpāsena baddho migo sūkaro vā mocanupāyaṃ ajānanto paripphandamāno taṃ āviñchanto bandhanaṃ daḷhaṃ karoti,",
  "atk-s0508a2:3389_6": "evaṃ ahaṃ pubbe kilesapāsena paṭimukko mocanupāyaṃ ajānanto kāyasañcetanādivasena paripphandamāno taṃ na mocesiṃ,",
  "atk-s0508a2:3389_7": "aññadatthu taṃ daḷhaṃ karonto sokādinā paraṃ kilesaṃ eva pāpuṇinti.",
  "atk-s0508a2:3389_8": "Ko me bandhaṃ muñcaṃ loke,",
  "atk-s0508a2:3389_9": "sambodhiṃ vedayissatīti imasmiṃ loke etaṃ kilesabandhanena bandhaṃ muñcanto sambujjhati etenāti “sambodhī”ti",
  "atk-s0508a2:3389_10": "laddhanāmaṃ vimokkhamaggaṃ ko me vedayissati ācikkhissatīti attho.",
  "atk-s0508a2:3389_11": "“Bandhamuñca”ntipi paṭhanti, bandhā,",
  "atk-s0508a2:3389_12": "bandhassa vā mocakaṃ sambodhinti yojanā.",
  "atk-s0508a2:3390_0": "Ādisantanti desentaṃ.",
  "atk-s0508a2:3390_1": "Pabhaṅgunanti pabhañjanaṃ kilesānaṃ viddhaṃsanaṃ,",
  "atk-s0508a2:3390_2": "pabhaṅgunaṃ vā dhammappavattiṃ ādisantaṃ kathentaṃ jarāya maccuno ca pavāhanaṃ kassa dhammaṃ paṭicchāmi.",
  "atk-s0508a2:3390_3": "“Paṭipajjāmī”ti vā pāṭho,",
  "atk-s0508a2:3390_4": "so evattho.",
  "atk-s0508a2:3390_5": "Vicikicchākaṅkhāganthitanti “ahosiṃ nu kho ahamatītamaddhāna”ntiādinayappavattāya vicikicchāya āsappanaparisappanākāravuttiyā kaṅkhāya ca ganthitaṃ.",
  "atk-s0508a2:3390_6": "Sārambhabalasaññutanti karaṇuttariyakaraṇalakkhaṇena balappattena sārambhena yuttaṃ.",
  "atk-s0508a2:3390_7": "Kodhappattamanatthaddhanti sabbattha kodhena yuttamanasā thaddhabhāvaṃ gataṃ abhijappappadāraṇaṃ.",
  "atk-s0508a2:3390_8": "Icchitālābhādivasena hi taṇhā sattānaṃ cittaṃ padālentī viya pavattati.",
  "atk-s0508a2:3390_9": "Dūre ṭhitassāpi vijjhanupāyatāya taṇhāva dhanu samupatiṭṭhati uppajjati etasmāti taṇhādhanusamuṭṭhānaṃ,",
  "atk-s0508a2:3390_10": "diṭṭhisallaṃ.",
  "atk-s0508a2:3390_11": "Taṃ pana yasmā vīsativatthukā sakkāyadiṭṭhi,",
  "atk-s0508a2:3390_12": "dasavatthukā micchādiṭṭhīti tiṃsappabhedaṃ,",
  "atk-s0508a2:3390_13": "tasmā vuttaṃ “dve ca pannarasāyuta”nti,",
  "atk-s0508a2:3390_14": "dvikkhattuṃ pannarasabhedavantanti attho.",
  "atk-s0508a2:3390_15": "Passa orasikaṃ bāḷhaṃ,",
  "atk-s0508a2:3390_16": "bhetvāna yadi tiṭṭhatīti yaṃ urasambandhanīyatāya orasikaṃ bāḷhaṃ balavataraṃ bhetvāna hadayaṃ vinivijjhitvā tasmiṃyeva hadaye tiṭṭhati,",
  "atk-s0508a2:3390_17": "taṃ passāti attānameva ālapati.",
  "atk-s0508a2:3391_0": "Anudiṭṭhīnaṃ appahānanti anudiṭṭhibhūtānaṃ sesadiṭṭhīnaṃ appahānakāraṇaṃ.",
  "atk-s0508a2:3391_1": "Yāva hi sakkāyadiṭṭhi santānato na vigacchati,",
  "atk-s0508a2:3391_2": "tāva sassatadiṭṭhiādīnaṃ appahānamevāti.",
  "atk-s0508a2:3391_3": "Saṅkappaparatejitanti saṅkappena micchāvitakkena pare parajane nissayalakkhaṇaṃ patipatite tejitaṃ ussāhitaṃ.",
  "atk-s0508a2:3391_4": "Tena viddho pavedhāmīti tena diṭṭhisallena yathā hadayaṃ āhacca tiṭṭhati,",
  "atk-s0508a2:3391_5": "evaṃ viddho pavedhāmi saṅkappāmi sassatucchedādivasena ito cito ca parivaṭṭāmi.",
  "atk-s0508a2:3391_6": "Pattaṃva māluteritanti mālutena vāyunā eritaṃ vaṇṭato muttaṃ dumapattaṃ viya.",
  "atk-s0508a2:3392_0": "Ajjhattaṃ me samuṭṭhāyāti yathā loke sallaṃ nāma bāhirato uṭṭhāya ajjhattaṃ nimmathetvā bādhati,",
  "atk-s0508a2:3392_1": "na evamidaṃ.",
  "atk-s0508a2:3392_2": "Idaṃ pana ajjhattaṃ me mama attabhāve samuṭṭhāya so attabhāvasaññito chaphassāyatanakāyo yathā khippaṃ sīghaṃ paccati, ḍayhati.",
  "atk-s0508a2:3392_3": "Yathā kiṃ?",
  "atk-s0508a2:3392_4": "Aggi viya sanissayaḍāhako taṃyeva māmakaṃ mama santakaṃ attabhāvaṃ ḍahanto yattha uppanno,",
  "atk-s0508a2:3392_5": "tattheva sarati pavattati.",
  "atk-s0508a2:3393_0": "Taṃ na passāmi tekicchanti tādisāya tikicchāya niyuttatāya tekicchaṃ sallakattaṃ bhisakkaṃ taṃ na passāmi.",
  "atk-s0508a2:3393_1": "Yo metaṃ sallamuddhareti yo bhisakko etaṃ diṭṭhisallaṃ kilesasallañca uddhareyya,",
  "atk-s0508a2:3393_2": "uddharanto ca nānārajjena rajjusadisasaṅkhātāya esanisalākāya pavesetvāna satthena kantitvā nāññena mantāgadappayogena",
  "atk-s0508a2:3393_3": "vicikicchitaṃ sallaṃ tikicchituṃ sakkāti āharitvā yojetabbaṃ.",
  "atk-s0508a2:3393_4": "Vicikicchitanti,",
  "atk-s0508a2:3393_5": "ca nidassanamattametaṃ.",
  "atk-s0508a2:3393_6": "Sabbassapi kilesasallassa vasena attho veditabbo.",
  "atk-s0508a2:3394_0": "Asatthoti sattharahito.",
  "atk-s0508a2:3394_1": "Avaṇoti vaṇena vinā.",
  "atk-s0508a2:3394_2": "Abbhantarapassayanti abbhantarasaṅkhātaṃ hadayaṃ nissāya ṭhitaṃ.",
  "atk-s0508a2:3394_3": "Ahiṃsanti apīḷento.",
  "atk-s0508a2:3394_4": "“Ahiṃsā”ti ca pāṭho,",
  "atk-s0508a2:3394_5": "ahiṃsāya apīḷanenāti attho.",
  "atk-s0508a2:3394_6": "Ayañhettha saṅkhepattho –",
  "atk-s0508a2:3394_7": "ko nu kho kiñci satthaṃ aggahetvā vaṇañca akaronto tato eva sabbagattāni abādhento mama hadayabbhantaragataṃ",
  "atk-s0508a2:3394_8": "pīḷājananato anto tudanato anto ruddhanato ca paramattheneva sallabhūtaṃ kilesasallaṃ uddharissatīti.",
  "atk-s0508a2:3395_0": "Evaṃ dasahi gāthāhi pubbe attanā cintitākāraṃ dassetvā punapi taṃ pakārantarena dassetuṃ “dhammappati hi so seṭṭho”tiādimāha.",
  "atk-s0508a2:3395_1": "Tattha dhammappatīti dhammanimittaṃ dhammahetu.",
  "atk-s0508a2:3395_2": "Hīti nipātamattaṃ.",
  "atk-s0508a2:3395_3": "So seṭṭhoti so puggalo uttamo.",
  "atk-s0508a2:3395_4": "Visadosappavāhakoti yo mayhaṃ rāgādikilesassa pavāhako ucchinnako.",
  "atk-s0508a2:3395_5": "Gambhīre patitassa me,",
  "atk-s0508a2:3395_6": "thalaṃ pāṇiñca dassayeti ko nu kho atigambhīre saṃsāramahoghe patitassa mayhaṃ “mā bhāyī”ti assāsento",
  "atk-s0508a2:3395_7": "nibbānathalaṃ taṃsampāpakaṃ ariyamaggahatthañca dasseyya.",
  "atk-s0508a2:3396_0": "Rahadehamasmi ogāḷhoti mahati saṃsārarahade ahamasmi sasīsaṃ nimujjanavasena otiṇṇo anupaviṭṭho.",
  "atk-s0508a2:3396_1": "Ahāriyarajamattiketi apanetuṃ asakkuṇeyyo rāgādirajo mattikā kaddamo etassāti ahāriyarajamattiko, rahado.",
  "atk-s0508a2:3396_2": "Tasmiṃ rahadasmiṃ.",
  "atk-s0508a2:3396_3": "“Ahāriyarajamantike”ti vā pāṭho,",
  "atk-s0508a2:3396_4": "antike ṭhitarāgādīsu dunnīharaṇīyarāgādirajeti attho.",
  "atk-s0508a2:3396_5": "Santadosapaṭicchādanalakkhaṇā māyā,",
  "atk-s0508a2:3396_6": "parasampattiasahanalakkhaṇā usūyā,",
  "atk-s0508a2:3396_7": "karaṇuttariyakaraṇalakkhaṇo sārambho,",
  "atk-s0508a2:3396_8": "cittālasiyalakkhaṇaṃ thinaṃ,",
  "atk-s0508a2:3396_9": "kāyālasiyalakkhaṇaṃ middhanti ime pāpadhammā patthaṭā yaṃ rahadaṃ,",
  "atk-s0508a2:3396_10": "tasmiṃ māyāusūyasārambhathinamiddhamapatthaṭe,",
  "atk-s0508a2:3396_11": "makāro cettha padasandhikaro vutto.",
  "atk-s0508a2:3396_12": "Yathāvuttehi imehi pāpadhammehi patthaṭeti attho.",
  "atk-s0508a2:3397_0": "Uddhaccameghathanitaṃ,",
  "atk-s0508a2:3397_1": "saṃyojanavalāhakanti vacanavipallāsena vuttaṃ,",
  "atk-s0508a2:3397_2": "bhantasabhāvaṃ uddhaccaṃ meghathanitaṃ meghagajjitaṃ etesanti uddhaccameghathanitā.",
  "atk-s0508a2:3397_3": "Dasavidhā saṃyojanā eva valāhakā etesanti saṃyojanavalāhakā.",
  "atk-s0508a2:3397_4": "Vāhā mahāudakavāhasadisā rāganissitā micchāsaṅkappā asubhādīsu ṭhitā kuddiṭṭhiṃ maṃ vahanti apāyasamuddameva uddissa kaḍḍhantīti attho.",
  "atk-s0508a2:3398_0": "Savanti sabbadhi sotāti taṇhāsoto,",
  "atk-s0508a2:3398_1": "diṭṭhisoto, mānasoto,",
  "atk-s0508a2:3398_2": "avijjāsoto,",
  "atk-s0508a2:3398_3": "kilesasototi ime pañcapisotā cakkhudvārādīnaṃ vasena sabbesu rūpādīsu ārammaṇesu savanato “rūpataṇhā…pe…",
  "atk-s0508a2:3398_4": "dhammataṇhā”tiādinā sabbabhāgehi vā savanato sabbadhi savanti.",
  "atk-s0508a2:3398_5": "Latāti paliveṭhanaṭṭhena saṃsibbanaṭṭhena latā viyāti latā, taṇhā.",
  "atk-s0508a2:3398_6": "Ubbhijja tiṭṭhatīti chahi dvārehi ubbhijjitvā rūpādīsu ārammaṇesu tiṭṭhati.",
  "atk-s0508a2:3398_7": "Te soteti taṇhādike sote mama santāne sandante maggasetubandhanena ko purisaviseso nivāreyya,",
  "atk-s0508a2:3398_8": "taṃ latanti taṇhālataṃ,",
  "atk-s0508a2:3398_9": "maggasatthena ko checchati chindissati.",
  "atk-s0508a2:3399_0": "Velaṃ karothāti tesaṃ sotānaṃ velaṃ setuṃ karotha sannivāraṇaṃ.",
  "atk-s0508a2:3399_1": "Bhaddanteti ālapanākāradassanaṃ.",
  "atk-s0508a2:3399_2": "Mā te manomayo sototi udakasoto oḷāriko,",
  "atk-s0508a2:3399_3": "tassa bālamahājanenapi setuṃ katvā nivāraṇaṃ sakkā.",
  "atk-s0508a2:3399_4": "Ayaṃ pana manomayo soto sukhumo dunnivāraṇo.",
  "atk-s0508a2:3399_5": "So yathā udakasoto vaḍḍhanto kūle ṭhitaṃ rukkhaṃ pātetvāva nāseti,",
  "atk-s0508a2:3399_6": "evaṃ tumhe apāyatīre ṭhite tattha sahasā pātetvā apāyasamuddaṃ pāpento mā luve mā vināseyya mā anayabyasanaṃ pāpeyyāti attho.",
  "atk-s0508a2:3400_0": "Evaṃ ayaṃ thero purimattabhāve parimadditasaṅkhārattā ñāṇaparipākaṃ gatattā pavattidukkhaṃ upadhārento",
  "atk-s0508a2:3400_1": "yathā vicikicchādike saṃkilesadhamme pariggaṇhi,",
  "atk-s0508a2:3400_2": "tamākāraṃ dassetvā idāni jātasaṃvego kiṃkusalagavesī satthu santikaṃ gato yaṃ visesaṃ adhimucci,",
  "atk-s0508a2:3400_3": "taṃ dassento “evaṃ me bhayajātassā”tiādimāha.",
  "atk-s0508a2:3400_4": "Tattha evaṃ me bhayajātassāti evaṃ vuttappakārena saṃsāre jātabhayassa apārā orimatīrato sappaṭibhayato",
  "atk-s0508a2:3400_5": "saṃsāravaṭṭato “kathaṃ nu kho muñceyya”nti pāraṃ nibbānaṃ,",
  "atk-s0508a2:3400_6": "esato gavesato,",
  "atk-s0508a2:3400_7": "tāṇo sadevakassa lokassa tāṇabhūto kilesasamucchedanī paññā āvudho etassāti paññāvudho.",
  "atk-s0508a2:3400_8": "Diṭṭhadhammikādiatthena sattānaṃ yathārahaṃ anusāsanato satthā,",
  "atk-s0508a2:3400_9": "isisaṅghena aggasāvakādiariyapuggalasamūhena nisevito payirupāsito isisaṅghanisevito,",
  "atk-s0508a2:3400_10": "sopānanti desanāñāṇena suṭṭhu katattā abhisaṅkhatattā sukataṃ,",
  "atk-s0508a2:3400_11": "upakkilesavirahitato suddhaṃ,",
  "atk-s0508a2:3400_12": "saddhāpaññādisārabhūtaṃ dhammasāramayaṃ paṭipakkhehi acalanīyato daḷhaṃ,",
  "atk-s0508a2:3400_13": "vipassanāsaṅkhātaṃ sopānaṃ mahoghena vuyhamānassa mayhaṃ satthā pādāsi,",
  "atk-s0508a2:3400_14": "dadanto ca “iminā te sotthi bhavissatī”ti samassāsento mā bhāyīti ca abravi, kathesi.",
  "atk-s0508a2:3401_0": "Satipaṭṭhānapāsādanti tena vipassanāsopānena kāyānupassanādinā laddhabbacatubbidhasāmaññaphalavisesena",
  "atk-s0508a2:3401_1": "catubhūmisampannaṃ satipaṭṭhānapāsādaṃ āruhitvā paccavekkhisaṃ catusaccadhammaṃ maggañāṇena patiavekkhiṃ",
  "atk-s0508a2:3401_2": "paṭivijjhiṃ.",
  "atk-s0508a2:3401_3": "Yaṃ taṃ pubbe amaññissaṃ,",
  "atk-s0508a2:3401_4": "sakkāyābhirataṃ pajanti evaṃ paṭividdhasacco yaṃ sakkāye “ahaṃ mamā”ti abhirataṃ pajaṃ titthiyajanaṃ",
  "atk-s0508a2:3401_5": "tena parikappitaattānañca pubbe sārato amaññissaṃ.",
  "atk-s0508a2:3401_6": "Yadā ca maggamaddakkhiṃ,",
  "atk-s0508a2:3401_7": "nāvāya abhirūhananti ariyamagganāvāya abhiruhanūpāyabhūtaṃ yadā vipassanāmaggaṃ yāthāvato addakkhiṃ.",
  "atk-s0508a2:3401_8": "Tato paṭṭhāya taṃ titthiyajanaṃ attānañca anadhiṭṭhāya citte aṭṭhapetvā aggahetvā titthaṃ nibbānasaṅkhātassa",
  "atk-s0508a2:3401_9": "amatamahāpārassa titthabhūtaṃ ariyamaggadassanaṃ sabbehi maggehi sabbehi kusaladhammehi ukkaṭṭhaṃ addakkhiṃ,",
  "atk-s0508a2:3401_10": "yāthāvato apassinti attho.",
  "atk-s0508a2:3402_0": "Evaṃ attano anuttaraṃ maggādhigamaṃ pakāsetvā idāni tassa desakaṃ sammāsambuddhaṃ thomento “sallaṃ attasamuṭṭhāna”ntiādimāha.",
  "atk-s0508a2:3402_1": "Tattha sallanti diṭṭhimānādikilesasallaṃ.",
  "atk-s0508a2:3402_2": "Attasamuṭṭhānanti “aha”nti mānaṭṭhānatāya “attā”ti ca laddhanāme attabhāve sambhūtaṃ.",
  "atk-s0508a2:3402_3": "Bhavanettippabhāvitanti bhavataṇhāsamuṭṭhitaṃ bhavataṇhāsannissayaṃ.",
  "atk-s0508a2:3402_4": "Sā hi diṭṭhimānādīnaṃ sambhavo.",
  "atk-s0508a2:3402_5": "Etesaṃ appavattāyāti yathāvuttānaṃ pāpadhammānaṃ appavattiyā anuppādāya.",
  "atk-s0508a2:3402_6": "Desesi maggamuttamanti uttamaṃ seṭṭhaṃ ariyaṃ aṭṭhaṅgikaṃ maggaṃ,",
  "atk-s0508a2:3402_7": "tadupāyañca vipassanāmaggaṃ kathesi.",
  "atk-s0508a2:3403_0": "Dīgharattānusayitanti anamatagge saṃsāre cirakālaṃ santāne anu anu sayitaṃ kāraṇalābhena uppajjanārahabhāvena thāmagataṃ,",
  "atk-s0508a2:3403_1": "tato ca cirarattaṃ adhiṭṭhitaṃ santānaṃ ajjhāruyha ṭhitaṃ.",
  "atk-s0508a2:3403_2": "Ganthanti abhijjhākāyaganthādiṃ mama santāne ganthabhūtaṃ kilesavisadosaṃ pavāhano buddho bhagavā attano desanānubhāvena apānudī parijahāpesi,",
  "atk-s0508a2:3403_3": "ganthesu hi anavasesato pahīnesu appahīno nāma kileso natthīti.",
  "atk-s0508a2:3404_0": "Telakānittheragāthāvaṇṇanā niṭṭhitā.",
  "atk-s0508a2:3405_0": "4. Raṭṭhapālattheragāthāvaṇṇanā",
  "atk-s0508a2:3406_0": "Passa cittakatantiādikā āyasmato raṭṭhapālattherassa gāthā.",
  "atk-s0508a2:3406_1": "Kā uppatti?",
  "atk-s0508a2:3406_2": "Ayaṃ kira padumuttarassa bhagavato uppattito puretarameva haṃsavatīnagare gahapatimahāsālakule nibbattitvā",
  "atk-s0508a2:3406_3": "vayappatto pitu accayena gharāvāse patiṭṭhito ratanakoṭṭhāgārakammikena dassitaṃ aparimāṇaṃ kulavaṃsānugataṃ",
  "atk-s0508a2:3406_4": "dhanaṃ disvā “imaṃ ettakaṃ dhanarāsiṃ mayhaṃ pituayyakapayyakādayo attanā saddhiṃ gahetvā gantuṃ nāsakkhiṃsu,",
  "atk-s0508a2:3406_5": "mayā pana gahetvā gantuṃ vaṭṭatī”ti cintetvā kapaṇaddhikādīnaṃ mahādānaṃ adāsi.",
  "atk-s0508a2:3406_6": "So abhiññālābhiṃ ekaṃ tāpasaṃ upaṭṭhahanto tena devalokādhipacce niyojito yāvajīvaṃ puññāni katvā tato",
  "atk-s0508a2:3406_7": "cuto devaloke nibbattitvā dibbasampattiṃ anubhavanto tattha yāvatāyukaṃ ṭhatvā tato cuto manussaloke",
  "atk-s0508a2:3406_8": "bhinnaṃ raṭṭhaṃ sandhāretuṃ samatthassa kulassa ekaputtako hutvā nibbatti.",
  "atk-s0508a2:3407_0": "Tena ca samayena padumuttaro bhagavā loke uppajjitvā pavattitavaradhammacakko veneyyasatte nibbānamahānagarasaṅkhātaṃ khemantabhūmiṃ sampāpesi.",
  "atk-s0508a2:3407_1": "Atha so kulaputto anukkamena viññutaṃ patto ekadivasaṃ upāsakehi saddhiṃ vihāraṃ gantvā satthāraṃ dhammaṃ",
  "atk-s0508a2:3407_2": "desentaṃ disvā pasannacitto parisapariyante nisīdi.",
  "atk-s0508a2:3407_3": "Tena kho pana samayena satthā ekaṃ bhikkhuṃ saddhāpabbajitānaṃ aggaṭṭhāne ṭhapesi.",
  "atk-s0508a2:3407_4": "Taṃ disvā so pasannamānaso tadatthāya cittaṃ ṭhapetvā satasahassabhikkhuparivutassa bhagavato mahatā",
  "atk-s0508a2:3407_5": "sakkārena sattāhaṃ mahādānaṃ pavattetvā paṇidhānaṃ akāsi.",
  "atk-s0508a2:3407_6": "Satthā tassa anantarāyena ijjhanabhāvaṃ disvā “anāgate gotamassa nāma sammāsambuddhassa sāsane saddhāpabbajitānaṃ aggo bhavissatī”ti byākāsi.",
  "atk-s0508a2:3407_7": "So satthāraṃ bhikkhusaṅghañca vanditvā uṭṭhāyāsanā pakkāmi.",
  "atk-s0508a2:3407_8": "So tattha yāvatāyukaṃ puññāni katvā tato cavitvā devamanussesu saṃsaranto ito dvenavute kappe phussassa",
  "atk-s0508a2:3407_9": "bhagavato kāle satthu vemātikabhātikesu tīsu rājaputtesu satthāraṃ upaṭṭhahantesu tesaṃ puññakiriyāya",
  "atk-s0508a2:3407_10": "kiccaṃ akāsi.",
  "atk-s0508a2:3408_0": "Evaṃ tattha tattha bhave taṃ taṃ bahuṃ kusalaṃ upacinitvā sugatīsuyeva saṃsaranto imasmiṃ buddhuppāde",
  "atk-s0508a2:3408_1": "kururaṭṭhe thullakoṭṭhikanigame raṭṭhapālaseṭṭhino gehe nibbatti,",
  "atk-s0508a2:3408_2": "tassa bhinnaṃ raṭṭhaṃ sandhāretuṃ samatthe kule nibbattattā raṭṭhapāloti vaṃsānugatameva nāmaṃ ahosi.",
  "atk-s0508a2:3408_3": "So mahatā parivārena vaḍḍhanto anukkamena yobbanapatto mātāpitūhi patirūpena dārena saṃyojito mahante",
  "atk-s0508a2:3408_4": "ca yase patiṭṭhāpito dibbasampattisadisaṃ sampattiṃ paccanubhoti.",
  "atk-s0508a2:3408_5": "Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi.",
  "atk-s0508a2:3408_6": "Taṃ sutvā raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho",
  "atk-s0508a2:3408_7": "pabbajitukāmo sattāhaṃ bhattacchedaṃ katvā kicchena kasirena mātāpitaro anujānāpetvā satthāraṃ upasaṅkamitvā",
  "atk-s0508a2:3408_8": "pabbajjaṃ yācitvā satthu āṇattiyā aññatarassa therassa santike pabbajitvā yonisomanasikārena kammaṃ karonto",
  "atk-s0508a2:3408_9": "vipassanaṃ vaḍḍhetvā arahattaṃ pāpuṇi.",
  "atk-s0508a2:3408_10": "Tena vuttaṃ apadāne –",
  "atk-s0508a2:3409_0": "“Padumuttarassa bhagavato, lokajeṭṭhassa tādino;",
  "atk-s0508a2:3410_0": "Varanāgo mayā dinno, īsādanto urūḷhavā.",
  "atk-s0508a2:3411_0": "“Setacchatto pasobhito, sakappano sahatthipo;",
  "atk-s0508a2:3412_0": "Agghāpetvāna taṃ sabbaṃ, saṅghārāmaṃ akārayiṃ.",
  "atk-s0508a2:3413_0": "“Catupaññāsasahassāni, pāsāde kārayiṃ ahaṃ;",
  "atk-s0508a2:3414_0": "Mahoghadānaṃ karitvāna, niyyādesiṃ mahesino.",
  "atk-s0508a2:3415_0": "“Anumodi mahāvīro, sayambhū aggapuggalo;",
  "atk-s0508a2:3416_0": "Sabbe jane hāsayanto, desesi amataṃ padaṃ.",
  "atk-s0508a2:3417_0": "“Taṃ me buddho viyākāsi, jalajuttaranāmako;",
  "atk-s0508a2:3418_0": "Bhikkhusaṅghe nisīditvā, imā gāthā abhāsatha.",
  "atk-s0508a2:3419_0": "“Catupaññāsasahassāni, pāsāde kārayī ayaṃ;",
  "atk-s0508a2:3420_0": "Kathayissāmi vipākaṃ, suṇotha mama bhāsato.",
  "atk-s0508a2:3421_0": "“Aṭṭhārasasahassāni, kūṭāgārā bhavissare;",
  "atk-s0508a2:3422_0": "Byamhuttamamhi nibbattā, sabbasoṇṇamayā ca te.",
  "atk-s0508a2:3423_0": "“Paññāsakkhattuṃ devindo, devarajjaṃ karissati;",
  "atk-s0508a2:3424_0": "Aṭṭhapaññāsakkhattuñca, cakkavattī bhavissati.",
  "atk-s0508a2:3425_0": "“Kappasatasahassamhi, okkākakulasambhavo;",
  "atk-s0508a2:3426_0": "Gotamo nāma gottena, satthā loke bhavissati.",
  "atk-s0508a2:3427_0": "“Devalokā cavitvāna, sukkamūlena codito;",
  "atk-s0508a2:3428_0": "Aḍḍhe kule mahābhoge, nibbattissati tāvade.",
  "atk-s0508a2:3429_0": "“So pacchā pabbajitvāna, sukkamūlena codito;",
  "atk-s0508a2:3430_0": "Raṭṭhapāloti nāmena, hessati satthu sāvako.",
  "atk-s0508a2:3431_0": "“Padhānapahitatto so, upasanto nirūpadhi;",
  "atk-s0508a2:3432_0": "Sabbāsave pariññāya, nibbāyissatināsavo.",
  "atk-s0508a2:3433_0": "“Uṭṭhāya abhinikkhamma, jahitā bhogasampadā;",
  "atk-s0508a2:3434_0": "Kheḷapiṇḍeva bhogamhi, pemaṃ mayhaṃ na vijjati.",
  "atk-s0508a2:3435_0": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a2:3436_0": "Dhāremi antimaṃ dehaṃ, sammāsambuddhasāsane.",
  "atk-s0508a2:3437_0": "“Paṭisambhidā catasso, vimokkhāpi ca aṭṭhime;",
  "atk-s0508a2:3438_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a2:3439_0": "Arahattaṃ pana patvā satthāraṃ anujānāpetvā mātāpitaro passituṃ thullakoṭṭhikaṃ gantvā,",
  "atk-s0508a2:3439_1": "tattha sapadānaṃ piṇḍāya caranto pitu nivesane ābhidosikaṃ kummāsaṃ labhitvā taṃ amataṃ viya paribhuñjanto,",
  "atk-s0508a2:3439_2": "pitarā nimantito svātanāya adhivāsetvā,",
  "atk-s0508a2:3439_3": "dutiyadivase pitu nivesane piṇḍapātaṃ paribhuñjitvā alaṅkatapaṭiyatte itthāgārajane upagantvā “kīdisā nāma tā,",
  "atk-s0508a2:3439_4": "ayyaputta,",
  "atk-s0508a2:3439_5": "accharāyo,",
  "atk-s0508a2:3439_6": "yāsaṃ tvaṃ hetu brahmacariyaṃ carasī”tiādīni vatvā,",
  "atk-s0508a2:3439_7": "palobhanakammaṃ kātuṃ āraddhe tassa adhippāyaṃ parivattetvā aniccatādipaṭisaṃyuttaṃ dhammaṃ kathento –",
  "atk-s0508a2:3440_0": "769.",
  "atk-s0508a2:3441_0": "“Passa cittakataṃ bimbaṃ, arukāyaṃ samussitaṃ;",
  "atk-s0508a2:3442_0": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0508a2:3443_0": "770.",
  "atk-s0508a2:3444_0": "“Passa cittakataṃ rūpaṃ, maṇinā kuṇḍalena ca;",
  "atk-s0508a2:3445_0": "Aṭṭhiṃ tacena onaddhaṃ, saha vatthehi sobhati.",
  "atk-s0508a2:3446_0": "771.",
  "atk-s0508a2:3447_0": "“Alattakakatā pādā, mukhaṃ cuṇṇakamakkhitaṃ;",
  "atk-s0508a2:3448_0": "Alaṃ bālassa mohāya, no ca pāragavesino.",
  "atk-s0508a2:3449_0": "772.",
  "atk-s0508a2:3450_0": "“Aṭṭhāpadakatā kesā, nettā añjanamakkhitā;",
  "atk-s0508a2:3451_0": "Alaṃ bālassa mohāya, no ca pāragavesino.",
  "atk-s0508a2:3452_0": "773.",
  "atk-s0508a2:3453_0": "“Añjanīva navā cittā, pūtikāyo alaṅkato;",
  "atk-s0508a2:3454_0": "Alaṃ bālassa mohāya, no ca pāragavesino.",
  "atk-s0508a2:3455_0": "774.",
  "atk-s0508a2:3456_0": "“Odahi migavo pāsaṃ, nāsadā vāguraṃ migo;",
  "atk-s0508a2:3457_0": "Bhutvā nivāpaṃ gacchāma, kandante migabandhake.",
  "atk-s0508a2:3458_0": "775.",
  "atk-s0508a2:3459_0": "“Chinno pāso migavassa, nāsadā vāguraṃ migo;",
  "atk-s0508a2:3460_0": "Bhutvā nivāpaṃ gacchāma, socante migaluddake”ti. – imā gāthā abhāsi;",
  "atk-s0508a2:3461_0": "Tattha cittakatanti cittaṃ kataṃ cittakataṃ,",
  "atk-s0508a2:3461_1": "vatthābharaṇamālādīhi vicittaṃ katanti attho.",
  "atk-s0508a2:3461_2": "Bimbanti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṃ attabhāvaṃ.",
  "atk-s0508a2:3461_3": "Arukāyanti navannaṃ vaṇamukhānaṃ lomakūpānañca vasena vissandamānaasuciṃ,",
  "atk-s0508a2:3461_4": "sabbaso ca arubhūtaṃ vaṇabhūtaṃ arūnaṃ vā kāyaṃ.",
  "atk-s0508a2:3461_5": "Samussitanti tīhi aṭṭhisatehi samussitaṃ.",
  "atk-s0508a2:3461_6": "Āturanti sabbakālaṃ iriyāpathantarādīhi pariharitabbatāya niccaṃ gilānaṃ.",
  "atk-s0508a2:3461_7": "Bahusaṅkappanti bālajanena abhūtaṃ āropetvā bahudhā saṅkappitabbaṃ.",
  "atk-s0508a2:3461_8": "Yassa natthi dhuvaṃ ṭhitīti yassa kāyassa dhuvabhāvo ṭhitisabhāvo natthi,",
  "atk-s0508a2:3461_9": "ekaṃsato bhedanavikiraṇaviddhaṃsanadhammoyeva.",
  "atk-s0508a2:3461_10": "Taṃ passāti samīpe ṭhitaṃ janaṃ,",
  "atk-s0508a2:3461_11": "attānameva vā sandhāya vadati.",
  "atk-s0508a2:3462_0": "Rūpanti sarīraṃ.",
  "atk-s0508a2:3462_1": "Sarīrampi hi “aṭṭhiñca paṭicca,",
  "atk-s0508a2:3462_2": "nhāruñca paṭicca,",
  "atk-s0508a2:3462_3": "maṃsañca paṭicca,",
  "atk-s0508a2:3462_4": "cammañca paṭicca,",
  "atk-s0508a2:3462_5": "ākāso parivārito ‘rūpantveva saṅkhaṃ gacchatī”tiādīsu rūpanti vuccati.",
  "atk-s0508a2:3462_6": "Maṇinā kuṇḍalena cāti sīsūpagādiābharaṇagatena maṇinā kuṇḍalena cittakataṃ.",
  "atk-s0508a2:3462_7": "Aṭṭhiṃ tacena onaddhanti allacammena pariyonaddhaṃ atirekatisatapabhedaṃ aṭṭhiṃ passāti yojanā.",
  "atk-s0508a2:3462_8": "Kuṇḍalena cāti ca-",
  "atk-s0508a2:3462_9": "saddena sesābharaṇālaṅkāre saṅgaṇhāti.",
  "atk-s0508a2:3462_10": "Saha vatthehi sobhatīti tayidaṃ rūpaṃ maṇinā cittakatampi vatthehi paṭicchāditameva sobhati,",
  "atk-s0508a2:3462_11": "na apaṭicchāditanti attho.",
  "atk-s0508a2:3462_12": "Ye pana “aṭṭhitacenā”ti paṭhanti,",
  "atk-s0508a2:3462_13": "tesaṃ aṭṭhitacenaṃ onaddhaṃ sobhati,",
  "atk-s0508a2:3462_14": "onaddhattā aṭṭhitacenāti attho.",
  "atk-s0508a2:3463_0": "Alattakakatāti alattakena katarañjanā lākhāya saṃrañjitā.",
  "atk-s0508a2:3463_1": "Pādāti caraṇā.",
  "atk-s0508a2:3463_2": "Mukhaṃ cuṇṇakamakkhitanti mukhaṃ cuṇṇakena makkhitaṃ,",
  "atk-s0508a2:3463_3": "yaṃ maṇḍanamanuyuttā sāsapakakkena mukhapīḷakādīni haritvā loṇamattikāya duṭṭhalohitaṃ haritvā mukhacuṇṇakavilepanaṃ karonti,",
  "atk-s0508a2:3463_4": "taṃ sandhāya vuttaṃ.",
  "atk-s0508a2:3463_5": "Alanti bālassa andhaputhujjanassa no ca pāragavesino vaṭṭābhiratassa mohāya sammohanāya samatthaṃ tassa cittaṃ mohetuṃ pariyattaṃ,",
  "atk-s0508a2:3463_6": "pāragavesino pana vivaṭṭābhiratassa no alaṃ na pariyattaṃ.",
  "atk-s0508a2:3464_0": "Aṭṭhāpadakatāti aṭṭhapadākārena katā sañcitā purimabhāge kese kappetvā nalāṭassa paṭicchādanavasena katā kesaracanā aṭṭhapadaṃ nāma,",
  "atk-s0508a2:3464_1": "yaṃ “alaka”ntipi vuccati.",
  "atk-s0508a2:3464_2": "Nettā añjanamakkhitāti ubhopi nayanāni anto dvīsu antesu ca yathā añjanacchāyā dissati,",
  "atk-s0508a2:3464_3": "evaṃ añjitañjanāni.",
  "atk-s0508a2:3465_0": "Añjanīva navā cittā,",
  "atk-s0508a2:3465_1": "pūtikāyo alaṅkatoti yathā añjanī añjananāḷikā navā abhinavā mālākammamakaradantādivasena cittā bahi maṭṭhā ujjalā dassanīyā,",
  "atk-s0508a2:3465_2": "anto pana na dassanīyā hoti,",
  "atk-s0508a2:3465_3": "evameva tāsaṃ kāyo nhānabbhañjanavatthālaṅkārehi alaṅkato bahi ujjalo,",
  "atk-s0508a2:3465_4": "anto pana pūti nānappakāraasucīhi bharito tiṭṭhatīti attho.",
  "atk-s0508a2:3466_0": "Odahīti oḍḍesi. Migavoti,",
  "atk-s0508a2:3466_1": "migaluddako. Pāsanti,",
  "atk-s0508a2:3466_2": "daṇḍavāguraṃ.",
  "atk-s0508a2:3466_3": "Nāsadāti na saṅghaṭṭesi.",
  "atk-s0508a2:3466_4": "Vāguranti pāsaṃ.",
  "atk-s0508a2:3466_5": "Nivāpanti migānaṃ khādanatthāya khittaṃ tiṇādighāsaṃ.",
  "atk-s0508a2:3466_6": "Upamā kho ayaṃ therena katā atthassa viññāpanāya.",
  "atk-s0508a2:3466_7": "Ayañhettha attho –",
  "atk-s0508a2:3466_8": "yathā migānaṃ māraṇatthāya daṇḍavāguraṃ oḍḍetvā tattha nivāpaṃ vikiriya migaluddake nilīne ṭhite tattheko",
  "atk-s0508a2:3466_9": "javaparakkamasampanno cheko migo pāsaṃ aphusanto eva yathāsukhaṃ nivāpaṃ khāditvā,",
  "atk-s0508a2:3466_10": "“vañcesi vata migo”ti migaluddake viravante eva gacchati.",
  "atk-s0508a2:3466_11": "Aparo migo balavā cheko javasampannova tattha gantvā nivāpaṃ khāditvā tattha tattha pāsaṃ chinditvā,",
  "atk-s0508a2:3466_12": "“vañcesi vata migo,",
  "atk-s0508a2:3466_13": "pāso chinno”ti migaluddake socante eva gacchati,",
  "atk-s0508a2:3466_14": "evaṃ mayampi pubbe puthujjanakāle mātāpitūhi āsajjanatthāya niyyādite bhoge bhuñjitvā tattha tattha asajjamānā nikkhantā.",
  "atk-s0508a2:3466_15": "Idāni pana sabbaso chinnakilesā apāsā hutvā ṭhitā,",
  "atk-s0508a2:3466_16": "tehi dinnabhojanaṃ bhuñjitvā tesu socantesu eva gacchāmāti.",
  "atk-s0508a2:3467_0": "Evaṃ thero migaluddakaṃ viya mātāpitaro,",
  "atk-s0508a2:3467_1": "hiraññasuvaṇṇaṃ itthāgārañca vāgurajālaṃ viya,",
  "atk-s0508a2:3467_2": "attanā pubbe bhuttabhoge ca idāni bhuttabhojanañca nivāpatiṇaṃ viya,",
  "atk-s0508a2:3467_3": "attānaṃ mahāmigaṃ viya ca katvā dasseti.",
  "atk-s0508a2:3467_4": "Imā gāthā vatvā vehāsaṃ abbhuggantvā rañño korabyassa migājinauyyāne maṅgalasilāpaṭṭe nisīdi.",
  "atk-s0508a2:3467_5": "Therassa kira pitā sattasu dvārakoṭṭhakesu aggaḷaṃ dāpetvā malle āṇāpesi “nikkhamituṃ mā detha,",
  "atk-s0508a2:3467_6": "kāsāyāni apanetvā setakāni nivāsethā”ti,",
  "atk-s0508a2:3467_7": "tasmā thero ākāsena agamāsi.",
  "atk-s0508a2:3467_8": "Atha rājā korabyo therassa tattha nisinnabhāvaṃ sutvā taṃ upasaṅkamitvā sammodanīyaṃ kathaṃ sāraṇīyaṃ vītisāretvā “idha,",
  "atk-s0508a2:3467_9": "bho raṭṭhapāla,",
  "atk-s0508a2:3467_10": "pabbajanto byādhipārijuññaṃ vā jarābhogañātipārijuññaṃ vā patto pabbajati.",
  "atk-s0508a2:3467_11": "Tvaṃ pana kiñcipi pārijuññaṃ anupagato eva kasmā pabbajito”ti pucchi.",
  "atk-s0508a2:3467_12": "Athassa thero,",
  "atk-s0508a2:3467_13": "“upaniyyati loko addhuvo,",
  "atk-s0508a2:3467_14": "atāṇo loko anabhissaro,",
  "atk-s0508a2:3467_15": "assako loko sabbaṃ pahāya gamanīyaṃ,",
  "atk-s0508a2:3467_16": "ūno loko atitto taṇhādāso”ti imesaṃ catunnaṃ dhammuddesānaṃ attānaṃ vivittabhāvaṃ kathetvā tassā desanāya anugītiṃ kathento –",
  "atk-s0508a2:3468_0": "776.",
  "atk-s0508a2:3469_0": "“Passāmi loke sadhane manusse, laddhāna vittaṃ na dadanti mohā;",
  "atk-s0508a2:3470_0": "Luddhā dhanaṃ sannicayaṃ karonti, bhiyyova kāme abhipatthayanti.",
  "atk-s0508a2:3471_0": "777.",
  "atk-s0508a2:3472_0": "“Rājā pasayhappathaviṃ vijetvā, sasāgarantaṃ mahimāvasanto;",
  "atk-s0508a2:3473_0": "Oraṃ samuddassa atittarūpo, pāraṃ samuddassapi patthayetha.",
  "atk-s0508a2:3474_0": "778.",
  "atk-s0508a2:3475_0": "“Rājā ca aññe ca bahū manussā, avītataṇhā maraṇaṃ upenti;",
  "atk-s0508a2:3476_0": "Ūnāva hutvāna jahanti dehaṃ, kāmehi lokamhi na hatthi titti.",
  "atk-s0508a2:3477_0": "779.",
  "atk-s0508a2:3478_0": "“Kandanti naṃ ñātī pakiriya kese, ‘aho vatā no amarā’ti cāhu;",
  "atk-s0508a2:3479_0": "Vatthena naṃ pārutaṃ nīharitvā, citaṃ samodhāya tato ḍahanti.",
  "atk-s0508a2:3480_0": "780.",
  "atk-s0508a2:3481_0": "“So ḍayhati sūlehi tujjamāno, ekena vatthena pahāya bhoge;",
  "atk-s0508a2:3482_0": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0508a2:3483_0": "781.",
  "atk-s0508a2:3484_0": "“Dāyādakā tassa dhanaṃ haranti, satto pana gacchati yenakammaṃ;",
  "atk-s0508a2:3485_0": "Na mīyamānaṃ dhanamanveti kiñci, puttā ca dārā ca dhanañca raṭṭhaṃ.",
  "atk-s0508a2:3486_0": "782.",
  "atk-s0508a2:3487_0": "“Na dīghamāyuṃ labhate dhanena, na cāpi vittena jaraṃ vihanti;",
  "atk-s0508a2:3488_0": "Appaṃ hidaṃ jīvitamāhu dhīrā, asassataṃ vippariṇāmadhammaṃ.",
  "atk-s0508a2:3489_0": "783.",
  "atk-s0508a2:3490_0": "“Aḍḍhā daliddā ca phusanti phassaṃ, bālo ca dhīro ca tatheva phuṭṭho;",
  "atk-s0508a2:3491_0": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0508a2:3492_0": "784.",
  "atk-s0508a2:3493_0": "“Tasmā hi paññāva dhanena seyyā, yāya vosānamidhādhigacchati;",
  "atk-s0508a2:3494_0": "Abyositattā hi bhavābhavesu, pāpāni kammāni karoti mohā.",
  "atk-s0508a2:3495_0": "785.",
  "atk-s0508a2:3496_0": "“Upeti gabbhañca parañca lokaṃ, saṃsāramāpajja paramparāya;",
  "atk-s0508a2:3497_0": "Tassappapañño abhisaddahanto, upeti gabbhañca parañca lokaṃ.",
  "atk-s0508a2:3498_0": "786.",
  "atk-s0508a2:3499_0": "“Coro yathā sandhimukhe gahīto, sakammunā haññati pāpadhammo;",
  "atk-s0508a2:3500_0": "Evaṃ pajā pecca paramhi loke, sakammunā haññati pāpadhammo.",
  "atk-s0508a2:3501_0": "787.",
  "atk-s0508a2:3502_0": "“Kāmā hi citrā madhurā manoramā, virūparūpena mathenti cittaṃ;",
  "atk-s0508a2:3503_0": "Ādīnavaṃ kāmaguṇesu disvā, tasmā ahaṃ pabbajitomhi rāja.",
  "atk-s0508a2:3504_0": "788.",
  "atk-s0508a2:3505_0": "“Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0508a2:3506_0": "Etampi disvā pabbajitomhi rāja, apaṇṇakaṃ sāmaññameva seyyo.",
  "atk-s0508a2:3507_0": "789.",
  "atk-s0508a2:3508_0": "“Saddhāyāhaṃ pabbajito, upeto jinasāsane;",
  "atk-s0508a2:3509_0": "Avañjhā mayhaṃ pabbajjā, anaṇo bhuñjāmi bhojanaṃ.",
  "atk-s0508a2:3510_0": "790.",
  "atk-s0508a2:3511_0": "“Kāme ādittato disvā, jātarūpāni satthato;",
  "atk-s0508a2:3512_0": "Gabbhavokkantito dukkhaṃ, nirayesu mahabbhayaṃ.",
  "atk-s0508a2:3513_0": "791.",
  "atk-s0508a2:3514_0": "“Etamādīnavaṃ ñatvā, saṃvegaṃ alabhiṃ tadā;",
  "atk-s0508a2:3515_0": "Sohaṃ viddho tadā santo, sampatto āsavakkhayaṃ.",
  "atk-s0508a2:3516_0": "792.",
  "atk-s0508a2:3517_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:3518_0": "Ohito garuko bhāro, bhavanetti samūhatā.",
  "atk-s0508a2:3519_0": "793.",
  "atk-s0508a2:3520_0": "“Yassatthāya pabbajito, agārasmānagāriyaṃ;",
  "atk-s0508a2:3521_0": "So me attho anuppatto, sabbasaṃyojanakkhayo”ti. – imā gāthā avoca;",
  "atk-s0508a2:3522_0": "Tattha passāmi loketi ahaṃ, mahārāja,",
  "atk-s0508a2:3522_1": "imasmiṃ loke sadhane dhanasampanne aḍḍhe manusse passāmi,",
  "atk-s0508a2:3522_2": "te pana laddhāna vittaṃ dhanaṃ labhitvā bhogasampattiyaṃ ṭhitā samaṇabrāhmaṇādīsu kassaci kiñcipi na dadanti. Kasmā?",
  "atk-s0508a2:3522_3": "Mohā kammassakatāpaññāya abhāvato.",
  "atk-s0508a2:3522_4": "Luddhā lobhābhibhūtā yathāladdhaṃ dhanaṃ sannicayaṃ sabbaso nicetabbaṃ nidhetabbaṃ karonti.",
  "atk-s0508a2:3522_5": "Bhiyyova yathādhigatakāmato upari kāme kāmaguṇe “tathāhaṃ edise ca bhoge paṭilabheyya”nti abhipatthayanti paccāsīsanti tajjañca vāyāmaṃ karonti.",
  "atk-s0508a2:3523_0": "Bhiyyo kāmapatthanāya udāharaṇaṃ dassento “rājā”tiādimāha.",
  "atk-s0508a2:3523_1": "Tattha pasayhappathaviṃ vijetvāti attano vaṃsānugataṃ pathaviṃ balakkārena abhivijiya.",
  "atk-s0508a2:3523_2": "Āvasantoti pasāsento.",
  "atk-s0508a2:3523_3": "Oraṃ samuddassāti anavasesaṃ samuddassa orabhāgaṃ labhitvāpi tena atittarūpo pāraṃ samuddassa dīpantarampi patthayeyya.",
  "atk-s0508a2:3524_0": "Avītataṇhāti avigatataṇhā.",
  "atk-s0508a2:3524_1": "Ūnāvāti aparipuṇṇamanorathāva.",
  "atk-s0508a2:3524_2": "Kāmehi lokamhi na hatthi tittīti taṇhāvipannānaṃ imasmiṃ loke vatthukāmehi titti nāma natthi.",
  "atk-s0508a2:3525_0": "Kandanti nanti matapurisaṃ uddissa tassa guṇe kittentā kandanaṃ karonti.",
  "atk-s0508a2:3525_1": "Aho vatā no amarāti cāhūti aho vata amhākaṃ ñātī amarā siyunti ca kathenti,",
  "atk-s0508a2:3525_2": "gāthāsukhatthañhettha vatā-",
  "atk-s0508a2:3525_3": "iti dīghaṃ katvā vuttaṃ.",
  "atk-s0508a2:3526_0": "So ḍayhati sūlehi tujjamānoti so matasatto chavaḍāhakehi sammā jhāpetuṃ sūlehi tujjamāno.",
  "atk-s0508a2:3526_1": "Tāṇāti parittāṇakarā.",
  "atk-s0508a2:3527_0": "Yenakammanti yathākammaṃ.",
  "atk-s0508a2:3527_1": "Dhananti dhanāyitabbaṃ yaṃkiñci vatthu.",
  "atk-s0508a2:3527_2": "Puna dhananti hiraññasuvaṇṇaṃ sandhāya vadati.",
  "atk-s0508a2:3528_0": "“Na dīghamāyu”ntiādinā kāmaguṇassa jarāya ca paṭikārābhāvaṃ vatvā puna tassa ekantikabhāvaṃ dassetuṃ “appaṃ hī”tiādi vuttaṃ.",
  "atk-s0508a2:3528_1": "Phusantīti aniṭṭhaphassaṃ phusanti pāpuṇanti,",
  "atk-s0508a2:3528_2": "tattha aḍḍhadaliddatā akāraṇanti dasseti.",
  "atk-s0508a2:3528_3": "Phassaṃ bālo ca dhīro ca tatheva phuṭṭhoti yathā bālo iṭṭhāniṭṭhasamphassaṃ phuṭṭho,",
  "atk-s0508a2:3528_4": "tatheva dhīro iṭṭhāniṭṭhaphassaṃ phuṭṭho hoti,",
  "atk-s0508a2:3528_5": "na ettha bālapaṇḍitānaṃ koci viseso.",
  "atk-s0508a2:3528_6": "Ayaṃ pana viseso,",
  "atk-s0508a2:3528_7": "bālo hi bālyā vadhitova setīti bālapuggalo kenaci dukkhadhammena phuṭṭho socanto kilamanto urattāḷiṃ",
  "atk-s0508a2:3528_8": "kandanto bālabhāvena vadhito pīḷitova hutvā seti sayati.",
  "atk-s0508a2:3528_9": "Ito cito ca āvaṭṭanto vivaṭṭanto virodhento vedhati phassaphuṭṭhoti dhīro pana paṇḍito dukkhasamphassena",
  "atk-s0508a2:3528_10": "samphuṭṭho na vedhati kampanamattampi tassa na hotīti.",
  "atk-s0508a2:3529_0": "Tasmāti yasmā bālapaṇḍitānaṃ lokadhamme edisī pavatti,",
  "atk-s0508a2:3529_1": "tasmā hi paññāva dhanena seyyā,",
  "atk-s0508a2:3529_2": "yāya vosānamidhādhigacchatīti paññāva dhanato pāsaṃsatarā,",
  "atk-s0508a2:3529_3": "yāya paññāya vosānaṃ bhavassa pariyosānabhūtaṃ nibbānaṃ adhigacchati.",
  "atk-s0508a2:3529_4": "Abyositattā hīti anadhigataniṭṭhattā.",
  "atk-s0508a2:3529_5": "Bhavābhavesūti mahantāmahantesu bhavesu.",
  "atk-s0508a2:3530_0": "Upeti gabbhañca parañca lokaṃ,",
  "atk-s0508a2:3530_1": "saṃsāramāpajja paramparāyāti yo pāpāni katvā aparāparaṃ saṃsaraṇamāpajjitvā upeti gabbhañca parañca lokaṃ",
  "atk-s0508a2:3530_2": "gabbhaseyyāya paralokuppattiyā ca na muccati,",
  "atk-s0508a2:3530_3": "tassa pāpakammakārino puggalassa kiriyaṃ abhisaddahanto “attā ca me hotī”ti pattiyāyanto aññopi appapañño",
  "atk-s0508a2:3530_4": "bālo yathā paṭipajjitvā upeti gabbhañca parañca lokaṃ,",
  "atk-s0508a2:3530_5": "na tato parimuccati.",
  "atk-s0508a2:3531_0": "Coro yathāti yathā coro pāpadhammo gharasandhiṃ chindanto sandhimukhe ārakkhakapurisehi gahito sakammunā",
  "atk-s0508a2:3531_1": "tena attano sandhicchedakammunā kāraṇabhūtena kasādīhi tāḷanādivasena haññati rājapurisehi bādhiyyati",
  "atk-s0508a2:3531_2": "bajjhati ca.",
  "atk-s0508a2:3531_3": "Evaṃ pajāti evamayaṃ sattaloko idha pāpāni karitvā pecca patvā tena kammunā paramhi loke nirayādīsu haññati,",
  "atk-s0508a2:3531_4": "pañcavidhabandhanakammakāraṇādivasena bādhiyyati.",
  "atk-s0508a2:3532_0": "Evametāhi ekādasahi gāthāhi yathārahaṃ cattāro dhammuddese pakāsetvā idāni kāmesu saṃsāre ca ādīnavaṃ",
  "atk-s0508a2:3532_1": "disvā saddhāya attano pabbajitabhāvaṃ pabbajitakiccassa ca matthakappattiṃ vibhāvento “kāmā hī”tiādimāha.",
  "atk-s0508a2:3532_2": "Tattha kāmāti vatthukāmā manāpiyā rūpādayo dhammā,",
  "atk-s0508a2:3532_3": "kilesakāmā sabbepi rāgappabhedā.",
  "atk-s0508a2:3532_4": "Idha pana vatthukāmā veditabbā.",
  "atk-s0508a2:3532_5": "Te hi rūpādivasena anekappakāratāya citrā.",
  "atk-s0508a2:3532_6": "Lokassādavasena iṭṭhākāratāya madhurā.",
  "atk-s0508a2:3532_7": "Bālaputhujjanānaṃ manaṃ ramentīti manoramā.",
  "atk-s0508a2:3532_8": "Virūparūpenāti vividharūpena,",
  "atk-s0508a2:3532_9": "anekavidhasabhāvenāti attho.",
  "atk-s0508a2:3532_10": "Te hi rūpādivasena citrā,",
  "atk-s0508a2:3532_11": "nīlādivasena vividharūpā.",
  "atk-s0508a2:3532_12": "Evaṃ tena virūparūpena tathā tathā assādaṃ dassetvā mathenti cittaṃ pabbajjāya abhiramituṃ na dentīti",
  "atk-s0508a2:3532_13": "iminā appassādabahudukkhatādinā ādīnavaṃ kāmaguṇesu disvā tasmā taṃnimittaṃ ahaṃ pabbajito amhi.",
  "atk-s0508a2:3532_14": "Dumapphalāni pakkakāle aparipakkakāle ca yattha katthaci parūpakkamato sarasato vā patanti,",
  "atk-s0508a2:3532_15": "evaṃ sattā daharā ca vuḍḍhā ca sarīrassa bhedā patantiyeva.",
  "atk-s0508a2:3532_16": "Etampi disvāti evaṃ aniccatampi paññācakkhunā disvā,",
  "atk-s0508a2:3532_17": "na kevalaṃ appassādatāditāya ādīnavamevāti adhippāyo.",
  "atk-s0508a2:3532_18": "Apaṇṇakanti aviraddhanakaṃ sāmaññameva samaṇabhāvova seyyo uttaritaro.",
  "atk-s0508a2:3533_0": "Saddhāyāti kammaṃ kammaphalaṃ buddhasubuddhataṃ dhammasudhammataṃ saṅghasuppaṭipattiñca saddahitvā.",
  "atk-s0508a2:3533_1": "Upeto jinasāsaneti satthu sāsane sammāpaṭipattiṃ upagato.",
  "atk-s0508a2:3533_2": "Avañjhā mayhaṃ pabbajjā arahattassa adhigatattā.",
  "atk-s0508a2:3533_3": "Tato eva anaṇo bhuñjāmi bhojanaṃ nikkilesavasena sāmibhāvato sāmiparibhogena paribhuñjanato.",
  "atk-s0508a2:3534_0": "Kāme ādittato disvāti vatthukāme kilesakāme ca ekādasahi aggīhi ādittabhāvato disvā.",
  "atk-s0508a2:3534_1": "Jātarūpāni satthatoti katākatappabhedā sabbasuvaṇṇavikatiyo anatthāvahatāya nisitasatthato.",
  "atk-s0508a2:3534_2": "Gabbhavokkantito dukkhanti gabbhavokkantito paṭṭhāya sabbasaṃsārapavattidukkhaṃ.",
  "atk-s0508a2:3534_3": "Nirayesu mahabbhayanti saussadesu aṭṭhasu mahānirayesu labbhamānaṃ mahābhayañca sabbattha disvāti yojanā.",
  "atk-s0508a2:3535_0": "Etamādīnavaṃ ñatvāti etaṃ kāmānaṃ ādittatādiṃ saṃsāre ādīnavaṃ dosaṃ ñatvā.",
  "atk-s0508a2:3535_1": "Saṃvegaṃ alabhiṃ tadāti tasmiṃ satthu santike dhammassa sutakāle bhavādike saṃvegaṃ alatthaṃ.",
  "atk-s0508a2:3535_2": "Viddho tadā santoti tasmiṃ gahaṭṭhakāle rāgasallādīhi viddho samāno idāni satthu sāsanaṃ āgamma sampatto āsavakkhayaṃ,",
  "atk-s0508a2:3535_3": "viddho vā cattāri saccāni,",
  "atk-s0508a2:3535_4": "paṭividdhoti attho.",
  "atk-s0508a2:3535_5": "Sesaṃ antarantarādīsu vuttattā suviññeyyameva.",
  "atk-s0508a2:3536_0": "Evaṃ thero rañño korabyassa dhammaṃ desetvā satthu santikameva gato.",
  "atk-s0508a2:3536_1": "Satthā ca aparabhāge ariyagaṇamajjhe nisinno theraṃ saddhāpabbajitānaṃ aggaṭṭhāne ṭhapesīti.",
  "atk-s0508a2:3537_0": "Raṭṭhapālattheragāthāvaṇṇanā niṭṭhitā.",
  "atk-s0508a2:3538_0": "5. Mālukyaputtattheragāthāvaṇṇanā",
  "atk-s0508a2:3539_0": "Rūpaṃ disvā sati muṭṭhātiādikā āyasmato mālukyaputtassa gāthā.",
  "atk-s0508a2:3539_1": "Imassa āyasmato vatthu heṭṭhā chakkanipāte vuttameva.",
  "atk-s0508a2:3539_2": "Tā pana gāthā therena arahatte patiṭṭhitena ñātīnaṃ dhammadesanāvasena bhāsitā.",
  "atk-s0508a2:3539_3": "Idha pana puthujjanakāle “sādhu me, bhante,",
  "atk-s0508a2:3539_4": "bhagavā saṃkhittena dhammaṃ desetū”ti yācitena satthārā “taṃ kiṃ maññasi,",
  "atk-s0508a2:3539_5": "mālukyaputta,",
  "atk-s0508a2:3539_6": "ye te cakkhuviññeyyā rūpā adiṭṭhā adiṭṭhapubbā,",
  "atk-s0508a2:3539_7": "na ca passasi,",
  "atk-s0508a2:3539_8": "na ca te hoti passeyyanti,",
  "atk-s0508a2:3539_9": "atthi te tattha chando vā rāgo vā pemaṃ vā”ti?",
  "atk-s0508a2:3539_10": "“No hetaṃ, bhante”.",
  "atk-s0508a2:3539_11": "“Ye te sotaviññeyyā saddā…pe…",
  "atk-s0508a2:3539_12": "ghāna…jivhā…kāya…manoviññeyyā dhammā aviññātā aviññātapubbā,",
  "atk-s0508a2:3539_13": "na ca vijānāsi,",
  "atk-s0508a2:3539_14": "na ca te hoti vijāneyyanti,",
  "atk-s0508a2:3539_15": "atthi te tattha chando vā rāgo vā pemaṃ vā”ti?",
  "atk-s0508a2:3539_16": "“No hetaṃ, bhante”.",
  "atk-s0508a2:3539_17": "“Ettha ca te,",
  "atk-s0508a2:3539_18": "mālukyaputta,",
  "atk-s0508a2:3539_19": "diṭṭhasutamutaviññātabbesu dhammesu diṭṭhe diṭṭhamattaṃ bhavissati,",
  "atk-s0508a2:3539_20": "sute sutamattaṃ,",
  "atk-s0508a2:3539_21": "mute mutamattaṃ,",
  "atk-s0508a2:3539_22": "viññāte viññātamattaṃ bhavissati.",
  "atk-s0508a2:3539_23": "Yato kho te,",
  "atk-s0508a2:3539_24": "mālukyaputta,",
  "atk-s0508a2:3539_25": "diṭṭhasutamutaviññātabbesu dhammesu diṭṭhe diṭṭhamattaṃ,",
  "atk-s0508a2:3539_26": "sute sutamattaṃ,",
  "atk-s0508a2:3539_27": "mute mutamattaṃ,",
  "atk-s0508a2:3539_28": "viññāte viññātamattaṃ bhavissati,",
  "atk-s0508a2:3539_29": "tato tvaṃ,",
  "atk-s0508a2:3539_30": "mālukyaputta, na tena.",
  "atk-s0508a2:3539_31": "Yato tvaṃ,",
  "atk-s0508a2:3539_32": "mālukyaputta, na tena,",
  "atk-s0508a2:3539_33": "tato tvaṃ,",
  "atk-s0508a2:3539_34": "mālukyaputta,",
  "atk-s0508a2:3539_35": "na tattha.",
  "atk-s0508a2:3539_36": "Yato tvaṃ,",
  "atk-s0508a2:3539_37": "mālukyaputta,",
  "atk-s0508a2:3539_38": "na tattha,",
  "atk-s0508a2:3539_39": "tato tvaṃ,",
  "atk-s0508a2:3539_40": "mālukyaputta,",
  "atk-s0508a2:3539_41": "nevidha na huraṃ na ubhayamantarena,",
  "atk-s0508a2:3539_42": "esevanto dukkhassā”ti.",
  "atk-s0508a2:3539_43": "Saṃkhittena dhamme desite tassa dhammassa sādhukaṃ uggahitabhāvaṃ pakāsentena –",
  "atk-s0508a2:3540_0": "794.",
  "atk-s0508a2:3541_0": "“Rūpaṃ disvā sati muṭṭhā, piyaṃ nimittaṃ manasi karoto;",
  "atk-s0508a2:3542_0": "Sārattacitto vedeti, tañca ajjhosa tiṭṭhati.",
  "atk-s0508a2:3543_0": "795.",
  "atk-s0508a2:3544_0": "“Tassa vaḍḍhanti vedanā, anekā rūpasambhavā;",
  "atk-s0508a2:3545_0": "Abhijjhā ca vihesā ca, cittamassūpahaññati;",
  "atk-s0508a2:3546_0": "Evamācinato dukkhaṃ, ārā nibbāna vuccati.",
  "atk-s0508a2:3547_0": "796.",
  "atk-s0508a2:3548_0": "“Saddaṃ sutvā sati muṭṭhā, piyaṃ nimittaṃ manasi karoto;",
  "atk-s0508a2:3549_0": "Sārattacitto vedeti, tañca ajjhosa tiṭṭhati.",
  "atk-s0508a2:3550_0": "797.",
  "atk-s0508a2:3551_0": "“Tassa vaḍḍhanti vedanā, anekā saddasambhavā;",
  "atk-s0508a2:3552_0": "Abhijjhā ca vihesā ca, cittamassūpahaññati;",
  "atk-s0508a2:3553_0": "Evamācinato dukkhaṃ, ārā nibbāna vuccati.",
  "atk-s0508a2:3554_0": "798.",
  "atk-s0508a2:3555_0": "“Gandhaṃ ghatvā sati muṭṭhā, piyaṃ nimittaṃ manasi karoto;",
  "atk-s0508a2:3556_0": "Sārattacitto vedeti, tañca ajjhosa tiṭṭhati.",
  "atk-s0508a2:3557_0": "799.",
  "atk-s0508a2:3558_0": "“Tassa vaḍḍhanti vedanā, anekā gandhasambhavā;",
  "atk-s0508a2:3559_0": "Abhijjhā ca vihesā ca, cittamassūpahaññati;",
  "atk-s0508a2:3560_0": "Evamācinato dukkhaṃ, ārā nibbāna vuccati.",
  "atk-s0508a2:3561_0": "800.",
  "atk-s0508a2:3562_0": "“Rasaṃ bhotvā sati muṭṭhā, piyaṃ nimittaṃ manasi karoto;",
  "atk-s0508a2:3563_0": "Sārattacitto vedeti, tañca ajjhosa tiṭṭhati.",
  "atk-s0508a2:3564_0": "801.",
  "atk-s0508a2:3565_0": "“Tassa vaḍḍhanti vedanā, anekā rasasambhavā;",
  "atk-s0508a2:3566_0": "Abhijjhā ca vihesā ca, cittamassūpahaññati;",
  "atk-s0508a2:3567_0": "Evamācinato dukkhaṃ, ārā nibbāna vuccati.",
  "atk-s0508a2:3568_0": "802.",
  "atk-s0508a2:3569_0": "“Phassaṃ phussa sati muṭṭhā, piyaṃ nimittaṃ manasi karoto;",
  "atk-s0508a2:3570_0": "Sārattacitto vedeti, tañca ajjhosa tiṭṭhati.",
  "atk-s0508a2:3571_0": "803.",
  "atk-s0508a2:3572_0": "“Tassa vaḍḍhanti vedanā, anekā phassasambhavā;",
  "atk-s0508a2:3573_0": "Abhijjhā ca vihesā ca, cittamassūpahaññati;",
  "atk-s0508a2:3574_0": "Evamācinato dukkhaṃ, ārā nibbāna vuccati.",
  "atk-s0508a2:3575_0": "804.",
  "atk-s0508a2:3576_0": "“Dhammaṃ ñatvā sati muṭṭhā, piyaṃ nimittaṃ manasi karoto;",
  "atk-s0508a2:3577_0": "Sārattacitto vedeti, tañca ajjhosa tiṭṭhati.",
  "atk-s0508a2:3578_0": "805.",
  "atk-s0508a2:3579_0": "“Tassa vaḍḍhanti vedanā, anekā dhammasambhavā;",
  "atk-s0508a2:3580_0": "Abhijjhā ca vihesā ca, cittamassūpahaññati;",
  "atk-s0508a2:3581_0": "Evamācinato dukkhaṃ, ārā nibbāna vuccati.",
  "atk-s0508a2:3582_0": "806.",
  "atk-s0508a2:3583_0": "“Na so rajjati rūpesu, rūpaṃ disvā paṭissato;",
  "atk-s0508a2:3584_0": "Virattacitto vedeti, tañca nājjhosa tiṭṭhati.",
  "atk-s0508a2:3585_0": "807.",
  "atk-s0508a2:3586_0": "“Yathāssa passato rūpaṃ, sevato cāpi vedanaṃ;",
  "atk-s0508a2:3587_0": "Khīyati nopacīyati, evaṃ so caratī sato;",
  "atk-s0508a2:3588_0": "Evaṃ apacinato dukkhaṃ, santike nibbāna vuccati.",
  "atk-s0508a2:3589_0": "808.",
  "atk-s0508a2:3590_0": "“Na so rajjati saddesu, saddaṃ sutvā paṭissato;",
  "atk-s0508a2:3591_0": "Virattacitto vedeti, tañca nājjhosa tiṭṭhati.",
  "atk-s0508a2:3592_0": "809.",
  "atk-s0508a2:3593_0": "“Yathāssa suṇato saddaṃ, sevato cāpi vedanaṃ;",
  "atk-s0508a2:3594_0": "Khīyati nopacīyati, evaṃ so caratī sato;",
  "atk-s0508a2:3595_0": "Evaṃ apacinato dukkhaṃ, santike nibbāna vuccati.",
  "atk-s0508a2:3596_0": "810.",
  "atk-s0508a2:3597_0": "“Na so rajjati gandhesu, gandhaṃ ghatvā paṭissato;",
  "atk-s0508a2:3598_0": "Virattacitto vedeti, tañca nājjhosa tiṭṭhati.",
  "atk-s0508a2:3599_0": "811.",
  "atk-s0508a2:3600_0": "“Yathāssa ghāyato gandhaṃ, sevato cāpi vedanaṃ;",
  "atk-s0508a2:3601_0": "Khīyati nopacīyati, evaṃ so caratī sato;",
  "atk-s0508a2:3602_0": "Evaṃ apacinato dukkhaṃ, santike nibbāna vuccati.",
  "atk-s0508a2:3603_0": "812.",
  "atk-s0508a2:3604_0": "“Na so rajjati rasesu, rasaṃ bhotvā paṭissato;",
  "atk-s0508a2:3605_0": "Virattacitto vedeti, tañca nājjhosa tiṭṭhati.",
  "atk-s0508a2:3606_0": "813.",
  "atk-s0508a2:3607_0": "“Yathāssa sāyato rasaṃ, sevato cāpi vedanaṃ;",
  "atk-s0508a2:3608_0": "Khīyati nopacīyati, evaṃ so caratī sato;",
  "atk-s0508a2:3609_0": "Evaṃ apacinato dukkhaṃ, santike nibbāna vuccati.",
  "atk-s0508a2:3610_0": "814.",
  "atk-s0508a2:3611_0": "“Na so rajjati phassesu, phassaṃ phussa paṭissato;",
  "atk-s0508a2:3612_0": "Virattacitto vedeti, tañca nājjhosa tiṭṭhati.",
  "atk-s0508a2:3613_0": "815.",
  "atk-s0508a2:3614_0": "“Yathāssa phusato phassaṃ, sevato cāpi vedanaṃ;",
  "atk-s0508a2:3615_0": "Khīyati nopacīyati, evaṃ so caratī sato;",
  "atk-s0508a2:3616_0": "Evaṃ apacinato dukkhaṃ, santike nibbāna vuccati.",
  "atk-s0508a2:3617_0": "816.",
  "atk-s0508a2:3618_0": "“Na so rajjati dhammesu, dhammaṃ ñatvā paṭissato;",
  "atk-s0508a2:3619_0": "Virattacitto vedeti, tañca nājjhosa tiṭṭhati.",
  "atk-s0508a2:3620_0": "817.",
  "atk-s0508a2:3621_0": "“Yathāssa vijānato dhammaṃ, sevato cāpi vedanaṃ;",
  "atk-s0508a2:3622_0": "Khīyati nopacīyati, evaṃ so caratī sato;",
  "atk-s0508a2:3623_0": "Evaṃ apacinato dukkhaṃ, santike nibbāna vuccatī”ti. –",
  "atk-s0508a2:3624_0": "Imā gāthā abhāsi.",
  "atk-s0508a2:3625_0": "Tattha rūpaṃ disvāti cakkhuviññeyyaṃ rūpaṃ cakkhudvārena upalabhitvā.",
  "atk-s0508a2:3625_1": "Sati muṭṭhā,",
  "atk-s0508a2:3625_2": "piyaṃ nimittaṃ manasi karototi tasmiṃ rūpe diṭṭhamatte eva aṭṭhatvā subhanimittaṃ manasi karoto subhākāraggahaṇavasena",
  "atk-s0508a2:3625_3": "ayoniso manasi karoto sati muṭṭhā hoti.",
  "atk-s0508a2:3625_4": "Tathā ca sati sārattacitto vedeti taṃ rūpārammaṇaṃ ratto, giddho,",
  "atk-s0508a2:3625_5": "gadhito hutvā anubhavati, assādeti,",
  "atk-s0508a2:3625_6": "abhinandati.",
  "atk-s0508a2:3625_7": "Tathābhūto ca tañca ajjhosa tiṭṭhatīti tañca rūpārammaṇaṃ ajjhosāya “sukhaṃ sukha”nti abhinivissa gilitvā pariniṭṭhāpetvā tiṭṭhati.",
  "atk-s0508a2:3626_0": "Tassa vaḍḍhanti vedanā,",
  "atk-s0508a2:3626_1": "anekā rūpasambhavāti tassa evarūpassa puggalassa rūpasambhavā rūpārammaṇā sukhādibhedena anekā vedanā kilesuppattihetubhūtā vaḍḍhanti.",
  "atk-s0508a2:3626_2": "Abhijjhā ca vihesā ca,",
  "atk-s0508a2:3626_3": "cittamassūpahaññatīti piyarūpe sārajjanavasena uppajjamānāya abhijjhāya,",
  "atk-s0508a2:3626_4": "apiyarūpe byāpajjanavasena piyarūpasseva vipariṇāmaññathābhāvāya uppajjamānāya sokādilakkhaṇāya vihesāya",
  "atk-s0508a2:3626_5": "ca assa puggalassa cittaṃ upahaññati bādhīyati.",
  "atk-s0508a2:3626_6": "Evamācinato dukkhanti vuttākārena taṃ taṃ vedanassādavasena bhavābhisaṅkhāraṃ ācinato vaṭṭadukkhaṃ pavattati.",
  "atk-s0508a2:3626_7": "Tenāha bhagavā –",
  "atk-s0508a2:3626_8": "“vedanāpaccayā taṇhā…pe…",
  "atk-s0508a2:3626_9": "dukkhakkhandhassa samudayo hotī”ti.",
  "atk-s0508a2:3626_10": "Tathābhūtassa ārā ārakā dūre nibbānaṃ vuccati,",
  "atk-s0508a2:3626_11": "tassa taṃ dullabhanti attho.",
  "atk-s0508a2:3626_12": "Saddaṃ sutvātiādigāthāsupi vuttanayeneva attho veditabbo.",
  "atk-s0508a2:3626_13": "Tattha ghatvāti ghāyitvā.",
  "atk-s0508a2:3626_14": "Bhotvāti sāyitvā.",
  "atk-s0508a2:3626_15": "Phussāti phusitvā.",
  "atk-s0508a2:3626_16": "Dhammaṃ ñatvāti dhammārammaṇaṃ vijānitvā.",
  "atk-s0508a2:3627_0": "Evaṃ chadvāragocare sārajjantassa vaṭṭaṃ dassetvā idāni tattha virajjantassa vivaṭṭaṃ dassento “na so rajjati rūpesū”tiādimāha.",
  "atk-s0508a2:3627_1": "Tattha na so rajjati rūpesu,",
  "atk-s0508a2:3627_2": "rūpaṃ disvā paṭissatoti yo puggalo rūpaṃ disvā āpāthagataṃ rūpārammaṇaṃ cakkhudvārikena viññāṇasantānena",
  "atk-s0508a2:3627_3": "gahetvā catusampajaññavasena sampajānakāritāya paṭissato hoti,",
  "atk-s0508a2:3627_4": "so rūpārammaṇesu na rajjati rāgaṃ na janeti,",
  "atk-s0508a2:3627_5": "aññadatthu virattacitto vedeti,",
  "atk-s0508a2:3627_6": "rūpārammaṇamhi samudayādito yathābhūtaṃ pajānanto nibbindati,",
  "atk-s0508a2:3627_7": "nibbindanto taṃ tatthuppannavedanañca virattacitto vedeti,",
  "atk-s0508a2:3627_8": "tathābhūto ca tañca najjhosa tiṭṭhatīti taṃ rūpārammaṇaṃ sammadeva virattacittatāya ajjhosāya na tiṭṭhati “etaṃ mama,",
  "atk-s0508a2:3627_9": "esohamasmi,",
  "atk-s0508a2:3627_10": "eso me attā”ti taṇhāmānadiṭṭhivasena nābhinivisati.",
  "atk-s0508a2:3628_0": "Yathāssa passato rūpanti assa yogino yathā tattha abhijjhādayo nappavattanti,",
  "atk-s0508a2:3628_1": "evaṃ aniccādito rūpaṃ passantassa.",
  "atk-s0508a2:3628_2": "Sevato cāpi vedananti taṃ ārabbha uppannaṃ vedanaṃ taṃsampayuttadhamme ca gocarasevanāya sevato cāpi.",
  "atk-s0508a2:3628_3": "Khīyatīti sabbaṃ kilesavaṭṭaṃ parikkhayaṃ pariyādānaṃ gacchati.",
  "atk-s0508a2:3628_4": "Nopacīyatīti na upaciyati na ācayaṃ gacchati.",
  "atk-s0508a2:3628_5": "Evaṃ so caratī satoti evaṃ kilesāpanayanapaṭipattiyā sato sampajāno hutvā carati, viharati.",
  "atk-s0508a2:3628_6": "Evaṃ apacinato dukkhanti vuttanayena apacayagāminiyā maggapaññāya sakalaṃ vaṭṭadukkhaṃ apacinantassa.",
  "atk-s0508a2:3628_7": "Santike nibbāna vuccatīti saupādisesaanupādisesanibbānadhātusamīpe evāti vuccati asaṅkhatāya dhātuyā sacchikatattā.",
  "atk-s0508a2:3628_8": "Na so rajjati saddesūtiādīsupi imināva nayena attho veditabbo.",
  "atk-s0508a2:3629_0": "Evaṃ thero imāhi gāthāhi satthu ovādassa attanā upadhāritabhāvaṃ pavedetvā uṭṭhāyāsanā satthāraṃ vanditvā",
  "atk-s0508a2:3629_1": "gato nacirasseva vipassanaṃ vaḍḍhetvā arahattaṃ pāpuṇīti.",
  "atk-s0508a2:3630_0": "Mālukyaputtattheragāthāvaṇṇanā niṭṭhitā.",
  "atk-s0508a2:3631_0": "6. Selattheragāthāvaṇṇanā",
  "atk-s0508a2:3632_0": "Paripuṇṇakāyotiādikā āyasmato selattherassa gāthā.",
  "atk-s0508a2:3632_1": "Kā uppatti?",
  "atk-s0508a2:3632_2": "Ayaṃ kira padumuttarabhagavato kāle kulagehe nibbattitvā viññutaṃ patto gaṇapāmokkho hutvā tīṇi purisasatāni",
  "atk-s0508a2:3632_3": "samādapetvā tehi saddhiṃ satthu gandhakuṭiṃ kāretvā katapariyositāya gandhakuṭiyā sabhikkhusaṅghassa",
  "atk-s0508a2:3632_4": "bhagavato mahādānaṃ pavattetvā satthāraṃ bhikkhū ca ticīvarena acchādesi.",
  "atk-s0508a2:3632_5": "So tena puññakammena ekaṃ buddhantaraṃ devaloke eva vasitvā tato cuto devamanussesu saṃsaranto imasmiṃ",
  "atk-s0508a2:3632_6": "buddhuppāde aṅguttarāpesu āpaṇe nāma brāhmaṇagāme brāhmaṇakule nibbattitvā seloti laddhanāmo ahosi.",
  "atk-s0508a2:3632_7": "So vayappatto tīsu vedesu,",
  "atk-s0508a2:3632_8": "brāhmaṇasippesu ca nipphattiṃ gantvā tīṇi māṇavakasatāni mante vācento āpaṇe paṭivasati.",
  "atk-s0508a2:3632_9": "Tena ca samayena satthā sāvatthito nikkhamitvā aḍḍhateḷasahi bhikkhusatehi saddhiṃ aṅguttarāpesu cārikaṃ caranto selassa,",
  "atk-s0508a2:3632_10": "antevāsikānañca ñāṇaparipākaṃ disvā aññatarasmiṃ vanasaṇḍe viharati.",
  "atk-s0508a2:3632_11": "Atha keṇiyo nāma jaṭilo satthu āgamanaṃ sutvā tattha gantvā saddhiṃ bhikkhusaṅghena satthāraṃ svātanāya",
  "atk-s0508a2:3632_12": "nimantetvā sake assame pahūtaṃ khādanīyaṃ bhojanīyaṃ paṭiyādeti.",
  "atk-s0508a2:3632_13": "Tasmiñca samaye selo brāhmaṇo saddhiṃ tīhi māṇavakasatehi jaṅghāvihāraṃ anuvicaranto keṇiyassa assamaṃ",
  "atk-s0508a2:3632_14": "pavisitvā jaṭile kaṭṭhaphālanuddhanasampādanādinā dānūpakaraṇaṃ sajjente disvā,",
  "atk-s0508a2:3632_15": "“kiṃ nu kho te, keṇiya,",
  "atk-s0508a2:3632_16": "mahāyañño paccupaṭṭhito”tiādiṃ pucchitvā tena “buddho bhagavā mayā svātanāya nimantito”ti vutte “buddho”ti",
  "atk-s0508a2:3632_17": "vacanaṃ sutvāva haṭṭho udaggo pītisomanassajāto tāvadeva māṇavakehi saddhiṃ satthāraṃ upasaṅkamitvā katapaṭisanthāro",
  "atk-s0508a2:3632_18": "ekamantaṃ nisinno bhagavato kāye bāttiṃsamahāpurisalakkhaṇāni disvā “imehi lakkhaṇehi samannāgato rājā",
  "atk-s0508a2:3632_19": "vā hoti cakkavattī,",
  "atk-s0508a2:3632_20": "buddho vā loke vivaṭṭacchado,",
  "atk-s0508a2:3632_21": "ayaṃ pana pabbajito,",
  "atk-s0508a2:3632_22": "no ca kho naṃ jānāmi ‘buddho vā, no vā’,",
  "atk-s0508a2:3632_23": "sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ ‘ye te bhavanti arahanto sammāsambuddhā,",
  "atk-s0508a2:3632_24": "te sake vaṇṇe bhaññamāne attānaṃ pātukarontī’ti asammāsambuddho hi sammukhe ṭhatvā buddhaguṇehi abhitthavīyamāno",
  "atk-s0508a2:3632_25": "sārajjati maṅkubhāvaṃ āpajjati avesārajjappattatāya ananuyogakkhamattā,",
  "atk-s0508a2:3632_26": "yaṃnūnāhaṃ samaṇaṃ gotamaṃ sammukhā sāruppāhi gāthāhi abhitthaveyya”nti evaṃ pana cintetvā –",
  "atk-s0508a2:3633_0": "818.",
  "atk-s0508a2:3634_0": "“Paripuṇṇakāyo suruci, sujāto cārudassano;",
  "atk-s0508a2:3635_0": "Suvaṇṇavaṇṇosi bhagavā, susukkadāṭhosi vīriyavā.",
  "atk-s0508a2:3636_0": "819.",
  "atk-s0508a2:3637_0": "“Narassa hi sujātassa, ye bhavanti viyañjanā;",
  "atk-s0508a2:3638_0": "Sabbe te tava kāyasmiṃ, mahāpurisalakkhaṇā.",
  "atk-s0508a2:3639_0": "820.",
  "atk-s0508a2:3640_0": "“Pasannanetto sumukho, brahā uju patāpavā;",
  "atk-s0508a2:3641_0": "Majjhe samaṇasaṅghassa, ādiccova virocasi.",
  "atk-s0508a2:3642_0": "821.",
  "atk-s0508a2:3643_0": "“Kalyāṇadassano bhikkhu, kañcanasannibhattaco;",
  "atk-s0508a2:3644_0": "Kiṃ te samaṇabhāvena, evaṃ uttamavaṇṇino.",
  "atk-s0508a2:3645_0": "822.",
  "atk-s0508a2:3646_0": "“Rājā arahasi bhavituṃ, cakkavattī rathesabho;",
  "atk-s0508a2:3647_0": "Cāturanto vijitāvī, jambusaṇḍassa issaro.",
  "atk-s0508a2:3648_0": "823.",
  "atk-s0508a2:3649_0": "“Khattiyā bhogī rājāno, anuyantā bhavanti te;",
  "atk-s0508a2:3650_0": "Rājābhirājā manujindo, rajjaṃ kārehi gotamā”ti. –",
  "atk-s0508a2:3651_0": "Chahi gāthāhi bhagavantaṃ abhitthavi.",
  "atk-s0508a2:3652_0": "Tattha paripuṇṇakāyoti abhibyattarūpānaṃ dvattiṃsāya mahāpurisalakkhaṇānaṃ paripuṇṇatāya ahīnaṅgapaccaṅgatāya ca paripuṇṇasarīro.",
  "atk-s0508a2:3652_1": "Surucīti sundarasarīrappabho.",
  "atk-s0508a2:3652_2": "Sujātoti ārohapariṇāhasampattiyā,",
  "atk-s0508a2:3652_3": "saṇṭhānasampattiyā ca sunibbatto.",
  "atk-s0508a2:3652_4": "Cārudassanoti sucirampi passantānaṃ atittijanakaṃ appaṭikkūlaṃ ramaṇīyaṃ cāru eva dassanaṃ assāti cārudassano.",
  "atk-s0508a2:3652_5": "Keci panāhu “cārudassanoti sundaranetto”ti.",
  "atk-s0508a2:3652_6": "Suvaṇṇavaṇṇoti suvaṇṇasadisavaṇṇo.",
  "atk-s0508a2:3652_7": "Asīti bhavasi,",
  "atk-s0508a2:3652_8": "idaṃ padaṃ “paripuṇṇakāyo asī”tiādinā sabbapadehi yojetabbaṃ.",
  "atk-s0508a2:3652_9": "Susukkadāṭhoti suṭṭhu sukkadāṭho.",
  "atk-s0508a2:3652_10": "Bhagavato hi dāṭhāhi candakiraṇā viya dhavalarasmiyo niccharanti.",
  "atk-s0508a2:3652_11": "Vīriyavāti vīriyapāramīpāripūriyā caturaṅgasamannāgatavīriyādhiṭṭhānato catubbidhassa sammappadhānassa sampattiyā ca atisayayutto.",
  "atk-s0508a2:3653_0": "Narassa hi sujātassāti samatiṃsāya pāramīnaṃ,",
  "atk-s0508a2:3653_1": "ariyassa vā cakkavattīvattassa paripūritattā suṭṭhu sammadeva jātassa narassa,",
  "atk-s0508a2:3653_2": "mahāpurisassāti attho.",
  "atk-s0508a2:3653_3": "Sabbe teti ye mahāpurisabhāvaṃ loke aggapuggalabhāvaṃ byañjayantīti byañjanāti laddhavohārasuppatiṭṭhitapādatādibāttiṃsamahāpurisalakkhaṇasaṅkhātā",
  "atk-s0508a2:3653_4": "tambanakhatuṅganakhatādiasītianubyañjanasaṅkhātā ca rūpaguṇā,",
  "atk-s0508a2:3653_5": "te anavasesā,",
  "atk-s0508a2:3653_6": "tava kāyasmiṃ santīti vacanaseso.",
  "atk-s0508a2:3654_0": "Mahāpurisalakkhaṇāti pubbe vuttabyañjanāneva vacanantarena nigamento āha.",
  "atk-s0508a2:3655_0": "Idāni tesu lakkhaṇesu attanā abhirucitehi lakkhaṇehi bhagavantaṃ thomento “pasannanetto”tiādimāha.",
  "atk-s0508a2:3655_1": "Bhagavā hi pañca vaṇṇapasādasampattiyā pasannanetto.",
  "atk-s0508a2:3655_2": "Paripuṇṇacandamaṇḍalasadisamukhatāya sumukho.",
  "atk-s0508a2:3655_3": "Ārohapariṇāhasampattiyā brahā.",
  "atk-s0508a2:3655_4": "Brahmujugattatāya uju.",
  "atk-s0508a2:3655_5": "Jutimantatāya patāpavā.",
  "atk-s0508a2:3656_0": "Idāni tameva patāpavantataṃ ādiccūpamāya vibhāvento “majjhe samaṇasaṅghassā”tiādimāha.",
  "atk-s0508a2:3656_1": "Tattha ādiccova virocasīti yathā ādicco uggacchanto sabbaṃ tamagataṃ vidhametvā ālokaṃ karonto virocati,",
  "atk-s0508a2:3656_2": "evaṃ tvampi anto ceva bahi ca sabbaṃ avijjātamaṃ viddhaṃsetvā ñāṇālokaṃ karonto virocasi.",
  "atk-s0508a2:3657_0": "Dassanīyarūpatāya aṅgīgatānaṃ dassanasampattīnaṃ āvahanato,",
  "atk-s0508a2:3657_1": "kalyāṇehi pañcahi dassanehi samannāgatattā ca kalyāṇadassano.",
  "atk-s0508a2:3657_2": "Uttamavaṇṇinoti uttamavaṇṇasampannassa.",
  "atk-s0508a2:3658_0": "Cakkavattīti cakkaratanaṃ vatteti,",
  "atk-s0508a2:3658_1": "catūhi sampatticakkehi vatteti,",
  "atk-s0508a2:3658_2": "tehi ca pare vatteti.",
  "atk-s0508a2:3658_3": "Parahitāya iriyāpathacakkānaṃ vatto etasmiṃ atthīti cakkavattī.",
  "atk-s0508a2:3658_4": "Atha vā catūhi acchariyadhammehi ca saṅgahavatthūhi ca samannāgamena parehi anabhibhavanīyassa āṇācakkassa vatto etasmiṃ atthītipi cakkavattī.",
  "atk-s0508a2:3658_5": "Rathesabhoti rathikesu ājānīyausabhapuriso,",
  "atk-s0508a2:3658_6": "mahārathikoti attho.",
  "atk-s0508a2:3658_7": "Cāturantoti catusamuddantāya pathaviyā issaro.",
  "atk-s0508a2:3658_8": "Vijitāvīti vijitavijayo.",
  "atk-s0508a2:3658_9": "Jambusaṇḍassāti jambudīpassa,",
  "atk-s0508a2:3658_10": "pākaṭena hi issariyāni dassento evamāha.",
  "atk-s0508a2:3658_11": "Cakkavattī pana saparittadīpānaṃ catunnampi mahādīpānaṃ issarova.",
  "atk-s0508a2:3659_0": "Khattiyāti jātikhattiyā.",
  "atk-s0508a2:3659_1": "Bhogīti bhogiyā.",
  "atk-s0508a2:3659_2": "Rājānoti ye keci rajjaṃ kārentā.",
  "atk-s0508a2:3659_3": "Anuyantāti anugāmino sevakā.",
  "atk-s0508a2:3659_4": "Rājābhirājāti rājūnaṃ pūjanīyo rājā hutvā,",
  "atk-s0508a2:3659_5": "cakkavattīti adhippāyo.",
  "atk-s0508a2:3659_6": "Manujindoti manussādhipati,",
  "atk-s0508a2:3659_7": "manussānaṃ paramissaroti attho.",
  "atk-s0508a2:3660_0": "Evaṃ selena vutte bhagavā “ye te bhavanti arahanto sammāsambuddhā,",
  "atk-s0508a2:3660_1": "te sake vaṇṇe bhaññamāne attānaṃ pātukarontī”ti imaṃ selassa manorathaṃ pūrento –",
  "atk-s0508a2:3661_0": "824.",
  "atk-s0508a2:3662_0": "“Rājāhamasmi sela, (selāti bhagavā) dhammarājā anuttaro;",
  "atk-s0508a2:3663_0": "Dhammena cakkaṃ vattemi, cakkaṃ appaṭivattiya”nti. – imaṃ gāthamāha;",
  "atk-s0508a2:3664_0": "Tatrāyaṃ adhippāyo –",
  "atk-s0508a2:3664_1": "yaṃ maṃ tvaṃ, sela, yācasi,",
  "atk-s0508a2:3664_2": "“rājā arahasi bhavituṃ cakkavattī”ti,",
  "atk-s0508a2:3664_3": "ettha appossukko hohi,",
  "atk-s0508a2:3664_4": "rājāhamasmi,",
  "atk-s0508a2:3664_5": "sati ca rājatte yathā añño rājā samānopi yojanasataṃ vā anusāsati,",
  "atk-s0508a2:3664_6": "dve tīṇi cattāri pañca yojanasatāni vā yojanasahassaṃ vā cakkavattī hutvāpi catudīpapariyantamattaṃ vā,",
  "atk-s0508a2:3664_7": "nāhamevaṃ paricchinnavisayo.",
  "atk-s0508a2:3664_8": "Ahañhi dhammarājā anuttaro bhavaggato avīcipariyantaṃ katvā tiriyaṃ aparimeyyalokadhātuyo anusāsāmi.",
  "atk-s0508a2:3664_9": "Yāvatā hi apadādibhedā sattā,",
  "atk-s0508a2:3664_10": "ahaṃ tesaṃ aggo.",
  "atk-s0508a2:3664_11": "Na hi me koci sīlena vā…pe…",
  "atk-s0508a2:3664_12": "vimuttiñāṇadassanena vā sadiso natthi,",
  "atk-s0508a2:3664_13": "kuto bhiyyo.",
  "atk-s0508a2:3664_14": "Svāhaṃ evaṃ dhammarājā anuttaro,",
  "atk-s0508a2:3664_15": "anuttareneva catusatipaṭṭhānādibhedabodhipakkhiyasaṅkhātena dhammena cakkaṃ vattemi,",
  "atk-s0508a2:3664_16": "“idaṃ pajahatha,",
  "atk-s0508a2:3664_17": "idaṃ upasampajja viharathā”tiādinā āṇācakkaṃ.",
  "atk-s0508a2:3664_18": "“Idaṃ kho pana,",
  "atk-s0508a2:3664_19": "bhikkhave,",
  "atk-s0508a2:3664_20": "dukkhaṃ ariyasacca”ntiādinā pariyattidhammena dhammacakkameva vā.",
  "atk-s0508a2:3664_21": "Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena vā…pe…",
  "atk-s0508a2:3664_22": "kenaci vā lokasminti.",
  "atk-s0508a2:3665_0": "Evaṃ attānamāvikarontaṃ bhagavantaṃ disvā pītisomanassajāto selo puna daḷhīkaraṇatthaṃ –",
  "atk-s0508a2:3666_0": "825.",
  "atk-s0508a2:3667_0": "“Sambuddho paṭijānāsi, (iti selo brāhmaṇo) dhammarājā anuttaro;",
  "atk-s0508a2:3668_0": "Dhammena cakkaṃ vattemi, iti bhāsatha gotama.",
  "atk-s0508a2:3669_0": "826.",
  "atk-s0508a2:3670_0": "“Ko nu senāpati bhoto, sāvako satthuranvayo;",
  "atk-s0508a2:3671_0": "Ko tetamanuvatteti, dhammacakkaṃ pavattita”nti. – gāthādvayamāha;",
  "atk-s0508a2:3672_0": "Tattha ko nu senāpatīti dhammarañño bhoto dhammena pavattitassa cakkassa anupavattanako senāpati ko nūti pucchi.",
  "atk-s0508a2:3673_0": "Tena ca samayena bhagavato dakkhiṇapasse āyasmā sāriputto nisinno hoti,",
  "atk-s0508a2:3673_1": "suvaṇṇapuñjo viya siriyā sobhamāno.",
  "atk-s0508a2:3673_2": "Taṃ dassento bhagavā –",
  "atk-s0508a2:3674_0": "827.",
  "atk-s0508a2:3675_0": "“Mayā pavattitaṃ cakkaṃ, (selāti bhagavā) dhammacakkaṃ anuttaraṃ;",
  "atk-s0508a2:3676_0": "Sāriputto anuvatteti, anujāto tathāgata”nti. – gāthamāha;",
  "atk-s0508a2:3677_0": "Tattha anujāto tathāgatanti, tathāgataṃ anujāto, tathā gatena hetunā ariyāya jātiyā jātoti attho.",
  "atk-s0508a2:3678_0": "Evaṃ “ko nu senāpati bhoto”ti selena vuttapañhaṃ byākaritvā yaṃ selo āha “sambuddho paṭijānāsī”ti tattha",
  "atk-s0508a2:3678_1": "naṃ nikkaṅkhaṃ kātukāmo “nāhaṃ paṭiññāmatteneva paṭijānāmi,",
  "atk-s0508a2:3678_2": "api cāhaṃ iminā kāraṇena buddho”ti ñāpetuṃ –",
  "atk-s0508a2:3679_0": "828.",
  "atk-s0508a2:3680_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0508a2:3681_0": "Pahātabbaṃ pahīnaṃ me, tasmā buddhosmi brāhmaṇā”ti. – gāthamāha;",
  "atk-s0508a2:3682_0": "Tattha abhiññeyyanti cattāri saccāni cattāri ariyasaccāni.",
  "atk-s0508a2:3682_1": "Catunnañhi saccānaṃ ariyasaccānañca sāmaññaggahaṇametaṃ yadidaṃ abhiññeyyanti.",
  "atk-s0508a2:3682_2": "Tattha ariyasaccesu yaṃ bhāvetabbaṃ maggasaccaṃ,",
  "atk-s0508a2:3682_3": "yañca pahātabbaṃ samudayasaccaṃ,",
  "atk-s0508a2:3682_4": "tadubhayaggahaṇena tesaṃ phalabhūtāni nirodhasaccadukkhasaccānipi gahitāneva honti hetuggahaṇeneva phalasiddhito.",
  "atk-s0508a2:3682_5": "Tena tattha “sacchikātabbaṃ sacchikataṃ,",
  "atk-s0508a2:3682_6": "pariññeyyaṃ pariññāta”nti idampi vuttameva hoti.",
  "atk-s0508a2:3682_7": "“Abhiññeyyaṃ abhiññāta”nti vā iminā ca sabbassapi ñeyyassa abhiññātasambuddhabhāvaṃ uddesavasena pakāsetvā",
  "atk-s0508a2:3682_8": "tadekadesaṃ niddesavasena dassento “bhāvetabbañca bhāvita”ntiādimāha.",
  "atk-s0508a2:3682_9": "Atha vā “bhāvetabbaṃ bhāvitaṃ,",
  "atk-s0508a2:3682_10": "pahātabbaṃ pahīna”nti iminā attano ñāṇapahānasampadākittanamukhena taṃmūlakattā sabbepi buddhaguṇā kittitā hontīti āha “tasmā buddhosmi,",
  "atk-s0508a2:3682_11": "brāhmaṇā”ti.",
  "atk-s0508a2:3682_12": "Abhiññeyyaabhiññātaggahaṇena hi sabbaso vijjāvimuttīnaṃ gahitattā saphalaṃ catusaccabhāvaṃ saddhiṃ hetusampattiyā",
  "atk-s0508a2:3682_13": "dassento bujjhitabbaṃ sabbaṃ bujjhitvā buddho jātosmīti ñāyena hetunā attano buddhabhāvaṃ vibhāveti.",
  "atk-s0508a2:3683_0": "Evaṃ nippariyāyena attānaṃ pātukaritvā attani kaṅkhāvitaraṇatthaṃ brāhmaṇaṃ ussāhento –",
  "atk-s0508a2:3684_0": "829.",
  "atk-s0508a2:3685_0": "“Vinayassu mayi kaṅkhaṃ, adhimuccassu brāhmaṇa;",
  "atk-s0508a2:3686_0": "Dullabhaṃ dassanaṃ hoti, sambuddhānaṃ abhiṇhaso.",
  "atk-s0508a2:3687_0": "830.",
  "atk-s0508a2:3688_0": "“Yesaṃ ve dullabho loke, pātubhāvo abhiṇhaso;",
  "atk-s0508a2:3689_0": "Sohaṃ brāhmaṇa buddhosmi, sallakatto anuttaro.",
  "atk-s0508a2:3690_0": "831.",
  "atk-s0508a2:3691_0": "“Brahmabhūto atitulo, mārasenappamaddano;",
  "atk-s0508a2:3692_0": "Sabbāmitte vase katvā, modāmi akutobhayo”ti. – gāthattayamāha;",
  "atk-s0508a2:3693_0": "Tattha vinayassūti vinehi chinda.",
  "atk-s0508a2:3693_1": "Kaṅkhanti vicikicchaṃ.",
  "atk-s0508a2:3693_2": "Adhimuccassūti adhimokkhaṃ kara “sammāsambuddho”ti saddaha.",
  "atk-s0508a2:3693_3": "Dullabhaṃ dassanaṃ hoti,",
  "atk-s0508a2:3693_4": "sambuddhānanti yato kappānaṃ asaṅkhyeyyampi buddhasuñño loko hoti.",
  "atk-s0508a2:3693_5": "Sallakattoti,",
  "atk-s0508a2:3693_6": "rāgādisallakattano.",
  "atk-s0508a2:3693_7": "Brahmabhūtoti seṭṭhabhūto.",
  "atk-s0508a2:3693_8": "Atituloti tulaṃ atīto,",
  "atk-s0508a2:3693_9": "nirupamoti attho.",
  "atk-s0508a2:3693_10": "Mārasenappamaddanoti “kāmā te paṭhamā senā”ti evaṃ āgatāya mārasenāya pamaddano.",
  "atk-s0508a2:3693_11": "Sabbāmitteti khandhakilesābhisaṅkhāramaccudevaputtamārasaṅkhāte sabbapaccatthike.",
  "atk-s0508a2:3693_12": "Vase katvāti attano vase katvā.",
  "atk-s0508a2:3693_13": "Modāmi akutobhayoti kutoci nibbhayo samādhisukhena,",
  "atk-s0508a2:3693_14": "phalanibbānasukhena ca modāmi.",
  "atk-s0508a2:3694_0": "Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā –",
  "atk-s0508a2:3695_0": "832.",
  "atk-s0508a2:3696_0": "“Idaṃ bhonto nisāmetha, yathā bhāsati cakkhumā;",
  "atk-s0508a2:3697_0": "Sallakatto mahāvīro, sīhova nadatī vane.",
  "atk-s0508a2:3698_0": "833.",
  "atk-s0508a2:3699_0": "“Brahmabhūtaṃ atitulaṃ, mārasenappamaddanaṃ;",
  "atk-s0508a2:3700_0": "Ko disvā nappasīdeyya, api kaṇhābhijātiko.",
  "atk-s0508a2:3701_0": "834.",
  "atk-s0508a2:3702_0": "“Yo maṃ icchati anvetu, yo vā nicchati gacchatu;",
  "atk-s0508a2:3703_0": "Idhāhaṃ pabbajissāmi, varapaññassa santike”ti. –",
  "atk-s0508a2:3704_0": "Gāthattayamāha. Yathā taṃ paripākagatāya upanissayasampattiyā codiyamāno.",
  "atk-s0508a2:3705_0": "Tattha kaṇhābhijātikoti, nīcajātiko, tamotamaparāyaṇabhāve ṭhito.",
  "atk-s0508a2:3706_0": "Tato tepi māṇavakā hetusampannatāya tattheva pabbajjāpekkhā hutvā –",
  "atk-s0508a2:3707_0": "835.",
  "atk-s0508a2:3708_0": "“Etaṃ ce ruccati bhoto, sammāsambuddhasāsanaṃ;",
  "atk-s0508a2:3709_0": "Mayampi pabbajissāma, varapaññassa santike”ti. –",
  "atk-s0508a2:3710_0": "Gāthamāhaṃsu, yathā taṃ tena saddhiṃ katādhikārā kulaputtā.",
  "atk-s0508a2:3711_0": "Atha selo tesu māṇavakesu tuṭṭhacitto te dassento pabbajjañca yācamāno –",
  "atk-s0508a2:3712_0": "836.",
  "atk-s0508a2:3713_0": "“Brāhmaṇā tisatā ime, yācanti pañjalīkatā;",
  "atk-s0508a2:3714_0": "Brahmacariyaṃ carissāma, bhagavā tava santike”ti. – gāthamāha;",
  "atk-s0508a2:3715_0": "Tato bhagavā yasmā selo heṭṭhā vuttanayena padumuttarassa bhagavato kāle tesaṃyeva tiṇṇaṃ purisasatānaṃ gaṇajeṭṭho hutvā ropitakusalamūlo,",
  "atk-s0508a2:3715_1": "idāni pacchimabhavepi tesaṃyeva ācariyo hutvā nibbatto,",
  "atk-s0508a2:3715_2": "ñāṇañcassa tesañca paripakkaṃ,",
  "atk-s0508a2:3715_3": "ehibhikkhubhāvassa ca upanissayo atthi,",
  "atk-s0508a2:3715_4": "tasmā te sabbeva ehibhikkhubhāvena pabbajjāya pabbājento –",
  "atk-s0508a2:3716_0": "837.",
  "atk-s0508a2:3717_0": "“Svākhātaṃ brahmacariyaṃ, (selāti bhagavā) sandiṭṭhikamakālikaṃ;",
  "atk-s0508a2:3718_0": "Yattha amoghā pabbajjā, appamattassa sikkhato”ti. – gāthamāha;",
  "atk-s0508a2:3719_0": "Tattha sandiṭṭhikanti paccakkhaṃ.",
  "atk-s0508a2:3719_1": "Akālikanti maggānantaraphaluppattito na kālantare pattabbaphalaṃ.",
  "atk-s0508a2:3719_2": "Yatthāti yaṃnimittā.",
  "atk-s0508a2:3719_3": "Maggabrahmacariyanimittā hi pabbajjā amoghā anipphalā,",
  "atk-s0508a2:3719_4": "yatthāti vā yasmiṃ sāsane appamattassa sativippavāsarahitassa tīsu sikkhāsu sikkhato.",
  "atk-s0508a2:3720_0": "Evañca vatvā “etha,",
  "atk-s0508a2:3720_1": "bhikkhavo”ti bhagavā avoca.",
  "atk-s0508a2:3720_2": "Tāvadeva te sabbe iddhimayapattacīvaradharā hutvā saṭṭhivassikattherā viya bhagavantaṃ abhivādetvā parivāresuṃ.",
  "atk-s0508a2:3720_3": "So evaṃ pabbajitvā vipassanāya kammaṃ karonto sattame divase sapariso arahattaṃ pāpuṇi.",
  "atk-s0508a2:3720_4": "Tena vuttaṃ apadāne –",
  "atk-s0508a2:3721_0": "“Nagare haṃsavatiyā, vīthisāmī ahosahaṃ;",
  "atk-s0508a2:3722_0": "Mama ñātī samānetvā, idaṃ vacanamabraviṃ.",
  "atk-s0508a2:3723_0": "“Buddho loke samuppanno, puññakkhetto anuttaro;",
  "atk-s0508a2:3724_0": "Āsi so sabbalokassa, āhutīnaṃ paṭiggaho.",
  "atk-s0508a2:3725_0": "“Khattiyā negamā ceva, mahāsālā ca brāhmaṇā;",
  "atk-s0508a2:3726_0": "Pasannacittā sumanā, pūgadhammaṃ akaṃsu te.",
  "atk-s0508a2:3727_0": "“Hatthārohā anīkaṭṭhā, rathikā pattikārakā;",
  "atk-s0508a2:3728_0": "Pasannacittā sumanā, pūgadhammaṃ akaṃsu te.",
  "atk-s0508a2:3729_0": "“Uggā ca rājaputtā ca, vesiyānā ca brāhmaṇā;",
  "atk-s0508a2:3730_0": "Pasannacittā sumanā, pūgadhammaṃ akaṃsu te.",
  "atk-s0508a2:3731_0": "“Āḷārikā kappakā ca, nhāpakā mālakārakā;",
  "atk-s0508a2:3732_0": "Pasannacittā sumanā, pūgadhammaṃ akaṃsu te.",
  "atk-s0508a2:3733_0": "“Rajakā pesakārā ca, cammakārā ca nhāpitā;",
  "atk-s0508a2:3734_0": "Pasannacittā sumanā, pūgadhammaṃ akaṃsu te.",
  "atk-s0508a2:3735_0": "“Usukārā bhamakārā, cammakārā ca tacchakā;",
  "atk-s0508a2:3736_0": "Pasannacittā sumanā, pūgadhammaṃ akaṃsu te.",
  "atk-s0508a2:3737_0": "“Kammārā soṇṇakārā ca, tipulohakarā tathā;",
  "atk-s0508a2:3738_0": "Pasannacittā sumanā, pūgadhammaṃ akaṃsu te.",
  "atk-s0508a2:3739_0": "“Bhatakā ceṭakā ceva, dāsakammakarā bahū;",
  "atk-s0508a2:3740_0": "Yathāsakena thāmena, pūgadhammaṃ akaṃsu te.",
  "atk-s0508a2:3741_0": "“Udahārā kaṭṭhahārā, kassakā tiṇahārakā;",
  "atk-s0508a2:3742_0": "Yathāsakena thāmena, pūgadhammaṃ akaṃsu te.",
  "atk-s0508a2:3743_0": "“Pupphikā mālikā ceva, paṇṇikā phalahārakā;",
  "atk-s0508a2:3744_0": "Yathāsakena thāmena, pūgadhammaṃ akaṃsu te.",
  "atk-s0508a2:3745_0": "“Gaṇikā kumbhadāsī ca, pūvikā macchikāpi ca;",
  "atk-s0508a2:3746_0": "Yathāsakena thāmena, pūgadhammaṃ akaṃsu te.",
  "atk-s0508a2:3747_0": "“Etha sabbe samāgantvā, gaṇaṃ bandhāma ekato;",
  "atk-s0508a2:3748_0": "Adhikāraṃ karissāma, puññakkhette anuttare.",
  "atk-s0508a2:3749_0": "“Te me sutvāna vacanaṃ, gaṇaṃ bandhiṃsu tāvade;",
  "atk-s0508a2:3750_0": "Upaṭṭhānasālaṃ sukataṃ, bhikkhusaṅghassa kārayuṃ.",
  "atk-s0508a2:3751_0": "“Niṭṭhāpetvāna taṃ sālaṃ, udaggo tuṭṭhamānaso;",
  "atk-s0508a2:3752_0": "Pareto tehi sabbehi, sambuddhamupasaṅkamiṃ.",
  "atk-s0508a2:3753_0": "“Upasaṅkamma sambuddhaṃ, lokanāthaṃ narāsabhaṃ;",
  "atk-s0508a2:3754_0": "Vanditvā satthuno pāde, idaṃ vacanamabraviṃ.",
  "atk-s0508a2:3755_0": "“Ime tīṇi satā vīra, purisā ekato gaṇā;",
  "atk-s0508a2:3756_0": "Upaṭṭhānasālaṃ sukataṃ, niyyādenti tuvaṃ muni.",
  "atk-s0508a2:3757_0": "“Bhikkhusaṅghassa purato, sampaṭicchatva cakkhumā;",
  "atk-s0508a2:3758_0": "Tiṇṇaṃ satānaṃ purato, imā gāthā abhāsatha.",
  "atk-s0508a2:3759_0": "“Tisatāpi ca jeṭṭho ca, anuvattiṃsu ekato;",
  "atk-s0508a2:3760_0": "Sampattiñhi karitvāna, sabbe anubhavissatha.",
  "atk-s0508a2:3761_0": "“Pacchime bhave sampatte, sītibhāvamanuttaraṃ;",
  "atk-s0508a2:3762_0": "Ajaraṃ amataṃ santaṃ, nibbānaṃ phassayissatha.",
  "atk-s0508a2:3763_0": "“Evaṃ buddho viyākāsi, sabbaññū samaṇuttaro;",
  "atk-s0508a2:3764_0": "Buddhassa vacanaṃ sutvā, somanassaṃ pavedayiṃ.",
  "atk-s0508a2:3765_0": "“Tiṃsakappasahassāni, devaloke ramiṃ ahaṃ;",
  "atk-s0508a2:3766_0": "Devādhipo pañcasataṃ, devarajjamakārayiṃ.",
  "atk-s0508a2:3767_0": "“Sahassakkhattuṃ rājā ca, cakkavattī ahosahaṃ;",
  "atk-s0508a2:3768_0": "Devarajjaṃ karontassa, mahādevā avandisuṃ.",
  "atk-s0508a2:3769_0": "“Idha mānusake rajjaṃ, parisā honti bandhavā;",
  "atk-s0508a2:3770_0": "Pacchime bhave sampatte, vāseṭṭho nāma brāhmaṇo.",
  "atk-s0508a2:3771_0": "“Asītikoṭi nicayo, tassa putto ahosahaṃ;",
  "atk-s0508a2:3772_0": "Selo iti mamaṃ nāmaṃ, chaḷaṅge pāramiṃ gato.",
  "atk-s0508a2:3773_0": "“Jaṅghāvihāraṃ vicaraṃ, sasissehi purakkhato;",
  "atk-s0508a2:3774_0": "Jaṭābhārikabharitaṃ, keṇiyaṃ nāma tāpasaṃ.",
  "atk-s0508a2:3775_0": "“Paṭiyattāhutiṃ disvā, idaṃ vacanamabraviṃ;",
  "atk-s0508a2:3776_0": "Āvāho vā vivāho vā, rājā vā te nimantito.",
  "atk-s0508a2:3777_0": "“Āhutiṃ yiṭṭhukāmohaṃ, brāhmaṇe devasammate;",
  "atk-s0508a2:3778_0": "Na nimantemi rājānaṃ, āhutī me na vijjati.",
  "atk-s0508a2:3779_0": "“Na catthi mayhamāvāho, vivāho me na vijjati;",
  "atk-s0508a2:3780_0": "Sakyānaṃ nandijanano, seṭṭho loke sadevake.",
  "atk-s0508a2:3781_0": "“Sabbalokahitatthāya, sabbasattasukhāvaho;",
  "atk-s0508a2:3782_0": "So me nimantito ajja, tassetaṃ paṭiyādanaṃ.",
  "atk-s0508a2:3783_0": "“Timbarūsakavaṇṇābho, appameyyo anūpamo;",
  "atk-s0508a2:3784_0": "Rūpenāsadiso buddho, svātanāya nimantito.",
  "atk-s0508a2:3785_0": "“Ukkāmukhapahaṭṭhova, khadiraṅgārasannibho;",
  "atk-s0508a2:3786_0": "Vijjūpamo mahāvīro, so me buddho nimantito.",
  "atk-s0508a2:3787_0": "“Pabbatagge yathā acci, puṇṇamāyeva candimā;",
  "atk-s0508a2:3788_0": "Naḷaggivaṇṇasaṅkāso, so me buddho nimantito.",
  "atk-s0508a2:3789_0": "“Asambhīto bhayātīto, bhavantakaraṇo muni;",
  "atk-s0508a2:3790_0": "Sīhūpamo mahāvīro, so me buddho nimantito.",
  "atk-s0508a2:3791_0": "“Kusalo buddhadhammehi, apasayho parehi so;",
  "atk-s0508a2:3792_0": "Nāgūpamo mahāvīro, so me buddho nimantito.",
  "atk-s0508a2:3793_0": "“Saddhammācārakusalo, buddhanāgo asādiso;",
  "atk-s0508a2:3794_0": "Usabhūpamo mahāvīro, so me buddho nimantito.",
  "atk-s0508a2:3795_0": "“Anantavaṇṇo amitayaso, vicittasabbalakkhaṇo;",
  "atk-s0508a2:3796_0": "Sakkūpamo mahāvīro, so me buddho nimantito.",
  "atk-s0508a2:3797_0": "“Vasī gaṇī patāpī ca, tejassī ca durāsado;",
  "atk-s0508a2:3798_0": "Brahmūpamo mahāvīro, so me buddho nimantito.",
  "atk-s0508a2:3799_0": "“Pattadhammo dasabalo, balātibalapārago;",
  "atk-s0508a2:3800_0": "Dharaṇūpamo mahāvīro, so me buddho nimantito.",
  "atk-s0508a2:3801_0": "“Sīlavīcisamākiṇṇo, dhammaviññāṇakhobhito;",
  "atk-s0508a2:3802_0": "Udadhūpamo mahāvīro, so me buddho nimantito.",
  "atk-s0508a2:3803_0": "“Durāsado duppasaho, acalo uggato brahā;",
  "atk-s0508a2:3804_0": "Nerūpamo mahāvīro, so me buddho nimantito.",
  "atk-s0508a2:3805_0": "“Anantañāṇo asamasamo, atulo aggataṃ gato;",
  "atk-s0508a2:3806_0": "Gaganūpamo mahāvīro, so me buddho nimantito.",
  "atk-s0508a2:3807_0": "“Patiṭṭhā bhayabhītānaṃ, tāṇo saraṇagāminaṃ;",
  "atk-s0508a2:3808_0": "Assāsako mahāvīro, so me buddho nimantito.",
  "atk-s0508a2:3809_0": "“Āsayo buddhimantānaṃ, puññakkhettaṃ sukhesinaṃ;",
  "atk-s0508a2:3810_0": "Ratanākaro mahāvīro, so me buddho nimantito.",
  "atk-s0508a2:3811_0": "“Assāsako vedakaro, sāmaññaphaladāyako;",
  "atk-s0508a2:3812_0": "Meghūpamo mahāvīro, so me buddho nimantito.",
  "atk-s0508a2:3813_0": "“Lokacakkhu mahātejo, sabbatamavinodano;",
  "atk-s0508a2:3814_0": "Sūriyūpamo mahāvīro, so me buddho nimantito.",
  "atk-s0508a2:3815_0": "“Ārammaṇavimuttīsu, sabhāvadassano muni;",
  "atk-s0508a2:3816_0": "Candūpamo mahāvīro, so me buddho nimantito.",
  "atk-s0508a2:3817_0": "“Buddho samussito loke, lakkhaṇehi alaṅkato;",
  "atk-s0508a2:3818_0": "Appameyyo mahāvīro, so me buddho nimantito.",
  "atk-s0508a2:3819_0": "“Yassa ñāṇaṃ appameyyaṃ, sīlaṃ yassa anūpamaṃ;",
  "atk-s0508a2:3820_0": "Vimutti asadisā yassa, so me buddho nimantito.",
  "atk-s0508a2:3821_0": "“Yassa dhīti asadisā, thāmo yassa acintiyo;",
  "atk-s0508a2:3822_0": "Yassa parakkamo jeṭṭho, so me buddho nimantito.",
  "atk-s0508a2:3823_0": "“Rāgo doso ca moho ca, visā sabbe samūhatā;",
  "atk-s0508a2:3824_0": "Agadūpamo mahāvīro, so me buddho nimantito.",
  "atk-s0508a2:3825_0": "“Klesabyādhibahudukkha-sabbatamavinodano;",
  "atk-s0508a2:3826_0": "Vejjūpamo mahāvīro, so me buddho nimantito.",
  "atk-s0508a2:3827_0": "“Buddhoti bho yaṃ vadesi, ghosopeso sudullabho;",
  "atk-s0508a2:3828_0": "Buddho buddhoti sutvāna, pīti me udapajjatha.",
  "atk-s0508a2:3829_0": "“Abbhantaraṃ agaṇhantaṃ, pīti me bahi nicchare;",
  "atk-s0508a2:3830_0": "Sohaṃ pītimano santo, idaṃ vacanamabraviṃ.",
  "atk-s0508a2:3831_0": "“Kahaṃ nu kho so bhagavā, lokajeṭṭho narāsabho;",
  "atk-s0508a2:3832_0": "Tattha gantvā namassissaṃ, sāmaññaphaladāyakaṃ.",
  "atk-s0508a2:3833_0": "“Paggayha dakkhiṇaṃ bāhuṃ, vedajāto katañjalī;",
  "atk-s0508a2:3834_0": "Ācikkhi me dhammarājaṃ, sokasallavinodanaṃ.",
  "atk-s0508a2:3835_0": "“Udentaṃva mahāmeghaṃ, nīlaṃ añjanasannibhaṃ;",
  "atk-s0508a2:3836_0": "Sāgaraṃ viya dissantaṃ, passasetaṃ mahāvanaṃ.",
  "atk-s0508a2:3837_0": "“Ettha so vasate buddho, adantadamako muni;",
  "atk-s0508a2:3838_0": "Vinayanto ca veneyye, bodhento bodhipakkhiye.",
  "atk-s0508a2:3839_0": "“Pipāsitova udakaṃ, bhojanaṃva jighacchito;",
  "atk-s0508a2:3840_0": "Gāvī yathā vacchagiddhā, evāhaṃ viciniṃ jinaṃ.",
  "atk-s0508a2:3841_0": "“Ācāraupacāraññū, dhammānucchavisaṃvaraṃ;",
  "atk-s0508a2:3842_0": "Sikkhāpemi sake sisse, gacchante jinasantikaṃ.",
  "atk-s0508a2:3843_0": "“Durāsadā bhagavanto, sīhāva ekacārino;",
  "atk-s0508a2:3844_0": "Pade padaṃ nikkhipantā, āgaccheyyātha māṇavā.",
  "atk-s0508a2:3845_0": "“Āsīviso yathā ghoro, migarājāva kesarī;",
  "atk-s0508a2:3846_0": "Mattova kuñjaro dantī, evaṃ buddhā durāsadā.",
  "atk-s0508a2:3847_0": "“Ukkāsitañca khipitaṃ, ajjhupekkhiya māṇavā;",
  "atk-s0508a2:3848_0": "Pade padaṃ nikkhipantā, upetha buddhasantikaṃ.",
  "atk-s0508a2:3849_0": "“Paṭisallānagarukā, appasaddā durāsadā;",
  "atk-s0508a2:3850_0": "Durūpasaṅkamā buddhā, garū honti sadevake.",
  "atk-s0508a2:3851_0": "“Yadāhaṃ pañhaṃ pucchāmi, paṭisammodayāmi vā;",
  "atk-s0508a2:3852_0": "Appasaddā tadā hotha, munibhūtāva tiṭṭhatha.",
  "atk-s0508a2:3853_0": "“Yaṃ so deseti sambuddho, khemaṃ nibbānapattiyā;",
  "atk-s0508a2:3854_0": "Tamevatthaṃ nisāmetha, saddhammasavanaṃ sukhaṃ.",
  "atk-s0508a2:3855_0": "“Upasaṅkamma sambuddhaṃ, sammodiṃ muninā ahaṃ;",
  "atk-s0508a2:3856_0": "Taṃ kathaṃ vītisāretvā, lakkhaṇe upadhārayiṃ.",
  "atk-s0508a2:3857_0": "“Lakkhaṇe dve ca kaṅkhāmi, passāmi tiṃsalakkhaṇe;",
  "atk-s0508a2:3858_0": "Kosohitavatthaguyhaṃ, iddhiyā dassayī muni.",
  "atk-s0508a2:3859_0": "“Jivhaṃ ninnāmayitvāna, kaṇṇasote ca nāsike;",
  "atk-s0508a2:3860_0": "Paṭimasi nalāṭantaṃ, kevalaṃ chādayī jino.",
  "atk-s0508a2:3861_0": "“Tassāhaṃ lakkhaṇe disvā, paripuṇṇe sabyañjane;",
  "atk-s0508a2:3862_0": "Buddhoti niṭṭhaṃ gantvāna, saha sissehi pabbajiṃ.",
  "atk-s0508a2:3863_0": "“Satehi tīhi sahito, pabbajiṃ anagāriyaṃ;",
  "atk-s0508a2:3864_0": "Aḍḍhamāse asampatte, sabbe pattāmha nibbutiṃ.",
  "atk-s0508a2:3865_0": "“Ekato kammaṃ katvāna, puññakkhette anuttare;",
  "atk-s0508a2:3866_0": "Ekato saṃsaritvāna, ekato vinivattayuṃ.",
  "atk-s0508a2:3867_0": "“Gopānasiyo datvāna, pūgadhamme vasiṃ ahaṃ",
  "atk-s0508a2:3868_0": "Tena kammena sukatena, aṭṭha hetū labhāmahaṃ.",
  "atk-s0508a2:3869_0": "“Disāsu pūjito homi, bhogā ca amitā mama;",
  "atk-s0508a2:3870_0": "Patiṭṭhā homi sabbesaṃ, tāso mama na vijjati.",
  "atk-s0508a2:3871_0": "“Byādhayo me na vijjanti, dīghāyuṃ pālayāmi ca;",
  "atk-s0508a2:3872_0": "Sukhumacchaviko homi, āvāse patthite vase.",
  "atk-s0508a2:3873_0": "“Aṭṭha gopānasī datvā, pūgadhamme vasiṃ ahaṃ;",
  "atk-s0508a2:3874_0": "Paṭisambhidārahattañca, etaṃ me aparaṭṭhamaṃ.",
  "atk-s0508a2:3875_0": "“Sabbavositavosāno, katakicco anāsavo;",
  "atk-s0508a2:3876_0": "Aṭṭha gopānasī nāma, tava putto mahāmuni.",
  "atk-s0508a2:3877_0": "“Pañca thambhāni datvāna, pūgadhamme vasiṃ ahaṃ;",
  "atk-s0508a2:3878_0": "Tena kammena sukatena, pañca hetū labhāmahaṃ.",
  "atk-s0508a2:3879_0": "“Acalo homi mettāya, anūnaṅgo bhavāmahaṃ;",
  "atk-s0508a2:3880_0": "Ādeyyavacano homi, na dhaṃsemi yathā ahaṃ.",
  "atk-s0508a2:3881_0": "“Abhantaṃ hoti me cittaṃ, akhilo homi kassaci;",
  "atk-s0508a2:3882_0": "Tena kammena sukatena, vimalo homi sāsane.",
  "atk-s0508a2:3883_0": "“Sagāravo sappatisso, katakicco anāsavo;",
  "atk-s0508a2:3884_0": "Sāvako te mahāvīra, bhikkhu taṃ vandate muni.",
  "atk-s0508a2:3885_0": "“Katvā sukatapallaṅkaṃ, sālāyaṃ paññapesahaṃ;",
  "atk-s0508a2:3886_0": "Tena kammena sukatena, pañca hetū labhāmahaṃ.",
  "atk-s0508a2:3887_0": "“Ucce kule pajāyitvā, mahābhogo bhavāmahaṃ;",
  "atk-s0508a2:3888_0": "Sabbasampattiko homi, maccheraṃ me na vijjati.",
  "atk-s0508a2:3889_0": "“Gamane patthite mayhaṃ, pallaṅko upatiṭṭhati;",
  "atk-s0508a2:3890_0": "Saha pallaṅkaseṭṭhena, gacchāmi mama patthitaṃ.",
  "atk-s0508a2:3891_0": "“Tena pallaṅkadānena, tamaṃ sabbaṃ vinodayiṃ;",
  "atk-s0508a2:3892_0": "Sabbābhiññābalappatto, thero vandati taṃ muni.",
  "atk-s0508a2:3893_0": "“Parikiccattakiccāni, sabbakiccāni sādhayiṃ;",
  "atk-s0508a2:3894_0": "Tena kammena sukatena, pāvisiṃ abhayaṃ puraṃ.",
  "atk-s0508a2:3895_0": "“Pariniṭṭhitasālamhi, paribhogamadāsahaṃ;",
  "atk-s0508a2:3896_0": "Tena kammena sukatena, seṭṭhattaṃ ajjhupāgato.",
  "atk-s0508a2:3897_0": "“Ye keci damakā loke, hatthiasse damenti ye;",
  "atk-s0508a2:3898_0": "Karitvā kāraṇā nānā, dāruṇena damenti te.",
  "atk-s0508a2:3899_0": "“Na hevaṃ tvaṃ mahāvīra, damesi naranāriyo;",
  "atk-s0508a2:3900_0": "Adaṇḍena asatthena, damesi uttame dame.",
  "atk-s0508a2:3901_0": "“Dānassa vaṇṇe kittento, desanākusalo muni;",
  "atk-s0508a2:3902_0": "Ekapañhaṃ kathentova, bodhesi tisate muni.",
  "atk-s0508a2:3903_0": "“Dantā mayaṃ sārathinā, suvimuttā anāsavā;",
  "atk-s0508a2:3904_0": "Sabbābhiññābalapattā, nibbutā upadhikkhaye.",
  "atk-s0508a2:3905_0": "“Satasahassito kappe, yaṃ dānamadadiṃ tadā;",
  "atk-s0508a2:3906_0": "Atikkantā bhayā sabbe, sālādānassidaṃ phalaṃ.",
  "atk-s0508a2:3907_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:3908_0": "Arahattaṃ pana patvā satthāraṃ upasaṅkamitvā aññaṃ byākaronto –",
  "atk-s0508a2:3909_0": "838.",
  "atk-s0508a2:3910_0": "“Yaṃ taṃ saraṇamāgamha, ito aṭṭhame cakkhuma;",
  "atk-s0508a2:3911_0": "Sattarattena bhagavā, dantāmha tava sāsane”ti. –",
  "atk-s0508a2:3912_0": "Gāthamāha.",
  "atk-s0508a2:3912_1": "Tassattho –",
  "atk-s0508a2:3912_2": "pañcahi cakkhūhi cakkhuma bhagavā yasmā mayaṃ ito atīte aṭṭhame divase taṃ saraṇaṃ agamimha.",
  "atk-s0508a2:3912_3": "Tasmā sattarattena tava sāsane damakena dantā amha,",
  "atk-s0508a2:3912_4": "aho te saraṇagamanassa ānubhāvoti.",
  "atk-s0508a2:3912_5": "Tato paraṃ –",
  "atk-s0508a2:3913_0": "839.",
  "atk-s0508a2:3914_0": "“Tuvaṃ buddho tuvaṃ satthā, tuvaṃ mārābhibhū muni;",
  "atk-s0508a2:3915_0": "Tuvaṃ anusaye chetvā, tiṇṇo tāresimaṃ pajaṃ.",
  "atk-s0508a2:3916_0": "840.",
  "atk-s0508a2:3917_0": "“Upadhī te samatikkantā, āsavā te padālitā;",
  "atk-s0508a2:3918_0": "Sīhova anupādāno, pahīnabhayabheravo”ti. –",
  "atk-s0508a2:3919_0": "Imāhi dvīhi gāthāhi abhitthavitvā osānagāthāya satthāraṃ vandanaṃ yācati –",
  "atk-s0508a2:3920_0": "841.",
  "atk-s0508a2:3921_0": "“Bhikkhavo tisatā ime, tiṭṭhanti pañjalīkatā;",
  "atk-s0508a2:3922_0": "Pāde vīra pasārehi, nāgā vandantu satthuno”ti.",
  "atk-s0508a2:3923_0": "Tattha tuvaṃ buddhoti tvameva imasmiṃ loke sabbaññubuddho.",
  "atk-s0508a2:3923_1": "Diṭṭhadhammikādiatthena sattānaṃ anusāsanato tvameva satthā.",
  "atk-s0508a2:3923_2": "Sabbesaṃ mārānaṃ abhibhavanato mārābhibhū.",
  "atk-s0508a2:3923_3": "Munibhāvato muni.",
  "atk-s0508a2:3923_4": "Anusaye chetvāti kāmarāgādike anusaye ariyamaggasatthena chinditvā.",
  "atk-s0508a2:3923_5": "Tiṇṇoti sayaṃ saṃsāramahoghaṃ tiṇṇo,",
  "atk-s0508a2:3923_6": "desanāhatthena imaṃ pajaṃ sattakāyaṃ tāresi.",
  "atk-s0508a2:3923_7": "Upadhīti khandhūpadhiādayo sabbe upadhī.",
  "atk-s0508a2:3923_8": "Adupādānoti sabbaso pahīnakāmupādānādiko.",
  "atk-s0508a2:3923_9": "Evaṃ vatvā thero sapariso satthāraṃ abhivandatīti.",
  "atk-s0508a2:3924_0": "Selattheragāthāvaṇṇanā niṭṭhitā.",
  "atk-s0508a2:3925_0": "7. Kāḷigodhāputtabhaddiyattheragāthāvaṇṇanā",
  "atk-s0508a2:3926_0": "Yātaṃ me hatthigīvāyātiādikā āyasmato bhaddiyattherassa gāthā.",
  "atk-s0508a2:3926_1": "Kā uppatti?",
  "atk-s0508a2:3926_2": "Ayampi purimabuddhesu katādhikāro padumuttarassa bhagavato kāle mahābhogakule nibbattitvā viññutaṃ patto",
  "atk-s0508a2:3926_3": "ekadivasaṃ satthu santike dhammaṃ suṇanto satthārā ekaṃ bhikkhuṃ uccākulikānaṃ aggaṭṭhāne ṭhapiyamānaṃ",
  "atk-s0508a2:3926_4": "disvā sayampi taṃ ṭhānantaraṃ patthetvā sattāhaṃ buddhappamukhassa bhikkhusaṅghassa mahādānaṃ datvā paṇidhānaṃ akāsi.",
  "atk-s0508a2:3926_5": "Satthāpissa anantarāyena samijjhanabhāvaṃ disvā byākāsi.",
  "atk-s0508a2:3926_6": "Sopi taṃ byākaraṇaṃ sutvā uccākulikasaṃvattanikaṃ kammaṃ pucchitvā dhammassavanassa kārāpanaṃ,",
  "atk-s0508a2:3926_7": "dhammamaṇḍape āsanadānaṃ,",
  "atk-s0508a2:3926_8": "bījanīdānaṃ,",
  "atk-s0508a2:3926_9": "dhammakathikānaṃ pūjāsakkārakaraṇaṃ,",
  "atk-s0508a2:3926_10": "uposathāgāre paṭissayadānanti evamādiṃ yāvajīvaṃ bahupuññaṃ katvā tato cuto devamanussesu saṃsaranto",
  "atk-s0508a2:3926_11": "kassapassa bhagavato aparabhāge amhākaṃ bhagavato uppattiyā puretaraṃ bārāṇasiyaṃ kuṭumbiyaghare nibbatto",
  "atk-s0508a2:3926_12": "sambahule paccekabuddhe piṇḍāya caritvā ekasmiṃyeva ṭhāne samāgantvā bhattavissaggaṃ karonte disvā tattha",
  "atk-s0508a2:3926_13": "pāsāṇaphalakāni attharitvā pādodakādiṃ upaṭṭhapento yāvajīvaṃ upaṭṭhahi.",
  "atk-s0508a2:3927_0": "So ekaṃ buddhantaraṃ devamanussesu saṃsaritvā imasmiṃ buddhuppāde kapilavatthunagare sākiyarājakule nibbatti,",
  "atk-s0508a2:3927_1": "bhaddiyotissa nāmaṃ ahosi.",
  "atk-s0508a2:3927_2": "So vayappatto anuruddhādīhi pañcahi khattiyehi saddhiṃ satthari anupiyambavane viharante satthu santike pabbajitvā arahattaṃ pāpuṇi.",
  "atk-s0508a2:3927_3": "Taṃ satthā aparabhāge jetavane ariyagaṇamajjhe nisinno uccākulikānaṃ bhikkhūnaṃ aggaṭṭhāne ṭhapesi.",
  "atk-s0508a2:3927_4": "So phalasukhena nibbānasukhena ca vītināmento araññagatopi rukkhamūlagatopi suññāgāragatopi “aho sukhaṃ,",
  "atk-s0508a2:3927_5": "aho sukha”nti abhikkhaṇaṃ udānaṃ udānesi.",
  "atk-s0508a2:3927_6": "Taṃ sutvā bhikkhū satthu ārocesuṃ –",
  "atk-s0508a2:3927_7": "“āyasmā bhaddiyo kāḷigodhāya putto abhikkhaṇaṃ ‘aho sukhaṃ,",
  "atk-s0508a2:3927_8": "aho sukha’nti vadati,",
  "atk-s0508a2:3927_9": "anabhirato maññe brahmacariyaṃ caratī”ti.",
  "atk-s0508a2:3927_10": "Satthā taṃ pakkosāpetvā “saccaṃ kira tvaṃ, bhaddiya,",
  "atk-s0508a2:3927_11": "abhikkhaṇaṃ ‘aho sukhaṃ,",
  "atk-s0508a2:3927_12": "aho sukha’nti vadasī”ti pucchi.",
  "atk-s0508a2:3927_13": "So “saccaṃ bhagavā”ti paṭijānitvā “pubbe me, bhante,",
  "atk-s0508a2:3927_14": "rajjaṃ kārentassa susaṃvihitārakkho ahosiṃ,",
  "atk-s0508a2:3927_15": "tathāpi bhīto ubbiggo ussaṅkito vihāsiṃ.",
  "atk-s0508a2:3927_16": "Idāni pana pabbajito abhīto anubbiggo anussaṅkito viharāmī”ti vatvā –",
  "atk-s0508a2:3928_0": "842.",
  "atk-s0508a2:3929_0": "“Yātaṃ me hatthigīvāya, sukhumā vatthā padhāritā;",
  "atk-s0508a2:3930_0": "Sālīnaṃ odano bhutto, sucimaṃsūpasecano.",
  "atk-s0508a2:3931_0": "843.",
  "atk-s0508a2:3932_0": "“Sojja bhaddo sātatiko, uñchāpattāgate rato;",
  "atk-s0508a2:3933_0": "Jhāyati anupādāno, putto godhāya bhaddiyo.",
  "atk-s0508a2:3934_0": "844.",
  "atk-s0508a2:3935_0": "“Paṃsukūlī sātatiko, uñchāpattāgate rato;",
  "atk-s0508a2:3936_0": "Jhāyati anupādāno, putto godhāya bhaddiyo.",
  "atk-s0508a2:3937_0": "845.",
  "atk-s0508a2:3938_0": "“Piṇḍapātī sātatiko…pe….",
  "atk-s0508a2:3939_0": "846.",
  "atk-s0508a2:3940_0": "“Tecīvarī sātatiko…pe….",
  "atk-s0508a2:3941_0": "847.",
  "atk-s0508a2:3942_0": "“Sapadānacārī sātatiko…pe….",
  "atk-s0508a2:3943_0": "848.",
  "atk-s0508a2:3944_0": "“Ekāsanī sātatiko…pe….",
  "atk-s0508a2:3945_0": "849.",
  "atk-s0508a2:3946_0": "“Pattapiṇḍī sātatiko…pe….",
  "atk-s0508a2:3947_0": "850.",
  "atk-s0508a2:3948_0": "“Khalupacchābhattī sātatiko…pe….",
  "atk-s0508a2:3949_0": "851.",
  "atk-s0508a2:3950_0": "“Āraññiko sātatiko…pe….",
  "atk-s0508a2:3951_0": "852.",
  "atk-s0508a2:3952_0": "“Rukkhamūliko sātatiko…pe….",
  "atk-s0508a2:3953_0": "853.",
  "atk-s0508a2:3954_0": "“Abbhokāsī sātatiko…pe….",
  "atk-s0508a2:3955_0": "854.",
  "atk-s0508a2:3956_0": "“Sosāniko sātatiko…pe….",
  "atk-s0508a2:3957_0": "855.",
  "atk-s0508a2:3958_0": "“Yathāsanthatiko sātatiko…pe….",
  "atk-s0508a2:3959_0": "856.",
  "atk-s0508a2:3960_0": "“Nesajjiko sātatiko…pe….",
  "atk-s0508a2:3961_0": "857.",
  "atk-s0508a2:3962_0": "“Appiccho sātatiko…pe….",
  "atk-s0508a2:3963_0": "858.",
  "atk-s0508a2:3964_0": "“Santuṭṭho sātatiko…pe….",
  "atk-s0508a2:3965_0": "859.",
  "atk-s0508a2:3966_0": "“Pavivitto sātatiko…pe….",
  "atk-s0508a2:3967_0": "860.",
  "atk-s0508a2:3968_0": "“Asaṃsaṭṭho sātatiko…pe….",
  "atk-s0508a2:3969_0": "861.",
  "atk-s0508a2:3970_0": "“Āraddhavīriyo sātatiko…pe….",
  "atk-s0508a2:3971_0": "862.",
  "atk-s0508a2:3972_0": "“Hitvā satapalaṃ kaṃsaṃ, sovaṇṇaṃ satarājikaṃ;",
  "atk-s0508a2:3973_0": "Aggahiṃ mattikāpattaṃ, idaṃ dutiyābhisecanaṃ.",
  "atk-s0508a2:3974_0": "863.",
  "atk-s0508a2:3975_0": "“Ucce maṇḍalipākāre, daḷhamaṭṭālakoṭṭhake;",
  "atk-s0508a2:3976_0": "Rakkhito khaggahatthehi, uttamaṃ vihariṃ pure.",
  "atk-s0508a2:3977_0": "864.",
  "atk-s0508a2:3978_0": "“Sojja bhaddo anutrāsī, pahīnabhayabheravo;",
  "atk-s0508a2:3979_0": "Jhāyati vanamogayha, putto godhāya bhaddiyo.",
  "atk-s0508a2:3980_0": "865.",
  "atk-s0508a2:3981_0": "“Sīlakkhandhe patiṭṭhāya, satiṃ paññañca bhāvayaṃ;",
  "atk-s0508a2:3982_0": "Pāpuṇiṃ anupubbena, sabbasaṃyojanakkhaya”nti. –",
  "atk-s0508a2:3983_0": "Imāhi gāthāhi satthu purato sīhanādaṃ nadi.",
  "atk-s0508a2:3984_0": "Tattha yātaṃ me hatthigīvāyāti, bhante,",
  "atk-s0508a2:3984_1": "pubbe mayā gacchantenāpi hatthigīvāya hatthikkhandhe nisīditvā yātaṃ caritaṃ.",
  "atk-s0508a2:3984_2": "Vatthāni pariharantenāpi sukhumā sukhasamphassā kāsikavatthavisesā dhāritā.",
  "atk-s0508a2:3984_3": "Odanaṃ bhuñjantenāpi tivassikānaṃ purāṇagandhasālīnaṃ odano tittirakapiñjarādinā sucinā maṃsena upasittatāya sucimaṃsūpasecano bhutto,",
  "atk-s0508a2:3984_4": "tathāpi taṃ sukhaṃ na mayhaṃ cittaparitosakaraṃ ahosi,",
  "atk-s0508a2:3984_5": "yathā etarahi vivekasukhanti dassento āha “sojja bhaddo”tiādi.",
  "atk-s0508a2:3984_6": "Ettha ca hatthiggahaṇeneva assarathayānāni,",
  "atk-s0508a2:3984_7": "vatthaggahaṇena sabbarājālaṅkārā,",
  "atk-s0508a2:3984_8": "odanaggahaṇena sabbabhojanavikati gahitāti veditabbaṃ.",
  "atk-s0508a2:3984_9": "Sojjāti so ajja etarahi pabbajjāyaṃ ṭhito.",
  "atk-s0508a2:3984_10": "Bhaddoti sīlādiguṇehi samannāgatattā bhaddo.",
  "atk-s0508a2:3984_11": "Sātatikoti samaṇadhamme diṭṭhadhammasukhavihāre sātaccayutto.",
  "atk-s0508a2:3984_12": "Uñchāpattāgate ratoti uñchācariyāya patte āgate pattapariyāpanne abhirato,",
  "atk-s0508a2:3984_13": "teneva santuṭṭhoti adhippāyo.",
  "atk-s0508a2:3984_14": "Jhāyatīti phalasamāpattijhānena jhāyati.",
  "atk-s0508a2:3984_15": "Putto godhāyāti kāḷigodhāya nāma khattiyāya putto.",
  "atk-s0508a2:3984_16": "Bhaddiyoti evaṃnāmo attānameva thero aññaṃ viya katvā vadati.",
  "atk-s0508a2:3985_0": "Gahapaticīvaraṃ paṭikkhipitvā paṃsukūlikaṅgasamādānena paṃsukūliko.",
  "atk-s0508a2:3985_1": "Saṅghabhattaṃ paṭikkhipitvā piṇḍapātikaṅgasamādānena piṇḍapātiko.",
  "atk-s0508a2:3985_2": "Atirekacīvaraṃ paṭikkhipitvā tecīvarikaṅgasamādānena tecīvariko.",
  "atk-s0508a2:3985_3": "Loluppacāraṃ paṭikkhipitvā sapadānacārikaṅgasamādānena sapadānacārī.",
  "atk-s0508a2:3985_4": "Nānāsanabhojanaṃ paṭikkhipitvā ekāsanikaṅgasamādānena ekāsaniko.",
  "atk-s0508a2:3985_5": "Dutiyakabhājanaṃ paṭikkhipitvā pattapiṇḍikaṅgasamādānena pattapiṇḍiko.",
  "atk-s0508a2:3985_6": "Atirittabhojanaṃ paṭikkhipitvā khalupacchābhattikaṅgasamādānena khalupacchābhattiko.",
  "atk-s0508a2:3985_7": "Gāmantasenāsanaṃ paṭikkhipitvā āraññikaṅgasamādānena āraññiko.",
  "atk-s0508a2:3985_8": "Channavāsaṃ paṭikkhipitvā rukkhamūlikaṅgasamādānena rukkhamūliko.",
  "atk-s0508a2:3985_9": "Channarukkhamūlāni paṭikkhipitvā abbhokāsikaṅgasamādānena abbhokāsiko.",
  "atk-s0508a2:3985_10": "Nasusānaṃ paṭikkhipitvā sosānikaṅgasamādānena sosāniko.",
  "atk-s0508a2:3985_11": "Senāsanaloluppaṃ paṭikkhipitvā yathāsanthatikaṅgasamādānena yathāsanthatiko.",
  "atk-s0508a2:3985_12": "Sayanaṃ paṭikkhipitvā nesajjikaṅgasamādānena nesajjiko.",
  "atk-s0508a2:3985_13": "Ayamettha saṅkhepo.",
  "atk-s0508a2:3985_14": "Vitthārato pana dhutaṅgakathā visuddhimagge vuttanayeneva gahetabbā.",
  "atk-s0508a2:3986_0": "Ucceti uccādiṭṭhāne,",
  "atk-s0508a2:3986_1": "uparipāsādatāya vā ucce.",
  "atk-s0508a2:3986_2": "Maṇḍalipākāreti maṇḍalākārena pākāraparikkhitte.",
  "atk-s0508a2:3986_3": "Daḷhamaṭṭālakoṭṭhaketi thirehi aṭṭālehi dvārakoṭṭhakehi ca samannāgate,",
  "atk-s0508a2:3986_4": "nagareti attho.",
  "atk-s0508a2:3987_0": "Satiṃ paññañcāti ettha satisīsena samādhiṃ vadati.",
  "atk-s0508a2:3987_1": "Phalasamāpattinirodhasamāpattiyo sandhāya “satiṃ paññañca bhāvaya”nti vutto.",
  "atk-s0508a2:3987_2": "Sesaṃ tattha tattha vuttanayattā uttānameva.",
  "atk-s0508a2:3988_0": "Evaṃ thero satthu sammukhā sīhanādaṃ nadi. Taṃ sutvā bhikkhū abhippasannā ahesuṃ.",
  "atk-s0508a2:3989_0": "Kāḷigodhāputtabhaddiyattheragāthāvaṇṇanā niṭṭhitā.",
  "atk-s0508a2:3990_0": "8. Aṅgulimālattheragāthāvaṇṇanā",
  "atk-s0508a2:3991_0": "Gacchaṃ vadesītiādikā āyasmato aṅgulimālattherassa gāthā.",
  "atk-s0508a2:3991_1": "Kā uppatti?",
  "atk-s0508a2:3991_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:3991_3": "sāvatthiyaṃ kosalarañño purohitassa bhaggavassa nāma brāhmaṇassa putto hutvā nibbatti.",
  "atk-s0508a2:3991_4": "Tassa jātadivase sakalanagare āvudhāni pajjaliṃsu,",
  "atk-s0508a2:3991_5": "rañño ca maṅgalāvudhaṃ sayanapīṭhe ṭhapitaṃ pajjali,",
  "atk-s0508a2:3991_6": "taṃ disvā rājā bhīto saṃviggo niddaṃ na labhi.",
  "atk-s0508a2:3991_7": "Purohito tāyaṃ velāyaṃ nakkhattayogaṃ ullokento “coranakkhattena jāto”ti sanniṭṭhānamakāsi.",
  "atk-s0508a2:3991_8": "So vibhātāya rattiyā rañño santikaṃ gato sukhaseyyaṃ pucchi.",
  "atk-s0508a2:3991_9": "Rājā “kuto, ācariya,",
  "atk-s0508a2:3991_10": "sukhaseyyaṃ,",
  "atk-s0508a2:3991_11": "rattiyaṃ mayhaṃ maṅgalāvudhaṃ pajjali,",
  "atk-s0508a2:3991_12": "tassa ko nu kho vipāko bhavissatī”ti?",
  "atk-s0508a2:3991_13": "“Mā bhāyi, mahārāja,",
  "atk-s0508a2:3991_14": "mayhaṃ ghare dārako jāto.",
  "atk-s0508a2:3991_15": "Tassa ānubhāvena sakalanagarepi āvudhāni pajjaliṃsū”ti.",
  "atk-s0508a2:3991_16": "“Kiṃ bhavissati,",
  "atk-s0508a2:3991_17": "ācariyā”ti?",
  "atk-s0508a2:3991_18": "“Dārako coro bhavissatī”ti.",
  "atk-s0508a2:3991_19": "“Kiṃ ekacārī coro,",
  "atk-s0508a2:3991_20": "udāhu gaṇajeṭṭhako”ti?",
  "atk-s0508a2:3991_21": "“Ekacāriko, deva”.",
  "atk-s0508a2:3991_22": "“Kiṃ naṃ māremā”ti?",
  "atk-s0508a2:3991_23": "“Ekacāriko ce,",
  "atk-s0508a2:3991_24": "paṭijaggatha tāva na”nti āha.",
  "atk-s0508a2:3991_25": "Tassa nāmaṃ karontā yasmā jāyamāno rañño cittaṃ vihesento jāto,",
  "atk-s0508a2:3991_26": "tasmā hiṃsakoti katvā pacchā diṭṭhaṃ adiṭṭhanti viya ahiṃsakoti vohariṃsu.",
  "atk-s0508a2:3992_0": "So vayappatto pubbakammabalena sattannaṃ hatthīnaṃ balaṃ dhāreti.",
  "atk-s0508a2:3992_1": "Tassidaṃ pubbakammaṃ –",
  "atk-s0508a2:3992_2": "buddhasuññe loke kassako hutvā nibbatto ekaṃ paccekabuddhaṃ vassodakena tintaṃ allacīvaraṃ sītapīḷitaṃ",
  "atk-s0508a2:3992_3": "attano khettabhūmiṃ upagataṃ disvā “puññakkhettaṃ me upaṭṭhita”nti somanassajāto aggiṃ katvā adāsi.",
  "atk-s0508a2:3992_4": "So tassa kammassa balena nibbattanibbattaṭṭhāne thāmajavabalasampanno ca hutvā imasmiṃ pacchimattabhāve sattannaṃ hatthīnaṃ balaṃ dhāreti.",
  "atk-s0508a2:3992_5": "So takkasilaṃ gantvā disāpāmokkhassa ācariyassa santike dhammantevāsī hutvā sippaṃ uggaṇhato ācariyabrāhmaṇaṃ tassa bhariyañca sakkaccaṃ paṭijaggati.",
  "atk-s0508a2:3992_6": "Tenassa sā brāhmaṇī gehe labbhamānena bhattādinā saṅgahaṃ karoti.",
  "atk-s0508a2:3992_7": "Taṃ asahamānā aññe māṇavā ācariyena saddhiṃ bhedaṃ akaṃsu.",
  "atk-s0508a2:3992_8": "Brāhmaṇo tesaṃ vacanaṃ dve tayo vāre asaddahanto hutvā pacchā saddahitvā “mahābalo māṇavo,",
  "atk-s0508a2:3992_9": "na sakkā kenaci mārāpetuṃ,",
  "atk-s0508a2:3992_10": "upāyena naṃ māressāmī”ti cintetvā niṭṭhitasippaṃ attano nagaraṃ gantuṃ āpucchantaṃ māṇavaṃ āha –",
  "atk-s0508a2:3992_11": "“tāta ahiṃsaka,",
  "atk-s0508a2:3992_12": "niṭṭhitasippena nāma antevāsinā ācariyassa garudakkhiṇā dātabbā,",
  "atk-s0508a2:3992_13": "taṃ mayhaṃ dehī”ti. “Sādhu, ācariya,",
  "atk-s0508a2:3992_14": "kiṃ dassāmī”ti?",
  "atk-s0508a2:3992_15": "“Manussānaṃ sahassadakkhiṇahatthaṅgaliyo ānehī”ti.",
  "atk-s0508a2:3992_16": "Brāhmaṇassa kira ayamassa adhippāyo –",
  "atk-s0508a2:3992_17": "bahūsu māriyamānesu ekantato eko naṃ māreyyāti.",
  "atk-s0508a2:3992_18": "Taṃ sutvā ahiṃsako attano ciraparicitaṃ nikkaruṇataṃ purakkhatvā sannaddhapañcāvudho kosalarañño vijite",
  "atk-s0508a2:3992_19": "jālinaṃ vanaṃ pavisitvā mahāmaggasamīpe pabbatantare vasanto pabbatasikhare ṭhatvā maggena gacchante",
  "atk-s0508a2:3992_20": "manusse oloketvā vegena gantvā aṅguliyo gahetvā rukkhagge olambesi.",
  "atk-s0508a2:3992_21": "Tā gijjhāpi kākāpi khādiṃsu,",
  "atk-s0508a2:3992_22": "bhūmiyaṃ nikkhittā pūtibhāvaṃ agamaṃsu.",
  "atk-s0508a2:3992_23": "Evaṃ gaṇanāya aparipūramānāya laddhā laddhā aṅguliyo suttena ganthitvā mālaṃ katvā yaññopacitaṃ viya aṃse olambesi.",
  "atk-s0508a2:3992_24": "Tato paṭṭhāya aṅgulimālotvevassa samaññā ahosi.",
  "atk-s0508a2:3993_0": "Evaṃ tasmiṃ manusse mārente maggo avaḷañjo ahosi.",
  "atk-s0508a2:3993_1": "So magge manusse alabhanto gāmūpacāraṃ gantvā nilīyitvā āgatāgate manusse māretvā aṅguliyo gahetvā gacchati.",
  "atk-s0508a2:3993_2": "Taṃ ñatvā manussā gāmato apakkamiṃsu,",
  "atk-s0508a2:3993_3": "gāmā suññā ahesuṃ,",
  "atk-s0508a2:3993_4": "tathā nigamā janapadā ca.",
  "atk-s0508a2:3993_5": "Evaṃ tena so padeso ubbāsito ahosi.",
  "atk-s0508a2:3993_6": "Aṅgulimālassa ca ekāya ūnā sahassaaṅguliyo saṅgahā ahesuṃ.",
  "atk-s0508a2:3993_7": "Atha manussā taṃ corupaddavaṃ kosalarañño ārocesuṃ.",
  "atk-s0508a2:3993_8": "Rājā pātova nagare bheriṃ carāpesi,",
  "atk-s0508a2:3993_9": "“sīghaṃ aṅgulimālacoraṃ gaṇhāma,",
  "atk-s0508a2:3993_10": "balakāyo āgacchatū”ti.",
  "atk-s0508a2:3993_11": "Taṃ sutvā aṅgulimālassa mātā mantāṇī nāma brāhmaṇī tassa pitaraṃ āha –",
  "atk-s0508a2:3993_12": "“putto kira te coro hutvā idañcidañca karoti,",
  "atk-s0508a2:3993_13": "taṃ ‘īdisaṃ mā karī’ti saññāpetvā ānehi,",
  "atk-s0508a2:3993_14": "aññathā naṃ rājā ghāteyyā”ti.",
  "atk-s0508a2:3993_15": "Brāhmaṇo “na mayhaṃ tādisehi puttehi attho,",
  "atk-s0508a2:3993_16": "rājā yaṃ vā taṃ vā karotū”ti āha.",
  "atk-s0508a2:3993_17": "Atha brāhmaṇī puttasinehena pātheyyaṃ gahetvā “mama puttaṃ saññāpetvā ānessāmī”ti maggaṃ paṭipajji.",
  "atk-s0508a2:3994_0": "Bhagavā “ayaṃ ‘aṅgulimālaṃ ānessāmī’ti gacchati,",
  "atk-s0508a2:3994_1": "sace sā gamissati,",
  "atk-s0508a2:3994_2": "aṅgulimālo ‘aṅgulisahassaṃ pūressāmī’ti mātarampi māressati.",
  "atk-s0508a2:3994_3": "So ca pacchimabhaviko,",
  "atk-s0508a2:3994_4": "sacāhaṃ na gamissaṃ,",
  "atk-s0508a2:3994_5": "mahājāni abhavissā”ti ñatvā pacchābhattaṃ piṇḍapātapaṭikkanto sayameva pattacīvaraṃ gahetvā aṅgulimālaṃ",
  "atk-s0508a2:3994_6": "uddissa tiṃsayojanikaṃ maggaṃ padasāva paṭipajjamāno antarāmagge gopālakādīhi vāriyamānopi jālinaṃ vanaṃ",
  "atk-s0508a2:3994_7": "upagacchi.",
  "atk-s0508a2:3994_8": "Tasmiñca khaṇe tassa mātā tena diṭṭhā,",
  "atk-s0508a2:3994_9": "so mātaraṃ dūratova disvā “mātarampi māretvā ajja ūnaṅguliṃ pūressāmī”ti asiṃ ukkhipitvā upadhāvi.",
  "atk-s0508a2:3994_10": "Tesaṃ ubhinnaṃ antare bhagavā attānaṃ dassesi.",
  "atk-s0508a2:3994_11": "Aṅgulimālo bhagavantaṃ disvā “kiṃ me mātaraṃ vadhitvā aṅguliyā gahitena?",
  "atk-s0508a2:3994_12": "Jīvatu me mātā,",
  "atk-s0508a2:3994_13": "yaṃnūnāhaṃ imaṃ samaṇaṃ jīvitā voropetvā aṅguliṃ gaṇheyya”nti ukkhittāsiko bhagavantaṃ piṭṭhito piṭṭhito anubandhi.",
  "atk-s0508a2:3994_14": "Atha kho bhagavā tathārūpaṃ iddhābhisaṅkhāraṃ abhisaṅkhāsi,",
  "atk-s0508a2:3994_15": "yathā pakatiiriyāpathena gacchantampi attānaṃ aṅgulimālo sabbathāmena dhāvantopi na sakkoti sampāpuṇituṃ.",
  "atk-s0508a2:3994_16": "So parihīnajavo ghurughurupassāsī kacchehi sedaṃ muñcanto padaṃ uddharitumpi asakkonto khāṇu viya ṭhito bhagavantaṃ “tiṭṭha tiṭṭha,",
  "atk-s0508a2:3994_17": "samaṇā”ti āha.",
  "atk-s0508a2:3994_18": "Bhagavā gacchantova “ṭhito ahaṃ,",
  "atk-s0508a2:3994_19": "aṅgulimāla,",
  "atk-s0508a2:3994_20": "tvañca tiṭṭhā”ti āha.",
  "atk-s0508a2:3994_21": "So “ime kho samaṇā sakyaputtiyā saccavādino,",
  "atk-s0508a2:3994_22": "ayaṃ samaṇo gacchantoyeva ‘ṭhito ahaṃ,",
  "atk-s0508a2:3994_23": "aṅgulimāla,",
  "atk-s0508a2:3994_24": "tvañca tiṭṭhā’ti āha,",
  "atk-s0508a2:3994_25": "ahañcamhi ṭhito,",
  "atk-s0508a2:3994_26": "ko nu kho imassa adhippāyo,",
  "atk-s0508a2:3994_27": "pucchitvā naṃ jānissāmī”ti bhagavantaṃ gāthāya ajjhabhāsi –",
  "atk-s0508a2:3995_0": "866.",
  "atk-s0508a2:3996_0": "“Gacchaṃ vadesi samaṇa ṭhitomhi, mamañca brūsi ṭhitamaṭṭhitoti;",
  "atk-s0508a2:3997_0": "Pucchāmi taṃ samaṇa etamatthaṃ, kathaṃ ṭhito tvaṃ ahamaṭṭhitomhī”ti.",
  "atk-s0508a2:3998_0": "Tattha samaṇāti bhagavantaṃ ālapati.",
  "atk-s0508a2:3998_1": "Mamanti maṃ.",
  "atk-s0508a2:3998_2": "Kathanti kenākārena.",
  "atk-s0508a2:3998_3": "Ayañhettha attho – samaṇa,",
  "atk-s0508a2:3998_4": "tvaṃ gacchantova samāno “ṭhitomhī”ti vadesi.",
  "atk-s0508a2:3998_5": "Mamañca ṭhitaṃyeva “aṭṭhito”ti brūsi, vadesi.",
  "atk-s0508a2:3998_6": "Kāraṇenettha bhavitabbaṃ,",
  "atk-s0508a2:3998_7": "tasmā taṃ samaṇaṃ ahaṃ evamatthaṃ pucchāmi.",
  "atk-s0508a2:3998_8": "Kathaṃ kenākārena tvaṃ ṭhito ahosi,",
  "atk-s0508a2:3998_9": "ahañca aṭṭhitomhīti.",
  "atk-s0508a2:3998_10": "Evaṃ vutte bhagavā –",
  "atk-s0508a2:3999_0": "867.",
  "atk-s0508a2:4000_0": "“Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ;",
  "atk-s0508a2:4001_0": "Tuvañca pāṇesu asaññatosi, tasmā ṭhitohaṃ tuvamaṭṭhitosī”ti. –",
  "atk-s0508a2:4002_0": "Gāthāya taṃ ajjhabhāsi.",
  "atk-s0508a2:4003_0": "Tattha ṭhito ahaṃ,",
  "atk-s0508a2:4003_1": "aṅgulimāla, sabbadā,",
  "atk-s0508a2:4003_2": "sabbesu bhūtesu nidhāya daṇḍanti,",
  "atk-s0508a2:4003_3": "aṅgulimāla,",
  "atk-s0508a2:4003_4": "ahaṃ sabbadā sabbakāle ādimajjhapariyosānesu tasathāvarabhedesu sabbesu sattesu daṇḍaṃ nidhāya nihitadaṇḍo nihitasattho lajjī dayāpanno,",
  "atk-s0508a2:4003_5": "tato aññathā avattanato evarūpeneva ṭhito.",
  "atk-s0508a2:4003_6": "Tuvañca pāṇesu asaññatosīti tvaṃ pana sattesu saññamarahito asi,",
  "atk-s0508a2:4003_7": "luddo lohitapāṇi hatapahate niviṭṭho adayāpanno,",
  "atk-s0508a2:4003_8": "tasmā asaññato virativasena aṭṭhito.",
  "atk-s0508a2:4003_9": "Tato eva tāsu tāsu gatīsu paribbhamanatopi tuvaṃ idāni iriyāpathena ṭhitopi aṭṭhito asi,",
  "atk-s0508a2:4003_10": "ahaṃ pana vuttappakārena ṭhitoti.",
  "atk-s0508a2:4003_11": "Tato aṅgulimālo yathābhuccaguṇappabhāvitassa jalatale telassa viya sakalaṃ lokaṃ abhibyāpetvā ṭhitassa",
  "atk-s0508a2:4003_12": "bhagavato kittisaddassa sutapubbattā hetusampattiyā ñāṇassa ca paripākagatattā “ayaṃ so bhagavā”ti sañjātapītisomanasso",
  "atk-s0508a2:4003_13": "“mahā ayaṃ sīhanādo,",
  "atk-s0508a2:4003_14": "mahantaṃ gajjitaṃ,",
  "atk-s0508a2:4003_15": "nayidaṃ aññassa bhavissati,",
  "atk-s0508a2:4003_16": "samaṇassa maññe gotamassa etaṃ gajjitaṃ,",
  "atk-s0508a2:4003_17": "diṭṭho vatamhi mahesinā sammāsambuddhena,",
  "atk-s0508a2:4003_18": "mayhaṃ saṅgahakaraṇatthaṃ bhagavā idhāgato”ti cintetvā –",
  "atk-s0508a2:4004_0": "868.",
  "atk-s0508a2:4005_0": "“Cirassaṃ vata me mahito mahesī, mahāvanaṃ samaṇo paccapādi;",
  "atk-s0508a2:4006_0": "Sohaṃ cajissāmi sahassapāpaṃ, sutvāna gāthaṃ tava dhammayutta”nti. –",
  "atk-s0508a2:4007_0": "Imaṃ gāthaṃ abhāsi.",
  "atk-s0508a2:4008_0": "Tattha cirassaṃ vatāti cirakālena vata.",
  "atk-s0508a2:4008_1": "Meti mayhaṃ anuggahatthāya.",
  "atk-s0508a2:4008_2": "Mahitoti sadevakena lokena mahatiyā pūjāya pūjito.",
  "atk-s0508a2:4008_3": "Mahante sīlakkhandhādiguṇe esi,",
  "atk-s0508a2:4008_4": "gavesīti mahesī.",
  "atk-s0508a2:4008_5": "Mahāvanaṃ samaṇo paccapādīti imaṃ mahāraññaṃ samitasabbapāpo bhagavā paṭipajji.",
  "atk-s0508a2:4008_6": "Sohaṃ cajissāmi sahassapāpaṃ,",
  "atk-s0508a2:4008_7": "sutvāna gāthaṃ tava dhammayuttanti sohaṃ dhammayuttaṃ dhammūpasaṃhitaṃ tava gāthaṃ suṇiṃ.",
  "atk-s0508a2:4008_8": "Sohaṃ taṃ sutvāna “cirassampi cirakālenapi saṅgataṃ paricitaṃ pāpasahassaṃ pajahissa”nti cintetvā idāni naṃ aññadatthu pariccajissāmīti attho.",
  "atk-s0508a2:4008_9": "Evaṃ pana vatvā yathā paṭipajji,",
  "atk-s0508a2:4008_10": "yathā ca bhagavatā anuggahito,",
  "atk-s0508a2:4008_11": "taṃ dassetuṃ –",
  "atk-s0508a2:4009_0": "869.",
  "atk-s0508a2:4010_0": "“Icceva coro asimāvudhañca, sobbhe papāte narake anvakāsi;",
  "atk-s0508a2:4011_0": "Avandi coro sugatassa pāde, tattheva pabbajjamayāci buddhaṃ.",
  "atk-s0508a2:4012_0": "870.",
  "atk-s0508a2:4013_0": "“Buddho ca kho kāruṇiko mahesi, yo satthā lokassa sadevakassa;",
  "atk-s0508a2:4014_0": "Tamehi bhikkhūti tadā avoca, eseva tassa ahu bhikkhubhāvo”ti.",
  "atk-s0508a2:4015_0": "Saṅgītikārā imā dve gāthā ṭhapesuṃ.",
  "atk-s0508a2:4016_0": "Tattha iccevāti iti eva evaṃ vatvā anantarameva.",
  "atk-s0508a2:4016_1": "Coroti aṅgulimālo.",
  "atk-s0508a2:4016_2": "Asinti khaggaṃ.",
  "atk-s0508a2:4016_3": "Āvudhanti sesāvudhaṃ.",
  "atk-s0508a2:4016_4": "Sobbheti samantato chinnataṭe.",
  "atk-s0508a2:4016_5": "Papāteti ekato chinnataṭe.",
  "atk-s0508a2:4016_6": "Naraketi bhūmiyā phalitavivare.",
  "atk-s0508a2:4016_7": "Idha pana tīhipi padehi yattha patitaṃ aññena gahetuṃ na sakkā,",
  "atk-s0508a2:4016_8": "tādisaṃ pabbatantarameva vadati.",
  "atk-s0508a2:4016_9": "Anvakāsīti anu akāsi,",
  "atk-s0508a2:4016_10": "pañcavidhampi attano āvudhaṃ anu khipi chaḍḍesi,",
  "atk-s0508a2:4016_11": "tāni chaḍḍetvā bhagavato pādesu sirasā nipatitvā “pabbājetha maṃ,",
  "atk-s0508a2:4016_12": "bhante”ti āha.",
  "atk-s0508a2:4016_13": "Tena vuttaṃ “avandi coro sugatassa pāde,",
  "atk-s0508a2:4016_14": "tattheva pabbajjamayāci buddha”nti.",
  "atk-s0508a2:4016_15": "Evaṃ tena pabbajjāya yācitāya satthā tassa purimakammaṃ olokento ehibhikkhubhāvāya hetusampattiṃ disvā dakkhiṇahatthaṃ pasāretvā – “ehi, bhikkhu,",
  "atk-s0508a2:4016_16": "svākhāto dhammo,",
  "atk-s0508a2:4016_17": "cara brahmacariyaṃ,",
  "atk-s0508a2:4016_18": "sammā dukkhassa antakiriyāyā”ti āha.",
  "atk-s0508a2:4016_19": "Sā eva ca tassa pabbajjā upasampadā ca ahosi.",
  "atk-s0508a2:4016_20": "Tenāha “tamehi bhikkhūti tadā avoca,",
  "atk-s0508a2:4016_21": "eseva tassa ahu bhikkhubhāvo”ti.",
  "atk-s0508a2:4017_0": "Evaṃ thero satthu santike ehibhikkhubhāvena pabbajjaṃ upasampadañca labhitvā vipassanāya kammaṃ karonto",
  "atk-s0508a2:4017_1": "arahattaṃ patvā vimuttisukhaṃ paṭisaṃvedento pītisomanassajāto udānavasena –",
  "atk-s0508a2:4018_0": "871.",
  "atk-s0508a2:4019_0": "“Yo ca pubbe pamajjitvā, pacchā so nappamajjati;",
  "atk-s0508a2:4020_0": "Somaṃ lokaṃ pabhāseti, abbhā muttova candimā.",
  "atk-s0508a2:4021_0": "872.",
  "atk-s0508a2:4022_0": "“Yassa pāpaṃ kataṃ kammaṃ, kusalena pidhīyati;",
  "atk-s0508a2:4023_0": "Somaṃ lokaṃ pabhāseti, abbhā muttova candimā.",
  "atk-s0508a2:4024_0": "873.",
  "atk-s0508a2:4025_0": "“Yo have daharo bhikkhu, yuñjati buddhasāsane;",
  "atk-s0508a2:4026_0": "Somaṃ lokaṃ pabhāseti, abbhā muttova candimā”ti. – gāthattayaṃ abhāsi;",
  "atk-s0508a2:4027_0": "Tassattho –",
  "atk-s0508a2:4027_1": "yo puggalo gahaṭṭho vā pabbajito vā kalyāṇamittasaṃsaggato pubbe pāpamittasaṃsaggena vā attano vā paṭisaṅkhānābhāvena",
  "atk-s0508a2:4027_2": "pamajjitvā sammāpaṭipattiyaṃ pamādaṃ āpajjitvā,",
  "atk-s0508a2:4027_3": "pacchā kalyāṇamittasaṃsaggena yoniso ummujjanto nappamajjati,",
  "atk-s0508a2:4027_4": "sammā paṭipajjati,",
  "atk-s0508a2:4027_5": "samathavipassanaṃ anuyuñjanto tisso vijjā cha abhiññā pāpuṇāti,",
  "atk-s0508a2:4027_6": "so abbhādīhi mutto cando viya okāsalokaṃ attanā adhigatāhi vijjābhiññāhi imaṃ khandhādilokaṃ obhāsetīti.",
  "atk-s0508a2:4028_0": "Yassa puggalassa kataṃ upacitaṃ pāpakammaṃ kammakkhayakarena lokuttarakusalena avipākārahabhāvassa āharitattā",
  "atk-s0508a2:4028_1": "vipākuppādane dvārapidhānena pidhīyati thakīyati.",
  "atk-s0508a2:4028_2": "Sesaṃ vuttanayameva.",
  "atk-s0508a2:4029_0": "Daharoti taruṇo,",
  "atk-s0508a2:4029_1": "tenassa yogakkhamasarīrataṃ dasseti.",
  "atk-s0508a2:4029_2": "So hi uppannaṃ vātātapaparissayaṃ abhibhavitvā yogaṃ kātuṃ sakkoti.",
  "atk-s0508a2:4029_3": "Yuñjati buddhasāsane sikkhattaye yuttappayutto hoti,",
  "atk-s0508a2:4029_4": "sakkaccaṃ sampādetīti attho.",
  "atk-s0508a2:4030_0": "Evaṃ pītisomanassajāto vimuttisukhena viharanto yadā nagaraṃ piṇḍāya pavisati,",
  "atk-s0508a2:4030_1": "tadā aññenapi khitto leḍḍu therassa kāye nipatati,",
  "atk-s0508a2:4030_2": "aññenapi khitto daṇḍo tasseva kāye nipatati.",
  "atk-s0508a2:4030_3": "So bhinnena pattena vihāraṃ pavisitvā satthu santikaṃ gacchati.",
  "atk-s0508a2:4030_4": "Satthā taṃ ovadati “adhivāsehi,",
  "atk-s0508a2:4030_5": "tvaṃ brāhmaṇa,",
  "atk-s0508a2:4030_6": "adhivāsehi,",
  "atk-s0508a2:4030_7": "tvaṃ brāhmaṇa,",
  "atk-s0508a2:4030_8": "yassa kho,",
  "atk-s0508a2:4030_9": "tvaṃ brāhmaṇa,",
  "atk-s0508a2:4030_10": "kammassa vipākena bahūni vassasahassāni niraye pacceyyāsi, tassa,",
  "atk-s0508a2:4030_11": "tvaṃ brāhmaṇa,",
  "atk-s0508a2:4030_12": "kammassa vipākaṃ diṭṭheva dhamme paṭisaṃvedesī”ti.",
  "atk-s0508a2:4030_13": "Atha thero anodhiso sabbasattesu mettacittaṃ upaṭṭhapetvā –",
  "atk-s0508a2:4031_0": "874.",
  "atk-s0508a2:4032_0": "“Disāpi me dhammakathaṃ suṇantu, disāpi me yuñjantu buddhasāsane;",
  "atk-s0508a2:4033_0": "Disāpi me te manuje bhajantu, ye dhammamevādapayanti santo.",
  "atk-s0508a2:4034_0": "875.",
  "atk-s0508a2:4035_0": "“Disā hi me khantivādānaṃ, avirodhappasaṃsinaṃ;",
  "atk-s0508a2:4036_0": "Suṇantu dhammaṃ kālena, tañca anuvidhīyantu.",
  "atk-s0508a2:4037_0": "876.",
  "atk-s0508a2:4038_0": "“Na hi jātu so mamaṃ hiṃse, aññaṃ vā pana kañci naṃ;",
  "atk-s0508a2:4039_0": "Pappuyya paramaṃ santiṃ, rakkheyya tasathāvare.",
  "atk-s0508a2:4040_0": "877.",
  "atk-s0508a2:4041_0": "“Udakañhi nayanti nettikā, usukārā damayanti tejanaṃ;",
  "atk-s0508a2:4042_0": "Dāruṃ damayanti tacchakā, attānaṃ damayanti paṇḍitā.",
  "atk-s0508a2:4043_0": "878.",
  "atk-s0508a2:4044_0": "“Daṇḍeneke damayanti, aṅkusebhi kasāhi ca;",
  "atk-s0508a2:4045_0": "Adaṇḍena asatthena, ahaṃ dantomhi tādinā.",
  "atk-s0508a2:4046_0": "879.",
  "atk-s0508a2:4047_0": "“Ahiṃsakoti me nāmaṃ, hiṃsakassa pure sato;",
  "atk-s0508a2:4048_0": "Ajjāhaṃ saccanāmomhi, na naṃ hiṃsāmi kañci naṃ.",
  "atk-s0508a2:4049_0": "880.",
  "atk-s0508a2:4050_0": "“Coro ahaṃ pure āsiṃ, aṅgulimāloti vissuto;",
  "atk-s0508a2:4051_0": "Vuyhamāno mahoghena, buddhaṃ saraṇamāgamaṃ.",
  "atk-s0508a2:4052_0": "881.",
  "atk-s0508a2:4053_0": "“Lohitapāṇi pure āsiṃ, aṅgulimāloti vissuto;",
  "atk-s0508a2:4054_0": "Saraṇagamanaṃ passa, bhavanetti samūhatā.",
  "atk-s0508a2:4055_0": "882.",
  "atk-s0508a2:4056_0": "“Tādisaṃ kammaṃ katvāna, bahuṃ duggatigāminaṃ;",
  "atk-s0508a2:4057_0": "Phuṭṭho kammavipākena, anaṇo bhuñjāmi bhojanaṃ.",
  "atk-s0508a2:4058_0": "883.",
  "atk-s0508a2:4059_0": "“Pamādamanuyuñjanti, bālā dummedhino janā;",
  "atk-s0508a2:4060_0": "Appamādañca medhāvī, dhanaṃ seṭṭhaṃva rakkhati.",
  "atk-s0508a2:4061_0": "884.",
  "atk-s0508a2:4062_0": "“Mā pamādamanuyuñjetha, mā kāmaratisanthavaṃ;",
  "atk-s0508a2:4063_0": "Appamatto hi jhāyanto, pappoti paramaṃ sukhaṃ.",
  "atk-s0508a2:4064_0": "885.",
  "atk-s0508a2:4065_0": "“Svāgataṃ nāpagataṃ, netaṃ dummantitaṃ mama;",
  "atk-s0508a2:4066_0": "Savibhattesu dhammesu, yaṃ seṭṭhaṃ tadupāgamaṃ.",
  "atk-s0508a2:4067_0": "886.",
  "atk-s0508a2:4068_0": "“Svāgataṃ nāpagataṃ, netaṃ dummantitaṃ mama;",
  "atk-s0508a2:4069_0": "Tisso vijjā anuppattā, kataṃ buddhassa sāsanaṃ.",
  "atk-s0508a2:4070_0": "887.",
  "atk-s0508a2:4071_0": "“Araññe rukkhamūle vā, pabbatesu guhāsu vā;",
  "atk-s0508a2:4072_0": "Tattha tattheva aṭṭhāsiṃ, ubbiggamanaso tadā.",
  "atk-s0508a2:4073_0": "888.",
  "atk-s0508a2:4074_0": "“Sukhaṃ sayāmi ṭhāyāmi, sukhaṃ kappemi jīvitaṃ;",
  "atk-s0508a2:4075_0": "Ahatthapāso mārassa, aho satthānukampito.",
  "atk-s0508a2:4076_0": "889.",
  "atk-s0508a2:4077_0": "“Brahmajacco pure āsiṃ, udicco ubhato ahu.",
  "atk-s0508a2:4078_0": "Sojja putto sugatassa, dhammarājassa satthuno.",
  "atk-s0508a2:4079_0": "890.",
  "atk-s0508a2:4080_0": "“Vītataṇho anādāno, guttadvāro susaṃvuto;",
  "atk-s0508a2:4081_0": "Aghamūlaṃ vadhitvāna, patto me āsavakkhayo.",
  "atk-s0508a2:4082_0": "891.",
  "atk-s0508a2:4083_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:4084_0": "Ohito garuko bhāro, bhavanetti samūhatā”ti. – imā gāthā abhāsi;",
  "atk-s0508a2:4085_0": "Tattha disāpīti mayhaṃ disāpi amittā paccatthikāpi ye maṃ evaṃ upavadanti “yathā mayaṃ aṅgulimālassa vasena ñātiviyogadukkhaparetā dukkhaṃ pāpuṇāma,",
  "atk-s0508a2:4085_1": "evaṃ aṅgulimālopi dukkhaṃ pāpuṇātū”ti.",
  "atk-s0508a2:4085_2": "Me dhammakathaṃ suṇantūti mayā satthu santike sutaṃ catusaccadhammapaṭisaṃyuttaṃ kathaṃ suṇantu.",
  "atk-s0508a2:4085_3": "Yuñjantūti sutvā ca tadatthāya paṭipajjantu.",
  "atk-s0508a2:4085_4": "Te manuje bhajantūti tādise sappurise kalyāṇamitte bhajantu sevantu.",
  "atk-s0508a2:4085_5": "Ye dhammamevādapayanti santoti ye sappurisā kusaladhammameva,",
  "atk-s0508a2:4085_6": "uttarimanussadhammameva,",
  "atk-s0508a2:4085_7": "nibbattitalokuttaradhammameva ca ādapenti samādapenti gaṇhāpenti.",
  "atk-s0508a2:4086_0": "Khantivādānanti adhivāsanakhantimeva vadantānaṃ tato eva avirodhappasaṃsinanti kenaci avirodhabhūtāya mettāya eva pasaṃsanasīlānaṃ.",
  "atk-s0508a2:4086_1": "Suṇantu dhammaṃ kālenāti yuttappayuttakāle tesaṃ santike dhammaṃ suṇantu.",
  "atk-s0508a2:4086_2": "Tañca anuvidhīyantūti tañca yathāsutaṃ dhammaṃ sammadeva uggahitvā anukarontu dhammānudhammaṃ paṭipajjantūti attho.",
  "atk-s0508a2:4087_0": "Na hi jātu so mamaṃ hiṃseti so mayhaṃ diso paccatthiko jātu,",
  "atk-s0508a2:4087_1": "ekaṃseneva maṃ na hiṃse,",
  "atk-s0508a2:4087_2": "na bādheyya.",
  "atk-s0508a2:4087_3": "Aññaṃ vā pana kañci nanti na kevalaṃ maṃyeva,",
  "atk-s0508a2:4087_4": "aññaṃ vāpi kañci sattaṃ na hiṃseyya,",
  "atk-s0508a2:4087_5": "pappuyya paramaṃ santinti,",
  "atk-s0508a2:4087_6": "paramaṃ uttamaṃ santiṃ nibbānaṃ pāpuṇeyya,",
  "atk-s0508a2:4087_7": "pāpuṇitvā ca rakkheyya tasathāvareti sabbe ca satte paramāya rakkhāya rakkheyya,",
  "atk-s0508a2:4087_8": "sissaṃ puttaṃ viya paripāleyyāti attho.",
  "atk-s0508a2:4088_0": "Evaṃ thero imāhi gāthāhi pare pāpato parimocento parittakiriyaṃ nāma katvā attano paṭipattiṃ pakāsento “udakaṃ hī”ti gāthamāha.",
  "atk-s0508a2:4088_1": "Tattha pathaviyā thalaṭṭhānaṃ khaṇitvā ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā",
  "atk-s0508a2:4088_2": "attanā icchikicchitaṭṭhānaṃ udakaṃ nentīti nettikā,",
  "atk-s0508a2:4088_3": "udakahārino.",
  "atk-s0508a2:4088_4": "Tejananti kaṇḍaṃ.",
  "atk-s0508a2:4088_5": "Idaṃ vuttaṃ hoti –",
  "atk-s0508a2:4088_6": "nettikā attano ruciyā udakaṃ nayanti,",
  "atk-s0508a2:4088_7": "usukārāpi tāpetvā vaṅkābhāvaṃ harantā tejanaṃ usuṃ damayanti,",
  "atk-s0508a2:4088_8": "ujukaṃ karonti,",
  "atk-s0508a2:4088_9": "tacchakāpi nemiādīnaṃ atthāya tacchantā dāruṃ damayanti attano ruciyā ujuṃ vā vaṅkaṃ vā karonti.",
  "atk-s0508a2:4088_10": "Evaṃ ettakaṃ ārammaṇaṃ katvā paṇḍitā sappaññā ariyamaggaṃ uppādentā attānaṃ damenti,",
  "atk-s0508a2:4088_11": "arahattappattā pana ekantadantā nāma hontīti.",
  "atk-s0508a2:4089_0": "Idāni purisadammasārathinā satthārā attano damitākāraṃ kataññutañca pakāsento “daṇḍeneke”tiādikā pañca gāthā abhāsi.",
  "atk-s0508a2:4089_1": "Tattha daṇḍeneke damayantīti rājarājamahāmattādayo daṇḍena,",
  "atk-s0508a2:4089_2": "hatthiassādinā balakāyena ca paccatthikādike damenti,",
  "atk-s0508a2:4089_3": "gopālādayo ca gāvādike daṇḍena yaṭṭhiyā damenti.",
  "atk-s0508a2:4089_4": "Hatthācariyā hatthiṃ aṅkusehi,",
  "atk-s0508a2:4089_5": "assācariyā asse kasāhi ca damenti.",
  "atk-s0508a2:4089_6": "Adaṇḍena asatthena,",
  "atk-s0508a2:4089_7": "ahaṃ dantomhi tādināti ahaṃ pana iṭṭhādīsu tādibhāvappattena sammāsambuddhena vinā eva daṇḍena,",
  "atk-s0508a2:4089_8": "vinā satthena,",
  "atk-s0508a2:4089_9": "nihitadaṇḍanihitasatthabhāvena danto damito nibbisevano gato amhi.",
  "atk-s0508a2:4090_0": "Ahiṃsakoti me nāmaṃ,",
  "atk-s0508a2:4090_1": "hiṃsakassa pure satoti satthārā samāgamato pubbe hiṃsakassa me samānassa ahiṃsakoti nāmamattaṃ ahosi.",
  "atk-s0508a2:4090_2": "Ajjāhanti idāni panāhaṃ “ahiṃsako”ti saccanāmo avitathanāmo amhi.",
  "atk-s0508a2:4090_3": "Tasmā na naṃ hiṃsāmi kañcipi sattaṃ na hiṃsāmi na bādhemi,",
  "atk-s0508a2:4090_4": "nanti nipātamattaṃ.",
  "atk-s0508a2:4091_0": "Vissutoti “pāṇātipātī luddo lohitapāṇī”tiādinā paññāto.",
  "atk-s0508a2:4091_1": "Mahoghenāti kāmoghādinā mahatā oghena,",
  "atk-s0508a2:4091_2": "tassa oghassa vicchedakaraṃ buddhaṃ saraṇaṃ buddhasaṅkhātaṃ saraṇaṃ agamaṃ upagacchiṃ.",
  "atk-s0508a2:4092_0": "Lohitapāṇīti pāṇamatipātanena paresaṃ lohitena ruhirena makkhitapāṇi.",
  "atk-s0508a2:4092_1": "Saraṇagamanaṃ passāti mahapphalaṃ mama saraṇagamanaṃ passāti attānamevālapati.",
  "atk-s0508a2:4093_0": "Tādisaṃ kammanti anekasatapurisavadhaṃ dāruṇaṃ tathārūpaṃ pāpakammaṃ.",
  "atk-s0508a2:4093_1": "Phuṭṭho kammavipākenāti pubbe katassa pāpakammassa vipākena phuṭṭho,",
  "atk-s0508a2:4093_2": "sabbaso pahīnakammo vipākamattaṃ paccanubhonto.",
  "atk-s0508a2:4093_3": "Atha vā phuṭṭho kammavipākenāti upanissayabhūtassa kusalakammassa phalabhūtena lokuttaramaggena,",
  "atk-s0508a2:4093_4": "lokuttarakammasseva vā phalena vimuttisukhena phuṭṭho.",
  "atk-s0508a2:4093_5": "Sabbaso kilesānaṃ khīṇattā anaṇo bhuñjāmi bhojanaṃ,",
  "atk-s0508a2:4093_6": "bhojanāpadesena cattāropi paccaye vadati.",
  "atk-s0508a2:4094_0": "Idāni pubbe attano pamādavihāraṃ garahāmukhena pacchā appamādapaṭipattiṃ pasaṃsanto tattha ca paresaṃ",
  "atk-s0508a2:4094_1": "ussāhaṃ janento “pamādamanuyuñjantī”tiādikā gāthā abhāsi.",
  "atk-s0508a2:4094_2": "Tattha bālāti bālyena samannāgatā idhalokaparalokatthaṃ ajānantā.",
  "atk-s0508a2:4094_3": "Dummedhinoti nippaññā,",
  "atk-s0508a2:4094_4": "te pamāde ādīnavaṃ apassantā pamādaṃ anuyuñjanti pavattenti,",
  "atk-s0508a2:4094_5": "pamādeneva kālaṃ vītināmenti.",
  "atk-s0508a2:4094_6": "Medhāvīti dhammojapaññāya samannāgato pana paṇḍito kulavaṃsāgataṃ seṭṭhaṃ uttamaṃ sattaratanadhanaṃ viya appamādaṃ rakkhati.",
  "atk-s0508a2:4094_7": "Yathā hi “uttamaṃ dhanaṃ nissāya bhogasampattiṃ pāpuṇissāma,",
  "atk-s0508a2:4094_8": "puttadāraṃ posessāma,",
  "atk-s0508a2:4094_9": "sugatimaggaṃ sodhessāmā”ti dhane ānisaṃsaṃ passantā dhanaṃ rakkhanti;",
  "atk-s0508a2:4094_10": "evaṃ paṇḍitopi “appamādaṃ nissāya paṭhamajjhānādīni paṭilabhissāmi,",
  "atk-s0508a2:4094_11": "maggaphalāni pāpuṇissāmi,",
  "atk-s0508a2:4094_12": "tisso vijjā cha abhiññā sampādessāmī”ti appamāde ānisaṃsaṃ passanto dhanaṃ seṭṭhaṃva appamādaṃ rakkhatīti attho.",
  "atk-s0508a2:4095_0": "Mā pamādanti pamādaṃ mā anuyuñjetha pamādena kālaṃ mā vītināmayittha.",
  "atk-s0508a2:4095_1": "Kāmaratisanthavanti vatthukāmesu,",
  "atk-s0508a2:4095_2": "kilesakāmesu ca ratisaṅkhātaṃ taṇhāsanthavampi mā anuyuñjetha mā vindittha mā paṭilabhittha.",
  "atk-s0508a2:4095_3": "Appamatto hīti upaṭṭhitasatitāya appamatto puggalo jhāyanto jhāyanappasuto paramaṃ uttamaṃ nibbānasukhaṃ pāpuṇāti.",
  "atk-s0508a2:4096_0": "Svāgataṃ nāpagatanti yaṃ tadā mama satthu santike āgataṃ āgamanaṃ,",
  "atk-s0508a2:4096_1": "satthu vā tasmiṃ mahāvane āgamanaṃ,",
  "atk-s0508a2:4096_2": "taṃ svāgataṃ svāgamanaṃ nāpagataṃ,",
  "atk-s0508a2:4096_3": "atthato apetaṃ vigataṃ na hoti.",
  "atk-s0508a2:4096_4": "Netaṃ dummantitaṃ mamāti yaṃ tadā mayā “satthu santike pabbajissāmī”ti mantitaṃ,",
  "atk-s0508a2:4096_5": "idampi mama na dummantitaṃ,",
  "atk-s0508a2:4096_6": "sumantitameva. Kasmā?",
  "atk-s0508a2:4096_7": "Savibhattesu dhammesūti sāvajjānavajjādivasena pakārato vibhattesu dhammesu yaṃ seṭṭhaṃ uttamaṃ pavaraṃ nibbānaṃ.",
  "atk-s0508a2:4096_8": "Tadupāgamaṃ tadeva upagacchinti attho.",
  "atk-s0508a2:4097_0": "“Tadā puthujjanakāle payogāsayavipannatāya araññādīsu dukkhaṃ vihāsiṃ,",
  "atk-s0508a2:4097_1": "idāni payogāsayasampannatāya tattha sukhaṃ viharāmī”ti sukhavihārabhāvañceva “pubbe jātimattena brāhmaṇo,",
  "atk-s0508a2:4097_2": "idāni satthu orasaputtatāya brāhmaṇo”ti paramatthabrāhmaṇabhāvañca dassento “araññe”tiādimāha.",
  "atk-s0508a2:4097_3": "Tattha sukhaṃ sayāmīti sayantopi sukhaṃ sukhena nidukkhena cittutrāsādīnaṃ abhāvena cetodukkharahito sayāmi.",
  "atk-s0508a2:4097_4": "Ṭhāyāmīti ṭhāmi.",
  "atk-s0508a2:4097_5": "Ahatthapāso mārassāti kilesamārādīnaṃ agocaro.",
  "atk-s0508a2:4097_6": "Aho satthānukampitoti satthārānukampito aho.",
  "atk-s0508a2:4098_0": "Brahmajaccoti brāhmaṇajātiko.",
  "atk-s0508a2:4098_1": "Udicco ubhatoti mātito ca pitito ca ubhato udito saṃsuddhagahaṇiko.",
  "atk-s0508a2:4098_2": "Sesaṃ tattha tattha vuttanayameva.",
  "atk-s0508a2:4099_0": "Aṅgulimālattheragāthāvaṇṇanā niṭṭhitā.",
  "atk-s0508a2:4100_0": "9. Anuruddhattheragāthāvaṇṇanā",
  "atk-s0508a2:4101_0": "Pahāya mātāpitarotiādikā āyasmato anuruddhattherassa gāthā.",
  "atk-s0508a2:4101_1": "Kā uppatti?",
  "atk-s0508a2:4101_2": "Ayampi purimabuddhesu katādhikāro padumuttarassa bhagavato kāle vibhavasampanno kuṭumbiko hutvā nibbatti.",
  "atk-s0508a2:4101_3": "So ekadivasaṃ vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ dibbacakkhukānaṃ",
  "atk-s0508a2:4101_4": "aggaṭṭhāne ṭhapentaṃ disvā sayampi taṃ ṭhānantaraṃ patthetvā satasahassabhikkhuparivārassa bhagavato",
  "atk-s0508a2:4101_5": "sattāhaṃ mahādānaṃ pavattetvā sattame divase bhagavato,",
  "atk-s0508a2:4101_6": "bhikkhusaṅghassa ca uttamāni vatthāni datvā paṇidhānamakāsi.",
  "atk-s0508a2:4101_7": "Satthāpissa anantarāyena samijjhanabhāvaṃ disvā “anāgate gotamassa nāma sammāsambuddhassa sāsane dibbacakkhukānaṃ aggo bhavissatī”ti byākāsi.",
  "atk-s0508a2:4101_8": "Sopi tattha puññāni karonto satthari parinibbute niṭṭhite sattayojanike suvaṇṇacetiye anekasahassehi",
  "atk-s0508a2:4101_9": "dīparukkhehi dīpakapallikāhi ca “dibbacakkhuñāṇassa upanissayapaccayo hotū”ti uḷāraṃ dīpapūjaṃ akāsi.",
  "atk-s0508a2:4102_0": "Evaṃ yāvajīvaṃ puññāni katvā devamanussesu saṃsaranto kassapassa bhagavato kāle bārāṇasiyaṃ kuṭumbikagehe",
  "atk-s0508a2:4102_1": "nibbattitvā viññutaṃ patto satthari parinibbute niṭṭhite yojanike kanakathūpe bahū kaṃsapātiyo kāretvā",
  "atk-s0508a2:4102_2": "sappimaṇḍassa pūretvā majjhe ekekaṃ guḷapiṇḍaṃ ṭhapetvā mukhavaṭṭiyā mukhavaṭṭiṃ phusāpento cetiyaṃ parikkhipāpetvā",
  "atk-s0508a2:4102_3": "attanā ekaṃ mahatiṃ kaṃsapātiṃ kāretvā sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ",
  "atk-s0508a2:4102_4": "cetiyaṃ anupariyāyi.",
  "atk-s0508a2:4103_0": "Evaṃ tasmimpi attabhāve yāvajīvaṃ kusalaṃ katvā tato cuto devaloke nibbattitvā tattha yāvatāyukaṃ ṭhatvā",
  "atk-s0508a2:4103_1": "tato cuto anuppanne buddhe bārāṇasiyaṃyeva duggatakule nibbatti,",
  "atk-s0508a2:4103_2": "annabhārotissa nāmaṃ ahosi.",
  "atk-s0508a2:4103_3": "So sumanaseṭṭhissa nāma gehe kammaṃ karonto jīvati.",
  "atk-s0508a2:4103_4": "So ekadivasaṃ upariṭṭhaṃ nāma paccekabuddhaṃ nirodhasamāpattito vuṭṭhāya gandhamādanapabbatato ākāsenāgantvā",
  "atk-s0508a2:4103_5": "bārāṇasīnagaradvāre otaritvā cīvaraṃ pārupitvā nagare piṇḍāya pavisantaṃ disvā pasannacitto pattaṃ gahetvā",
  "atk-s0508a2:4103_6": "attano atthāya ṭhapitaṃ ekaṃ bhāgabhattaṃ patte pakkhipitvā paccekabuddhassa dātukāmo ārabhi.",
  "atk-s0508a2:4103_7": "Bhariyāpissa attano bhāgabhattaṃ tattheva pakkhipi.",
  "atk-s0508a2:4103_8": "So taṃ netvā paccekabuddhassa hatthe ṭhapesi.",
  "atk-s0508a2:4103_9": "Paccekabuddho taṃ gahetvā anumodanaṃ katvā pakkāmi.",
  "atk-s0508a2:4103_10": "Taṃ disvā rattiṃ sumanaseṭṭhissa chatte adhivatthā devatā “aho dānaṃ paramadānaṃ,",
  "atk-s0508a2:4103_11": "upariṭṭhe,",
  "atk-s0508a2:4103_12": "suppatiṭṭhita”nti mahāsaddena anumodi.",
  "atk-s0508a2:4103_13": "Taṃ sutvā sumanaseṭṭhi “evaṃ devatāya anumoditaṃ idameva uttamadāna”nti cintetvā tattha pattiṃ yāci.",
  "atk-s0508a2:4103_14": "Annabhāro pana tassa pattiṃ adāsi.",
  "atk-s0508a2:4103_15": "Tena pasannacitto sumanaseṭṭhi tassa sahassaṃ datvā “ito paṭṭhāya tuyhaṃ sahatthena kammakaraṇakiccaṃ natthi,",
  "atk-s0508a2:4103_16": "patirūpaṃ gehaṃ katvā niccaṃ vasāhī”ti āha.",
  "atk-s0508a2:4104_0": "Yasmā nirodhato vuṭṭhitassa paccekabuddhassa dinnapiṇḍapāto taṃdivasameva uḷārataravipāko hoti,",
  "atk-s0508a2:4104_1": "tasmā taṃdivasaṃ sumanaseṭṭhi rañño santikaṃ gacchanto taṃ gahetvā agamāsi.",
  "atk-s0508a2:4104_2": "Rājā pana taṃ ādaravasena olokesi.",
  "atk-s0508a2:4104_3": "Seṭṭhi “mahārāja,",
  "atk-s0508a2:4104_4": "ayaṃ oloketabbayuttoyevā”ti vatvā tadā tena katapuññaṃ attanāpissa sahassaṃ dinnabhāvaṃ kathesi.",
  "atk-s0508a2:4104_5": "Taṃ sutvā rājā tussitvā sahassaṃ datvā asukasmiṃ nāma ṭhāne gehaṃ katvā vasā”ti gehaṭṭhānamassa āṇāpesi.",
  "atk-s0508a2:4104_6": "Tassa taṃ ṭhānaṃ sodhāpentassa mahantiyo nidhikumbhiyo uṭṭhahiṃsu.",
  "atk-s0508a2:4104_7": "Tā disvā so rañño ārocesi.",
  "atk-s0508a2:4104_8": "Rājā sabbaṃ dhanaṃ uddharāpetvā rāsikataṃ disvā “ettakaṃ dhanaṃ imasmiṃ nagare kassa gehe atthī”ti?",
  "atk-s0508a2:4104_9": "“Na kassaci, devā”ti.",
  "atk-s0508a2:4104_10": "“Tena hi ayaṃ annabhāro imasmiṃ nagare mahādhanaseṭṭhi nāma hotū”ti taṃdivasameva tassa seṭṭhichattaṃ ussāpesi.",
  "atk-s0508a2:4105_0": "So tato paṭṭhāya yāvajīvaṃ kusalakammaṃ katvā tato cuto devamanussesu saṃsaritvā imasmiṃ buddhuppāde",
  "atk-s0508a2:4105_1": "kapilavatthunagare sukkodanasakkassa gehe paṭisandhiṃ gaṇhi,",
  "atk-s0508a2:4105_2": "anuruddhotissa nāmaṃ ahosi.",
  "atk-s0508a2:4105_3": "So mahānāmassa sakkassa kaniṭṭhabhātā,",
  "atk-s0508a2:4105_4": "satthu cūḷapitu putto paramasukhumālo mahāpuñño tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi",
  "atk-s0508a2:4105_5": "parivuto devo viya sampattiṃ anubhavanto suddhodanamahārājena ussāhitehi sakyarājūhi satthu parivāratthaṃ",
  "atk-s0508a2:4105_6": "pesitehi bhaddiyakumārādīhi anupiyambavane viharantaṃ satthāraṃ upasaṅkamitvā satthu santike pabbajitvā",
  "atk-s0508a2:4105_7": "antovasseyeva dibbacakkhuṃ nibbattetvā,",
  "atk-s0508a2:4105_8": "puna dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā samaṇadhammaṃ",
  "atk-s0508a2:4105_9": "karonto sattamahāpurisavitakke vitakketvā aṭṭhamaṃ jānituṃ nāsakkhi.",
  "atk-s0508a2:4105_10": "Tassa taṃ pavattiṃ ñatvā satthā aṭṭhamaṃ mahāpurisavitakkaṃ kathetvā catupaccayasantosabhāvanārāmapaṭimaṇḍitaṃ mahāariyavaṃsapaṭipadaṃ deseti.",
  "atk-s0508a2:4105_11": "So desanānusārena vipassanaṃ vaḍḍhetvā abhiññāpaṭisambhidāparivāraṃ arahattaṃ sacchākāsi.",
  "atk-s0508a2:4105_12": "Tena vuttaṃ apadāne –",
  "atk-s0508a2:4106_0": "“Sumedhaṃ bhagavantāhaṃ, lokajeṭṭhaṃ narāsabhaṃ;",
  "atk-s0508a2:4107_0": "Vūpakaṭṭhaṃ viharantaṃ, addasaṃ lokanāyakaṃ.",
  "atk-s0508a2:4108_0": "“Upagantvāna sambuddhaṃ, sumedhaṃ lokanāyakaṃ;",
  "atk-s0508a2:4109_0": "Añjaliṃ paggahetvāna, buddhaseṭṭhamayācahaṃ.",
  "atk-s0508a2:4110_0": "“Anukampa mahāvīra, lokajeṭṭha narāsabha;",
  "atk-s0508a2:4111_0": "Padīpaṃ te padassāmi, rukkhamūlamhi jhāyato.",
  "atk-s0508a2:4112_0": "“Adhivāsesi so dhīro, sayambhū vadataṃ varo;",
  "atk-s0508a2:4113_0": "Dumesu vinivijjhitvā, yantaṃ yojiyahaṃ tadā.",
  "atk-s0508a2:4114_0": "“Sahassavaṭṭiṃ pādāsiṃ, buddhassa lokabandhuno;",
  "atk-s0508a2:4115_0": "Sattāhaṃ pajjalitvāna, dīpā vūpasamiṃsu me.",
  "atk-s0508a2:4116_0": "“Tena cittappasādena, cetanāpaṇidhīhi ca;",
  "atk-s0508a2:4117_0": "Jahitvā mānusaṃ dehaṃ, vimānamupapajjahaṃ.",
  "atk-s0508a2:4118_0": "“Upapannassa devattaṃ, byamhaṃ āsi sunimmitaṃ;",
  "atk-s0508a2:4119_0": "Samantato pajjalati, dīpadānassidaṃ phalaṃ.",
  "atk-s0508a2:4120_0": "“Samantā yojanasataṃ, virocesimahaṃ tadā;",
  "atk-s0508a2:4121_0": "Sabbe deve abhibhomi, dīpadānassidaṃ phalaṃ.",
  "atk-s0508a2:4122_0": "“Tiṃsakappāni devindo, devarajjamakārayiṃ;",
  "atk-s0508a2:4123_0": "Na maṃ kecītimaññanti, dīpadānassidaṃ phalaṃ.",
  "atk-s0508a2:4124_0": "“Aṭṭhavīsatikkhattuñca, cakkavattī ahosahaṃ;",
  "atk-s0508a2:4125_0": "Divā rattiñca passāmi, samantā yojanaṃ tadā.",
  "atk-s0508a2:4126_0": "“Sahassalokaṃ ñāṇena, passāmi satthu sāsane;",
  "atk-s0508a2:4127_0": "Dibbacakkhumanuppatto, dīpadānassidaṃ phalaṃ.",
  "atk-s0508a2:4128_0": "“Sumedho nāma sambuddho, tiṃsakappasahassito;",
  "atk-s0508a2:4129_0": "Tassa dīpo mayā dinno, vippasannena cetasā.",
  "atk-s0508a2:4130_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:4131_0": "Atha naṃ satthā aparabhāge jetavanamahāvihāre ariyagaṇamajjhe nisinno dibbacakkhukānaṃ aggaṭṭhāne ṭhapesi “etadaggaṃ,",
  "atk-s0508a2:4131_1": "bhikkhave,",
  "atk-s0508a2:4131_2": "mama sāvakānaṃ bhikkhūnaṃ dibbacakkhukānaṃ yadidaṃ anuruddho”ti.",
  "atk-s0508a2:4132_0": "So vimuttisukhaṃ paṭisaṃvedī viharanto ekadivasaṃ attano paṭipattiṃ paccavekkhitvā pītisomanassajāto",
  "atk-s0508a2:4132_1": "udānavasena “pahāya mātāpitaro”tiādikā gāthā abhāsi.",
  "atk-s0508a2:4132_2": "Keci pana “therassa pabbajjaṃ arahattappattiñca pakāsentehi saṅgītikārehi ādito catasso gāthā bhāsitā.",
  "atk-s0508a2:4132_3": "Tato parā therassa ariyavaṃsapaṭipattiyā ārādhitacittena bhagavatā bhāsitā.",
  "atk-s0508a2:4132_4": "Itarā sabbāpi tena tena kāraṇena thereneva bhāsitā”ti vadanti.",
  "atk-s0508a2:4132_5": "Iti sabbathāpi imā gāthā therena bhāsitāpi,",
  "atk-s0508a2:4132_6": "theraṃ uddissa bhāsitāpi therassa cetā gāthāti veditabbā.",
  "atk-s0508a2:4132_7": "Seyyathidaṃ –",
  "atk-s0508a2:4133_0": "892.",
  "atk-s0508a2:4134_0": "“Pahāya mātāpitaro, bhaginī ñātibhātaro;",
  "atk-s0508a2:4135_0": "Pañca kāmaguṇe hitvā, anuruddhova jhāyati.",
  "atk-s0508a2:4136_0": "893.",
  "atk-s0508a2:4137_0": "“Sameto naccagītehi, sammatāḷappabodhano;",
  "atk-s0508a2:4138_0": "Na tena suddhimajjhagaṃ, mārassa visaye rato.",
  "atk-s0508a2:4139_0": "894.",
  "atk-s0508a2:4140_0": "“Etañca samatikkamma, rato buddhassa sāsane;",
  "atk-s0508a2:4141_0": "Sabboghaṃ samatikkamma, anuruddhova jhāyati.",
  "atk-s0508a2:4142_0": "895.",
  "atk-s0508a2:4143_0": "“Rūpā saddā rasā gandhā, phoṭṭhabbā ca manoramā;",
  "atk-s0508a2:4144_0": "Ete ca samatikkamma, anuruddhova jhāyati.",
  "atk-s0508a2:4145_0": "896.",
  "atk-s0508a2:4146_0": "“Piṇḍapātamatikkanto, eko adutiyo muni;",
  "atk-s0508a2:4147_0": "Esati paṃsukūlāni anuruddho anāsavo.",
  "atk-s0508a2:4148_0": "897.",
  "atk-s0508a2:4149_0": "“Vicinī aggahī dhovi, rajayī dhārayī muni;",
  "atk-s0508a2:4150_0": "Paṃsukūlāni matimā, anuruddho anāsavo.",
  "atk-s0508a2:4151_0": "898.",
  "atk-s0508a2:4152_0": "“Mahiccho ca asantuṭṭho, saṃsaṭṭho yo ca uddhato;",
  "atk-s0508a2:4153_0": "Tassa dhammā ime honti, pāpakā saṃkilesikā.",
  "atk-s0508a2:4154_0": "899.",
  "atk-s0508a2:4155_0": "“Sato ca hoti appiccho, santuṭṭho avighātavā;",
  "atk-s0508a2:4156_0": "Pavivekarato vitto, niccamāraddhavīriyo.",
  "atk-s0508a2:4157_0": "900.",
  "atk-s0508a2:4158_0": "“Tassa dhammā ime honti, kusalā bodhipakkhikā;",
  "atk-s0508a2:4159_0": "Anāsavo ca so hoti, iti vuttaṃ mahesinā.",
  "atk-s0508a2:4160_0": "901.",
  "atk-s0508a2:4161_0": "“Mama saṅkappamaññāya, satthā loke anuttaro;",
  "atk-s0508a2:4162_0": "Manomayena kāyena, iddhiyā upasaṅkami.",
  "atk-s0508a2:4163_0": "902.",
  "atk-s0508a2:4164_0": "“Yadā me ahu saṅkappo, tato uttari desayi;",
  "atk-s0508a2:4165_0": "Nippapañcarato buddho, nippapañcamadesayi.",
  "atk-s0508a2:4166_0": "903.",
  "atk-s0508a2:4167_0": "“Tassāhaṃ dhammamaññāya, vihāsiṃ sāsane rato;",
  "atk-s0508a2:4168_0": "Tisso vijjā anuppattā, kataṃ buddhassa sāsanaṃ.",
  "atk-s0508a2:4169_0": "904.",
  "atk-s0508a2:4170_0": "“Pañcapaññāsavassāni, yato nesajjiko ahaṃ;",
  "atk-s0508a2:4171_0": "Pañcavīsativassāni, yato middhaṃ samūhataṃ.",
  "atk-s0508a2:4172_0": "905.",
  "atk-s0508a2:4173_0": "“Nāhu assāsapassāsā, ṭhitacittassa tādino;",
  "atk-s0508a2:4174_0": "Anejo santimārabbha, cakkhumā parinibbuto.",
  "atk-s0508a2:4175_0": "906.",
  "atk-s0508a2:4176_0": "“Asallīnena cittena, vedanaṃ ajjhavāsayi;",
  "atk-s0508a2:4177_0": "Pajjotasseva nibbānaṃ, vimokkho cetaso ahu.",
  "atk-s0508a2:4178_0": "907.",
  "atk-s0508a2:4179_0": "“Ete pacchimakā dāni, munino phassapañcamā;",
  "atk-s0508a2:4180_0": "Nāññe dhammā bhavissanti, sambuddhe parinibbute.",
  "atk-s0508a2:4181_0": "908.",
  "atk-s0508a2:4182_0": "“Natthi dāni punāvāso, devakāyasmi jālini;",
  "atk-s0508a2:4183_0": "Vikkhīṇo jātisaṃsāro, natthi dāni punabbhavo.",
  "atk-s0508a2:4184_0": "909.",
  "atk-s0508a2:4185_0": "“Yassa muhuttena sahassadhā, loko saṃvidito sabrahmakappo;",
  "atk-s0508a2:4186_0": "Vasī iddhiguṇe cutūpapāte, kāle passati devatā sa bhikkhu.",
  "atk-s0508a2:4187_0": "910.",
  "atk-s0508a2:4188_0": "“Annabhāro pure āsiṃ, daliddo ghāsahārako;",
  "atk-s0508a2:4189_0": "Samaṇaṃ paṭipādesiṃ, upariṭṭhaṃ yasassinaṃ.",
  "atk-s0508a2:4190_0": "911.",
  "atk-s0508a2:4191_0": "“Somhi sakyakule jāto, anuruddhoti maṃ vidū;",
  "atk-s0508a2:4192_0": "Upeto naccagītehi, sammatāḷappabodhano.",
  "atk-s0508a2:4193_0": "912.",
  "atk-s0508a2:4194_0": "“Athaddasāsiṃ sambuddhaṃ, satthāraṃ akutobhayaṃ;",
  "atk-s0508a2:4195_0": "Tasmiṃ cittaṃ pasādetvā, pabbajiṃ anagāriyaṃ.",
  "atk-s0508a2:4196_0": "913.",
  "atk-s0508a2:4197_0": "“Pubbenivāsaṃ jānāmi, yattha me vusitaṃ pure;",
  "atk-s0508a2:4198_0": "Tāvatiṃsesu devesu, aṭṭhāsiṃ sakkajātiyā.",
  "atk-s0508a2:4199_0": "914.",
  "atk-s0508a2:4200_0": "“Sattakkhattuṃ manussindo, ahaṃ rajjamakārayiṃ;",
  "atk-s0508a2:4201_0": "Cāturanto vijitāvī, jambusaṇḍassa issaro;",
  "atk-s0508a2:4202_0": "Adaṇḍena asatthena, dhammena anusāsayiṃ.",
  "atk-s0508a2:4203_0": "915.",
  "atk-s0508a2:4204_0": "“Ito satta tato satta, saṃsārāni catuddasa;",
  "atk-s0508a2:4205_0": "Nivāsamabhijānissaṃ, devaloke ṭhito tadā.",
  "atk-s0508a2:4206_0": "916.",
  "atk-s0508a2:4207_0": "“Pañcaṅgike samādhimhi, sante ekodibhāvite;",
  "atk-s0508a2:4208_0": "Paṭippassaddhiladdhamhi, dibbacakkhu visujjhi me.",
  "atk-s0508a2:4209_0": "917.",
  "atk-s0508a2:4210_0": "“Cutūpapātaṃ jānāmi, sattānaṃ āgatiṃ gatiṃ;",
  "atk-s0508a2:4211_0": "Itthabhāvaññathābhāvaṃ, jhāne pañcaṅgike ṭhito.",
  "atk-s0508a2:4212_0": "918.",
  "atk-s0508a2:4213_0": "“Pariciṇṇo mayā satthā…pe… bhavanetti samūhatā.",
  "atk-s0508a2:4214_0": "919.",
  "atk-s0508a2:4215_0": "“Vajjīnaṃ veḷuvagāme, ahaṃ jīvitasaṅkhayā;",
  "atk-s0508a2:4216_0": "Heṭṭhato veḷugumbasmiṃ, nibbāyissaṃ anāsavo”ti.",
  "atk-s0508a2:4217_0": "Tattha pahāyāti pajahitvā.",
  "atk-s0508a2:4217_1": "Mātāpitaroti mātarañca pitarañca.",
  "atk-s0508a2:4217_2": "Ayañhettha adhippāyo –",
  "atk-s0508a2:4217_3": "yathā aññe keci ñātipārijuññena vā bhogapārijuññena vā abhibhūtā pabbajanti,",
  "atk-s0508a2:4217_4": "pabbajitā ca kiccantarapasutā viharanti,",
  "atk-s0508a2:4217_5": "na evaṃ mayaṃ.",
  "atk-s0508a2:4217_6": "Mayaṃ pana mahantaṃ ñātiparivaṭṭaṃ,",
  "atk-s0508a2:4217_7": "mahantañca bhogakkhandhaṃ pahāya kāmesu nirapekkhā pabbajitāti.",
  "atk-s0508a2:4217_8": "Jhāyatīti ārammaṇūpanijjhānaṃ lakkhaṇūpanijjhānañcāti,",
  "atk-s0508a2:4217_9": "duvidhampi jhānaṃ anuyutto viharati.",
  "atk-s0508a2:4218_0": "Sameto naccagītehīti naccehi ca gītehi ca samaṅgībhūto,",
  "atk-s0508a2:4218_1": "naccāni passanto gītāni suṇantoti attho.",
  "atk-s0508a2:4218_2": "“Sammato”ti ca paṭhanti,",
  "atk-s0508a2:4218_3": "naccagītehi pūjitoti attho.",
  "atk-s0508a2:4218_4": "Sammatāḷappabodhanoti sammatāḷasaddehi paccūsakāle pabodhetabbo.",
  "atk-s0508a2:4218_5": "Na tena suddhimajjhaganti tena kāmabhogena saṃsārasuddhiṃ nādhigacchiṃ.",
  "atk-s0508a2:4218_6": "Mārassa visaye ratoti kilesamārassa visayabhūte kāmaguṇe rato.",
  "atk-s0508a2:4218_7": "“Kilesamārassa visayabhūtena kāmaguṇabhogena saṃsārasuddhi hotī”ti evaṃdiṭṭhiko ahutvāti attho.",
  "atk-s0508a2:4218_8": "Tenāha “etañca samatikkammā”tiādi.",
  "atk-s0508a2:4218_9": "Tattha etanti etaṃ pañcavidhampi kāmaguṇaṃ.",
  "atk-s0508a2:4218_10": "Samatikkammāti samatikkamitvā,",
  "atk-s0508a2:4218_11": "anapekkho chaḍḍetvāti attho.",
  "atk-s0508a2:4218_12": "Sabboghanti kāmoghādikaṃ sabbampi oghaṃ.",
  "atk-s0508a2:4219_0": "Pañca kāmaguṇe sarūpato dassetuṃ “rūpā saddā”tiādi vuttaṃ.",
  "atk-s0508a2:4219_1": "Tattha manoramāti lobhanīyaṭṭhena manaṃ ramayantīti manoramā,",
  "atk-s0508a2:4219_2": "manāpiyāti vuttaṃ hoti.",
  "atk-s0508a2:4219_3": "Yathāha “katame pañca manāpiyā rūpā,",
  "atk-s0508a2:4219_4": "manāpiyā saddā”tiādi.",
  "atk-s0508a2:4220_0": "Piṇḍapātamatikkantoti piṇḍapātaggahaṇaṃ atikkanto,",
  "atk-s0508a2:4220_1": "piṇḍapātaggahaṇato nivattentoti attho.",
  "atk-s0508a2:4220_2": "Ekoti ekākī apacchāsamaṇo.",
  "atk-s0508a2:4220_3": "Adutiyoti nittaṇho.",
  "atk-s0508a2:4220_4": "Taṇhā hi purisassa dutiyo nāma.",
  "atk-s0508a2:4220_5": "Yathāha “taṇhādutiyo puriso”ti.",
  "atk-s0508a2:4220_6": "Esatīti pariyesati.",
  "atk-s0508a2:4221_0": "Vicinīti esantova tattha tattha saṅkārakūṭādike paṃsukūluppattiṭṭhāne vicini.",
  "atk-s0508a2:4221_1": "Aggahīti vicinitvā asucimakkhitampi ajigucchanto gaṇhi. Dhovīti,",
  "atk-s0508a2:4221_2": "vikkhālesi.",
  "atk-s0508a2:4221_3": "Rajayīti dhovitvā gahitaṃ sibbitvā kappiyarajanena rajayi.",
  "atk-s0508a2:4221_4": "Dhārayīti rajitvā kappabinduṃ datvā dhāresi,",
  "atk-s0508a2:4221_5": "nivāsesi ceva pārupi ca.",
  "atk-s0508a2:4222_0": "Idāni pācīnavaṃsadāye satthārā dinnaovādaṃ tassa ca attanā matthakappattabhāvaṃ dīpento “mahiccho ca asantuṭṭho”tiādikā gāthā abhāsi.",
  "atk-s0508a2:4222_1": "Tattha mahicchoti mahatiyā paccayicchāya samannāgato,",
  "atk-s0508a2:4222_2": "uḷāruḷāre bahū ca paccaye icchantoti attho.",
  "atk-s0508a2:4222_3": "Asantuṭṭhoti nissantuṭṭho,",
  "atk-s0508a2:4222_4": "yathālābhasantosādinā santosena virahito.",
  "atk-s0508a2:4222_5": "Saṃsaṭṭhoti gihīhi ceva pabbajitehi ca ananulomikena saṃsaggena saṃsaṭṭho.",
  "atk-s0508a2:4222_6": "Uddhatoti ukkhitto.",
  "atk-s0508a2:4222_7": "Tassāti “mahiccho”tiādinā vuttapuggalassa.",
  "atk-s0508a2:4222_8": "Dhammāti mahicchatā asantoso,",
  "atk-s0508a2:4222_9": "saṃsaṭṭhatā vikkhepoti īdisā.",
  "atk-s0508a2:4222_10": "Lāmakaṭṭhena pāpakā.",
  "atk-s0508a2:4222_11": "Saṃkilesikāti tassa cittassa malīnabhāvakaraṇato saṃkilesikā dhammā honti.",
  "atk-s0508a2:4223_0": "Sato ca hoti appicchoti yadā panāyaṃ puggalo kalyāṇamitte sevanto bhajanto payirupāsanto saddhammaṃ suṇanto",
  "atk-s0508a2:4223_1": "yoniso manasi karonto satimā ca mahicchataṃ pahāya appiccho ca hoti.",
  "atk-s0508a2:4223_2": "Asantosaṃ pahāya santuṭṭho,",
  "atk-s0508a2:4223_3": "cittassa vighātakaraṃ vikkhepaṃ pahāya avighātavā avikkhitto samāhito,",
  "atk-s0508a2:4223_4": "gaṇasaṅgaṇikaṃ pahāya pavivekarato,",
  "atk-s0508a2:4223_5": "vivekābhiratiyā nibbidāya dhammapītiyā vitto sumano tuṭṭhacitto,",
  "atk-s0508a2:4223_6": "sabbaso kosajjapahānena āraddhavīriyo.",
  "atk-s0508a2:4224_0": "Tassa evaṃ appicchatādiguṇasamannāgatassa ime satipaṭṭhānādayo sattatiṃsappabhedā tividhavipassanāsaṅgahā kosallasambhūtaṭṭhena kusalā,",
  "atk-s0508a2:4224_1": "maggapariyāpannā bodhipakkhikā dhammā honti.",
  "atk-s0508a2:4224_2": "So tehi samannāgato sabbaso āsavānaṃ khepanena aggamaggakkhaṇato paṭṭhāya anāsavo ca hoti.",
  "atk-s0508a2:4224_3": "Iti evaṃ vuttaṃ mahesinā sammāsambuddhena pācīnavaṃsadāye mahāpurisavitakke matthakaṃ pāpanavasenāti adhippāyo.",
  "atk-s0508a2:4225_0": "Mama saṅkappamaññāyāti “apicchassāyaṃ,",
  "atk-s0508a2:4225_1": "bhikkhave, dhammo,",
  "atk-s0508a2:4225_2": "nāyaṃ dhammo mahicchassā”tiādinā mahāpurisavitakkavasena āraddhaṃ,",
  "atk-s0508a2:4225_3": "te ca matthakaṃ pāpetuṃ asamatthabhāvena ṭhitaṃ mama saṅkappaṃ jānitvā.",
  "atk-s0508a2:4225_4": "Manomayenāti manomayena viya,",
  "atk-s0508a2:4225_5": "manasā nimmitasadisena pariṇāmitenāti attho.",
  "atk-s0508a2:4225_6": "Iddhiyāti “ayaṃ kāyo idaṃ cittaṃ viya hotū”ti evaṃ pavattaadhiṭṭhāniddhiyā.",
  "atk-s0508a2:4226_0": "Yadā me ahu saṅkappoti yasmiṃ kāle mayhaṃ “kīdiso nu kho aṭṭhamo mahāpurisavitakko”ti parivitakko ahosi.",
  "atk-s0508a2:4226_1": "Tato mama saṅkappamaññāya iddhiyā upasaṅkamīti yojanā.",
  "atk-s0508a2:4226_2": "Uttari desayīti “nippapañcārāmassāyaṃ,",
  "atk-s0508a2:4226_3": "bhikkhave,",
  "atk-s0508a2:4226_4": "dhammo nippapañcaratino,",
  "atk-s0508a2:4226_5": "nāyaṃdhammo papañcārāmassa papañcaratino”ti imamaṭṭhamaṃ mahāpurisavitakkaṃ pūrento upari desayi.",
  "atk-s0508a2:4226_6": "Taṃ pana desitaṃ dhammaṃ desento āha “nippapañcarato buddho,",
  "atk-s0508a2:4226_7": "nippapañcamadesayī”ti.",
  "atk-s0508a2:4226_8": "Papañcā nāma rāgādayo kilesā,",
  "atk-s0508a2:4226_9": "tesaṃ vūpasamatāya,",
  "atk-s0508a2:4226_10": "tadabhāvato ca lokuttaradhammā nippapañcā nāma.",
  "atk-s0508a2:4226_11": "Tasmiṃ nippapañce rato abhirato sammāsambuddho yathā taṃ pāpuṇāmi,",
  "atk-s0508a2:4226_12": "tathā tādisaṃ dhammaṃ adesayi,",
  "atk-s0508a2:4226_13": "sāmukkaṃsikaṃ catusaccadhammadesanaṃ pakāsayīti attho.",
  "atk-s0508a2:4227_0": "Tassāhaṃ dhammamaññāyāti tassā satthu desanāya dhammaṃ jānitvā yathānusiṭṭhaṃ paṭipajjanto vihāsiṃ sikkhattayasaṅgahe",
  "atk-s0508a2:4227_1": "sāsane rato abhirato hutvāti attho.",
  "atk-s0508a2:4228_0": "Satthārā attano samāgamaṃ tena sādhitamatthaṃ dassetvā idāni attano pabbajitakālato paṭṭhāya āraddhavīriyataṃ,",
  "atk-s0508a2:4228_1": "kāye anapekkhatāya seyyasukhapassasukhānaṃ pariccāgaṃ,",
  "atk-s0508a2:4228_2": "appamiddhakālato paṭṭhāya āraddhavīriyatañca dassento “pañcapaññāsavassānī”ti gāthamāha.",
  "atk-s0508a2:4228_3": "Tattha yato nesajjiko ahanti yato paṭṭhāya “yogānukūlatā kammaṭṭhānapariyuṭṭhitasappurisacariyā sallekhavuttī”ti",
  "atk-s0508a2:4228_4": "evamādiguṇe disvā nesajjiko ahosiṃ tāni pañcapaññāsa vassāni.",
  "atk-s0508a2:4228_5": "Yato middhaṃ samūhatanti yato paṭṭhāya mayā niddā pariccattā tāni pañcavīsativassāni.",
  "atk-s0508a2:4228_6": "“Therassa pañcapaññāsāya vassesu nesajjikassa sato ādito pañcavīsativassāni niddā nāhosi,",
  "atk-s0508a2:4228_7": "tato paraṃ sarīrakilamathena pacchimayāme niddā ahosī”ti vadanti.",
  "atk-s0508a2:4229_0": "“Nāhu assāsapassāsā” tiādikā tisso gāthā satthu parinibbānakāle bhikkhūhi “kiṃ bhagavā parinibbuto”ti puṭṭho parinibbānabhāvaṃ pavedento āha.",
  "atk-s0508a2:4229_1": "Tattha nāhu assāsapassāsā,",
  "atk-s0508a2:4229_2": "ṭhitacittassa tādinoti anulomapaṭilomato anekākāravokārā sabbā samāpattiyo samāpajjitvā vuṭṭhāya sabbapacchā",
  "atk-s0508a2:4229_3": "catutthajjhāne ṭhitacittassa tādino buddhassa bhagavato assāsapassāsā nāhu nāhesunti attho.",
  "atk-s0508a2:4229_4": "Etena yasmā catutthajjhānaṃ samāpannassa kāyasaṅkhārā nirujjhanti.",
  "atk-s0508a2:4229_5": "Kāyasaṅkhārāti ca assāsapassāsā vuccanti,",
  "atk-s0508a2:4229_6": "tasmā catutthajjhānakkhaṇato paṭṭhāya assāsapassāsā nāhesunti dasseti.",
  "atk-s0508a2:4229_7": "Taṇhāsaṅkhātāya ejāya abhāvato anejo,",
  "atk-s0508a2:4229_8": "samādhismiṃ ṭhitattā vā anejo.",
  "atk-s0508a2:4229_9": "Santimārabbhāti anupādisesaṃ nibbānaṃ ārabbha paṭicca sandhāya.",
  "atk-s0508a2:4229_10": "Cakkhumāti pañcahi cakkhūhi cakkhumā.",
  "atk-s0508a2:4229_11": "Parinibbutoti parinibbāyi.",
  "atk-s0508a2:4229_12": "Ayañhettha attho –",
  "atk-s0508a2:4229_13": "nibbānārammaṇacatutthajjhānaphalasamāpattiṃ samāpajjitvā tadanantarameva anupādisesāya nibbānadhātuyā parinibbutoti.",
  "atk-s0508a2:4230_0": "Asallīnenāti alīnena asaṃkuṭitena suvikasiteneva cittena.",
  "atk-s0508a2:4230_1": "Vedanaṃ ajjhavāsayīti sato sampajāno hutvā māraṇantikaṃ vedanaṃ adhivāsesi,",
  "atk-s0508a2:4230_2": "na vedanānuvattī hutvā ito cito ca samparivatti.",
  "atk-s0508a2:4230_3": "Pajjotasseva nibbānaṃ,",
  "atk-s0508a2:4230_4": "vimokkho cetaso ahūti yathā telañca paṭicca,",
  "atk-s0508a2:4230_5": "vaṭṭiñca paṭicca pajjalanto pajjoto padīpo tesaṃ parikkhaye nibbāyati.",
  "atk-s0508a2:4230_6": "Nibbuto ca katthaci gantvā na tiṭṭhati,",
  "atk-s0508a2:4230_7": "aññadatthu antaradhāyati,",
  "atk-s0508a2:4230_8": "adassanameva gacchati;",
  "atk-s0508a2:4230_9": "evaṃ kilesābhisaṅkhāre nissāya pavattamāno khandhasantāno tesaṃ parikkhaye nibbāyati,",
  "atk-s0508a2:4230_10": "nibbuto ca katthaci gantvā na tiṭṭhati,",
  "atk-s0508a2:4230_11": "aññadatthu antaradhāyati,",
  "atk-s0508a2:4230_12": "adassanameva gacchatīti dasseti.",
  "atk-s0508a2:4230_13": "Tena vuttaṃ “nibbanti dhīrā yathāyaṃ padīpo”ti,",
  "atk-s0508a2:4230_14": "“accī yathā vātavegena khittā”ti ca ādi.",
  "atk-s0508a2:4231_0": "Eteti parinibbānakkhaṇe satthu santāne pavattamānānaṃ dhammānaṃ attano paccakkhatāya vuttaṃ.",
  "atk-s0508a2:4231_1": "Pacchimakā tato paraṃ cittuppādābhāvato.",
  "atk-s0508a2:4231_2": "Dānīti etarahi.",
  "atk-s0508a2:4231_3": "Phassapañcamāti phassapañcamakānaṃ dhammānaṃ pākaṭabhāvato vuttaṃ.",
  "atk-s0508a2:4231_4": "Tathā hi cittuppādakathāyampi phassapañcamakāva ādito vuttā.",
  "atk-s0508a2:4231_5": "Aññe dhammāti saha nissayena aññe cittacetasikā dhammā,",
  "atk-s0508a2:4231_6": "na parinibbānacittacetasikā.",
  "atk-s0508a2:4231_7": "Nanu tepi na bhavissantevāti?",
  "atk-s0508a2:4231_8": "Saccaṃ na bhavissanti,",
  "atk-s0508a2:4231_9": "āsaṅkābhāvato pana te sandhāya “na bhavissantī”ti na vattabbameva.",
  "atk-s0508a2:4231_10": "“Itare pana sekkhaputhujjanānaṃ viya bhavissanti nu kho”ti siyā āsaṅkāti tadāsaṅkānivattanatthaṃ “nāññe dhammā bhavissantī”ti vuttaṃ.",
  "atk-s0508a2:4232_0": "Natthi dāni punāvāso,",
  "atk-s0508a2:4232_1": "devakāyasmi jālinīti,",
  "atk-s0508a2:4232_2": "ettha jālinīti devataṃ ālapati,",
  "atk-s0508a2:4232_3": "devate devakāyasmiṃ devasamūhe upapajjanavasena puna āvāso āvasanaṃ idāni mayhaṃ natthīti attho.",
  "atk-s0508a2:4232_4": "Tattha kāraṇamāha “vikkhīṇo”tiādinā.",
  "atk-s0508a2:4232_5": "Sā kira devatā purimattabhāve therassa pādaparicārikā,",
  "atk-s0508a2:4232_6": "tasmā idāni theraṃ jiṇṇaṃ vuddhaṃ disvā purimasinehena āgantvā “tattha cittaṃ paṇidhehi,",
  "atk-s0508a2:4232_7": "yattha te vusitaṃ pure”ti devūpapattiṃ yāci.",
  "atk-s0508a2:4232_8": "Atha “dāni natthī”tiādinā thero tassā paṭivacanaṃ adāsi.",
  "atk-s0508a2:4232_9": "Taṃ sutvā devatā vihatāsā tatthevantaradhāyi.",
  "atk-s0508a2:4233_0": "Atha thero vehāsaṃ abbhuggantvā attano ānubhāvaṃ sabrahmacārīnaṃ pakāsento “yassa muhuttenā”ti gāthamāha.",
  "atk-s0508a2:4233_1": "Tassattho –",
  "atk-s0508a2:4233_2": "yassa khīṇāsavabhikkhuno muhuttamattena eva sahassadhā sahassappakāro tisahassimahāsahassipabhedo,",
  "atk-s0508a2:4233_3": "loko sabrahmakappo sahabrahmaloko,",
  "atk-s0508a2:4233_4": "saṃvidito sammadeva vidito ñāto paccakkhaṃ kato,",
  "atk-s0508a2:4233_5": "evaṃ iddhiguṇe iddhisampadāya cutūpapāte ca vasībhāvappatto so bhikkhu upagatakāle devatā passati,",
  "atk-s0508a2:4233_6": "na tassa devatānaṃ dassane parihānīti.",
  "atk-s0508a2:4233_7": "Therena kira jāliniyā devatāya paṭivacanadānavasena “natthi dānī”ti gāthāya vuttāya bhikkhū jāliniṃ apassantā",
  "atk-s0508a2:4233_8": "“kiṃ nu kho thero dhammālapanavasena kiñci ālapatī”ti cintesuṃ.",
  "atk-s0508a2:4233_9": "Tesaṃ cittācāraṃ ñatvā thero “yassa muhuttenā”ti imaṃ gāthamāha.",
  "atk-s0508a2:4234_0": "Annabhāro pureti evaṃnāmo purimattabhāve.",
  "atk-s0508a2:4234_1": "Ghāsahārakoti ghāsamattassa atthāya bhattiṃ katvā jīvanako.",
  "atk-s0508a2:4234_2": "Samaṇanti samitapāpaṃ.",
  "atk-s0508a2:4234_3": "Paṭipādesinti paṭimukho hutvā pādāsiṃ,",
  "atk-s0508a2:4234_4": "pasādena abhimukho hutvā āhāradānaṃ adāsinti adhippāyo.",
  "atk-s0508a2:4234_5": "Upariṭṭhanti evaṃnāmakaṃ paccekabuddhaṃ.",
  "atk-s0508a2:4234_6": "Yasassinanti kittimantaṃ patthaṭayasaṃ.",
  "atk-s0508a2:4234_7": "Imāya gāthāya yāva carimattabhāvā uḷārasampattihetubhūtaṃ attano pubbakammaṃ dasseti.",
  "atk-s0508a2:4234_8": "Tenāha “somhi sakyakule jāto”tiādi.",
  "atk-s0508a2:4235_0": "Ito sattāti ito manussalokato cavitvā devaloke dibbena ādhipaccena satta.",
  "atk-s0508a2:4235_1": "Tato sattāti tato devalokato cavitvā manussaloke cakkavattibhāvena satta.",
  "atk-s0508a2:4235_2": "Saṃsārāni catuddasāti catuddasa bhavantarasaṃsaraṇāni.",
  "atk-s0508a2:4235_3": "Nivāsamabhijānissanti pubbenivāsaṃ aññāsiṃ.",
  "atk-s0508a2:4235_4": "Devaloke ṭhito tadāti tañca kho na imasmiṃyeva attabhāve,",
  "atk-s0508a2:4235_5": "api ca kho yadā ito anantarātīte attabhāve devaloke ṭhito,",
  "atk-s0508a2:4235_6": "tadā aññāsinti attho.",
  "atk-s0508a2:4236_0": "Idāni attanā dibbacakkhuñāṇacutūpapātañāṇānaṃ adhigatākāraṃ dassento “pañcaṅgike”tiādinā dve gāthā abhāsi.",
  "atk-s0508a2:4236_1": "Tattha pañcaṅgike samādhimhīti abhiññāpādakacatutthajjhānasamādhimhi.",
  "atk-s0508a2:4236_2": "So hi pītipharaṇatā,",
  "atk-s0508a2:4236_3": "sukhapharaṇatā,",
  "atk-s0508a2:4236_4": "cetopharaṇatā,",
  "atk-s0508a2:4236_5": "ālokapharaṇatā,",
  "atk-s0508a2:4236_6": "paccavekkhaṇanimittanti imehi pañcahi aṅgehi samannāgatattā pañcaṅgiko samādhīti vuccati.",
  "atk-s0508a2:4236_7": "Santeti paṭipakkhavūpasamena aṅgasantatāya ca sante.",
  "atk-s0508a2:4236_8": "Ekodibhāviteti ekodibhāvagate,",
  "atk-s0508a2:4236_9": "suciṇṇe vasībhāvappatteti attho.",
  "atk-s0508a2:4236_10": "Paṭippassaddhiladdhamhīti kilesānaṃ paṭippassaddhiyā laddhe.",
  "atk-s0508a2:4236_11": "Dibbacakkhu visujjhi meti evaṃvidhe samādhimhi sampādite mayhaṃ dibbacakkhuñāṇaṃ visujjhi,",
  "atk-s0508a2:4236_12": "ekādasahi upakkilesehi vimuttiyā visuddhaṃ ahosi.",
  "atk-s0508a2:4237_0": "Cutūpapātaṃ jānāmīti sattānaṃ cutiñca upapattiñca jānāmi,",
  "atk-s0508a2:4237_1": "jānanto ca “ime sattā amumhā lokamhā āgantvā idhūpapannā,",
  "atk-s0508a2:4237_2": "imamhā ca lokā gantvā amumhi loke upapajjissantī”ti sattānaṃ āgatiṃ gatiñca jānāmi,",
  "atk-s0508a2:4237_3": "jānanto eva ca nesaṃ itthabhāvaṃ manussabhāvaṃ tato aññathābhāvaṃ aññathātiracchānabhāvañca upapattito puretarameva jānāmi.",
  "atk-s0508a2:4237_4": "Tayidaṃ sabbampi pañcaṅgike samādhimhi sampādite evāti dassento āha “jhāne pañcaṅgike ṭhito”ti.",
  "atk-s0508a2:4237_5": "Tattha pañcaṅgike jhāne ṭhito patiṭṭhito hutvā evaṃ jānāmīti attho.",
  "atk-s0508a2:4238_0": "Evaṃ vijjāttayaṃ dassetvā tappasaṅgena pubbe dassitampi tatiyavijjaṃ saha kiccanipphattiyā dassento “pariciṇṇo mayā satthā”tiādinā gāthādvayamāha.",
  "atk-s0508a2:4238_1": "Tattha vajjīnaṃ veḷuvagāmeti vajjiraṭṭhassa veḷuvagāme,",
  "atk-s0508a2:4238_2": "vajjiraṭṭhe yattha pacchimavassaṃ upagacchi veḷuvagāme.",
  "atk-s0508a2:4238_3": "Heṭṭhato veḷugumbasminti tattha aññatarassa veḷugumbassa heṭṭhā.",
  "atk-s0508a2:4238_4": "Nibbāyissanti nibbāyissāmi,",
  "atk-s0508a2:4238_5": "anupādisesāya nibbānadhātuyā parinibbāyissāmīti attho.",
  "atk-s0508a2:4239_0": "Anuruddhattheragāthāvaṇṇanā niṭṭhitā.",
  "atk-s0508a2:4240_0": "10. Pārāpariyattheragāthāvaṇṇanā",
  "atk-s0508a2:4241_0": "Samaṇassa ahu cintātiādikā āyasmato pārāpariyattherassa gāthā.",
  "atk-s0508a2:4241_1": "Imassa vatthu heṭṭhā āgatameva.",
  "atk-s0508a2:4241_2": "Tā ca gāthā satthari dharante attano puthujjanakāle manacchaṭṭhānaṃ indriyānaṃ niggaṇhanacintāya pakāsanavasena bhāsitā.",
  "atk-s0508a2:4241_3": "Imā pana aparabhāge satthari parinibbute attano ca parinibbāne upaṭṭhite tadā āyatiñca bhikkhūnaṃ uddhammapaṭipattiyā pakāsanavasena bhāsitā. Tattha –",
  "atk-s0508a2:4242_0": "920.",
  "atk-s0508a2:4243_0": "“Samaṇassa ahu cintā, pupphitamhi mahāvane;",
  "atk-s0508a2:4244_0": "Ekaggassa nisinnassa, pavivittassa jhāyino”ti. –",
  "atk-s0508a2:4245_0": "Ayaṃ gāthā saṅgītikārehi ṭhapitā.",
  "atk-s0508a2:4245_1": "Tassattho heṭṭhā vuttanayova.",
  "atk-s0508a2:4245_2": "Ayaṃ pana sambandho –",
  "atk-s0508a2:4245_3": "satthari aggasāvakesu ekaccesu mahātheresu ca parinibbutesu atītasatthuke pāvacane subbacesu sikkhākāmesu bhikkhūsu dullabhesu,",
  "atk-s0508a2:4245_4": "dubbacesu micchāpaṭipattibahulesu bhikkhūsu ca jātesu supupphite mahante sālavane nisinnassa pavivittassa ekaggassa jhāyanasīlassa,",
  "atk-s0508a2:4245_5": "samitapāpatāya samaṇassa,",
  "atk-s0508a2:4245_6": "pārāpariyattherassa paṭipattiṃ nissāya cintā vīmaṃsā ahosīti itarā –",
  "atk-s0508a2:4246_0": "921.",
  "atk-s0508a2:4247_0": "“Aññathā lokanāthamhi, tiṭṭhante purisuttame;",
  "atk-s0508a2:4248_0": "Iriyaṃ āsi bhikkhūnaṃ, aññathā dāni dissati.",
  "atk-s0508a2:4249_0": "922.",
  "atk-s0508a2:4250_0": "“Sītavātaparittāṇaṃ, hirikopīnachādanaṃ;",
  "atk-s0508a2:4251_0": "Mattaṭṭhiyaṃ abhuñjiṃsu, santuṭṭhā itarītare.",
  "atk-s0508a2:4252_0": "923.",
  "atk-s0508a2:4253_0": "“Paṇītaṃ yadi vā lūkhaṃ, appaṃ vā yadi vā bahuṃ;",
  "atk-s0508a2:4254_0": "Yāpanatthaṃ abhuñjiṃsu, agiddhā nādhimucchitā.",
  "atk-s0508a2:4255_0": "924.",
  "atk-s0508a2:4256_0": "“Jīvitānaṃ parikkhāre, bhesajje atha paccaye;",
  "atk-s0508a2:4257_0": "Na bāḷhaṃ ussukā āsuṃ, yathā te āsavakkhaye.",
  "atk-s0508a2:4258_0": "925.",
  "atk-s0508a2:4259_0": "“Araññe rukkhamūlesu, kandarāsu guhāsu ca;",
  "atk-s0508a2:4260_0": "Vivekamanubrūhantā, vihaṃsu tapparāyaṇā.",
  "atk-s0508a2:4261_0": "926.",
  "atk-s0508a2:4262_0": "“Nīcā niviṭṭhā subharā, mudū athaddhamānasā;",
  "atk-s0508a2:4263_0": "Abyāsekā amukharā, atthacintāvasānugā.",
  "atk-s0508a2:4264_0": "927.",
  "atk-s0508a2:4265_0": "“Tato pāsādikaṃ āsi, gataṃ bhuttaṃ nisevitaṃ;",
  "atk-s0508a2:4266_0": "Siniddhā teladhārāva, ahosi iriyāpatho.",
  "atk-s0508a2:4267_0": "928.",
  "atk-s0508a2:4268_0": "“Sabbāsavaparikkhīṇā, mahājhāyī mahāhitā;",
  "atk-s0508a2:4269_0": "Nibbutā dāni te therā, parittā dāni tādisā.",
  "atk-s0508a2:4270_0": "929.",
  "atk-s0508a2:4271_0": "“Kusalānañca dhammānaṃ, paññāya ca parikkhayā;",
  "atk-s0508a2:4272_0": "Sabbākāravarūpetaṃ, lujjate jinasāsanaṃ.",
  "atk-s0508a2:4273_0": "930.",
  "atk-s0508a2:4274_0": "“Pāpakānañca dhammānaṃ, kilesānañca yo utu;",
  "atk-s0508a2:4275_0": "Upaṭṭhitā vivekāya, ye ca saddhammasesakā.",
  "atk-s0508a2:4276_0": "931.",
  "atk-s0508a2:4277_0": "“Te kilesā pavaḍḍhantā, āvisanti bahuṃ janaṃ;",
  "atk-s0508a2:4278_0": "Kīḷanti maññe bālehi, ummattehiva rakkhasā.",
  "atk-s0508a2:4279_0": "932.",
  "atk-s0508a2:4280_0": "“Kilesehābhibhūtā te, tena tena vidhāvitā;",
  "atk-s0508a2:4281_0": "Narā kilesavatthūsu, sasaṅgāmeva ghosite.",
  "atk-s0508a2:4282_0": "933.",
  "atk-s0508a2:4283_0": "“Pariccajitvā saddhammaṃ, aññamaññehi bhaṇḍare;",
  "atk-s0508a2:4284_0": "Diṭṭhigatāni anventā, idaṃ seyyoti maññare.",
  "atk-s0508a2:4285_0": "934.",
  "atk-s0508a2:4286_0": "“Dhanañca puttaṃ bhariyañca, chaḍḍayitvāna niggatā;",
  "atk-s0508a2:4287_0": "Kaṭacchubhikkhahetūpi, akicchāni nisevare.",
  "atk-s0508a2:4288_0": "935.",
  "atk-s0508a2:4289_0": "“Udarāvadehakaṃ bhutvā, sayantuttānaseyyakā;",
  "atk-s0508a2:4290_0": "Kathā vaḍḍhenti paṭibuddhā, yā kathā satthugarahitā.",
  "atk-s0508a2:4291_0": "936.",
  "atk-s0508a2:4292_0": "“Sabbakārukasippāni, cittiṃ katvāna sikkhare;",
  "atk-s0508a2:4293_0": "Avūpasantā ajjhattaṃ, sāmaññatthotiacchati.",
  "atk-s0508a2:4294_0": "937.",
  "atk-s0508a2:4295_0": "“Mattikaṃ telacuṇṇañca, udakāsanabhojanaṃ;",
  "atk-s0508a2:4296_0": "Gihīnaṃ upanāmenti, ākaṅkhantā bahuttaraṃ.",
  "atk-s0508a2:4297_0": "938.",
  "atk-s0508a2:4298_0": "“Dantaponaṃ kapitthañca, pupphaṃ khādaniyāni ca;",
  "atk-s0508a2:4299_0": "Piṇḍapāte ca sampanne, ambe āmalakāni ca.",
  "atk-s0508a2:4300_0": "939.",
  "atk-s0508a2:4301_0": "“Bhesajjesu yathā vejjā, kiccākicce yathā gihī;",
  "atk-s0508a2:4302_0": "Gaṇikāva vibhūsāyaṃ, issare khattiyā yathā.",
  "atk-s0508a2:4303_0": "940.",
  "atk-s0508a2:4304_0": "“Nekatikā vañcanikā, kūṭasakkhī apāṭukā;",
  "atk-s0508a2:4305_0": "Bahūhi parikappehi, āmisaṃ paribhuñjare.",
  "atk-s0508a2:4306_0": "941.",
  "atk-s0508a2:4307_0": "“Lesakappe pariyāye, parikappenudhāvitā;",
  "atk-s0508a2:4308_0": "Jīvikatthā upāyena, saṅkaḍḍhanti bahuṃ dhanaṃ.",
  "atk-s0508a2:4309_0": "942.",
  "atk-s0508a2:4310_0": "“Upaṭṭhāpenti parisaṃ, kammato no ca dhammato;",
  "atk-s0508a2:4311_0": "Dhammaṃ paresaṃ desenti, lābhato no ca atthato.",
  "atk-s0508a2:4312_0": "943.",
  "atk-s0508a2:4313_0": "“Saṅghalābhassa bhaṇḍanti, saṅghato paribāhirā;",
  "atk-s0508a2:4314_0": "Paralābhopajīvantā, ahirīkā na lajjare.",
  "atk-s0508a2:4315_0": "944.",
  "atk-s0508a2:4316_0": "“Nānuyuttā tathā eke, muṇḍā saṅghāṭipārutā;",
  "atk-s0508a2:4317_0": "Sambhāvanaṃyevicchanti, lābhasakkāramucchitā.",
  "atk-s0508a2:4318_0": "945.",
  "atk-s0508a2:4319_0": "“Evaṃ nānappayātamhi, na dāni sukaraṃ tathā;",
  "atk-s0508a2:4320_0": "Aphusitaṃ vā phusituṃ, phusitaṃ vānurakkhituṃ.",
  "atk-s0508a2:4321_0": "946.",
  "atk-s0508a2:4322_0": "“Yathā kaṇṭakaṭṭhānamhi, careyya anupāhano;",
  "atk-s0508a2:4323_0": "Satiṃ upaṭṭhapetvāna, evaṃ gāme munī care.",
  "atk-s0508a2:4324_0": "947.",
  "atk-s0508a2:4325_0": "“Saritvā pubbake yogī, tesaṃ vattamanussaraṃ;",
  "atk-s0508a2:4326_0": "Kiñcāpi pacchimo kālo, phuseyya amataṃ padaṃ.",
  "atk-s0508a2:4327_0": "948.",
  "atk-s0508a2:4328_0": "“Idaṃ vatvā sālavane, samaṇo bhāvitindriyo;",
  "atk-s0508a2:4329_0": "Brāhmaṇo parinibbāyī, isi khīṇapunabbhavo”ti. –",
  "atk-s0508a2:4330_0": "Imā gāthā thereneva bhāsitā.",
  "atk-s0508a2:4331_0": "Tattha iriyaṃ āsi bhikkhūnanti purisuttame lokanāthamhi sammāsambuddhe tiṭṭhante dharante etarahi paṭipattibhāvato.",
  "atk-s0508a2:4331_1": "Aññathā aññena pakārena bhikkhūnaṃ iriyaṃ caritaṃ ahosi yathānusiṭṭhaṃ paṭipattibhāvato.",
  "atk-s0508a2:4331_2": "Aññathā dāni dissatīti idāni pana tato aññathā bhikkhūnaṃ iriyaṃ dissati ayāthāvapaṭipattibhāvatoti adhippāyo.",
  "atk-s0508a2:4332_0": "Idāni satthari dharante yenākārena bhikkhūnaṃ paṭipatti ahosi,",
  "atk-s0508a2:4332_1": "taṃ tāva dassetuṃ “sītavātaparittāṇa”ntiādi vuttaṃ.",
  "atk-s0508a2:4332_2": "Tattha mattaṭṭhiyanti taṃ mattaṃ payojanaṃ.",
  "atk-s0508a2:4332_3": "Yāvadeva sītavātaparittāṇaṃ,",
  "atk-s0508a2:4332_4": "yāvadeva hirīkopīnapaṭicchādanaṃ katvā cīvaraṃ paribhuñjiṃsu. Kathaṃ?",
  "atk-s0508a2:4332_5": "Santuṭṭhā itarītare yasmiṃ tasmiṃ hīne paṇīte vā yathāladdhe paccaye santosaṃ āpannā.",
  "atk-s0508a2:4333_0": "Paṇītanti uḷāraṃ sappiādinā saṃsaṭṭhaṃ,",
  "atk-s0508a2:4333_1": "tadabhāvena lūkhaṃ. Appanti,",
  "atk-s0508a2:4333_2": "catupañcālopamattampi.",
  "atk-s0508a2:4333_3": "Bahuṃ yāpanatthaṃ abhuñjiṃsūti paṇītaṃ bahuṃ bhuñjantāpi yāpanamattameva āhāraṃ bhuñjiṃsu.",
  "atk-s0508a2:4333_4": "Tato eva agiddhā gedhaṃ anāpannā.",
  "atk-s0508a2:4333_5": "Nādhimucchitā na ajjhositā akkhabbhañjanaṃ viya sākaṭikā,",
  "atk-s0508a2:4333_6": "vaṇalepanaṃ viya vaṇino abhuñjiṃsu.",
  "atk-s0508a2:4334_0": "Jīvitānaṃ parikkhāre,",
  "atk-s0508a2:4334_1": "bhesajje atha paccayepi jīvitānaṃ pavattiyā parikkhārabhūte bhesajjasaṅkhāte paccaye gilānapaccaye.",
  "atk-s0508a2:4334_2": "Yathā teti yathā te purimakā bhikkhū āsavakkhaye ussukā yuttā āsuṃ,",
  "atk-s0508a2:4334_3": "tathā te rogābhibhūtāpi gilānapaccaye bāḷhaṃ ativiya ussukā nāhesunti attho.",
  "atk-s0508a2:4335_0": "Tapparāyaṇāti vivekaparāyaṇā vivekapoṇā.",
  "atk-s0508a2:4335_1": "Evaṃ catūhi gāthāhi catupaccayasantosaṃ bhāvanābhiratiñca dassentena tesaṃ ariyavaṃsapaṭipadā dassitā.",
  "atk-s0508a2:4336_0": "Nīcāti “mayaṃ paṃsukūlikā piṇḍapātikā”ti attukkaṃsanaparavambhanāni akatvā nīcavuttino,",
  "atk-s0508a2:4336_1": "nivātavuttinoti attho.",
  "atk-s0508a2:4336_2": "Niviṭṭhāti sāsane niviṭṭhasaddhā.",
  "atk-s0508a2:4336_3": "Subharāti appicchatādibhāvena suposā.",
  "atk-s0508a2:4336_4": "Mudūti vattapaṭipattiyaṃ sakale ca brahmacariye mudū,",
  "atk-s0508a2:4336_5": "suparikammakatasuvaṇṇaṃ viya viniyogakkhamā.",
  "atk-s0508a2:4336_6": "Mudūti vā abhākuṭikā uttānamukhā pupphitamukhena paṭisanthāravuttino,",
  "atk-s0508a2:4336_7": "sutitthaṃ viya sukhāvahāti vuttaṃ hoti.",
  "atk-s0508a2:4336_8": "Athaddhamānasāti akathinacittā tena subbacabhāvamāha.",
  "atk-s0508a2:4336_9": "Abyāsekāti sativippavāsābhāvato kilesabyāsekarahitā,",
  "atk-s0508a2:4336_10": "antarantarā taṇhādiṭṭhimānādīhi avokiṇṇāti attho.",
  "atk-s0508a2:4336_11": "Amukharāti na mukharā,",
  "atk-s0508a2:4336_12": "na mukhena kharā vacīpāgabbhiyarahitāti vā attho.",
  "atk-s0508a2:4336_13": "Atthacintāvasānugāti hitacintāvasānugāhitacintāvasikā,",
  "atk-s0508a2:4336_14": "attano paresañca hitacintameva anuparivattanakā.",
  "atk-s0508a2:4337_0": "Tatoti tasmā nīcavuttādihetu.",
  "atk-s0508a2:4337_1": "Pāsādikanti pasādajanikaṃ paṭipattiṃ passantānaṃ suṇantānañca pasādāvahaṃ.",
  "atk-s0508a2:4337_2": "Gatanti abhikkantapaṭikkantaparivattanādigamanaṃ.",
  "atk-s0508a2:4337_3": "Gatanti vā kāyavācāpavatti.",
  "atk-s0508a2:4337_4": "Bhuttanti catupaccayaparibhogo.",
  "atk-s0508a2:4337_5": "Nisevitanti gocaranisevanaṃ.",
  "atk-s0508a2:4337_6": "Siniddhā teladhārāvāti yathā anivattitā kusalajanābhisiñcitā savantī teladhārā avicchinnā siniddhā maṭṭhā dassanīyā pāsādikā hoti,",
  "atk-s0508a2:4337_7": "evaṃ tesaṃ ākappasampannānaṃ iriyāpatho acchiddo saṇho maṭṭho dassanīyo pāsādiko ahosi.",
  "atk-s0508a2:4338_0": "Mahājhāyīti mahantehi jhānehi jhāyanasīlā,",
  "atk-s0508a2:4338_1": "mahantaṃ vā nibbānaṃ jhāyantīti mahājhāyī.",
  "atk-s0508a2:4338_2": "Tato eva mahāhitā,",
  "atk-s0508a2:4338_3": "mahantehi hitehi samannāgatāti attho.",
  "atk-s0508a2:4338_4": "Te therāti te yathāvuttappakārā paṭipattiparāyaṇā therā idāni parinibbutāti attho.",
  "atk-s0508a2:4338_5": "Parittā dāni tādisāti idāni pacchime kāle tādisā tathārūpā therā parittā appakā katipayā evāti vuttaṃ hoti.",
  "atk-s0508a2:4339_0": "Kusalānañca dhammānanti vivaṭṭassa upanissayabhūtānaṃ vimokkhasambhārānaṃ anavajjadhammānaṃ.",
  "atk-s0508a2:4339_1": "Paññāya cāti tathārūpāya paññāya ca.",
  "atk-s0508a2:4339_2": "Parikkhayāti abhāvato anuppattito.",
  "atk-s0508a2:4339_3": "Kāmañcettha paññāpi siyā anavajjadhammā,",
  "atk-s0508a2:4339_4": "bahukārabhāvadassanatthaṃ panassā visuṃ gahaṇaṃ yathā puññañāṇasambhārāti.",
  "atk-s0508a2:4339_5": "Sabbākāravarūpetanti ādikalyāṇatādīhi sabbehi ākāravarehi pakāravisesehi upetaṃ yuttaṃ jinassa bhagavato sāsanaṃ lujjati vinassatīti attho.",
  "atk-s0508a2:4340_0": "Pāpakānañca dhammānaṃ,",
  "atk-s0508a2:4340_1": "kilesānañca yo utūti kāyaduccaritādīnaṃ pāpadhammānaṃ lobhādīnañca kilesānaṃ yo utu yo kālo,",
  "atk-s0508a2:4340_2": "so ayaṃ vattatīti vacanaseso.",
  "atk-s0508a2:4340_3": "Upaṭṭhitā vivekāya,",
  "atk-s0508a2:4340_4": "ye ca saddhammasesakāti ye pana evarūpe kāle kāyacittaupadhivivekatthāya upaṭṭhitā āraddhavīriyā,",
  "atk-s0508a2:4340_5": "te ca sesapaṭipattisaddhammakā honti.",
  "atk-s0508a2:4340_6": "Ayañhettha adhippāyo –",
  "atk-s0508a2:4340_7": "suvisuddhasīlācārāpi samānā idāni ekacce bhikkhū iriyāpathasaṇṭhāpanaṃ,",
  "atk-s0508a2:4340_8": "samathavipassanābhāvanāvidhānaṃ,",
  "atk-s0508a2:4340_9": "mahāpalibodhūpacchedo,",
  "atk-s0508a2:4340_10": "khuddakapalibodhūpacchedoti evamādipubbakiccaṃ sampādetvā bhāvanamanuyuñjanti.",
  "atk-s0508a2:4340_11": "Te sesapaṭipattisaddhammakā,",
  "atk-s0508a2:4340_12": "paṭipattiṃ matthakaṃ pāpetuṃ na sakkontīti.",
  "atk-s0508a2:4341_0": "Te kilesā pavaḍḍhantāti ye bhagavato orasaputtehi ca tadā parikkhayaṃ pariyādānaṃ gamitā kilesā,",
  "atk-s0508a2:4341_1": "te etarahi laddhokāsā bhikkhūsu vuddhiṃ virūḷhiṃ vepullaṃ āpajjantā.",
  "atk-s0508a2:4341_2": "Āvisanti bahuṃ jananti kalyāṇamittarahitaṃ ayonisomanasikārabahulaṃ andhabālajanaṃ abhibhavitvā avasaṃ karontā āvisanti santānaṃ anupavisanti.",
  "atk-s0508a2:4341_3": "Evaṃbhūtā ca te kīḷanti maññe bālehi,",
  "atk-s0508a2:4341_4": "ummattehiva rakkhasā,",
  "atk-s0508a2:4341_5": "yathā nāma keḷisīlā rakkhasā bhisakkarahite ummatte āvisitvā te anayabyasanaṃ āpādentā tehi kīḷanti,",
  "atk-s0508a2:4341_6": "evaṃ te kilesā sammāsambuddhabhisakkarahite andhabāle bhikkhū āvisitvā tesaṃ diṭṭhadhammikādibhedaṃ anatthaṃ uppādentā tehi saddhiṃ kīḷanti maññe,",
  "atk-s0508a2:4341_7": "kīḷantā viya hontīti attho.",
  "atk-s0508a2:4342_0": "Tena tenāti tena tena ārammaṇabhāgena.",
  "atk-s0508a2:4342_1": "Vidhāvitāti virūpaṃ dhāvitā asāruppavasena paṭipajjantā.",
  "atk-s0508a2:4342_2": "Kilesavatthūsūti paṭhamaṃ uppannaṃ kilesā pacchā uppajjanakānaṃ kāraṇabhāvato kilesāva kilesavatthūni,",
  "atk-s0508a2:4342_3": "tesu kilesavatthūsu samūhitesu.",
  "atk-s0508a2:4342_4": "Sasaṅgāmeva ghositeti hiraññasuvaṇṇamaṇimuttādikaṃ dhanaṃ vippakiritvā “yaṃ yaṃ hiraññasuvaṇṇādi yassa yassa hatthagataṃ,",
  "atk-s0508a2:4342_5": "taṃ taṃ tassa tasseva hotū”ti evaṃ kāmaghosanā sasaṅgāmaghosanā nāma.",
  "atk-s0508a2:4342_6": "Tatthāyamattho –",
  "atk-s0508a2:4342_7": "kilesavatthūsu “yo yo kileso yaṃ yaṃ sattaṃ gaṇhāti abhibhavati,",
  "atk-s0508a2:4342_8": "so so tassa tassa hotū”ti kilesasenāpatinā mārena sasaṅgāme ghosite viya.",
  "atk-s0508a2:4342_9": "Tehi tehi kilesehi abhibhūtā te bālaputhujjanā tena tena ārammaṇabhāgena vidhāvitā vositāti.",
  "atk-s0508a2:4343_0": "Te evaṃ vidhāvitā kiṃ karontīti āha “pariccajitvā saddhammaṃ,",
  "atk-s0508a2:4343_1": "aññamaññehi bhaṇḍare”ti.",
  "atk-s0508a2:4343_2": "Tassattho –",
  "atk-s0508a2:4343_3": "paṭipattisaddhammaṃ chaḍḍetvā āmisakiñjakkhahetu aññamaññehi bhaṇḍare kalahaṃ karontīti.",
  "atk-s0508a2:4343_4": "Diṭṭhigatānīti “viññāṇamattameva atthi,",
  "atk-s0508a2:4343_5": "nattheva rūpadhammā”ti,",
  "atk-s0508a2:4343_6": "“yathā puggalo nāma paramatthato natthi,",
  "atk-s0508a2:4343_7": "evaṃ sabhāvadhammāpi paramatthato natthi,",
  "atk-s0508a2:4343_8": "vohāramattamevā”ti ca evamādīni diṭṭhigatāni micchāgāhe anventā anugacchantā idaṃ seyyo idameva seṭṭhaṃ,",
  "atk-s0508a2:4343_9": "aññaṃ micchāti maññanti.",
  "atk-s0508a2:4344_0": "Niggatāti gehato nikkhantā.",
  "atk-s0508a2:4344_1": "Kaṭacchubhikkhahetūpīti kaṭacchumattabhikkhānimittampi.",
  "atk-s0508a2:4344_2": "Taṃ dadantassa gahaṭṭhassa ananulomikasaṃsaggavasena akiccāni pabbajitena akattabbāni kammāni nisevare karonti.",
  "atk-s0508a2:4345_0": "Udarāvadehakaṃ bhutvāti “ūnūdaro mitāhāro”ti vuttavacanaṃ acintetvā udarapūraṃ bhuñjitvā.",
  "atk-s0508a2:4345_1": "Sayantuttānaseyyakāti “dakkhiṇena passena sīhaseyyaṃ kappeti pāde pādaṃ accādhāya sato sampajāno”ti vuttavidhānaṃ ananussaritvā uttānaseyyakā sayanti.",
  "atk-s0508a2:4345_2": "Yā kathā satthugarahitāti rājakathāditiracchānakathaṃ sandhāya vadati.",
  "atk-s0508a2:4346_0": "Sabbakārukasippānīti sabbehi vessādīhi kārukehi kattabbāni bhattatālavaṇṭakaraṇādīni hatthasippāni.",
  "atk-s0508a2:4346_1": "Cittiṃ katvānāti sakkaccaṃ sādaraṃ katvā.",
  "atk-s0508a2:4346_2": "Avūpasantā ajjhattanti kilesavūpasamābhāvato gadduhanamattampi samādhānābhāvato ca ajjhattaṃ avūpasantā,",
  "atk-s0508a2:4346_3": "avūpasantacittāti attho.",
  "atk-s0508a2:4346_4": "Sāmaññatthoti samaṇadhammo.",
  "atk-s0508a2:4346_5": "Atiacchatīti tesaṃ ājīvakiccapasutatāya ekadesampi aphusanato visuṃyeva nisīdati,",
  "atk-s0508a2:4346_6": "anallīyatīti vuttaṃ hoti.",
  "atk-s0508a2:4347_0": "Mattikanti pākatikaṃ vā pañcavaṇṇaṃ vā gihīnaṃ viniyogakkhamaṃ mattikaṃ.",
  "atk-s0508a2:4347_1": "Telacuṇṇañcāti pākatikaṃ,",
  "atk-s0508a2:4347_2": "abhisaṅkhataṃ vā telañca cuṇṇañca.",
  "atk-s0508a2:4347_3": "Udakāsanabhojananti udakañca āsanañca bhojanañca.",
  "atk-s0508a2:4347_4": "Ākaṅkhantā bahuttaranti bahuṃ piṇḍapātādiuttaruttaraṃ ākaṅkhantā “amhehi mattikādīsu dinnesu manussā",
  "atk-s0508a2:4347_5": "daḷhabhattikā hutvā bahuṃ uttaruttaraṃ catupaccayajātaṃ dassantī”ti adhippāyena gihīnaṃ upanāmentīti attho.",
  "atk-s0508a2:4348_0": "Dante punanti sodhenti etenāti dantaponaṃ,",
  "atk-s0508a2:4348_1": "dantakaṭṭhaṃ.",
  "atk-s0508a2:4348_2": "Kapitthanti kapitthaphalaṃ.",
  "atk-s0508a2:4348_3": "Pupphanti sumanacampakādipupphaṃ.",
  "atk-s0508a2:4348_4": "Khādanīyānīti aṭṭhārasavidhepi khajjakavisese.",
  "atk-s0508a2:4348_5": "Piṇḍapāte ca sampanneti vaṇṇādisampayutte odanavisese.",
  "atk-s0508a2:4348_6": "“Ambe āmalakāni cā”ti ca-",
  "atk-s0508a2:4348_7": "saddena mātuluṅgatālanāḷikerādiphalāni avuttāni saṅgaṇhāti.",
  "atk-s0508a2:4348_8": "Sabbattha gihīnaṃ upanāmenti ākaṅkhantā bahuttaranti yojanā.",
  "atk-s0508a2:4349_0": "Bhesajjesu yathā vejjāti gihīnaṃ bhesajjappayogesu yathā vejjā,",
  "atk-s0508a2:4349_1": "tathā bhikkhū paṭipajjantīti adhippāyo.",
  "atk-s0508a2:4349_2": "Kiccākicce yathā gihīti gahaṭṭhānaṃ khuddake ceva mahante ca kicce kattabbe gihī viya.",
  "atk-s0508a2:4349_3": "Gaṇikāva vibhūsāyanti attano sarīrassa vibhūsane rūpūpajīviniyo viya.",
  "atk-s0508a2:4349_4": "Issare khattiyā yathāti issare issariyapavattane yathā khattiyā,",
  "atk-s0508a2:4349_5": "evaṃ kulapatī hutvā vattantīti attho.",
  "atk-s0508a2:4350_0": "Nekatikāti nikatiyaṃ niyuttā,",
  "atk-s0508a2:4350_1": "amaṇiṃyeva maṇiṃ,",
  "atk-s0508a2:4350_2": "asuvaṇṇaṃyeva suvaṇṇaṃ katvā paṭirūpasāciyoganiratā.",
  "atk-s0508a2:4350_3": "Vañcanikāti kūṭamānādīhi vippalambakā.",
  "atk-s0508a2:4350_4": "Kūṭasakkhīti ayāthāvasakkhino.",
  "atk-s0508a2:4350_5": "Apāṭukāti vāmakā,",
  "atk-s0508a2:4350_6": "asaṃyatavuttīti attho.",
  "atk-s0508a2:4350_7": "Bahūhi parikappehīti yathāvuttehi aññehi ca bahūhi micchājīvappakārehi.",
  "atk-s0508a2:4351_0": "Lesakappeti kappiyalese kappiyapaṭirūpe.",
  "atk-s0508a2:4351_1": "Pariyāyeti,",
  "atk-s0508a2:4351_2": "paccayesu pariyāyassa yoge.",
  "atk-s0508a2:4351_3": "Parikappeti vaḍḍhiādivikappane,",
  "atk-s0508a2:4351_4": "sabbattha visaye bhummaṃ.",
  "atk-s0508a2:4351_5": "Anudhāvitāti mahicchatādīhi pāpadhammehi anudhāvitā vositā.",
  "atk-s0508a2:4351_6": "Jīvikatthā jīvikappayojanā ājīvahetukā.",
  "atk-s0508a2:4351_7": "Upāyenāti parikathādinā upāyena paccayuppādananayena.",
  "atk-s0508a2:4351_8": "Saṅkaḍḍhantīti saṃharanti.",
  "atk-s0508a2:4352_0": "Upaṭṭhāpenti parisanti parisāya attānaṃ upaṭṭhapenti,",
  "atk-s0508a2:4352_1": "yathā parisā attānaṃ upaṭṭhapenti,",
  "atk-s0508a2:4352_2": "evaṃ parisaṃ saṅgaṇhantīti attho.",
  "atk-s0508a2:4352_3": "Kammatoti kammahetu.",
  "atk-s0508a2:4352_4": "Te hi attano kattabbaveyyāvaccanimittaṃ upaṭṭhapenti.",
  "atk-s0508a2:4352_5": "No ca dhammatoti dhammanimittaṃ no ca upaṭṭhapenti.",
  "atk-s0508a2:4352_6": "Yo satthārā ullumpanasabhāvasaṇṭhitāya parisāya saṅgaho anuññāto,",
  "atk-s0508a2:4352_7": "tena na saṅgaṇhantīti attho.",
  "atk-s0508a2:4352_8": "Lābhatoti lābhahetu,",
  "atk-s0508a2:4352_9": "“ayyo bahussuto, bhāṇako,",
  "atk-s0508a2:4352_10": "‘dhammakathiko’ti evaṃ sambhāvento mahājano mayhaṃ lābhasakkāre upanayissatī”ti icchācāre ṭhatvā lābhanimittaṃ paresaṃ dhammaṃ desenti.",
  "atk-s0508a2:4352_11": "No ca atthatoti yo so vimuttāyatanasīse ṭhatvā saddhammaṃ kathentena pattabbo attho,",
  "atk-s0508a2:4352_12": "na taṃdiṭṭhadhammikādibhedahitanimittaṃ dhammaṃ desentīti attho.",
  "atk-s0508a2:4353_0": "Saṅghalābhassa bhaṇḍantīti saṅghalābhahetu bhaṇḍanti “mayhaṃ pāpuṇāti,",
  "atk-s0508a2:4353_1": "na tuyha”ntiādinā kalahaṃ karonti.",
  "atk-s0508a2:4353_2": "Saṅghato paribāhirāti,",
  "atk-s0508a2:4353_3": "ariyasaṅghato bahibhūtā ariyasaṅghe tadabhāvato.",
  "atk-s0508a2:4353_4": "Paralābhopajīvantāti sāsane lābhassa andhabālaputhujjanehi pare sīlādiguṇasampanne sekkhe uddissa uppannattā taṃ paralābhaṃ,",
  "atk-s0508a2:4353_5": "parato vā dāyakato laddhabbalābhaṃ upajīvantā bhaṇḍanakārakā bhikkhū pāpajigucchāya abhāvato ahirikā samānā ca “mayaṃ paralābhaṃ bhuñjāma,",
  "atk-s0508a2:4353_6": "parapaṭibaddhajīvikā”tipi na lajjare na hirīyanti.",
  "atk-s0508a2:4354_0": "Nānuyuttāti samaṇakaraṇehi dhammehi ananuyuttā.",
  "atk-s0508a2:4354_1": "Tathāti yathā pubbe vuttā bandhanakārakādayo, tathā.",
  "atk-s0508a2:4354_2": "Eketi ekacce.",
  "atk-s0508a2:4354_3": "Muṇḍā saṅghāṭipārutāti kevalaṃ muṇḍitakesatāya muṇḍā pilotikakhaṇḍehi saṅghaṭitaṭṭhena “saṅghāṭī”ti laddhanāmena cīvarena pārutasarīrā.",
  "atk-s0508a2:4354_4": "Sambhāvanaṃyevicchanti,",
  "atk-s0508a2:4354_5": "lābhasakkāramucchitāti lābhasakkārāsāya mucchitā ajjhositā hutvā,",
  "atk-s0508a2:4354_6": "“pesalo dhutavādo bahussuto”ti vā madhuravacanamanuyuttā “ariyo”ti ca kevalaṃ sambhāvanaṃ bahumānaṃyeva icchanti esanti,",
  "atk-s0508a2:4354_7": "na tannimitte guṇeti attho.",
  "atk-s0508a2:4355_0": "Evanti “kusalānañca dhammānaṃ paññāya ca parikkhayā”ti vuttanayena.",
  "atk-s0508a2:4355_1": "Nānappayātamhīti nānappakāre bhedanadhamme payāte samakate,",
  "atk-s0508a2:4355_2": "nānappakārena vā saṃkilesadhamme payātuṃ pavattituṃ āraddhe.",
  "atk-s0508a2:4355_3": "Na dāni sukaraṃ tathāti idāni imasmiṃ dullabhakalyāṇamitte dullabhasappāyasaddhammassavane ca kāle yathā satthari dharante aphusitaṃ aphuṭṭhaṃ,",
  "atk-s0508a2:4355_4": "anadhigataṃ jhānavipassanaṃ phusituṃ adhigantuṃ,",
  "atk-s0508a2:4355_5": "phusitaṃ vā hānabhāgiyaṃ ṭhitibhāgiyameva vā ahutvā yathā visesabhāgiyaṃ hoti,",
  "atk-s0508a2:4355_6": "tathā anurakkhituṃ pāletuṃ sukaraṃ,",
  "atk-s0508a2:4355_7": "tathā na sukaraṃ,",
  "atk-s0508a2:4355_8": "tathā sampādetuṃ na sakkāti attho.",
  "atk-s0508a2:4356_0": "Idāni attano parinibbānakālassa āsannattā saṃkhittena ovādena sabrahmacāriṃ ovadanto “yathā kaṇṭakaṭṭhānamhī”tiādimāha.",
  "atk-s0508a2:4356_1": "Tassattho –",
  "atk-s0508a2:4356_2": "yathā puriso kenacideva payojanena kaṇṭakanicite padese anupāhano vicaranto “mā maṃ kaṇṭako vijjhī”ti satiṃ upaṭṭhapetvāva vicarati,",
  "atk-s0508a2:4356_3": "evaṃ kilesakaṇṭakanicite gocaragāme payojanena caranto muni satiṃ upaṭṭhapetvāna satisampajaññayutto",
  "atk-s0508a2:4356_4": "appamattova careyya kammaṭṭhānaṃ avijahantoti vuttaṃ hoti.",
  "atk-s0508a2:4357_0": "Saritvā pubbake yogī,",
  "atk-s0508a2:4357_1": "tesaṃ vattamanussaranti purimake yoge bhāvanāya yuttatāya yogī āraddhavipassake saritvā tesaṃ vattaṃ",
  "atk-s0508a2:4357_2": "āgamānusārena sammāpaṭipattibhāvanāvidhiṃ anussaranto dhuranikkhepaṃ akatvā yathāpaṭipajjanto.",
  "atk-s0508a2:4357_3": "Kiñcāpi pacchimo kāloti yadipāyaṃ atītasatthuko carimo kālo,",
  "atk-s0508a2:4357_4": "tathāpi yathādhammameva paṭipajjanto vipassanaṃ ussukkāpento phuseyya amataṃ padaṃ nibbānaṃ adhigaccheyya.",
  "atk-s0508a2:4358_0": "Idaṃ vatvāti,",
  "atk-s0508a2:4358_1": "yathādassitaṃ saṃkilesavodānesu imaṃ paṭipattividhiṃ kathetvā.",
  "atk-s0508a2:4358_2": "Ayañca osānagāthā saṅgītikārehi therassa parinibbānaṃ pakāsetuṃ vuttāti veditabbā.",
  "atk-s0508a2:4359_0": "Pārāpariyattheragāthāvaṇṇanā niṭṭhitā.",
  "atk-s0508a2:4360_0": "Vīsatinipātavaṇṇanā niṭṭhitā.",
  "atk-s0508a2:4361_0": "17. Tiṃsanipāto",
  "atk-s0508a2:4362_0": "1. Phussattheragāthāvaṇṇanā",
  "atk-s0508a2:4363_0": "Tiṃsanipāte pāsādike bahū disvātiādikā āyasmato phussattherassa gāthā.",
  "atk-s0508a2:4363_1": "Kā uppatti?",
  "atk-s0508a2:4363_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā devamanussesu",
  "atk-s0508a2:4363_3": "saṃsaranto imasmiṃ buddhuppāde ekassa maṇḍalikarañño putto hutvā nibbatti,",
  "atk-s0508a2:4363_4": "phussoti nāmaṃ ahosi.",
  "atk-s0508a2:4363_5": "So viññutaṃ patto khattiyakumārehi sikkhitabbasippesu nipphattiṃ gato.",
  "atk-s0508a2:4363_6": "Upanissayasampannattā kāmesu alaggacitto aññatarassa mahātherassa santike dhammaṃ sutvā paṭiladdhasaddho",
  "atk-s0508a2:4363_7": "pabbajitvā cariyānukūlaṃ kammaṭṭhānaṃ gahetvā bhāvanaṃ anuyuñjanto jhānāni nibbattetvā jhānapādakaṃ vipassanaṃ",
  "atk-s0508a2:4363_8": "paṭṭhapetvā nacirasseva chaḷabhiñño ahosi.",
  "atk-s0508a2:4363_9": "Athekadivasaṃ paṇḍaragotto nāma eko tāpaso tassa santike dhammaṃ sutvā nisinno sambahule bhikkhū sīlācārasampanne",
  "atk-s0508a2:4363_10": "susaṃvutindriye bhāvitakāye bhāvitacitte disvā pasannacitto “sādhu vatāyaṃ paṭipatti loke ciraṃ tiṭṭheyyā”ti",
  "atk-s0508a2:4363_11": "cintetvā “kathaṃ nu kho, bhante,",
  "atk-s0508a2:4363_12": "anāgatamaddhānaṃ bhikkhūnaṃ paṭipatti bhavissatī”ti theraṃ pucchi.",
  "atk-s0508a2:4363_13": "Tamatthaṃ dassento saṅgītikārā –",
  "atk-s0508a2:4364_0": "949.",
  "atk-s0508a2:4365_0": "“Pāsādike bahū disvā, bhāvitatte susaṃvute;",
  "atk-s0508a2:4366_0": "Isi paṇḍarasagotto, apucchi phussasavhaya”nti. – gāthaṃ ādito ṭhapesuṃ;",
  "atk-s0508a2:4367_0": "Tattha pāsādiketi attano paṭipattiyā pasādārahe.",
  "atk-s0508a2:4367_1": "Bahūti sambahule.",
  "atk-s0508a2:4367_2": "Bhāvitatteti samathavipassanābhāvanāhi bhāvitacitte.",
  "atk-s0508a2:4367_3": "Susaṃvuteti suṭṭhu saṃvutindriye.",
  "atk-s0508a2:4367_4": "Isīti tāpaso.",
  "atk-s0508a2:4367_5": "Paṇḍarasagottoti paṇḍarassa nāma isino vaṃse jātattā tena samānagotto.",
  "atk-s0508a2:4367_6": "Phussasavhayanti phussasaddena avhātabbaṃ,",
  "atk-s0508a2:4367_7": "phussanāmakanti attho.",
  "atk-s0508a2:4368_0": "950.",
  "atk-s0508a2:4369_0": "“Kiṃ chandā kimadhippāyā, kimākappā bhavissare;",
  "atk-s0508a2:4370_0": "Anāgatamhi kālamhi, taṃ me akkhāhi pucchito”ti. –",
  "atk-s0508a2:4371_0": "Ayaṃ tassa isino pucchāgāthā.",
  "atk-s0508a2:4372_0": "Tattha kiṃ chandāti imasmiṃ sāsane anāgate bhikkhū kīdisacchandā kīdisādhimuttikā,",
  "atk-s0508a2:4372_1": "kiṃ hīnādhimuttikā,",
  "atk-s0508a2:4372_2": "udāhu paṇītādhimuttikāti attho.",
  "atk-s0508a2:4372_3": "Kimadhippāyāti kīdisādhippāyā kīdisajjhāsayā,",
  "atk-s0508a2:4372_4": "kiṃ saṃkilesajjhāsayā,",
  "atk-s0508a2:4372_5": "udāhu vodānajjhāsayāti attho.",
  "atk-s0508a2:4372_6": "Atha vā chandā nāma kattukamyatā,",
  "atk-s0508a2:4372_7": "tasmā kīdisī tesaṃ kattukamyatāti attho.",
  "atk-s0508a2:4372_8": "Adhippāyo ajjhāsayoyeva.",
  "atk-s0508a2:4372_9": "Kimākappāti kīdisākappā.",
  "atk-s0508a2:4372_10": "Ākappāti ca vesagahaṇādivārittacārittavantoti attho.",
  "atk-s0508a2:4372_11": "Bhavissareti bhavissanti.",
  "atk-s0508a2:4372_12": "Taṃ meti taṃ anāgate bhikkhūnaṃ chandādhippāyākappabhedaṃ pucchito mayhaṃ akkhāhi kathehīti theraṃ ajjhesati.",
  "atk-s0508a2:4372_13": "Tassa thero tamatthaṃ ācikkhanto sakkaccasavane tāva niyojetuṃ –",
  "atk-s0508a2:4373_0": "951.",
  "atk-s0508a2:4374_0": "“Suṇohi vacanaṃ mayhaṃ, isi paṇḍarasavhaya;",
  "atk-s0508a2:4375_0": "Sakkaccaṃ upadhārehi, ācikkhissāmyanāgata”nti. – gāthamāha;",
  "atk-s0508a2:4376_0": "Tassattho –",
  "atk-s0508a2:4376_1": "bho paṇḍaranāma isi,",
  "atk-s0508a2:4376_2": "yaṃ tvaṃ maṃ pucchasi,",
  "atk-s0508a2:4376_3": "taṃ te anāgataṃ ācikkhissāmi,",
  "atk-s0508a2:4376_4": "ācikkhato pana mama vacanaṃ suṇāhi anāgatatthadīpanato saṃvegāvahato ca sakkaccaṃ upadhārehīti.",
  "atk-s0508a2:4377_0": "Atha thero anāgataṃsañāṇena bhikkhūnaṃ bhikkhunīnañca bhāviniṃ pavattiṃ yathābhūtaṃ disvā tassa ācikkhanto –",
  "atk-s0508a2:4378_0": "952.",
  "atk-s0508a2:4379_0": "“Kodhanā upanāhī ca, makkhī thambhī saṭhā bahū;",
  "atk-s0508a2:4380_0": "Issukī nānāvādā ca, bhavissanti anāgate.",
  "atk-s0508a2:4381_0": "953.",
  "atk-s0508a2:4382_0": "“Aññātamānino dhamme, gambhīre tīragocarā;",
  "atk-s0508a2:4383_0": "Lahukā agarū dhamme, aññamaññamagāravā.",
  "atk-s0508a2:4384_0": "954.",
  "atk-s0508a2:4385_0": "“Bahū ādīnavā loke, uppajjissantyanāgate;",
  "atk-s0508a2:4386_0": "Sudesitaṃ imaṃ dhammaṃ, kilesissanti dummatī.",
  "atk-s0508a2:4387_0": "955.",
  "atk-s0508a2:4388_0": "“Guṇahīnāpi saṅghamhi, voharantā visāradā;",
  "atk-s0508a2:4389_0": "Balavanto bhavissanti, mukharā assutāvino.",
  "atk-s0508a2:4390_0": "956.",
  "atk-s0508a2:4391_0": "“Guṇavantopi saṅghamhi, voharantā yathātthato;",
  "atk-s0508a2:4392_0": "Dubbalā te bhavissanti, hirīmanā anatthikā.",
  "atk-s0508a2:4393_0": "957.",
  "atk-s0508a2:4394_0": "“Rajataṃ jātarūpañca, khettaṃ vatthumajeḷakaṃ.",
  "atk-s0508a2:4395_0": "Dāsidāsañca dummedhā, sādiyissantyanāgate.",
  "atk-s0508a2:4396_0": "958.",
  "atk-s0508a2:4397_0": "“Ujjhānasaññino bālā, sīlesu asamāhitā;",
  "atk-s0508a2:4398_0": "Unnaḷā vicarissanti, kalahābhiratā magā.",
  "atk-s0508a2:4399_0": "959.",
  "atk-s0508a2:4400_0": "“Uddhatā ca bhavissanti, nīlacīvarapārutā;",
  "atk-s0508a2:4401_0": "Kuhā thaddhā lapā siṅgī, carissantyariyā viya.",
  "atk-s0508a2:4402_0": "960.",
  "atk-s0508a2:4403_0": "“Telasaṇṭhehi kesehi, capalā añjanakkhikā;",
  "atk-s0508a2:4404_0": "Rathiyāya gamissanti, dantavaṇṇikapārutā.",
  "atk-s0508a2:4405_0": "961.",
  "atk-s0508a2:4406_0": "“Ajegucchaṃ vimuttehi, surattaṃ arahaddhajaṃ;",
  "atk-s0508a2:4407_0": "Jigucchissanti kāsāvaṃ, odātesu samucchitā.",
  "atk-s0508a2:4408_0": "962.",
  "atk-s0508a2:4409_0": "“Lābhakāmā bhavissanti, kusītā hīnavīriyā;",
  "atk-s0508a2:4410_0": "Kicchantā vanapatthāni, gāmantesu vasissare.",
  "atk-s0508a2:4411_0": "963.",
  "atk-s0508a2:4412_0": "“Ye ye lābhaṃ labhissanti, micchājīvaratā sadā;",
  "atk-s0508a2:4413_0": "Te teva anusikkhantā, bhajissanti asaṃyatā.",
  "atk-s0508a2:4414_0": "964.",
  "atk-s0508a2:4415_0": "“Ye ye alābhino lābhaṃ, na te pujjā bhavissare;",
  "atk-s0508a2:4416_0": "Supesalepi te dhīre, sevissanti na te tadā.",
  "atk-s0508a2:4417_0": "965.",
  "atk-s0508a2:4418_0": "“Milakkhurajanaṃ rattaṃ, garahantā sakaṃ dhajaṃ;",
  "atk-s0508a2:4419_0": "Titthiyānaṃ dhajaṃ keci, dhārissantyavadātakaṃ.",
  "atk-s0508a2:4420_0": "966.",
  "atk-s0508a2:4421_0": "“Agāravo ca kāsāve, tadā tesaṃ bhavissati;",
  "atk-s0508a2:4422_0": "Paṭisaṅkhā ca kāsāve, bhikkhūnaṃ na bhavissati.",
  "atk-s0508a2:4423_0": "967.",
  "atk-s0508a2:4424_0": "“Abhibhūtassa dukkhena, sallaviddhassa ruppato;",
  "atk-s0508a2:4425_0": "Paṭisaṅkhā mahāghorā, nāgassāsi acintiyā.",
  "atk-s0508a2:4426_0": "968.",
  "atk-s0508a2:4427_0": "“Chaddanto hi tadā disvā, surattaṃ arahaddhajaṃ;",
  "atk-s0508a2:4428_0": "Tāvadevabhaṇī gāthā, gajo atthopasaṃhitā.",
  "atk-s0508a2:4429_0": "969.",
  "atk-s0508a2:4430_0": "“Anikkasāvo kāsāvaṃ, yo vatthaṃ paridhassati;",
  "atk-s0508a2:4431_0": "Apeto damasaccena, na so kāsāvamarahati.",
  "atk-s0508a2:4432_0": "970.",
  "atk-s0508a2:4433_0": "“Yo ca vantakasāvassa, sīlesu susamāhito;",
  "atk-s0508a2:4434_0": "Upeto damasaccena, sa ve kāsāvamarahati.",
  "atk-s0508a2:4435_0": "971.",
  "atk-s0508a2:4436_0": "“Vipannasīlo dummedho, pākaṭo kāmakāriyo;",
  "atk-s0508a2:4437_0": "Vibbhantacitto nissukko, na so kāsāvamarahati.",
  "atk-s0508a2:4438_0": "972.",
  "atk-s0508a2:4439_0": "“Yo ca sīlena sampanno, vītarāgo samāhito;",
  "atk-s0508a2:4440_0": "Odātamanasaṅkappo, sa ve kāsāvamarahati.",
  "atk-s0508a2:4441_0": "973.",
  "atk-s0508a2:4442_0": "“Uddhato unnaḷo bālo, sīlaṃ yassa na vijjati;",
  "atk-s0508a2:4443_0": "Odātakaṃ arahati, kāsāvaṃ kiṃ karissati.",
  "atk-s0508a2:4444_0": "974.",
  "atk-s0508a2:4445_0": "“Bhikkhū ca bhikkhuniyo ca, duṭṭhacittā anādarā;",
  "atk-s0508a2:4446_0": "Tādīnaṃ mettacittānaṃ, niggaṇhissantyanāgate.",
  "atk-s0508a2:4447_0": "975.",
  "atk-s0508a2:4448_0": "“Sikkhāpentāpi therehi, bālā cīvaradhāraṇaṃ;",
  "atk-s0508a2:4449_0": "Na suṇissanti dummedhā, pākaṭā kāmakāriyā.",
  "atk-s0508a2:4450_0": "976.",
  "atk-s0508a2:4451_0": "“Te tathā sikkhitā bālā, aññamaññaṃ agāravā;",
  "atk-s0508a2:4452_0": "Nādiyissantupajjhāye, khaḷuṅko viya sārathiṃ.",
  "atk-s0508a2:4453_0": "977.",
  "atk-s0508a2:4454_0": "“Evaṃ anāgataddhānaṃ, paṭipatti bhavissati;",
  "atk-s0508a2:4455_0": "Bhikkhūnaṃ bhikkhunīnañca, patte kālamhi pacchime.",
  "atk-s0508a2:4456_0": "978.",
  "atk-s0508a2:4457_0": "“Purā āgacchate etaṃ, anāgataṃ mahabbhayaṃ;",
  "atk-s0508a2:4458_0": "Subbacā hotha sakhilā, aññamaññaṃ sagāravā.",
  "atk-s0508a2:4459_0": "979.",
  "atk-s0508a2:4460_0": "“Mettacittā kāruṇikā, hotha sīlesu saṃvutā;",
  "atk-s0508a2:4461_0": "Āraddhavīriyā pahitattā, niccaṃ daḷhaparakkamā.",
  "atk-s0508a2:4462_0": "980.",
  "atk-s0508a2:4463_0": "“Pamādaṃ bhayato disvā, appamādañca khemato;",
  "atk-s0508a2:4464_0": "Bhāvethaṭṭhaṅgikaṃ maggaṃ, phusantā amataṃ pada”nti. – imā gāthā abhāsi;",
  "atk-s0508a2:4465_0": "Tattha kodhanāti kujjhanasīlā.",
  "atk-s0508a2:4465_1": "Bhavissanti anāgateti sambandho.",
  "atk-s0508a2:4465_2": "Kiṃ therassa kāle tathā nāhesunti?",
  "atk-s0508a2:4465_3": "Na nāhesuṃ.",
  "atk-s0508a2:4465_4": "Tadā pana kalyāṇamittabahulatāya ovādakesu viññāpakesu sabrahmacārīsu bahūsu vijjamānesu kilesesu balavantesu",
  "atk-s0508a2:4465_5": "paṭisaṅkhānabahulatāya ca yebhuyyena bhikkhū akkodhanā ahesuṃ,",
  "atk-s0508a2:4465_6": "āyatiṃ tabbipariyāye atikodhanā bhavissanti,",
  "atk-s0508a2:4465_7": "tasmā “anāgate”ti vuttaṃ.",
  "atk-s0508a2:4465_8": "Sesapadesupi eseva nayo.",
  "atk-s0508a2:4465_9": "Upanāhīti āghātavatthūsu āghātassa upanayhanasīlā upanāhasambhavato vā upanāhī.",
  "atk-s0508a2:4465_10": "Tattha purimakāliko byāpādo kodho,",
  "atk-s0508a2:4465_11": "aparakāliko upanāho.",
  "atk-s0508a2:4465_12": "Sakiṃ pavatto vā doso kodho,",
  "atk-s0508a2:4465_13": "anekakkhattuṃ pavatto upanāho.",
  "atk-s0508a2:4465_14": "Paresaṃ vijjamāne guṇe makkhanti puñjanti,",
  "atk-s0508a2:4465_15": "tesaṃ vā udakapuñjaniyā viya udakassa makkho makkhanaṃ puñjanaṃ etesaṃ atthīti makkhī.",
  "atk-s0508a2:4465_16": "Atimānalakkhaṇo thambho etesaṃ atthīti thambhī.",
  "atk-s0508a2:4465_17": "Saṭhāti asantaguṇavibhāvanalakkhaṇena sāṭheyyena samannāgatā.",
  "atk-s0508a2:4465_18": "Issukīti parasampattikhiyyanalakkhaṇāya issāya samannāgatā.",
  "atk-s0508a2:4465_19": "Nānāvādāti aññamaññaṃ viruddhavādā viruddhadiṭṭhikā,",
  "atk-s0508a2:4465_20": "kalahakārakā cāti attho.",
  "atk-s0508a2:4466_0": "Aññātamānino dhamme,",
  "atk-s0508a2:4466_1": "gambhīre tīragocarāti gambhīre durobhāse saddhamme aññāte eva “ñātoti,",
  "atk-s0508a2:4466_2": "diṭṭho”ti evaṃ mānino,",
  "atk-s0508a2:4466_3": "tato eva tassa orabhāge pavattitāya orimatīragocarā.",
  "atk-s0508a2:4466_4": "Lahukāti lahusabhāvā capalā.",
  "atk-s0508a2:4466_5": "Agarū dhammeti saddhamme gāravarahitā.",
  "atk-s0508a2:4466_6": "Aññamaññamagāravāti aññamaññasmiṃ appatissā,",
  "atk-s0508a2:4466_7": "saṅghe sabrahmacārīsu ca garugāravavirahitā.",
  "atk-s0508a2:4466_8": "Bahū ādīnavāti vuttappakārā,",
  "atk-s0508a2:4466_9": "vakkhamānā ca bahū anekadosā antarāyā.",
  "atk-s0508a2:4466_10": "Loketi sattaloke.",
  "atk-s0508a2:4466_11": "Uppajjissantyanāgateti anāgate pātu bhavissanti.",
  "atk-s0508a2:4466_12": "Sudesitaṃ imaṃ dhammanti,",
  "atk-s0508a2:4466_13": "sammāsambuddhena suṭṭhu aviparītaṃ ādikalyāṇādippakārena desitaṃ imaṃ āgamasaddhammaṃ.",
  "atk-s0508a2:4466_14": "Kilesissantīti kiliṭṭhaṃ kilesadūsitaṃ karissanti,",
  "atk-s0508a2:4466_15": "“āpattiṃ ‘anāpattī’ti garukāpattiṃ ‘lahukāpattī”’tiādinā duccaritasaṃkilesena asaddhammena saṇhasukhumaṃ rūpārūpadhammaṃ paṭikkhipissanti,",
  "atk-s0508a2:4466_16": "diṭṭhisaṃkilesena ubhayatrāpi taṇhāsaṃkilesena saṃkilesissanti malinaṃ karissanti.",
  "atk-s0508a2:4466_17": "Dummatīti nippaññā.",
  "atk-s0508a2:4466_18": "Vuttañhetaṃ bhagavatā –",
  "atk-s0508a2:4466_19": "“bhavissanti,",
  "atk-s0508a2:4466_20": "bhikkhave,",
  "atk-s0508a2:4466_21": "bhikkhū anāgatamaddhānaṃ…pe…",
  "atk-s0508a2:4466_22": "abhidhammakathaṃ vedallakathaṃ kathentā kaṇhadhammaṃ okkamamānā na bujjhissantī”ti.",
  "atk-s0508a2:4467_0": "Guṇahīnāti sīlādiguṇavirahitā dussīlā,",
  "atk-s0508a2:4467_1": "alajjino ca.",
  "atk-s0508a2:4467_2": "Atha vā guṇahīnāti vinayavārittādiguṇena hīnā dhammavinaye appakataññuno.",
  "atk-s0508a2:4467_3": "Saṅghamhīti saṅghamajjhe.",
  "atk-s0508a2:4467_4": "Voharantāti kathentā,",
  "atk-s0508a2:4467_5": "saṅghe vinicchayakathāya vattamānāya yaṃkiñci bhaṇantā.",
  "atk-s0508a2:4467_6": "Visāradāti nibbhayā pagabbhā.",
  "atk-s0508a2:4467_7": "Balavantoti pakkhabalena balavanto.",
  "atk-s0508a2:4467_8": "Mukharāti mukhakharā kharavādino.",
  "atk-s0508a2:4467_9": "Assutāvinoti na sutavanto,",
  "atk-s0508a2:4467_10": "kevalaṃ lābhasakkārasilokasannissayena guṇadharā hutvā “dhammaṃ ‘adhammo’ti,",
  "atk-s0508a2:4467_11": "adhammañca ‘dhammo’ti,",
  "atk-s0508a2:4467_12": "vinayaṃ ‘avinayo’ti,",
  "atk-s0508a2:4467_13": "avinayañca ‘vinayo”’ti evaṃ attanā yathicchitamatthaṃ saṅghamajjhe patiṭṭhapentā balavanto bhavissanti.",
  "atk-s0508a2:4468_0": "Guṇavantoti sīlādiguṇasampannā.",
  "atk-s0508a2:4468_1": "Voharantā yathātthatoti atthānurūpaṃ,",
  "atk-s0508a2:4468_2": "aviparītatthaṃ “dhammaṃ ‘dhammo’ti,",
  "atk-s0508a2:4468_3": "adhammaṃ ‘adhammo’ti,",
  "atk-s0508a2:4468_4": "vinayaṃ ‘vinayo’ti avinayaṃ ‘avinayo”’ti evaṃ dīpentā.",
  "atk-s0508a2:4468_5": "Dubbalā te bhavissantīti parisāyaṃ alajjussannatāya balavirahitā te bhavissanti,",
  "atk-s0508a2:4468_6": "tesaṃ vacanaṃ na tiṭṭhissati.",
  "atk-s0508a2:4468_7": "Hirīmanā anatthikāti hirīmanto kenaci anatthikā.",
  "atk-s0508a2:4468_8": "Te hi dhammena vattuṃ samatthāpi pāpajigucchatāya appakiccatāya ca kehici virodhaṃ akarontā attano vādaṃ",
  "atk-s0508a2:4468_9": "patiṭṭhāpetuṃ na vāyamantā diṭṭhāvikammaṃ vā adhiṭṭhānaṃ vā akatvā tuṇhī honti.",
  "atk-s0508a2:4469_0": "Rajatanti rūpiyaṃ,",
  "atk-s0508a2:4469_1": "tena kahāpaṇalohamāsakādīnampi saṅgaho daṭṭhabbo.",
  "atk-s0508a2:4469_2": "Jātarūpanti suvaṇṇaṃ,",
  "atk-s0508a2:4469_3": "tena maṇimuttādīnampi saṅgaho daṭṭhabbo. Vā-",
  "atk-s0508a2:4469_4": "saddo samuccayattho “apadā vā”tiādīsu viya.",
  "atk-s0508a2:4469_5": "“Rajatajātarūpañcā”ti vā pāṭho.",
  "atk-s0508a2:4469_6": "Khettanti yattha pubbaṇṇāparaṇṇaṃ ruhati,",
  "atk-s0508a2:4469_7": "taṃ khettaṃ.",
  "atk-s0508a2:4469_8": "Tadatthaṃ akatabhūmibhāgo vatthu.",
  "atk-s0508a2:4469_9": "Ajeḷakanti eḷakā nāma ajāyeva,",
  "atk-s0508a2:4469_10": "te ṭhapetvā avasesā pasujātī ajā nāma.",
  "atk-s0508a2:4469_11": "Ajeḷakaggahaṇeneva hettha gomahiṃsādīnampi saṅgaho kato.",
  "atk-s0508a2:4469_12": "Dāsidāsañcāti dāsiyo ca dāse ca.",
  "atk-s0508a2:4469_13": "Dummedhāti aviddasuno,",
  "atk-s0508a2:4469_14": "kappiyākappiyaṃ sāruppāsāruppaṃ ajānantā attano atthāya sādiyissanti sampaṭicchissanti.",
  "atk-s0508a2:4470_0": "Ujjhānasaññinoti pare heṭṭhato katvā olokanacittā,",
  "atk-s0508a2:4470_1": "anujjhāyitabbaṭṭhānepi vā ujjhānasīlā.",
  "atk-s0508a2:4470_2": "Bālāti duccintitacintanādinā bālalakkhaṇena samannāgatā,",
  "atk-s0508a2:4470_3": "tato eva sīlesu asamāhitā catupārisuddhisīlesu na samāhitacittā. Unnaḷāti,",
  "atk-s0508a2:4470_4": "samussitatucchamānā.",
  "atk-s0508a2:4470_5": "Vicarissantīti mānaddhajaṃ ukkhipitvā vicarissanti.",
  "atk-s0508a2:4470_6": "Kalahābhiratā magāti sārambhabahulatāya karaṇuttariyapasutā kalahe eva abhiratā magasadisā migā viya",
  "atk-s0508a2:4470_7": "attahitāpekkhā ghāsesanābhiratā dubbalavihesaparāti attho.",
  "atk-s0508a2:4471_0": "Uddhatāti uddhaccena samannāgatā cittekaggatārahitā.",
  "atk-s0508a2:4471_1": "Nīlacīvarapārutāti akappiyarajanarattena nīlavaṇṇena cīvarena pārutā,",
  "atk-s0508a2:4471_2": "tādisaṃ cīvaraṃ nivāsetvā ceva pārupitvā ca vicaraṇakā.",
  "atk-s0508a2:4471_3": "Kuhāti sāmantajappanādinā kuhanavatthunā kuhakā,",
  "atk-s0508a2:4471_4": "asantaguṇasambhāvanicchāya kohaññaṃ katvā paresaṃ vimhāpayā.",
  "atk-s0508a2:4471_5": "Thaddhāti kodhena mānena ca thaddhamānasā kakkhaḷahadayā.",
  "atk-s0508a2:4471_6": "Lapāti lapanakā kuhanavuttikā,",
  "atk-s0508a2:4471_7": "pasannamānasehi manussehi “kena, bhante,",
  "atk-s0508a2:4471_8": "ayyassa attho”ti paccayadāyakānaṃ vadāpanakā,",
  "atk-s0508a2:4471_9": "payuttavācāvasena,",
  "atk-s0508a2:4471_10": "nippesikatāvasena ca paccayatthaṃ lapakāti vā attho.",
  "atk-s0508a2:4471_11": "Siṅgīti “tattha katamaṃ siṅgaṃ?",
  "atk-s0508a2:4471_12": "Yaṃ siṅgaṃ siṅgāratā cāturatā cāturiyaṃ parikkhatatā pārikkhatiya”nti evaṃ vuttehi siṅgasadisehi pākaṭakilesehi samannāgatā,",
  "atk-s0508a2:4471_13": "siṅgāracaritāti attho.",
  "atk-s0508a2:4471_14": "“Ariyā viyā”ti idaṃ “kuhā”ti etasseva atthadassanaṃ.",
  "atk-s0508a2:4471_15": "Kuhakānañhi ariyānamiva ṭhitabhāvaṃ dassento ariyā viya vicarantīti āha.",
  "atk-s0508a2:4472_0": "Telasaṇṭhehīti sitthakatelena vā udakatelena vā osaṇṭhitehi.",
  "atk-s0508a2:4472_1": "Capalāti kāyamaṇḍanaparikkhāramaṇḍanādinā cāpallena yuttā.",
  "atk-s0508a2:4472_2": "Añjanakkhikāti alaṅkārañjanena añjitanettā.",
  "atk-s0508a2:4472_3": "Rathiyāya gamissantīti bhikkhācariyāya kulūpasaṅkamanāpadesehi,",
  "atk-s0508a2:4472_4": "mahāracchāya ito cito ca paribbhamissanti.",
  "atk-s0508a2:4472_5": "Dantavaṇṇikapārutāti dantavaṇṇarattena cīvarena pārutasarīrā.",
  "atk-s0508a2:4473_0": "Ajegucchanti ajigucchitabbaṃ.",
  "atk-s0508a2:4473_1": "Vimuttehīti ariyehi.",
  "atk-s0508a2:4473_2": "Surattanti kappiyarajanena suṭṭhu rattaṃ,",
  "atk-s0508a2:4473_3": "arahantānaṃ buddhādīnaṃ ciṇṇatāya arahaddhajaṃ jigucchissanti kāsāvaṃ. Kasmā?",
  "atk-s0508a2:4473_4": "Odātesu samucchitā gedhaṃ āpannā.",
  "atk-s0508a2:4473_5": "Dantavaṇṇapārupanassa hi idaṃ kāraṇavacanaṃ.",
  "atk-s0508a2:4473_6": "Te hi setakaṃ sambhāventā “sabbena sabbaṃ setake gahite liṅgapariccāgo eva siyā”ti dantavaṇṇaṃ pārupanti.",
  "atk-s0508a2:4474_0": "Lābhakāmāti lābhagiddhā.",
  "atk-s0508a2:4474_1": "Bhikkhācariyāsupi kosajjayogato kusītā.",
  "atk-s0508a2:4474_2": "Samaṇadhammaṃ kātuṃ cittassa ussāhābhāvena hīnavīriyā.",
  "atk-s0508a2:4474_3": "Kicchantāti,",
  "atk-s0508a2:4474_4": "kilamantā,",
  "atk-s0508a2:4474_5": "vanapatthesu vasituṃ kicchantā kilantacittāti attho.",
  "atk-s0508a2:4474_6": "Gāmantesūti gāmantasenāsanesu gāmasamīpesu senāsanesu,",
  "atk-s0508a2:4474_7": "gāmadvāresu vā senāsanesu.",
  "atk-s0508a2:4474_8": "Vasissareti vasissanti.",
  "atk-s0508a2:4475_0": "Te teva anusikkhantāti ye ye micchājīvappayogena laddhalābhā,",
  "atk-s0508a2:4475_1": "te te eva puggale anusikkhantā bhamissanti.",
  "atk-s0508a2:4475_2": "Bhamissantīti sayampi te viya micchājīvena lābhaṃ uppādetuṃ rājakulādīni sevantā paribbhamissanti.",
  "atk-s0508a2:4475_3": "“Bhajissantī”ti vā pāṭho,",
  "atk-s0508a2:4475_4": "sevissantīti attho.",
  "atk-s0508a2:4475_5": "Asaṃyatāti sīlasaṃyamarahitā.",
  "atk-s0508a2:4476_0": "Ye ye alābhino lābhanti ye ye bhikkhū micchājīvaparivajjanena appapuññatāya ca lābhassa paccayassa na lābhino,",
  "atk-s0508a2:4476_1": "te pujjā pūjanīyā pāsaṃsā tadā anāgate kāle na bhavissanti.",
  "atk-s0508a2:4476_2": "Supesalepi te dhīreti dhitisampannatāya dhīre suṭṭhu pesalepi te bhikkhū na sevissanti,",
  "atk-s0508a2:4476_3": "tadā anāgate te lābhino lābhakāmāva bhikkhūti attho.",
  "atk-s0508a2:4477_0": "Milakkhurajanaṃ rattanti kālakacchakarajanena rattaṃ.",
  "atk-s0508a2:4477_1": "Samāsapadañhetaṃ,",
  "atk-s0508a2:4477_2": "gāthāsukhatthaṃ sānunāsikaniddeso.",
  "atk-s0508a2:4477_3": "Garahantā sakaṃ dhajanti attano dhajabhūtaṃ kāsāvaṃ jigucchantā.",
  "atk-s0508a2:4477_4": "Sāsane pabbajitānañhi kāsāvo dhajo nāma.",
  "atk-s0508a2:4477_5": "Titthiyānaṃ dhajaṃ kecīti keci sakyaputtiyabhāvaṃ paṭijānantā eva titthiyānaṃ setavatthikānaṃ dhajabhūtaṃ avadātakaṃ setavatthaṃ dhāressanti.",
  "atk-s0508a2:4478_0": "Agāravo ca kāsāveti arahaddhajabhūte kāsāve agāravo abahumānaṃ tadā anāgate tesaṃ bhavissati.",
  "atk-s0508a2:4478_1": "Paṭisaṅkhā ca kāsāveti “paṭisaṅkhā yoniso cīvaraṃ paṭisevāmī”tiādinā nayena paccavekkhaṇamattampi kāsāvaparibhoge na bhavissati.",
  "atk-s0508a2:4479_0": "Kāsāvaṃ dhārentena kāsāvaṃ bahumānena “duccaritato oramitabba”nti kāsāvassa garukātabbabhāve chaddantajātakamudāharanto",
  "atk-s0508a2:4479_1": "“abhibhūtassa dukkhenā”tiādimāha.",
  "atk-s0508a2:4479_2": "Tattha sallaviddhassāti puthunā savisena sallena viddhassa,",
  "atk-s0508a2:4479_3": "tato eva mahatā dukkhena abhibhūtassa.",
  "atk-s0508a2:4479_4": "Ruppatoti sarīravikāraṃ āpajjato.",
  "atk-s0508a2:4479_5": "Mahāghorāti sarīrajīvitesu nirapekkhatāya bhimmā garutarā paṭisaṅkhā aññehi acintiyā cintāmattena pavattetuṃ asakkuṇeyyā chaddantamahānāgassaāsi, ahosi.",
  "atk-s0508a2:4479_6": "Chaddantanāgarājakāle hi bodhisatto soṇuttarena nāma nesādena paṭicchannaṭṭhāne ṭhatvā visapītena sallena",
  "atk-s0508a2:4479_7": "viddho mahatā dukkhena abhibhūto taṃ gahetvā paridahitaṃ kāsāvaṃ disvā “ayaṃ ariyaddhajena paṭicchanno,",
  "atk-s0508a2:4479_8": "na mayā hiṃsitabbo”ti tattha mettacittameva paccupaṭṭhapetvā uparidhammaṃ desesi. Yathāha –",
  "atk-s0508a2:4480_0": "“Samappito puthusallena nāgo,",
  "atk-s0508a2:4481_0": "Aduṭṭhacitto luddakamajjhabhāsi;",
  "atk-s0508a2:4482_0": "Kimatthayaṃ kissa vā samma hetu,",
  "atk-s0508a2:4483_0": "Mamaṃ vadhī kassa vāyaṃ payogo”tiādi. ;",
  "atk-s0508a2:4484_0": "Imamatthaṃ dassento thero “chaddanto hī”tiādimāha.",
  "atk-s0508a2:4484_1": "Tattha surattaṃ arahaddhajanti soṇuttarena paridahitakāsāvaṃ sandhāyāha.",
  "atk-s0508a2:4484_2": "Abhaṇīti abhāsi.",
  "atk-s0508a2:4484_3": "Gāthāti gāthāyo.",
  "atk-s0508a2:4484_4": "Gajoti chaddanto nāgarājā.",
  "atk-s0508a2:4484_5": "Atthopasaṃhitāti atthasannissitā hitā,",
  "atk-s0508a2:4484_6": "hitayuttāti attho.",
  "atk-s0508a2:4485_0": "Chaddantanāgarājena vuttagāthāsu anikkasāvoti rāgādīhi kasāvehi kasāvo,",
  "atk-s0508a2:4485_1": "paridahissatīti nivāsanapārupanaattharaṇavasena paribhuñjissati.",
  "atk-s0508a2:4485_2": "“Paridhassatī”ti vā pāṭho.",
  "atk-s0508a2:4485_3": "Apeto damasaccenāti indriyadamena ceva paramatthasaccapakkhikena vacīsaccena ca apeto,",
  "atk-s0508a2:4485_4": "viyutto pariccattoti attho.",
  "atk-s0508a2:4485_5": "Na soti so evarūpo puggalo kāsāvaṃ paridahituṃ nārahati.",
  "atk-s0508a2:4486_0": "Vantakasāvassāti catūhi maggehi vantakasāvo chaḍḍitakasāvo pahīnakasāvo assa bhaveyyāti attho.",
  "atk-s0508a2:4486_1": "Sīlesūti catupārisuddhisīlesu.",
  "atk-s0508a2:4486_2": "Susamāhitoti suṭṭhu samāhito.",
  "atk-s0508a2:4486_3": "Upetoti indriyadamena ceva vuttappakārena saccena ca upagato samannāgato.",
  "atk-s0508a2:4486_4": "Sa veti so evarūpo puggalo taṃ gandhakāsāvavatthaṃ ekantena arahatīti attho.",
  "atk-s0508a2:4487_0": "Vipannasīloti bhinnasīlo.",
  "atk-s0508a2:4487_1": "Dummedhoti nippañño sīlavisodhanapaññāya virahito.",
  "atk-s0508a2:4487_2": "Pākaṭoti “dussīlo aya”nti pākaṭo pakāso,",
  "atk-s0508a2:4487_3": "vikkhittindriyatāya vā pākaṭo pākaṭindriyoti attho.",
  "atk-s0508a2:4487_4": "Kāmakāriyoti bhinnasaṃvaratāya yathicchitakārako,",
  "atk-s0508a2:4487_5": "kāmassa vā mārassa yathākāmakaraṇīyo.",
  "atk-s0508a2:4487_6": "Vibbhantacittoti rūpādīsu visayesu vikkhittacitto.",
  "atk-s0508a2:4487_7": "Nissukkoti asukko sukkadhammarahito hirottappavivajjito,",
  "atk-s0508a2:4487_8": "kusaladhammasampādanaussukkarahito vā.",
  "atk-s0508a2:4488_0": "Vītarāgoti vigatacchandarāgo. Odātamanasaṅkappoti suvisuddhamanovitakko, anāvilasaṅkappo vā.",
  "atk-s0508a2:4489_0": "Kāsāvaṃ kiṃ karissatīti yassa sīlaṃ natthi,",
  "atk-s0508a2:4489_1": "tassa kāsāvaṃ kiṃ nāma payojanaṃ sādhessati,",
  "atk-s0508a2:4489_2": "cittakatasadisaṃ tassa pabbajitaliṅganti attho.",
  "atk-s0508a2:4490_0": "Duṭṭhacittāti rāgādidosehi dūsitacittā.",
  "atk-s0508a2:4490_1": "Anādarāti satthari dhamme aññamaññañca ādararahitā agāravā.",
  "atk-s0508a2:4490_2": "Tādīnaṃ mettacittānanti mettābhāvanāya sampayuttahadaye teneva arahattādhigamena iṭṭhādīsu tādibhāvappatte uḷāraguṇe.",
  "atk-s0508a2:4490_3": "Upayogatthe hi idaṃ sāmivacanaṃ.",
  "atk-s0508a2:4490_4": "Niggaṇhissantīti “sīlādisampanne disvā te sambhāventā vipannasīle amhe na bahuṃ maññissantī”ti attani agāravabhayena yathā te ubbāḷhā pakkamissanti,",
  "atk-s0508a2:4490_5": "tathā bādhissantīti attho.",
  "atk-s0508a2:4491_0": "Sikkhāpentāpīti sikkhāpiyamānāpi.",
  "atk-s0508a2:4491_1": "Kammatthe hi ayaṃ kattuniddeso.",
  "atk-s0508a2:4491_2": "Therehīti attano ācariyupajjhāyehi.",
  "atk-s0508a2:4491_3": "Cīvaradhāraṇanti idaṃ samaṇapaṭipattiyā nidassanamattaṃ,",
  "atk-s0508a2:4491_4": "tasmā “evaṃ te abhikkamitabbaṃ,",
  "atk-s0508a2:4491_5": "evaṃ te paṭikkamitabba”ntiādinā sikkhāpiyamānāpīti attho.",
  "atk-s0508a2:4491_6": "Na suṇissantīti ovādaṃ na gaṇhissanti.",
  "atk-s0508a2:4492_0": "Te tathā sikkhitā bālāti te andhabālā ācariyupajjhāyehi sikkhāpiyamānāpi anādaratāya asikkhitāti.",
  "atk-s0508a2:4492_1": "Nādiyissantupajjhāyeti upajjhāye ācariye ca ādaraṃ na karonti,",
  "atk-s0508a2:4492_2": "tesaṃ anusāsaniyaṃ na tiṭṭhanti.",
  "atk-s0508a2:4492_3": "Yathā kiṃ?",
  "atk-s0508a2:4492_4": "Khaḷuṅko viya sārathiṃ yathā khaḷuṅko duṭṭhasso assadamakaṃ nādiyati na tassa upadese tiṭṭhati,",
  "atk-s0508a2:4492_5": "evaṃ tepi upajjhāyācariye na bhāyanti na sārajjantīti attho.",
  "atk-s0508a2:4493_0": "“Eva”ntiādi vuttassevatthassa nigamanaṃ.",
  "atk-s0508a2:4493_1": "Tattha evanti vuttappakārena.",
  "atk-s0508a2:4493_2": "Anāgataddhānanti anāgatamaddhānaṃ,",
  "atk-s0508a2:4493_3": "anāgate kāleti attho.",
  "atk-s0508a2:4493_4": "Taṃyeva sarūpato dassento “patte kālamhi pacchime”ti āha.",
  "atk-s0508a2:4493_5": "Tattha katamo pacchimakālo?",
  "atk-s0508a2:4493_6": "“Tatiyasaṅgītito paṭṭhāya pacchimakālo”ti keci,",
  "atk-s0508a2:4493_7": "taṃ eke nānujānanti.",
  "atk-s0508a2:4493_8": "Sāsanassa hi pañcayugāni vimuttiyugaṃ,",
  "atk-s0508a2:4493_9": "samādhiyugaṃ,",
  "atk-s0508a2:4493_10": "sīlayugaṃ,",
  "atk-s0508a2:4493_11": "sutayugaṃ,",
  "atk-s0508a2:4493_12": "dānayuganti.",
  "atk-s0508a2:4493_13": "Tesu paṭhamaṃ vimuttiyugaṃ,",
  "atk-s0508a2:4493_14": "tasmiṃ antarahite samādhiyugaṃ vattati,",
  "atk-s0508a2:4493_15": "tasmimpi antarahite sīlayugaṃ vattati,",
  "atk-s0508a2:4493_16": "tasmimpi antarahite sutayugaṃ vattateva.",
  "atk-s0508a2:4493_17": "Aparisuddhasīlo hi ekadesena pariyattibāhusaccaṃ paggayha tiṭṭhati lābhādikāmatāya.",
  "atk-s0508a2:4493_18": "Yadā pana mātikāpariyosānā pariyatti sabbaso antaradhāyati,",
  "atk-s0508a2:4493_19": "tato paṭṭhāya liṅgamattameva avasissati,",
  "atk-s0508a2:4493_20": "tadā yathā tathā dhanaṃ saṃharitvā dānamukhena vissajjenti,",
  "atk-s0508a2:4493_21": "sā kira nesaṃ carimā sammāpaṭipatti.",
  "atk-s0508a2:4493_22": "Tattha sutayugato paṭṭhāya pacchimakālo,",
  "atk-s0508a2:4493_23": "“sīlayugato paṭṭhāyā”ti apare.",
  "atk-s0508a2:4494_0": "Evaṃ thero pacchime kāle uppajjanakaṃ mahābhayaṃ dassetvā puna tattha sannipatitabhikkhūnaṃ ovādaṃ dadanto “purā āgacchate”tiādinā tisso gāthā abhāsi.",
  "atk-s0508a2:4494_1": "Tattha purā āgacchate etanti etaṃ mayā tumhākaṃ vuttaṃ paṭipattiantarāyakaraṃ anāgataṃ mahābhayaṃ āgacchati purā,",
  "atk-s0508a2:4494_2": "yāva āgamissati,",
  "atk-s0508a2:4494_3": "tāvadevāti attho.",
  "atk-s0508a2:4494_4": "Subbacāti vacanakkhamā sovacassakārakehi dhammehi samannāgatā,",
  "atk-s0508a2:4494_5": "garūnaṃ anusāsaniyo padakkhiṇaggāhino hothāti attho.",
  "atk-s0508a2:4494_6": "Sakhilāti muduhadayā.",
  "atk-s0508a2:4495_0": "Mettacittāti sabbasattesu hitūpasaṃhāralakkhaṇāya mettāya sampayuttacittā.",
  "atk-s0508a2:4495_1": "Kāruṇikāti karuṇāya niyuttā paresaṃ dukkhāpanayanākāravuttiyā karuṇāya samannāgatā.",
  "atk-s0508a2:4495_2": "Āraddhavīriyāti akusalānaṃ pahānāya kusalānaṃ upasampadāya paggahitavīriyā.",
  "atk-s0508a2:4495_3": "Pahitattāti nibbānaṃ paṭipesitacittā.",
  "atk-s0508a2:4495_4": "Niccanti sabbakālaṃ.",
  "atk-s0508a2:4495_5": "Daḷhaparakkamāti thiravīriyā.",
  "atk-s0508a2:4496_0": "Pamādanti pamajjanaṃ,",
  "atk-s0508a2:4496_1": "kusalānaṃ dhammānaṃ ananuṭṭhānaṃ,",
  "atk-s0508a2:4496_2": "akusalesu ca dhammesu cittavossaggo.",
  "atk-s0508a2:4496_3": "Vuttañhi –",
  "atk-s0508a2:4497_0": "“Tattha katamo pamādo?",
  "atk-s0508a2:4497_1": "Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṃ,",
  "atk-s0508a2:4497_2": "kusalānaṃ dhammānaṃ bhāvanāya asakkaccakiriyatā”tiādi.",
  "atk-s0508a2:4498_0": "Appamādanti appamajjanaṃ,",
  "atk-s0508a2:4498_1": "so pamādassa paṭipakkhato veditabbo.",
  "atk-s0508a2:4498_2": "Atthato hi appamādo nāma satiyā avippavāso,",
  "atk-s0508a2:4498_3": "upaṭṭhitāya satiyā eva cetaṃ nāmaṃ.",
  "atk-s0508a2:4498_4": "Ayañhettha attho –",
  "atk-s0508a2:4498_5": "yasmā pamādamūlakā sabbe anatthā,",
  "atk-s0508a2:4498_6": "appamādamūlakā ca sabbe atthā,",
  "atk-s0508a2:4498_7": "tasmā pamādaṃ bhayato upaddavato disvā appamādañca khemato anupaddavato disvā appamādapaṭipattiyā sikhābhūtaṃ",
  "atk-s0508a2:4498_8": "sīlādikkhandhattayasaṅgahaṃ sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgikaṃ ariyamaggaṃ bhāvetha,",
  "atk-s0508a2:4498_9": "amataṃ nibbānaṃ phusantā sacchikarontā attano santāne uppādetha,",
  "atk-s0508a2:4498_10": "dassanamaggamatte aṭṭhatvā upari tiṇṇaṃ maggānaṃ uppādanavasena vaḍḍhetha,",
  "atk-s0508a2:4498_11": "evaṃ vo appamādabhāvanā sikhāpattā bhavissatīti.",
  "atk-s0508a2:4499_0": "Evaṃ thero sampattaparisaṃ ovadati. Imā eva cimassa therassa aññābyākaraṇagāthā ahesunti.",
  "atk-s0508a2:4500_0": "Phussattheragāthāvaṇṇanā niṭṭhitā.",
  "atk-s0508a2:4501_0": "2. Sāriputtattheragāthāvaṇṇanā",
  "atk-s0508a2:4502_0": "Yathācārī yathāsatotiādikā āyasmato sāriputtattherassa gāthā.",
  "atk-s0508a2:4502_1": "Tassa āyasmato mahāmoggallānattherassa ca vatthu evaṃ veditabbaṃ –",
  "atk-s0508a2:4502_2": "atīte ito satasahassakappādhike asaṅkhyeyyamatthake āyasmā sāriputto brāhmaṇamahāsālakule nibbatti,",
  "atk-s0508a2:4502_3": "nāmena saradamāṇavo nāma ahosi.",
  "atk-s0508a2:4502_4": "Mahāmoggallāno gahapatimahāsālakule nibbatti,",
  "atk-s0508a2:4502_5": "nāmena sirivaḍḍhakuṭumbiko nāma ahosi.",
  "atk-s0508a2:4502_6": "Te ubhopi sahapaṃsukīḷakasahāyā ahesuṃ.",
  "atk-s0508a2:4502_7": "Tesu saradamāṇavo pitu accayena kulasantakaṃ dhanaṃ paṭipajjitvā ekadivasaṃ rahogato cintesi –",
  "atk-s0508a2:4502_8": "“imesaṃ sattānaṃ maraṇaṃ nāma ekantikaṃ,",
  "atk-s0508a2:4502_9": "tasmā mayā ekaṃ pabbajjaṃ upagantvā mokkhamaggo gavesitabbo”ti sahāyaṃ upasaṅkamitvā, samma,",
  "atk-s0508a2:4502_10": "ahaṃ pabbajitukāmo,",
  "atk-s0508a2:4502_11": "kiṃ tvaṃ pabbajituṃ sakkhissasī”ti vatvā tena “na sakkhissāmī”ti vutte “hotu ahameva pabbajissāmī”ti",
  "atk-s0508a2:4502_12": "ratanakoṭṭhāgārāni vivarāpetvā kapaṇaddhikādīnaṃ mahādānaṃ datvā pabbatapādaṃ gantvā isipabbajjaṃ pabbaji.",
  "atk-s0508a2:4502_13": "Tassa pabbajjaṃ anupabbajitā catusattatisahassamattā brāhmaṇaputtā ahesuṃ.",
  "atk-s0508a2:4502_14": "So pañca abhiññāyo aṭṭha ca samāpattiyo nibbattetvā tesampi jaṭilānaṃ kasiṇaparikammaṃ ācikkhi.",
  "atk-s0508a2:4502_15": "Tepi sabbe pañcābhiññā aṭṭha samāpattiyo nibbattesuṃ.",
  "atk-s0508a2:4503_0": "Tena samayena anomadassī nāma sammāsambuddho loke uppajjitvā pavattitavaradhammacakko satte saṃsāramahoghato",
  "atk-s0508a2:4503_1": "tāretvā ekadivasaṃ “saradatāpasassa ca antevāsikānañca saṅgahaṃ karissāmī”ti eko adutiyo pattacīvaramādāya",
  "atk-s0508a2:4503_2": "ākāsena gantvā “buddhabhāvaṃ me jānātū”ti tāpasassa passantasseva ākāsato otaritvā pathaviyaṃ patiṭṭhāsi.",
  "atk-s0508a2:4503_3": "Saradatāpaso satthu sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṃ gantvā paccuggamanaṃ katvā āsanaṃ paññāpetvā adāsi.",
  "atk-s0508a2:4503_4": "Nisīdi bhagavā paññatte āsane.",
  "atk-s0508a2:4503_5": "Saradatāpaso satthu santike ekamantaṃ nisīdi.",
  "atk-s0508a2:4504_0": "Tasmiṃ samaye tassa antevāsikā catusattatisahassamattā jaṭilā paṇītapaṇītāni ojavantāni phalāphalāni",
  "atk-s0508a2:4504_1": "gahetvā āgatā satthāraṃ disvā sañjātappasādā attano ācariyassa ca satthu ca nisinnākāraṃ oloketvā, “ācariya,",
  "atk-s0508a2:4504_2": "mayaṃ pubbe ‘tumhehi mahantataro koci natthī’ti vicarāma,",
  "atk-s0508a2:4504_3": "ayaṃ pana puriso tumhehi mahantataro maññe”ti āhaṃsu.",
  "atk-s0508a2:4504_4": "“Kiṃ vadetha, tātā?",
  "atk-s0508a2:4504_5": "Sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha?",
  "atk-s0508a2:4504_6": "Sabbaññubuddhena maṃ tulyaṃ mā karitthā”ti.",
  "atk-s0508a2:4504_7": "Atha te tāpasā ācariyassa vacanaṃ sutvā “yāva mahā vatāyaṃ purisuttamo”ti sabbeva pādesu nipatitvā satthāraṃ vandiṃsu.",
  "atk-s0508a2:4505_0": "Atha te ācariyo āha – “tātā,",
  "atk-s0508a2:4505_1": "satthu anucchaviko no deyyadhammo natthi,",
  "atk-s0508a2:4505_2": "satthā ca bhikkhācāravelāya idhāgato,",
  "atk-s0508a2:4505_3": "handa mayaṃ deyyadhammaṃ yathābalaṃ dassāma.",
  "atk-s0508a2:4505_4": "Tumhehi yaṃ yaṃ paṇītaṃ phalāphalaṃ ābhataṃ,",
  "atk-s0508a2:4505_5": "taṃ taṃ āharathā”ti āharāpetvā hatthe dhovitvā sayaṃ tathāgatassa patte patiṭṭhāpesi.",
  "atk-s0508a2:4505_6": "Satthārā ca phalāphale paṭiggaṇhitamatte devatā dibbojaṃ pakkhipiṃsu.",
  "atk-s0508a2:4505_7": "Tāpaso udakampi sayameva parissāvetvā adāsi.",
  "atk-s0508a2:4505_8": "Tato bhojanakiccaṃ niṭṭhāpetvā satthari nisinne sabbe antevāsike pakkositvā satthu santike sāraṇīyaṃ kathaṃ kathento nisīdi.",
  "atk-s0508a2:4505_9": "Satthā “dve aggasāvakā bhikkhusaṅghena saddhiṃ āgacchantū”ti cintesi.",
  "atk-s0508a2:4505_10": "Te satthu cittaṃ ñatvā tāvadeva satasahassakhīṇāsavaparivārā aggasāvakā āgantvā satthāraṃ vanditvā ekamantaṃ aṭṭhaṃsu.",
  "atk-s0508a2:4506_0": "Tato saradatāpaso antevāsike āmantesi – “tātā,",
  "atk-s0508a2:4506_1": "satthu bhikkhusaṅghassa ca pupphāsanena pūjā kātabbā,",
  "atk-s0508a2:4506_2": "tasmā pupphāni āharathā”ti.",
  "atk-s0508a2:4506_3": "Te tāvadeva iddhiyā vaṇṇagandhasampannāni pupphāni āharitvā buddhassa yojanappamāṇaṃ pupphāsanaṃ paññāpesuṃ,",
  "atk-s0508a2:4506_4": "ubhinnaṃ aggasāvakānaṃ tigāvutaṃ,",
  "atk-s0508a2:4506_5": "sesabhikkhūnaṃ aḍḍhayojanikādibhedaṃ,",
  "atk-s0508a2:4506_6": "saṅghanavakassa usabhamattaṃ paññāpesuṃ.",
  "atk-s0508a2:4506_7": "Evaṃ tesaṃ paññattesu āsanesu saradatāpaso tathāgatassa purato añjaliṃ paggayha ṭhito – “bhante,",
  "atk-s0508a2:4506_8": "mayhaṃ anuggahatthāya imaṃ pupphāsanaṃ abhiruhathā”ti āha.",
  "atk-s0508a2:4506_9": "Nisīdi bhagavā pupphāsane.",
  "atk-s0508a2:4506_10": "Satthari nisinne dve aggasāvakā sesabhikkhū ca attano attano pattāsane nisīdiṃsu.",
  "atk-s0508a2:4506_11": "Satthā “tesaṃ mahapphalaṃ hotū”ti nirodhaṃ samāpajji.",
  "atk-s0508a2:4506_12": "Satthu samāpannabhāvaṃ ñatvā dve aggasāvakāpi sesabhikkhūpi nirodhaṃ samāpajjiṃsu.",
  "atk-s0508a2:4506_13": "Tāpaso sattāhaṃ nirantaraṃ pupphacchattaṃ dhārento aṭṭhāsi.",
  "atk-s0508a2:4506_14": "Itare pana vanamūlaphalāphalaṃ paribhuñjitvā sesakāle añjaliṃ paggayha aṭṭhaṃsu.",
  "atk-s0508a2:4507_0": "Satthā sattāhassa accayena nirodhato vuṭṭhāya aggasāvakaṃ nisabhattheraṃ āmantesi –",
  "atk-s0508a2:4507_1": "“tāpasānaṃ pupphāsanānumodanaṃ karohī”ti.",
  "atk-s0508a2:4507_2": "Thero sāvakapāramīñāṇe ṭhatvā tesaṃ pupphāsanānumodanaṃ akāsi.",
  "atk-s0508a2:4507_3": "Tassa desanāvasāne satthā dutiyaṃ aggasāvakaṃ anomattheraṃ āmantesi –",
  "atk-s0508a2:4507_4": "“tvampi imesaṃ dhammaṃ desehī”ti.",
  "atk-s0508a2:4507_5": "Sopi tepiṭakaṃ buddhavacanaṃ sammasitvā tesaṃ dhammaṃ kathesi.",
  "atk-s0508a2:4507_6": "Dvinnampi desanāya ekassapi dhammābhisamayo nāhosi.",
  "atk-s0508a2:4507_7": "Atha satthā buddhavisaye ṭhatvā dhammadesanaṃ ārabhi.",
  "atk-s0508a2:4507_8": "Desanāvasāne ṭhapetvā saradatāpasaṃ avasesā sabbepi catusattatisahassamattā jaṭilā arahattaṃ pāpuṇiṃsu.",
  "atk-s0508a2:4507_9": "Satthā “etha,",
  "atk-s0508a2:4507_10": "bhikkhavo”ti hatthaṃ pasāresi.",
  "atk-s0508a2:4507_11": "Te tāvadeva antarahitatāpasavesā aṭṭhaparikkhāravaradharā saṭṭhivassikattherā viya ahesuṃ.",
  "atk-s0508a2:4508_0": "Saradatāpaso pana “aho vatāhampi ayaṃ nisabhatthero viya anāgate ekassa buddhassa aggasāvako bhaveyya”nti",
  "atk-s0508a2:4508_1": "satthu desanākāle uppannaparivitakkatāya aññavihito hutvā maggaphalāni paṭivijjhituṃ nāsakkhi.",
  "atk-s0508a2:4508_2": "Atha tathāgataṃ vanditvā tathā paṇidhānaṃ akāsi.",
  "atk-s0508a2:4508_3": "Satthāpissa anantarāyena samijjhanabhāvaṃ disvā –",
  "atk-s0508a2:4508_4": "“ito tvaṃ kappasatasahassādhikaṃ ekaṃ asaṅkhyeyyaṃ atikkamitvā gotamassa nāma sammāsambuddhassa aggasāvako",
  "atk-s0508a2:4508_5": "sāriputto nāma bhavissasī”ti byākaritvā dhammakathaṃ vatvā bhikkhusaṅghaparivuto ākāsaṃ pakkhandi.",
  "atk-s0508a2:4509_0": "Saradatāpasopi sahāyakassa sirivaḍḍhassa santikaṃ gantvā, samma,",
  "atk-s0508a2:4509_1": "mayā anomadassissa bhagavato pādamūle anāgate uppajjanakassa gotamassa nāma sammāsambuddhassa aggasāvakaṭṭhānaṃ patthitaṃ,",
  "atk-s0508a2:4509_2": "tvampi tassa dutiyasāvakaṭṭhānaṃ patthehīti.",
  "atk-s0508a2:4510_0": "Sirivaḍḍho taṃ upadesaṃ sutvā attano nivesanadvāre aṭṭhakarīsamattaṃ ṭhānaṃ samatalaṃ kāretvā lājapañcamāni",
  "atk-s0508a2:4510_1": "pupphāni vikiritvā nīluppalacchadanaṃ maṇḍapaṃ kāretvā buddhāsanaṃ paññāpetvā bhikkhūnampi āsanāni paññāpetvā",
  "atk-s0508a2:4510_2": "mahantaṃ sakkārasammānaṃ sajjetvā,",
  "atk-s0508a2:4510_3": "saradatāpasena satthāraṃ nimantāpetvā sattāhaṃ mahādānaṃ pavattetvā,",
  "atk-s0508a2:4510_4": "buddhappamukhaṃ bhikkhusaṅghaṃ mahārahehi vatthehi acchādetvā,",
  "atk-s0508a2:4510_5": "dutiyasāvakabhāvāya paṇidhānaṃ akāsi.",
  "atk-s0508a2:4510_6": "Satthāpissa anantarāyena samijjhanabhāvaṃ disvā vuttanayena byākaritvā bhattānumodanaṃ katvā pakkāmi.",
  "atk-s0508a2:4510_7": "Sirivaḍḍho haṭṭhapahaṭṭho yāvajīvaṃ kusalakammaṃ katvā dutiyacittavāre kāmāvacaradevaloke nibbatti.",
  "atk-s0508a2:4510_8": "Saradatāpaso cattāro brahmavihāre bhāvetvā brahmaloke nibbatti.",
  "atk-s0508a2:4511_0": "Tato paṭṭhāya nesaṃ ubhinnampi antarākammaṃ na kathitaṃ.",
  "atk-s0508a2:4511_1": "Amhākaṃ pana bhagavato uppattito puretarameva saradatāpaso rājagahassa avidūre upatissagāme rūpasāriyā brāhmaṇiyā kucchimhi paṭisandhiṃ gaṇhi.",
  "atk-s0508a2:4511_2": "Taṃdivasamevassa sahāyopi rājagahasseva avidūre kolitagāme moggaliyā brāhmaṇiyā kucchimhi paṭisandhiṃ gaṇhi.",
  "atk-s0508a2:4511_3": "Tāni kira dvepi kulāni yāva sattamā kulaparivaṭṭā ābaddhapaṭibaddhasahāyakāneva.",
  "atk-s0508a2:4511_4": "Tesaṃ dvinnaṃ ekadivasameva gabbhaparihāramadaṃsu.",
  "atk-s0508a2:4511_5": "Dasamāsaccayena jātānampi tesaṃ chasaṭṭhi dhātiyo upaṭṭhāpesuṃ,",
  "atk-s0508a2:4511_6": "nāmaggahaṇadivase rūpasāribrāhmaṇiyā puttassa upatissagāme jeṭṭhakulassa puttattā upatissoti nāmaṃ akaṃsu.",
  "atk-s0508a2:4511_7": "Itarassa kolitagāme jeṭṭhakulassa puttattā kolitoti nāmaṃ akaṃsu.",
  "atk-s0508a2:4511_8": "Te ubhopi mahatā parivārena vaḍḍhantā vuddhimanvāya sabbasippānaṃ pāraṃ agamaṃsu.",
  "atk-s0508a2:4512_0": "Athekadivasaṃ te rājagahe giraggasamajjaṃ passantā mahājanaṃ sannipatitaṃ disvā ñāṇassa paripākagatattā",
  "atk-s0508a2:4512_1": "yoniso ummujjantā “sabbepime oraṃ vassasatānaṃ maccumukhe patissantī”ti saṃvegaṃ paṭilabhitvā “amhehi",
  "atk-s0508a2:4512_2": "mokkhadhammo pariyesitabbo,",
  "atk-s0508a2:4512_3": "tañca pariyesantehi ekaṃ pabbajjaṃ laddhuṃ vaṭṭatī”ti nicchayaṃ katvā pañcahi māṇavakasatehi saddhiṃ sañcayassa paribbājakassa santike pabbajiṃsu.",
  "atk-s0508a2:4512_4": "Tesaṃ pabbajitakālato paṭṭhāya sañcayo lābhaggayasaggappatto ahosi.",
  "atk-s0508a2:4512_5": "Te katipāheneva sabbaṃ sañcayassa samayaṃ pariggaṇhitvā tattha sāraṃ adisvā tato nikkhamitvā tattha tattha",
  "atk-s0508a2:4512_6": "te te paṇḍitasammate samaṇabrāhmaṇe pañhaṃ pucchanti,",
  "atk-s0508a2:4512_7": "te tehi puṭṭhā neva sampāyanti,",
  "atk-s0508a2:4512_8": "aññadatthu teyeva tesaṃ pañhaṃ vissajjenti.",
  "atk-s0508a2:4512_9": "Evaṃ te mokkhaṃ pariyesantā katikaṃ akaṃsu –",
  "atk-s0508a2:4512_10": "“amhesu yo paṭhamaṃ amataṃ adhigacchati,",
  "atk-s0508a2:4512_11": "so itarassa ārocetū”ti.",
  "atk-s0508a2:4513_0": "Tena ca samayena amhākaṃ satthari paṭhamābhisambodhiṃ patvā pavattitavaradhammacakke anupubbena uruvelakassapādike",
  "atk-s0508a2:4513_1": "sahassajaṭile dametvā rājagahe viharante ekadivasaṃ upatisso paribbājako paribbājakārāmaṃ gacchanto āyasmantaṃ",
  "atk-s0508a2:4513_2": "assajittheraṃ rājagahe piṇḍāya carantaṃ disvā “na mayā evarūpo ākappasampanno pabbajito diṭṭhapubbo,",
  "atk-s0508a2:4513_3": "santadhammena nāma ettha bhavitabba”nti sañjātappasādo pañhaṃ pucchituṃ āyasmantaṃ udikkhanto piṭṭhito piṭṭhito anubandhi.",
  "atk-s0508a2:4513_4": "Theropi laddhapiṇḍapāto paribhuñjituṃ patirūpaṃ okāsaṃ gato.",
  "atk-s0508a2:4513_5": "Paribbājako attano paribbājakapīṭhaṃ paññāpetvā adāsi.",
  "atk-s0508a2:4513_6": "Bhattakiccapariyosāne cassa attano kuṇḍikāya udakaṃ adāsi.",
  "atk-s0508a2:4514_0": "Evaṃ so ācariyavattaṃ katvā katabhattakiccena therena saddhiṃ paṭisanthāraṃ katvā “ko vā te satthā,",
  "atk-s0508a2:4514_1": "kassa vā tvaṃ dhammaṃ rocesī”ti pucchi.",
  "atk-s0508a2:4514_2": "Thero sammāsambuddhaṃ apadisi.",
  "atk-s0508a2:4514_3": "Puna tena “kiṃvādī panāyasmato satthā”ti puṭṭho “imassa sāsanassa gambhīrataṃ dassessāmī”ti attano navakabhāvaṃ",
  "atk-s0508a2:4514_4": "pavedetvā saṅkhepavasena cassa sāsanadhammaṃ kathento “ye dhammā hetuppabhavā”ti gāthamāha.",
  "atk-s0508a2:4514_5": "Paribbājako paṭhamapadadvayameva sutvā sahassanayasampanne sotāpattiphale patiṭṭhāsi,",
  "atk-s0508a2:4514_6": "itaraṃ padadvayaṃ sotāpannakāle niṭṭhāsi.",
  "atk-s0508a2:4514_7": "Gāthāpariyosāne pana sotāpanno hutvā upari visese appavattente “bhavissati ettha kāraṇa”nti sallakkhetvā theraṃ āha – “mā, bhante,",
  "atk-s0508a2:4514_8": "upari dhammadesanaṃ vaḍḍhayittha,",
  "atk-s0508a2:4514_9": "ettakameva hotu,",
  "atk-s0508a2:4514_10": "kahaṃ amhākaṃ satthā vasatī”ti?",
  "atk-s0508a2:4514_11": "“Veḷuvane”ti. “Bhante,",
  "atk-s0508a2:4514_12": "tumhe purato gacchatha,",
  "atk-s0508a2:4514_13": "ahaṃ mayhaṃ sahāyakassa katapaṭiññaṃ mocetvā taṃ gahetvā āgamissāmī”ti pañcapatiṭṭhitena vanditvā tikkhattuṃ",
  "atk-s0508a2:4514_14": "padakkhiṇaṃ katvā theraṃ uyyojetvā paribbājakārāmaṃ agamāsi.",
  "atk-s0508a2:4515_0": "Kolitaparibbājako taṃ dūratova āgacchantaṃ disvā “mukhavaṇṇo na aññadivasesu viya,",
  "atk-s0508a2:4515_1": "addhānena amataṃ adhigataṃ bhavissatī”ti tenevassa visesādhigamaṃ sambhāvetvā amatādhigamaṃ pucchi.",
  "atk-s0508a2:4515_2": "Sopissa “āmāvuso,",
  "atk-s0508a2:4515_3": "amataṃ adhigata”nti paṭijānitvā tameva gāthaṃ abhāsi.",
  "atk-s0508a2:4515_4": "Gāthāpariyosāne kolito sotāpattiphale patiṭṭhahitvā āha –",
  "atk-s0508a2:4515_5": "“kahaṃ no satthā”ti?",
  "atk-s0508a2:4515_6": "“Veḷuvane”ti. “Tena hi, āvuso, āyāma,",
  "atk-s0508a2:4515_7": "satthāraṃ passissāmā”ti.",
  "atk-s0508a2:4515_8": "Upatisso sabbakālampi ācariyapūjakova,",
  "atk-s0508a2:4515_9": "tasmā sañcayassa santikaṃ gantvā satthu guṇe pakāsetvā tampi satthu santikaṃ netukāmo ahosi.",
  "atk-s0508a2:4515_10": "So lābhāsāpakato antevāsikabhāvaṃ anicchanto “na sakkomi cāṭi hutvā udakasiñcanaṃ hotu”nti paṭikkhipi.",
  "atk-s0508a2:4515_11": "Te anekehi kāraṇehi taṃ saññāpetuṃ asakkontā attano ovāde vattamānehi aḍḍhateyyasatehi antevāsikehi saddhiṃ veḷuvanaṃ agamaṃsu.",
  "atk-s0508a2:4515_12": "Satthā te dūratova āgacchante disvā “etaṃ me sāvakayugaṃ bhavissati aggaṃ bhaddayuga”nti vatvā tesaṃ",
  "atk-s0508a2:4515_13": "parisāya cariyavasena dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi.",
  "atk-s0508a2:4515_14": "Yathā tesaṃ,",
  "atk-s0508a2:4515_15": "evaṃ aggasāvakānampi iddhimayapattacīvaraṃ āgatameva.",
  "atk-s0508a2:4515_16": "Uparimaggattayakiccaṃ pana na niṭṭhāti. Kasmā?",
  "atk-s0508a2:4515_17": "Sāvakapāramīñāṇassa mahantatāya.",
  "atk-s0508a2:4516_0": "Tesu āyasmā mahāmoggallāno pabbajitadivasato sattame divase magadharaṭṭhe kallavālagāme samaṇadhammaṃ",
  "atk-s0508a2:4516_1": "karonto thinamiddhe okkante satthārā saṃvejito thinamiddhaṃ vinodetvā dhātukammaṭṭhānaṃ suṇanto eva uparimaggattayaṃ",
  "atk-s0508a2:4516_2": "adhigantvā sāvakapāramīñāṇassa matthakaṃ pāpuṇi.",
  "atk-s0508a2:4516_3": "Āyasmā sāriputto pabbajitadivasato aḍḍhamāsaṃ atikkamitvā satthārā saddhiṃ rājagahe sūkarakhataleṇe viharanto",
  "atk-s0508a2:4516_4": "attano bhāgineyyassa dīghanakhaparibbājakassa vedanāpariggahasuttante desiyamāne desanānusārena ñāṇaṃ",
  "atk-s0508a2:4516_5": "pesetvā parassa vaḍḍhitaṃ bhattaṃ bhuñjanto viya sāvakapāramīñāṇassa matthakaṃ pāpuṇi.",
  "atk-s0508a2:4516_6": "Iti dvinnampi aggasāvakānaṃ satthu samīpe eva sāvakapāramīñāṇaṃ matthakaṃ pattaṃ.",
  "atk-s0508a2:4516_7": "Tena vuttaṃ apadāne –",
  "atk-s0508a2:4517_0": "“Himavantassa avidūre, lambako nāma pabbato;",
  "atk-s0508a2:4518_0": "Assamo sukato mayhaṃ, paṇṇasālā sumāpitā.",
  "atk-s0508a2:4519_0": "“Uttānakūlā nadikā, supatitthā manoramā;",
  "atk-s0508a2:4520_0": "Susuddhapulinākiṇṇā, avidūre mamassamaṃ.",
  "atk-s0508a2:4521_0": "“Asakkharā apabbhārā, sādu appaṭigandhikā;",
  "atk-s0508a2:4522_0": "Sandatī nadikā tattha, sobhayantā mamassamaṃ.",
  "atk-s0508a2:4523_0": "“Kumbhīlā makarā cettha, susumārā ca kacchapā;",
  "atk-s0508a2:4524_0": "Caranti nadiyā tattha, sobhayantā mamassamaṃ.",
  "atk-s0508a2:4525_0": "“Pāṭhīnā pāvusā macchā, balajā muñjarohitā;",
  "atk-s0508a2:4526_0": "Vaggaḷā papatāyantā, sobhayanti mamassamaṃ.",
  "atk-s0508a2:4527_0": "“Ubho kūlesu nadiyā, pupphino phalino dumā;",
  "atk-s0508a2:4528_0": "Ubhato abhilambantā, sobhayanti mamassamaṃ.",
  "atk-s0508a2:4529_0": "“Ambā sālā ca tilakā, pāṭalī sinduvārakā;",
  "atk-s0508a2:4530_0": "Dibbagandhā sampavanti, pupphitā mama assame.",
  "atk-s0508a2:4531_0": "“Cammakā saḷalā nīpā, nāgapunnāgaketakā;",
  "atk-s0508a2:4532_0": "Dibbagandhā sampavanti, pupphitā mama assame.",
  "atk-s0508a2:4533_0": "“Atimuttā asokā ca, bhaginīmālā ca pupphitā;",
  "atk-s0508a2:4534_0": "Aṅkolā bimbijālā ca, pupphitā mama assame.",
  "atk-s0508a2:4535_0": "“Ketakā kandali ceva, godhukā tiṇasūlikā;",
  "atk-s0508a2:4536_0": "Dibbagandhaṃ sampavantā, sobhayanti mamassamaṃ.",
  "atk-s0508a2:4537_0": "“Kaṇikārā kaṇṇikā ca, asanā ajjunā bahū;",
  "atk-s0508a2:4538_0": "Dibbagandhaṃ sampavantā, sobhayanti mamassamaṃ.",
  "atk-s0508a2:4539_0": "“Punnāgā giripunnāgā, koviḷārā ca pupphitā;",
  "atk-s0508a2:4540_0": "Dibbagandhaṃ sampavantā, sobhayanti mamassamaṃ.",
  "atk-s0508a2:4541_0": "“Uddālakā ca kuṭajā, kadambā vakulā bahū;",
  "atk-s0508a2:4542_0": "Dibbagandhaṃ sampavantā, sobhayanti mamassamaṃ.",
  "atk-s0508a2:4543_0": "“Āḷakā isimuggā ca, kadalimātuluṅgiyo;",
  "atk-s0508a2:4544_0": "Gandhodakena saṃvaḍḍhā, phalāni dhārayanti te.",
  "atk-s0508a2:4545_0": "“Aññe pupphanti padumā, aññe jāyanti kesarī;",
  "atk-s0508a2:4546_0": "Aññe opupphā padumā, pupphitā taḷāke tadā.",
  "atk-s0508a2:4547_0": "“Gabbhaṃ gaṇhanti padumā, niddhāvanti muḷāliyo;",
  "atk-s0508a2:4548_0": "Siṅghāṭipattamākiṇṇā, sobhanti taḷāke tadā.",
  "atk-s0508a2:4549_0": "“Nayitā ambagandhī ca, uttalī bandhujīvakā;",
  "atk-s0508a2:4550_0": "Dibbagandhā sampavanti, pupphitā taḷāke tadā.",
  "atk-s0508a2:4551_0": "“Pāṭhīnā pāvusā macchā, balajā muñjarohitā;",
  "atk-s0508a2:4552_0": "Saṃgulā maggurā ceva, vasanti taḷāke tadā.",
  "atk-s0508a2:4553_0": "“Kumbhīlā susumārā ca, tantigāhā ca rakkhasā;",
  "atk-s0508a2:4554_0": "Oguhā ajagarā ca, vasanti taḷāke tadā.",
  "atk-s0508a2:4555_0": "“Pārevatā ravihaṃsā, cakkavākā nadīcarā;",
  "atk-s0508a2:4556_0": "Kokilā sukasāḷikā, upajīvanti taṃ saraṃ.",
  "atk-s0508a2:4557_0": "“Kukutthakā kuḷīrakā, vane pokkharasātakā;",
  "atk-s0508a2:4558_0": "Dindibhā suvapotā ca, upajīvanti taṃ saraṃ.",
  "atk-s0508a2:4559_0": "“Haṃsā koñcā mayūrā ca, kokilā tambacūḷakā;",
  "atk-s0508a2:4560_0": "Pampakā jīvaṃjīvā ca, upajīvanti taṃ saraṃ.",
  "atk-s0508a2:4561_0": "“Kosikā poṭṭhasīsā ca, kurarā senakā bahū;",
  "atk-s0508a2:4562_0": "Mahākāḷā ca sakuṇā, upajīvanti taṃ saraṃ.",
  "atk-s0508a2:4563_0": "“Pasadā ca varāhā ca, camarā gaṇḍakā bahū;",
  "atk-s0508a2:4564_0": "Rohiccā sukapotā ca, upajīvanti taṃ saraṃ.",
  "atk-s0508a2:4565_0": "“Sīhabyagghā ca dīpī ca, acchakokataracchakā;",
  "atk-s0508a2:4566_0": "Tidhā pabhinnamātaṅgā, upajīvanti taṃ saraṃ.",
  "atk-s0508a2:4567_0": "“Kinnarā vānarā ceva, athopi vanakammikā;",
  "atk-s0508a2:4568_0": "Cetā ca luddakā ceva, upajīvanti taṃ saraṃ.",
  "atk-s0508a2:4569_0": "“Tindukāni piyālāni, madhuke kāsumāriyo;",
  "atk-s0508a2:4570_0": "Dhuvaṃ phalāni dhārenti, avidūre mamassamaṃ.",
  "atk-s0508a2:4571_0": "“Kosambā saḷalā nimbā, sāduphalasamāyutā;",
  "atk-s0508a2:4572_0": "Dhuvaṃ phalāni dhārenti, avidūre mamassamaṃ.",
  "atk-s0508a2:4573_0": "“Harītakā āmalakā, ambajambuvibhītakā;",
  "atk-s0508a2:4574_0": "Kolā bhallātakā billā, phalāni dhārayanti te.",
  "atk-s0508a2:4575_0": "“Āluvā ca kaḷambā ca, biḷālītakkaḷāni ca;",
  "atk-s0508a2:4576_0": "Jīvakā sutakā ceva, bahukā mama assame.",
  "atk-s0508a2:4577_0": "“Assamassāvidūramhi, taḷākāsuṃ sunimmitā;",
  "atk-s0508a2:4578_0": "Acchodakā sītajalā, supatitthā manoramā.",
  "atk-s0508a2:4579_0": "“Padumuppalasañchannā, puṇḍarīkasamāyutā;",
  "atk-s0508a2:4580_0": "Mandālakehi sañchannā, dibbagandhopavāyati.",
  "atk-s0508a2:4581_0": "“Evaṃ sabbaṅgasampanne, pupphite phalite vane;",
  "atk-s0508a2:4582_0": "Sukate assame ramme, viharāmi ahaṃ tadā.",
  "atk-s0508a2:4583_0": "“Sīlavā vatasampanno, jhāyī jhānarato sadā;",
  "atk-s0508a2:4584_0": "Pañcābhiññābalappatto, suruci nāma tāpaso.",
  "atk-s0508a2:4585_0": "“Catuvīsasahassāni, sissā mayhaṃ upaṭṭhahuṃ;",
  "atk-s0508a2:4586_0": "Sabbe maṃ brāhmaṇā ete, jātimanto yasassino.",
  "atk-s0508a2:4587_0": "“Lakkhaṇe itihāse ca, sanighaṇḍusakeṭubhe;",
  "atk-s0508a2:4588_0": "Padakā veyyākaraṇā, sadhamme pāramiṃ gatā.",
  "atk-s0508a2:4589_0": "“Uppātesu nimittesu, lakkhaṇesu ca kovidā;",
  "atk-s0508a2:4590_0": "Pathabyā bhūmantalikkhe, mama sissā susikkhitā.",
  "atk-s0508a2:4591_0": "“Appicchā nipakā ete, appāhārā alolupā;",
  "atk-s0508a2:4592_0": "Lābhālābhena santuṭṭhā, parivārenti maṃ sadā.",
  "atk-s0508a2:4593_0": "“Jhāyī jhānaratā dhīrā, santacittā samāhitā;",
  "atk-s0508a2:4594_0": "Ākiñcaññaṃ patthayantā, parivārenti maṃ sadā.",
  "atk-s0508a2:4595_0": "“Abhiññāpāramippattā, pettike gocare ratā;",
  "atk-s0508a2:4596_0": "Antalikkhacarā dhīrā, parivārenti maṃ sadā.",
  "atk-s0508a2:4597_0": "“Saṃvutā chasu dvāresu, anejā rakkhitindriyā;",
  "atk-s0508a2:4598_0": "Asaṃsaṭṭhā ca te dhīrā, mama sissā durāsadā.",
  "atk-s0508a2:4599_0": "“Pallaṅkena nisajjāya, ṭhānacaṅkamanena ca;",
  "atk-s0508a2:4600_0": "Vītināmenti te rattiṃ, mama sissā durāsadā.",
  "atk-s0508a2:4601_0": "“Rajjanīye na rajjanti, dussanīye na dussare;",
  "atk-s0508a2:4602_0": "Mohanīye na muyhanti, mama sissā durāsadā.",
  "atk-s0508a2:4603_0": "“Iddhiṃ vīmaṃsamānā te, vattanti niccakālikaṃ;",
  "atk-s0508a2:4604_0": "Pathaviṃ te pakampenti, sārabbhena durāsadā.",
  "atk-s0508a2:4605_0": "“Kīḷamānā ca te sissā, kīḷanti jhānakīḷitaṃ.",
  "atk-s0508a2:4606_0": "Jambuto phalamānenti, mama sissā durāsadā.",
  "atk-s0508a2:4607_0": "“Aññe gacchanti goyānaṃ, aññe pubbavidehakaṃ;",
  "atk-s0508a2:4608_0": "Aññe ca uttarakuruṃ, esanāya durāsadā.",
  "atk-s0508a2:4609_0": "“Purato pesenti khāriṃ, pacchato ca vajanti te;",
  "atk-s0508a2:4610_0": "Catuvīsasahassehi, chāditaṃ hoti ambaraṃ.",
  "atk-s0508a2:4611_0": "“Aggipākī anaggī ca, dantodukkhalikāpi ca;",
  "atk-s0508a2:4612_0": "Asmena koṭṭitā keci, pavattaphalabhojanā.",
  "atk-s0508a2:4613_0": "“Udakorohaṇā keci, sāyaṃ pāto sucīratā;",
  "atk-s0508a2:4614_0": "Toyābhisecanakarā, mama sissā durāsadā.",
  "atk-s0508a2:4615_0": "“Parūḷhakacchanakhalomā, paṅkadantā rajassirā;",
  "atk-s0508a2:4616_0": "Gandhitā sīlagandhena, mama sissā durāsadā.",
  "atk-s0508a2:4617_0": "“Pātova sannipatitvā, jaṭilā uggatāpanā;",
  "atk-s0508a2:4618_0": "Lābhālābhaṃ pakittetvā, gacchanti ambare tadā.",
  "atk-s0508a2:4619_0": "“Etesaṃ pakkamantānaṃ, mahāsaddo pavattati;",
  "atk-s0508a2:4620_0": "Ajinacammasaddena, muditā honti devatā.",
  "atk-s0508a2:4621_0": "“Disodisaṃ pakkamanti, antalikkhacarā isī;",
  "atk-s0508a2:4622_0": "Sake balenupatthaddhā, te gacchanti yadicchakaṃ.",
  "atk-s0508a2:4623_0": "“Pathavīkampakā ete, sabbeva nabhacārino;",
  "atk-s0508a2:4624_0": "Uggatejā duppasahā, sāgarova akhobhiyā.",
  "atk-s0508a2:4625_0": "“Ṭhānacaṅkamino keci, keci nesajjikā isī;",
  "atk-s0508a2:4626_0": "Pavattabhojanā keci, mama sissā durāsadā.",
  "atk-s0508a2:4627_0": "“Mettāvihārino ete, hitesī sabbapāṇinaṃ;",
  "atk-s0508a2:4628_0": "Anattukkaṃsakā sabbe, na te vambhenti kassaci.",
  "atk-s0508a2:4629_0": "“Sīharājāvasambhītā, gajarājāva thāmavā;",
  "atk-s0508a2:4630_0": "Durāsadā byagghāriva, āgacchanti mamantike.",
  "atk-s0508a2:4631_0": "“Vijjādharā devatā ca, nāgagandhabbarakkhasā;",
  "atk-s0508a2:4632_0": "Kumbhaṇḍā dānavā garuḷā, upajīvanti taṃ saraṃ.",
  "atk-s0508a2:4633_0": "“Te jaṭākhāribharitā, ajinuttaravāsanā;",
  "atk-s0508a2:4634_0": "Antalikkhacarā sabbe, upajīvanti taṃ saraṃ.",
  "atk-s0508a2:4635_0": "“Sadānucchavikā ete, aññamaññaṃ sagāravā;",
  "atk-s0508a2:4636_0": "Catubbīsasahassānaṃ, khipitasaddo na vijjati.",
  "atk-s0508a2:4637_0": "“Pāde pādaṃ nikkhipantā, appasaddā susaṃvutā;",
  "atk-s0508a2:4638_0": "Upasaṅkamma sabbeva, sirasā vandare mamaṃ.",
  "atk-s0508a2:4639_0": "“Tehi sissehi parivuto, santehi ca tapassibhi;",
  "atk-s0508a2:4640_0": "Vasāmi assame tattha, jhāyī jhānarato ahaṃ.",
  "atk-s0508a2:4641_0": "“Isīnaṃ sīlagandhena, pupphagandhena cūbhayaṃ;",
  "atk-s0508a2:4642_0": "Phalīnaṃ phalagandhena, gandhito hoti assamo.",
  "atk-s0508a2:4643_0": "“Rattindivaṃ na jānāmi, arati me na vijjati;",
  "atk-s0508a2:4644_0": "Sake sisse ovadanto, bhiyyo hāsaṃ labhāmahaṃ.",
  "atk-s0508a2:4645_0": "“Pupphānaṃ pupphamānānaṃ, phalānañca vipaccataṃ;",
  "atk-s0508a2:4646_0": "Dibbagandhā pavāyanti, sobhayantā mamassamaṃ.",
  "atk-s0508a2:4647_0": "“Samādhimhā vuṭṭhahitvā, atāpī nipako ahaṃ;",
  "atk-s0508a2:4648_0": "Khāribhāraṃ gahetvāna, vanaṃ ajjhogahiṃ ahaṃ.",
  "atk-s0508a2:4649_0": "“Uppāte supine cāpi, lakkhaṇesu susikkhito;",
  "atk-s0508a2:4650_0": "Pavattamānaṃ mantapadaṃ, dhārayāmi ahaṃ tadā.",
  "atk-s0508a2:4651_0": "“Anomadassī bhagavā, lokajeṭṭho narāsabho;",
  "atk-s0508a2:4652_0": "Vivekakāmo sambuddho, himavantamupāgami.",
  "atk-s0508a2:4653_0": "“Ajjhogāhetvā himavantaṃ, aggo kāruṇiko muni;",
  "atk-s0508a2:4654_0": "Pallaṅkaṃ ābhujitvāna, nisīdi purisuttamo.",
  "atk-s0508a2:4655_0": "“Tamaddasāhaṃ sambuddhaṃ, sappabhāsaṃ manoramaṃ;",
  "atk-s0508a2:4656_0": "Indīvaraṃva jalitaṃ, ādittaṃva hutāsanaṃ.",
  "atk-s0508a2:4657_0": "“Jalantaṃ dīparukkhaṃva, vijjutaṃ gagane yathā;",
  "atk-s0508a2:4658_0": "Suphullaṃ sālarājaṃva, addasaṃ lokanāyakaṃ.",
  "atk-s0508a2:4659_0": "“Ayaṃ nāgo mahāvīro, dukkhassantakaro muni;",
  "atk-s0508a2:4660_0": "Imaṃ dassanamāgamma, sabbadukkhā pamuccare.",
  "atk-s0508a2:4661_0": "“Disvānāhaṃ devadevaṃ, lakkhaṇaṃ upadhārayiṃ;",
  "atk-s0508a2:4662_0": "Buddho nu kho na vā buddho, handa passāmi cakkhumaṃ.",
  "atk-s0508a2:4663_0": "“Sahassārāni cakkāni, dissanti caraṇuttame;",
  "atk-s0508a2:4664_0": "Lakkhaṇānissa disvāna, niṭṭhaṃ gacche tathāgate.",
  "atk-s0508a2:4665_0": "“Sammajjaniṃ gahetvāna, sammajjitvānahaṃ tadā;",
  "atk-s0508a2:4666_0": "Atha pupphe samānetvā, buddhaseṭṭhaṃ apūjayiṃ.",
  "atk-s0508a2:4667_0": "“Pūjayitvāna sambuddhaṃ, oghatiṇṇamanāsavaṃ;",
  "atk-s0508a2:4668_0": "Ekaṃsaṃ ajinaṃ katvā, namassiṃ lokanāyakaṃ.",
  "atk-s0508a2:4669_0": "“Yena ñāṇena sambuddho, viharati anāsavo;",
  "atk-s0508a2:4670_0": "Taṃ ñāṇaṃ kittayissāmi, suṇātha mama bhāsato.",
  "atk-s0508a2:4671_0": "“Samuddharasimaṃ lokaṃ, sayambhū amitodaya;",
  "atk-s0508a2:4672_0": "Tava dassanamāgamma, kaṅkhāsotaṃ taranti te.",
  "atk-s0508a2:4673_0": "“Tuvaṃ satthā ca ketu ca, dhajo yūpo ca pāṇinaṃ;",
  "atk-s0508a2:4674_0": "Parāyaṇo patiṭṭhā ca, dīpo ca dvipaduttamo.",
  "atk-s0508a2:4675_0": "“Sakkā samudde udakaṃ, pametuṃ āḷhakena vā;",
  "atk-s0508a2:4676_0": "Na tveva tava sabbaññu, ñāṇaṃ sakkā pametave.",
  "atk-s0508a2:4677_0": "“Dhāretuṃ pathaviṃ sakkā, ṭhapetvā tulamaṇḍale;",
  "atk-s0508a2:4678_0": "Na tveva tava sabbaññu, ñāṇaṃ sakkā dharetave.",
  "atk-s0508a2:4679_0": "“Ākāso minituṃ sakkā, rajjuyā aṅgulena vā;",
  "atk-s0508a2:4680_0": "Na tveva tava sabbaññu, ñāṇaṃ sakkā pametave.",
  "atk-s0508a2:4681_0": "“Mahāsamudde udakaṃ, pathaviñcākhilañjahe;",
  "atk-s0508a2:4682_0": "Buddhañāṇaṃ upādāya, upamāto na yujjare.",
  "atk-s0508a2:4683_0": "“Sadevakassa lokassa, cittaṃ yesaṃ pavattati;",
  "atk-s0508a2:4684_0": "Antojālīkatā ete, tava ñāṇamhi cakkhuma.",
  "atk-s0508a2:4685_0": "“Yena ñāṇena pattosi, kevalaṃ bodhimuttamaṃ;",
  "atk-s0508a2:4686_0": "Tena ñāṇena sabbaññu, maddasī paratitthiye.",
  "atk-s0508a2:4687_0": "“Imā gāthā thavitvāna, suruci nāma tāpaso;",
  "atk-s0508a2:4688_0": "Ajinaṃ pattharitvāna, pathaviyaṃ nisīdi so.",
  "atk-s0508a2:4689_0": "“Cullāsītisahassāni, ajjhogāḷho mahaṇṇave;",
  "atk-s0508a2:4690_0": "Accuggato tāvadeva, girirājā pavuccati.",
  "atk-s0508a2:4691_0": "“Tāva accuggato neru, āyato vitthato ca so;",
  "atk-s0508a2:4692_0": "Cuṇṇito aṇubhedena, koṭisatasahassaso.",
  "atk-s0508a2:4693_0": "“Lakkhe ṭhapiyamānamhi, parikkhayamagacchatha;",
  "atk-s0508a2:4694_0": "Na tveva tava sabbaññu, ñāṇaṃ sakkā pametave.",
  "atk-s0508a2:4695_0": "“Sukhumacchikena jālena, udakaṃ yo parikkhipe;",
  "atk-s0508a2:4696_0": "Ye keci udake pāṇā, antojālīkatā siyuṃ.",
  "atk-s0508a2:4697_0": "“Tatheva hi mahāvīra, ye keci puthutitthiyā;",
  "atk-s0508a2:4698_0": "Diṭṭhigahanapakkhandā, parāmāsena mohitā.",
  "atk-s0508a2:4699_0": "“Tava suddhena ñāṇena, anāvaraṇadassinā;",
  "atk-s0508a2:4700_0": "Antojālīkatā ete, ñāṇaṃ te nātivattare.",
  "atk-s0508a2:4701_0": "“Bhagavā tamhi samaye, anomadassī mahāyaso;",
  "atk-s0508a2:4702_0": "Vuṭṭhahitvā samādhimhā, disaṃ olokayī jino.",
  "atk-s0508a2:4703_0": "“Anomadassimunino, nisabho nāma sāvako;",
  "atk-s0508a2:4704_0": "Parivuto satasahassehi, santacittehi tādibhi.",
  "atk-s0508a2:4705_0": "“Khīṇāsavehi suddhehi, chaḷabhiññehi jhāyibhi;",
  "atk-s0508a2:4706_0": "Cittamaññāya buddhassa, upesi lokanāyakaṃ.",
  "atk-s0508a2:4707_0": "“Antalikkhe ṭhitā tattha, padakkhiṇamakaṃsu te;",
  "atk-s0508a2:4708_0": "Namassantā pañjalikā, otaruṃ buddhasantike.",
  "atk-s0508a2:4709_0": "“Anomadassī bhagavā, lokajeṭṭho narāsabho;",
  "atk-s0508a2:4710_0": "Bhikkhusaṅghe nisīditvā, sitaṃ pātukarī jino.",
  "atk-s0508a2:4711_0": "“Varuṇo nāmupaṭṭhāko, anomadassissa satthuno;",
  "atk-s0508a2:4712_0": "Ekaṃsaṃ cīvaraṃ katvā, apucchi lokanāyakaṃ.",
  "atk-s0508a2:4713_0": "“Ko nu kho bhagavā hetu, sitakammassa satthuno;",
  "atk-s0508a2:4714_0": "Na hi buddhā ahetūhi, sitaṃ pātukaronti te.",
  "atk-s0508a2:4715_0": "“Anomadassī bhagavā, lokajeṭṭho narāsabho;",
  "atk-s0508a2:4716_0": "Bhikkhumajjhe nisīditvā, imaṃ gāthaṃ abhāsatha.",
  "atk-s0508a2:4717_0": "“Yo maṃ pupphena pūjesi, ñāṇañcāpi anutthavi;",
  "atk-s0508a2:4718_0": "Tamahaṃ kittayissāmi, suṇotha mama bhāsato.",
  "atk-s0508a2:4719_0": "“Buddhassa giramaññāya, sabbe devā samāgatā;",
  "atk-s0508a2:4720_0": "Saddhammaṃ sotukāmā te, sambuddhamupasaṅkamuṃ.",
  "atk-s0508a2:4721_0": "“Dasasu lokadhātūsu, devakāyā mahiddhikā;",
  "atk-s0508a2:4722_0": "Saddhammaṃ sotukāmā te, sambuddhamupasaṅkamuṃ.",
  "atk-s0508a2:4723_0": "“Hatthī assā rathā pattī, senā ca caturaṅginī;",
  "atk-s0508a2:4724_0": "Parivāressantimaṃ niccaṃ, buddhapūjāyidaṃ phalaṃ.",
  "atk-s0508a2:4725_0": "“Saṭṭhitūriyasahassāni, bheriyo samalaṅkatā;",
  "atk-s0508a2:4726_0": "Upaṭṭhissantimaṃ niccaṃ, buddhapūjāyidaṃ phalaṃ.",
  "atk-s0508a2:4727_0": "“Soḷasitthisahassāni, nāriyo samalaṅkatā;",
  "atk-s0508a2:4728_0": "Vicittavatthābharaṇā, āmuttamaṇikuṇḍalā.",
  "atk-s0508a2:4729_0": "“Aḷārapamhā hasulā, susaññā tanumajjhimā;",
  "atk-s0508a2:4730_0": "Parivāressantimaṃ niccaṃ, buddhapūjāyidaṃ phalaṃ.",
  "atk-s0508a2:4731_0": "“Kappasatasahassāni, devaloke ramissati;",
  "atk-s0508a2:4732_0": "Sahassakkhattuṃ cakkavattī, rājā raṭṭhe bhavissati.",
  "atk-s0508a2:4733_0": "“Sahassakkhattuṃ devindo, devarajjaṃ karissati;",
  "atk-s0508a2:4734_0": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a2:4735_0": "“Pacchime bhavasampatte, manussattaṃ gamissati;",
  "atk-s0508a2:4736_0": "Brāhmaṇī sāriyā nāma, dhārayissati kucchinā.",
  "atk-s0508a2:4737_0": "“Mātuyā nāmagottena, paññāyissatiyaṃ naro;",
  "atk-s0508a2:4738_0": "Sāriputtoti nāmena, tikkhapañño bhavissati.",
  "atk-s0508a2:4739_0": "“Asītikoṭī chaḍḍetvā, pabbajissatikiñcano;",
  "atk-s0508a2:4740_0": "Gavesanto santipadaṃ, carissati mahiṃ imaṃ.",
  "atk-s0508a2:4741_0": "“Aparimeyye ito kappe, okkākakulasambhavo;",
  "atk-s0508a2:4742_0": "Gotamo nāma gottena, satthā loke bhavissati.",
  "atk-s0508a2:4743_0": "“Tassa dhammesu dāyādo, oraso dhammanimmito;",
  "atk-s0508a2:4744_0": "Sāriputtoti nāmena, hessati aggasāvako.",
  "atk-s0508a2:4745_0": "“Ayaṃ bhāgīrathī gaṅgā, himavantā pabhāvitā;",
  "atk-s0508a2:4746_0": "Mahāsamuddamappeti, tappayantī mahodadhiṃ.",
  "atk-s0508a2:4747_0": "“Tathevāyaṃ sāriputto, sake tīsu visārado;",
  "atk-s0508a2:4748_0": "Paññāya pāramiṃ gantvā, tappayissati pāṇine.",
  "atk-s0508a2:4749_0": "“Himavantamupādāya, sāgarañca mahodadhiṃ;",
  "atk-s0508a2:4750_0": "Etthantare yaṃ pulinaṃ, gaṇanāto asaṅkhiyaṃ.",
  "atk-s0508a2:4751_0": "“Tampi sakkā asesena, saṅkhātuṃ gaṇanā yathā;",
  "atk-s0508a2:4752_0": "Na tveva sāriputtassa, paññāyanto bhavissati.",
  "atk-s0508a2:4753_0": "“Lakkhe ṭhapiyamānamhi, khīye gaṅgāya vālukā;",
  "atk-s0508a2:4754_0": "Na tveva sāriputtassa, paññāyanto bhavissati.",
  "atk-s0508a2:4755_0": "“Mahāsamudde ūmiyo, gaṇanāto asaṅkhiyā;",
  "atk-s0508a2:4756_0": "Tatheva sāriputtassa, paññāyanto na hessati.",
  "atk-s0508a2:4757_0": "“Ārādhayitvā sambuddhaṃ, gotamaṃ sakyapuṅgavaṃ;",
  "atk-s0508a2:4758_0": "Paññāya pāramiṃ gantvā, hessati aggasāvako.",
  "atk-s0508a2:4759_0": "“Pavattitaṃ dhammacakkaṃ, sakyaputtena tādinā;",
  "atk-s0508a2:4760_0": "Anuvattessati sammā, vassento dhammavuṭṭhiyo.",
  "atk-s0508a2:4761_0": "“Sabbametaṃ abhiññāya, gotamo sakyapuṅgavo;",
  "atk-s0508a2:4762_0": "Bhikkhusaṅghe nisīditvā, aggaṭṭhāne ṭhapessati.",
  "atk-s0508a2:4763_0": "“Aho me sukataṃ kammaṃ, anomadassissa satthuno;",
  "atk-s0508a2:4764_0": "Yassāhaṃ kāraṃ katvāna, sabbattha pāramiṃ gato.",
  "atk-s0508a2:4765_0": "“Aparimeyye kataṃ kammaṃ, phalaṃ dasseti me idha;",
  "atk-s0508a2:4766_0": "Sumutto saravegova, kilese jhāpayiṃ ahaṃ.",
  "atk-s0508a2:4767_0": "“Asaṅkhataṃ gavesanto, nibbānaṃ acalaṃ padaṃ;",
  "atk-s0508a2:4768_0": "Vicinaṃ titthiye sabbe, esāhaṃ saṃsariṃ bhave.",
  "atk-s0508a2:4769_0": "“Yathāpi byādhito poso, pariyeseyya osadhaṃ;",
  "atk-s0508a2:4770_0": "Vicineyya vanaṃ sabbaṃ, byādhito parimuttiyā.",
  "atk-s0508a2:4771_0": "“Asaṅkhataṃ gavesanto, nibbānaṃ amataṃ padaṃ;",
  "atk-s0508a2:4772_0": "Abbokiṇṇaṃ pañcasataṃ, pabbajiṃ isipabbajaṃ.",
  "atk-s0508a2:4773_0": "“Jaṭābhārena bharito, ajinuttaranivāsano;",
  "atk-s0508a2:4774_0": "Abhiññāpāramiṃ gantvā, brahmalokaṃ agacchihaṃ.",
  "atk-s0508a2:4775_0": "“Natthi bāhirake suddhi, ṭhapetvā jinasāsanaṃ;",
  "atk-s0508a2:4776_0": "Ye keci buddhimā sattā, sujjhanti jinasāsane.",
  "atk-s0508a2:4777_0": "“Attakāramayaṃ etaṃ, nayidaṃ itihītihaṃ;",
  "atk-s0508a2:4778_0": "Asaṅkhataṃ gavesanto, kutitthe sañcariṃ ahaṃ.",
  "atk-s0508a2:4779_0": "“Yathā sāratthiko poso, kadaliṃ chetvāna phālaye;",
  "atk-s0508a2:4780_0": "Na tattha sāraṃ vindeyya, sārena rittako hi so.",
  "atk-s0508a2:4781_0": "“Tatheva titthiyā loke, nānādiṭṭhī bahujjanā.",
  "atk-s0508a2:4782_0": "Asaṅkhatena rittāse, sārena kadalī yathā.",
  "atk-s0508a2:4783_0": "“Pacchime bhavasampatte, brahmabandhu ahosahaṃ;",
  "atk-s0508a2:4784_0": "Mahābhogaṃ chaḍḍetvāna, pabbajiṃ anagāriyaṃ.",
  "atk-s0508a2:4785_0": "“Ajjhāyako mantadharo, tiṇṇaṃ vedāna pāragū;",
  "atk-s0508a2:4786_0": "Brāhmaṇo sañcayo nāma, tassa mūle vasāmahaṃ.",
  "atk-s0508a2:4787_0": "“Sāvako te mahāvīra, assaji nāma brāhmaṇo;",
  "atk-s0508a2:4788_0": "Durāsado uggatejo, piṇḍāya caratī tadā.",
  "atk-s0508a2:4789_0": "“Tamaddasāsiṃ sappaññaṃ, muniṃ mone samāhitaṃ;",
  "atk-s0508a2:4790_0": "Santacittaṃ mahānāgaṃ, suphullaṃ padumaṃ yathā.",
  "atk-s0508a2:4791_0": "“Disvā me cittamuppajji, sudantaṃ suddhamānasaṃ;",
  "atk-s0508a2:4792_0": "Usabhaṃ pavaraṃ vīraṃ, arahāyaṃ bhavissati.",
  "atk-s0508a2:4793_0": "“Pāsādiko iriyati, abhirūpo susaṃvuto;",
  "atk-s0508a2:4794_0": "Uttame damathe danto, amatadassī bhavissati.",
  "atk-s0508a2:4795_0": "“Yaṃnūnāhaṃ uttamatthaṃ, puccheyyaṃ tuṭṭhamānasaṃ;",
  "atk-s0508a2:4796_0": "So me puṭṭho kathessati, paṭipucchāmahaṃ tadā.",
  "atk-s0508a2:4797_0": "“Piṇḍapātaṃ carantassa, pacchato agamāsahaṃ;",
  "atk-s0508a2:4798_0": "Okāsaṃ paṭimānento, pucchituṃ amataṃ padaṃ.",
  "atk-s0508a2:4799_0": "“Vīthintare anuppattaṃ, upagantvāna pucchahaṃ;",
  "atk-s0508a2:4800_0": "Kathaṃ gottosi tvaṃ vīra, kassa sissosi mārisa.",
  "atk-s0508a2:4801_0": "“So me puṭṭho viyākāsi, asambhītova kesarī;",
  "atk-s0508a2:4802_0": "Buddho loke samuppanno, tassa sissomhi āvuso.",
  "atk-s0508a2:4803_0": "“Kīdisaṃ te mahāvīra, anujāto mahāyaso;",
  "atk-s0508a2:4804_0": "Buddhassa sāsanaṃ dhammaṃ, sādhu me kathayassu bho.",
  "atk-s0508a2:4805_0": "“So me puṭṭho kathī sabbaṃ, gambhīraṃ nipuṇaṃ padaṃ;",
  "atk-s0508a2:4806_0": "Taṇhāsallassa hantāraṃ, sabbadukkhāpanūdanaṃ.",
  "atk-s0508a2:4807_0": "“Ye dhammā hetuppabhavā, tesaṃ hetuṃ tathāgato āha;",
  "atk-s0508a2:4808_0": "Tesañca yo nirodho, evaṃvādī mahāsamaṇo.",
  "atk-s0508a2:4809_0": "“Sohaṃ vissajjite pañhe, paṭhamaṃ phalamajjhagaṃ;",
  "atk-s0508a2:4810_0": "Virajo vimalo āsiṃ, sutvāna jinasāsanaṃ.",
  "atk-s0508a2:4811_0": "“Sutvāna munino vākyaṃ, passitvā dhammamuttamaṃ;",
  "atk-s0508a2:4812_0": "Pariyogāḷhasaddhammo, imaṃ gāthamabhāsahaṃ.",
  "atk-s0508a2:4813_0": "“Eseva dhammo yadi tāvadeva, paccabyatha padamasokaṃ;",
  "atk-s0508a2:4814_0": "Adiṭṭhaṃ abbhatītaṃ, bahukehi kappanahutehi.",
  "atk-s0508a2:4815_0": "“Yvāhaṃ dhammaṃ gavesanto, kutitthe sañcariṃ ahaṃ;",
  "atk-s0508a2:4816_0": "So me attho anuppatto, kālo me nappamajjituṃ.",
  "atk-s0508a2:4817_0": "“Tositohaṃ assajinā, patvāna acalaṃ padaṃ;",
  "atk-s0508a2:4818_0": "Sahāyakaṃ gavesanto, assamaṃ agamāsahaṃ.",
  "atk-s0508a2:4819_0": "“Dūratova mamaṃ disvā, sahāyo me susikkhito;",
  "atk-s0508a2:4820_0": "Iriyāpathasampanno, idaṃ vacanamabravi.",
  "atk-s0508a2:4821_0": "“Pasannamukhanettosi, munibhāvova dissati;",
  "atk-s0508a2:4822_0": "Amatādhigato kacci, nibbānamaccutaṃ padaṃ.",
  "atk-s0508a2:4823_0": "“Subhānurūpo āyāsi, āneñjakārito viya;",
  "atk-s0508a2:4824_0": "Dantova dantadamatho, upasantosi brāhmaṇa.",
  "atk-s0508a2:4825_0": "“Amataṃ mayādhigataṃ, sokasallāpanūdanaṃ;",
  "atk-s0508a2:4826_0": "Tvampi taṃ adhigacchesi, gacchāma buddhasantikaṃ.",
  "atk-s0508a2:4827_0": "“Sādhūti so paṭissutvā, sahāyo me susikkhito;",
  "atk-s0508a2:4828_0": "Hatthena hatthaṃ gaṇhitvā, upagamma tavantikaṃ.",
  "atk-s0508a2:4829_0": "“Ubhopi pabbajissāma, sakyaputta tavantike;",
  "atk-s0508a2:4830_0": "Tava sāsanamāgamma, viharāma anāsavā.",
  "atk-s0508a2:4831_0": "“Kolito iddhiyā seṭṭho, ahaṃ paññāya pārago;",
  "atk-s0508a2:4832_0": "Ubhova ekato hutvā, sāsanaṃ sobhayāmase.",
  "atk-s0508a2:4833_0": "“Apariyositasaṅkappo, kutitthe sañcariṃ ahaṃ;",
  "atk-s0508a2:4834_0": "Tava dassanamāgamma, saṅkappo pūrito mama.",
  "atk-s0508a2:4835_0": "“Pathaviyaṃ patiṭṭhāya, pupphanti samaye dumā;",
  "atk-s0508a2:4836_0": "Dibbagandhā sampavanti, tosenti sabbapāṇinaṃ.",
  "atk-s0508a2:4837_0": "“Tathevāhaṃ mahāvīra, sakyaputta mahāyasa;",
  "atk-s0508a2:4838_0": "Sāsane te patiṭṭhāya, samayesāmi pupphituṃ.",
  "atk-s0508a2:4839_0": "“Vimuttipupphaṃ esanto, bhavasaṃsāramocanaṃ;",
  "atk-s0508a2:4840_0": "Vimuttipupphalābhena, tosemi sabbapāṇinaṃ.",
  "atk-s0508a2:4841_0": "“Yāvatā buddhakhettamhi, ṭhapetvāna mahāmuniṃ;",
  "atk-s0508a2:4842_0": "Paññāya sadiso natthi, tava puttassa cakkhuma.",
  "atk-s0508a2:4843_0": "“Suvinītā ca te sissā, parisā casusikkhitā;",
  "atk-s0508a2:4844_0": "Uttame damathe dantā, parivārenti taṃ sadā.",
  "atk-s0508a2:4845_0": "“Jhāyī jhānaratā dhīrā, santacittā samāhitā;",
  "atk-s0508a2:4846_0": "Munī moneyyasampannā, parivārenti taṃ sadā.",
  "atk-s0508a2:4847_0": "“Appicchā nipakā dhīrā, appāhārā alolupā;",
  "atk-s0508a2:4848_0": "Lābhālābhena santuṭṭhā, parivārenti taṃ sadā.",
  "atk-s0508a2:4849_0": "“Āraññikā dhutaratā, jhāyino lūkhacīvarā;",
  "atk-s0508a2:4850_0": "Vivekābhiratā dhīrā, parivārenti taṃ sadā.",
  "atk-s0508a2:4851_0": "“Paṭipannā phalaṭṭhā ca, sekhā phalasamaṅgino;",
  "atk-s0508a2:4852_0": "Āsīsakā uttamatthaṃ, parivārenti taṃ sadā.",
  "atk-s0508a2:4853_0": "“Sotāpannā ca vimalā, sakadāgāmino ca ye;",
  "atk-s0508a2:4854_0": "Anāgāmī ca arahā, parivārenti taṃ sadā.",
  "atk-s0508a2:4855_0": "“Satipaṭṭhānakusalā, bojjhaṅgabhāvanāratā;",
  "atk-s0508a2:4856_0": "Sāvakā te bahū sabbe, parivārenti taṃ sadā.",
  "atk-s0508a2:4857_0": "“Iddhipādesu kusalā, samādhibhāvanāratā;",
  "atk-s0508a2:4858_0": "Sammappadhānānuyuttā, parivārenti taṃ sadā.",
  "atk-s0508a2:4859_0": "“Tevijjā chaḷabhiññā ca, iddhiyā pāramiṃ gatā;",
  "atk-s0508a2:4860_0": "Paññāya pāramiṃ pattā, parivārenti taṃ sadā.",
  "atk-s0508a2:4861_0": "“Edisā te mahāvīra, tava sissā susikkhitā;",
  "atk-s0508a2:4862_0": "Durāsadā uggatejā, parivārenti taṃ sadā.",
  "atk-s0508a2:4863_0": "“Tehi sissehi parivuto, saññatehi tapassibhi;",
  "atk-s0508a2:4864_0": "Migarājāvasambhīto, uḷurājāva sobhasi.",
  "atk-s0508a2:4865_0": "“Pathaviyaṃ patiṭṭhāya, ruhanti dharaṇīruhā;",
  "atk-s0508a2:4866_0": "Vepullataṃ pāpuṇanti, phalañca dassayanti te.",
  "atk-s0508a2:4867_0": "“Pathavīsadiso tvaṃsi, sakyaputta mahāyasa;",
  "atk-s0508a2:4868_0": "Sāsane te patiṭṭhāya, labhanti amataṃ phalaṃ.",
  "atk-s0508a2:4869_0": "“Sindhu sarassatī ceva, nandiyo candabhāgikā;",
  "atk-s0508a2:4870_0": "Gaṅgā ca yamunā ceva, sarabhū ca atho mahī.",
  "atk-s0508a2:4871_0": "“Etāsaṃ sandamānānaṃ, sāgarova sampaṭicchati;",
  "atk-s0508a2:4872_0": "Jahanti purimaṃ nāmaṃ, sāgaroteva ñāyati.",
  "atk-s0508a2:4873_0": "“Tathevime catubbaṇṇā, pabbajitvā tavantike;",
  "atk-s0508a2:4874_0": "Jahanti purimaṃ nāmaṃ, buddhaputtāti ñāyare.",
  "atk-s0508a2:4875_0": "“Yathāpi cando vimalo, gacchaṃ ākāsadhātuyā;",
  "atk-s0508a2:4876_0": "Sabbe tāragaṇe loke, ābhāya atirocati.",
  "atk-s0508a2:4877_0": "“Tatheva tvaṃ mahāvīra, parivuto devamānuse;",
  "atk-s0508a2:4878_0": "Ete sabbe atikkamma, jalasi sabbadā tuvaṃ.",
  "atk-s0508a2:4879_0": "“Gambhīre uṭṭhitā ūmī, na velamativattare;",
  "atk-s0508a2:4880_0": "Sabbā velaṃva phusanti, sañcuṇṇā vikiranti tā.",
  "atk-s0508a2:4881_0": "“Tatheva titthiyā loke, nānādiṭṭhī bahujjanā;",
  "atk-s0508a2:4882_0": "Dhammaṃ vāditukāmā te, nātivattanti taṃ muniṃ.",
  "atk-s0508a2:4883_0": "“Sace ca taṃ pāpuṇanti, paṭivādehi cakkhuma;",
  "atk-s0508a2:4884_0": "Tavantikaṃ upagantvā, sañcuṇṇāva bhavanti te.",
  "atk-s0508a2:4885_0": "“Yathāpi udake jātā, kumudā mandālakā bahū;",
  "atk-s0508a2:4886_0": "Upalimpanti toyena, kaddamakalalena ca.",
  "atk-s0508a2:4887_0": "“Tatheva bahukā sattā, loke jātā virūhare;",
  "atk-s0508a2:4888_0": "Aṭṭitā rāgadosena, kaddame kumudaṃ yathā.",
  "atk-s0508a2:4889_0": "“Yathāpi padumaṃ jalajaṃ, jalamajjhe virūhati;",
  "atk-s0508a2:4890_0": "Na so limpati toyena, parisuddho hi kesarī.",
  "atk-s0508a2:4891_0": "“Tatheva tvaṃ mahāvīra, loke jāto mahāmuni;",
  "atk-s0508a2:4892_0": "Nopalimpasi lokena, toyena padumaṃ yathā.",
  "atk-s0508a2:4893_0": "“Yathāpi rammake māse, bahū pupphanti vārijā;",
  "atk-s0508a2:4894_0": "Nātikkamanti taṃ māsaṃ, samayo pupphanāya so.",
  "atk-s0508a2:4895_0": "“Tatheva tvaṃ mahāvīra, pupphito te vimuttiyā;",
  "atk-s0508a2:4896_0": "Sāsanaṃ nātivattanti, padumaṃ vārijaṃ yathā.",
  "atk-s0508a2:4897_0": "“Supupphito sālarājā, dibbagandhaṃ pavāyati;",
  "atk-s0508a2:4898_0": "Aññasālehi parivuto, sālarājāva sobhati.",
  "atk-s0508a2:4899_0": "“Tatheva tvaṃ mahāvīra, buddhañāṇena pupphito;",
  "atk-s0508a2:4900_0": "Bhikkhusaṅghaparivuto, sālarājāva sobhasi.",
  "atk-s0508a2:4901_0": "“Yathāpi selo himavā, osadho sabbapāṇinaṃ;",
  "atk-s0508a2:4902_0": "Nāgānaṃ asurānañca, devatānañca ālayo.",
  "atk-s0508a2:4903_0": "“Tatheva tvaṃ mahāvīra, osadho viya pāṇinaṃ;",
  "atk-s0508a2:4904_0": "Tevijjā chaḷabhiññā ca, iddhiyā pāramiṃ gatā.",
  "atk-s0508a2:4905_0": "“Anusiṭṭhā mahāvīra, tayā kāruṇikena te;",
  "atk-s0508a2:4906_0": "Ramanti dhammaratiyā, vasanti tava sāsane.",
  "atk-s0508a2:4907_0": "“Migarājā yathā sīho, abhinikkhamma āsayā;",
  "atk-s0508a2:4908_0": "Catuddisānuviloketvā, tikkhattuṃ abhinādati.",
  "atk-s0508a2:4909_0": "“Sabbe migā uttasanti, migarājassa gajjato;",
  "atk-s0508a2:4910_0": "Tathā hi jātimā eso, pasū tāseti sabbadā.",
  "atk-s0508a2:4911_0": "“Gajjato te mahāvīra, vasudhā sampakampati;",
  "atk-s0508a2:4912_0": "Bodhaneyyāvabujjhanti, tasanti mārakāyikā.",
  "atk-s0508a2:4913_0": "“Tasanti titthiyā sabbe, nadato te mahāmuni;",
  "atk-s0508a2:4914_0": "Kākā senāva vibbhantā, migaraññā yathā migā.",
  "atk-s0508a2:4915_0": "“Ye keci gaṇino loke, satthāroti pavuccare;",
  "atk-s0508a2:4916_0": "Paramparāgataṃ dhammaṃ, desenti parisāya te.",
  "atk-s0508a2:4917_0": "“Na hevaṃ tvaṃ mahāvīra, dhammaṃ desesi pāṇinaṃ;",
  "atk-s0508a2:4918_0": "Sāmaṃ saccāni bujjhitvā, kevalaṃ bodhipakkhiyaṃ.",
  "atk-s0508a2:4919_0": "“Āsayānusayaṃ ñatvā; indriyānaṃ balābalaṃ;",
  "atk-s0508a2:4920_0": "Bhabbābhabbe viditvāna, mahāmeghova gajjasi.",
  "atk-s0508a2:4921_0": "“Cakkavāḷapariyantā, nisinnā parisā bhave;",
  "atk-s0508a2:4922_0": "Nānādiṭṭhī vicinantaṃ, vimaticchedanāya taṃ.",
  "atk-s0508a2:4923_0": "“Sabbesaṃ cittamaññāya, opammakusalo muni;",
  "atk-s0508a2:4924_0": "Ekaṃ pañhaṃ kathentova, vimatiṃ chindasi pāṇinaṃ.",
  "atk-s0508a2:4925_0": "“Upatissasadiseheva, vasudhā pūritā bhave;",
  "atk-s0508a2:4926_0": "Sabbeva te pañjalikā, kittayuṃ lokanāyakaṃ.",
  "atk-s0508a2:4927_0": "“Kappaṃ vā te kittayantā, nānāvaṇṇehi kittayuṃ;",
  "atk-s0508a2:4928_0": "Parimetuṃ na sakkeyyuṃ, appameyyo tathāgato.",
  "atk-s0508a2:4929_0": "“Yathā sakena thāmena, kittito hi mayā jino;",
  "atk-s0508a2:4930_0": "Kappakoṭīpi kittentā, evameva pakittayuṃ.",
  "atk-s0508a2:4931_0": "“Sace hi koci devo vā, manusso vā susikkhito;",
  "atk-s0508a2:4932_0": "Pametuṃ parikappeyya, vighātaṃva labheyya so.",
  "atk-s0508a2:4933_0": "“Sāsane te patiṭṭhāya, sakyaputta mahāyasa;",
  "atk-s0508a2:4934_0": "Paññāya pāramiṃ gantvā, viharāmi anāsavo.",
  "atk-s0508a2:4935_0": "“Titthiye sampamaddāmi, vattemi jinasāsanaṃ;",
  "atk-s0508a2:4936_0": "Dhammasenāpati ajja, sakyaputtassa sāsane.",
  "atk-s0508a2:4937_0": "“Aparimeyye kataṃ kammaṃ, phalaṃ dassesi me idha;",
  "atk-s0508a2:4938_0": "Sukhitto saravegova, kilese jhāpayī mama.",
  "atk-s0508a2:4939_0": "“Yo koci manujo bhāraṃ, dhāreyya matthake sadā;",
  "atk-s0508a2:4940_0": "Bhārena dukkhito assa, bhārehi bharito tathā.",
  "atk-s0508a2:4941_0": "“Ḍayhamāno tīhaggīhi, bhavesu saṃsariṃ ahaṃ;",
  "atk-s0508a2:4942_0": "Bharito bhavabhārena, giriṃ uccārito yathā.",
  "atk-s0508a2:4943_0": "“Oropito ca me bhāro, bhavā ugghāṭitā mayā;",
  "atk-s0508a2:4944_0": "Karaṇīyaṃ kataṃ sabbaṃ, sakyaputtassa sāsane.",
  "atk-s0508a2:4945_0": "“Yāvatā buddhakhettamhi, ṭhapetvā sakyapuṅgavaṃ;",
  "atk-s0508a2:4946_0": "Ahaṃ aggomhi paññāya, sadiso me na vijjati.",
  "atk-s0508a2:4947_0": "“Samādhimhi sukusalo, iddhiyā pāramiṃ gato;",
  "atk-s0508a2:4948_0": "Icchamāno cahaṃ ajja, sahassaṃ abhinimmine.",
  "atk-s0508a2:4949_0": "“Anupubbavihārassa, vasībhūto mahāmuni;",
  "atk-s0508a2:4950_0": "Kathesi sāsanaṃ mayhaṃ, nirodho sayanaṃ mama.",
  "atk-s0508a2:4951_0": "“Dibbacakkhu visuddhaṃ me, samādhikusalo ahaṃ;",
  "atk-s0508a2:4952_0": "Sammappadhānānuyutto, bojjhaṅgabhāvanārato.",
  "atk-s0508a2:4953_0": "“Sāvakena hi pattabbaṃ, sabbameva kataṃ mayā;",
  "atk-s0508a2:4954_0": "Lokanāthaṃ ṭhapetvāna, sadiso me na vijjati.",
  "atk-s0508a2:4955_0": "“Samāpattīnaṃ kusalo, jhānavimokkhāna khippapaṭilābhī;",
  "atk-s0508a2:4956_0": "Bojjhaṅgabhāvanārato, sāvakaguṇapāramigatosmi.",
  "atk-s0508a2:4957_0": "“Sāvakaguṇenapi phussena, buddhiyā parisuttamabhāravā;",
  "atk-s0508a2:4958_0": "Yaṃ saddhāsaṅgahitaṃ cittaṃ, sadā sabrahmacārīsu.",
  "atk-s0508a2:4959_0": "“Uddhatavisova sappo, chinnavisāṇova usabho;",
  "atk-s0508a2:4960_0": "Nikkhittamānadappova, upemi garugāravena gaṇaṃ.",
  "atk-s0508a2:4961_0": "“Yadi rūpinī bhaveyya, paññā me vasumatīpi na sameyya;",
  "atk-s0508a2:4962_0": "Anomadassissa bhagavato, phalametaṃ ñāṇathavanāya.",
  "atk-s0508a2:4963_0": "“Pavattitaṃ dhammacakkaṃ, sakyaputtena tādinā;",
  "atk-s0508a2:4964_0": "Anuvattemahaṃ sammā, ñāṇathavanāyidaṃ phalaṃ.",
  "atk-s0508a2:4965_0": "“Mā me kadāci pāpiccho, kusīto hīnavīriyo;",
  "atk-s0508a2:4966_0": "Appassuto anācāro, sameto ahu katthaci.",
  "atk-s0508a2:4967_0": "“Bahussuto ca medhāvī, sīlesu susamāhito;",
  "atk-s0508a2:4968_0": "Cetosamathānuyutto, api muddhani tiṭṭhatu.",
  "atk-s0508a2:4969_0": "“Taṃ vo vadāmi bhaddante, tāvantettha samāgatā;",
  "atk-s0508a2:4970_0": "Appicchā hotha santuṭṭhā, jhāyī jhānaratā sadā.",
  "atk-s0508a2:4971_0": "“Yamahaṃ paṭhamaṃ disvā, virajo vimalo ahuṃ;",
  "atk-s0508a2:4972_0": "So me ācariyo dhīro, assaji nāma sāvako.",
  "atk-s0508a2:4973_0": "“Tassāhaṃ vāhasā ajja, dhammasenāpatī ahuṃ;",
  "atk-s0508a2:4974_0": "Sabbattha pāramiṃ patvā, viharāmi anāsavo.",
  "atk-s0508a2:4975_0": "“Yo me ācariyo āsi, assaji nāma sāvako;",
  "atk-s0508a2:4976_0": "Yassaṃ disāyaṃ vasati, ussīsamhi karomahaṃ.",
  "atk-s0508a2:4977_0": "“Mama kammaṃ saritvāna, gotamo sakyapuṅgavo;",
  "atk-s0508a2:4978_0": "Bhikkhusaṅghe nisīditvā, aggaṭṭhāne ṭhapesi maṃ.",
  "atk-s0508a2:4979_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:4980_0": "Aparabhāge pana satthā jetavanamahāvihāre ariyagaṇamajjhe nisinno attano sāvake tena tena guṇavisesena etadagge ṭhapento –",
  "atk-s0508a2:4980_1": "“etadaggaṃ,",
  "atk-s0508a2:4980_2": "bhikkhave,",
  "atk-s0508a2:4980_3": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti theraṃ mahāpaññabhāvena etadagge ṭhapesi.",
  "atk-s0508a2:4980_4": "So evaṃ sāvakapāramīñāṇassa matthakaṃ patvā dhammasenāpatiṭṭhāne patiṭṭhahitvā sattahitaṃ karonto ekadivasaṃ",
  "atk-s0508a2:4980_5": "sabrahmacārīnaṃ attano cariyavibhāvanamukhena aññaṃ byākaronto –",
  "atk-s0508a2:4981_0": "981.",
  "atk-s0508a2:4982_0": "“Yathācārī yathāsato satīmā, yatasaṅkappajjhāyi appamatto;",
  "atk-s0508a2:4983_0": "Ajjhattarato samāhitatto, eko santusito tamāhu bhikkhuṃ.",
  "atk-s0508a2:4984_0": "982.",
  "atk-s0508a2:4985_0": "“Allaṃ sukkhaṃ vā bhuñjanto, na bāḷhaṃ suhito siyā;",
  "atk-s0508a2:4986_0": "Ūnūdaro mitāhāro, sato bhikkhu paribbaje.",
  "atk-s0508a2:4987_0": "983.",
  "atk-s0508a2:4988_0": "“Cattāro pañca ālope, abhutvā udakaṃ pive;",
  "atk-s0508a2:4989_0": "Alaṃ phāsuvihārāya, pahitattassa bhikkhuno.",
  "atk-s0508a2:4990_0": "984.",
  "atk-s0508a2:4991_0": "“Kappiyaṃ tañce chādeti, cīvaraṃ idamatthikaṃ;",
  "atk-s0508a2:4992_0": "Alaṃ phāsuvihārāya, pahitattassa bhikkhuno.",
  "atk-s0508a2:4993_0": "985.",
  "atk-s0508a2:4994_0": "“Pallaṅkena nisinnassa, jaṇṇuke nābhivassati;",
  "atk-s0508a2:4995_0": "Alaṃ phāsuvihārāya, pahitattassa bhikkhuno.",
  "atk-s0508a2:4996_0": "986.",
  "atk-s0508a2:4997_0": "“Yo sukhaṃ dukkhato adda, dukkhamaddakkhi sallato;",
  "atk-s0508a2:4998_0": "Ubhayantarena nāhosi, kena lokasmi kiṃ siyā.",
  "atk-s0508a2:4999_0": "987.",
  "atk-s0508a2:5000_0": "“Mā me kadāci pāpiccho, kusīto hīnavīriyo;",
  "atk-s0508a2:5001_0": "Appassuto anādaro, kena lokasmi kiṃ siyā.",
  "atk-s0508a2:5002_0": "988.",
  "atk-s0508a2:5003_0": "“Bahussuto ca medhāvī, sīlesu susamāhito;",
  "atk-s0508a2:5004_0": "Cetosamathamanuyutto, api muddhani tiṭṭhatu.",
  "atk-s0508a2:5005_0": "989.",
  "atk-s0508a2:5006_0": "“Yo papañcamanuyutto, papañcābhirato mago;",
  "atk-s0508a2:5007_0": "Virādhayī so nibbānaṃ, yogakkhemaṃ anuttaraṃ.",
  "atk-s0508a2:5008_0": "990.",
  "atk-s0508a2:5009_0": "“Yo ca papañcaṃ hitvāna, nippapañcapathe rato;",
  "atk-s0508a2:5010_0": "Ārādhayī so nibbānaṃ, yogakkhemaṃ anuttaraṃ.",
  "atk-s0508a2:5011_0": "991.",
  "atk-s0508a2:5012_0": "“Gāme vā yadi vāraññe, ninne vā yadi vā thale;",
  "atk-s0508a2:5013_0": "Yattha arahanto viharanti, taṃ bhūmirāmaṇeyyakaṃ.",
  "atk-s0508a2:5014_0": "992.",
  "atk-s0508a2:5015_0": "“Ramaṇīyāni araññāni, yattha na ramatī jano;",
  "atk-s0508a2:5016_0": "Vītarāgā ramissanti, na te kāmagavesino.",
  "atk-s0508a2:5017_0": "993.",
  "atk-s0508a2:5018_0": "“Nidhīnaṃva pavattāraṃ, yaṃ passe vajjadassinaṃ;",
  "atk-s0508a2:5019_0": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0508a2:5020_0": "Tādisaṃ bhajamānassa, seyyo hoti na pāpiyo.",
  "atk-s0508a2:5021_0": "994.",
  "atk-s0508a2:5022_0": "“Ovadeyyānusāseyya, asabbhā ca nivāraye;",
  "atk-s0508a2:5023_0": "Satañhi so piyo hoti, asataṃ hoti appiyo.",
  "atk-s0508a2:5024_0": "995.",
  "atk-s0508a2:5025_0": "“Aññassa bhagavā buddho, dhammaṃ desesi cakkhumā;",
  "atk-s0508a2:5026_0": "Dhamme desiyamānamhi, sotamādhesimatthiko;",
  "atk-s0508a2:5027_0": "Taṃ me amoghaṃ savanaṃ, vimuttomhi anāsavo.",
  "atk-s0508a2:5028_0": "996.",
  "atk-s0508a2:5029_0": "“Neva pubbenivāsāya, napi dibbassa cakkhuno;",
  "atk-s0508a2:5030_0": "Cetopariyāya iddhiyā, cutiyā upapattiyā;",
  "atk-s0508a2:5031_0": "Sotadhātuvisuddhiyā, paṇidhī me na vijjati.",
  "atk-s0508a2:5032_0": "997.",
  "atk-s0508a2:5033_0": "“Rukkhamūlaṃva nissāya, muṇḍo saṅghāṭipāruto;",
  "atk-s0508a2:5034_0": "Paññāya uttamo thero, upatissova jhāyati.",
  "atk-s0508a2:5035_0": "998.",
  "atk-s0508a2:5036_0": "“Avitakkaṃ samāpanno, sammāsambuddhasāvako;",
  "atk-s0508a2:5037_0": "Ariyena tuṇhībhāvena, upeto hoti tāvade.",
  "atk-s0508a2:5038_0": "999.",
  "atk-s0508a2:5039_0": "“Yathāpi pabbato selo, acalo suppatiṭṭhito;",
  "atk-s0508a2:5040_0": "Evaṃ mohakkhayā bhikkhu, pabbatova na vedhati.",
  "atk-s0508a2:5041_0": "1000.",
  "atk-s0508a2:5042_0": "“Anaṅgaṇassa posassa, niccaṃ sucigavesino;",
  "atk-s0508a2:5043_0": "Vālaggamattaṃ pāpassa, abbhamattaṃva khāyati.",
  "atk-s0508a2:5044_0": "1001.",
  "atk-s0508a2:5045_0": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:5046_0": "Nikkhipissaṃ imaṃ kāyaṃ, sampajāno paṭissato.",
  "atk-s0508a2:5047_0": "1002.",
  "atk-s0508a2:5048_0": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:5049_0": "Kālañca paṭikaṅkhāmi, nibbisaṃ bhatako yathā.",
  "atk-s0508a2:5050_0": "1003.",
  "atk-s0508a2:5051_0": "“Ubhayena midaṃ maraṇameva, nāmaraṇaṃ pacchā vā pure vā;",
  "atk-s0508a2:5052_0": "Paṭipajjatha mā vinassatha, khaṇo vo mā upaccagā.",
  "atk-s0508a2:5053_0": "1004.",
  "atk-s0508a2:5054_0": "“Nagaraṃ yathā paccantaṃ, guttaṃ santarabāhiraṃ;",
  "atk-s0508a2:5055_0": "Evaṃ gopetha attānaṃ, khaṇo vo mā upaccagā;",
  "atk-s0508a2:5056_0": "Khaṇātītā hi socanti, nirayamhi samappitā.",
  "atk-s0508a2:5057_0": "1005.",
  "atk-s0508a2:5058_0": "“Upasanto uparato, mantabhāṇī anuddhato;",
  "atk-s0508a2:5059_0": "Dhunāti pāpake dhamme, dumapattaṃva māluto.",
  "atk-s0508a2:5060_0": "1006.",
  "atk-s0508a2:5061_0": "“Upasanto uparato, mantabhāṇī anuddhato;",
  "atk-s0508a2:5062_0": "Appāsi pāpake dhamme, dumapattaṃva māluto.",
  "atk-s0508a2:5063_0": "1007.",
  "atk-s0508a2:5064_0": "“Upasanto anāyāso, vippasanno anāvilo;",
  "atk-s0508a2:5065_0": "Kalyāṇasīlo medhāvī, dukkhassantakaro siyā.",
  "atk-s0508a2:5066_0": "1008.",
  "atk-s0508a2:5067_0": "“Na vissase ekatiyesu evaṃ, agārisu pabbajitesu cāpi;",
  "atk-s0508a2:5068_0": "Sādhūpi hutvāna asādhu honti, asādhu hutvā puna sādhu honti.",
  "atk-s0508a2:5069_0": "1009.",
  "atk-s0508a2:5070_0": "“Kāmacchando ca byāpādo, thinamiddhañca bhikkhuno;",
  "atk-s0508a2:5071_0": "Uddhaccaṃ vicikicchā ca, pañcete cittakelisā.",
  "atk-s0508a2:5072_0": "1010.",
  "atk-s0508a2:5073_0": "“Yassa sakkariyamānassa, asakkārena cūbhayaṃ;",
  "atk-s0508a2:5074_0": "Samādhi na vikampati, appamādavihārino.",
  "atk-s0508a2:5075_0": "1011.",
  "atk-s0508a2:5076_0": "“Taṃ jhāyinaṃ sātatikaṃ, sukhumadiṭṭhipassakaṃ;",
  "atk-s0508a2:5077_0": "Upādānakkhayārāmaṃ, āhu sappuriso iti.",
  "atk-s0508a2:5078_0": "1012.",
  "atk-s0508a2:5079_0": "“Mahāsamuddo pathavī, pabbato anilopi ca;",
  "atk-s0508a2:5080_0": "Upamāya na yujjanti, satthu varavimuttiyā.",
  "atk-s0508a2:5081_0": "1013.",
  "atk-s0508a2:5082_0": "“Cakkānuvattako thero, mahāñāṇī samāhito;",
  "atk-s0508a2:5083_0": "Pathavāpaggisamāno, na rajjati na dussati.",
  "atk-s0508a2:5084_0": "1014.",
  "atk-s0508a2:5085_0": "“Paññāpāramitaṃ patto, mahābuddhi mahāmati;",
  "atk-s0508a2:5086_0": "Ajaḷo jaḷasamāno, sadā carati nibbuto.",
  "atk-s0508a2:5087_0": "1015.",
  "atk-s0508a2:5088_0": "“Pariciṇṇo mayā satthā…pe… bhavanettisamūhatā.",
  "atk-s0508a2:5089_0": "1016.",
  "atk-s0508a2:5090_0": "“Sampādethappamādena, esā me anusāsanī;",
  "atk-s0508a2:5091_0": "Handāhaṃ parinibbissaṃ, vippamuttomhi sabbadhī”ti. –",
  "atk-s0508a2:5092_0": "Imā gāthā abhāsi.",
  "atk-s0508a2:5092_1": "Imā hi kāci gāthā therena bhāsitā,",
  "atk-s0508a2:5092_2": "kāci theraṃ ārabbha bhagavatā bhāsitā,",
  "atk-s0508a2:5092_3": "sabbā pacchā attano cariyapavedanavasena therena bhāsitattā therasseva gāthā ahesuṃ.",
  "atk-s0508a2:5093_0": "Tattha yathācārīti yathā kāyādīhi saṃyato,",
  "atk-s0508a2:5093_1": "saṃvuto hutvā carati viharati,",
  "atk-s0508a2:5093_2": "yathācaraṇasīloti vā yathācārī,",
  "atk-s0508a2:5093_3": "sīlasampannoti attho.",
  "atk-s0508a2:5093_4": "Yathāsatoti yathāsanto.",
  "atk-s0508a2:5093_5": "Gāthāsukhatthañhi anunāsikalopaṃ katvā niddeso kato,",
  "atk-s0508a2:5093_6": "santo viya,",
  "atk-s0508a2:5093_7": "ariyehi nibbisesoti attho.",
  "atk-s0508a2:5093_8": "Satīmāti paramāya satiyā samannāgato.",
  "atk-s0508a2:5093_9": "Yatasaṅkappajjhāyīti sabbaso micchāsaṅkappaṃ pahāya nekkhammasaṅkappādivasena saṃyatasaṅkappo hutvā ārammaṇūpanijjhānena",
  "atk-s0508a2:5093_10": "lakkhaṇūpanijjhānena ca jhāyanasīlo.",
  "atk-s0508a2:5093_11": "Appamattoti tasmiṃyeva yathācāribhāve yatasaṅkappo hutvā jhāyanena ca pamādarahito sabbattha suppatiṭṭhitasatisampajañño.",
  "atk-s0508a2:5093_12": "Ajjhattaratoti gocarajjhatte kammaṭṭhānabhāvanāya abhirato.",
  "atk-s0508a2:5093_13": "Samāhitattoti tāya eva bhāvanāya ekaggacitto.",
  "atk-s0508a2:5093_14": "Ekoti asahāyo gaṇasaṃsaggaṃ,",
  "atk-s0508a2:5093_15": "kilesasaṃsaggañca pahāya kāyavivekaṃ,",
  "atk-s0508a2:5093_16": "cittavivekañca paribrūhayanto.",
  "atk-s0508a2:5093_17": "Santusitoti paccayasantosena ca bhāvanārāmasantosena ca sammadeva tusito tuṭṭho.",
  "atk-s0508a2:5093_18": "Bhāvanāya hi uparūpari visesaṃ āvahantiyā uḷāraṃ pītipāmojjaṃ uppajjati,",
  "atk-s0508a2:5093_19": "matthakaṃ pattāya pana vattabbameva natthi.",
  "atk-s0508a2:5093_20": "Tamāhu bhikkhunti taṃ evarūpaṃ puggalaṃ sikkhattayapāripūriyā bhayaṃ ikkhanatāya bhinnakilesatāya ca bhikkhūti vadanti.",
  "atk-s0508a2:5094_0": "Idāni yathāvuttasantosadvaye paccayasantosaṃ tāva dassento “allaṃ sukkhaṃ vā”tiādimāha.",
  "atk-s0508a2:5094_1": "Tattha allanti sappiādiupasekena tintaṃ siniddhaṃ.",
  "atk-s0508a2:5094_2": "Sukkhanti tadabhāvena lūkhaṃ. Vā-",
  "atk-s0508a2:5094_3": "saddo aniyamattho,",
  "atk-s0508a2:5094_4": "allaṃ vā sukkhaṃ vāti.",
  "atk-s0508a2:5094_5": "Bāḷhanti ativiya.",
  "atk-s0508a2:5094_6": "Suhitoti dhāto na siyāti attho.",
  "atk-s0508a2:5094_7": "Kathaṃ pana siyāti āha “ūnūdaro mitāhāro”ti paṇītaṃ lūkhaṃ vāpi bhojanaṃ bhuñjanto bhikkhu yāvadatthaṃ abhuñjitvā ūnūdaro sallahukudaro,",
  "atk-s0508a2:5094_8": "tato eva mitāhāro parimitabhojano aṭṭhaṅgasamannāgataṃ āhāraṃ āharanto tattha mattaññutāya paccavekkhaṇasatiyā ca sato hutvā paribbaje vihareyya.",
  "atk-s0508a2:5095_0": "Yathā pana ūnūdaro mitāhāro ca nāma hoti,",
  "atk-s0508a2:5095_1": "taṃ dassetuṃ “cattāro”tiādi vuttaṃ.",
  "atk-s0508a2:5095_2": "Tattha abhutvāti cattāro vā pañca vā ālope kabaḷe abhuñjitvā tattakassa āhārassa okāsaṃ ṭhapetvā pānīyaṃ piveyya.",
  "atk-s0508a2:5095_3": "Ayañhi āhāre sallahukavutti.",
  "atk-s0508a2:5095_4": "Nibbānañhi pesitacittassa bhikkhuno phāsuvihārāya jhānādīnaṃ adhigamayogyatāya sukhavihārāya alaṃ pariyattanti attho.",
  "atk-s0508a2:5095_5": "Iminā kucchiparihāriyaṃ piṇḍapātaṃ vadanto piṇḍapāte itarītarasantosaṃ dasseti.",
  "atk-s0508a2:5095_6": "“Bhutvānā”ti vā pāṭho,",
  "atk-s0508a2:5095_7": "so catupañcālopamattenāpi āhārena sarīraṃ yāpetuṃ samatthassa ativiya thirapakatikassa puggalassa vasena vutto siyā,",
  "atk-s0508a2:5095_8": "uttaragāthāhipi saṃsandati eva appakasseva cīvarassa senāsanassa ca vakkhamānattā.",
  "atk-s0508a2:5096_0": "Kappiyanti yaṃ kappiyakappiyānulomesu khomādīsu aññataranti attho.",
  "atk-s0508a2:5096_1": "Tañce chādetīti kappiyaṃ cīvaraṃ samānaṃ chādetabbaṃ ṭhānaṃ chādeti ce,",
  "atk-s0508a2:5096_2": "satthārā anuññātajātiyaṃ santaṃ heṭṭhimantena anuññātapamāṇayuttaṃ ce hotīti attho.",
  "atk-s0508a2:5096_3": "Idamatthikanti idaṃ payojanatthaṃ satthārā vuttapayojanatthaṃ yāvadeva sītādipaṭighātanatthañceva hirīkopīnapaṭicchādanatthañcāti attho.",
  "atk-s0508a2:5096_4": "Etena kāyaparihāriyaṃ cīvaraṃ tattha itarītarasantosañca vadati.",
  "atk-s0508a2:5097_0": "Pallaṅkena nisinnassāti pallaṅkaṃ vuccati samantato ūrubaddhāsanaṃ,",
  "atk-s0508a2:5097_1": "tena nisinnassa,",
  "atk-s0508a2:5097_2": "tisandhipallaṅkaṃ ābhujitvā nisinnassāti attho.",
  "atk-s0508a2:5097_3": "Jaṇṇuke nābhivassatīti yassaṃ kuṭiyaṃ tathā nisinnassa deve vassante jaṇṇukadvayaṃ vassodakena na temiyati,",
  "atk-s0508a2:5097_4": "ettakampi sabbapariyantasenāsanaṃ,",
  "atk-s0508a2:5097_5": "sakkā hi tattha nisīditvā atthakāmarūpena kulaputtena sadatthaṃ nipphādetuṃ.",
  "atk-s0508a2:5097_6": "Tenāha “alaṃ phāsuvihārāya,",
  "atk-s0508a2:5097_7": "pahitattassa bhikkhuno”ti.",
  "atk-s0508a2:5098_0": "Evaṃ thero imāhi catūhi gāthāhi ye te bhikkhū mahicchā asantuṭṭhā,",
  "atk-s0508a2:5098_1": "tesaṃ paramukkaṃsagataṃ sallekhaovādaṃ pakāsetvā idāni vedanāmukhena bhāvanārāmasantosaṃ dassento “yo sukha”ntiādimāha.",
  "atk-s0508a2:5098_2": "Tattha sukhanti sukhavedanaṃ.",
  "atk-s0508a2:5098_3": "Dukkhatoti vipariṇāmadukkhato.",
  "atk-s0508a2:5098_4": "Addāti addasa,",
  "atk-s0508a2:5098_5": "vipassanāpaññāsahitāya maggapaññāya yathābhūtaṃ yo apassīti attho.",
  "atk-s0508a2:5098_6": "Sukhavedanā hi paribhogakāle assādiyamānāpi visamissaṃ viya bhojanaṃ vipariṇāmakāle dukkhāyeva hoti.",
  "atk-s0508a2:5098_7": "Tenettha dukkhānupassanaṃ dasseti.",
  "atk-s0508a2:5098_8": "Dukkhamaddakkhi sallatoti dukkhavedanaṃ yo sallanti passi.",
  "atk-s0508a2:5098_9": "Dukkhavedanā hi yathā sallaṃ sarīraṃ anupavisantampi anupavisitvā ṭhitampi uddhariyamānampi pīḷanameva janeti,",
  "atk-s0508a2:5098_10": "evaṃ uppajjamānāpi ṭhitippattāpi bhijjamānāpi vibādhatiyevāti.",
  "atk-s0508a2:5098_11": "Etenettha dukkhānupassanaṃyeva ukkaṃsetvā vadati,",
  "atk-s0508a2:5098_12": "tena ca “yaṃ dukkhaṃ tadanattā”ti vacanato vedanādvaye attattaniyagāhaṃ viniveṭheti.",
  "atk-s0508a2:5098_13": "Ubhayantarenāti ubhayesaṃ antare,",
  "atk-s0508a2:5098_14": "sukhadukkhavedanānaṃ majjhabhūte adukkhamasukheti attho.",
  "atk-s0508a2:5098_15": "Nāhosīti yathābhūtāvabodhane attattaniyābhinivesanaṃ ahosi.",
  "atk-s0508a2:5098_16": "Kena lokasmi kiṃ siyāti evaṃ vedanāmukhena pañcapi upādānakkhandhe parijānitvā tappaṭibaddhaṃ sakalakilesajālaṃ",
  "atk-s0508a2:5098_17": "samucchinditvā ṭhito kena nāma kilesena lokasmiṃ baddho,",
  "atk-s0508a2:5098_18": "devatādīsu kiṃ vā āyati siyā,",
  "atk-s0508a2:5098_19": "aññadatthu chinnabandhano apaññattikova siyāti adhippāyo.",
  "atk-s0508a2:5099_0": "Idāni micchāpaṭipanne puggale garahanto sammāpaṭipanne pasaṃsanto “mā me”tiādikā catasso gāthā abhāsi.",
  "atk-s0508a2:5099_1": "Tattha mā me kadāci pāpicchoti yo asantaguṇasambhāvanicchāya pāpiccho,",
  "atk-s0508a2:5099_2": "samaṇadhamme ussāhābhāvena kusīto,",
  "atk-s0508a2:5099_3": "tatoyeva hīnavīriyo,",
  "atk-s0508a2:5099_4": "saccapaṭiccasamuppādādipaṭisaṃyuttassa sutassa abhāvena appassuto,",
  "atk-s0508a2:5099_5": "ovādānusāsanīsu ādarābhāvena anādaro,",
  "atk-s0508a2:5099_6": "tādiso atihīnapuggalo mama santike kadācipi mā hotu. Kasmā?",
  "atk-s0508a2:5099_7": "Kena lokasmi kiṃ siyāti lokasmiṃ sattanikāye tassa tādisassa puggalassa kena ovādena kiṃ bhavitabbaṃ,",
  "atk-s0508a2:5099_8": "kena vā katena kiṃ siyā,",
  "atk-s0508a2:5099_9": "niratthakamevāti attho.",
  "atk-s0508a2:5100_0": "Bahussuto cāti yo puggalo sīlādipaṭisaṃyuttassa suttageyyādibhedassa bahuno sutassa sambhavena bahussuto,",
  "atk-s0508a2:5100_1": "dhammojapaññāya pārihāriyapaññāya paṭivedhapaññāya ca vasena medhāvī,",
  "atk-s0508a2:5100_2": "sīlesu ca suṭṭhu patiṭṭhitattā susamāhito,",
  "atk-s0508a2:5100_3": "cetosamathaṃ lokiyalokuttarabhedaṃ cittasamādhānaṃ anuyutto,",
  "atk-s0508a2:5100_4": "tādiso puggalo mayhaṃ matthakepi tiṭṭhatu,",
  "atk-s0508a2:5100_5": "pageva sahavāso.",
  "atk-s0508a2:5101_0": "Yo papañcamanuyuttoti yo pana puggalo kammārāmatādivasena rūpābhisaṅgādivasena ca pavattiyā papañcanaṭṭhena taṇhādibhedaṃ papañcaṃ anuyutto,",
  "atk-s0508a2:5101_1": "tattha ca anādīnavadassanena abhirato magasadiso,",
  "atk-s0508a2:5101_2": "so nibbānaṃ virādhayi,",
  "atk-s0508a2:5101_3": "so nibbānā suvidūravidūre ṭhito.",
  "atk-s0508a2:5102_0": "Yo ca papañcaṃ hitvānāti yo pana puggalo taṇhāpapañcaṃ pahāya tadabhāvato nippapañcassa nibbānassa pathe",
  "atk-s0508a2:5102_1": "adhigamupāye ariyamagge rato bhāvanābhisamaye abhirato,",
  "atk-s0508a2:5102_2": "so nibbānaṃ ārādhayi sādhesi adhigacchīti attho.",
  "atk-s0508a2:5103_0": "Athekadivasaṃ thero attano kaniṭṭhabhātikassa revatattherassa kaṇṭakanicitakhadirarukkhasañchanne nirudakakantāre",
  "atk-s0508a2:5103_1": "vāsaṃ disvā taṃ pasaṃsanto “gāme vā”tiādikā dve gāthā abhāsi.",
  "atk-s0508a2:5103_2": "Tattha gāme vāti kiñcāpi arahanto gāmante kāyavivekaṃ na labhanti,",
  "atk-s0508a2:5103_3": "cittavivekaṃ pana labhanteva.",
  "atk-s0508a2:5103_4": "Tesañhi dibbapaṭibhāgānipi ārammaṇāni cittaṃ cāletuṃ na sakkonti,",
  "atk-s0508a2:5103_5": "tasmā gāme vā hotu araññādīsu aññataraṃ vā,",
  "atk-s0508a2:5103_6": "yattha arahanto viharanti,",
  "atk-s0508a2:5103_7": "taṃ bhūmirāmaṇeyyakanti so bhūmippadeso ramaṇīyo evāti attho.",
  "atk-s0508a2:5104_0": "Araññānīti supupphitatarusaṇḍamaṇḍitāni vimalasalilāsayasampannāni araññāni ramaṇīyānīti sambandho.",
  "atk-s0508a2:5104_1": "Yatthāti yesu araññesu vikasitesu viya ramamānesu kāmapakkhiko kāmagavesako jano na ramati.",
  "atk-s0508a2:5104_2": "Vītarāgāti vigatarāgā pana khīṇāsavā bhamaramadhukarā viya padumavanesu tathārūpesu araññesu ramissantīti.",
  "atk-s0508a2:5104_3": "Na te kāmagavesinoti yasmā te vītarāgā kāmagavesino na hontīti attho.",
  "atk-s0508a2:5105_0": "Puna thero rādhaṃ nāma duggatabrāhmaṇaṃ anukampāya pabbājetvā,",
  "atk-s0508a2:5105_1": "upasampādetvā tameva pacchāsamaṇaṃ katvā vicaranto ekadivasaṃ tassa ca subbacabhāvena tussitvā ovādaṃ dento “nidhīnaṃvā”tiādimāha.",
  "atk-s0508a2:5105_2": "Tattha nidhīnaṃvāti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "atk-s0508a2:5105_3": "Pavattāranti kicchajīvike duggatamanusse anukampaṃ katvā “ehi te sukhena jīvituṃ upāyaṃ dassessāmī”ti",
  "atk-s0508a2:5105_4": "nidhiṭṭhānaṃ netvā hatthaṃ pasāretvā “imaṃ gahetvā sukhaṃ jīvāhī”ti ācikkhitāraṃ viya.",
  "atk-s0508a2:5105_5": "Vajjadassinanti dve vajjadassino –",
  "atk-s0508a2:5105_6": "“iminā naṃ asāruppena vā khalitena vā saṅghamajjhe niggaṇhissāmī”ti randhagavesako ca,",
  "atk-s0508a2:5105_7": "aññātaṃ ñāpetukāmo ñātaṃ assādento sīlādivuddhikāmatāya taṃ taṃ vajjaṃ olokento ullumpanasabhāvasaṇṭhito cāti,",
  "atk-s0508a2:5105_8": "ayaṃ idha adhippeto.",
  "atk-s0508a2:5105_9": "Yathā hi duggatamanusso “imaṃ nidhiṃ gaṇhāhī”ti niggayhamānopi nidhidassane kopaṃ na karoti,",
  "atk-s0508a2:5105_10": "pamuditova hoti,",
  "atk-s0508a2:5105_11": "evaṃ evarūpesu puggalesu asāruppaṃ vā khalitaṃ vā disvā ācikkhante kopo na kātabbo,",
  "atk-s0508a2:5105_12": "tuṭṭhacitteneva bhavitabbaṃ, “bhante,",
  "atk-s0508a2:5105_13": "punapi maṃ evarūpaṃ vadeyyāthā”ti pavāretabbameva.",
  "atk-s0508a2:5105_14": "Niggayhavādinti yo vajjaṃ disvā ayaṃ me saddhivihāriko,",
  "atk-s0508a2:5105_15": "antevāsiko,",
  "atk-s0508a2:5105_16": "upakārakoti acintetvā vajjānurūpaṃ tajjento paṇāmento daṇḍakammaṃ karonto sikkhāpeti,",
  "atk-s0508a2:5105_17": "ayaṃ niggayhavādī nāma sammāsambuddho viya.",
  "atk-s0508a2:5105_18": "Vuttañhetaṃ –",
  "atk-s0508a2:5105_19": "“niggayha niggayhāhaṃ, ānanda, vakkhāmi;",
  "atk-s0508a2:5105_20": "pavayha pavayha, ānanda, vakkhāmi.",
  "atk-s0508a2:5105_21": "Yo sāro so ṭhassatī”ti.",
  "atk-s0508a2:5105_22": "Medhāvinti dhammojapaññāya samannāgataṃ.",
  "atk-s0508a2:5105_23": "Tādisanti evarūpaṃ paṇḍitaṃ.",
  "atk-s0508a2:5105_24": "Bhajeti payirupāseyya.",
  "atk-s0508a2:5105_25": "Tādisañhi ācariyaṃ bhajamānassa antevāsikassa seyyo hoti,",
  "atk-s0508a2:5105_26": "na pāpiyo,",
  "atk-s0508a2:5105_27": "vuḍḍhiyeva hoti,",
  "atk-s0508a2:5105_28": "no parihānīti attho.",
  "atk-s0508a2:5106_0": "Athekadā assajipunabbasukehi kīṭāgirismiṃ āvāse dūsite satthārā āṇatto attano parisāya mahāmoggallānena",
  "atk-s0508a2:5106_1": "ca saddhiṃ tattha gato dhammasenāpati assajipunabbasukesu ovādaṃ anādiyantesu imaṃ gāthamāha.",
  "atk-s0508a2:5106_2": "Tattha ovadeyyāti ovādaṃ anusiṭṭhiṃ dadeyya.",
  "atk-s0508a2:5106_3": "Anusāseyyāti tasseva pariyāyavacanaṃ.",
  "atk-s0508a2:5106_4": "Atha vā uppanne vatthusmiṃ vadanto ovadati nāma,",
  "atk-s0508a2:5106_5": "anuppanne “ayasopi te siyā”tiādiṃ anāgataṃ uddissa vadanto anusāsati nāma.",
  "atk-s0508a2:5106_6": "Sammukhā vadanto vā ovadati nāma,",
  "atk-s0508a2:5106_7": "parammukhā dūtaṃ,",
  "atk-s0508a2:5106_8": "sāsanaṃ vā pesetvā vadanto anusāsati nāma.",
  "atk-s0508a2:5106_9": "Sakiṃ vadanto vā ovadati nāma,",
  "atk-s0508a2:5106_10": "punappunaṃ vadanto anusāsati nāma.",
  "atk-s0508a2:5106_11": "Asabbhā cāti akusalā dhammā ca nivāraye,",
  "atk-s0508a2:5106_12": "kusale dhamme ca patiṭṭhāpeyyāti attho.",
  "atk-s0508a2:5106_13": "Satañhi soti evarūpo puggalo sādhūnaṃ piyo hoti.",
  "atk-s0508a2:5106_14": "Ye pana asantā asappurisā vitiṇṇaparalokā āmisacakkhukā jīvikatthāya pabbajitā,",
  "atk-s0508a2:5106_15": "tesaṃ so ovādako anusāsako “na tvaṃ amhākaṃ upajjhāyo,",
  "atk-s0508a2:5106_16": "na ācariyo,",
  "atk-s0508a2:5106_17": "kasmā amhe vadasī”ti evaṃ mukhasattīhi vijjhantānaṃ appiyo hotīti.",
  "atk-s0508a2:5107_0": "“Yaṃ ārabbha satthā dhammaṃ deseti,",
  "atk-s0508a2:5107_1": "so eva upanissayasampanno”ti bhikkhūsu kathāya samuṭṭhitāya “nayidameta”nti dassento “aññassā”ti gāthamāha.",
  "atk-s0508a2:5107_2": "Tattha aññassāti attano bhāgineyyaṃ dīghanakhaparibbājakaṃ sandhāyāha.",
  "atk-s0508a2:5107_3": "Tassa hi satthārā vedanāpariggahasutte desiyamāne ayaṃ mahāthero bhāvanāmagge adhigantvā sāvakapāramīñāṇassa matthakaṃ patto.",
  "atk-s0508a2:5107_4": "Sotamodhesimatthikoti satthāraṃ bījayamāno ṭhito atthiko hutvā sussūsanto sotaṃ odahiṃ.",
  "atk-s0508a2:5107_5": "Taṃ me amoghaṃ savananti taṃ tathā sutaṃ savanaṃ mayhaṃ amoghaṃ avañjhaṃ ahosi,",
  "atk-s0508a2:5107_6": "aggasāvakena pattabbaṃ sampattīnaṃ avassayo ahosi.",
  "atk-s0508a2:5107_7": "Tenāha “vimuttomhī”tiādi.",
  "atk-s0508a2:5108_0": "Tattha neva pubbenivāsāyāti attano paresañca pubbenivāsajānanañāṇatthāya,",
  "atk-s0508a2:5108_1": "paṇidhī me neva vijjatīti yojanā.",
  "atk-s0508a2:5108_2": "Parikammakaraṇavasena tadatthaṃ cittapaṇidhānamattampi nevatthi neva ahosīti attho.",
  "atk-s0508a2:5108_3": "Cetopariyāyāti cetopariyañāṇassa.",
  "atk-s0508a2:5108_4": "Iddhiyāti iddhividhañāṇassa.",
  "atk-s0508a2:5108_5": "Cutiyā upapattiyāti,",
  "atk-s0508a2:5108_6": "sattānaṃ cutiyā upapattiyā ca jānanañāṇāya cutūpapātañāṇatthāya.",
  "atk-s0508a2:5108_7": "Sotadhātuvisuddhiyāti dibbasotañāṇassa.",
  "atk-s0508a2:5108_8": "Paṇidhī me na vijjatīti imesaṃ abhiññāvisesānaṃ atthāya parikammavasena cittassa paṇidhi cittābhinīhāro me natthi nāhosīti attho.",
  "atk-s0508a2:5108_9": "Sabbaññuguṇā viya hi buddhānaṃ aggamaggādhigameneva sāvakānaṃ sabbe sāvakaguṇā hatthagatā honti,",
  "atk-s0508a2:5108_10": "na tesaṃ adhigamāya visuṃ parikammakaraṇakiccaṃ atthīti.",
  "atk-s0508a2:5109_0": "Rukkhamūlantiādikā tisso gāthā kapotakandarāyaṃ viharantassa yakkhena pahatakāle samāpattibalena attano nibbikāratādīpanavasena vuttā.",
  "atk-s0508a2:5109_1": "Tattha muṇḍoti na voropitakeso.",
  "atk-s0508a2:5109_2": "Saṅghāṭipārutoti saṅghāṭiṃ pārupitvā nisinno.",
  "atk-s0508a2:5109_3": "“Saṅghāṭiyā supāruto”ti ca paṭhanti.",
  "atk-s0508a2:5109_4": "Paññāya uttamo theroti thero hutvā paññāya uttamo,",
  "atk-s0508a2:5109_5": "sāvakesu paññāya seṭṭhoti attho.",
  "atk-s0508a2:5109_6": "Jhāyatīti ārammaṇūpanijjhānena lakkhaṇūpanijjhānena ca jhāyati,",
  "atk-s0508a2:5109_7": "bahulaṃ samāpattivihārena viharatīti attho.",
  "atk-s0508a2:5110_0": "Upeto hoti tāvadeti yadā yakkhena sīse pahato,",
  "atk-s0508a2:5110_1": "tāvadeva avitakkaṃ catutthajjhānikaphalasamāpattiṃ samāpanno ariyena tuṇhībhāvena upeto samannāgato ahosi.",
  "atk-s0508a2:5110_2": "Atītatthe hi hotīti idaṃ vattamānavacanaṃ.",
  "atk-s0508a2:5111_0": "Pabbatova na vedhatīti mohakkhayā bhinnasabbakileso bhikkhu.",
  "atk-s0508a2:5111_1": "So selamayapabbato viya acalo suppatiṭṭhito iṭṭhādinā kenaci na vedhati,",
  "atk-s0508a2:5111_2": "sabbattha nibbikāro hotīti attho.",
  "atk-s0508a2:5112_0": "Athekadivasaṃ therassa asatiyā nivāsanakaṇṇe olambante aññataro sāmaṇero, “bhante,",
  "atk-s0508a2:5112_1": "parimaṇḍalaṃ nivāsetabba”nti āha.",
  "atk-s0508a2:5112_2": "Taṃ sutvā “bhaddaṃ tayā suṭṭhu vutta”nti sirasā viya sampaṭicchanto tāvadeva thokaṃ apakkamitvā parimaṇḍalaṃ",
  "atk-s0508a2:5112_3": "nivāsetvā “mādisānaṃ ayampi dosoyevā”ti dassento “anaṅgaṇassā”ti gāthamāha.",
  "atk-s0508a2:5113_0": "Puna maraṇe jīvite ca attano samacittataṃ dassento “nābhinandāmī”tiādinā dve gāthā vatvā paresaṃ dhammaṃ",
  "atk-s0508a2:5113_1": "kathento “ubhayena mida”ntiādinā gāthādvayamāha.",
  "atk-s0508a2:5113_2": "Tattha ubhayenāti ubhayesu,",
  "atk-s0508a2:5113_3": "ubhosu kālesūti attho.",
  "atk-s0508a2:5113_4": "Midanti ma-",
  "atk-s0508a2:5113_5": "kāro padasandhikaro.",
  "atk-s0508a2:5113_6": "Idaṃ maraṇameva,",
  "atk-s0508a2:5113_7": "maraṇaṃ attheva nāma,",
  "atk-s0508a2:5113_8": "amaraṇaṃ nāma natthi.",
  "atk-s0508a2:5113_9": "Kesu ubhosu kālesūti āha “pacchā vā pure vā”ti majjhimavayassa pacchā vā jarājiṇṇakāle pure vā daharakāle maraṇameva maraṇaṃ ekantikameva.",
  "atk-s0508a2:5113_10": "Tasmā paṭipajjatha sammā paṭipattiṃ pūretha vippaṭipajjitvā mā vinassatha apāyesu mahādukkhaṃ mānubhavatha.",
  "atk-s0508a2:5113_11": "Khaṇo vo mā upaccagāti aṭṭhahi akkhaṇehi vivajjito ayaṃ navamo khaṇo mā tumhe atikkamīti attho.",
  "atk-s0508a2:5114_0": "Athekadivasaṃ āyasmantaṃ mahākoṭṭhikaṃ disvā tassa guṇaṃ pakāsento “upasanto”tiādinā tisso gāthā abhāsi.",
  "atk-s0508a2:5114_1": "Tattha anuddesikavasena “dhunātī”ti vuttamevatthaṃ puna therasannissitaṃ katvā vadanto “appāsī”tiādimāha.",
  "atk-s0508a2:5114_2": "Tattha appāsīti adhunā pahāsīti attho.",
  "atk-s0508a2:5114_3": "Anāyāsoti aparissamo,",
  "atk-s0508a2:5114_4": "kilesadukkharahitoti attho.",
  "atk-s0508a2:5114_5": "Vippasanno anāviloti vippasanno asaddhiyādīnaṃ abhāvena suṭṭhu pasannacitto anāvilasaṅkappatāya anāvilo.",
  "atk-s0508a2:5115_0": "Na vissaseti gāthā devadattaṃ saddahitvā tassa diṭṭhiṃ rocetvā ṭhite vajjiputtake ārabbha vuttā.",
  "atk-s0508a2:5115_1": "Tattha na vissaseti vissaṭṭho na bhaveyya,",
  "atk-s0508a2:5115_2": "na saddaheyyāti attho.",
  "atk-s0508a2:5115_3": "Ekatiyesūti ekaccesu anavaṭṭhitasabhāvesu puthujjanesu.",
  "atk-s0508a2:5115_4": "Evanti yathā tumhe “devadatto sammā paṭipanno”ti vissāsaṃ āpajjittha, evaṃ.",
  "atk-s0508a2:5115_5": "Agārisūti gahaṭṭhesu.",
  "atk-s0508a2:5115_6": "Sādhūpi hutvānāti yasmā puthujjanabhāvo nāma assapiṭṭhe ṭhapitakumbhaṇḍaṃ viya thusarāsimhi nikhātakhāṇukaṃ viya ca anavaṭṭhito,",
  "atk-s0508a2:5115_7": "tasmā ekacce ādito sādhū hutvā ṭhitāpi pacchā asādhū honti.",
  "atk-s0508a2:5115_8": "Yathā devadatto pubbe sīlasampanno abhiññāsamāpattilābhī hutvā lābhasakkārapakato idāni parihīnaviseso chinnapakkhakāko viya āpāyiko jāto.",
  "atk-s0508a2:5115_9": "Tasmā tādiso diṭṭhamattena “sādhū”ti na vissāsitabbo.",
  "atk-s0508a2:5115_10": "Ekacce pana kalyāṇamittasaṃsaggābhāvena ādito asādhū hutvāpi pacchā kalyāṇasaṃsaggena sādhū hontiyeva,",
  "atk-s0508a2:5115_11": "tasmā devadattasadise sādhupatirūpe “sādhū”ti na vissāseyyāti attho.",
  "atk-s0508a2:5116_0": "Yesaṃ kāmacchandādayo cittupakkilesā avigatā,",
  "atk-s0508a2:5116_1": "te asādhū.",
  "atk-s0508a2:5116_2": "Yesaṃ te vigatā,",
  "atk-s0508a2:5116_3": "te sādhūti dassetuṃ “kāmacchando”ti gāthaṃ vatvā asādhāraṇato ukkaṃsagataṃ sādhulakkhaṇaṃ dassetuṃ “yassa sakkariyamānassā”tiādinā gāthādvayaṃ vuttaṃ.",
  "atk-s0508a2:5117_0": "Asādhāraṇato pana ukkaṃsagataṃ taṃ dassetuṃ satthāraṃ attānañca udāharanto “mahāsamuddo”tiādikā gāthā abhāsi.",
  "atk-s0508a2:5117_1": "Tattha mahāsamuddoti ayaṃ mahāsamuddo,",
  "atk-s0508a2:5117_2": "mahāpathavī selo pabbato,",
  "atk-s0508a2:5117_3": "puratthimādibhedato anilo ca attano acetanābhāvena iṭṭhāniṭṭhaṃ sahanti,",
  "atk-s0508a2:5117_4": "na paṭisaṅkhānabalena,",
  "atk-s0508a2:5117_5": "satthā pana yassā arahattuppattiyā vasena uttame tādibhāve ṭhito iṭṭhādīsu sabbattha samo nibbikāro,",
  "atk-s0508a2:5117_6": "tassā satthu varavimuttiyā aggaphalavimuttiyā te mahāsamuddādayo upamāya upamābhāvena na yujjanti kalabhāgampi na upentīti attho.",
  "atk-s0508a2:5118_0": "Cakkānuvattakoti satthārā vattitassa dhammacakkassa anuvattako.",
  "atk-s0508a2:5118_1": "Theroti asekkhehi sīlakkhandhādīhi samannāgamena thero.",
  "atk-s0508a2:5118_2": "Mahāñāṇīti mahāpañño.",
  "atk-s0508a2:5118_3": "Samāhitoti upacārappanāsamādhinā anuttarasamādhinā ca samāhito.",
  "atk-s0508a2:5118_4": "Paṭhavāpaggisamānoti iṭṭhādiārammaṇasannipāte nibbikāratāya pathaviyā āpena agginā ca sadisavuttiko.",
  "atk-s0508a2:5118_5": "Tenāha “na rajjati na dussatī”ti.",
  "atk-s0508a2:5119_0": "Paññāpāramitaṃ pattoti sāvakañāṇassa pāramiṃ pārakoṭiṃ patto.",
  "atk-s0508a2:5119_1": "Mahābuddhīti mahāputhuhāsajavanatikkhanibbedhikabhāvappattāya mahatiyā buddhiyā paññāya samannāgato.",
  "atk-s0508a2:5119_2": "Mahāmatīti dhammanvayaveditasaṅkhātāya mahatiyā nayaggāhamatiyā samannāgato.",
  "atk-s0508a2:5119_3": "Ye hi te catubbidhā,",
  "atk-s0508a2:5119_4": "soḷasavidhā,",
  "atk-s0508a2:5119_5": "catucattālīsavidhā,",
  "atk-s0508a2:5119_6": "tesattatividhā ca paññappabhedā.",
  "atk-s0508a2:5119_7": "Tesaṃ sabbaso anavasesānaṃ adhigatattā mahāpaññatā divisesayogato ca ayaṃ mahāthero sātisayaṃ “mahābuddhī”ti vattabbataṃ arahati.",
  "atk-s0508a2:5119_8": "Yathāha bhagavā –",
  "atk-s0508a2:5120_0": "“Paṇḍito,",
  "atk-s0508a2:5120_1": "bhikkhave,",
  "atk-s0508a2:5120_2": "sāriputto;",
  "atk-s0508a2:5120_3": "mahāpañño,",
  "atk-s0508a2:5120_4": "bhikkhave,",
  "atk-s0508a2:5120_5": "sāriputto;",
  "atk-s0508a2:5120_6": "puthupañño,",
  "atk-s0508a2:5120_7": "bhikkhave,",
  "atk-s0508a2:5120_8": "sāriputto;",
  "atk-s0508a2:5120_9": "hāsapañño,",
  "atk-s0508a2:5120_10": "bhikkhave,",
  "atk-s0508a2:5120_11": "sāriputto;",
  "atk-s0508a2:5120_12": "javanapañño,",
  "atk-s0508a2:5120_13": "bhikkhave,",
  "atk-s0508a2:5120_14": "sāriputto;",
  "atk-s0508a2:5120_15": "tikkhapañño,",
  "atk-s0508a2:5120_16": "bhikkhave,",
  "atk-s0508a2:5120_17": "sāriputto;",
  "atk-s0508a2:5120_18": "nibbedhikapañño,",
  "atk-s0508a2:5120_19": "bhikkhave,",
  "atk-s0508a2:5120_20": "sāriputto”tiādi.",
  "atk-s0508a2:5121_0": "Tatthāyaṃ paṇḍitabhāvādīnaṃ vibhāgavibhāvanā.",
  "atk-s0508a2:5121_1": "Dhātukusalatā,",
  "atk-s0508a2:5121_2": "āyatanakusalatā,",
  "atk-s0508a2:5121_3": "paṭiccasamuppādakusalatā,",
  "atk-s0508a2:5121_4": "ṭhānāṭṭhānakusalatāti imehi catūhi kāraṇehi paṇḍito.",
  "atk-s0508a2:5121_5": "Mahāpaññatādīnaṃ vibhāgadassane ayaṃ pāḷi –",
  "atk-s0508a2:5122_0": "“Katamā mahāpaññā?",
  "atk-s0508a2:5122_1": "Mahante atthe pariggaṇhātīti mahāpaññā,",
  "atk-s0508a2:5122_2": "mahante dhamme pariggaṇhātīti mahāpaññā,",
  "atk-s0508a2:5122_3": "mahantā niruttiyo pariggaṇhātīti mahāpaññā,",
  "atk-s0508a2:5122_4": "mahantāni paṭibhānāni pariggaṇhātīti mahāpaññā,",
  "atk-s0508a2:5122_5": "mahante sīlakkhandhe pariggaṇhātīti mahāpaññā,",
  "atk-s0508a2:5122_6": "mahante samādhikkhandhe pariggaṇhātīti mahāpaññā,",
  "atk-s0508a2:5122_7": "mahante paññākkhandhe pariggaṇhātīti mahāpaññā,",
  "atk-s0508a2:5122_8": "mahante vimuttikkhandhe pariggaṇhātīti mahāpaññā,",
  "atk-s0508a2:5122_9": "mahante vimuttiñāṇadassanakkhandhe pariggaṇhātīti mahāpaññā,",
  "atk-s0508a2:5122_10": "mahantāni ṭhānāṭṭhānāni pariggaṇhātīti mahāpaññā,",
  "atk-s0508a2:5122_11": "mahantā vihārasamāpattiyo pariggaṇhātīti mahāpaññā,",
  "atk-s0508a2:5122_12": "mahantāni ariyasaccāni pariggaṇhātīti mahāpaññā,",
  "atk-s0508a2:5122_13": "mahante satipaṭṭhāne pariggaṇhātīti mahāpaññā,",
  "atk-s0508a2:5122_14": "mahante sammappadhāne pariggaṇhātīti mahāpaññā,",
  "atk-s0508a2:5122_15": "mahante iddhipāde pariggaṇhātīti mahāpaññā,",
  "atk-s0508a2:5122_16": "mahantāni indriyāni pariggaṇhātīti mahāpaññā,",
  "atk-s0508a2:5122_17": "mahantāni balāni pariggaṇhātīti mahāpaññā,",
  "atk-s0508a2:5122_18": "mahante bojjhaṅge pariggaṇhātīti mahāpaññā,",
  "atk-s0508a2:5122_19": "mahante ariyamagge pariggaṇhātīti mahāpaññā,",
  "atk-s0508a2:5122_20": "mahantāni sāmaññaphalāni pariggaṇhātīti mahāpaññā,",
  "atk-s0508a2:5122_21": "mahantā abhiññāyo pariggaṇhātīti mahāpaññā,",
  "atk-s0508a2:5122_22": "mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0508a2:5123_0": "“Katamā puthupaññā?",
  "atk-s0508a2:5123_1": "Puthunānākhandhesu ñāṇaṃ pavattatīti puthupaññā,",
  "atk-s0508a2:5123_2": "puthunānādhātūsu ñāṇaṃ pavattatīti puthupaññā,",
  "atk-s0508a2:5123_3": "puthunānāāyatanesu ñāṇaṃ pavattatīti puthupaññā,",
  "atk-s0508a2:5123_4": "puthunānāpaṭiccasamuppādesu ñāṇaṃ pavattatīti puthupaññā,",
  "atk-s0508a2:5123_5": "puthunānāsuññatamanupalabbhesu ñāṇaṃ pavattatīti puthupaññā,",
  "atk-s0508a2:5123_6": "puthunānāatthesu ñāṇaṃ pavattatīti puthupaññā,",
  "atk-s0508a2:5123_7": "puthunānādhammesu ñāṇaṃ pavattatīti puthupaññā,",
  "atk-s0508a2:5123_8": "puthunānāniruttīsu ñāṇaṃ pavattatīti puthupaññā,",
  "atk-s0508a2:5123_9": "puthunānāpaṭibhānesu ñāṇaṃ pavattatīti puthupaññā,",
  "atk-s0508a2:5123_10": "puthunānāsīlakkhandhesu ñāṇaṃ pavattatīti puthupaññā,",
  "atk-s0508a2:5123_11": "puthunānāsamādhikkhandhesu ñāṇaṃ pavattatīti puthupaññā,",
  "atk-s0508a2:5123_12": "puthunānāpaññākkhandhesu ñāṇaṃ pavattatīti puthupaññā,",
  "atk-s0508a2:5123_13": "puthunānāvimuttikkhandhesu ñāṇaṃ pavattatīti puthupaññā,",
  "atk-s0508a2:5123_14": "puthunānāvimuttiñāṇadassanakkhandhesu ñāṇaṃ pavattatīti puthupaññā,",
  "atk-s0508a2:5123_15": "puthunānāṭhānāṭṭhānesu ñāṇaṃ pavattatīti puthupaññā,",
  "atk-s0508a2:5123_16": "puthunānāvihārasamāpattīsu ñāṇaṃ pavattatīti puthupaññā,",
  "atk-s0508a2:5123_17": "puthunānāariyasaccesu ñāṇaṃ pavattatīti puthupaññā,",
  "atk-s0508a2:5123_18": "puthunānāsatipaṭṭhānesu ñāṇaṃ pavattatīti puthupaññā,",
  "atk-s0508a2:5123_19": "puthunānāsammappadhānesu ñāṇaṃ pavattatīti puthupaññā,",
  "atk-s0508a2:5123_20": "puthunānāiddhipādesu ñāṇaṃ pavattatīti puthupaññā,",
  "atk-s0508a2:5123_21": "puthunānāindriyesu ñāṇaṃ pavattatīti puthupaññā,",
  "atk-s0508a2:5123_22": "puthunānābalesu ñāṇaṃ pavattatīti puthupaññā,",
  "atk-s0508a2:5123_23": "puthunānābojjhaṅgesu ñāṇaṃ pavattatīti puthupaññā,",
  "atk-s0508a2:5123_24": "puthunānāariyamaggesu ñāṇaṃ pavattatīti puthupaññā,",
  "atk-s0508a2:5123_25": "puthunānāsāmaññaphalesu ñāṇaṃ pavattatīti puthupaññā,",
  "atk-s0508a2:5123_26": "puthunānāabhiññāsu ñāṇaṃ pavattatīti puthupaññā,",
  "atk-s0508a2:5123_27": "puthujjanasādhāraṇe dhamme atikkamma paramatthe nibbāne ñāṇaṃ pavattatīti puthupaññā.",
  "atk-s0508a2:5124_0": "“Katamā hāsapaññā?",
  "atk-s0508a2:5124_1": "Idhekacco hāsabahulo vedabahulo tuṭṭhibahulo pāmojjabahulo sīlāni paripūretīti hāsapaññā,",
  "atk-s0508a2:5124_2": "hāsabahulo…pe…",
  "atk-s0508a2:5124_3": "pāmojjabahulo indriyasaṃvaraṃ paripūretīti hāsapaññā,",
  "atk-s0508a2:5124_4": "hāsabahulo…pe…",
  "atk-s0508a2:5124_5": "pāmojjabahulo bhojane mattaññutaṃ paripūretīti hāsapaññā,",
  "atk-s0508a2:5124_6": "hāsabahulo…pe…",
  "atk-s0508a2:5124_7": "pāmojjabahulo jāgariyānuyogaṃ paripūretīti hāsapaññā,",
  "atk-s0508a2:5124_8": "hāsabahulo…pe…",
  "atk-s0508a2:5124_9": "pāmojjabahulo sīlakkhandhaṃ…pe…",
  "atk-s0508a2:5124_10": "samādhikkhandhaṃ,",
  "atk-s0508a2:5124_11": "paññākkhandhaṃ,",
  "atk-s0508a2:5124_12": "vimuttikkhandhaṃ,",
  "atk-s0508a2:5124_13": "vimuttiñāṇadassanakkhandhaṃ paripūretīti…pe…",
  "atk-s0508a2:5124_14": "paṭivijjhatīti.",
  "atk-s0508a2:5124_15": "Vihārasamāpattiyo paripūretīti,",
  "atk-s0508a2:5124_16": "ariyasaccāni paṭivijjhatīti,",
  "atk-s0508a2:5124_17": "satipaṭṭhāne bhāvetīti,",
  "atk-s0508a2:5124_18": "sammappadhāne bhāvetīti,",
  "atk-s0508a2:5124_19": "iddhipāde bhāvetīti,",
  "atk-s0508a2:5124_20": "indriyāni bhāvetīti,",
  "atk-s0508a2:5124_21": "balāni bhāvetīti,",
  "atk-s0508a2:5124_22": "bojjhaṅge bhāvetīti,",
  "atk-s0508a2:5124_23": "ariyamaggaṃ bhāvetīti…pe…",
  "atk-s0508a2:5124_24": "sāmaññaphalāni sacchikarotīti hāsapaññā,",
  "atk-s0508a2:5124_25": "hāsabahulo vedabahulo tuṭṭhibahulo pāmojjabahulo abhiññāyo paṭivijjhatīti hāsapaññā;",
  "atk-s0508a2:5124_26": "hāsabahulo vedabahulo tuṭṭhibahulo pāmojjabahulo paramatthaṃ nibbānaṃ sacchikarotīti hāsapaññā.",
  "atk-s0508a2:5125_0": "“Katamā javanapaññā?",
  "atk-s0508a2:5125_1": "Yaṃ kiñci rūpaṃ atītānāgatapaccuppannaṃ…pe…",
  "atk-s0508a2:5125_2": "yaṃ dūre santike vā,",
  "atk-s0508a2:5125_3": "sabbaṃ rūpaṃ aniccato khippaṃ javatīti javanapaññā,",
  "atk-s0508a2:5125_4": "dukkhato khippaṃ javatīti javanapaññā,",
  "atk-s0508a2:5125_5": "anattato khippaṃ javatīti javanapaññā;",
  "atk-s0508a2:5125_6": "yā kāci vedanā…pe…",
  "atk-s0508a2:5125_7": "yaṃ kiñci viññāṇaṃ atītānāgatapaccuppannaṃ…pe…",
  "atk-s0508a2:5125_8": "sabbaṃ viññāṇaṃ aniccato khippaṃ javatīti javanapaññā,",
  "atk-s0508a2:5125_9": "dukkhato khippaṃ javatīti javanapaññā,",
  "atk-s0508a2:5125_10": "anattato khippaṃ javatīti javanapaññā.",
  "atk-s0508a2:5125_11": "Cakkhu…pe…",
  "atk-s0508a2:5125_12": "jarāmaraṇaṃ atītānāgatapaccuppannaṃ,",
  "atk-s0508a2:5125_13": "aniccato khippaṃ javatīti javanapaññā,",
  "atk-s0508a2:5125_14": "dukkhato khippaṃ javatīti javanapaññā,",
  "atk-s0508a2:5125_15": "anattato khippaṃ javatīti javanapaññā.",
  "atk-s0508a2:5126_0": "“Rūpaṃ atītānāgatapaccuppannaṃ aniccaṃ khayaṭṭhena,",
  "atk-s0508a2:5126_1": "dukkhaṃ bhayaṭṭhena,",
  "atk-s0508a2:5126_2": "anattā asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā…pe…",
  "atk-s0508a2:5126_3": "vedanā…pe… saññā… saṅkhārā… viññāṇaṃ…",
  "atk-s0508a2:5126_4": "cakkhu…pe…",
  "atk-s0508a2:5126_5": "jarāmaraṇaṃ atītānāgatapaccuppannaṃ aniccaṃ khayaṭṭhena,",
  "atk-s0508a2:5126_6": "dukkhaṃ bhayaṭṭhena,",
  "atk-s0508a2:5126_7": "anattā asārakaṭṭhenāti tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0508a2:5127_0": "“Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ",
  "atk-s0508a2:5127_1": "nirodhadhammanti tulayitvā tīrayitvā vibhāvayitvā vibhūtaṃ katvā rūpanirodhe khippaṃ javatīti javanapaññā.",
  "atk-s0508a2:5127_2": "Vedanā…pe… saññā… saṅkhārā… viññāṇaṃ…",
  "atk-s0508a2:5127_3": "cakkhu…pe…",
  "atk-s0508a2:5127_4": "jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ",
  "atk-s0508a2:5127_5": "nirodhadhammanti tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti",
  "atk-s0508a2:5127_6": "javanapaññā.",
  "atk-s0508a2:5128_0": "“Katamā tikkhapaññā?",
  "atk-s0508a2:5128_1": "Khippaṃ kilese chindatīti tikkhapaññā,",
  "atk-s0508a2:5128_2": "uppannaṃ kāmavitakkaṃ nādhivāseti pajahati vinodeti byantīkaroti anabhāvaṃ gametīti tikkhapaññā;",
  "atk-s0508a2:5128_3": "uppannaṃ byāpādavitakkaṃ nādhivāseti pajahati vinodeti byantīkaroti anabhāvaṃ gametīti tikkhapaññā;",
  "atk-s0508a2:5128_4": "uppannaṃ vihiṃsāvitakkaṃ nādhivāseti…pe…",
  "atk-s0508a2:5128_5": "uppannuppanne pāpake akusale dhamme nādhivāseti pajahati vinodeti byantīkaroti anabhāvaṃ gametīti tikkhapaññā;",
  "atk-s0508a2:5128_6": "uppannaṃ rāgaṃ nādhivāseti pajahati vinodeti byantīkaroti anabhāvaṃ gametīti tikkhapaññā;",
  "atk-s0508a2:5128_7": "uppannaṃ dosaṃ…pe…",
  "atk-s0508a2:5128_8": "uppannaṃ mohaṃ…",
  "atk-s0508a2:5128_9": "uppannaṃ kodhaṃ…",
  "atk-s0508a2:5128_10": "uppannaṃ upanāhaṃ… makkhaṃ… paḷāsaṃ… issaṃ…",
  "atk-s0508a2:5128_11": "macchariyaṃ… māyaṃ…",
  "atk-s0508a2:5128_12": "sāṭheyyaṃ… thambhaṃ…",
  "atk-s0508a2:5128_13": "sārambhaṃ… mānaṃ… atimānaṃ… madaṃ… pamādaṃ…",
  "atk-s0508a2:5128_14": "sabbe kilese…",
  "atk-s0508a2:5128_15": "sabbe duccarite…",
  "atk-s0508a2:5128_16": "sabbe abhisaṅkhāre…pe…",
  "atk-s0508a2:5128_17": "sabbe bhavagāmikamme nādhivāseti pajahati vinodeti byantīkaroti anabhāvaṃ gametīti tikkhapaññā.",
  "atk-s0508a2:5128_18": "Ekasmiṃ āsane cattāro ca ariyamaggā,",
  "atk-s0508a2:5128_19": "cattāri sāmaññaphalāni,",
  "atk-s0508a2:5128_20": "catasso paṭisambhidāyo,",
  "atk-s0508a2:5128_21": "cha abhiññāyo adhigatā honti sacchikatā phassitā paññāyāti tikkhapaññā.",
  "atk-s0508a2:5129_0": "“Katamā nibbedhikapaññā?",
  "atk-s0508a2:5129_1": "Idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0508a2:5129_2": "anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā,",
  "atk-s0508a2:5129_3": "anibbiddhapubbaṃ apadālitapubbaṃ dosakkhandhaṃ nibbijjhati padāletīti nibbedhikapaññā,",
  "atk-s0508a2:5129_4": "anibbiddhapubbaṃ apadālitapubbaṃ mohakkhandhaṃ nibbijjhati padāletīti nibbedhikapaññā;",
  "atk-s0508a2:5129_5": "anibbiddhapubbaṃ apadālitapubbaṃ kodhaṃ…pe…",
  "atk-s0508a2:5129_6": "upanāhaṃ…pe…",
  "atk-s0508a2:5129_7": "sabbe bhavagāmikamme nibbijjhati padāletīti nibbedhikapaññā”ti.",
  "atk-s0508a2:5130_0": "Evaṃ yathāvuttavibhāgāya mahatiyā paññāya samannāgatattā “mahābuddhī”ti vuttaṃ.",
  "atk-s0508a2:5131_0": "Apica anupadadhammavipassanāvasenāpi imassa therassa mahāpaññatā veditabbā. Vuttañhetaṃ –",
  "atk-s0508a2:5132_0": "“Sāriputto,",
  "atk-s0508a2:5132_1": "bhikkhave,",
  "atk-s0508a2:5132_2": "aḍḍhamāsaṃ anupadadhammavipassanaṃ vipassati. Tatridaṃ,",
  "atk-s0508a2:5132_3": "bhikkhave,",
  "atk-s0508a2:5132_4": "sāriputtassa anupadadhammavipassanāya hoti.",
  "atk-s0508a2:5133_0": "“Idha,",
  "atk-s0508a2:5133_1": "bhikkhave,",
  "atk-s0508a2:5133_2": "sāriputto vivicceva kāmehi…pe…",
  "atk-s0508a2:5133_3": "paṭhamaṃ jhānaṃ upasampajja viharati.",
  "atk-s0508a2:5133_4": "Ye ca paṭhame jhāne dhammā vitakko ca…pe…",
  "atk-s0508a2:5133_5": "cittekaggatā ca phasso vedanā saññā cetanā cittaṃ chando adhimokkho vīriyaṃ sati upekkhā manasikāro,",
  "atk-s0508a2:5133_6": "tyāssa dhammā anupadavavatthitā honti,",
  "atk-s0508a2:5133_7": "tyāssa dhammā viditā uppajjanti,",
  "atk-s0508a2:5133_8": "viditā upaṭṭhahanti,",
  "atk-s0508a2:5133_9": "viditā abbhatthaṃ gacchanti.",
  "atk-s0508a2:5133_10": "So evaṃ pajānāti ‘evaṃ kira me dhammā ahutvā sambhonti,",
  "atk-s0508a2:5133_11": "hutvā paṭiventī’ti.",
  "atk-s0508a2:5133_12": "So tesu dhammesu anupāyo anapāyo anissito appaṭibaddho vippamutto visaṃyutto vimariyādīkatena cetasā viharati.",
  "atk-s0508a2:5133_13": "So ‘atthi uttari nissaraṇa’nti pajānāti.",
  "atk-s0508a2:5133_14": "Tabbahulīkārā atthitvevassa hoti.",
  "atk-s0508a2:5134_0": "“Puna caparaṃ,",
  "atk-s0508a2:5134_1": "bhikkhave,",
  "atk-s0508a2:5134_2": "sāriputto vitakkavicārānaṃ vūpasamā…pe…",
  "atk-s0508a2:5134_3": "dutiyaṃ jhānaṃ…",
  "atk-s0508a2:5134_4": "tatiyaṃ jhānaṃ…",
  "atk-s0508a2:5134_5": "catutthaṃ jhānaṃ upasampajja viharati.",
  "atk-s0508a2:5134_6": "Ākāsānañcāyatanaṃ…",
  "atk-s0508a2:5134_7": "viññāṇañcāyatanaṃ…",
  "atk-s0508a2:5134_8": "ākiñcaññāyatanaṃ…",
  "atk-s0508a2:5134_9": "sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati.",
  "atk-s0508a2:5134_10": "So tāya samāpattiyā sato vuṭṭhahati,",
  "atk-s0508a2:5134_11": "so tāya samāpattiyā sato vuṭṭhahitvā ye dhammā atītā niruddhā vipariṇatā,",
  "atk-s0508a2:5134_12": "te dhamme samanupassati “evaṃ kira me dhammā ahutvā sambhonti,",
  "atk-s0508a2:5134_13": "hutvā paṭiventī”ti.",
  "atk-s0508a2:5134_14": "So tesu dhammesu anupāyo anapāyo anissito appaṭibaddho vippamutto visaṃyutto vimariyādīkatena cetasā viharati.",
  "atk-s0508a2:5134_15": "So ‘atthi uttari nissaraṇa’nti pajānāti.",
  "atk-s0508a2:5134_16": "Tabbahulīkārā atthitvevassa hoti.",
  "atk-s0508a2:5135_0": "“Puna caparaṃ,",
  "atk-s0508a2:5135_1": "bhikkhave,",
  "atk-s0508a2:5135_2": "sāriputto sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati.",
  "atk-s0508a2:5135_3": "Paññāya cassa disvā āsavā parikkhīṇā honti.",
  "atk-s0508a2:5135_4": "So tāya samāpattiyā sato vuṭṭhahati,",
  "atk-s0508a2:5135_5": "so tāya samāpattiyā sato vuṭṭhahitvā ye dhammā atītā niruddhā vipariṇatā,",
  "atk-s0508a2:5135_6": "te dhamme samanupassati ‘evaṃ kira me dhammā ahutvā sambhonti,",
  "atk-s0508a2:5135_7": "hutvā paṭiventī’ti.",
  "atk-s0508a2:5135_8": "So tesu dhammesu anupāyo anapāyo anissito appaṭibaddho vippamutto visaṃyutto vimariyādīkatena cetasā viharati,",
  "atk-s0508a2:5135_9": "so ‘natthi uttari nissaraṇa’nti pajānāti.",
  "atk-s0508a2:5135_10": "Tabbahulīkārā natthitvevassa hoti.",
  "atk-s0508a2:5136_0": "“Yaṃ kho taṃ,",
  "atk-s0508a2:5136_1": "bhikkhave,",
  "atk-s0508a2:5136_2": "sammā vadamāno vadeyya ‘vasippatto pāramippatto ariyasmiṃ sīlasmiṃ,",
  "atk-s0508a2:5136_3": "vasippatto pāramippatto ariyasmiṃ samādhismiṃ,",
  "atk-s0508a2:5136_4": "vasippatto pāramippatto ariyāya paññāya,",
  "atk-s0508a2:5136_5": "vasippatto pāramippatto ariyāya vimuttiyā’ti.",
  "atk-s0508a2:5136_6": "Sāriputtamevetaṃ sammā vadamāno vadeyyā”ti.",
  "atk-s0508a2:5137_0": "Evaṃ mahāputhuhāsajavanatikkhanibbedhikabhāvappattāya mahatiyā buddhiyā samannāgatattā thero mahābuddhīti attho.",
  "atk-s0508a2:5137_1": "Dhammanvayaveditā panassa sampasādanīyasuttena dīpetabbā.",
  "atk-s0508a2:5137_2": "Tattha hi sabbaññutaññāṇasadiso therassa nayaggāho vutto.",
  "atk-s0508a2:5137_3": "Ajaḷo jaḷasamānoti sāvakesu paññāya ukkaṃsagatattā sabbathāpi ajaḷo samāno paramappicchatāya attānaṃ ajānantaṃ viya katvā,",
  "atk-s0508a2:5137_4": "dassanena jaḷasadiso mandasarikkho kilesapariḷāhābhāvena nibbuto sītibhūto sadā carati niccaṃ viharatīti attho.",
  "atk-s0508a2:5138_0": "Pariciṇṇoti gāthā therena attano katakiccataṃ pakāsentena bhāsitā, sāpi vuttatthāyeva.",
  "atk-s0508a2:5139_0": "Sampādethappamādenāti ayaṃ pana attano parinibbānakāle sannipatitānaṃ bhikkhūnaṃ ovādadānavasena bhāsitā.",
  "atk-s0508a2:5139_1": "Sāpi vuttatthāyevāti.",
  "atk-s0508a2:5140_0": "Sāriputtattheragāthāvaṇṇanā niṭṭhitā.",
  "atk-s0508a2:5141_0": "3. Ānandattheragāthāvaṇṇanā",
  "atk-s0508a2:5142_0": "Pisuṇena ca kodhanenātiādikā āyasmato ānandattherassa gāthā.",
  "atk-s0508a2:5142_1": "Kā uppatti?",
  "atk-s0508a2:5142_2": "Ayampi purimabuddhesu katādhikāro padumuttarassa bhagavato kāle haṃsavatīnagare satthu vemātikabhātā hutvā nibbatti,",
  "atk-s0508a2:5142_3": "sumanotissa nāmaṃ ahosi.",
  "atk-s0508a2:5142_4": "Pitā panassa ānandarājā nāma.",
  "atk-s0508a2:5142_5": "So attano puttassa sumanakumārassa vayappattassa haṃsavatito vīsayojanasate ṭhāne bhoganagaraṃ adāsi.",
  "atk-s0508a2:5142_6": "So kadāci kadāci āgantvā attānañca pitarañca passati.",
  "atk-s0508a2:5142_7": "Tadā rājā satthārañca satasahassaparimāṇaṃ bhikkhusaṅghañca sayameva sakkaccaṃ upaṭṭhahi,",
  "atk-s0508a2:5142_8": "aññesaṃ upaṭṭhātuṃ na deti.",
  "atk-s0508a2:5143_0": "Tena samayena paccanto kupito ahosi.",
  "atk-s0508a2:5143_1": "Kumāro tassa kupitabhāvaṃ rañño anārocetvā sayameva taṃ vūpasameti.",
  "atk-s0508a2:5143_2": "Taṃ sutvā rājā tuṭṭhamānaso puttaṃ pakkosāpetvā “varaṃ te,",
  "atk-s0508a2:5143_3": "tāta dammi,",
  "atk-s0508a2:5143_4": "varaṃ gaṇhāhī”ti āha.",
  "atk-s0508a2:5143_5": "Kumāro “satthāraṃ bhikkhusaṅghañca temāsaṃ upaṭṭhahanto jīvitaṃ avañjhaṃ kātuṃ icchāmī”ti āha.",
  "atk-s0508a2:5143_6": "“Etaṃ na sakkā,",
  "atk-s0508a2:5143_7": "aññaṃ vadehī”ti. “Deva,",
  "atk-s0508a2:5143_8": "khattiyānaṃ dvekathā nāma natthi,",
  "atk-s0508a2:5143_9": "etadeva me dehi,",
  "atk-s0508a2:5143_10": "na mayhaṃ aññena attho”ti.",
  "atk-s0508a2:5143_11": "“Sace satthā anujānāti,",
  "atk-s0508a2:5143_12": "dinnamevā”ti.",
  "atk-s0508a2:5143_13": "So “satthu cittaṃ jānissāmī”ti vihāraṃ gato.",
  "atk-s0508a2:5144_0": "Tena ca samayena bhagavā bhattakiccaṃ niṭṭhāpetvā gandhakuṭiṃ paviṭṭho hoti.",
  "atk-s0508a2:5144_1": "So bhikkhū upasaṅkamitvā “ahaṃ, bhante,",
  "atk-s0508a2:5144_2": "bhagavantaṃ dassanāya āgato,",
  "atk-s0508a2:5144_3": "dassetha me bhagavanta”nti āha.",
  "atk-s0508a2:5144_4": "Bhikkhū “sumano nāma thero satthu upaṭṭhāko,",
  "atk-s0508a2:5144_5": "tassa santikaṃ gacchāhī”ti āhaṃsu.",
  "atk-s0508a2:5144_6": "So therassa santikaṃ gantvā vanditvā “satthāraṃ, bhante,",
  "atk-s0508a2:5144_7": "me dassethā”ti āha.",
  "atk-s0508a2:5144_8": "Atha thero tassa passantasseva pathaviyaṃ nimujjitvā satthāraṃ upasaṅkamitvā “bhante,",
  "atk-s0508a2:5144_9": "rājaputto tumhākaṃ dassanāya āgato”ti āha. “Tena hi, bhikkhu,",
  "atk-s0508a2:5144_10": "bahi āsanaṃ paññāpehī”ti.",
  "atk-s0508a2:5144_11": "Thero punapi tassa passantasseva buddhāsanaṃ gahetvā antogandhakuṭiyaṃ nimujjitvā bahipariveṇe pātubhavitvā gandhakuṭipariveṇe āsanaṃ paññāpesi.",
  "atk-s0508a2:5144_12": "Kumāro taṃ disvā “mahanto vatāyaṃ bhikkhū”ti cittaṃ uppādesi.",
  "atk-s0508a2:5145_0": "Bhagavāpi gandhakuṭito nikkhamitvā paññattāsane nisīdi.",
  "atk-s0508a2:5145_1": "Rājaputto satthāraṃ vanditvā,",
  "atk-s0508a2:5145_2": "paṭisanthāraṃ katvā, ayaṃ, bhante,",
  "atk-s0508a2:5145_3": "thero tumhākaṃ sāsane vallabho maññeti.",
  "atk-s0508a2:5145_4": "“Āma kumāra,",
  "atk-s0508a2:5145_5": "vallabho”ti?",
  "atk-s0508a2:5145_6": "“Kiṃ katvā, bhante,",
  "atk-s0508a2:5145_7": "esa vallabho hotī”ti?“Dānādīni puññāni katvā”ti. “Bhagavā,",
  "atk-s0508a2:5145_8": "ahampi ayaṃ thero viya anāgate buddhasāsane vallabho hotukāmo”ti satthāhaṃ khandhāvārabhattaṃ nāma datvāpi sattame divase, bhante,",
  "atk-s0508a2:5145_9": "mayā pitu santikā temāsaṃ tumhākaṃ paṭijagganavaro laddho,",
  "atk-s0508a2:5145_10": "temāsaṃ me vassāvāsaṃ adhivāsethāti. Bhagavā,",
  "atk-s0508a2:5145_11": "“atthi nu kho tattha gatena attho”ti oloketvā “atthī”ti disvā “suññāgāre kho, kumāra,",
  "atk-s0508a2:5145_12": "tathāgatā abhiramantī”ti āha.",
  "atk-s0508a2:5145_13": "Kumāro “aññātaṃ bhagavā,",
  "atk-s0508a2:5145_14": "aññātaṃ sugatā”ti vatvā “ahaṃ, bhante,",
  "atk-s0508a2:5145_15": "purimataraṃ gantvā vihāraṃ kāremi,",
  "atk-s0508a2:5145_16": "mayā pesite bhikkhusatasahassena saddhiṃ āgacchathā”ti paṭiññaṃ gahetvā pitu santikaṃ gantvā “dinnā me, deva,",
  "atk-s0508a2:5145_17": "bhagavatā paṭiññā,",
  "atk-s0508a2:5145_18": "mayā pahite bhagavantaṃ peseyyāthā”ti pitaraṃ vanditvā,",
  "atk-s0508a2:5145_19": "nikkhamitvā yojane yojane vihāraṃ karonto vīsayojanasataṃ addhānaṃ gato.",
  "atk-s0508a2:5145_20": "Gantvā ca attano nagare vihāraṭṭhānaṃ vicinanto sobhanassa nāma kuṭumbikassa uyyānaṃ disvā satasahassena",
  "atk-s0508a2:5145_21": "kiṇitvā satasahassaṃ vissajjetvā vihāraṃ kāresi.",
  "atk-s0508a2:5145_22": "Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya kuṭileṇamaṇḍape kāretvā pākāraparikkhepaṃ",
  "atk-s0508a2:5145_23": "dvārakoṭṭhakañca niṭṭhāpetvā pitu santikaṃ pesesi “niṭṭhitaṃ mayhaṃ kiccaṃ,",
  "atk-s0508a2:5145_24": "satthāraṃ pahiṇathā”ti.",
  "atk-s0508a2:5146_0": "Rājā bhagavantaṃ bhojetvā “bhagavā sumanassa kiccaṃ niṭṭhitaṃ,",
  "atk-s0508a2:5146_1": "tumhākaṃ gamanaṃ paccāsīsatī”ti āha.",
  "atk-s0508a2:5146_2": "Bhagavā satasahassabhikkhuparivuto yojane yojane vihāresu vasamāno agamāsi.",
  "atk-s0508a2:5146_3": "Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno satasahassena kīte sobhane",
  "atk-s0508a2:5146_4": "nāma uyyāne satasahassena kāritaṃ vihāraṃ pavesetvā –",
  "atk-s0508a2:5147_0": "“Satasahassena me kītaṃ, satasahassena māpitaṃ;",
  "atk-s0508a2:5148_0": "Sobhanaṃ nāma uyyānaṃ, paṭiggaṇha mahāmunī”ti. –",
  "atk-s0508a2:5149_0": "Taṃ niyyādesi.",
  "atk-s0508a2:5149_1": "So vassūpanāyikadivase mahādānaṃ pavattetvā “imināva nīhārena dānaṃ dadeyyāthā”ti puttadāre amacce ca",
  "atk-s0508a2:5149_2": "kiccakaraṇīyesu ca niyojetvā sayaṃ sumanattherassa vasanaṭṭhānasamīpeyeva vasanto temāsaṃ satthāraṃ upaṭṭhahanto",
  "atk-s0508a2:5149_3": "upakaṭṭhāya pavāraṇāya gāmaṃ pavisitvā sattāhaṃ mahādānaṃ pavattetvā sattame divase satthu bhikkhusatasahassassa",
  "atk-s0508a2:5149_4": "ca pādamūle ticīvarāni ṭhapetvā vanditvā, “bhante,",
  "atk-s0508a2:5149_5": "yadetaṃ mayā sattāhaṃ khandhāvāradānato paṭṭhāya puññaṃ kataṃ,",
  "atk-s0508a2:5149_6": "na taṃ saggasampattiādīnaṃ atthāya,",
  "atk-s0508a2:5149_7": "atha kho ahaṃ ayaṃ sumanatthero viya anāgate ekassa buddhassa upaṭṭhāko bhaveyya”nti paṇidhānaṃ akāsi.",
  "atk-s0508a2:5149_8": "Satthāpissa anantarāyataṃ disvā byākaritvā pakkāmi.",
  "atk-s0508a2:5150_0": "Sopi tasmiṃ buddhuppāde vassasatasahassaṃ puññāni katvā tato parampi tattha tattha bhave uḷārāni puññakammāni",
  "atk-s0508a2:5150_1": "upacinitvā devamanussesu saṃsaranto kassapassa bhagavato kāle piṇḍāya carato ekassa therassa pattaggahaṇatthaṃ",
  "atk-s0508a2:5150_2": "uttarasāṭakaṃ datvā pūjaṃ akāsi.",
  "atk-s0508a2:5150_3": "Puna sagge nibbattitvā tato cuto bārāṇasirājā hutvā aṭṭha paccekabuddhe disvā te bhojetvā attano maṅgaluyyāne",
  "atk-s0508a2:5150_4": "aṭṭha paṇṇasālāyo kāretvā tesaṃ nisīdanatthāya aṭṭha sabbaratanamayapīṭhe ceva maṇiādhārake ca paṭiyādetvā",
  "atk-s0508a2:5150_5": "dasavassasahassāni upaṭṭhānaṃ akāsi.",
  "atk-s0508a2:5150_6": "Etāni pākaṭaṭṭhānāni.",
  "atk-s0508a2:5151_0": "Kappasatasahassaṃ pana tattha tattha bhave puññāni karontova amhākaṃ bodhisattena saddhiṃ tusitapure",
  "atk-s0508a2:5151_1": "nibbattitvā tato cuto amitodanasakkassa gehe nibbatti.",
  "atk-s0508a2:5151_2": "Tassa sabbe ñātake ānandite karonto jātoti ānandotveva nāmaṃ ahosi.",
  "atk-s0508a2:5151_3": "So anukkamena vayappatto katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ",
  "atk-s0508a2:5151_4": "gantvā tato nikkhante bhagavati tassa parivāratthaṃ pabbajituṃ nikkhantehi bhaddiyādīhi saddhiṃ nikkhamitvā",
  "atk-s0508a2:5151_5": "bhagavato santike pabbajitvā nacirasseva āyasmato puṇṇassa mantāṇiputtassa santike dhammakathaṃ sutvā",
  "atk-s0508a2:5151_6": "sotāpattiphale patiṭṭhahi.",
  "atk-s0508a2:5152_0": "Tena ca samayena bhagavato paṭhamabodhiyaṃ vīsativassāni anibaddhaupaṭṭhākā ahesuṃ.",
  "atk-s0508a2:5152_1": "Ekadā nāgasamālo pattacīvaraṃ gahetvā vicari,",
  "atk-s0508a2:5152_2": "ekadā nāgito,",
  "atk-s0508a2:5152_3": "ekadā upavāno,",
  "atk-s0508a2:5152_4": "ekadā sunakkhatto,",
  "atk-s0508a2:5152_5": "ekadā cundo samaṇuddeso,",
  "atk-s0508a2:5152_6": "ekadā sāgato,",
  "atk-s0508a2:5152_7": "ekadā meghiyo,",
  "atk-s0508a2:5152_8": "te yebhuyyena satthu cittaṃ nārādhayiṃsu.",
  "atk-s0508a2:5152_9": "Athekadivasaṃ bhagavā gandhakuṭipariveṇe paññattavarabuddhāsane bhikkhusaṅghaparivuto nisinno bhikkhū āmantesi – “ahaṃ,",
  "atk-s0508a2:5152_10": "bhikkhave,",
  "atk-s0508a2:5152_11": "idānimhi mahallako,",
  "atk-s0508a2:5152_12": "ekacce bhikkhū ‘iminā maggena gacchāmā’ti vutte aññena gacchanti,",
  "atk-s0508a2:5152_13": "ekacce mayhaṃ pattacīvaraṃ bhūmiyaṃ nikkhipanti,",
  "atk-s0508a2:5152_14": "mayhaṃ nibaddhupaṭṭhākaṃ bhikkhuṃ jānāthā”ti.",
  "atk-s0508a2:5152_15": "Taṃ sutvā bhikkhūnaṃ dhammasaṃvego udapādi.",
  "atk-s0508a2:5152_16": "Athāyasmā sāriputto uṭṭhāya bhagavantaṃ vanditvā – “ahaṃ, bhante,",
  "atk-s0508a2:5152_17": "tumhe upaṭṭhahissāmī”ti āha.",
  "atk-s0508a2:5152_18": "Taṃ bhagavā paṭikkhipi.",
  "atk-s0508a2:5152_19": "Etenupāyena mahāmoggallānaṃ ādiṃ katvā sabbe mahāsāvakā –",
  "atk-s0508a2:5152_20": "“ahaṃ upaṭṭhahissāmi,",
  "atk-s0508a2:5152_21": "ahaṃ upaṭṭhahissāmī”ti uṭṭhahiṃsu ṭhapetvā āyasmantaṃ ānandaṃ,",
  "atk-s0508a2:5152_22": "tepi bhagavā paṭikkhipi.",
  "atk-s0508a2:5152_23": "So pana tuṇhīyeva nisīdi.",
  "atk-s0508a2:5152_24": "Atha naṃ bhikkhū āhaṃsu – “āvuso,",
  "atk-s0508a2:5152_25": "tvampi satthu upaṭṭhākaṭṭhānaṃ yācāhī”ti.",
  "atk-s0508a2:5152_26": "Yācitvā laddhaṭṭhānaṃ nāma kīdisaṃ hoti,",
  "atk-s0508a2:5152_27": "sace ruccati,",
  "atk-s0508a2:5152_28": "satthā sayameva vakkhatīti.",
  "atk-s0508a2:5152_29": "Atha bhagavā “na,",
  "atk-s0508a2:5152_30": "bhikkhave,",
  "atk-s0508a2:5152_31": "ānando aññehi ussāhetabbo,",
  "atk-s0508a2:5152_32": "sayameva jānitvā maṃ upaṭṭhahissatī”ti āha.",
  "atk-s0508a2:5152_33": "Tato bhikkhū “uṭṭhehi,",
  "atk-s0508a2:5152_34": "āvuso ānanda,",
  "atk-s0508a2:5152_35": "satthāraṃ upaṭṭhākaṭṭhānaṃ yācāhī”ti āhaṃsu.",
  "atk-s0508a2:5153_0": "Thero uṭṭhahitvā “sace me, bhante,",
  "atk-s0508a2:5153_1": "bhagavā attanā laddhaṃ paṇītacīvaraṃ na dassati,",
  "atk-s0508a2:5153_2": "paṇītapiṇḍapātaṃ na dassati,",
  "atk-s0508a2:5153_3": "ekagandhakuṭiyaṃ vasituṃ na dassati,",
  "atk-s0508a2:5153_4": "nimantanaṃ gahetvā na gamissati,",
  "atk-s0508a2:5153_5": "evāhaṃ bhagavantaṃ upaṭṭhahissāmī”ti āha.",
  "atk-s0508a2:5153_6": "“Ettake guṇe labhato satthu upaṭṭhāne ko bhāro”ti upavādamocanatthaṃ ime cattāro paṭikkhepā ca – “sace, bhante,",
  "atk-s0508a2:5153_7": "bhagavā mayā gahitanimantanaṃ gamissati,",
  "atk-s0508a2:5153_8": "sacāhaṃ desantarato āgatāgate tāvadeva dassetuṃ lacchāmi;",
  "atk-s0508a2:5153_9": "yadā me kaṅkhā uppajjati,",
  "atk-s0508a2:5153_10": "tāvadeva bhagavantaṃ upasaṅkamituṃ lacchāmi,",
  "atk-s0508a2:5153_11": "sace bhagavā parammukhā desitaṃ dhammaṃ puna mayhaṃ kathessati,",
  "atk-s0508a2:5153_12": "evāhaṃ bhagavantaṃ upaṭṭhahissāmī”ti “ettakampi satthu santike anuggahaṃ na labhatī”ti upavādamocanatthañceva",
  "atk-s0508a2:5153_13": "dhammabhaṇḍāgārikabhāvapāramīpūraṇatthañca imā catasso āyācanā cāti aṭṭha vare gahetvā nibaddhupaṭṭhāko ahosi.",
  "atk-s0508a2:5153_14": "Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi.",
  "atk-s0508a2:5153_15": "So upaṭṭhākaṭṭhānaṃ laddhadivasato paṭṭhāya dasabalaṃ duvidhena udakena,",
  "atk-s0508a2:5153_16": "tividhena dantakaṭṭhena,",
  "atk-s0508a2:5153_17": "hatthapādaparikammena piṭṭhiparikammena,",
  "atk-s0508a2:5153_18": "gandhakuṭipariveṇasammajjanenāti evamādīhi kiccehi upaṭṭhahanto “imāya nāma velāya satthu idaṃ nāma laddhuṃ vaṭṭati,",
  "atk-s0508a2:5153_19": "idaṃ nāma kātuṃ vaṭṭatī”ti divasabhāgaṃ santikāvacaro hutvā,",
  "atk-s0508a2:5153_20": "rattibhāge mahantaṃ daṇḍadīpikaṃ gahetvā gandhakuṭipariveṇaṃ nava vāre anupariyāyati,",
  "atk-s0508a2:5153_21": "satthari pakkosante paṭivacanadānāya thinamiddhavinodanatthaṃ.",
  "atk-s0508a2:5154_0": "Atha naṃ satthā jetavane ariyagaṇamajjhe nisinno anekapariyāyena pasaṃsitvā “bahussutānaṃ satimantānaṃ",
  "atk-s0508a2:5154_1": "gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi.",
  "atk-s0508a2:5154_2": "Evaṃ satthārā pañcasu ṭhānesu etadagge ṭhapito catūhi acchariyabbhutadhammehi samannāgato satthu dhammakosārakkho",
  "atk-s0508a2:5154_3": "ayaṃ mahāthero sekhova samāno satthari parinibbute heṭṭhā vuttanayena bhikkhūhi samuttejito devatāya",
  "atk-s0508a2:5154_4": "ca saṃvejito “sveyeva ca dāni dhammasaṅgīti kātabbā,",
  "atk-s0508a2:5154_5": "na kho pana metaṃ patirūpaṃ,",
  "atk-s0508a2:5154_6": "yvāyaṃ sekho sakaraṇīyo hutvā asekhehi therehi saddhiṃ dhammaṃ saṅgāyituṃ sannipātaṃ gantu”nti sañjātussāho",
  "atk-s0508a2:5154_7": "vipassanaṃ paṭṭhapetvā bahudevarattiṃ vipassanāya kammaṃ karonto caṅkame vīriyasamataṃ alabhitvā vihāraṃ",
  "atk-s0508a2:5154_8": "pavisitvā sayane nisīditvā sayitukāmo kāyaṃ āvaṭṭesi.",
  "atk-s0508a2:5154_9": "Appattañca sīsaṃ bimbohanaṃ pādā ca bhūmito muttamattā,",
  "atk-s0508a2:5154_10": "etasmiṃ antare anupādāya āsavehi cittaṃ vimucci chaḷabhiñño ahosi.",
  "atk-s0508a2:5154_11": "Tena vuttaṃ apadāne –",
  "atk-s0508a2:5155_0": "“Ārāmadvārā nikkhamma, padumuttaro mahāmuni;",
  "atk-s0508a2:5156_0": "Vassento amataṃ vuṭṭhiṃ, nibbāpesi mahājanaṃ.",
  "atk-s0508a2:5157_0": "“Satasahassaṃ te dhīrā, chaḷabhiññā mahiddhikā;",
  "atk-s0508a2:5158_0": "Parivārenti sambuddhaṃ, chāyāva anapāyinī.",
  "atk-s0508a2:5159_0": "“Hatthikkhandhagato āsiṃ, setacchattaṃ varuttamaṃ;",
  "atk-s0508a2:5160_0": "Sucārurūpaṃ disvāna, vitti me udapajjatha.",
  "atk-s0508a2:5161_0": "“Oruyha hatthikhandhamhā, upagacchiṃ narāsabhaṃ;",
  "atk-s0508a2:5162_0": "Ratanāmayachattaṃ me, buddhaseṭṭhassa dhārayiṃ.",
  "atk-s0508a2:5163_0": "“Mama saṅkappamaññāya, padumuttaro mahāisi;",
  "atk-s0508a2:5164_0": "Taṃ kathaṃ ṭhapayitvāna, imā gāthā abhāsatha.",
  "atk-s0508a2:5165_0": "“Yo so chattamadhāresi, soṇṇālaṅkārabhūsitaṃ;",
  "atk-s0508a2:5166_0": "Tamahaṃ kittayissāmi, suṇotha mama bhāsato.",
  "atk-s0508a2:5167_0": "“Ito gantvā ayaṃ poso, tusitaṃ āvasissati;",
  "atk-s0508a2:5168_0": "Anubhossati sampattiṃ, accharāhi purakkhato.",
  "atk-s0508a2:5169_0": "“Catutiṃsatikkhattuñca, devarajjaṃ karissati;",
  "atk-s0508a2:5170_0": "Balādhipo aṭṭhasataṃ, vasudhaṃ āvasissati.",
  "atk-s0508a2:5171_0": "“Aṭṭhapaññāsakkhattuñca, cakkavattī bhavissati;",
  "atk-s0508a2:5172_0": "Padesarajjaṃ vipulaṃ, mahiyā kārayissati.",
  "atk-s0508a2:5173_0": "“Kappasatasahassamhi, okkākakulasambhavo;",
  "atk-s0508a2:5174_0": "Gotamo nāma gottena, satthā loke bhavissati.",
  "atk-s0508a2:5175_0": "“Sakyānaṃ kulaketussa, ñātibandhu bhavissati;",
  "atk-s0508a2:5176_0": "Ānando nāma nāmena, upaṭṭhāko mahesino.",
  "atk-s0508a2:5177_0": "“Ātāpī nipako cāpi, bāhusaccesu kovido;",
  "atk-s0508a2:5178_0": "Nivātavutti atthaddho, sabbapāṭhī bhavissati.",
  "atk-s0508a2:5179_0": "“Padhānapahitatto so, upasanto nirūpadhi;",
  "atk-s0508a2:5180_0": "Sabbāsave pariññāya, nibbāyissatināsavo.",
  "atk-s0508a2:5181_0": "“Santi āraññakā nāgā, kuñjarā saṭṭhihāyanā;",
  "atk-s0508a2:5182_0": "Tidhāpabhinnā mātaṅgā, īsādantā urūḷhavā.",
  "atk-s0508a2:5183_0": "“Anekasatasahassā, paṇḍitāpi mahiddhikā;",
  "atk-s0508a2:5184_0": "Sabbe te buddhanāgassa, na hontupaṇidhimhi te.",
  "atk-s0508a2:5185_0": "“Ādiyā me namassāmi, majjhime atha pacchime;",
  "atk-s0508a2:5186_0": "Pasannacitto sumano, buddhaseṭṭhaṃ upaṭṭhahiṃ.",
  "atk-s0508a2:5187_0": "“Ātāpī nipako cāpi, sampajāno paṭissato;",
  "atk-s0508a2:5188_0": "Sotāpattiphalaṃ patto, sekhabhūmīsu kovido.",
  "atk-s0508a2:5189_0": "“Satasahassito kappe, yaṃ kammamabhinīhariṃ;",
  "atk-s0508a2:5190_0": "Tāhaṃ bhūmimanuppatto, ṭhitā saddhammamācalā.",
  "atk-s0508a2:5191_0": "“Svāgataṃ vata me āsi…pe… kataṃ buddhassa sāsana”nti.",
  "atk-s0508a2:5192_0": "Chaḷabhiñño pana hutvā saṅgītimaṇḍapaṃ pavisitvā dhammaṃ saṅgāyanto tattha tattha bhikkhūnaṃ ovādadānavasena",
  "atk-s0508a2:5192_1": "attano paṭipattidīpanādivasena ca bhāsitagāthā ekajjhaṃ katvā anukkameva khuddakanikāyasaṅgāyanakāle",
  "atk-s0508a2:5192_2": "theragāthāsu saṅgītiṃ āropento –",
  "atk-s0508a2:5193_0": "1017.",
  "atk-s0508a2:5194_0": "“Pisuṇena ca kodhanena ca, maccharinā ca vibhūtanandinā;",
  "atk-s0508a2:5195_0": "Sakhitaṃ na kareyya paṇḍito, pāpo kāpurisena saṅgamo.",
  "atk-s0508a2:5196_0": "1018.",
  "atk-s0508a2:5197_0": "“Saddhena ca pesalena ca, paññavatā bahussutena ca;",
  "atk-s0508a2:5198_0": "Sakhitaṃ kareyya paṇḍito, bhaddo sappurisena saṅgamo.",
  "atk-s0508a2:5199_0": "1019.",
  "atk-s0508a2:5200_0": "“Passa cittakataṃ bimbaṃ, arukāyaṃ samussitaṃ;",
  "atk-s0508a2:5201_0": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0508a2:5202_0": "1020.",
  "atk-s0508a2:5203_0": "“Passa cittakataṃ rūpaṃ, maṇinā kuṇḍalena ca;",
  "atk-s0508a2:5204_0": "Aṭṭhitacena onaddhaṃ, saha vatthehi sobhati.",
  "atk-s0508a2:5205_0": "1021.",
  "atk-s0508a2:5206_0": "“Alattakakatā pādā, mukhaṃ cuṇṇakamakkhitaṃ;",
  "atk-s0508a2:5207_0": "Alaṃ bālassa mohāya, no ca pāragavesino.",
  "atk-s0508a2:5208_0": "1022.",
  "atk-s0508a2:5209_0": "“Aṭṭhapadakatā kesā, nettā añjanamakkhitā;",
  "atk-s0508a2:5210_0": "Alaṃ bālassa mohāya, no ca pāragavesino.",
  "atk-s0508a2:5211_0": "1023.",
  "atk-s0508a2:5212_0": "“Añjanīva navā cittā, pūtikāyo alaṅkato;",
  "atk-s0508a2:5213_0": "Alaṃ bālassa mohāya, no ca pāragavesino.",
  "atk-s0508a2:5214_0": "“Odahi migavo pāsaṃ, nāsadā vāguraṃ migo;",
  "atk-s0508a2:5215_0": "Bhutvā nivāpaṃ gacchāma, kandante migabandhake.",
  "atk-s0508a2:5216_0": "“Chinno pāso migavassa, nāsadā vāguraṃ migo;",
  "atk-s0508a2:5217_0": "Bhutvā nivāpaṃ gacchāma, socante migaluddake.",
  "atk-s0508a2:5218_0": "1024.",
  "atk-s0508a2:5219_0": "“Bahussuto cittakathī, buddhassa paricārako;",
  "atk-s0508a2:5220_0": "Pannabhāro visaññutto, seyyaṃ kappeti gotamo.",
  "atk-s0508a2:5221_0": "1025.",
  "atk-s0508a2:5222_0": "“Khīṇāsavo visaññutto, saṅgātīto sunibbuto;",
  "atk-s0508a2:5223_0": "Dhāreti antimaṃ dehaṃ, jātimaraṇapāragū.",
  "atk-s0508a2:5224_0": "1026.",
  "atk-s0508a2:5225_0": "“Yasmiṃ patiṭṭhitā dhammā, buddhassādiccabandhuno;",
  "atk-s0508a2:5226_0": "Nibbānagamane magge, soyaṃ tiṭṭhati gotamo.",
  "atk-s0508a2:5227_0": "1027.",
  "atk-s0508a2:5228_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0508a2:5229_0": "Caturāsītisahassāni, ye me dhammā pavattino.",
  "atk-s0508a2:5230_0": "1028.",
  "atk-s0508a2:5231_0": "“Appassutāyaṃ puriso, balibaddova jīrati;",
  "atk-s0508a2:5232_0": "Maṃsāni tassa vaḍḍhanti, paññā tassa na vaḍḍhati.",
  "atk-s0508a2:5233_0": "1029.",
  "atk-s0508a2:5234_0": "“Bahussuto appassutaṃ, yo sutenātimaññati;",
  "atk-s0508a2:5235_0": "Andho padīpadhārova, tatheva paṭibhāti maṃ.",
  "atk-s0508a2:5236_0": "1030.",
  "atk-s0508a2:5237_0": "“Bahussutaṃ upāseyya, sutañca na vināsaye;",
  "atk-s0508a2:5238_0": "Taṃ mūlaṃ brahmacariyassa, tasmā dhammadharo siyā.",
  "atk-s0508a2:5239_0": "1031.",
  "atk-s0508a2:5240_0": "“Pubbāparaññū atthaññū, niruttipadakovido;",
  "atk-s0508a2:5241_0": "Suggahītañca gaṇhāti, atthañcopaparikkhati.",
  "atk-s0508a2:5242_0": "1032.",
  "atk-s0508a2:5243_0": "“Khantyā chandikato hoti, ussahitvā tuleti taṃ;",
  "atk-s0508a2:5244_0": "Samaye so padahati, ajjhattaṃ susamāhito.",
  "atk-s0508a2:5245_0": "1033.",
  "atk-s0508a2:5246_0": "“Bahussutaṃ dhammadharaṃ, sappaññaṃ buddhasāvakaṃ;",
  "atk-s0508a2:5247_0": "Dhammaviññāṇamākaṅkhaṃ, taṃ bhajetha tathāvidhaṃ.",
  "atk-s0508a2:5248_0": "1034.",
  "atk-s0508a2:5249_0": "“Bahussuto dhammadharo, kosārakkho mahesino;",
  "atk-s0508a2:5250_0": "Cakkhu sabbassa lokassa, pūjanīyo bahussuto.",
  "atk-s0508a2:5251_0": "1035.",
  "atk-s0508a2:5252_0": "“Dhammārāmo dhammarato, dhammaṃ anuvicintayaṃ;",
  "atk-s0508a2:5253_0": "Dhammaṃ anussaraṃ bhikkhu, saddhammā na parihāyati.",
  "atk-s0508a2:5254_0": "1036.",
  "atk-s0508a2:5255_0": "“Kāyamaccheragaruno, hiyyamāne anuṭṭhahe;",
  "atk-s0508a2:5256_0": "Sarīrasukhagiddhassa, kuto samaṇaphāsutā.",
  "atk-s0508a2:5257_0": "1037.",
  "atk-s0508a2:5258_0": "“Na pakkhanti disā sabbā, dhammā na paṭibhanti maṃ;",
  "atk-s0508a2:5259_0": "Gate kalyāṇamittamhi, andhakāraṃva khāyati.",
  "atk-s0508a2:5260_0": "1038.",
  "atk-s0508a2:5261_0": "“Abbhatītasahāyassa, atītagatasatthuno;",
  "atk-s0508a2:5262_0": "Natthi etādisaṃ mittaṃ, yathā kāyagatā sati.",
  "atk-s0508a2:5263_0": "1039.",
  "atk-s0508a2:5264_0": "“Ye purāṇā atītā te, navehi na sameti me;",
  "atk-s0508a2:5265_0": "Svajja ekova jhāyāmi, vassupetova pakkhimā.",
  "atk-s0508a2:5266_0": "1040.",
  "atk-s0508a2:5267_0": "“Dassanāya abhikkante, nānāverajjake bahū;",
  "atk-s0508a2:5268_0": "Mā vārayittha sotāro, passantu samayo mamaṃ.",
  "atk-s0508a2:5269_0": "1041.",
  "atk-s0508a2:5270_0": "“Dassanāya abhikkante, nānāverajjake puthu;",
  "atk-s0508a2:5271_0": "Karoti satthā okāsaṃ, na nivāreti cakkhumā.",
  "atk-s0508a2:5272_0": "1042.",
  "atk-s0508a2:5273_0": "“Paṇṇavīsati vassāni, sekhabhūtassa me sato;",
  "atk-s0508a2:5274_0": "Na kāmasaññā uppajji, passa dhammasudhammataṃ.",
  "atk-s0508a2:5275_0": "1043.",
  "atk-s0508a2:5276_0": "“Paṇṇavīsati vassāni, sekhabhūtassa me sato;",
  "atk-s0508a2:5277_0": "Na dosasaññā uppajji, passa dhammasudhammataṃ.",
  "atk-s0508a2:5278_0": "1044.",
  "atk-s0508a2:5279_0": "“Paṇṇavīsati vassāni, bhagavantaṃ upaṭṭhahiṃ;",
  "atk-s0508a2:5280_0": "Mettena kāyakammena, chāyāva anapāyinī.",
  "atk-s0508a2:5281_0": "1045.",
  "atk-s0508a2:5282_0": "“Paṇṇavīsati vassāni, bhagavantaṃ upaṭṭhahiṃ;",
  "atk-s0508a2:5283_0": "Mettena vacīkammena, chāyāva anapāyinī.",
  "atk-s0508a2:5284_0": "1046.",
  "atk-s0508a2:5285_0": "“Paṇṇavīsati vassāni, bhagavantaṃ upaṭṭhahiṃ;",
  "atk-s0508a2:5286_0": "Mettena manokammena, chāyāva anapāyinī.",
  "atk-s0508a2:5287_0": "1047.",
  "atk-s0508a2:5288_0": "“Buddhassa caṅkamantassa, piṭṭhito anucaṅkamiṃ;",
  "atk-s0508a2:5289_0": "Dhamme desiyamānamhi, ñāṇaṃ me udapajjatha.",
  "atk-s0508a2:5290_0": "1048.",
  "atk-s0508a2:5291_0": "“Ahaṃ sakaraṇīyomhi, sekho appattamānaso;",
  "atk-s0508a2:5292_0": "Satthu ca parinibbānaṃ, yo amhaṃ anukampako.",
  "atk-s0508a2:5293_0": "1049.",
  "atk-s0508a2:5294_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0508a2:5295_0": "Sabbakāravarūpete, sambuddhe parinibbute.",
  "atk-s0508a2:5296_0": "1050.",
  "atk-s0508a2:5297_0": "“Bahussuto dhammadharo, kosārakkho mahesino;",
  "atk-s0508a2:5298_0": "Cakkhu sabbassa lokassa, ānando parinibbuto.",
  "atk-s0508a2:5299_0": "1051.",
  "atk-s0508a2:5300_0": "“Bahussuto dhammadharo, kosārakkho mahesino;",
  "atk-s0508a2:5301_0": "Cakkhu sabbassa lokassa, andhakāre tamonudo.",
  "atk-s0508a2:5302_0": "1052.",
  "atk-s0508a2:5303_0": "“Gatimanto satimanto, dhitimanto ca yo isi;",
  "atk-s0508a2:5304_0": "Saddhammadhārako thero, ānando ratanākaro.",
  "atk-s0508a2:5305_0": "1053.",
  "atk-s0508a2:5306_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:5307_0": "Ohito garuko bhāro, natthi dāni punabbhavo”ti. –",
  "atk-s0508a2:5308_0": "Imā gāthā abhāsi.",
  "atk-s0508a2:5309_0": "Tattha pisuṇena cāti ādito dve gāthā chabbaggiye bhikkhū devadattapakkhiyehi bhikkhūhi saddhiṃ saṃsaggaṃ karonte disvā tesaṃ ovādadānavasena vuttā.",
  "atk-s0508a2:5309_1": "Tattha pisuṇenāti pisuṇāya vācāya.",
  "atk-s0508a2:5309_2": "Tāya hi yutto puggalo “pisuṇo”ti vutto yathā nīlaguṇayutto paṭo nīloti.",
  "atk-s0508a2:5309_3": "Kodhanenāti kujjhanasīlena.",
  "atk-s0508a2:5309_4": "Attasampattinigūhaṇalakkhaṇassa maccherassa sambhavato maccharinā.",
  "atk-s0508a2:5309_5": "Vibhūtanandināti sattānaṃ vibhūtaṃ vibhavanaṃ vināsaṃ icchantena,",
  "atk-s0508a2:5309_6": "vibhūtaṃ vā visuṃ bhāvo bhedo,",
  "atk-s0508a2:5309_7": "taṃ nandanena,",
  "atk-s0508a2:5309_8": "sabbametaṃ devadattapakkhiyeva sandhāya vuttaṃ.",
  "atk-s0508a2:5309_9": "Te hi pañcavatthudīpanāya bahū jane sammāpaṭipanne bhindantā satthari bahiddhatāya thaddhamacchariyādimacchariyapakatā",
  "atk-s0508a2:5309_10": "mahājanassa mahato anatthāya paṭipajjiṃsu.",
  "atk-s0508a2:5309_11": "Sakhitanti sahāyabhāvaṃ saṃsaggaṃ na kareyya,",
  "atk-s0508a2:5309_12": "kiṃkāraṇā?",
  "atk-s0508a2:5309_13": "Pāpo kāpurisena saṅgamo kāpurisena pāpapuggalena samāgamo nihīno lāmako.",
  "atk-s0508a2:5309_14": "Ye hissa diṭṭhānugatiṃ āpajjanti.",
  "atk-s0508a2:5309_15": "Tesaṃ ducintitādibhedaṃ bālalakkhaṇameva āvahati,",
  "atk-s0508a2:5309_16": "pageva vacanakarassa.",
  "atk-s0508a2:5309_17": "Tenāha bhagavā –",
  "atk-s0508a2:5309_18": "“yāni kānici,",
  "atk-s0508a2:5309_19": "bhikkhave,",
  "atk-s0508a2:5309_20": "bhayāni uppajjanti,",
  "atk-s0508a2:5309_21": "sabbāni tāni bālato uppajjanti,",
  "atk-s0508a2:5309_22": "no paṇḍitato”tiādi.",
  "atk-s0508a2:5310_0": "Yena pana saṃsaggo kātabbo,",
  "atk-s0508a2:5310_1": "taṃ dassetuṃ “saddhena cā”tiādi vuttaṃ.",
  "atk-s0508a2:5310_2": "Tattha saddhenāti kammakammaphalasaddhāya ceva,",
  "atk-s0508a2:5310_3": "ratanattayasaddhāya ca samannāgatena.",
  "atk-s0508a2:5310_4": "Pesalenāti piyasīlena sīlasampannena.",
  "atk-s0508a2:5310_5": "Paññavatāti udayatthagāminiyā nibbedhikāya paññāya vasena paññāsampannena.",
  "atk-s0508a2:5310_6": "Bahussutenāti pariyattipaṭivedhabāhusaccānaṃ pāripūriyā bahussutena.",
  "atk-s0508a2:5310_7": "Bhaddoti tena tādisena sādhunā saṅgamo bhaddo sundaro kalyāṇo diṭṭhadhammikādibhedaṃ atthaṃ āvahatīti adhippāyo.",
  "atk-s0508a2:5311_0": "Passa cittakatantiādikā satta gāthā attano rūpasampattiṃ disvā kāmasaññaṃ uppādentiyā uttarāya nāma upāsikāya kāyavicchandajananatthaṃ bhāsitā.",
  "atk-s0508a2:5311_1": "“Ambapāliṃ gaṇikaṃ disvā vikkhittacittānaṃ ovādadānattha”ntipi vadanti.",
  "atk-s0508a2:5311_2": "Tā heṭṭhā vuttatthā eva.",
  "atk-s0508a2:5312_0": "Bahussuto cittakathītiādikā dve gāthā therena arahattaṃ patvā udānavasena bhāsitā.",
  "atk-s0508a2:5312_1": "Tattha paricārakoti upaṭṭhāko.",
  "atk-s0508a2:5312_2": "Seyyaṃ kappetīti arahattappattisamanantaraṃ sayitattā vuttaṃ.",
  "atk-s0508a2:5312_3": "Thero hi bahudeva rattiṃ caṅkamena vītināmetvā sarīraṃ utuṃ gāhāpetuṃ ovarakaṃ pavisitvā sayituṃ mañcake nisinno pādā ca bhūmito muttā,",
  "atk-s0508a2:5312_4": "appattañca sīsaṃ bimbohanaṃ,",
  "atk-s0508a2:5312_5": "etthantare arahattaṃ patvā sayi.",
  "atk-s0508a2:5313_0": "Khīṇāsavoti parikkhīṇacaturāsavo,",
  "atk-s0508a2:5313_1": "tato eva catūhipi yogehi visaṃyutto,",
  "atk-s0508a2:5313_2": "rāgasaṅgādīnaṃ atikkantattā saṅgātīto,",
  "atk-s0508a2:5313_3": "sabbaso kilesapariḷāhassa vūpasantattā sunibbuto sītibhūtoti attho.",
  "atk-s0508a2:5314_0": "Yasmiṃ patiṭṭhitā dhammāti theraṃ uddissa khīṇāsavamahābrahmunā bhāsitā gāthā.",
  "atk-s0508a2:5314_1": "Upaṭṭhitāya hi dhammasaṅgītiyā theraṃ uddissa yehi bhikkhūhi “eko bhikkhu vissagandhaṃ vāyatī”ti vuttaṃ.",
  "atk-s0508a2:5314_2": "Atha thero adhigate arahatte sattapaṇṇiguhādvāraṃ saṅghassa sāmaggīdānatthaṃ āgato,",
  "atk-s0508a2:5314_3": "tassa khīṇāsavabhāvappakāsanena suddhāvāsamahābrahmā.",
  "atk-s0508a2:5314_4": "Te bhikkhū lajjāpento “yasmiṃ patiṭṭhitā dhammā”ti gāthamāha.",
  "atk-s0508a2:5314_5": "Tassattho –",
  "atk-s0508a2:5314_6": "buddhassa bhagavato dhammā teneva adhigatā paveditā ca paṭivedhapariyattidhammā.",
  "atk-s0508a2:5314_7": "Yasmiṃ purisavisese patiṭṭhitā,",
  "atk-s0508a2:5314_8": "soyaṃ gottato gotamo dhammabhaṇḍāgāriko saupādisesanibbānassa adhigatattā idāni anupādisesanibbānagamane magge patiṭṭhahi,",
  "atk-s0508a2:5314_9": "tassa ekaṃsabhāgīti.",
  "atk-s0508a2:5315_0": "Athekadivasaṃ gopakamoggallāno nāma brāhmaṇo theraṃ pucchi –",
  "atk-s0508a2:5315_1": "“tvaṃ bahussutoti buddhassa sāsane pākaṭo,",
  "atk-s0508a2:5315_2": "kittakā dhammā te satthārā bhāsitā,",
  "atk-s0508a2:5315_3": "tayā dhāritā”ti?",
  "atk-s0508a2:5315_4": "Tassa thero paṭivacanaṃ dento “dvāsītī”ti gāthamāha.",
  "atk-s0508a2:5315_5": "Tattha dvāsīti sahassānīti yojanā,",
  "atk-s0508a2:5315_6": "buddhato gaṇhinti sammāsambuddhato uggaṇhiṃ dvisahassādhikāni asītidhammakkhandhasahassāni satthu santikā adhigaṇhinti attho.",
  "atk-s0508a2:5315_7": "Dve sahassāni bhikkhutoti dve dhammakkhandhasahassāni bhikkhuto gaṇhiṃ,",
  "atk-s0508a2:5315_8": "dhammasenāpatiādīnaṃ bhikkhūnaṃ santikā adhigacchiṃ.",
  "atk-s0508a2:5315_9": "Caturāsītisahassānīti tadubhayaṃ samodhānetvā catusahassādhikāni asītisahassāni.",
  "atk-s0508a2:5315_10": "Ye me dhammā pavattinoti ye yathāvuttaparimāṇā dhammakkhandhā mayhaṃ paguṇā vācuggatā jivhagge parivattantīti.",
  "atk-s0508a2:5316_0": "Athekadā thero sāsane pabbajitvā vipassanādhurepi ganthadhurepi ananuyuttaṃ ekaṃ puggalaṃ disvā bāhusaccābhāve",
  "atk-s0508a2:5316_1": "ādīnavaṃ pakāsento “appassutāya”nti gāthamāha.",
  "atk-s0508a2:5316_2": "Tattha appassutāyanti ekassa dvinnaṃ vā paṇṇāsānaṃ,",
  "atk-s0508a2:5316_3": "atha vā pana vaggānaṃ antamaso ekassa dvinnaṃ vā suttantānampi uggahitānaṃ abhāvena appassuto ayaṃ,",
  "atk-s0508a2:5316_4": "kammaṭṭhānaṃ pana uggahetvā anuyuñjanto bahussutova.",
  "atk-s0508a2:5316_5": "Balibaddova jīratīti yathā balibaddo jīramāno vaḍḍhamāno neva mātu na pitu,",
  "atk-s0508a2:5316_6": "na sesañātakānaṃ atthāya vaḍḍhati,",
  "atk-s0508a2:5316_7": "atha kho niratthakameva jīrati;",
  "atk-s0508a2:5316_8": "evamevaṃ ayampi na upajjhāyavattaṃ karoti,",
  "atk-s0508a2:5316_9": "na ācariyavattaṃ,",
  "atk-s0508a2:5316_10": "na āgantukavattādīni,",
  "atk-s0508a2:5316_11": "na bhāvanaṃ anuyuñjati,",
  "atk-s0508a2:5316_12": "niratthakameva jīrati.",
  "atk-s0508a2:5316_13": "Maṃsāni tassa vaḍḍhantīti yathā balibaddassa “kasanabhāravahanādīsu asamattho eso”ti araññe vissaṭṭhassa",
  "atk-s0508a2:5316_14": "yathā tathā vicarantassa khādantassa pivantassa maṃsāni tassa vaḍḍhanti;",
  "atk-s0508a2:5316_15": "evamevaṃ imassāpi upajjhāyādīhi vissaṭṭhassa saṅghaṃ nissāya cattāro paccaye labhitvā uddhaṃvirecanādīni",
  "atk-s0508a2:5316_16": "katvā kāyaṃ posentassa maṃsāni vaḍḍhanti thūlasarīro hutvā vicarati.",
  "atk-s0508a2:5316_17": "Paññāti lokiyalokuttarā panassa paññā ekaṅgulimattāpi na vaḍḍhati,",
  "atk-s0508a2:5316_18": "araññe gacchalatādīni viya assa chadvārāni nissāya taṇhā ceva navavidhamāno ca vaḍḍhatīti adhippāyo.",
  "atk-s0508a2:5317_0": "Bahussutoti gāthā attano bāhusaccaṃ nissāya aññaṃ atimaññantaṃ ekaṃ bhikkhuṃ uddissa vuttā.",
  "atk-s0508a2:5317_1": "Tattha sutenāti sutahetu attano bāhusaccanimittaṃ.",
  "atk-s0508a2:5317_2": "Atimaññatīti atikkamitvā maññati attānaṃ ukkaṃsento paraṃ paribhavati.",
  "atk-s0508a2:5317_3": "Tathevāti yathā andho andhakāre telapajjotaṃ dhārento ālokadānena paresaṃyeva atthāvaho,",
  "atk-s0508a2:5317_4": "na attano,",
  "atk-s0508a2:5317_5": "tatheva pariyattibāhusaccena sutavā puggalo sutena anupapanno attano atthaṃ aparipūrento andho ñāṇālokadānena paresaṃyeva atthāvaho,",
  "atk-s0508a2:5317_6": "na attano,",
  "atk-s0508a2:5317_7": "dīpadhāro andho viya mayhaṃ upaṭṭhātīti.",
  "atk-s0508a2:5318_0": "Idāni bāhusacce ānisaṃsaṃ dassento “bahussuta”nti gāthamāha.",
  "atk-s0508a2:5318_1": "Tattha upāseyyāti payirupāseyya.",
  "atk-s0508a2:5318_2": "Sutañca na vināsayeti bahussutaṃ payirupāsitvā laddhaṃ sutañca na vināseyya,",
  "atk-s0508a2:5318_3": "na susseyya dhāraṇaparicayaparipucchāmanasikārehi vaḍḍheyya.",
  "atk-s0508a2:5318_4": "Taṃ mūlaṃ brahmacariyassāti yasmā bahussutaṃ payirupāsitvā laddhaṃ taṃ sutaṃ pariyattibāhusaccaṃ maggabrahmacariyassa mūlaṃ padhānakāraṇaṃ.",
  "atk-s0508a2:5318_5": "Tasmā dhammadharo siyā vimuttāyatanasīse ṭhatvā yathāsutassa dhammassa dhāraṇe paṭhamaṃ pariyattidhammadharo bhaveyya.",
  "atk-s0508a2:5319_0": "Idāni pariyattibāhusaccena sādhetabbamatthaṃ dassetuṃ “pubbāparaññū”tiādi vuttaṃ.",
  "atk-s0508a2:5319_1": "Tattha pubbañca aparañca jānātīti pubbāparaññū.",
  "atk-s0508a2:5319_2": "Ekissā hi gāthāya pubbabhāge apaññāyamānepi pubbabhāge vā paññāyamāne aparabhāge apaññāyamānepi “imassa aparabhāgassa iminā pubbabhāgena,",
  "atk-s0508a2:5319_3": "imassa vā pubbabhāgassa iminā aparabhāgena bhavitabba”nti jānanto pubbāparaññū nāma.",
  "atk-s0508a2:5319_4": "Attatthādibhedaṃ tassa tassa bhāsitassa atthaṃ jānātīti atthaññū.",
  "atk-s0508a2:5319_5": "Niruttipadakovidoti niruttiyaṃ sesapadesupi cāti catūsupi paṭisambhidāsu cheko.",
  "atk-s0508a2:5319_6": "Suggahītañca gaṇhātīti teneva kovidabhāvena atthato byañjanato ca dhammaṃ sugahitameva katvā gaṇhāti.",
  "atk-s0508a2:5319_7": "Atthañcopaparikkhatīti yathāsutassa yathāpariyattassa dhammassa atthaṃ upaparikkhati “iti sīlaṃ,",
  "atk-s0508a2:5319_8": "iti samādhi,",
  "atk-s0508a2:5319_9": "iti paññā,",
  "atk-s0508a2:5319_10": "ime rūpārūpadhammā”ti manasā anupekkhati.",
  "atk-s0508a2:5320_0": "Khantyā chandikato hotīti tesu manasā anupekkhitesu dhammesu diṭṭhinijjhānakkhantiyā nijjhānaṃ khamāpetvā",
  "atk-s0508a2:5320_1": "rūpapariggahādimukhena vipassanābhinivese chandikato chandajāto hoti.",
  "atk-s0508a2:5320_2": "Tathābhūto ca vipassanāya kammaṃ karonto ussahitvā tuleti taṃtaṃpaccayanāmarūpadassanavasena ussāhaṃ",
  "atk-s0508a2:5320_3": "katvā tato paraṃ tilakkhaṇaṃ āropetvā tuleti “anicca”ntipi,",
  "atk-s0508a2:5320_4": "“dukkha”ntipi,",
  "atk-s0508a2:5320_5": "“anattā”tipi taṃ nāmarūpaṃ tīreti vipassati.",
  "atk-s0508a2:5320_6": "Samaye so padahati,",
  "atk-s0508a2:5320_7": "ajjhattaṃ susamāhitoti so evaṃ passanto paggahetabbādisamaye cittassa paggaṇhanādinā padahati,",
  "atk-s0508a2:5320_8": "padahanto ca ajjhattaṃ gocarajjhatte vipassanāsamādhinā maggasamādhinā ca suṭṭhu samāhito bhaveyya,",
  "atk-s0508a2:5320_9": "asamādhānahetubhūte kilese pajaheyya.",
  "atk-s0508a2:5320_10": "Svāyaṃ guṇo sabbopi yasmā bahussutaṃ dhammadharaṃ sappaññaṃ buddhasāvakaṃ payirupāsantassa hoti,",
  "atk-s0508a2:5320_11": "tasmā asaṅkhataṃ dhammaṃ ārabbha dukkhādīsu pariññādivisiṭṭhakiccatāya dhammaviññāṇasaṅkhātaṃ dhammañāṇaṃ",
  "atk-s0508a2:5320_12": "ākaṅkhanto tathāvidhaṃ vuttappakāraṃ kalyāṇamittaṃ bhajetha,",
  "atk-s0508a2:5320_13": "seveyya payirupāseyyāti attho.",
  "atk-s0508a2:5321_0": "Evaṃ bahupakāratāya tassa pūjanīyakaṃ dassento “bahussuto”ti gāthamāha.",
  "atk-s0508a2:5321_1": "Tassattho –",
  "atk-s0508a2:5321_2": "suttageyyādi bahu sutaṃ etassāti bahussuto.",
  "atk-s0508a2:5321_3": "Tameva desanādhammaṃ suvaṇṇabhājane pakkhittasīhavasā viya avinassantaṃ dhāretīti dhammadharo.",
  "atk-s0508a2:5321_4": "Tato eva mahesino bhagavato dhammakosaṃ dhammaratanaṃ ārakkhatīti kosārakkho.",
  "atk-s0508a2:5321_5": "Yasmā sadevakassa lokassa samadassanena cakkhubhūto,",
  "atk-s0508a2:5321_6": "tasmā cakkhu sabbassa lokassa pūjanīyo mānanīyoti,",
  "atk-s0508a2:5321_7": "bahussutabhāvena bahujanassa pūjanīyabhāvadassanatthaṃ nigamanavasena punapi “bahussuto”ti vuttaṃ.",
  "atk-s0508a2:5322_0": "Evarūpaṃ kalyāṇamittaṃ labhitvāpi kārakasseva aparihāni,",
  "atk-s0508a2:5322_1": "na akārakassāti dassento “dhammārāmo”ti gāthamāha.",
  "atk-s0508a2:5322_2": "Tattha nivāsanaṭṭhena samathavipassanādhammo ārāmo,",
  "atk-s0508a2:5322_3": "tasmiṃ eva dhamme rato abhiratoti dhammarato,",
  "atk-s0508a2:5322_4": "tasseva dhammassa punappunaṃ vicintanena dhammaṃ anuvicintayaṃ dhammaṃ āvajjento manasi karotīti attho.",
  "atk-s0508a2:5322_5": "Anussaranti tameva dhammaṃ anussaranto.",
  "atk-s0508a2:5322_6": "Saddhammāti evarūpo bhikkhu sattatiṃsapabhedā bodhipakkhiyadhammā navavidhalokuttaradhammā ca na parihāyati,",
  "atk-s0508a2:5322_7": "na kadāci tassa tato parihāni hotīti attho.",
  "atk-s0508a2:5323_0": "Athekadivasaṃ kāye avītarāgaṃ kusītaṃ hīnavīriyaṃ kosallāyā ti nāmaṃ bhikkhuṃ saṃvejento “kāyamaccheragaruno”ti gāthamāha.",
  "atk-s0508a2:5323_1": "Tattha kāyamaccheragarunoti “kāyadaḷhībahulassa kāye mamattassa ācariyupajjhāyānampi kāyena kattabbaṃ kiñci akatvā vicarantassa.",
  "atk-s0508a2:5323_2": "Hiyyamāneti attano kāye jīvite ca khaṇe khaṇe parihiyyamāne.",
  "atk-s0508a2:5323_3": "Anuṭṭhaheti sīlādīnaṃ paripūraṇavasena uṭṭhānavīriyaṃ na kareyya.",
  "atk-s0508a2:5323_4": "Sarīrasukhagiddhassāti attano sarīrassa sukhāpaneneva gedhaṃ āpannassa.",
  "atk-s0508a2:5323_5": "Kuto samaṇaphāsutāti evarūpassa puggalassa sāmaññavasena kuto sukhavihāro,",
  "atk-s0508a2:5323_6": "phāsuvihāro na tassa vijjatīti attho.",
  "atk-s0508a2:5324_0": "Na pakkhantītiādikā āyasmato sāriputtassa dhammasenāpatino parinibbutabhāvaṃ sutvā therena bhāsitā.",
  "atk-s0508a2:5324_1": "Tattha na pakkhanti disā sabbāti puratthimādibhedā sabbā disā na pakkhayanti,",
  "atk-s0508a2:5324_2": "disāmūḷhoti attho.",
  "atk-s0508a2:5324_3": "Dhammā na paṭibhanti manti pubbe suṭṭhu paguṇāpi pariyattidhammā idāni sakkaccaṃ samannāhariyamānāpi mayhaṃ na upaṭṭhahanti.",
  "atk-s0508a2:5324_4": "Gate kalyāṇamittamhīti sadevakassa lokassa kalyāṇamittabhūte dhammasenāpatimhi anupādisesanibbānaṃ gate.",
  "atk-s0508a2:5324_5": "Andhakāraṃva khāyatīti sabbopāyaṃ loko andhakāro viya upaṭṭhāti.",
  "atk-s0508a2:5325_0": "Abbhatītasahāyassāti apagatasahāyassa,",
  "atk-s0508a2:5325_1": "kalyāṇamittarahitassāti attho.",
  "atk-s0508a2:5325_2": "Atītagatasatthunoti āyasmato atīto hutvā nibbānagatasatthukassa,",
  "atk-s0508a2:5325_3": "satthari parinibbuteti attho.",
  "atk-s0508a2:5325_4": "Yathā kāyagatā satīti kāyagatāsatibhāvanā takkarassa yathā ekantahitāvahā,",
  "atk-s0508a2:5325_5": "evaṃ etādisaṃ anāthassa puggalassa ekantahitāvahaṃ aññaṃ mittaṃ nāma natthi,",
  "atk-s0508a2:5325_6": "sanāthassa aññāpi bhāvanā hitāvahā evāti adhippāyo.",
  "atk-s0508a2:5326_0": "Purāṇāti porāṇā,",
  "atk-s0508a2:5326_1": "sāriputtādike kalyāṇamitte sandhāya vadati.",
  "atk-s0508a2:5326_2": "Navehīti navakehi.",
  "atk-s0508a2:5326_3": "Na sameti meti mayhaṃ cittaṃ na samāgacchati,",
  "atk-s0508a2:5326_4": "na te mama cittaṃ ārādhentīti attho.",
  "atk-s0508a2:5326_5": "Svajja ekova jhāyāmīti sohaṃ ajja vuḍḍhatarehi virahito ekova hutvā jhāyāmi jhānapasuto homi.",
  "atk-s0508a2:5326_6": "Vassupetoti vassakāle kulāvakaṃ upeto pakkhī viya.",
  "atk-s0508a2:5326_7": "“Vāsupeto”tipi pāḷi,",
  "atk-s0508a2:5326_8": "vāsaṃ upagatoti attho.",
  "atk-s0508a2:5327_0": "Dassanāya abhikkanteti gāthā satthārā bhāsitā.",
  "atk-s0508a2:5327_1": "Tassattho –",
  "atk-s0508a2:5327_2": "mama dassanāya abhikkante nānāvidhavidesapavāsikabahujane, ānanda,",
  "atk-s0508a2:5327_3": "mama upasaṅkamanaṃ mā vāresi. Kasmā?",
  "atk-s0508a2:5327_4": "Te sotāro dhammassa,",
  "atk-s0508a2:5327_5": "mamaṃ passantu,",
  "atk-s0508a2:5327_6": "ayameva dassanāya samayoti.",
  "atk-s0508a2:5328_0": "Taṃ sutvā thero “dassanāya abhikkante”ti aparaṃ gāthamāha.",
  "atk-s0508a2:5328_1": "Imāya hi gāthāya sambandhatthaṃ purimagāthā idha nikkhittā.",
  "atk-s0508a2:5328_2": "Teneva sacāhaṃ desantarato āgatāgate tāvadeva dassetuṃ lacchāmīti etassa padassa atthasiddhiṃ dasseti.",
  "atk-s0508a2:5329_0": "Paṇṇavīsati vassānīti pañca gāthā attano aggupaṭṭhākabhāvaṃ dīpetuṃ vuttā.",
  "atk-s0508a2:5329_1": "Āraddhakammaṭṭhānabhāvena hi satthu upaṭṭhānapasutabhāvena ca therassa maggena asamucchinnāpi kāmasaññādayo na uppajjiṃsu,",
  "atk-s0508a2:5329_2": "kāyavacīmanokammāni ca sabbakālaṃ satthari mettāpubbaṅgamāni mettānuparivattāni ahesuṃ.",
  "atk-s0508a2:5329_3": "Tattha paṇṇavīsati vassānīti pañcavīsati saṃvaccharāni.",
  "atk-s0508a2:5329_4": "Sekhabhūtassa me satoti sekhabhūmiyaṃ sotāpattiphale ṭhitassa me sato.",
  "atk-s0508a2:5329_5": "Kāmasaññāti kāmasahagatā saññā na uppajji,",
  "atk-s0508a2:5329_6": "ettha ca kāmasaññādianuppattivacanena attano āsayasuddhiṃ dasseti,",
  "atk-s0508a2:5329_7": "“mettena kāyakammenā”tiādinā payogasuddhiṃ.",
  "atk-s0508a2:5329_8": "Tattha gandhakuṭiyaṃ paribhaṇḍakaraṇādinā satthu vattapaṭivattakaraṇena ca mettaṃ kāyakammaṃ veditabbaṃ,",
  "atk-s0508a2:5329_9": "dhammadesanākālārocanādinā mettaṃ vacīkammaṃ,",
  "atk-s0508a2:5329_10": "rahogatassa satthāraṃ uddissa hitūpasaṃhāramanasikārena mettaṃ manokammaṃ.",
  "atk-s0508a2:5329_11": "Ñāṇaṃ me udapajjathāti attano sekkhabhūmipattimāha.",
  "atk-s0508a2:5330_0": "Ahaṃ sakaraṇīyomhīti satthu parinibbāne upaṭṭhite maṇḍalamāḷaṃ pavisitvā kapisīsaṃ ālambitvā sokābhibhūtena vuttagāthā.",
  "atk-s0508a2:5330_1": "Tattha sakaraṇīyomhīti dukkhaparijānanādinā karaṇīyena sakaraṇīyo amhi.",
  "atk-s0508a2:5330_2": "Appattamānasoti anadhigatārahatto.",
  "atk-s0508a2:5330_3": "Satthu ca parinibbānanti mayhaṃ satthu parinibbānañca upaṭṭhitaṃ.",
  "atk-s0508a2:5330_4": "Yo amhaṃ anukampakoti yo satthā mayhaṃ anuggāhako.",
  "atk-s0508a2:5331_0": "Tadāsi yaṃ bhiṃsanakanti gāthā satthu parinibbānakāle pathavīkampanadevadundubhiphalanādike disvā sañjātasaṃvegena vuttagāthā.",
  "atk-s0508a2:5332_0": "Bahussutotiādikā tisso gāthā theraṃ pasaṃsantehi saṅgītikārehi ṭhapitā.",
  "atk-s0508a2:5332_1": "Tattha gatimantoti asadisāya ñāṇagatiyā samannāgato.",
  "atk-s0508a2:5332_2": "Satimantoti paramena satinepakkena samannāgato.",
  "atk-s0508a2:5332_3": "Dhitimantoti asādhāraṇāya byañjanatthāvadhāraṇasamatthāya dhitisampattiyā samannāgato.",
  "atk-s0508a2:5332_4": "Ayañhi thero ekapadeyeva ṭhatvā saṭṭhipadasahassāni satthārā kathitaniyāmeneva gaṇhāti,",
  "atk-s0508a2:5332_5": "gahitañca suvaṇṇabhājane pakkhittasīhavasā viya sabbakālaṃ na vinassati,",
  "atk-s0508a2:5332_6": "aviparītabyañjanāvadhāraṇasamatthāya satipubbaṅgamāya paññāya,",
  "atk-s0508a2:5332_7": "atthāvadhāraṇasamatthāya paññāpubbaṅgamāya satiyā ca samannāgato.",
  "atk-s0508a2:5332_8": "Tenāha bhagavā –",
  "atk-s0508a2:5332_9": "“etadaggaṃ,",
  "atk-s0508a2:5332_10": "bhikkhave,",
  "atk-s0508a2:5332_11": "mama sāvakānaṃ bhikkhūnaṃ bahussutāna”ntiādi.",
  "atk-s0508a2:5332_12": "Tathā cāha dhammasenāpati –",
  "atk-s0508a2:5332_13": "“āyasmā ānando atthakusalo”tiādi.",
  "atk-s0508a2:5332_14": "Ratanākaroti saddhammaratanassa ākarabhūto.",
  "atk-s0508a2:5333_0": "Pariciṇṇoti gāthā parinibbānakāle therena bhāsitā, sā vuttatthā eva.",
  "atk-s0508a2:5334_0": "Ānandattheragāthāvaṇṇanā niṭṭhitā.",
  "atk-s0508a2:5335_0": "Tiṃsanipātavaṇṇanā niṭṭhitā.",
  "atk-s0508a2:5336_0": "18. Cattālīsanipāto",
  "atk-s0508a2:5337_0": "1. Mahākassapattheragāthāvaṇṇanā",
  "atk-s0508a2:5338_0": "Cattālīsanipāte na gaṇena purakkhatotiādikā āyasmato mahākassapattherassa gāthā.",
  "atk-s0508a2:5338_1": "Kā uppatti?",
  "atk-s0508a2:5338_2": "Ayaṃ kira padumuttarassa bhagavato kāle haṃsavatīnagare vedeho nāma asītikoṭivibhavo kuṭumbiko ahosi.",
  "atk-s0508a2:5338_3": "So buddhamāmako,",
  "atk-s0508a2:5338_4": "dhammamāmako,",
  "atk-s0508a2:5338_5": "saṅghamāmako upāsako hutvā viharanto ekasmiṃ uposathadivase pātova subhojanaṃ bhuñjitvā uposathaṅgāni",
  "atk-s0508a2:5338_6": "adhiṭṭhāya gandhapupphādīni gahetvā vihāraṃ gantvā satthāraṃ pūjetvā vanditvā ekamantaṃ nisīdi.",
  "atk-s0508a2:5339_0": "Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ,",
  "atk-s0508a2:5339_1": "bhikkhave,",
  "atk-s0508a2:5339_2": "mama sāvakānaṃ bhikkhūnaṃ dhutavādānaṃ,",
  "atk-s0508a2:5339_3": "yadidaṃ nisabho”ti etadagge ṭhapesi.",
  "atk-s0508a2:5339_4": "Upāsako taṃ sutvā pasanno dhammakathāvasāne mahājane uṭṭhāya gate satthāraṃ vanditvā “sve mayhaṃ bhikkhaṃ adhivāsethā”ti nimantesi.",
  "atk-s0508a2:5339_5": "“Mahā kho, upāsaka,",
  "atk-s0508a2:5339_6": "bhikkhusaṅgho”ti. “Kittako,",
  "atk-s0508a2:5339_7": "bhante”ti?",
  "atk-s0508a2:5339_8": "“Aṭṭhasaṭṭhibhikkhusatasahassa”nti. “Bhante,",
  "atk-s0508a2:5339_9": "ekaṃ sāmaṇerampi vihāre asesetvā mayhaṃ bhikkhaṃ adhivāsethā”ti.",
  "atk-s0508a2:5339_10": "Satthā adhivāsesi.",
  "atk-s0508a2:5339_11": "Upāsako satthu adhivāsanaṃ viditvā gehaṃ gantvā mahādānaṃ sajjetvā punadivase satthu kālaṃ ārocāpesi.",
  "atk-s0508a2:5339_12": "Satthā pattacīvaramādāya bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne",
  "atk-s0508a2:5339_13": "yāguādīni sampaṭicchanto bhattavissaggaṃ akāsi.",
  "atk-s0508a2:5339_14": "Upāsakopi satthu santike nisīdi.",
  "atk-s0508a2:5340_0": "Tasmiṃ antare mahānisabhatthero piṇḍāya caranto tameva vīthiṃ paṭipajji.",
  "atk-s0508a2:5340_1": "Upāsako disvā uṭṭhāya gantvā theraṃ vanditvā “pattaṃ, bhante,",
  "atk-s0508a2:5340_2": "dethā”ti āha.",
  "atk-s0508a2:5340_3": "Thero pattaṃ adāsi. “Bhante,",
  "atk-s0508a2:5340_4": "idheva pavisatha,",
  "atk-s0508a2:5340_5": "satthāpi gehe nisinno”ti.",
  "atk-s0508a2:5340_6": "“Na vaṭṭissati,",
  "atk-s0508a2:5340_7": "upāsakā”ti.",
  "atk-s0508a2:5340_8": "So therassa pattaṃ gahetvā piṇḍapātassa pūretvā adāsi.",
  "atk-s0508a2:5340_9": "Tato theraṃ anugantvā nivatto satthu santike nisīditvā evamāha –",
  "atk-s0508a2:5340_10": "“mahānisabhatthero, bhante,",
  "atk-s0508a2:5340_11": "‘satthāpi gehe nisinno’ti vuttepi pavisituṃ na icchi,",
  "atk-s0508a2:5340_12": "atthi nu kho etassa tumhākaṃ guṇehi atirekaguṇo”ti.",
  "atk-s0508a2:5340_13": "Buddhānañca vaṇṇamaccheraṃ nāma natthi,",
  "atk-s0508a2:5340_14": "tasmā satthā evamāha – “upāsaka,",
  "atk-s0508a2:5340_15": "mayaṃ bhikkhaṃ āgamayamānā gehe nisīdāma,",
  "atk-s0508a2:5340_16": "so pana bhikkhu na evaṃ nisīditvā bhikkhaṃ udikkhati,",
  "atk-s0508a2:5340_17": "mayaṃ gāmantasenāsane vasāma,",
  "atk-s0508a2:5340_18": "so araññasmiṃyeva vasati,",
  "atk-s0508a2:5340_19": "mayaṃ channe vasāma,",
  "atk-s0508a2:5340_20": "so abbhokāseyeva vasatī”ti bhagavā “ayañca ayañcetassa guṇo”ti mahāsamuddaṃ pūrayamāno viya tassa guṇaṃ kathesi.",
  "atk-s0508a2:5341_0": "Upāsako pakatiyāpi jalamānapadīpo telena āsitto viya suṭṭhutaraṃ pasanno hutvā cintesi –",
  "atk-s0508a2:5341_1": "“kiṃ mayhaṃ aññāya sampattiyā,",
  "atk-s0508a2:5341_2": "anāgate ekassa buddhassa santike dhutavādānaṃ aggabhāvatthāya patthanaṃ karissāmī”ti.",
  "atk-s0508a2:5341_3": "So punapi satthāraṃ nimantetvā teneva niyāmena satta divase mahādānaṃ datvā sattame divase buddhappamukhassa",
  "atk-s0508a2:5341_4": "mahābhikkhusaṅghassa ticīvarāni datvā satthu pādamūle nipajjitvā evamāha – “yaṃ me, bhante,",
  "atk-s0508a2:5341_5": "satta divase dānaṃ dentassa mettaṃ kāyakammaṃ,",
  "atk-s0508a2:5341_6": "mettaṃ vacīkammaṃ,",
  "atk-s0508a2:5341_7": "mettaṃ manokammaṃ paccupaṭṭhitaṃ,",
  "atk-s0508a2:5341_8": "imināhaṃ na aññaṃ devasampattiṃ vā sakkamārabrahmasampattiṃ vā patthemi,",
  "atk-s0508a2:5341_9": "idaṃ pana me kammaṃ anāgate ekassa buddhassa santike mahānisabhattherena pattaṭṭhānantaraṃ pāpuṇanatthāya",
  "atk-s0508a2:5341_10": "terasadhutaṅgadharānaṃ aggabhāvassa adhikāro hotū”ti.",
  "atk-s0508a2:5341_11": "Satthā “mahantaṃ ṭhānaṃ iminā patthitaṃ,",
  "atk-s0508a2:5341_12": "samijjhissati nu kho,",
  "atk-s0508a2:5341_13": "no”ti olokento samijjhanabhāvaṃ disvā āha –",
  "atk-s0508a2:5341_14": "“manāpaṃ te ṭhānaṃ patthitaṃ,",
  "atk-s0508a2:5341_15": "anāgate satasahassakappāvasāne gotamo nāma buddho uppajjissati,",
  "atk-s0508a2:5341_16": "tassa tvaṃ tatiyasāvako mahākassapatthero nāma bhavissasī”ti byākāsi.",
  "atk-s0508a2:5341_17": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ sampattiṃ amaññittha.",
  "atk-s0508a2:5341_18": "So yāvatāyukaṃ dānaṃ datvā,",
  "atk-s0508a2:5341_19": "sīlaṃ samādāya rakkhitvā,",
  "atk-s0508a2:5341_20": "nānappakāraṃ kalyāṇakammaṃ katvā,",
  "atk-s0508a2:5341_21": "kālaṃ katvā,",
  "atk-s0508a2:5341_22": "sagge nibbatti.",
  "atk-s0508a2:5342_0": "Tato paṭṭhāya devamanussesu sampattiṃ anubhavanto ito ekanavute kappe vipassisammāsambuddhe bandhumatīnagaraṃ",
  "atk-s0508a2:5342_1": "upanissāya kheme migadāye viharante devalokā cavitvā aññatarasmiṃ parijiṇṇabrāhmaṇakule nibbatti.",
  "atk-s0508a2:5342_2": "Tasmiñca kāle vipassī bhagavā sattame sattame saṃvacchare dhammaṃ kathesi,",
  "atk-s0508a2:5342_3": "mahantaṃ kolāhalaṃ hoti.",
  "atk-s0508a2:5342_4": "Sakalajambudīpe devatā “satthā dhammaṃ kathessatī”ti ārocesuṃ.",
  "atk-s0508a2:5342_5": "Brāhmaṇo taṃ sāsanaṃ assosi.",
  "atk-s0508a2:5342_6": "Tassa ca nivāsanasāṭako ekoyeva hoti,",
  "atk-s0508a2:5342_7": "tathā brāhmaṇiyā.",
  "atk-s0508a2:5342_8": "Pārupanaṃ pana dvinnampi ekameva.",
  "atk-s0508a2:5342_9": "So sakalanagare “ekasāṭakabrāhmaṇo”ti paññāyi.",
  "atk-s0508a2:5342_10": "So brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā sayaṃ taṃ vatthaṃ pārupitvā gacchati.",
  "atk-s0508a2:5342_11": "Brāhmaṇīnaṃ sannipāte sati sayaṃ gehe acchati,",
  "atk-s0508a2:5342_12": "brāhmaṇī taṃ vatthaṃ pārupitvā gacchati.",
  "atk-s0508a2:5342_13": "Tasmiṃ pana divase brāhmaṇo brāhmaṇiṃ āha – “bhoti,",
  "atk-s0508a2:5342_14": "kiṃ rattiṃ dhammaṃ suṇissasi, divā”ti?",
  "atk-s0508a2:5342_15": "“Mayaṃ mātugāmajātikā nāma rattiṃ sotuṃ na sakkoma,",
  "atk-s0508a2:5342_16": "divā sossāmā”ti brāhmaṇaṃ gehe ṭhapetvā taṃ vatthaṃ pārupitvā upāsikāhi saddhiṃ divā gantvā satthāraṃ",
  "atk-s0508a2:5342_17": "vanditvā ekamante nisinnā dhammaṃ sutvā upāsikāhiyeva saddhiṃ āgamāsi.",
  "atk-s0508a2:5342_18": "Atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.",
  "atk-s0508a2:5343_0": "Tasmiṃ samaye satthā parisamajjhe alaṅkatadhammāsane nisinno cittabījaniṃ ādāya ākāsagaṅgaṃ otārento viya,",
  "atk-s0508a2:5343_1": "sineruṃ manthaṃ katvā sāgaraṃ nimmathento viya,",
  "atk-s0508a2:5343_2": "dhammakathaṃ kathesi.",
  "atk-s0508a2:5343_3": "Brāhmaṇassa parisapariyante nisinnassa dhammaṃ suṇantassa paṭhamayāmasmiṃyeva sakalasarīraṃ pūrayamānā pañcavaṇṇā pīti uppajji.",
  "atk-s0508a2:5343_4": "So pārutavatthaṃ saṅgharitvā “dasabalassa dassāmī”ti cintesi.",
  "atk-s0508a2:5343_5": "Athassa ādīnavasahassaṃ dassayamānaṃ maccheraṃ uppajji.",
  "atk-s0508a2:5343_6": "So “brāhmaṇiyā mayhañca ekameva vatthaṃ,",
  "atk-s0508a2:5343_7": "aññaṃ kiñci pārupanaṃ natthi,",
  "atk-s0508a2:5343_8": "apārupitvā ca nāma bahi vicarituṃ na sakkā”ti sabbathāpi adātukāmo ahosi,",
  "atk-s0508a2:5343_9": "athassa nikkhante paṭhamayāme majjhimayāmepi tatheva pīti uppajji.",
  "atk-s0508a2:5343_10": "Tatheva cintetvā tatheva adātukāmo ahosi.",
  "atk-s0508a2:5343_11": "Athassa majjhimayāme nikkhante pacchimayāmepi tatheva pīti uppajji.",
  "atk-s0508a2:5343_12": "Tadā so “yaṃ vā hotu taṃ vā pacchāpi jānissāmī”ti vatthaṃ saṅgharitvā satthu pādamūle ṭhapesi.",
  "atk-s0508a2:5343_13": "Tato vāmahatthaṃ ābhujitvā dakkhiṇena hatthena tikkhattuṃ apphoṭetvā “jitaṃ me,",
  "atk-s0508a2:5343_14": "jitaṃ me”ti tayo vāre nadi.",
  "atk-s0508a2:5344_0": "Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0508a2:5344_1": "Rañño ca nāma “jitaṃ me”ti saddo amanāpo hoti.",
  "atk-s0508a2:5344_2": "So purisaṃ pesesi – “gaccha,",
  "atk-s0508a2:5344_3": "etaṃ puccha kiṃ vadasī”ti.",
  "atk-s0508a2:5344_4": "So tena gantvā pucchito “avasesā hatthiyānādīni āruyha asicammādīni gahetvā parasenaṃ jinanti,",
  "atk-s0508a2:5344_5": "na taṃ acchariyaṃ.",
  "atk-s0508a2:5344_6": "Ahaṃ pana pacchato āgacchantassa kūṭagoṇassa muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ dasabalassa adāsiṃ,",
  "atk-s0508a2:5344_7": "taṃ me macchariyaṃ jita”nti āha.",
  "atk-s0508a2:5344_8": "So puriso āgantvā taṃ pavattiṃ rañño ārocesi.",
  "atk-s0508a2:5344_9": "Rājā āha – “amhe, bhaṇe,",
  "atk-s0508a2:5344_10": "dasabalassa anurūpaṃ na jānimha,",
  "atk-s0508a2:5344_11": "brāhmaṇo jānī”ti vatthayugaṃ pesesi.",
  "atk-s0508a2:5344_12": "Taṃ disvā brāhmaṇo cintesi –",
  "atk-s0508a2:5344_13": "“ayaṃ mayhaṃ tuṇhīnisinnassa paṭhamaṃ kiñci adatvā satthu guṇe kathentassa adāsi.",
  "atk-s0508a2:5344_14": "Satthu guṇe paṭicca uppannena pana mayhaṃ ko attho”ti tampi vatthayugaṃ dasabalasseva adāsi.",
  "atk-s0508a2:5344_15": "Rājāpi “kiṃ brāhmaṇena kata”nti pucchitvā “tampi tena vatthayugaṃ tathāgatasseva dinna”nti sutvā aññānipi dve vatthayugāni pesesi,",
  "atk-s0508a2:5344_16": "so tānipi adāsi.",
  "atk-s0508a2:5344_17": "Rājā aññānipi cattārīti evaṃ yāva dvattiṃsavatthayugāni pesesi.",
  "atk-s0508a2:5344_18": "Atha brāhmaṇo “idaṃ vaḍḍhetvā vaḍḍhetvā gahaṇaṃ viya hotī”ti attano atthāya ekaṃ,",
  "atk-s0508a2:5344_19": "brāhmaṇiyā ekanti dve vatthayugāni gahetvā tiṃsayugāni tathāgatasseva adāsi.",
  "atk-s0508a2:5344_20": "Tato paṭṭhāya ca so satthu vissāsiko jāto.",
  "atk-s0508a2:5345_0": "Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ attanā pārutarattakambalaṃ datvā āha –",
  "atk-s0508a2:5345_1": "“ito paṭṭhāya imaṃ pārupitvā dhammaṃ suṇāhī”ti.",
  "atk-s0508a2:5345_2": "So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ tathāgatassa mañcassa upari vitānaṃ katvā agamāsi.",
  "atk-s0508a2:5345_3": "Athekadivasaṃ rājā pātova vihāraṃ gantvā antogandhakuṭiyaṃ satthu santike nisīdi.",
  "atk-s0508a2:5345_4": "Tasmiñca samaye chabbaṇṇā buddharasmiyo kambale paṭihaññanti,",
  "atk-s0508a2:5345_5": "kambalo ativiya virocati.",
  "atk-s0508a2:5345_6": "Rājā ullokento sañjānitvā āha – “amhākaṃ, bhante,",
  "atk-s0508a2:5345_7": "esa kambalo,",
  "atk-s0508a2:5345_8": "amhehi ekasāṭakabrāhmaṇassa dinno”ti. “Tumhehi, mahārāja,",
  "atk-s0508a2:5345_9": "brāhmaṇo pūjito,",
  "atk-s0508a2:5345_10": "brāhmaṇena mayaṃ pūjitā”ti.",
  "atk-s0508a2:5345_11": "Rājā “brāhmaṇo yuttaṃ aññāsi,",
  "atk-s0508a2:5345_12": "na maya”nti pasīditvā yaṃ manussānaṃ upakārabhūtaṃ,",
  "atk-s0508a2:5345_13": "taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ datvā purohitaṭṭhāne ṭhapesi.",
  "atk-s0508a2:5345_14": "Sopi “aṭṭhaṭṭhakaṃ nāla catusaṭṭhi hotī”ti catusaṭṭhi salākabhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.",
  "atk-s0508a2:5346_0": "Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ buddhānaṃ antare bārāṇasiyaṃ kuṭumbiyaghare nibbatto.",
  "atk-s0508a2:5346_1": "So vuddhimanvāya gharāvāsaṃ vasanto ekadivasaṃ araññe jaṅghavihāraṃ carati.",
  "atk-s0508a2:5346_2": "Tasmiñca samaye paccekabuddho nadītīre cīvarakammaṃ karonto anuvāte appahonte saṅgharitvā ṭhapetuṃ āraddho.",
  "atk-s0508a2:5346_3": "So disvā “kasmā, bhante,",
  "atk-s0508a2:5346_4": "saṅgharitvā ṭhapethā”ti āha.",
  "atk-s0508a2:5346_5": "“Anuvāto nappahotī”ti. “Iminā, bhante,",
  "atk-s0508a2:5346_6": "karothā”ti uttarasāṭakaṃ datvā “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.",
  "atk-s0508a2:5347_0": "Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0508a2:5347_1": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya “evarūpaṃ bālaṃ yojanasatena parivajjeyya”nti patthanaṃ paṭṭhapesi.",
  "atk-s0508a2:5347_2": "Sā gehaṅgaṇe ṭhitā sutvā “imāya dinnabhattaṃ mā esa bhuñjatū”ti pattaṃ gahetvā piṇḍapātaṃ chaḍḍetvā kalalassa pūretvā adāsi.",
  "atk-s0508a2:5347_3": "Itarā disvā “bāle,",
  "atk-s0508a2:5347_4": "tvaṃ maṃ tāva akkosa vā pahara vā,",
  "atk-s0508a2:5347_5": "evarūpassa pana dve asaṅkhyeyyāni pūritapāramissa pattato bhattaṃ chaḍḍetvā kalalaṃ dātuṃ na yutta”nti āha.",
  "atk-s0508a2:5347_6": "Athassa bhariyāya paṭisaṅkhānaṃ uppajji.",
  "atk-s0508a2:5347_7": "Sā “tiṭṭhatha,",
  "atk-s0508a2:5347_8": "bhante”ti kalalaṃ chaḍḍetvā pattaṃ dhovitvā gandhacuṇṇena.",
  "atk-s0508a2:5347_9": "Ubbaṭṭetvā paṇītabhattassa catumadhurassa ca pūretvā upari āsittena padumagabbhavaṇṇena sappinā vijjotamānaṃ",
  "atk-s0508a2:5347_10": "paccekabuddhassa hatthe ṭhapetvā “yathā ayaṃ piṇḍapāto obhāsajāto,",
  "atk-s0508a2:5347_11": "evaṃ obhāsajātaṃ me sarīraṃ hotū”ti patthanaṃ paṭṭhapesi.",
  "atk-s0508a2:5347_12": "Paccekabuddho anumoditvā ākāsaṃ pakkhandi.",
  "atk-s0508a2:5348_0": "Tepi jāyampatikā yāvatāyukaṃ kusalaṃ katvā sagge nibbattitvā puna tato cavitvā upāsako kassapasammāsambuddhakāle",
  "atk-s0508a2:5348_1": "bārāṇasiyaṃ asītikoṭivibhavassa seṭṭhino putto hutvā nibbatti,",
  "atk-s0508a2:5348_2": "itarāpi tādisasseva seṭṭhino dhītā hutvā nibbatti.",
  "atk-s0508a2:5348_3": "Tassa vuddhippattassa tameva seṭṭhidhītaraṃ ānayiṃsu.",
  "atk-s0508a2:5348_4": "Tassā pubbe aniṭṭhavipākassa pāpakammassa ānubhāvena patikulaṃ paviṭṭhamattāya ummārabbhantare sakalasarīraṃ ugghāṭitavaccakuṭi viya duggandhaṃ jātaṃ.",
  "atk-s0508a2:5348_5": "Seṭṭhikumāro “kassāyaṃ gandho”ti pucchitvā,",
  "atk-s0508a2:5348_6": "“seṭṭhikaññāyā”ti sutvā,",
  "atk-s0508a2:5348_7": "“nīharatha,",
  "atk-s0508a2:5348_8": "nīharathā”ti ābhataniyāmeneva kulagharaṃ pesesi.",
  "atk-s0508a2:5348_9": "Sā eteneva nīhārena sattasu ṭhānesu paṭinivattitā.",
  "atk-s0508a2:5349_0": "Tena ca samayena kassapadasabalo parinibbāyi.",
  "atk-s0508a2:5349_1": "Tassa ghanakoṭṭimāhi satasahassagghanikāhi rattasuvaṇṇiṭṭhakāhi yojanubbedhaṃ cetiyaṃ ārabhiṃsu.",
  "atk-s0508a2:5349_2": "Tasmiṃ cetiye karīyamāne sā seṭṭhidhītā cintesi –",
  "atk-s0508a2:5349_3": "“ahaṃ sattasu ṭhānesu paṭinivattitā,",
  "atk-s0508a2:5349_4": "kiṃ me jīvitenā”ti attano ābharaṇabhaṇḍaṃ bhañjāpetvā suvaṇṇiṭṭhakaṃ kāresi ratanāyataṃ vidatthivitthinnaṃ caturaṅgulubbedhaṃ.",
  "atk-s0508a2:5349_5": "Tato haritālamanosilāpiṇḍaṃ gahetvā aṭṭha uppalahatthake ādāya cetiyakaraṇaṭṭhānaṃ gatā.",
  "atk-s0508a2:5349_6": "Tasmiñca khaṇe ekā iṭṭhakāpanti parikkhipitvā āgacchamānā ghaṭaniṭṭhakāya ūnā hoti,",
  "atk-s0508a2:5349_7": "seṭṭhidhītā vaḍḍhakiṃ āha –",
  "atk-s0508a2:5349_8": "“imaṃ iṭṭhakaṃ ettha ṭhapethā”ti. “Amma,",
  "atk-s0508a2:5349_9": "bhaddake kāle āgatāsi,",
  "atk-s0508a2:5349_10": "sayameva ṭhapehī”ti.",
  "atk-s0508a2:5349_11": "Sā āruyha telena haritālamanosilāpiṇḍaṃ yojetvā tena bandhanena iṭṭhakaṃ patiṭṭhapetvā upari aṭṭhahi",
  "atk-s0508a2:5349_12": "uppalahatthakehi pūjaṃ katvā vanditvā “nibbattanibbattaṭṭhāne me kāyato candanagandho vāyatu,",
  "atk-s0508a2:5349_13": "mukhato uppalagandho”ti patthanaṃ katvā cetiyaṃ vanditvā padakkhiṇaṃ katvā agamāsi.",
  "atk-s0508a2:5350_0": "Atha tasmiṃyeva khaṇe yassa seṭṭhiputtassa paṭhamaṃ gehaṃ nītā,",
  "atk-s0508a2:5350_1": "tassa taṃ ārabbha sati udapādi.",
  "atk-s0508a2:5350_2": "Nagarepi nakkhattaṃ saṅghuṭṭhaṃ hoti.",
  "atk-s0508a2:5350_3": "So upaṭṭhāke āha –",
  "atk-s0508a2:5350_4": "“tadā idha ānītā seṭṭhidhītā atthi,",
  "atk-s0508a2:5350_5": "kahaṃ sā”ti?",
  "atk-s0508a2:5350_6": "“Kulagehe sāmī”ti.",
  "atk-s0508a2:5350_7": "“Ānetha naṃ,",
  "atk-s0508a2:5350_8": "nakkhattaṃ kīḷissāmā”ti.",
  "atk-s0508a2:5350_9": "Te gantvā taṃ vanditvā ṭhitā “kiṃ, tātā,",
  "atk-s0508a2:5350_10": "āgatatthā”ti tāya puṭṭhā taṃ pavattiṃ ācikkhiṃsu. “Tātā,",
  "atk-s0508a2:5350_11": "mayā ābharaṇabhaṇḍena cetiyaṃ pūjitaṃ,",
  "atk-s0508a2:5350_12": "ābharaṇaṃ me natthī”ti.",
  "atk-s0508a2:5350_13": "Te gantvā seṭṭhiputtassa ārocesuṃ.",
  "atk-s0508a2:5350_14": "Ānetha naṃ,",
  "atk-s0508a2:5350_15": "piḷandhanaṃ labhissatīti.",
  "atk-s0508a2:5350_16": "Te ānayiṃsu.",
  "atk-s0508a2:5350_17": "Tassā saha gharapavesanena sakalagehaṃ candanagandho ceva nīluppalagandho ca vāyi.",
  "atk-s0508a2:5350_18": "Seṭṭhiputto taṃ pucchi –",
  "atk-s0508a2:5350_19": "“paṭhamaṃ tava sarīrato duggandho vāyi,",
  "atk-s0508a2:5350_20": "idāni pana te sarīrato candanagandho,",
  "atk-s0508a2:5350_21": "mukhato uppalagandho vāyati.",
  "atk-s0508a2:5350_22": "Kiṃ eta”nti?",
  "atk-s0508a2:5350_23": "Sā ādito paṭṭhāya attanā katakammaṃ ārocesi.",
  "atk-s0508a2:5350_24": "Seṭṭhiputto “niyyānikaṃ vata buddhasāsana”nti pasīditvā yojanikaṃ suvaṇṇacetiyaṃ kambalakañcukena parikkhipitvā",
  "atk-s0508a2:5350_25": "tattha tattha rathacakkappamāṇehi suvaṇṇapadumehi alaṅkari.",
  "atk-s0508a2:5350_26": "Tesaṃ dvādasahatthā olambakā honti.",
  "atk-s0508a2:5351_0": "So tattha yāvatāyukaṃ ṭhatvā sagge nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti,",
  "atk-s0508a2:5351_1": "seṭṭhikaññāpi devalokato cavitvā rājakule jeṭṭhadhītā hutvā nibbatti.",
  "atk-s0508a2:5351_2": "Tesu vayappattesu kumārassa vasanagāme nakkhattaṃ saṅghuṭṭhaṃ.",
  "atk-s0508a2:5351_3": "So mātaraṃ āha –",
  "atk-s0508a2:5351_4": "“sāṭakaṃ me, amma, dehi,",
  "atk-s0508a2:5351_5": "nakkhattaṃ kīḷissāmī”ti.",
  "atk-s0508a2:5351_6": "Sā dhotavatthaṃ nīharitvā adāsi. “Amma,",
  "atk-s0508a2:5351_7": "thūlaṃ ida”nti āha.",
  "atk-s0508a2:5351_8": "Sā aññaṃ nīharitvā adāsi,",
  "atk-s0508a2:5351_9": "tampi paṭikkhipi.",
  "atk-s0508a2:5351_10": "Atha naṃ mātā āha – “tāta,",
  "atk-s0508a2:5351_11": "yādise gehe mayaṃ jātā,",
  "atk-s0508a2:5351_12": "natthi no ito sukhumatarassa paṭilābhāya puñña”nti.",
  "atk-s0508a2:5351_13": "“Tena hi labhanaṭṭhānaṃ gacchāmi ammā”ti. “Putta,",
  "atk-s0508a2:5351_14": "ahaṃ ajjeva tuyhaṃ bārāṇasinagare rajjapaṭilābhampi icchāmī”ti.",
  "atk-s0508a2:5351_15": "So mātaraṃ vanditvā āha –",
  "atk-s0508a2:5351_16": "“gacchāmi, ammā”ti. “Gaccha, tātā”ti.",
  "atk-s0508a2:5351_17": "Evaṃ kirassā cittaṃ ahosi –",
  "atk-s0508a2:5351_18": "“kahaṃ gamissati?",
  "atk-s0508a2:5351_19": "Idha vā ettha vā gehe nisīdissatī”ti.",
  "atk-s0508a2:5351_20": "So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ pārupitvā nipajji.",
  "atk-s0508a2:5351_21": "So ca bārāṇasirañño kālaṅkatassa sattamo divaso hoti.",
  "atk-s0508a2:5352_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu –",
  "atk-s0508a2:5352_1": "“rañño ekā dhītāva atthi,",
  "atk-s0508a2:5352_2": "putto natthi,",
  "atk-s0508a2:5352_3": "arājakaṃ rajjaṃ nassati,",
  "atk-s0508a2:5352_4": "ko rājā hotī”ti?",
  "atk-s0508a2:5352_5": "“Tvaṃ hohi,",
  "atk-s0508a2:5352_6": "tvaṃ hohī”ti āhaṃsu.",
  "atk-s0508a2:5352_7": "Purohito āha –",
  "atk-s0508a2:5352_8": "“bahuṃ oloketuṃ na vaṭṭati,",
  "atk-s0508a2:5352_9": "phussarathaṃ vissajjemā”ti.",
  "atk-s0508a2:5352_10": "Te kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ setacchattañca rathasmiṃyeva ṭhapetvā",
  "atk-s0508a2:5352_11": "rathaṃ vissajjetvā pacchato tūriyāni paggaṇhāpesuṃ.",
  "atk-s0508a2:5352_12": "Ratho pācīnadvārena nikkhamitvā uyyānābhimukho ahosi.",
  "atk-s0508a2:5352_13": "“Paricayena uyyānābhimukho gacchati,",
  "atk-s0508a2:5352_14": "nivattemā”ti keci āhaṃsu.",
  "atk-s0508a2:5352_15": "Purohito “mā nivattayitthā”ti āha.",
  "atk-s0508a2:5352_16": "Ratho kumāraṃ padakkhiṇaṃ katvā ārohanasajjo hutvā aṭṭhāsi,",
  "atk-s0508a2:5352_17": "purohito pārupanakaṇṇaṃ apanetvā pādatalāni olokento,",
  "atk-s0508a2:5352_18": "“tiṭṭhatu ayaṃ dīpo,",
  "atk-s0508a2:5352_19": "dvisahassadīpaparivāresu catūsu mahādīpesu esa rajjaṃ kāretuṃ yutto”ti vatvā “punapi tūriyāni paggaṇhatha,",
  "atk-s0508a2:5352_20": "punapi paggaṇhathā”ti tikkhattuṃ tūriyāni paggaṇhāpesi.",
  "atk-s0508a2:5353_0": "Atha kumāro mukhaṃ vivaritvā oloketvā,",
  "atk-s0508a2:5353_1": "“kena kammena āgatatthā”ti āha. “Deva,",
  "atk-s0508a2:5353_2": "tumhākaṃ rajjaṃ pāpuṇātī”ti.",
  "atk-s0508a2:5353_3": "“Rājā kaha”nti?",
  "atk-s0508a2:5353_4": "“Devattaṃ gato, sāmī”ti.",
  "atk-s0508a2:5353_5": "“Kati divasā atikkantā”ti?",
  "atk-s0508a2:5353_6": "“Ajja sattamo divaso”ti.",
  "atk-s0508a2:5353_7": "“Putto vā dhītā vā natthī”ti?",
  "atk-s0508a2:5353_8": "“Dhītā atthi deva,",
  "atk-s0508a2:5353_9": "putto natthī”ti.",
  "atk-s0508a2:5353_10": "“Karissāmi rajja”nti.",
  "atk-s0508a2:5353_11": "Te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkaritvā,",
  "atk-s0508a2:5353_12": "uyyānaṃ ānetvā kumārassa abhisekaṃ akaṃsu.",
  "atk-s0508a2:5353_13": "Athassa katābhisekassa satasahassagghanakaṃ vatthaṃ upahariṃsu.",
  "atk-s0508a2:5353_14": "So “kimidaṃ,",
  "atk-s0508a2:5353_15": "tātā”ti āha.",
  "atk-s0508a2:5353_16": "“Nivāsanavatthaṃ devā”ti. “Nanu, tātā,",
  "atk-s0508a2:5353_17": "thūla”nti?",
  "atk-s0508a2:5353_18": "“Manussānaṃ paribhogavatthesu ito sukhumataraṃ natthi, devā”ti.",
  "atk-s0508a2:5353_19": "“Tumhākaṃ rājā evarūpaṃ nivāsesī”ti? “Āma, devā”ti.",
  "atk-s0508a2:5353_20": "“Na maññe puññavā tumhākaṃ rājā,",
  "atk-s0508a2:5353_21": "suvaṇṇabhiṅgāraṃ āharatha,",
  "atk-s0508a2:5353_22": "labhissāma vattha”nti.",
  "atk-s0508a2:5353_23": "Suvaṇṇabhiṅgāraṃ āhariṃsu.",
  "atk-s0508a2:5353_24": "So uṭṭhāya hatthe dhovitvā mukhaṃ vikkhāletvā hatthena udakaṃ ādāya puratthimadisāyaṃ abbhukkiri.",
  "atk-s0508a2:5353_25": "Tāvadeva ghanapathaviṃ bhinditvā aṭṭha kapparukkhā uṭṭhahiṃsu.",
  "atk-s0508a2:5353_26": "Puna udakaṃ gahetvā dakkhiṇāyaṃ pacchimāyaṃ uttarāyanti evaṃ catūsu disāsu abbhukkiri.",
  "atk-s0508a2:5353_27": "Sabbadisāsu aṭṭhaṭṭhakaṃ katvā dvattiṃsa kapparukkhā uṭṭhahiṃsu.",
  "atk-s0508a2:5353_28": "So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti",
  "atk-s0508a2:5353_29": "evaṃ bheriṃ carāpethā”ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā",
  "atk-s0508a2:5353_30": "pāsādaṃ āruyha mahāsampattiṃ anubhavi.",
  "atk-s0508a2:5354_0": "Evaṃ kāle gacchante ekadivasaṃ devī rañño mahāsampattiṃ disvā,",
  "atk-s0508a2:5354_1": "“aho tapassī”ti kāruññākāraṃ dasseti. “Kimidaṃ,",
  "atk-s0508a2:5354_2": "devī”ti ca puṭṭhā “atimahatī te, deva, sampatti.",
  "atk-s0508a2:5354_3": "Atīte buddhānaṃ saddahitvā kalyāṇaṃ akattha,",
  "atk-s0508a2:5354_4": "idāni anāgatassa paccayaṃ kusalaṃ na karothā”ti āha.",
  "atk-s0508a2:5354_5": "“Kassa dassāma,",
  "atk-s0508a2:5354_6": "sīlavanto natthī”ti? “Asuñño, deva,",
  "atk-s0508a2:5354_7": "jambudīpo arahantehi,",
  "atk-s0508a2:5354_8": "tumhe dānameva sajjetha,",
  "atk-s0508a2:5354_9": "ahaṃ arahante lacchāmī”ti āha.",
  "atk-s0508a2:5354_10": "Rājā punadivase pācīnadvāre dānaṃ sajjāpesi.",
  "atk-s0508a2:5354_11": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā “sace etissaṃ disāyaṃ arahanto atthi,",
  "atk-s0508a2:5354_12": "sveva āgantvā amhākaṃ bhikkhaṃ gaṇhantū”ti āha.",
  "atk-s0508a2:5354_13": "Tassaṃ disāyaṃ arahanto nāhesuṃ,",
  "atk-s0508a2:5354_14": "taṃ sakkāraṃ kapaṇayācakānaṃ adaṃsu.",
  "atk-s0508a2:5354_15": "Punadivase dakkhiṇadvāre dānaṃ sajjetvā tatheva akāsi,",
  "atk-s0508a2:5354_16": "punadivase pacchimadvāre.",
  "atk-s0508a2:5354_17": "Uttaradvāre sajjitadivase pana deviyā tatheva nimantentiyā himavante vasantānaṃ padumavatiyā puttānaṃ",
  "atk-s0508a2:5354_18": "pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi, “mārisā,",
  "atk-s0508a2:5354_19": "nandarājā,",
  "atk-s0508a2:5354_20": "tumhe nimanteti,",
  "atk-s0508a2:5354_21": "adhivāsetha tassā”ti.",
  "atk-s0508a2:5354_22": "Te adhivāsetvā punadivase anotattadahe mukhaṃ dhovitvā,",
  "atk-s0508a2:5354_23": "ākāsena āgantvā uttaradvāre otariṃsu.",
  "atk-s0508a2:5354_24": "Manussā disvā gantvā “pañcasatā, deva,",
  "atk-s0508a2:5354_25": "paccekabuddhā āgatā”ti rañjo ārocesuṃ.",
  "atk-s0508a2:5354_26": "Rājā saddhiṃ deviyā gantvā, vanditvā,",
  "atk-s0508a2:5354_27": "pattaṃ gahetvā paccekabuddhe pāsādaṃ āropetvā,",
  "atk-s0508a2:5354_28": "tatra nesaṃ dānaṃ datvā,",
  "atk-s0508a2:5354_29": "bhattakiccāvasāne rājā saṅghattherassa, devī,",
  "atk-s0508a2:5354_30": "saṅghanavakassa pādamūle nipajjitvā “ayyā paccayehi na kilamissanti,",
  "atk-s0508a2:5354_31": "mayaṃ puññena na hāyissāma.",
  "atk-s0508a2:5354_32": "Amhākaṃ yāvajīvaṃ idha nivāsāya paṭiññaṃ dethā”ti paṭiññaṃ kāretvā uyyāne pañcapaṇṇasālāsatāni pañcacaṅkamanasatānīti",
  "atk-s0508a2:5354_33": "sabbākārena nivāsanaṭṭhānāni sampādetvā tattha vasāpesuṃ.",
  "atk-s0508a2:5355_0": "Evaṃ kāle gacchante rañño paccanto kupito.",
  "atk-s0508a2:5355_1": "So “ahaṃ paccantaṃ vūpasametuṃ gacchāmi,",
  "atk-s0508a2:5355_2": "tvaṃ paccekabuddhesu mā pamajjī”ti deviṃ ovaditvā gato.",
  "atk-s0508a2:5355_3": "Tasmiṃ anāgateyeva paccekabuddhānaṃ āyusaṅkhārā khīṇā.",
  "atk-s0508a2:5355_4": "Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane ālambanaphalakaṃ ālambitvā ṭhitakova anupādisesāya nibbānadhātuyā parinibbāyi.",
  "atk-s0508a2:5355_5": "Etenupāyena sesāpīti sabbeva parinibbutā.",
  "atk-s0508a2:5355_6": "Punadivase devī paccekabuddhānaṃ nisīdanaṭṭhānaṃ haritūpalittaṃ kāretvā pupphāni vikiritvā,",
  "atk-s0508a2:5355_7": "dhūpaṃ datvā tesaṃ āgamanaṃ olokayantī nisinnā āgamanaṃ apassantī purisaṃ pesesi – “gaccha, tāta, jānāhi,",
  "atk-s0508a2:5355_8": "kiṃ ayyānaṃ kiñci aphāsuka”nti?",
  "atk-s0508a2:5355_9": "So gantvā mahāpadumassa paṇṇasālāya dvāraṃ vivaritvā tattha apassanto caṅkamanaṃ gantvā ālambanaphalakaṃ nissāya ṭhitaṃ disvā vanditvā “kālo,",
  "atk-s0508a2:5355_10": "bhante”ti āha.",
  "atk-s0508a2:5355_11": "“Parinibbutasarīraṃ kiṃ kathessati?",
  "atk-s0508a2:5355_12": "So niddāyati maññe”ti gantvā piṭṭhipāde hatthena parāmasitvā pādānaṃ sītalatāya ceva thaddhatāya ca parinibbutabhāvaṃ ñatvā,",
  "atk-s0508a2:5355_13": "dutiyassa santikaṃ agamāsi.",
  "atk-s0508a2:5355_14": "Evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta,",
  "atk-s0508a2:5355_15": "paccekabuddhā”ti puṭṭho “parinibbutā,",
  "atk-s0508a2:5355_16": "devī”ti āha.",
  "atk-s0508a2:5355_17": "Devī kandantī rodantī nikkhamitvā nāgarehi saddhiṃ tattha gantvā sādhukīḷitaṃ kāretvā paccekabuddhānaṃ",
  "atk-s0508a2:5355_18": "sarīrakiccaṃ kāretvā dhātuyo gahetvā cetiyaṃ patiṭṭhāpesi.",
  "atk-s0508a2:5356_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,",
  "atk-s0508a2:5356_1": "paccekabuddhesu nappamajji,",
  "atk-s0508a2:5356_2": "nirogā ayyā”ti?",
  "atk-s0508a2:5356_3": "“Parinibbutā devā”ti.",
  "atk-s0508a2:5356_4": "Rājā cinteti “evarūpānampi paṇḍitānaṃ maraṇaṃ uppajjati,",
  "atk-s0508a2:5356_5": "amhākaṃ kuto mokkho”ti.",
  "atk-s0508a2:5356_6": "So nagaraṃ agantvā,",
  "atk-s0508a2:5356_7": "uyyānameva pavisitvā jeṭṭhaputtaṃ pakkosāpetvā,",
  "atk-s0508a2:5356_8": "tassa rajjaṃ niyyātetvā,",
  "atk-s0508a2:5356_9": "sayaṃ samaṇapabbajjaṃ pabbaji.",
  "atk-s0508a2:5356_10": "Devīpi “imasmiṃ pabbajite ahaṃ kiṃ karissāmī”ti tattheva uyyāne pabbajitvā dvepi jhānaṃ bhāvetvā tato cutā brahmaloke nibbattiṃsu.",
  "atk-s0508a2:5357_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena rājagahaṃ pāvisi.",
  "atk-s0508a2:5357_1": "Satthari tattha paṭivasante ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa aggamahesiyā kucchimhi nibbatto.",
  "atk-s0508a2:5357_2": "Ayaṃ bhaddā kāpilānī maddaraṭṭhe sāgalanagare kosiyagottabrāhmaṇassa aggamahesiyā kucchismiṃ nibbattā.",
  "atk-s0508a2:5357_3": "Tesaṃ anukkamena vaḍḍhamānānaṃ pippalimāṇavassa vīsatime,",
  "atk-s0508a2:5357_4": "bhaddāya soḷasame vasse sampatte mātāpitaro puttaṃ oloketvā “tāta,",
  "atk-s0508a2:5357_5": "tvaṃ vayappatto,",
  "atk-s0508a2:5357_6": "kulavaṃso nāma patiṭṭhapetabbo”ti ativiya nippīḷayiṃsu.",
  "atk-s0508a2:5357_7": "Māṇavo āha “mayhaṃ sotapathe evarūpaṃ kathaṃ mā kathetha.",
  "atk-s0508a2:5357_8": "Ahaṃ yāva tumhe dharatha,",
  "atk-s0508a2:5357_9": "tāva paṭijaggissāmi,",
  "atk-s0508a2:5357_10": "tumhākaṃ accayena nikkhamitvā pabbajissāmī”ti.",
  "atk-s0508a2:5357_11": "Te katipāhaṃ atikkamitvā puna kathayiṃsu.",
  "atk-s0508a2:5357_12": "Sopi tatheva paṭikkhipi.",
  "atk-s0508a2:5357_13": "Tato paṭṭhāya nirantaraṃ kathetiyeva.",
  "atk-s0508a2:5358_0": "Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā sabbakāmehi santappetvā suvaṇṇakārehi",
  "atk-s0508a2:5358_1": "ekaṃ itthirūpaṃ kārāpetvā tassa majjanaghaṭṭanādikammapariyosāne taṃ rattavatthaṃ nivāsāpetvā vaṇṇasampannehi",
  "atk-s0508a2:5358_2": "pupphehi ceva nānāalaṅkārehi ca alaṅkārāpetvā mātaraṃ pakkosāpetvā āha “amma,",
  "atk-s0508a2:5358_3": "evarūpaṃ ārammaṇaṃ labhanto gehe vasissāmi alabhanto na vasissāmī”ti.",
  "atk-s0508a2:5358_4": "Paṇḍitā brāhmaṇī cintesi –",
  "atk-s0508a2:5358_5": "“mayhaṃ putto puññavā dinnadāno katābhinīhāro,",
  "atk-s0508a2:5358_6": "puññaṃ karonto na ekakova akāsi,",
  "atk-s0508a2:5358_7": "addhā etena sahakatapuññā suvaṇṇarūpapaṭibhāgāva bhavissatī”ti aṭṭha brāhmaṇe pakkosāpetvā sabbakāmehi",
  "atk-s0508a2:5358_8": "santappetvā suvaṇṇarūpakaṃ rathaṃ āropetvā “gacchatha, tātā,",
  "atk-s0508a2:5358_9": "yattha amhākaṃ jātigottabhogehi samāne kule evarūpaṃ dārikaṃ passatha,",
  "atk-s0508a2:5358_10": "imameva suvaṇṇarūpakaṃ paṇṇākāraṃ katvā ethā”ti uyyojesi.",
  "atk-s0508a2:5359_0": "Te “amhākaṃ nāma etaṃ kamma”nti nikkhamitvā “kattha gamissāmā”ti cintetvā “maddaraṭṭhaṃ nāma itthākaro,",
  "atk-s0508a2:5359_1": "maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu.",
  "atk-s0508a2:5359_2": "Tattha taṃ suvaṇṇarūpakaṃ nhānatitthe ṭhapetvā ekamante nisīdiṃsu.",
  "atk-s0508a2:5359_3": "Atha bhaddāya dhātī bhaddaṃ nhāpetvā,",
  "atk-s0508a2:5359_4": "alaṅkaritvā,",
  "atk-s0508a2:5359_5": "sirigabbhe nisīdāpetvā sayaṃ nhāyituṃ udakatitthaṃ gatā tattha taṃ suvaṇṇarūpakaṃ disvā “kissāyaṃ avinītā",
  "atk-s0508a2:5359_6": "idhāgantvā ṭhitā”ti piṭṭhipasse paharitvā “suvaṇṇarūpaka”nti ñatvā “ayyadhītā me”ti saññaṃ uppādesiṃ,",
  "atk-s0508a2:5359_7": "“ayaṃ pana me ayyadhītāya nivāsanapaṭiggāhikāyāpi asadisā”ti āha.",
  "atk-s0508a2:5359_8": "Atha naṃ te manussā parivāretvā “evarūpā te sāmidhītā”ti pucchiṃsu. “Kiṃ esā,",
  "atk-s0508a2:5359_9": "imāya suvaṇṇapaṭimāya sataguṇena sahassaguṇena mayhaṃ ayyadhītā abhirūpatarā,",
  "atk-s0508a2:5359_10": "dvādasahatthe gabbhe nisinnāya padīpakiccaṃ natthi,",
  "atk-s0508a2:5359_11": "sarīrobhāseneva tamaṃ vidhamatī”ti.",
  "atk-s0508a2:5359_12": "“Tena hi āgacchā”ti taṃ khujjaṃ gahetvā suvaṇṇarūpakaṃ rathe āropetvā kosiyagottassa brāhmaṇassa gharadvāre ṭhatvā āgamanaṃ nivedayiṃsu.",
  "atk-s0508a2:5360_0": "Brāhmaṇo paṭisanthāraṃ katvā “kuto āgatatthā”ti pucchi.",
  "atk-s0508a2:5360_1": "“Magadharaṭṭhe mahātitthagāme kapilabrāhmaṇassa gharato”ti.",
  "atk-s0508a2:5360_2": "“Kiṃ kāraṇā āgatā”ti?",
  "atk-s0508a2:5360_3": "“Iminā nāma kāraṇenā”ti.",
  "atk-s0508a2:5360_4": "“Kalyāṇaṃ, tātā,",
  "atk-s0508a2:5360_5": "samajātigottavibhavo amhākaṃ brāhmaṇo,",
  "atk-s0508a2:5360_6": "dassāmi dārika”nti paṇṇākāraṃ gaṇhi.",
  "atk-s0508a2:5360_7": "Te kapilabrāhmaṇassa sāsanaṃ pahiṇiṃsu “laddhā dārikā,",
  "atk-s0508a2:5360_8": "kattabbaṃ karothā”ti.",
  "atk-s0508a2:5360_9": "Taṃ sāsanaṃ sutvā pippalimāṇavassa ārocayiṃsu “laddhā kira dārikā”ti.",
  "atk-s0508a2:5360_10": "Māṇavo “ahaṃ ‘na labhissantī’ti cintesiṃ,",
  "atk-s0508a2:5360_11": "ime ‘laddhā’ti vadanti,",
  "atk-s0508a2:5360_12": "anatthiko hutvā paṇṇaṃ pesessāmī”ti rahogato paṇṇaṃ likhi “bhaddā,",
  "atk-s0508a2:5360_13": "attano jātigottabhogānurūpaṃ gharāvāsaṃ labhatu,",
  "atk-s0508a2:5360_14": "ahaṃ nikkhamitvā pabbajissāmi,",
  "atk-s0508a2:5360_15": "mā pacchā vippaṭisārinī ahosī”ti.",
  "atk-s0508a2:5360_16": "Bhaddāpi “asukassa kira maṃ dātukāmo”ti sutvā “paṇṇaṃ pesessāmī”ti rahogatā paṇṇaṃ likhi “ayyaputto attano jātigottabhogānurūpaṃ gharāvāsaṃ labhatu,",
  "atk-s0508a2:5360_17": "ahaṃ pabbajissāmi,",
  "atk-s0508a2:5360_18": "mā pacchā vippaṭisārī ahosī”ti.",
  "atk-s0508a2:5360_19": "Dvepi paṇṇāni antarāmagge samāgacchiṃsu.",
  "atk-s0508a2:5360_20": "“Idaṃ kassa paṇṇa”nti?",
  "atk-s0508a2:5360_21": "“Pippalimāṇavena bhaddāya pahita”nti.",
  "atk-s0508a2:5360_22": "“Idaṃ kassā”ti?",
  "atk-s0508a2:5360_23": "“Bhaddāya pippalimāṇavassa pahita”nti ca vutte te dvepi vācetvā “passatha dārakānaṃ kamma”nti phāletvā",
  "atk-s0508a2:5360_24": "araññe chaḍḍetvā aññaṃ taṃsamānaṃ paṇṇaṃ likhitvā ito etto ca pesesuṃ.",
  "atk-s0508a2:5360_25": "Iti kumārassa kumārikāya ca sadisaṃ paṇṇaṃ lokassādarahitamevāti anicchamānānaṃyeva dvinnaṃ samāgamo ahosi.",
  "atk-s0508a2:5361_0": "Taṃ divasaṃyeva pippalimāṇavo ekaṃ pupphadāmaṃ ganthāpesi bhaddāpi.",
  "atk-s0508a2:5361_1": "Tāni sayanamajjhe ṭhapesuṃ bhuttasāyamāsā ubhopi “sayanaṃ āruhissāmā”ti māṇavo dakkhiṇapassena sayanaṃ āruhi.",
  "atk-s0508a2:5361_2": "Bhaddā vāmapassena abhiruhitvā āha –",
  "atk-s0508a2:5361_3": "“yassa passe pupphāni milāyanti,",
  "atk-s0508a2:5361_4": "tassa rāgacittaṃ uppannanti vijānissāma,",
  "atk-s0508a2:5361_5": "imaṃ pupphadāmaṃ na alliyitabba”nti.",
  "atk-s0508a2:5361_6": "Te pana aññamaññaṃ sarīrasamphassabhayena tiyāmarattiṃ niddaṃ anokkamantāva vītināmenti,",
  "atk-s0508a2:5361_7": "divā pana hasitamattampi nāhosi.",
  "atk-s0508a2:5361_8": "Te lokāmisena asaṃsaṭṭhā yāva mātāpitaro dharanti,",
  "atk-s0508a2:5361_9": "tāva kuṭumbaṃ avicāretvā tesu kālaṅkatesu vicārayiṃsu.",
  "atk-s0508a2:5361_10": "Mahatī māṇavassa sampatti –",
  "atk-s0508a2:5361_11": "ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇaṃ eva magadhanāḷiyā dvādasanāḷimattaṃ laddhuṃ vaṭṭati.",
  "atk-s0508a2:5361_12": "Yantabaddhāni saṭṭhimahātaḷākāni,",
  "atk-s0508a2:5361_13": "kammanto dvādasayojaniko,",
  "atk-s0508a2:5361_14": "anurādhapurapamāṇā cuddasa gāmā,",
  "atk-s0508a2:5361_15": "cuddasa hatthānīkāni,",
  "atk-s0508a2:5361_16": "cuddasa assānīkāni,",
  "atk-s0508a2:5361_17": "cuddasa rathānīkāni.",
  "atk-s0508a2:5362_0": "So ekadivasaṃ alaṅkataassaṃ āruyha mahājanaparivuto kammantaṃ gantvā khettakoṭiyaṃ ṭhito naṅgalehi bhinnaṭṭhānato",
  "atk-s0508a2:5362_1": "kākādayo sakuṇe gaṇḍuppādādipāṇake uddharitvā khādante disvā, “tātā,",
  "atk-s0508a2:5362_2": "ime kiṃ khādantī”ti pucchi.",
  "atk-s0508a2:5362_3": "“Gaṇḍuppāde, ayyā”ti.",
  "atk-s0508a2:5362_4": "“Etehi kataṃ pāpaṃ kassa hotī”ti?",
  "atk-s0508a2:5362_5": "“Tumhākaṃ, ayyā”ti.",
  "atk-s0508a2:5362_6": "So cintesi –",
  "atk-s0508a2:5362_7": "“sace etehi kataṃ pāpaṃ mayhaṃ hoti,",
  "atk-s0508a2:5362_8": "kiṃ me karissati sattaasītikoṭidhanaṃ,",
  "atk-s0508a2:5362_9": "kiṃ dvādasayojano kammanto,",
  "atk-s0508a2:5362_10": "kiṃ yantabaddhāni taḷākāni,",
  "atk-s0508a2:5362_11": "kiṃ cuddasa gāmā,",
  "atk-s0508a2:5362_12": "sabbametaṃ bhaddāya kāpilāniyā niyyātetvā nikkhamma pabbajissāmī”ti.",
  "atk-s0508a2:5363_0": "Bhaddāpi kāpilānī tasmiṃ khaṇe antaravatthumhi tayo tilakumbhe pattharāpetvā dhātīhi parivutā nisinnā kāke tilapāṇake khādamāne disvā, “ammā,",
  "atk-s0508a2:5363_1": "kiṃ ime khādantī”ti pucchi.",
  "atk-s0508a2:5363_2": "“Pāṇake ayye”ti.",
  "atk-s0508a2:5363_3": "“Akusalaṃ kassa hotī”ti?",
  "atk-s0508a2:5363_4": "“Tumhākaṃ, ayye”ti.",
  "atk-s0508a2:5363_5": "Sā cintesi –",
  "atk-s0508a2:5363_6": "“mayhaṃ catuhatthavatthaṃ nāḷikodanamattañca laddhuṃ vaṭṭati,",
  "atk-s0508a2:5363_7": "yadi panetaṃ ettakena janena kataṃ akusalaṃ mayhaṃ hoti,",
  "atk-s0508a2:5363_8": "bhavasahassenapi vaṭṭato sīsaṃ ukkhipituṃ na sakkā.",
  "atk-s0508a2:5363_9": "Ayyaputte āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0508a2:5364_0": "Māṇavo āgantvā,",
  "atk-s0508a2:5364_1": "nhatvā pāsādaṃ āruyha mahārahe pallaṅke nisīdi.",
  "atk-s0508a2:5364_2": "Athassa cakkavattino anucchavikaṃ bhojanaṃ sajjayiṃsu.",
  "atk-s0508a2:5364_3": "Dvepi bhuñjitvā parijane nikkhante rahogatā phāsukaṭṭhāne nisīdiṃsu.",
  "atk-s0508a2:5364_4": "Tato māṇavo bhaddaṃ āha – “bhadde,",
  "atk-s0508a2:5364_5": "imaṃ gharaṃ āgacchantī tvaṃ kittakaṃ dhanaṃ āharasī”ti?",
  "atk-s0508a2:5364_6": "“Pañcapaṇṇāsa sakaṭasahassāni, ayyā”ti.",
  "atk-s0508a2:5364_7": "“Taṃ sabbaṃ,",
  "atk-s0508a2:5364_8": "yā ca imasmiṃ ghare sattaasītikoṭiyo yantabaddhasaṭṭhitaḷākādibhedā ca sampatti atthi,",
  "atk-s0508a2:5364_9": "taṃ sabbañca tuyhaṃyeva niyyādemī”ti.",
  "atk-s0508a2:5364_10": "“Tumhe pana kahaṃ gacchatha, ayyā”ti?",
  "atk-s0508a2:5364_11": "“Ahaṃ pabbajissāmī”ti. “Ayya,",
  "atk-s0508a2:5364_12": "ahampi tumhākaṃyeva āgamanaṃ olokayamānā nisinnā.",
  "atk-s0508a2:5364_13": "Ahampi pabbajissāmī”ti.",
  "atk-s0508a2:5364_14": "Tesaṃ ādittapaṇṇakuṭi viya tayo bhavā upaṭṭhahiṃsu.",
  "atk-s0508a2:5364_15": "Te antarāpaṇato kasāyarasapītāni vatthāni mattikāpatte ca āharāpetvā aññamaññaṃ kese oropetvā “ye loke arahanto,",
  "atk-s0508a2:5364_16": "te uddissa amhākaṃ pabbajjā”ti pabbajitvā,",
  "atk-s0508a2:5364_17": "thavikāsu patte pakkhipitvā aṃse laggetvā pāsādato otariṃsu.",
  "atk-s0508a2:5364_18": "Gehe dāsesu vā kammakaresu vā na koci sañjāni.",
  "atk-s0508a2:5365_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino sañjāniṃsu.",
  "atk-s0508a2:5365_1": "Te rodantā pādesu nipatitvā “kiṃ, amhe,",
  "atk-s0508a2:5365_2": "anāthe karotha ayyā”ti āhaṃsu. “Mayaṃ, ‘bhaṇe,",
  "atk-s0508a2:5365_3": "ādittapaṇṇasālā viya tayo bhavā’ti pabbajimhā.",
  "atk-s0508a2:5365_4": "Sace tumhesu ekekaṃ bhujissaṃ karoma,",
  "atk-s0508a2:5365_5": "vassasatampi nappahoti.",
  "atk-s0508a2:5365_6": "Tumheva tumhākaṃ sīsaṃ dhovitvā bhujissā hutvā jīvathā”ti vatvā tesaṃ rodantānaṃyeva pakkamiṃsu.",
  "atk-s0508a2:5366_0": "Thero purato gacchanto nivattitvā olokento cintesi – “ayaṃ,",
  "atk-s0508a2:5366_1": "bhaddā kāpilānī,",
  "atk-s0508a2:5366_2": "sakalajambudīpagghanikā itthī mayhaṃ pacchato āgacchati,",
  "atk-s0508a2:5366_3": "ṭhānaṃ kho panetaṃ vijjati,",
  "atk-s0508a2:5366_4": "yaṃ kocideva evaṃ cinteyya ‘ime pabbajitāpi vinā bhavituṃ na sakkonti,",
  "atk-s0508a2:5366_5": "ananucchavikaṃ karontī’ti,",
  "atk-s0508a2:5366_6": "koci pāpena manaṃ padūsetvā apāyapūrako bhaveyya,",
  "atk-s0508a2:5366_7": "imaṃ pahāya mayhaṃ gantuṃ vaṭṭatī”ti cittaṃ uppādesi.",
  "atk-s0508a2:5366_8": "So purato gacchanto dvedhāpathaṃ disvā tassa matthake aṭṭhāsi.",
  "atk-s0508a2:5366_9": "Bhaddāpi āgantvā,",
  "atk-s0508a2:5366_10": "vanditvā aṭṭhāsi.",
  "atk-s0508a2:5366_11": "Atha naṃ āha – “bhadde,",
  "atk-s0508a2:5366_12": "tādisiṃ itthiṃ mama pacchato āgacchantiṃ disvā ‘ime pabbajitāpi vinā bhavituṃ na sakkontī’ti cintetvā",
  "atk-s0508a2:5366_13": "amhesu paduṭṭhacitto mahājano apāyapūrako bhaveyya.",
  "atk-s0508a2:5366_14": "Imasmiṃ dvedhāpathe tvaṃ ekaṃ gaṇha,",
  "atk-s0508a2:5366_15": "ahamekena gamissāmī”ti. “Āma, ayya,",
  "atk-s0508a2:5366_16": "pabbajitānaṃ mātugāmo palibodho,",
  "atk-s0508a2:5366_17": "‘pabbajitvāpi vinā na bhavantī’ti amhākaṃ dosaṃ dassessanti,",
  "atk-s0508a2:5366_18": "tumhe ekaṃ maggaṃ gaṇhatha,",
  "atk-s0508a2:5366_19": "vinā bhavissāmā”ti tikkhattuṃ padakkhiṇaṃ katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ",
  "atk-s0508a2:5366_20": "añjaliṃ paggayha “satasahassakappaparimāṇe addhāne kato mittasanthavo ajja bhijjatī”ti vatvā “tumhe dakkhiṇajātikā nāma,",
  "atk-s0508a2:5366_21": "tumhākaṃ dakkhiṇamaggo vaṭṭati,",
  "atk-s0508a2:5366_22": "mayaṃ mātugāmā nāma vāmajātikā,",
  "atk-s0508a2:5366_23": "amhākaṃ vāmamaggo vaṭṭatī”ti vanditvā maggaṃ paṭipannā.",
  "atk-s0508a2:5366_24": "Tesaṃ dvedhābhūtakāle ayaṃ mahāpathavī “ahaṃ cakkavāḷasinerupabbate dhāretuṃ sakkontīpi tumhākaṃ guṇe",
  "atk-s0508a2:5366_25": "dhāretuṃ na sakkomī”ti vadantī viya viravamānā kampi,",
  "atk-s0508a2:5366_26": "ākāse asanisaddo viya pavatti,",
  "atk-s0508a2:5366_27": "cakkavāḷasinerupabbato unnadi.",
  "atk-s0508a2:5367_0": "Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā “kissa nu kho pathavī",
  "atk-s0508a2:5367_1": "kampatī”ti āvajjento “pippalimāṇavo ca bhaddā ca kāpilānī maṃ uddissa appameyyaṃ sampattiṃ pahāya pabbajitā.",
  "atk-s0508a2:5367_2": "Tesaṃ viyogaṭṭhāne ubhinnaṃ guṇabalena ayaṃ pathavīkampo jāto.",
  "atk-s0508a2:5367_3": "Mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma sayameva pattacīvaramādāya asītimahātheresu",
  "atk-s0508a2:5367_4": "kañcipi anāmantetvā tigāvutaṃ maggaṃ paccuggamanaṃ katvā rājagahassa ca nālandāya ca antare bahuputtakanigrodharukkhamūle",
  "atk-s0508a2:5367_5": "pallaṅkaṃ ābhujitvā nisīdi.",
  "atk-s0508a2:5367_6": "Nisīdanto pana aññatarapaṃsukūliko viya anisīditvā buddhavesaṃ gahetvā asītihatthaghanabuddharasmiyo vissajjento nisīdi.",
  "atk-s0508a2:5367_7": "Iti tasmiṃ khaṇe paṇṇacchattasakaṭacakkakūṭāgārādippamāṇā buddharasmiyo ito cito ca vippharantiyo vidhāvantiyo",
  "atk-s0508a2:5367_8": "candasahassasūriyasahassauggamanakālo viya kurumānā taṃ vanantaṃ ekobhāsaṃ akaṃsu.",
  "atk-s0508a2:5367_9": "Dvattiṃsamahāpurisalakkhaṇasiriyā samujjalatārāgaṇena viya gaganaṃ,",
  "atk-s0508a2:5367_10": "supupphitakamalakuvalayena viya salilaṃ,",
  "atk-s0508a2:5367_11": "vanantaṃ virocittha.",
  "atk-s0508a2:5367_12": "Nigrodharukkhassa nāma khandho seto hoti,",
  "atk-s0508a2:5367_13": "pattāni nīlāni,",
  "atk-s0508a2:5367_14": "pakkāni rattāni.",
  "atk-s0508a2:5367_15": "Tasmiṃ pana divase satasākho nigrodho suvaṇṇavaṇṇova ahosi.",
  "atk-s0508a2:5368_0": "Mahākassapatthero “ayaṃ amhākaṃ satthā bhavissati,",
  "atk-s0508a2:5368_1": "imaṃ ahaṃ uddissa pabbajito”ti diṭṭhaṭṭhānato paṭṭhāya oṇatoṇatova gantvā tīsu ṭhānesu vanditvā “satthā me, bhante, bhagavā,",
  "atk-s0508a2:5368_2": "sāvakohamasmi,",
  "atk-s0508a2:5368_3": "satthā me, bhante,",
  "atk-s0508a2:5368_4": "bhagavā sāvakohamasmī”ti āha.",
  "atk-s0508a2:5368_5": "Atha naṃ bhagavā āha “kassapa,",
  "atk-s0508a2:5368_6": "sace tvaṃ imaṃ nipaccakāraṃ mahāpathaviyā kareyyāsi,",
  "atk-s0508a2:5368_7": "sāpi dhāretuṃ na sakkuṇeyya.",
  "atk-s0508a2:5368_8": "Tathāgatassa evaṃ guṇamahantataṃ jānatā tayā kato nipaccakāro mayhaṃ,",
  "atk-s0508a2:5368_9": "lomampi cāletuṃ na sakkoti. Nisīda, kassapa,",
  "atk-s0508a2:5368_10": "dāyajjaṃ te dassāmī”ti.",
  "atk-s0508a2:5368_11": "Athassa bhagavā tīhi ovādehi upasampadamadāsi.",
  "atk-s0508a2:5368_12": "Datvā bahuputtakanigrodhamūlato nikkhamitvā theraṃ pacchāsamaṇaṃ katvā maggaṃ paṭipajji.",
  "atk-s0508a2:5368_13": "Satthu sarīraṃ dvattiṃsamahāpurisalakkhaṇavicittaṃ,",
  "atk-s0508a2:5368_14": "mahākassapassa sarīraṃ sattamahāpurisalakkhaṇapaṭimaṇḍitaṃ,",
  "atk-s0508a2:5368_15": "so kañcanamahānāvāya pacchābaddho viya satthu padānupadikaṃ anugacchi.",
  "atk-s0508a2:5368_16": "Satthā thokaṃ maggaṃ gantvā maggā okkamma aññatarasmiṃ rukkhamūle nisajjākāraṃ dassesi.",
  "atk-s0508a2:5368_17": "Thero “nisīditukāmo satthā”ti ñatvā attano pārupitapaṭapilotikasaṅghāṭiṃ catugguṇaṃ katvā paññapesi.",
  "atk-s0508a2:5369_0": "Satthā tattha nisīditvā hatthena cīvaraṃ parimajjanto “mudukā kho tyāyaṃ, kassapa,",
  "atk-s0508a2:5369_1": "paṭapilotikasaṅghāṭī”ti āha.",
  "atk-s0508a2:5369_2": "Thero “satthā mama saṅghāṭiyā mudubhāvaṃ katheti,",
  "atk-s0508a2:5369_3": "pārupitukāmo bhavissatī”ti ñatvā “pārupatu, bhante,",
  "atk-s0508a2:5369_4": "bhagavā saṅghāṭi”nti āha.",
  "atk-s0508a2:5369_5": "“Tvaṃ kiṃ pārupissasi,",
  "atk-s0508a2:5369_6": "kassapā”ti?",
  "atk-s0508a2:5369_7": "“Tumhākaṃ nivāsanaṃ labhanto pārupissāmi,",
  "atk-s0508a2:5369_8": "bhante”ti.",
  "atk-s0508a2:5369_9": "“Kiṃ pana tvaṃ, kassapa,",
  "atk-s0508a2:5369_10": "imaṃ paribhogajiṇṇaṃ paṃsukūlaṃ dhāretuṃ sakkhissasi?",
  "atk-s0508a2:5369_11": "Mayā hi imassa paṃsukūlassa gahitadivase udakapariyantaṃ katvā mahāpathavī kampi,",
  "atk-s0508a2:5369_12": "imaṃ buddhānaṃ paribhogajiṇṇacīvaraṃ nāma na sakkā parittaguṇena dhāretuṃ,",
  "atk-s0508a2:5369_13": "paṭibalenevidaṃ paṭipattipūraṇasamatthena jātipaṃsukūlikena dhāretuṃ vaṭṭatī”ti vatvā therena saddhiṃ cīvaraṃ parivattesi.",
  "atk-s0508a2:5370_0": "Evaṃ pana cīvaraparivattanaṃ katvā therassa pārutacīvaraṃ bhagavā pārupi,",
  "atk-s0508a2:5370_1": "satthu cīvaraṃ thero.",
  "atk-s0508a2:5370_2": "Tasmiṃ samaye acetanāpi ayaṃ mahāpathavī “dukkaraṃ, bhante, akattha,",
  "atk-s0508a2:5370_3": "attanā pārutacīvaraṃ sāvakassa dinnapubbo nāma natthi,",
  "atk-s0508a2:5370_4": "ahaṃ tumhākaṃ guṇaṃ dhāretuṃ na sakkomī”ti vadantī viya udakapariyantaṃ katvā kampi.",
  "atk-s0508a2:5370_5": "Theropi “laddhaṃ dāni mayā buddhānaṃ paribhogacīvaraṃ,",
  "atk-s0508a2:5370_6": "kiṃ me idāni uttari kattabbaṃ atthī”ti unnatiṃ akatvā buddhānaṃ santikeyeva terasa dhutaguṇe samādāya sattadivasamattaṃ puthujjano ahosi,",
  "atk-s0508a2:5370_7": "aṭṭhame divase saha paṭisambhidāhi arahattaṃ pāpuṇi.",
  "atk-s0508a2:5370_8": "Tena vuttaṃ apadāne –",
  "atk-s0508a2:5371_0": "“Padumuttarassa bhagavato, lokajeṭṭhassa tādino;",
  "atk-s0508a2:5372_0": "Nibbute lokanāthamhi, pūjaṃ kubbanti satthuno.",
  "atk-s0508a2:5373_0": "“Udaggacittā janatā, āmoditapamoditā;",
  "atk-s0508a2:5374_0": "Tesu saṃvegajātesu, pīti se udapajjatha.",
  "atk-s0508a2:5375_0": "“Ñātimitte samānetvā, idaṃ vacanamabraviṃ;",
  "atk-s0508a2:5376_0": "Parinibbuto mahāvīro, handa pūjaṃ karomase.",
  "atk-s0508a2:5377_0": "“Sādhūti te paṭissutvā, bhiyyo hāsaṃ janiṃsu me;",
  "atk-s0508a2:5378_0": "Buddhasmiṃ lokanāthamhi, kāhāma puññasañcayaṃ.",
  "atk-s0508a2:5379_0": "“Agghiyaṃ sukataṃ katvā, satahatthasamuggataṃ;",
  "atk-s0508a2:5380_0": "Diyaḍḍhahatthapatthaṭaṃ, vimānaṃ nabhamuggataṃ.",
  "atk-s0508a2:5381_0": "“Katvāna hammiyaṃ tattha, tālapantīhi cittitaṃ;",
  "atk-s0508a2:5382_0": "Sakaṃ cittaṃ pasādetvā, cetiyaṃ pūjayuttamaṃ.",
  "atk-s0508a2:5383_0": "“Aggikkhandhova jalito, kiṃsuko iva phullito;",
  "atk-s0508a2:5384_0": "Indalaṭṭhīva ākāse, obhāseti catuddisā.",
  "atk-s0508a2:5385_0": "“Tattha cittaṃ pasādetvā, katvāna kusalaṃ bahuṃ;",
  "atk-s0508a2:5386_0": "Pubbakammaṃ saritvāna, tidasaṃ upapajjahaṃ.",
  "atk-s0508a2:5387_0": "“Sahassayuttaṃ hayavāhiṃ, dibbayānamadhiṭṭhito;",
  "atk-s0508a2:5388_0": "Ubbiddhaṃ bhavanaṃ mayhaṃ, sattabhūmaṃ samuggataṃ.",
  "atk-s0508a2:5389_0": "“Kūṭāgārasahassāni, sabbasoṇṇamayā ahuṃ;",
  "atk-s0508a2:5390_0": "Jalanti sakatejena, disā sabbā pabhāsayaṃ.",
  "atk-s0508a2:5391_0": "“Santi aññepi niyyūhā, lohitaṅgamayā tadā;",
  "atk-s0508a2:5392_0": "Tepi jotanti ābhāya, samantā caturo disā.",
  "atk-s0508a2:5393_0": "“Puññakammābhinibbattā, kūṭāgārā sunimmitā;",
  "atk-s0508a2:5394_0": "Maṇimayāpi jotanti, disā dasa samantato.",
  "atk-s0508a2:5395_0": "“Tesaṃ ujjotamānānaṃ, obhāso vipulo ahu;",
  "atk-s0508a2:5396_0": "Sabbe deve abhibhomi, puññakammassidaṃ phalaṃ.",
  "atk-s0508a2:5397_0": "“Saṭṭhikappasahassamhi, ubbiddho nāma khattiyo;",
  "atk-s0508a2:5398_0": "Cāturanto vijitāvī, pathaviṃ āvasiṃ ahaṃ.",
  "atk-s0508a2:5399_0": "“Tatheva bhaddake kappe, tiṃsakkhattuṃ ahosahaṃ;",
  "atk-s0508a2:5400_0": "Sakakammābhiraddhomhi, cakkavattī mahabbalo.",
  "atk-s0508a2:5401_0": "“Sattaratanasampanno, catudīpamhi issaro;",
  "atk-s0508a2:5402_0": "Tatthāpi bhavanaṃ mayhaṃ, indalaṭṭhīva uggataṃ.",
  "atk-s0508a2:5403_0": "“Āyāmato catubbīsaṃ, vitthārena ca dvādasa;",
  "atk-s0508a2:5404_0": "Rammaṇaṃ nāma nagaraṃ, daḷhapākāratoraṇaṃ.",
  "atk-s0508a2:5405_0": "“Āyāmato pañcasataṃ, vitthārena tadaḍḍhakaṃ;",
  "atk-s0508a2:5406_0": "Ākiṇṇaṃ janakāyehi, tidasānaṃ puraṃ viya.",
  "atk-s0508a2:5407_0": "“Yathā sūcighare sūcī, pakkhittā paṇṇavīsati;",
  "atk-s0508a2:5408_0": "Aññamaññaṃ paghaṭṭenti, ākiṇṇaṃ hoti laṅkataṃ.",
  "atk-s0508a2:5409_0": "“Evampi nagaraṃ mayhaṃ, hatthissarathasaṃkulaṃ;",
  "atk-s0508a2:5410_0": "Manussehi sadākiṇṇaṃ, rammaṇaṃ nagaruttamaṃ.",
  "atk-s0508a2:5411_0": "“Tattha bhutvā pivitvā ca, puna devattanaṃ gato;",
  "atk-s0508a2:5412_0": "Bhave pacchimake mayhaṃ, ahosi kulasampadā.",
  "atk-s0508a2:5413_0": "“Brahmaññakulasambhūto, mahāratanasañcayo;",
  "atk-s0508a2:5414_0": "Asītikoṭiyo hitvā, hiraññassāpi pabbajiṃ.",
  "atk-s0508a2:5415_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:5416_0": "Atha naṃ satthā “kassapo,",
  "atk-s0508a2:5416_1": "bhikkhave,",
  "atk-s0508a2:5416_2": "candūpamo kulāni upasaṅkamati apakasseva kāyaṃ,",
  "atk-s0508a2:5416_3": "apakassa cittaṃ,",
  "atk-s0508a2:5416_4": "niccanavako kulesu appagabbho”ti evamādinā pasaṃsitvā aparabhāge ariyagaṇamajjhe nisinno “etadaggaṃ,",
  "atk-s0508a2:5416_5": "bhikkhave,",
  "atk-s0508a2:5416_6": "mama sāvakānaṃ bhikkhūnaṃ dhutavādānaṃ yadidaṃ mahākassapo”ti dhutaṅgadharānaṃ aggaṭṭhāne ṭhapesi.",
  "atk-s0508a2:5416_7": "So vivekābhiratikittanamukhena bhikkhūnaṃ ovādaṃ dento attano paṭipattiṃ pakāsento –",
  "atk-s0508a2:5417_0": "1054.",
  "atk-s0508a2:5418_0": "“Na gaṇena purakkhato care, vimano hoti samādhi dullabho;",
  "atk-s0508a2:5419_0": "Nānājanasaṅgaho dukho, iti disvāna gaṇaṃ na rocaye.",
  "atk-s0508a2:5420_0": "1055.",
  "atk-s0508a2:5421_0": "“Na kulāni upabbaje muni, vimano hoti samādhi dullabho;",
  "atk-s0508a2:5422_0": "So ussukko rasānugiddho, atthaṃ riñcati yo sukhāvaho.",
  "atk-s0508a2:5423_0": "1056.",
  "atk-s0508a2:5424_0": "“Paṅkoti hi naṃ avedayuṃ, yāyaṃ vandanapūjanā kulesu;",
  "atk-s0508a2:5425_0": "Sukhumaṃ sallaṃ durubbahaṃ, sakkāro kāpurisena dujjaho.",
  "atk-s0508a2:5426_0": "1057.",
  "atk-s0508a2:5427_0": "“Senāsanamhā oruyha, nagaraṃ piṇḍāya pāvisiṃ;",
  "atk-s0508a2:5428_0": "Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.",
  "atk-s0508a2:5429_0": "1058.",
  "atk-s0508a2:5430_0": "“So me pakkena hatthena, ālopaṃ upanāmayi;",
  "atk-s0508a2:5431_0": "Ālopaṃ pakkhipantassa, aṅguli cettha chijjatha.",
  "atk-s0508a2:5432_0": "1059.",
  "atk-s0508a2:5433_0": "“Kuṭṭamūlañca nissāya, ālopaṃ taṃ abhuñjisaṃ;",
  "atk-s0508a2:5434_0": "Bhuñjamāne vā bhutte vā, jegucchaṃ me na vijjati.",
  "atk-s0508a2:5435_0": "1060.",
  "atk-s0508a2:5436_0": "“Uttiṭṭhapiṇḍo āhāro, pūtimuttañca osadhaṃ;",
  "atk-s0508a2:5437_0": "Senāsanaṃ rukkhamūlaṃ, paṃsukūlañca cīvaraṃ;",
  "atk-s0508a2:5438_0": "Yassete abhisambhutvā, sa ve cātuddiso naro.",
  "atk-s0508a2:5439_0": "1061.",
  "atk-s0508a2:5440_0": "“Yattha eke vihaññanti, āruhantā siluccayaṃ;",
  "atk-s0508a2:5441_0": "Tattha buddhassa dāyādo, sampajāno paṭissato;",
  "atk-s0508a2:5442_0": "Iddhibalenupatthaddho, kassapo abhirūhati.",
  "atk-s0508a2:5443_0": "1062.",
  "atk-s0508a2:5444_0": "“Piṇḍapātapaṭikkanto, selamāruyha kassapo;",
  "atk-s0508a2:5445_0": "Jhāyati anupādāno, pahīnabhayabheravo.",
  "atk-s0508a2:5446_0": "1063.",
  "atk-s0508a2:5447_0": "“Piṇḍapātapaṭikkanto, selamāruyha kassapo;",
  "atk-s0508a2:5448_0": "Jhāyati anupādāno, ḍayhamānesu nibbuto.",
  "atk-s0508a2:5449_0": "1064.",
  "atk-s0508a2:5450_0": "“Piṇḍapātapaṭikkanto, selamāruyha kassapo;",
  "atk-s0508a2:5451_0": "Jhāyati anupādāno, katakicco anāsavo.",
  "atk-s0508a2:5452_0": "1065.",
  "atk-s0508a2:5453_0": "“Karerimālāvitatā, bhūmibhāgā manoramā;",
  "atk-s0508a2:5454_0": "Kuñjarābhirudā rammā, te selā ramayanti maṃ.",
  "atk-s0508a2:5455_0": "1066.",
  "atk-s0508a2:5456_0": "“Nīlabbhavaṇṇā rucirā, vārisītā sucindharā;",
  "atk-s0508a2:5457_0": "Indagopakasañchannā, te selā ramayanti maṃ.",
  "atk-s0508a2:5458_0": "1067.",
  "atk-s0508a2:5459_0": "“Nīlabbhakūṭasadisā, kūṭāgāravarūpamā;",
  "atk-s0508a2:5460_0": "Vāraṇābhirudā rammā, te selā ramayanti maṃ.",
  "atk-s0508a2:5461_0": "1068.",
  "atk-s0508a2:5462_0": "“Abhivuṭṭhā rammatalā, nagā isibhi sevitā;",
  "atk-s0508a2:5463_0": "Abbhunnaditā sikhīhi, te selā ramayanti maṃ.",
  "atk-s0508a2:5464_0": "1069.",
  "atk-s0508a2:5465_0": "“Alaṃ jhāyitukāmassa, pahitattassa me sato;",
  "atk-s0508a2:5466_0": "Alaṃ me atthakāmassa, pahitattassa bhikkhuno.",
  "atk-s0508a2:5467_0": "1070.",
  "atk-s0508a2:5468_0": "“Alaṃ me phāsukāmassa, pahitattassa bhikkhuno;",
  "atk-s0508a2:5469_0": "Alaṃ me yogakāmassa, pahitattassa tādino.",
  "atk-s0508a2:5470_0": "1071.",
  "atk-s0508a2:5471_0": "“Umāpupphena samānā, gaganāvabbhachāditā;",
  "atk-s0508a2:5472_0": "Nānādijagaṇākiṇṇā, te selā ramayanti maṃ.",
  "atk-s0508a2:5473_0": "1072.",
  "atk-s0508a2:5474_0": "“Anākiṇṇā gahaṭṭhehi, migasaṅghanisevitā;",
  "atk-s0508a2:5475_0": "Nānādijagaṇākiṇṇā, te selā ramayanti maṃ.",
  "atk-s0508a2:5476_0": "1073.",
  "atk-s0508a2:5477_0": "“Acchodikā puthusilā, gonaṅgulamigāyutā;",
  "atk-s0508a2:5478_0": "Ambusevālasañchannā, te selā ramayanti maṃ.",
  "atk-s0508a2:5479_0": "1074.",
  "atk-s0508a2:5480_0": "“Na pañcaṅgikena tūriyena, rati me hoti tādisī;",
  "atk-s0508a2:5481_0": "Yathā ekaggacittassa, sammā dhammaṃ vipassato.",
  "atk-s0508a2:5482_0": "1075.",
  "atk-s0508a2:5483_0": "“Kammaṃ bahukaṃ na kāraye, parivajjeyya janaṃ na uyyame;",
  "atk-s0508a2:5484_0": "Ussukko so rasānugiddho, atthaṃ riñcati yo sukhāvaho.",
  "atk-s0508a2:5485_0": "1076.",
  "atk-s0508a2:5486_0": "“Kammaṃ bahukaṃ na kāraye, parivajjeyya anattaneyyametaṃ;",
  "atk-s0508a2:5487_0": "Kicchati kāyo kilamati, dukkhito so samathaṃ na vindati.",
  "atk-s0508a2:5488_0": "1077.",
  "atk-s0508a2:5489_0": "“Oṭṭhappahatamattena, attānampi na passati;",
  "atk-s0508a2:5490_0": "Patthaddhagīvo carati, ahaṃ seyyoti maññati.",
  "atk-s0508a2:5491_0": "1078.",
  "atk-s0508a2:5492_0": "“Aseyyo seyyasamānaṃ, bālo maññati attānaṃ;",
  "atk-s0508a2:5493_0": "Na taṃ viññū pasaṃsanti, patthaddhamānasaṃ naraṃ.",
  "atk-s0508a2:5494_0": "1079.",
  "atk-s0508a2:5495_0": "“Yo ca seyyohamasmīti, nāhaṃ seyyoti vā pana;",
  "atk-s0508a2:5496_0": "Hīno taṃsadiso vāti, vidhāsu na vikampati.",
  "atk-s0508a2:5497_0": "1080.",
  "atk-s0508a2:5498_0": "“Paññavantaṃ tathā tādiṃ, sīlesu susamāhitaṃ;",
  "atk-s0508a2:5499_0": "Cetosamathamanuyuttaṃ, tañce viññū pasaṃsare.",
  "atk-s0508a2:5500_0": "1081.",
  "atk-s0508a2:5501_0": "“Yassa sabrahmacārīsu, gāravo nūpalabbhati;",
  "atk-s0508a2:5502_0": "Ārakā hoti saddhammā, nabhato puthavī yathā.",
  "atk-s0508a2:5503_0": "1082.",
  "atk-s0508a2:5504_0": "“Yesañca hiri ottappaṃ, sadā sammā upaṭṭhitaṃ;",
  "atk-s0508a2:5505_0": "Virūḷhabrahmacariyā te, tesaṃ khīṇā punabbhavā.",
  "atk-s0508a2:5506_0": "1083.",
  "atk-s0508a2:5507_0": "“Uddhato capalo bhikkhu, paṃsukūlena pāruto;",
  "atk-s0508a2:5508_0": "Kapīva sīhacammena, na so tenupasobhati.",
  "atk-s0508a2:5509_0": "1084.",
  "atk-s0508a2:5510_0": "“Anuddhato acapalo, nipako saṃvutindriyo;",
  "atk-s0508a2:5511_0": "Sobhati paṃsukūlena, sīhova girigabbhare.",
  "atk-s0508a2:5512_0": "1085.",
  "atk-s0508a2:5513_0": "“Ete sambahulā devā, iddhimanto yasassino;",
  "atk-s0508a2:5514_0": "Dasadevasahassāni, sabbe te brahmakāyikā.",
  "atk-s0508a2:5515_0": "1086.",
  "atk-s0508a2:5516_0": "“Dhammasenāpatiṃ vīraṃ, mahājhāyiṃ samāhitaṃ;",
  "atk-s0508a2:5517_0": "Sāriputtaṃ namassantā, tiṭṭhanti pañjalīkatā.",
  "atk-s0508a2:5518_0": "1087.",
  "atk-s0508a2:5519_0": "“Namo te purisājañña, namo te purisuttama;",
  "atk-s0508a2:5520_0": "Yassa te nābhijānāma, yampi nissāya jhāyati.",
  "atk-s0508a2:5521_0": "1088.",
  "atk-s0508a2:5522_0": "“Accheraṃ vata buddhānaṃ, gambhīro gocaro sako;",
  "atk-s0508a2:5523_0": "Ye mayaṃ nābhijānāma, vālavedhisamāgatā.",
  "atk-s0508a2:5524_0": "1089.",
  "atk-s0508a2:5525_0": "“Taṃ tathā devakāyehi, pūjitaṃ pūjanārahaṃ;",
  "atk-s0508a2:5526_0": "Sāriputtaṃ tadā disvā, kappinassa sitaṃ ahu.",
  "atk-s0508a2:5527_0": "1090.",
  "atk-s0508a2:5528_0": "“Yāvatā buddhakhettamhi, ṭhapayitvā mahāmuniṃ;",
  "atk-s0508a2:5529_0": "Dhutaguṇe visiṭṭhohaṃ, sadiso me na vijjati.",
  "atk-s0508a2:5530_0": "1091.",
  "atk-s0508a2:5531_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:5532_0": "Ohito garuko bhāro, natthi dāni punabbhavo.",
  "atk-s0508a2:5533_0": "1092.",
  "atk-s0508a2:5534_0": "“Na cīvare na sayane, bhojane nupalimpati;",
  "atk-s0508a2:5535_0": "Gotamo anappameyyo, mūḷālapupphaṃ vimalaṃva;",
  "atk-s0508a2:5536_0": "Ambunā nekkhammaninno, tibhavābhinissaṭo.",
  "atk-s0508a2:5537_0": "1093.",
  "atk-s0508a2:5538_0": "“Satipaṭṭhānagīvo so, saddhāhattho mahāmuni;",
  "atk-s0508a2:5539_0": "Paññāsīso mahāñāṇī, sadā carati nibbuto”ti. –",
  "atk-s0508a2:5540_0": "Imā gāthā abhāsi.",
  "atk-s0508a2:5540_1": "Tattha ādito tisso gāthā gaṇesu kulesu ca saṃsaṭṭhe bhikkhū disvā tesaṃ ovādadānavasena vuttā.",
  "atk-s0508a2:5541_0": "Tattha na gaṇena purakkhato careti bhikkhugaṇehi purakkhato parivārito hutvā na careyya na vihareyya. Kasmā?",
  "atk-s0508a2:5541_1": "Vimano hoti samādhi dullabho gaṇaṃ pariharantassa dukkhuppattiyā byākulamanatāya,",
  "atk-s0508a2:5541_2": "uddesena ovādena anusāsaniyā anuggahaṃ karonto yathānusiṭṭhaṃ appaṭipattiyā ca vimano vikāribhūtacitto hoti,",
  "atk-s0508a2:5541_3": "tato saṃsaggena ekaggataṃ alabhantassa samādhi dullabho hoti.",
  "atk-s0508a2:5541_4": "Tathārūpassa hi upacārasamādhimattampi na ijjhati,",
  "atk-s0508a2:5541_5": "pageva itaro.",
  "atk-s0508a2:5541_6": "Nānājanasaṅgahoti nānajjhāsayassa nānārucikassa janassa peyyakhajjādinā saṅgaho.",
  "atk-s0508a2:5541_7": "Dukhoti kiccho kasiro.",
  "atk-s0508a2:5541_8": "Iti disvānāti evaṃ gaṇasaṅgahe bahuvidhaṃ ādīnavaṃ disvā ñāṇacakkhunā oloketvā.",
  "atk-s0508a2:5541_9": "Gaṇaṃ gaṇavāsaṃ na rocaye na roceyya na iccheyya.",
  "atk-s0508a2:5542_0": "Na kulāni upabbaje munīti imasmiṃ sāsane pabbajito khattiyādikulūpako hutvā na upagaccheyya.",
  "atk-s0508a2:5542_1": "Kiṃkāraṇā?",
  "atk-s0508a2:5542_2": "Vimano hoti samādhi dullabho.",
  "atk-s0508a2:5542_3": "So ussukko kulūpasaṅkamane ussukkaṃ āpanno kulesu laddhabbesu madhurādirasesu anugiddho gedhaṃ āpanno",
  "atk-s0508a2:5542_4": "tattha uppannesu kiccakaraṇīyesu attanāva yogaṃ āpajjanto.",
  "atk-s0508a2:5542_5": "Atthaṃ riñcati yo sukhāvahoti yo attano maggaphalanibbānasukhāvaho taṃ sīlavisuddhiādisaṅkhātaṃ atthaṃ riñcati jahati,",
  "atk-s0508a2:5542_6": "nānuyuñjatīti attho.",
  "atk-s0508a2:5543_0": "Tatiyagāthā heṭṭhā vuttā eva.",
  "atk-s0508a2:5544_0": "Senāsanamhā oruyhātiādikā catasso gāthā paccayesu attano santosadassanamukhena “bhikkhunā nāma evaṃ paṭipajjitabba”nti",
  "atk-s0508a2:5544_1": "bhikkhūnaṃ ovādadānavasena vuttā.",
  "atk-s0508a2:5544_2": "Tattha senāsanamhā oruyhāti pabbatasenāsanattā vuttaṃ.",
  "atk-s0508a2:5544_3": "Sakkaccaṃ taṃ upaṭṭhahinti taṃ kuṭṭhipurisaṃ uḷārasampattiṃ pāpetukāmatāya bhikkhāya atthiko hutvā paṇītabhikkhadāyakaṃ",
  "atk-s0508a2:5544_4": "kulaṃ mahicchapuggalo viya ādarena upagantvā aṭṭhāsiṃ.",
  "atk-s0508a2:5545_0": "Pakkenāti aṭṭhigatakuṭṭharogatāya upakkena kuthitena.",
  "atk-s0508a2:5545_1": "Aṅguli cettha chijjathāti ettha patte tassa aṅguli chijjitvā āhārena saddhiṃ patatīti attho.",
  "atk-s0508a2:5546_0": "Kuṭṭamūlaṃ nissāyāti tassa purisassa pasādajananatthaṃ tādise gharabhittisamīpe nisīditvā ālopaṃ taṃ abhuñjisaṃ paribhuñjiṃ.",
  "atk-s0508a2:5546_1": "Ayaṃ pana therassa paṭipatti sikkhāpade apaññatteti daṭṭhabbaṃ.",
  "atk-s0508a2:5546_2": "Paṭikkūle ca appaṭikkūle iva appaṭikkūlasaññitāya ariyiddhiyā ukkaṃsagatattā therassa taṃ ajjhoharantassa jigucchā na uppajji,",
  "atk-s0508a2:5546_3": "puthujjanassa pana tādisaṃ bhuñjantassa antāni nikkhameyyuṃ.",
  "atk-s0508a2:5546_4": "Tenāha “bhuñjamāne vā bhutte vā,",
  "atk-s0508a2:5546_5": "jegucchaṃ me na vijjatī”ti.",
  "atk-s0508a2:5547_0": "Uttiṭṭhapiṇḍoti uttiṭṭhitvā paresaṃ gharadvāre ṭhatvā gahetabbapiṇḍo,",
  "atk-s0508a2:5547_1": "jaṅghabalaṃ nissāya anugharaṃ gantvā laddhabbamissakabhikkhāti attho.",
  "atk-s0508a2:5547_2": "Pūtimuttanti gomuttaparibhāvitaharīṭakādi ca.",
  "atk-s0508a2:5547_3": "Yassete abhisambhutvāti,",
  "atk-s0508a2:5547_4": "yo bhikkhu ete uttiṭṭhapiṇḍādayo cattāro paccaye antimantena abhiramitvā paribhuñjati.",
  "atk-s0508a2:5547_5": "Sa ve cātuddiso naroti so puggalo ekaṃsena cātuddiso puratthimādicatudisāyogyo,",
  "atk-s0508a2:5547_6": "katthaci appaṭigho yāya kāyaci disāya viharituṃ sakkotīti attho.",
  "atk-s0508a2:5548_0": "Atha thero attano mahallakakāle manussehi “kathaṃ, bhante,",
  "atk-s0508a2:5548_1": "tumhe evarūpāya jarāya vattamānāya dine dine pabbataṃ abhiruhathā”ti vutte “yattha eke”tiādikā catasso gāthā abhāsi.",
  "atk-s0508a2:5548_2": "Tattha yatthāti yasmiṃ pacchimavaye.",
  "atk-s0508a2:5548_3": "Eketi ekacce.",
  "atk-s0508a2:5548_4": "Vihaññantīti sarīrakilamathena cittena vighātaṃ āpajjanti.",
  "atk-s0508a2:5548_5": "Siluccayanti pabbataṃ.",
  "atk-s0508a2:5548_6": "Tatthāti tasmiṃ jarājiṇṇakālepi.",
  "atk-s0508a2:5548_7": "Sampajāno paṭissatoti iminā cittakhedābhāvaṃ dasseti,",
  "atk-s0508a2:5548_8": "iddhibalenupatthaddhoti iminā sarīrakhedābhāvaṃ.",
  "atk-s0508a2:5549_0": "Bhayahetūnaṃ kilesānaṃ samucchinnattā pahīnabhayabheravo.",
  "atk-s0508a2:5550_0": "Ḍayhamānesūti rāgaggiādīhi ekādasahi aggīhi sattesu ḍayhamānesu.",
  "atk-s0508a2:5550_1": "Saṃkilesapariḷāhābhāvena nibbuto sītibhūto.",
  "atk-s0508a2:5551_0": "Puna manussehi “kiṃ, bhante,",
  "atk-s0508a2:5551_1": "jiṇṇakālepi araññapabbateyeva viharatha,",
  "atk-s0508a2:5551_2": "nanu ime veḷuvanādayo vihārā manoramā”ti vutte araññapabbatā eva mayhaṃ manoramāti dassento “karerimālāvitatā”tiādikā dvādasa gāthā abhāsi.",
  "atk-s0508a2:5551_3": "Tattha karerimālāvitatāti varuṇarukkhapantīhi samāgatā.",
  "atk-s0508a2:5551_4": "“Kālavaṇṇapupphehi otthaṭā”tipi vadanti.",
  "atk-s0508a2:5551_5": "Kuñjarābhirudāti paṭighosādiguṇībhūtehi hatthīnaṃ gocaresīnaṃ gajjitehi abhitthanitā.",
  "atk-s0508a2:5552_0": "Abhivuṭṭhāti mahāmeghena abhippavuṭṭhā.",
  "atk-s0508a2:5552_1": "Rammatalāti teneva rajojallapaṇṇeyyādīnaṃ apagamena ramaṇīyatalā.",
  "atk-s0508a2:5552_2": "Nagāti desantaraṃ agamanato “nagā”ti selamayatāya “selā”ti ca laddhanāmā pabbatā.",
  "atk-s0508a2:5552_3": "Abbhunnaditā sikhīhīti madhurassarena unnaditā.",
  "atk-s0508a2:5553_0": "Alanti yuttaṃ samatthaṃ vā.",
  "atk-s0508a2:5553_1": "Jhāyitukāmassa atthakāmassātiādīsupi iminā nayena yojetabbaṃ.",
  "atk-s0508a2:5553_2": "Bhikkhunoti bhinnakilesabhikkhuno,",
  "atk-s0508a2:5553_3": "meti sambandho.",
  "atk-s0508a2:5554_0": "Umāpupphena samānāti mecakanibhatāya umākusumasadisā.",
  "atk-s0508a2:5554_1": "Gaganāvabbha chāditāti tato eva saradassa gaganaabbhā viya kāḷameghasañchāditā,",
  "atk-s0508a2:5554_2": "nīlavaṇṇāti attho.",
  "atk-s0508a2:5555_0": "Anākiṇṇāti asaṃkiṇṇā asambādhā.",
  "atk-s0508a2:5555_1": "Pañcaṅgikenāti ātatādīhi pañcahi aṅgehi yuttena tūriyena parivāriyamānassa tādisīpi na hoti,",
  "atk-s0508a2:5555_2": "yathā yādisī ekaggacittassa samāhitacittassa sammadeva rūpārūpadhammaṃ aniccādivasena vipassantassa rati hoti.",
  "atk-s0508a2:5555_3": "Tenāha bhagavā –",
  "atk-s0508a2:5556_0": "“Yato yato sammasati, khandhānaṃ udayabbayaṃ;",
  "atk-s0508a2:5557_0": "Labhatī pītipāmojjaṃ, amataṃ taṃ vijānata”nti.",
  "atk-s0508a2:5558_0": "Kammaṃ bahukantiādinā dve gāthā kammārāmānaṃ paccayagiddhānaṃ bhikkhūnaṃ ovādadānavasena vuttā.",
  "atk-s0508a2:5558_1": "Tattha kammaṃ bahukaṃ na kārayeti kammārāmo hutvā bahuṃ nāma kammaṃ na kāraye na adhiṭṭhahe,",
  "atk-s0508a2:5558_2": "khaṇḍaphullapaṭisaṅkharaṇaṃ pana satthārā anuññātameva.",
  "atk-s0508a2:5558_3": "Parivajjeyya jananti akalyāṇamittabhūtaṃ janaṃ vajjeyya.",
  "atk-s0508a2:5558_4": "Na uyyameti paccayuppādanagaṇabandhādivasena vāyāmaṃ na kareyya.",
  "atk-s0508a2:5559_0": "Anattaneyyametanti etaṃ navakammādhiṭṭhānādikaṃ attano atthāvahaṃ na hotīti attho.",
  "atk-s0508a2:5559_1": "Tattha kāraṇamāha “kicchati kāyo kilamatī”ti.",
  "atk-s0508a2:5559_2": "Navakammādipasutassa hi tahaṃ tahaṃ vicarato kāyasukhādialābhena kicchappatto hoti kilamati khedaṃ āpajjati,",
  "atk-s0508a2:5559_3": "tena ca kāyakilamathena dukkhito.",
  "atk-s0508a2:5559_4": "Vatthuvisadaattaneyyakiriyādīnaṃ abhāvena so puggalo samathaṃ na vindati cittasamādhānaṃ na labhatīti.",
  "atk-s0508a2:5560_0": "Oṭṭhappahatamattenātiādinā dve gāthā sutaparamassa paṇḍitamānino garahavasena,",
  "atk-s0508a2:5560_1": "tato parā dve paṇḍitassa pasaṃsāvasena vuttā.",
  "atk-s0508a2:5560_2": "Tattha oṭṭhappahatamattenāti sajjhāyasīsena oṭṭhaparivattanamattena,",
  "atk-s0508a2:5560_3": "buddhavacanaṃ sajjhāyakaraṇamattenāti attho.",
  "atk-s0508a2:5560_4": "Attānampi na passatīti anatthaññutāya attano paccakkhabhūtampi atthaṃ na jānāti,",
  "atk-s0508a2:5560_5": "yāthāvato attano pamāṇaṃ na paricchindatīti attho.",
  "atk-s0508a2:5560_6": "Patthaddhagīvo caratīti “ahaṃ bahussuto, satimā, paññavā,",
  "atk-s0508a2:5560_7": "na mayā sadiso añño atthī”ti mānatthaddho hutvā garuṭṭhāniyānampi apacitiṃ adassento ayosalākaṃ gilitvā ṭhito viya thaddhagīvo carati.",
  "atk-s0508a2:5560_8": "Ahaṃ seyyoti maññatīti ahameva seyyo uttamoti maññati.",
  "atk-s0508a2:5561_0": "Aseyyo seyyasamānaṃ,",
  "atk-s0508a2:5561_1": "bālo maññati attānanti ayaṃ aseyyo hīno samāno aññena seyyena uttamena samānaṃ sadisaṃ katvā attānaṃ bālo mandabuddhi bālabhāveneva maññatīti.",
  "atk-s0508a2:5561_2": "Na taṃ viññū pasaṃsantīti taṃ tādisaṃ bālaṃ paggahitacittatāya patthaddhamānasaṃ thambhitattaṃ naraṃ viññū paṇḍitā na pasaṃsanti,",
  "atk-s0508a2:5561_3": "aññadatthu garahantiyeva.",
  "atk-s0508a2:5562_0": "Seyyohamasmīti yo pana paṇḍito puggalo “seyyohamasmī”ti vā hīnasadisamānavasena “nāhaṃ seyyo”ti vā kañcipi",
  "atk-s0508a2:5562_1": "mānaṃ ajappento vidhāsu navasu mānakoṭṭhāsesu kassacipi vasena na vikampati.",
  "atk-s0508a2:5563_0": "Paññavantanti aggaphalapaññāvasena paññavantaṃ iṭṭhādīsu tādibhāvappattiyā tādiṃ,",
  "atk-s0508a2:5563_1": "asekkhaphalasīlesu suṭṭhu patiṭṭhitattā sīlesu susamāhitaṃ,",
  "atk-s0508a2:5563_2": "arahattaphalasamāpattisamāpajjanena cetosamathamanuyuttanti tādisaṃ sabbaso pahīnamānaṃ khīṇāsavaṃ viññū",
  "atk-s0508a2:5563_3": "buddhādayo paṇḍitā pasaṃsare vaṇṇenti thomentīti attho.",
  "atk-s0508a2:5564_0": "Puna aññataraṃ dubbacaṃ bhikkhuṃ disvā dovacassatāya ādīnavaṃ,",
  "atk-s0508a2:5564_1": "sovacassatāya ānisaṃsañca pakāsento “yassa sabrahmacārīsū”tiādikā dve gāthā abhāsi.",
  "atk-s0508a2:5564_2": "Tā vuttatthā eva.",
  "atk-s0508a2:5565_0": "Puna uddhataṃ unnaḷaṃ ekaṃ bhikkhuṃ disvā uddhatādibhāve dosaṃ,",
  "atk-s0508a2:5565_1": "anuddhatādibhāve ca guṇaṃ vibhāvento “uddhato capalo bhikkhū”tiādikā dve gāthā abhāsi.",
  "atk-s0508a2:5565_2": "Tattha kapīva sīhacammenāti sīhacammena pāruto makkaṭo viya.",
  "atk-s0508a2:5565_3": "So uddhatādidosasaṃyutto bhikkhu tena paṃsukūlena ariyaddhajena na upasobhati ariyaguṇānaṃ abhāvato.",
  "atk-s0508a2:5566_0": "Yo pana upasobhati, taṃ dassetuṃ “anuddhato”tiādi vuttaṃ;",
  "atk-s0508a2:5567_0": "Ete sambahulātiādikā pañca gāthā āyasmantaṃ sāriputtaṃ namassante brahmakāyike deve disvā āyasmato kappinassa sitapātukammanimittaṃ vuttā.",
  "atk-s0508a2:5567_1": "Tattha eteti tesaṃ paccakkhatāya vuttaṃ.",
  "atk-s0508a2:5567_2": "Sambahulāti bahubhāvato,",
  "atk-s0508a2:5567_3": "taṃ pana bahubhāvaṃ “dasadevasahassānī”ti paricchinditvā āha.",
  "atk-s0508a2:5567_4": "Devāti upapattidevā.",
  "atk-s0508a2:5567_5": "Taṃ tesaṃ devabhāvaṃ aññehi visesetvā dassento “sabbe te brahmakāyikā”ti āha.",
  "atk-s0508a2:5567_6": "Yasmā te attano upapattiddhiyā mahatiyā deviddhiyā samannāgatā parivārasampannā ca,",
  "atk-s0508a2:5567_7": "tasmā āha “iddhimanto yasassino”ti.",
  "atk-s0508a2:5568_0": "“Ko nu senāpati bhoto”ti pucchāya vissajjanavasena “mayā pavattitaṃ dhammacakkaṃ anuttaraṃ sāriputto",
  "atk-s0508a2:5568_1": "anuvattetī”ti vadantena bhagavatā āyasmato sāriputtattherassa dhammasenāpatibhāvo anuññātoti āha –",
  "atk-s0508a2:5568_2": "“dhammasenāpatiṃ vīraṃ mahājhāyiṃ samāhitaṃ sāriputta”nti.",
  "atk-s0508a2:5568_3": "Tattha vīranti kilesamārādīnaṃ nimmathanena vīriyavantaṃ mahāvikkantaṃ.",
  "atk-s0508a2:5568_4": "Mahājhāyinti dibbavihārādīnaṃ ukkaṃsagamanena mahantaṃ jhāyiṃ.",
  "atk-s0508a2:5568_5": "Tato eva sabbaso vikkhepaviddhaṃsanavasena samāhitaṃ.",
  "atk-s0508a2:5568_6": "Namassantāti sirasi añjaliṃ paggayha namassamānā tiṭṭhanti.",
  "atk-s0508a2:5569_0": "Yampi nissāyāti yaṃ nu kho ārammaṇaṃ nissāya ārabbha jhāyatīti nābhijānāmāti puthujjanabhāvena brahmāno evaṃ āhaṃsu.",
  "atk-s0508a2:5570_0": "Accheraṃ vatāti acchariyaṃ vata.",
  "atk-s0508a2:5570_1": "Buddhānanti catusaccabuddhānaṃ.",
  "atk-s0508a2:5570_2": "Gambhīro gocaro sakoti paramagambhīro atiduddaso duranubodho puthujjanehi asādhāraṇo avisayo.",
  "atk-s0508a2:5570_3": "Idāni tassa gambhīrabhāve kāraṇaṃ dassetuṃ “ye maya”ntiādi vuttaṃ.",
  "atk-s0508a2:5570_4": "Tattha vālavedhisamāgatāti ye mayaṃ vālavedhidhanuggahasadisā atisukhumampi visayaṃ paṭivijjhituṃ samatthā āgatā upaparikkhantā nābhijānāma,",
  "atk-s0508a2:5570_5": "gambhīro vata buddhānaṃ visayoti attho.",
  "atk-s0508a2:5570_6": "Taṃ tathā devakāyehīti taṃ tathārūpaṃ sāriputtaṃ sadevakassa lokassa pūjanārahaṃ tehi brahmakāyikehi",
  "atk-s0508a2:5570_7": "tadā tathā pūjitaṃ disvā āyasmato mahākappinassa sitaṃ ahosi.",
  "atk-s0508a2:5570_8": "Imesaṃ lokasammatānaṃ brahmūnampi avisayo,",
  "atk-s0508a2:5570_9": "yattha sāvakānaṃ visayoti.",
  "atk-s0508a2:5571_0": "Yāvatā buddhakhettamhīti gāthā therena attānaṃ ārabbha sīhanādaṃ nadantena bhāsitā.",
  "atk-s0508a2:5571_1": "Tattha buddhakhettamhīti āṇākhettaṃ sandhāya vadati.",
  "atk-s0508a2:5571_2": "Ṭhapayitvā mahāmuninti sammāsambuddhaṃ ṭhapetvā.",
  "atk-s0508a2:5571_3": "Buddhā hi bhagavanto dhutaguṇehipi sabbasattehi paramukkaṃsagatā eva,",
  "atk-s0508a2:5571_4": "kevalaṃ pana mahākaruṇāsañcoditamānasā sattānaṃ tādisaṃ mahantaṃ upakāraṃ oloketvā gāmantasenāsanavāsādiṃ",
  "atk-s0508a2:5571_5": "anuvattantīti taṃ taṃ dhutadhammavirodhī hoti.",
  "atk-s0508a2:5571_6": "Dhutaguṇeti kilesānaṃ dhutena guṇena āraññakādibhāvena apekkhitaguṇe.",
  "atk-s0508a2:5571_7": "Karaṇatthe vā etaṃ bhummavacanaṃ.",
  "atk-s0508a2:5571_8": "Sadiso me na vijjati,",
  "atk-s0508a2:5571_9": "kuto pana uttarīti adhippāyo.",
  "atk-s0508a2:5571_10": "Tathā hesa thero tattha aggaṭṭhāne ṭhapito.",
  "atk-s0508a2:5572_0": "Na cīvareti gāthāya “ṭhapayitvā mahāmuni”nti vuttamevatthaṃ pākaṭataraṃ karoti,",
  "atk-s0508a2:5572_1": "cīvarādīsu taṇhāya anupalepo dhutaṅgaphalaṃ.",
  "atk-s0508a2:5572_2": "Tattha na cīvare sampatte taṇhālepenāti yojanā.",
  "atk-s0508a2:5572_3": "Sayaneti senāsane.",
  "atk-s0508a2:5572_4": "Gotamoti bhagavantaṃ gottena kitteti.",
  "atk-s0508a2:5572_5": "Anappameyyoti pamāṇakarakilesābhāvato aparimāṇaguṇatāya ca anappameyyo.",
  "atk-s0508a2:5572_6": "Muḷālapupphaṃ vimalaṃva ambunāti yathā nimmalaṃ virajaṃ naḷinaṃ udakena na limpati,",
  "atk-s0508a2:5572_7": "evaṃ gotamo bhagavā taṇhālepādinā na limpatīti attho.",
  "atk-s0508a2:5572_8": "Nekkhammaninno abhinikkhammaninno tato eva tibhavābhinissaṭo bhavattayato vinissaṭo visaṃyutto.",
  "atk-s0508a2:5573_0": "Yesaṃ satipaṭṭhānagīvādīnaṃ bhāvanāpāripūriyā yattha katthaci anupalitto nekkhammaninnova ahosi,",
  "atk-s0508a2:5573_1": "te aṅgabhūte dassento “satipaṭṭhānagīvo”ti osānagāthamāha.",
  "atk-s0508a2:5573_2": "Tattha guṇarāsito uttamaṅgabhūtāya paññāya adhiṭṭhānabhāvato satipaṭṭhānaṃ gīvā etassāti satipaṭṭhānagīvo,",
  "atk-s0508a2:5573_3": "anavajjadhammānaṃ ādāne saddhā hattho etassāti saddhāhattho.",
  "atk-s0508a2:5573_4": "Guṇasarīrassa uttamaṅgabhāvato paññā sīsaṃ etassāti paññāsīso.",
  "atk-s0508a2:5573_5": "Mahāsamudāgamanatāya mahāvisayatāya mahānubhāvatāya mahābalatāya ca mahantaṃ sabbaññutasaṅkhātaṃ ñāṇaṃ etassa atthīti mahāñāṇī.",
  "atk-s0508a2:5573_6": "Sadā sabbakālaṃ nibbuto sītibhūto carati.",
  "atk-s0508a2:5573_7": "“Susamāhito…pe…",
  "atk-s0508a2:5573_8": "nāgo”ti suttapadañcettha nidassetabbaṃ.",
  "atk-s0508a2:5573_9": "Yaṃ panettha atthato avibhattaṃ,",
  "atk-s0508a2:5573_10": "taṃ heṭṭhā vuttanayameva.",
  "atk-s0508a2:5574_0": "Mahākassapattheragāthāvaṇṇanā niṭṭhitā.",
  "atk-s0508a2:5575_0": "Cattālīsanipātavaṇṇanā niṭṭhitā.",
  "atk-s0508a2:5576_0": "19. Paññāsanipāto",
  "atk-s0508a2:5577_0": "1. Tālapuṭattheragāthāvaṇṇanā",
  "atk-s0508a2:5578_0": "Paññāsanipāte kadā nuhantiādikā āyasmato tālapuṭattherassa gāthā.",
  "atk-s0508a2:5578_1": "Kā uppatti?",
  "atk-s0508a2:5578_2": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:5578_3": "rājagahe aññatarasmiṃ naṭakule nibbattitvā viññutaṃ patto kulānurūpesu naccaṭṭhānesu nipphattiṃ gantvā",
  "atk-s0508a2:5578_4": "sakalajambudīpe pākaṭo naṭagāmaṇi ahosi.",
  "atk-s0508a2:5578_5": "So pañcasatamātugāmaparivāro mahatā naṭavibhavena gāmanigamarājadhānīsu samajjaṃ dassetvā,",
  "atk-s0508a2:5578_6": "mahantaṃ pūjāsakkāraṃ labhitvā,",
  "atk-s0508a2:5578_7": "vicaranto rājagahaṃ āgantvā,",
  "atk-s0508a2:5578_8": "nagaravāsīnaṃ samajjaṃ dassetvā,",
  "atk-s0508a2:5578_9": "laddhasammānasakkāro ñāṇassa paripākaṃ gatattā satthu santikaṃ gantvā,",
  "atk-s0508a2:5578_10": "vanditvā ekamantaṃ nisinno bhagavantaṃ etadavoca –",
  "atk-s0508a2:5578_11": "“sutametaṃ, bhante,",
  "atk-s0508a2:5578_12": "pubbakānaṃ ācariyapācariyānaṃ naṭānaṃ bhāsamānānaṃ ‘yo so naṭo raṅgamajjhe samajjamajjhe saccālikena janaṃ hāseti rameti,",
  "atk-s0508a2:5578_13": "so kāyassa bhedā paraṃ maraṇā pahāsānaṃ devānaṃ sahabyataṃ upapajjatī’ti,",
  "atk-s0508a2:5578_14": "idha bhagavā kimāhā”ti.",
  "atk-s0508a2:5578_15": "Atha naṃ bhagavā tikkhattuṃ paṭikkhipi “mā maṃ etaṃ pucchī”ti.",
  "atk-s0508a2:5578_16": "Catutthavāraṃ puṭṭho āha – “gāmaṇi,",
  "atk-s0508a2:5578_17": "ime sattā pakatiyāpi rāgabandhanabaddhā dosabandhanabaddhā mohabandhanabaddhā tesaṃ bhiyyopi rajanīye",
  "atk-s0508a2:5578_18": "dosanīye mohanīye dhamme upasaṃharanto pamādetvā kāyassa bhedā paraṃ maraṇā niraye upapajjati.",
  "atk-s0508a2:5578_19": "Sace panassa evaṃdiṭṭhi hoti ‘yo so naṭo raṅgamajjhe samajjamajjhe saccālikena janaṃ hāseti rameti,",
  "atk-s0508a2:5578_20": "so kāyassa bhedā paraṃ maraṇā pahāsānaṃ devānaṃ sahabyataṃ upapajjatī”’ti sāssa hoti micchādiṭṭhi.",
  "atk-s0508a2:5578_21": "Micchādiṭṭhissa ca dvinnaṃ gatīnaṃ aññatarā gati icchitabbā,",
  "atk-s0508a2:5578_22": "nirayassa vā tiracchānayoniyā vāti.",
  "atk-s0508a2:5578_23": "Taṃ sutvā tālapuṭo gāmaṇi parodi.",
  "atk-s0508a2:5578_24": "Nanu gāmaṇi pageva mayā paṭikkhitto “mā maṃ etaṃ pucchī”ti ? “Nāhaṃ, bhante,",
  "atk-s0508a2:5578_25": "etaṃ rodāmi,",
  "atk-s0508a2:5578_26": "yaṃ maṃ bhagavā naṭānaṃ abhisamparāyaṃ evamāhā”ti.",
  "atk-s0508a2:5578_27": "Api cāhaṃ, bhante,",
  "atk-s0508a2:5578_28": "pubbakehi ācariyapācariyehi naṭehi vañcito “naṭo mahājanassa naṭasamajjaṃ dassetvā sugatiṃ upapajjatī”ti.",
  "atk-s0508a2:5578_29": "So satthu santike dhammaṃ sutvā paṭiladdhasaddho pabbajitvā laddhūpasampanno vipassanāya kammaṃ karonto nacirasseva arahattaṃ pāpuṇi,",
  "atk-s0508a2:5578_30": "adhigatārahatto pana arahattappattito pubbe yenākārena attano cittaṃ niggaṇhanavasena yonisomanasikāro udapādi,",
  "atk-s0508a2:5578_31": "taṃ anekadhā vibhajitvā dassetuṃ –",
  "atk-s0508a2:5579_0": "1094.",
  "atk-s0508a2:5580_0": "“Kadā nuhaṃ pabbatakandarāsu, ekākiyo addutiyo vihassaṃ;",
  "atk-s0508a2:5581_0": "Aniccato sabbabhavaṃ vipassaṃ, taṃ me idaṃ taṃ nu kadā bhavissati.",
  "atk-s0508a2:5582_0": "1095.",
  "atk-s0508a2:5583_0": "“Kadā nuhaṃ bhinnapaṭandharo muni, kāsāvavattho amamo nirāso;",
  "atk-s0508a2:5584_0": "Rāgañca dosañca tatheva mohaṃ, hantvā sukhī pavanagato vihassaṃ.",
  "atk-s0508a2:5585_0": "1096.",
  "atk-s0508a2:5586_0": "“Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ;",
  "atk-s0508a2:5587_0": "Vipassamāno vītabhayo vihassaṃ, eko vane taṃ nu kadā bhavissati.",
  "atk-s0508a2:5588_0": "1097.",
  "atk-s0508a2:5589_0": "“Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ;",
  "atk-s0508a2:5590_0": "Paññāmayaṃ tikhiṇamasiṃ gahetvā, chetvā vase tampi kadā bhavissati.",
  "atk-s0508a2:5591_0": "1098.",
  "atk-s0508a2:5592_0": "“Kadā nu paññāmayamuggatejaṃ, satthaṃ isīnaṃ sahasādiyitvā;",
  "atk-s0508a2:5593_0": "Māraṃ sasenaṃ sahasā bhañjissaṃ, sīhāsane taṃ nu kadā bhavissati.",
  "atk-s0508a2:5594_0": "1099.",
  "atk-s0508a2:5595_0": "“Kadā nuhaṃ sabbhi samāgamesu, diṭṭho bhave dhammagarūhi tādibhi;",
  "atk-s0508a2:5596_0": "Yāthāvadassīhi jitindriyehi, padhāniyo taṃ nu kadā bhavissati.",
  "atk-s0508a2:5597_0": "1100.",
  "atk-s0508a2:5598_0": "“Kadā nu maṃ tandi khudā pipāsā, vātātapā kīṭasarīsapā vā;",
  "atk-s0508a2:5599_0": "Na bādhayissanti na taṃ giribbaje, atthatthiyaṃ taṃ nu kadā bhavissati.",
  "atk-s0508a2:5600_0": "1101.",
  "atk-s0508a2:5601_0": "“Kadā nu kho yaṃ viditaṃ mahesinā, cattāri saccāni sududdasāni;",
  "atk-s0508a2:5602_0": "Samāhitatto satimā agacchaṃ, paññāya taṃ taṃ nu kadā bhavissati.",
  "atk-s0508a2:5603_0": "1102.",
  "atk-s0508a2:5604_0": "“Kadā nu rūpe amite ca sadde, gandhe rase phusitabbe ca dhamme;",
  "atk-s0508a2:5605_0": "Ādittatohaṃ samathehi yutto, paññāya dacchaṃ tadidaṃ kadā me.",
  "atk-s0508a2:5606_0": "1103.",
  "atk-s0508a2:5607_0": "“Kadā nuhaṃ dubbacanena vutto, tato nimittaṃ vimano na hessaṃ;",
  "atk-s0508a2:5608_0": "Atho pasatthopi tato nimittaṃ, tuṭṭho na hessaṃ tadidaṃ kadā me.",
  "atk-s0508a2:5609_0": "1104.",
  "atk-s0508a2:5610_0": "“Kadā nu kaṭṭhe ca tiṇe latā ca, khandhe imehaṃ amite ca dhamme;",
  "atk-s0508a2:5611_0": "Ajjhattikāneva ca bāhirāni ca, samaṃ tuleyyaṃ tadidaṃ kadā me.",
  "atk-s0508a2:5612_0": "1105.",
  "atk-s0508a2:5613_0": "“Kadā nu maṃ pāvusakālamegho, navena toyena sacīvaraṃ vane;",
  "atk-s0508a2:5614_0": "Isippayātamhi pathe vajantaṃ, ovassate taṃ nu kadā bhavissati.",
  "atk-s0508a2:5615_0": "1106.",
  "atk-s0508a2:5616_0": "“Kadā mayūrassa sikhaṇḍino vane, dijassa sutvā girigabbhare rutaṃ;",
  "atk-s0508a2:5617_0": "Paccuṭṭhahitvā amatassa pattiyā, saṃcintaye taṃ nu kadā bhavissati.",
  "atk-s0508a2:5618_0": "1107.",
  "atk-s0508a2:5619_0": "“Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca;",
  "atk-s0508a2:5620_0": "Asajjamāno patareyyamiddhiyā, vibhiṃsanaṃ taṃ nu kadā bhavissati.",
  "atk-s0508a2:5621_0": "1108.",
  "atk-s0508a2:5622_0": "“Kadā nu nāgova asaṅgacārī, padālaye kāmaguṇesu chandaṃ;",
  "atk-s0508a2:5623_0": "Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.",
  "atk-s0508a2:5624_0": "1109.",
  "atk-s0508a2:5625_0": "“Kadā iṇaṭṭova daliddako nidhiṃ, ārādhayitvā dhanikehi pīḷito;",
  "atk-s0508a2:5626_0": "Tuṭṭho bhavissaṃ adhigamma sāsanaṃ, mahesino taṃ nu kadā bhavissati.",
  "atk-s0508a2:5627_0": "1110.",
  "atk-s0508a2:5628_0": "“Bahūni vassāni tayāmhi yācito, agāravāsena alaṃ nu te idaṃ;",
  "atk-s0508a2:5629_0": "Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.",
  "atk-s0508a2:5630_0": "1111.",
  "atk-s0508a2:5631_0": "“Nanu ahaṃ citta tayāmhi yācito, giribbaje citrachadā vihaṅgamā;",
  "atk-s0508a2:5632_0": "Mahindaghosatthanitābhigajjino, te taṃ ramessanti vanamhi jhāyinaṃ.",
  "atk-s0508a2:5633_0": "1112.",
  "atk-s0508a2:5634_0": "“Kulamhi mitte ca piye ca ñātake, khiḍḍāratiṃ kāmaguṇañca loke;",
  "atk-s0508a2:5635_0": "Sabbaṃ pahāya imamajjhupāgato, athopi tvaṃ citta na mayha tussasi.",
  "atk-s0508a2:5636_0": "1113.",
  "atk-s0508a2:5637_0": "“Mameva etaṃ na hi tvaṃ paresaṃ, sannāhakāle paridevitena kiṃ;",
  "atk-s0508a2:5638_0": "Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.",
  "atk-s0508a2:5639_0": "1114.",
  "atk-s0508a2:5640_0": "“Suyuttavādī dvipadānamuttamo, mahābhisakko naradammasārathi;",
  "atk-s0508a2:5641_0": "Cittaṃ calaṃ makkaṭasannibhaṃ iti, avītarāgena sudunnivārayaṃ.",
  "atk-s0508a2:5642_0": "1115.",
  "atk-s0508a2:5643_0": "“Kāmā hi citrā madhurā manoramā, aviddasū yattha sitā puthujjanā;",
  "atk-s0508a2:5644_0": "Te dukkhamicchanti punabbhavesino, cittena nītā niraye nirākatā.",
  "atk-s0508a2:5645_0": "1116.",
  "atk-s0508a2:5646_0": "“Mayūrakoñcābhirutamhi kānane, dīpīhi byagghehi purakkhato vasaṃ;",
  "atk-s0508a2:5647_0": "Kāye apekkhaṃ jaha mā virādhaya, itissu maṃ citta pure niyuñjasi.",
  "atk-s0508a2:5648_0": "1117.",
  "atk-s0508a2:5649_0": "“Bhāvehi jhānāni ca indriyāni ca, balāni bojjhaṅgasamādhibhāvanā;",
  "atk-s0508a2:5650_0": "Tisso ca vijjā phusa buddhasāsane, itissu maṃ citta pure niyuñjasi.",
  "atk-s0508a2:5651_0": "1118.",
  "atk-s0508a2:5652_0": "“Bhāvehi maggaṃ amatassa pattiyā, niyyānikaṃ sabbadukhakkhayogadhaṃ;",
  "atk-s0508a2:5653_0": "Aṭṭhaṅgikaṃ sabbakilesasodhanaṃ, itissu maṃ citta pure niyuñjasi.",
  "atk-s0508a2:5654_0": "1119.",
  "atk-s0508a2:5655_0": "“Dukkhanti khandhe paṭipassa yoniso, yato ca dukkhaṃ samudeti taṃ jaha;",
  "atk-s0508a2:5656_0": "Idheva dukkhassa karohi antaṃ, itissu maṃ citta pure niyuñjasi.",
  "atk-s0508a2:5657_0": "1120.",
  "atk-s0508a2:5658_0": "“Aniccaṃ dukkhanti vipassa yoniso, suññaṃ anattāti aghaṃ vadhanti ca;",
  "atk-s0508a2:5659_0": "Manovicāre uparundha cetaso, itissu maṃ citta pure niyuñjasi.",
  "atk-s0508a2:5660_0": "1121.",
  "atk-s0508a2:5661_0": "“Muṇḍo virūpo abhisāpamāgato, kapālahatthova kulesu bhikkhasu;",
  "atk-s0508a2:5662_0": "Yuñjassu satthuvacane mahesino, itissu maṃ citta pure niyuñjasi.",
  "atk-s0508a2:5663_0": "1122.",
  "atk-s0508a2:5664_0": "“Susaṃvutatto visikhantare caraṃ, kulesu kāmesu asaṅgamānaso;",
  "atk-s0508a2:5665_0": "Cando yathā dosinapuṇṇamāsiyā, itissu maṃ citta pure niyuñjasi.",
  "atk-s0508a2:5666_0": "1123.",
  "atk-s0508a2:5667_0": "“Āraññiko hohi ca piṇḍapātiko, sosāniko hohi ca paṃsukūliko;",
  "atk-s0508a2:5668_0": "Nesajjiko hohi sadā dhute rato, itissu maṃ citta pure niyuñjasi.",
  "atk-s0508a2:5669_0": "1124.",
  "atk-s0508a2:5670_0": "“Ropetva rukkhāni yathā phalesī, mūle taruṃ chettu tameva icchasi;",
  "atk-s0508a2:5671_0": "Tathūpamaṃ cittamidaṃ karosi, yaṃ maṃ aniccamhi cale niyuñjasi.",
  "atk-s0508a2:5672_0": "1125.",
  "atk-s0508a2:5673_0": "“Arūpa dūraṅgama ekacāri, na te karissaṃ vacanaṃ idānihaṃ;",
  "atk-s0508a2:5674_0": "Dukkhā hi kāmā kaṭukā mahabbhayā, nibbānamevābhimano carissaṃ.",
  "atk-s0508a2:5675_0": "1126.",
  "atk-s0508a2:5676_0": "“Nāhaṃ alakkhyā ahirikkatāya vā,",
  "atk-s0508a2:5677_0": "Na cittahetū na ca dūrakantanā;",
  "atk-s0508a2:5678_0": "Ājīvahetū ca ahaṃ na nikkhamiṃ,",
  "atk-s0508a2:5679_0": "Kato ca te citta paṭissavo mayā.",
  "atk-s0508a2:5680_0": "1127.",
  "atk-s0508a2:5681_0": "“Appicchatā sappurisehi vaṇṇitā, makkhappahānaṃ vūpasamo dukhassa;",
  "atk-s0508a2:5682_0": "Itissu maṃ citta tadā niyuñjasi, idāni tvaṃ gacchasi pubbaciṇṇaṃ.",
  "atk-s0508a2:5683_0": "1128.",
  "atk-s0508a2:5684_0": "“Taṇhā avijjā ca piyāpiyañca, subhāni rūpāni sukhā ca vedanā;",
  "atk-s0508a2:5685_0": "Manāpiyā kāmaguṇā ca vantā, vante ahaṃ āvamituṃ na ussahe.",
  "atk-s0508a2:5686_0": "1129.",
  "atk-s0508a2:5687_0": "“Sabbattha te citta vaco kataṃ mayā, bahūsu jātīsu namesi kopito;",
  "atk-s0508a2:5688_0": "Ajjhattasambhavo kataññutāya te, dukkhe ciraṃ saṃsaritaṃ tayā kate.",
  "atk-s0508a2:5689_0": "1130.",
  "atk-s0508a2:5690_0": "“Tvaññeva no citta karosi brāhmaṇo, tvaṃ khattiyo rājadasī karosi;",
  "atk-s0508a2:5691_0": "Vessā ca suddā ca bhavāma ekadā, devattanaṃ vāpi taveva vāhasā.",
  "atk-s0508a2:5692_0": "1131.",
  "atk-s0508a2:5693_0": "“Taveva hetū asurā bhavāmase, tvaṃmūlakaṃ nerayikā bhavāmase;",
  "atk-s0508a2:5694_0": "Atho tiracchānagatāpi ekadā, petattanaṃ vāpi taveva vāhasā.",
  "atk-s0508a2:5695_0": "1132.",
  "atk-s0508a2:5696_0": "“Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ;",
  "atk-s0508a2:5697_0": "Ummattakeneva mayā palobhasi, kiñcāpi te citta virādhitaṃ mayā.",
  "atk-s0508a2:5698_0": "1133.",
  "atk-s0508a2:5699_0": "“Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ;",
  "atk-s0508a2:5700_0": "Tadajjahaṃ niggahessāmi yoniso, hatthippabhinnaṃ viya aṅgusaggaho.",
  "atk-s0508a2:5701_0": "1134.",
  "atk-s0508a2:5702_0": "“Satthā ca me lokamimaṃ adhiṭṭhahi, aniccato addhuvato asārato;",
  "atk-s0508a2:5703_0": "Pakkhanda maṃ citta jinassa sāsane, tārehi oghā mahatā suduttarā.",
  "atk-s0508a2:5704_0": "1135.",
  "atk-s0508a2:5705_0": "“Na te idaṃ citta yathā purāṇakaṃ, nāhaṃ alaṃ tuyha vase nivattituṃ;",
  "atk-s0508a2:5706_0": "Mahesino pabbajitomhi sāsane, na mādisā honti vināsadhārino.",
  "atk-s0508a2:5707_0": "1136.",
  "atk-s0508a2:5708_0": "“Nagā samuddā saritā vasundharā, disā catasso vidisā adho divā;",
  "atk-s0508a2:5709_0": "Sabbe aniccā tibhavā upaddutā, kuhiṃ gato citta sukhaṃ ramissasi.",
  "atk-s0508a2:5710_0": "1137.",
  "atk-s0508a2:5711_0": "“Dhitipparaṃ kiṃ mama citta kāhisi, na te alaṃ citta vasānuvattako;",
  "atk-s0508a2:5712_0": "Na jātu bhastaṃ ubhatomukhaṃ chupe, dhiratthu pūraṃ navasotasandaniṃ.",
  "atk-s0508a2:5713_0": "1138.",
  "atk-s0508a2:5714_0": "“Varāhaeṇeyyavigāḷhasevite, pabbhārakuṭṭe pakateva sundare;",
  "atk-s0508a2:5715_0": "Navambunā pāvusasittakānane, tahiṃ guhāgehagato ramissasi.",
  "atk-s0508a2:5716_0": "1139.",
  "atk-s0508a2:5717_0": "“Sunīlagīvā susikhā supekhunā, sucittapattacchadanā vihaṅgamā;",
  "atk-s0508a2:5718_0": "Sumañjughosatthanitābhigajjino, te taṃ ramessanti vanamhi jhāyinaṃ.",
  "atk-s0508a2:5719_0": "1140.",
  "atk-s0508a2:5720_0": "“Vuṭṭhamhi deve caturaṅgule tiṇe, saṃpupphite meghanibhamhi kānane;",
  "atk-s0508a2:5721_0": "Nagantare viṭapisamo sayissaṃ, taṃ me mudū hehiti tūlasannibhaṃ.",
  "atk-s0508a2:5722_0": "1141.",
  "atk-s0508a2:5723_0": "“Tathā tu kassāmi yathāpi issaro, yaṃ labbhati tenapi hotu me alaṃ;",
  "atk-s0508a2:5724_0": "Na tāhaṃ kassāmi yathā atandito, biḷārabhastaṃva yathā sumadditaṃ.",
  "atk-s0508a2:5725_0": "1142.",
  "atk-s0508a2:5726_0": "“Tathā tu kassāmi yathāpi issaro, yaṃ labbhati tenapi hotu me alaṃ;",
  "atk-s0508a2:5727_0": "Viriyena taṃ mayha vasānayissaṃ, gajaṃva mattaṃ kusalaṅkusaggaho.",
  "atk-s0508a2:5728_0": "1143.",
  "atk-s0508a2:5729_0": "“Tayā sudantena avaṭṭhitena hi, hayena yoggācariyova ujjunā;",
  "atk-s0508a2:5730_0": "Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.",
  "atk-s0508a2:5731_0": "1144.",
  "atk-s0508a2:5732_0": "“Ārammaṇe taṃ balasā nibandhisaṃ, nāgaṃva thambhamhi daḷhāya rajjuyā;",
  "atk-s0508a2:5733_0": "Taṃ me suguttaṃ satiyā subhāvitaṃ, anissitaṃ sabbabhavesu hehisi.",
  "atk-s0508a2:5734_0": "1145.",
  "atk-s0508a2:5735_0": "“Paññāya chetvā vipathānusārinaṃ, yogena niggayha pathe nivesiya;",
  "atk-s0508a2:5736_0": "Disvā samudayaṃ vibhavañca sambhavaṃ, dāyādako hehisi aggavādino.",
  "atk-s0508a2:5737_0": "1146.",
  "atk-s0508a2:5738_0": "“Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ;",
  "atk-s0508a2:5739_0": "Nanu saṃyojanabandhanacchidaṃ, saṃsevase kāruṇikaṃ mahāmuniṃ.",
  "atk-s0508a2:5740_0": "1147.",
  "atk-s0508a2:5741_0": "“Migo yathā seri sucittakānane, rammaṃ giriṃ pāvusaabbhamāliniṃ;",
  "atk-s0508a2:5742_0": "Anākule tattha nage ramissaṃ, asaṃsayaṃ citta parā bhavissasi.",
  "atk-s0508a2:5743_0": "1148.",
  "atk-s0508a2:5744_0": "“Ye tuyha chandena vasena vattino,",
  "atk-s0508a2:5745_0": "Narā ca nārī ca anubhonti yaṃ sukhaṃ;",
  "atk-s0508a2:5746_0": "Aviddasū māravasānuvattino,",
  "atk-s0508a2:5747_0": "Bhavābhinandī tava citta sāvakā”ti.",
  "atk-s0508a2:5748_0": "Tattha kadā nuhanti kadā nu ahaṃ.",
  "atk-s0508a2:5748_1": "Pabbatakandarāsūti pabbatesu ca kandaresu ca,",
  "atk-s0508a2:5748_2": "pabbatassa vā kandarāsu.",
  "atk-s0508a2:5748_3": "Ekākiyoti ekako.",
  "atk-s0508a2:5748_4": "Addutiyoti nittaṇho.",
  "atk-s0508a2:5748_5": "Taṇhā hi purisassa dutiyā nāma.",
  "atk-s0508a2:5748_6": "Vihassanti viharissāmi.",
  "atk-s0508a2:5748_7": "Aniccato sabbabhavaṃ vipassanti kāmabhavādibhedaṃ sabbampi bhavaṃ “hutvā abhāvaṭṭhena anicca”nti vipassanto kadā nu viharissanti yojanā.",
  "atk-s0508a2:5748_8": "Nidassanamattañcetaṃ,",
  "atk-s0508a2:5748_9": "“yadaniccaṃ taṃ dukkhaṃ,",
  "atk-s0508a2:5748_10": "yaṃ dukkhaṃ tadanattā”ti vacanato itarampi lakkhaṇadvayaṃ vuttamevāti daṭṭhabbaṃ.",
  "atk-s0508a2:5748_11": "Taṃ me idaṃ taṃ nu kadā bhavissatīti taṃ idaṃ me parivitakkitaṃ kadā nu bhavissati,",
  "atk-s0508a2:5748_12": "kadā nu kho matthakaṃ pāpuṇissatīti attho.",
  "atk-s0508a2:5748_13": "Taṃ nūti cettha tanti nipātamattaṃ.",
  "atk-s0508a2:5748_14": "Ayañhettha saṅkhepattho –",
  "atk-s0508a2:5748_15": "kadā nu kho ahaṃ mahāgajo viya saṅkhalikabandhanaṃ,",
  "atk-s0508a2:5748_16": "gihibandhanaṃ chinditvā pabbajitvā kāyavivekaṃ paribrūhayanto ekākī pabbatakandarāsu adutiyo sabbattha",
  "atk-s0508a2:5748_17": "nirapekkho sabbasaṅkhāragataṃ aniccādito vipassanto viharissāmīti.",
  "atk-s0508a2:5749_0": "Bhinnapaṭandharoti bhinnavatthadharo,",
  "atk-s0508a2:5749_1": "gāthāsukhatthaṃ nakārāgamaṃ katvā vuttaṃ.",
  "atk-s0508a2:5749_2": "Satthakacchinnaagghaphassavaṇṇabhinnaṃ paṭacīvaraṃ dhārentoti attho.",
  "atk-s0508a2:5749_3": "Munīti pabbajito.",
  "atk-s0508a2:5749_4": "Amamoti kule vā gaṇe vā mamattābhāvena amamo.",
  "atk-s0508a2:5749_5": "Katthacipi ārammaṇe āsīsanāya abhāvena nirāso.",
  "atk-s0508a2:5749_6": "Hantvā sukhī pavanagato vihassanti rāgādike kilese ariyamaggena samucchinditvā maggasukhena phalasukhena",
  "atk-s0508a2:5749_7": "sukhī mahāvanagato kadā nu kho ahaṃ viharissāmi.",
  "atk-s0508a2:5750_0": "Vadharoganīḷanti maraṇassa ca rogassa ca kulāvakabhūtaṃ.",
  "atk-s0508a2:5750_1": "Kāyaṃ imanti imaṃ khandhapañcakasaṅkhātaṃ kāyaṃ.",
  "atk-s0508a2:5750_2": "Khandhapañcakopi hi “avijjāgatassa,",
  "atk-s0508a2:5750_3": "bhikkhave,",
  "atk-s0508a2:5750_4": "purisapuggalassa taṇhānugatassa ayameva kāyo bahiddhā nāmarūpa”ntiādīsu kāyo vuccati.",
  "atk-s0508a2:5750_5": "Maccujarāyupaddutanti maraṇena ceva jarāya ca pīḷitaṃ,",
  "atk-s0508a2:5750_6": "vipassamāno ahaṃ bhayahetupahānena vītabhayo,",
  "atk-s0508a2:5750_7": "taṃ nu kadā bhavissatīti attho.",
  "atk-s0508a2:5751_0": "Bhayajananinti pañcavīsatiyā mahābhayānaṃ uppādakāraṇabhūtaṃ kāyikassa ca cetasikassa ca sakalassapi vaṭṭadukkhassa āvahanato dukhāvahaṃ.",
  "atk-s0508a2:5751_1": "Taṇhālataṃ bahuvidhānuvattaninti bahuvidhañca ārammaṇaṃ bhavameva vā anuvattati santanotīti bahuvidhānuvattaniṃ,",
  "atk-s0508a2:5751_2": "taṇhāsaṅkhātalataṃ.",
  "atk-s0508a2:5751_3": "Paññāmayanti maggapaññāmayaṃ sunisitaṃ asikhaggaṃ vīriyapaggahitena saddhāhatthena gahetvā samucchinditvā “kadā nuhaṃ vase”ti yaṃ parivitakkitaṃ,",
  "atk-s0508a2:5751_4": "tampi kadā bhavissatīti yojanā.",
  "atk-s0508a2:5752_0": "Uggatejanti samathavipassanāvasena nisitatāya tikkhatejaṃ.",
  "atk-s0508a2:5752_1": "Satthaṃ isīnanti buddhapaccekabuddhaariyasāvakaisīnaṃ satthabhūtaṃ.",
  "atk-s0508a2:5752_2": "Māraṃ sasenaṃ sahasā bhañjissanti kilesasenāya sasenaṃ abhisaṅkhārādimāraṃ sahasā sīghameva bhañjissāmi.",
  "atk-s0508a2:5752_3": "Sīhāsaneti thirāsane,",
  "atk-s0508a2:5752_4": "aparājitapallaṅketi attho.",
  "atk-s0508a2:5753_0": "Sabbhi samāgamesu diṭṭho bhaveti dhammagāravayuttatāya dhammagarūhi tādilakkhaṇappattiyā tādīhi aviparītadassitāya",
  "atk-s0508a2:5753_1": "yāthāvadassīhi ariyamaggeneva pāpajitindriyatāya jitindriyehi buddhādīhi sādhūhi samāgamesu “kadā nu",
  "atk-s0508a2:5753_2": "ahaṃ padhāniyoti diṭṭho bhaveyya”nti yaṃ me parivitakkitaṃ,",
  "atk-s0508a2:5753_3": "taṃ nu kadā bhavissatīti yojanā.",
  "atk-s0508a2:5753_4": "Iminā nayena sabbattha padayojanā veditabbā,",
  "atk-s0508a2:5753_5": "padatthamattameva vaṇṇayissāma.",
  "atk-s0508a2:5754_0": "Tandīti ālasiyaṃ.",
  "atk-s0508a2:5754_1": "Khudāti jighacchā.",
  "atk-s0508a2:5754_2": "Kīṭasarīsapāti kīṭañceva sarīsapā ca.",
  "atk-s0508a2:5754_3": "Na bādhayissantīti maṃ na byādhayissanti sukhadukkhasomanassadomanassānaṃ jhānehi paṭibāhitattāti adhippāyo.",
  "atk-s0508a2:5754_4": "Giribbajeti pabbatakandarāya.",
  "atk-s0508a2:5754_5": "Atthatthiyanti sadatthasaṅkhātena atthena atthikaṃ.",
  "atk-s0508a2:5755_0": "Yaṃ viditaṃ mahesināti yaṃ catusaccaṃ mahesinā sammāsambuddhena sayambhūñāṇena ñātaṃ paṭividdhaṃ,",
  "atk-s0508a2:5755_1": "tāni cattāri saccāni anupacitakusalasambhārehi suṭṭhu duddasāni maggasamādhinā samāhitatto,",
  "atk-s0508a2:5755_2": "sammāsatiyā satimā,",
  "atk-s0508a2:5755_3": "ariyamaggapaññāya ahaṃ agacchaṃ paṭivijjhissaṃ adhigamissanti attho.",
  "atk-s0508a2:5756_0": "Rūpeti cakkhuviññeyyarūpe.",
  "atk-s0508a2:5756_1": "Amiteti ñāṇena amite,",
  "atk-s0508a2:5756_2": "aparicchinne apariññāteti attho.",
  "atk-s0508a2:5756_3": "Phusitabbeti,",
  "atk-s0508a2:5756_4": "phoṭṭhabbe.",
  "atk-s0508a2:5756_5": "Dhammeti manoviññeyyadhamme.",
  "atk-s0508a2:5756_6": "Amiteti vā aparimāṇe nīlādivasena anekabhedabhinne rūpe bherisaddādivasena,",
  "atk-s0508a2:5756_7": "mūlarasādivasena,",
  "atk-s0508a2:5756_8": "kakkhaḷamudutādivasena,",
  "atk-s0508a2:5756_9": "sukhadukkhādivasena ca,",
  "atk-s0508a2:5756_10": "anekabhedasaddādike cāti attho.",
  "atk-s0508a2:5756_11": "Ādittatoti ekādasahi aggīhi ādittabhāvato.",
  "atk-s0508a2:5756_12": "Samathehi yuttoti jhānavipassanāmaggasamādhīhi samannāgato.",
  "atk-s0508a2:5756_13": "Paññāya dacchanti vipassanāpaññāsahitāya maggapaññāya dakkhissaṃ.",
  "atk-s0508a2:5757_0": "Dubbacanena vuttoti duruttavacanena ghaṭṭito.",
  "atk-s0508a2:5757_1": "Tato nimittanti pharusavācāhetu.",
  "atk-s0508a2:5757_2": "Vimano na hessanti domanassito na bhaveyyaṃ.",
  "atk-s0508a2:5757_3": "Athoti atha.",
  "atk-s0508a2:5757_4": "Pasatthoti kenaci pasaṃsito.",
  "atk-s0508a2:5758_0": "Kaṭṭheti dārukkhandhe.",
  "atk-s0508a2:5758_1": "Tiṇeti tiṇānaṃ khandhe.",
  "atk-s0508a2:5758_2": "Imeti ime mama santatipariyāpanne pañca khandhe.",
  "atk-s0508a2:5758_3": "Amite ca dhammeti tato aññena indriyakkhandhena amite rūpadhamme. Tenāha –",
  "atk-s0508a2:5758_4": "“ajjhattikāneva ca bāhirāni cā”ti.",
  "atk-s0508a2:5758_5": "Samaṃ tuleyyanti aniccādivasena ceva asārādiupamāvasena ca sabbaṃ samameva katvā tīreyyaṃ.",
  "atk-s0508a2:5759_0": "Isippayātamhi pathe vajantanti buddhādīhi mahesīhi sammadeva payāte samathavipassanāmagge vajantaṃ paṭipajjantaṃ.",
  "atk-s0508a2:5759_1": "Pāvusasamaye kālamegho navena toyena vassodakena sacīvaraṃ pavane kadā nu ovassati,",
  "atk-s0508a2:5759_2": "temetīti attano abbhokāsikabhāvaparivitakkitaṃ dasseti.",
  "atk-s0508a2:5760_0": "Mayūrassa sikhaṇḍino vane dijassāti mātukucchito aṇḍakosato cāti dvikkhattuṃ jāyanavasena dijassa,",
  "atk-s0508a2:5760_1": "sikhāsambhavena sikhaṇḍino ca mayūrassa vane kadā pana girigabbhare rutaṃ kekāravaṃ sutvā velaṃ sallakkhitvā",
  "atk-s0508a2:5760_2": "sayanato vuṭṭhahitvā amatassa pattiyā nibbānādhigamāya.",
  "atk-s0508a2:5760_3": "Saṃcintayeti vuccamāne bhave aniccādito manasi kareyyaṃ vipasseyyanti attho.",
  "atk-s0508a2:5761_0": "Gaṅgaṃ yamunaṃ sarassatinti etā mahānadiyo asajjamāno bhāvanāmayāya iddhiyā kadā nu patareyyanti yojanā.",
  "atk-s0508a2:5761_1": "Pātālakhittaṃ baḷavāmukhañcāti pātāya alaṃ pariyattanti pātālaṃ,",
  "atk-s0508a2:5761_2": "tadeva khittaṃ,",
  "atk-s0508a2:5761_3": "pathaviyā saṇṭhahanakāle tathā ṭhitanti pātālakhittaṃ.",
  "atk-s0508a2:5761_4": "Yojanasatikādibhedāni samuddassa antopathaviyā tīraṭṭhānāni,",
  "atk-s0508a2:5761_5": "yesu kānici nāgādīnaṃ vasanaṭṭhānāni honti,",
  "atk-s0508a2:5761_6": "kānici suññāniyeva hutvā tiṭṭhanti.",
  "atk-s0508a2:5761_7": "Baḷavāmukhanti mahāsamudde mahantaṃ āvaṭṭamukhaṃ.",
  "atk-s0508a2:5761_8": "Mahānirayadvārassa hi vivaṭakāle mahāaggikkhandho tato nikkhanto tadabhimukhaṃ anekayojanasatāyāmavitthāraṃ heṭṭhā samuddapadesaṃ ḍahati,",
  "atk-s0508a2:5761_9": "tasmiṃ daḍḍhe upari udakaṃ āvaṭṭākārena paribbhamantaṃ mahatā saddena heṭṭhā nipatati.",
  "atk-s0508a2:5761_10": "Tattha baḷavāmukhasamaññā,",
  "atk-s0508a2:5761_11": "iti tañca pātālakhittaṃ baḷavāmukhañca vibhiṃsanaṃ bhayānakaṃ asajjamāno iddhiyā kadā nu patareyyanti yaṃ parivitakkitaṃ,",
  "atk-s0508a2:5761_12": "taṃ kadā nu bhavissati,",
  "atk-s0508a2:5761_13": "bhāvanāmayaṃ iddhiṃ nibbattetvā kadā nu evaṃ iddhiṃ vaḷañjissāmīti attho.",
  "atk-s0508a2:5762_0": "Nāgova asaṅgacārī padālayeti yathā mattavāraṇo daḷhathambhaṃ bhinditvā ayasaṅkhalikaṃ viddhaṃsetvā asaṅgacārī",
  "atk-s0508a2:5762_1": "vanaṃ pavisitvā eko adutiyo hutvā attano rucivasena carati,",
  "atk-s0508a2:5762_2": "evamahaṃ kadā nu sabbasubhaṃ nimittaṃ nibbajjayaṃ niravasesato vajjayanto kāmacchandavaso ahutvā jhāne",
  "atk-s0508a2:5762_3": "yuto payutto kāmaguṇesu chandaṃ sammadeva padāleyyaṃ chindeyyaṃ pajaheyyanti yaṃ parivitakkitaṃ,",
  "atk-s0508a2:5762_4": "taṃ nu kadā bhavissati.",
  "atk-s0508a2:5763_0": "Iṇaṭṭova daliddako nidhiṃ ārādhayitvāti yathā koci daliddo jīvikapakato iṇaṃ gahetvā taṃ sodhetuṃ asakkonto",
  "atk-s0508a2:5763_1": "iṇaṭṭo iṇena aṭṭito dhanikehi pīḷito nidhiṃ ārādhayitvā adhigantvā iṇañca sodhetvā sukhena ca jīvanto",
  "atk-s0508a2:5763_2": "tuṭṭho bhaveyya,",
  "atk-s0508a2:5763_3": "evaṃ ahampi kadā nu iṇasadisaṃ kāmacchandaṃ pahāya mahesino ariyadhanasampuṇṇatāya maṇikanakādiratanasampuṇṇanidhisadisaṃ",
  "atk-s0508a2:5763_4": "buddhassa sāsanaṃ adhigantvā tuṭṭho bhaveyyanti yaṃ parivitakkitaṃ,",
  "atk-s0508a2:5763_5": "taṃ kadā nu bhavissatīti.",
  "atk-s0508a2:5764_0": "Evaṃ pabbajjato pubbe nekkhammavitakkavasena pavattaṃ attano vitakkapavattiṃ dassetvā idāni pabbajitvā yehākārehi attānaṃ ovaditvā adhigacchi,",
  "atk-s0508a2:5764_1": "te dassento “bahūni vassānī”tiādikā gāthā abhāsi.",
  "atk-s0508a2:5764_2": "Tattha bahūni vassāni tayāmhi yācito,",
  "atk-s0508a2:5764_3": "agāravāsena alaṃ nu te idanti anekasaṃvaccharāni vividhadukkhānubandhena agāramajjhe vāsena alaṃ pariyattameva teti,",
  "atk-s0508a2:5764_4": "ambho citta,",
  "atk-s0508a2:5764_5": "idaṃ tayā anekāni saṃvaccharāni ahaṃ amhi nanu yācito.",
  "atk-s0508a2:5764_6": "Taṃ dāni maṃ pabbajitaṃ samānanti taṃ maṃ tayā tathā ussāhanena pabbajitaṃ samānaṃ kena kāraṇena citta tuvaṃ na yuñjasi,",
  "atk-s0508a2:5764_7": "samathavipassanaṃ chaḍḍetvā nihīne ālasiye niyojesīti attho.",
  "atk-s0508a2:5765_0": "Nanu ahaṃ, citta,",
  "atk-s0508a2:5765_1": "tayāmhi yācitoti,",
  "atk-s0508a2:5765_2": "ambho citta,",
  "atk-s0508a2:5765_3": "ahaṃ tayā nanu yācito amhi āyācito maññe.",
  "atk-s0508a2:5765_4": "Yadi yācito,",
  "atk-s0508a2:5765_5": "kasmā idāni tadanurūpaṃ na paṭipajjasīti adhippāyo.",
  "atk-s0508a2:5765_6": "“Giribbaje”tiādinā yācitākāraṃ dasseti.",
  "atk-s0508a2:5765_7": "Citrachadā vihaṅgamā vicitrapekhuṇapakkhino,",
  "atk-s0508a2:5765_8": "mayūrāti attho.",
  "atk-s0508a2:5765_9": "Mahindaghosatthanitābhigajjinoti jalaghosatthanitena hetunā suṭṭhu gajjanasīlā.",
  "atk-s0508a2:5765_10": "Te taṃ ramessanti vanamhi jhāyinanti te mayūrā taṃ vane jhānapasutaṃ ramessantīti nanu tayā yācitoti dasseti.",
  "atk-s0508a2:5766_0": "Kulamhīti kulaparivaṭṭe.",
  "atk-s0508a2:5766_1": "Imamajjhupāgatoti imaṃ araññaṭṭhānaṃ pabbajjaṃ vā ajjhupāgato.",
  "atk-s0508a2:5766_2": "Athopi tvaṃ, citta,",
  "atk-s0508a2:5766_3": "na mayha tussasīti tvaṃ anuvattitvā ṭhitampi maṃ nārādhessasīti attho.",
  "atk-s0508a2:5767_0": "Mameva etaṃ na hi tvaṃ paresanti etaṃ, citta,",
  "atk-s0508a2:5767_1": "mameva tasmā tvaṃ paresaṃ na hosi.",
  "atk-s0508a2:5767_2": "Tvaṃ pana aññesaṃ viya katvā sannāhakāle kilesamāre yujjhituṃ bhāvanāsannāhakāle nati vatvā paridevitena kiṃ payojanaṃ,",
  "atk-s0508a2:5767_3": "idāni taṃ aññathā vattituṃ na dassāmīti adhippāyo.",
  "atk-s0508a2:5767_4": "Sabbaṃ idaṃ calamiti pekkhamānoti yasmā “idaṃ cittaṃ aññañca sabbaṃ tebhūmakasaṅkhāraṃ calaṃ anavaṭṭhita”nti",
  "atk-s0508a2:5767_5": "paññācakkhunā olokento gehato kāmehi ca abhinikkhamiṃ amatapadaṃ nibbānaṃ jigīsaṃ pariyesanto, tasmā, citta,",
  "atk-s0508a2:5767_6": "ananuvattanto nibbānaṃ pariyesanameva karomīti adhippāyo.",
  "atk-s0508a2:5768_0": "Avītarāgena sudunnivārayaṃ cittaṃ calaṃ makkaṭasannibhaṃ vanamakkaṭasadisaṃ iti suyuttavādī subhāsitavādī",
  "atk-s0508a2:5768_1": "dvipadānamuttamo mahābhisakko naradammasārathīti yojanā.",
  "atk-s0508a2:5769_0": "Aviddasū yattha sitā puthujjanāti yattha yesu vatthukāmesu kilesakāmesu ca sitā paṭibaddhā te andhaputhujjanā",
  "atk-s0508a2:5769_1": "tena kāmarāgena punabbhavesino ekanteneva dukkhamicchanti.",
  "atk-s0508a2:5769_2": "Icchantā ca cittena nītā niraye nirākatāti cittavasikā nirayasaṃvattanikaṃ kammaṃ karontā hitasukhato",
  "atk-s0508a2:5769_3": "nirākatā hutvā attano citteneva niraye nītā na aññathāti cittasseva niggahetabbataṃ dasseti.",
  "atk-s0508a2:5770_0": "Punapi cittaṃyeva niggahetuṃ mantento “mayūrakoñcābhirutamhī”tiādimāha.",
  "atk-s0508a2:5770_1": "Tattha mayūrakoñcābhirutamhīti sikhīhi sārasehi ca abhikūjite.",
  "atk-s0508a2:5770_2": "Dīpīhi byagghehi purakkhato vasanti mettāvihāritāya evarūpehi tiracchānagatehi purakkhato parivārito hutvā vane vasanto,",
  "atk-s0508a2:5770_3": "etena suññabhāvaparibrūhanamāha.",
  "atk-s0508a2:5770_4": "Kāye apekkhaṃ jahāti sabbaso kāye nirapekkho jaha,",
  "atk-s0508a2:5770_5": "etena pahitattataṃ vadati.",
  "atk-s0508a2:5770_6": "Mā virādhayāti imaṃ sudullabhaṃ navamaṃ khaṇaṃ mā virādhehi.",
  "atk-s0508a2:5770_7": "Itissu maṃ, citta,",
  "atk-s0508a2:5770_8": "pure niyuñjasīti evañhi tvaṃ, citta,",
  "atk-s0508a2:5770_9": "maṃ pabbajjato pubbe sammāpaṭipattiyaṃ uyyojesīti attho.",
  "atk-s0508a2:5771_0": "Bhāvehīti uppādehi vaḍḍhehi ca.",
  "atk-s0508a2:5771_1": "Jhānānīti paṭhamādīni cattāri jhānāni.",
  "atk-s0508a2:5771_2": "Indriyānīti saddhādīni pañcindriyāni.",
  "atk-s0508a2:5771_3": "Balānīti tāniyeva pañca balāni.",
  "atk-s0508a2:5771_4": "Bojjhaṅgasamādhibhāvanāti satta bojjhaṅge catasso samādhibhāvanā ca.",
  "atk-s0508a2:5771_5": "Tisso ca vijjāti pubbenivāsañāṇādikā tisso vijjā ca.",
  "atk-s0508a2:5771_6": "Phusa pāpuṇāhi buddhasāsane sammāsambuddhaovāde ṭhito.",
  "atk-s0508a2:5772_0": "Niyyānikanti vaṭṭadukkhato niyhānavahaṃ.",
  "atk-s0508a2:5772_1": "Sabbadukkhakkhayogadhanti amatogadhaṃ nibbānapatiṭṭhaṃ nibbānārammaṇaṃ.",
  "atk-s0508a2:5772_2": "Sabbakilesasodhananti anavasesakilesamalavisodhanaṃ.",
  "atk-s0508a2:5773_0": "Khandheti upādānakkhandhe.",
  "atk-s0508a2:5773_1": "Paṭipassa yonisoti rogato gaṇḍato sallato aghato ābādhatoti evamādīhi vividhehi pakārehi vipassanāñāṇena sammā upāyena nayena passa.",
  "atk-s0508a2:5773_2": "Taṃ jahāti taṃ dukkhassa samudayaṃ taṇhaṃ pajaha,",
  "atk-s0508a2:5773_3": "samucchinda.",
  "atk-s0508a2:5773_4": "Idhevāti imasmiṃyeva attabhāve.",
  "atk-s0508a2:5774_0": "Aniccantiādi antavantato aniccantikato tāvakālikato niccapaṭikkhepato ca aniccanti vā passa.",
  "atk-s0508a2:5774_1": "Dukkhanti te udayabbayapaṭipīḷanato sappaṭibhayato dukkhamato sukhapaṭikkhepato dukkhanti vā passa.",
  "atk-s0508a2:5774_2": "Suññanti avasavattanato asāmikato asārato attapaṭikkhepato ca suññaṃ,",
  "atk-s0508a2:5774_3": "tato eva anattāti.",
  "atk-s0508a2:5774_4": "Vigarahitabbato avaḍḍhiābādhanato ca aghanti ca vadhanti ca vipassa yonisoti yojanā.",
  "atk-s0508a2:5774_5": "Manovicāre uparundha cetasoti manovicārasaññino gehasitasomanassupavicārādike aṭṭhārasa cetaso uparundha vārehi nirodhehi.",
  "atk-s0508a2:5775_0": "Muṇḍoti muṇḍabhāvaṃ upagato,",
  "atk-s0508a2:5775_1": "ohāritakesamassuko.",
  "atk-s0508a2:5775_2": "Virūpoti tena muṇḍabhāvena parūḷhalomatāya chinnabhinnakāsāya vatthatāya virūpo vevaṇṇiyaṃ upagato.",
  "atk-s0508a2:5775_3": "Abhisāpamāgatoti “piṇḍolo vicarati pattapāṇī”ti ariyehi kātabbaṃ abhisāpaṃ upagato.",
  "atk-s0508a2:5775_4": "Vuttañhetaṃ –",
  "atk-s0508a2:5775_5": "“abhisāpoyaṃ,",
  "atk-s0508a2:5775_6": "bhikkhave,",
  "atk-s0508a2:5775_7": "lokasmiṃ piṇḍolo vicarasi pattapāṇī”ti.",
  "atk-s0508a2:5775_8": "Tenāha “kapālahatthova kulesu bhikkhasū”ti.",
  "atk-s0508a2:5775_9": "Yuñjassu satthuvacaneti sammāsambuddhassa ovāde yogaṃ karohi anuyuñjassu.",
  "atk-s0508a2:5776_0": "Susaṃvutattoti suṭṭhu kāyavācācittehi sammadeva saṃvuto.",
  "atk-s0508a2:5776_1": "Visikhantare caranti bhikkhācariyāya icchāvisesesu caranto.",
  "atk-s0508a2:5776_2": "Cando yathā dosinapuṇṇamāsiyāti vigatadosāya puṇṇamāya kulesu niccanavasāya pāsādikatāya candimā viya carāti yojanā.",
  "atk-s0508a2:5777_0": "Sadā dhute ratoti sabbakālañca dhutaguṇe abhirato.",
  "atk-s0508a2:5777_1": "Tathūpamaṃ cittamidaṃ karosīti yathā koci puriso phalāni icchanto phalarukkhe ropetvā tato aladdhaphalova te mūlato chindituṃ icchati, citta,",
  "atk-s0508a2:5777_2": "tvaṃ tathūpamaṃ tappaṭibhāgaṃ idaṃ karosi.",
  "atk-s0508a2:5777_3": "Yaṃ maṃ aniccamhi cale niyuñjasīti yaṃ maṃ pabbajjāya niyojetvā pabbajitvā addhāgataṃ pabbajjāphalaṃ",
  "atk-s0508a2:5777_4": "aniccamhi cale saṃsāramukhe niyuñjasi niyojanavasena pavattesi.",
  "atk-s0508a2:5778_0": "Rūpābhāvato arūpā.",
  "atk-s0508a2:5778_1": "Cittassa hi tādisaṃ saṇṭhānaṃ nīlādivaṇṇabhedo vā natthi,",
  "atk-s0508a2:5778_2": "tasmā vuttaṃ arūpāti.",
  "atk-s0508a2:5778_3": "Dūraṭṭhānappavattiyā dūraṅgama.",
  "atk-s0508a2:5778_4": "Yadipi cittassa makkaṭasuttamattampi puratthimādidisābhāgena gamanaṃ nāma natthi,",
  "atk-s0508a2:5778_5": "dūre santaṃ pana ārammaṇaṃ sampaṭicchatīti dūraṅgama.",
  "atk-s0508a2:5778_6": "Ekoyeva hutvā caraṇavasena pavattanato ekacāri,",
  "atk-s0508a2:5778_7": "antamaso dve tīṇipi cittāni ekato uppajjituṃ samatthāni nāma natthi,",
  "atk-s0508a2:5778_8": "ekameva pana cittaṃ ekasmiṃ santāne uppajjati.",
  "atk-s0508a2:5778_9": "Tasmiṃ niruddhe aparampi ekameva uppajjati,",
  "atk-s0508a2:5778_10": "tasmā ekacāri.",
  "atk-s0508a2:5778_11": "Na te karissaṃ vacanaṃ idānihanti yadipi pubbe tava vase anuvattiṃ,",
  "atk-s0508a2:5778_12": "idāni pana satthu ovādaṃ laddhakālato paṭṭhāya cittavasiko na bhavissāmi.",
  "atk-s0508a2:5778_13": "Kasmāti ce?",
  "atk-s0508a2:5778_14": "Dukkhā hi kāmā kaṭukā mahabbhayā kāmā nāmete atītepi dukkhā,",
  "atk-s0508a2:5778_15": "āyatimpi kaṭukaphalā,",
  "atk-s0508a2:5778_16": "attānuvādādibhedena mahatā bhayena anubandhantā mahabbhayā.",
  "atk-s0508a2:5778_17": "Nibbānamevābhimano carissaṃ tasmā nibbānameva uddissa abhimukhacitto viharissaṃ.",
  "atk-s0508a2:5779_0": "Tameva nibbānābhimukhabhāvaṃ dassento “nāhaṃ alakkhyā”tiādimāha.",
  "atk-s0508a2:5779_1": "Tattha nāhaṃ alakkhyāti alakkhikatāya nissirīkatāya nāhaṃ gehato nikkhaminti yojanā.",
  "atk-s0508a2:5780_0": "Ahirikkatāyāti yathāvajjaṃ keḷiṃ karonto viya nillajjatāya.",
  "atk-s0508a2:5780_1": "Cittahetūti ekadā nigaṇṭho,",
  "atk-s0508a2:5780_2": "ekadā paribbājakādiko honto anavaṭṭhitacitto puriso viya cittavasiko hutvā.",
  "atk-s0508a2:5780_3": "Dūrakantanāti rājādīhi mettaṃ katvā tesu dubbhitvā dubbhibhāvena.",
  "atk-s0508a2:5780_4": "Ājīvahetūti ājīvakāraṇā jīvikāpakato hutvā ājīvikābhayena ahaṃ na nikkhamiṃ na pabbajiṃ.",
  "atk-s0508a2:5780_5": "Kato ca te, citta,",
  "atk-s0508a2:5780_6": "paṭissavo mayāti,",
  "atk-s0508a2:5780_7": "“pabbajitakālato paṭṭhāya na tava vase vattāmi,",
  "atk-s0508a2:5780_8": "mameva pana vase vattāmī”ti, citta,",
  "atk-s0508a2:5780_9": "mayā nanu paṭiññā katāti dasseti.",
  "atk-s0508a2:5781_0": "Appicchatā sappurisehi vaṇṇitāti “paccayesu sabbaso appicchā nāma sādhū”ti buddhādīhi pasaṭṭhā,",
  "atk-s0508a2:5781_1": "tathā makkhappahānaṃ paresaṃ guṇe makkhanassa pahānaṃ vūpasamo sabbassa dukkhassa vūpasamo nibbāpanaṃ sappurisehi vaṇṇitaṃ.",
  "atk-s0508a2:5781_2": "Itissu maṃ, citta,",
  "atk-s0508a2:5781_3": "tadā niyuñjasi, “samma,",
  "atk-s0508a2:5781_4": "tayā tesu guṇesu patiṭṭhātabba”nti, citta,",
  "atk-s0508a2:5781_5": "tvaṃ evaṃ tadā niyuñjasi.",
  "atk-s0508a2:5781_6": "Idāni tvaṃ gacchasi pubbaciṇṇaṃ idāni maṃ tvaṃ pahāya attano purimāciṇṇaṃ mahicchatādiṃ paṭipajjasi,",
  "atk-s0508a2:5781_7": "kiṃ nāmetanti adhippāyo.",
  "atk-s0508a2:5782_0": "Yamatthaṃ sandhāya “gacchasi pubbaciṇṇa”nti vuttaṃ.",
  "atk-s0508a2:5782_1": "Taṃ dassetuṃ “taṇhā avijjā cā”tiādi vuttaṃ.",
  "atk-s0508a2:5782_2": "Tattha taṇhāti paccayesu taṇhā,",
  "atk-s0508a2:5782_3": "avijjāti tattheva ādīnavapaṭicchādikā avijjā.",
  "atk-s0508a2:5782_4": "Piyāpiyanti puttadārādīsu pemasaṅkhāto piyabhāvo ceva pantasenāsanesu adhikusaladhammesu anabhiratisaṅkhāto",
  "atk-s0508a2:5782_5": "appiyabhāvo ca ubhayattha anurodhapaṭivirodho.",
  "atk-s0508a2:5782_6": "Subhāni rūpānīti ajjhattaṃ bahiddhā ca subharūpāni.",
  "atk-s0508a2:5782_7": "Sukhā vedanāti iṭṭhārammaṇe paṭicca uppajjanasukhavedanā.",
  "atk-s0508a2:5782_8": "Manāpiyā kāmaguṇāti vuttāvasesā manoramā kāmakoṭṭhāsā.",
  "atk-s0508a2:5782_9": "Vantāti nirūpato taṃnissitassa chandarāgassa vikkhambhanapahānena chaḍḍitatāya pariccattatāya ca vantā.",
  "atk-s0508a2:5782_10": "Vante ahaṃ āvamituṃ na ussaheti evaṃ te chaḍḍite puna paccāvamituṃ ahaṃ na sakkomi,",
  "atk-s0508a2:5782_11": "pariccattā eva hontīti vadati.",
  "atk-s0508a2:5783_0": "Sabbatthāti sabbesu bhavesu sabbāsu yonīsu sabbāsu gatīsu viññāṇaṭṭhitīsu ca.",
  "atk-s0508a2:5783_1": "Vaco kataṃ mayāti,",
  "atk-s0508a2:5783_2": "ambho citta,",
  "atk-s0508a2:5783_3": "tava vacanaṃ mayā kataṃ.",
  "atk-s0508a2:5783_4": "Karonto ca bahūsu jātīsu na mesi kopitoti anekāsu jātīsu pana mayā na kopito asi.",
  "atk-s0508a2:5783_5": "Mayā neva paribhavito.",
  "atk-s0508a2:5783_6": "Tathāpi ajjhattasambhavo attani sambhūto hutvāpi tava akataññutāya dukkhe cīraṃ saṃsaritaṃ tayā kateti",
  "atk-s0508a2:5783_7": "tayā nibbattite anādimati saṃsāradukkhe sucirakālaṃ mayā saṃsaritaṃ paribbhamitaṃ.",
  "atk-s0508a2:5784_0": "Idāni “dukkhe ciraṃ saṃsaritaṃ tayā kate”ti saṅkhepato vuttamatthaṃ uppattibhedena gatibhedena ca vitthārato dassento “tvaññevā”tiādimāha.",
  "atk-s0508a2:5784_1": "Tattha rājadasīti rājā asi,",
  "atk-s0508a2:5784_2": "dakāro padasandhikaro,",
  "atk-s0508a2:5784_3": "vessā ca suddā ca bhavāma ekadā taveva vāhasāti yojanā.",
  "atk-s0508a2:5784_4": "Devattanaṃ vāpīti devabhāvaṃ vāpi tvaṃyeva no amhākaṃ, citta,",
  "atk-s0508a2:5784_5": "karosīti yojanā.",
  "atk-s0508a2:5784_6": "Vāhasāti kāraṇabhāvena.",
  "atk-s0508a2:5785_0": "Taveva hetūti taveva hetubhāvena. Tvaṃmūlakanti tvaṃnimittaṃ.",
  "atk-s0508a2:5786_0": "Nanu dubbhissasi maṃ punappunanti punappunaṃ dubbhissasi nuna,",
  "atk-s0508a2:5786_1": "yathā pubbe tvaṃ anantāsu jātīsu, citta,",
  "atk-s0508a2:5786_2": "mittapaṭirūpako sapatto hutvā mayhaṃ punappunaṃ dubbhi,",
  "atk-s0508a2:5786_3": "idāni tathā dubbhissasi maññe,",
  "atk-s0508a2:5786_4": "pubbe viya cāretuṃ na dassāmīti adhippāyo.",
  "atk-s0508a2:5786_5": "Muhuṃ muhuṃ cāraṇikaṃva dassayanti abhiṇhato caraṇārahaṃ viya mano dassento caraṇārahaṃ purisaṃ vañcetvā",
  "atk-s0508a2:5786_6": "caragopakaṃ nipphādento viya punappunaṃ taṃ taṃ bhavaṃ dassento.",
  "atk-s0508a2:5786_7": "Ummattakeneva mayā palobhasīti ummattakapurisena viya mayā saddhiṃ kīḷanto taṃ taṃ palobhanīyaṃ dassetvā palobhasi.",
  "atk-s0508a2:5786_8": "Kiñcāpi te, citta,",
  "atk-s0508a2:5786_9": "virādhitaṃ mayāti,",
  "atk-s0508a2:5786_10": "ambho citta,",
  "atk-s0508a2:5786_11": "kiṃ nāma te mayā viraddhaṃ,",
  "atk-s0508a2:5786_12": "taṃ kathehīti adhippāyo.",
  "atk-s0508a2:5787_0": "Idaṃ pure cittanti idaṃ cittaṃ nāma ito pubbe rūpādīsu ārammaṇesu rajjanādinā,",
  "atk-s0508a2:5787_1": "yena ākārena icchati,",
  "atk-s0508a2:5787_2": "yattheva cassa kāmo uppajjati,",
  "atk-s0508a2:5787_3": "tassa vasena yatthakāmaṃ yathā vicarantassa sukhaṃ hoti,",
  "atk-s0508a2:5787_4": "tatheva ca caranto yathāsukhaṃ dīgharattaṃ cārikaṃ acari.",
  "atk-s0508a2:5787_5": "Ajjāhaṃ pabhinnamadaṃ mattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena naṃ niggahessāmi,",
  "atk-s0508a2:5787_6": "nassa vītikkamituṃ dassāmīti.",
  "atk-s0508a2:5788_0": "Satthā ca me lokamimaṃ adhiṭṭhahīti mama satthā sammāsambuddho imaṃ anavasesakhandhalokaṃ ñāṇena adhiṭṭhahi. Kinti?",
  "atk-s0508a2:5788_1": "Hutvā abhāvaṭṭhena aniccato,",
  "atk-s0508a2:5788_2": "kassacipi dhuvassa thāvarassa abhāvato addhuvato sukhasārādīnaṃ abhāvato asārato.",
  "atk-s0508a2:5788_3": "Pakkhanda maṃ, citta,",
  "atk-s0508a2:5788_4": "jinassa sāsaneti tasmā yāthāvato paṭipajjituṃ, citta,",
  "atk-s0508a2:5788_5": "maṃ jinassa bhagavato sāsane pakkhandehi anuppavesehi.",
  "atk-s0508a2:5788_6": "“Pakkhandima”ntipi pāḷi,",
  "atk-s0508a2:5788_7": "jinassa sāsane imaṃ lokaṃ ñāṇena pakkhanda,",
  "atk-s0508a2:5788_8": "yāthāvato tārehi,",
  "atk-s0508a2:5788_9": "pakkhandanto ca vipassanāñāṇamaggena yāpento suduttarato mahantato saṃsāramahoghato maṃ tārehi.",
  "atk-s0508a2:5789_0": "Na te idaṃ, citta,",
  "atk-s0508a2:5789_1": "yathā purāṇakanti,",
  "atk-s0508a2:5789_2": "ambho citta,",
  "atk-s0508a2:5789_3": "idaṃ attabhāvagehaṃ porāṇakaṃ viya tava na hotīti attho. Kasmā?",
  "atk-s0508a2:5789_4": "Nāhaṃ alaṃ tuyha vase nivattitunti idānāhaṃ tava vase nivattituṃ na yutto.",
  "atk-s0508a2:5789_5": "Yasmā mahesino bhagavato pabbajitomhi sāsane.",
  "atk-s0508a2:5789_6": "Pabbajitakālato ca paṭṭhāya samaṇā nāma mādisāva na honti vināsadhārino,",
  "atk-s0508a2:5789_7": "ekaṃsato samaṇāyeva hontīti attho.",
  "atk-s0508a2:5790_0": "Nagāti sineruhimavantādayo sabbe pabbatā.",
  "atk-s0508a2:5790_1": "Samuddāti puratthimasamuddādayo sītasamuddādayo,",
  "atk-s0508a2:5790_2": "na sabbe samuddā.",
  "atk-s0508a2:5790_3": "Saritāti gaṅgādayo sabbā nadiyo ca.",
  "atk-s0508a2:5790_4": "Vasundharāti pathavī.",
  "atk-s0508a2:5790_5": "Disā catassoti puratthimādibhedā catasso disā.",
  "atk-s0508a2:5790_6": "Vidisāti puratthimadakkhiṇādayo catasso anudisā.",
  "atk-s0508a2:5790_7": "Adhoti heṭṭhā yāva udakasandhārakavāyukhandhā.",
  "atk-s0508a2:5790_8": "Divāti devalokā.",
  "atk-s0508a2:5790_9": "Divāggahaṇena cettha tattha gate sattasaṅkhāre vadati.",
  "atk-s0508a2:5790_10": "Sabbe aniccā tibhavā upaddutāti sabbe kāmabhavādayo tayo bhavā aniccā ceva jātiādīhi rāgādīhi kilesehi upaddutā pīḷitā ca,",
  "atk-s0508a2:5790_11": "na ettha kiñci khemaṭṭhānaṃ nāma atthi,",
  "atk-s0508a2:5790_12": "tadabhāvato kuhiṃ gato, citta,",
  "atk-s0508a2:5790_13": "sukhaṃ ramissasi,",
  "atk-s0508a2:5790_14": "tasmā tato nissaraṇañcettha pariyesāhīti adhippāyo.",
  "atk-s0508a2:5791_0": "Dhitipparanti dhitiparāyaṇaṃ paramaṃ thirabhāve ṭhitaṃ mamaṃ, citta,",
  "atk-s0508a2:5791_1": "kiṃ kāhisi,",
  "atk-s0508a2:5791_2": "tato īsakampi maṃ cāletuṃ nāsakkhissasīti attho.",
  "atk-s0508a2:5791_3": "Tenāha “na te alaṃ, citta,",
  "atk-s0508a2:5791_4": "vasānuvattako”ti.",
  "atk-s0508a2:5791_5": "Idāni tamevatthaṃ pākaṭataraṃ katvā dassento “na jātu bhastaṃ ubhatomukhaṃ chupe,",
  "atk-s0508a2:5791_6": "dhiratthu pūraṃ navasotasandani”nti āha.",
  "atk-s0508a2:5791_7": "Tattha bhastanti ruttiṃ.",
  "atk-s0508a2:5791_8": "Ubhatomukhanti putoḷiyā ubhatomukhaṃ.",
  "atk-s0508a2:5791_9": "Na jātu chupeti ekaṃseneva pādenāpi na chupeyya,",
  "atk-s0508a2:5791_10": "tathā dhiratthu pūraṃ navasotasandaninti nānappakārassa asucino pūraṃ navahi sotehi vaṇamukhehi asucisandaniṃ savatiṃ.",
  "atk-s0508a2:5791_11": "Tāya vaccakuṭiyā dhī atthu,",
  "atk-s0508a2:5791_12": "tassā garahā hotu.",
  "atk-s0508a2:5792_0": "Evaṃ aṭṭhavīsatiyā gāthāhi niggaṇhanavasena cittaṃ ovaditvā idāni vivekaṭṭhānācikkhaṇādinā sampahaṃsento “varāhaeṇeyyavigāḷhasevite”tiādimāha.",
  "atk-s0508a2:5792_1": "Tattha varāhaeṇeyyavigāḷhaseviteti varāhehi ceva eṇeyyehi ca ogāhetvā sevite.",
  "atk-s0508a2:5792_2": "Pabbhārakuṭṭeti pabbhāraṭṭhāne ceva pabbatasikhare ca.",
  "atk-s0508a2:5792_3": "Pakateva sundareti pakatiyā eva sundare atittimanohare.",
  "atk-s0508a2:5792_4": "“Pakativasundhare”ti vā pāṭho,",
  "atk-s0508a2:5792_5": "pākatike bhūmipadeseti attho.",
  "atk-s0508a2:5792_6": "Navambunā pāvusasittakānaneti pāvusavasena vuṭṭhena meghodakena upasittavasse sutheve vane.",
  "atk-s0508a2:5792_7": "Tahiṃ guhāgehagato ramissasīti tasmiṃ pabbatakānane guhāsaṅkhātaṃ gehaṃ upagato bhāvanāratiyā abhiramissasi.",
  "atk-s0508a2:5793_0": "Te taṃ ramessantīti te mayūrādayo vanasaññaṃ uppādentā taṃ ramessantīti attho.",
  "atk-s0508a2:5794_0": "Vuṭṭhamhi deveti meghe adhippavuṭṭhe.",
  "atk-s0508a2:5794_1": "Caturaṅgule tiṇeti teneva gassodakapātena tattha tattha tiṇe surattavaṇṇakambalasadise caturaṅgule jāte.",
  "atk-s0508a2:5794_2": "Saṃpupphite meghanibhamhi kānaneti pāvusameghasaṅkāse kānane sammadeva pupphite.",
  "atk-s0508a2:5794_3": "Nagantareti pabbatantare.",
  "atk-s0508a2:5794_4": "Viṭapisamo sayissanti tarusadiso apariggaho hutvā nipajjissaṃ.",
  "atk-s0508a2:5794_5": "Taṃ me mudū hehiti tūlasannibhanti taṃ tiṇapaccattharaṇaṃ mudu sukhasamphassaṃ tūlasannibhaṃ tūlikasadisaṃ sayanaṃ me bhavissati.",
  "atk-s0508a2:5795_0": "Tathā tu kassāmi yathāpi issaroti yathā koci issarapuriso attano vacanakaradāsādiṃ vase vatteti, ahampi, citta,",
  "atk-s0508a2:5795_1": "taṃ tathā karissāmi,",
  "atk-s0508a2:5795_2": "mayhaṃ vase vattemiyeva. Kathaṃ?",
  "atk-s0508a2:5795_3": "Yaṃ labbhati tenapi hotu me alanti catūsu paccayesu yaṃ yādisaṃ vā tādisaṃ vā labbhati,",
  "atk-s0508a2:5795_4": "tena ca mayhaṃ alaṃ pariyattaṃ hotu.",
  "atk-s0508a2:5795_5": "Etena idaṃ dasseti –",
  "atk-s0508a2:5795_6": "yasmā idhekacce sattā taṇhuppādahetu cittassa vase anuvattanti,",
  "atk-s0508a2:5795_7": "ahaṃ pana taṇhuppādaṃ dūrato vajjento cittaṃ dāsaṃ viya karonto attano vase vattemīti.",
  "atk-s0508a2:5795_8": "Na tāhaṃ kassāmi yathā atandito,",
  "atk-s0508a2:5795_9": "biḷārabhastaṃva yathā sumadditanti citta taṇhuppādaparivajjanahetu,",
  "atk-s0508a2:5795_10": "puna tanti cittaṃ āmasati,",
  "atk-s0508a2:5795_11": "yathā aññopi koci sammappadhānayogena bhāvanāya atandito attano cittaṃ kammakkhamaṃ,",
  "atk-s0508a2:5795_12": "kammayoggaṃ karoti,",
  "atk-s0508a2:5795_13": "tathā ahampi, citta,",
  "atk-s0508a2:5795_14": "taṃ kammakkhamaṃ,",
  "atk-s0508a2:5795_15": "kammayoggaṃ mayhaṃ vase vattaṃ karissāmi.",
  "atk-s0508a2:5795_16": "Yathā kiṃ?",
  "atk-s0508a2:5795_17": "Biḷārabhastaṃva yathā sumadditaṃ,",
  "atk-s0508a2:5795_18": "naiti nipātamattaṃ.",
  "atk-s0508a2:5795_19": "Yathā suṭṭhu madditaṃ biḷārabhastaṃ kammakkhamaṃ,",
  "atk-s0508a2:5795_20": "kammayoggaṃ sukhena pariharaṇīyañca hoti,",
  "atk-s0508a2:5795_21": "tathāhaṃ taṃ karissāmi.",
  "atk-s0508a2:5796_0": "Vīriyena taṃ mayha vasānayissanti,",
  "atk-s0508a2:5796_1": "ambho citta,",
  "atk-s0508a2:5796_2": "taṃ attano vīriyena bhāvanābalaṃ uppādetvā tena mayhaṃ vasaṃ ānayissaṃ.",
  "atk-s0508a2:5796_3": "Gajaṃva mattaṃ kusalaṅkusaggahoti yathā kusalo cheko aṅkusaggaho hatthācariyo attano sikkhābalena mattahatthiṃ attano vasaṃ āneti,",
  "atk-s0508a2:5796_4": "tathevāti attho.",
  "atk-s0508a2:5797_0": "Tayā sudantena avaṭṭhitena hīti hīti nipātamattaṃ, citta,",
  "atk-s0508a2:5797_1": "samathavipassanābhāvanāhi suṭṭhu dantena tato eva sammadeva vipassanāvīthiṃ paṭipannattā avaṭṭhitena tayā.",
  "atk-s0508a2:5797_2": "Hayena yoggācariyova ujjunāti yathā sudantena sudantattā eva ujunā avaṅkagatinā assājānīyena yoggācariyo",
  "atk-s0508a2:5797_3": "assadammasārathi akhemaṭṭhānato khemantabhūmiṃ paṭipajjituṃ sakkoti,",
  "atk-s0508a2:5797_4": "evaṃ pahomi maggaṃ paṭipajjituṃ sivanti asivabhāvakarānaṃ kilesānaṃ abhāvena sivaṃ.",
  "atk-s0508a2:5797_5": "Cittānurakkhīhīti attano cittaṃ anurakkhaṇasīlehi buddhādīhi sabbakālaṃ sevitaṃ ariyamaggaṃ ahaṃ paṭipajjituṃ adhigantuṃ pahomi sakkomīti.",
  "atk-s0508a2:5798_0": "Ārammaṇe taṃ balasā nibandhisaṃ,",
  "atk-s0508a2:5798_1": "nāgaṃva thambhamhi daḷhāya rajjuyāti yathā hatthācariyo mahāhatthiṃ āḷānathambhe daḷhāya thirāya rajjuyā nibandhati, evamahaṃ, citta,",
  "atk-s0508a2:5798_2": "kammaṭṭhānārammaṇe bhāvanābalena nibandhissaṃ.",
  "atk-s0508a2:5798_3": "Taṃ me suguttaṃ satiyā subhāvitanti taṃ tvaṃ, citta,",
  "atk-s0508a2:5798_4": "mama satiyā suguttaṃ subhāvitañca hutvā.",
  "atk-s0508a2:5798_5": "Anissitaṃ sabbabhavesu hehisīti ariyamaggabhāvanādibalena kāmabhavādīsu sabbesupi bhavesu taṇhādinissayehi anissitaṃ bhavissasi.",
  "atk-s0508a2:5799_0": "Paññāya chetvā vipathānusārinanti uppathagāminaṃ āyatanasamudayaṃ yāthāvato disvā yena samudayena uppathagāmī,",
  "atk-s0508a2:5799_1": "tassa kilesavissandanaṃ kilesavipphanditaṃ indriyasaṃvarūpanissayāya paṭisaṅkhānapaññāya chinditvā sotavicchedanavasena āvaraṇaṃ katvā.",
  "atk-s0508a2:5799_2": "Yogena niggayhāti vipassanābhāvanāsaṅkhātena yogena sāmatthiyavidhamanena niggahetvā.",
  "atk-s0508a2:5799_3": "Pathe nivesiyāti vipassanāvīthiyaṃ nivesetvā,",
  "atk-s0508a2:5799_4": "patiṭṭhapetvā.",
  "atk-s0508a2:5799_5": "Yadā pana vipassanā ussukkāpitā maggena ghaṭṭeti,",
  "atk-s0508a2:5799_6": "tadā maggapaññāya “yaṃkiñci samudayadhammaṃ,",
  "atk-s0508a2:5799_7": "sabbaṃ taṃ nirodhadhamma”nti nidassanena sabbaso āyatanasamudayassa vibhavaṃ sambhavañca asammohato disvā",
  "atk-s0508a2:5799_8": "sadevake loke aggavādino sammāsambuddhassa dāyādo orasaputto hehisi bhavissasīti attho.",
  "atk-s0508a2:5800_0": "Catubbipallāsavasaṃ adhiṭṭhitanti anicce niccanti,",
  "atk-s0508a2:5800_1": "asubhe subhanti,",
  "atk-s0508a2:5800_2": "dukkhe sukhanti,",
  "atk-s0508a2:5800_3": "anattani attāti imesaṃ catunnaṃ vipallāsānaṃ vasaṃ adhiṭṭhitaṃ anuvattantaṃ.",
  "atk-s0508a2:5800_4": "Gāmaṇḍalaṃva parinesi, citta, manti,",
  "atk-s0508a2:5800_5": "ambho citta,",
  "atk-s0508a2:5800_6": "maṃ gāmadārakaṃ viya parikaḍḍhasi,",
  "atk-s0508a2:5800_7": "ito cito parikaḍḍhasi.",
  "atk-s0508a2:5800_8": "Nanu saṃyojanabandhanacchidanti saṃyojanasaṅkhātānaṃ dasannaṃ bandhanānaṃ chedakaṃ kāruṇikaṃ mahāmuniṃ sammāsambuddhaṃ saṃsevasi nanu,",
  "atk-s0508a2:5800_9": "“tathārūpe mahānubhāve dūratova vajjesi,",
  "atk-s0508a2:5800_10": "mādise pana tapassine yathāruci parinesī”ti appasādalesena satthāraṃ pasaṃsati.",
  "atk-s0508a2:5801_0": "Migo yathāti yathā migo rukkhagacchalatādīhi suṭṭhu cittavicitte anākule kānane seri sayaṃvasī ramati.",
  "atk-s0508a2:5801_1": "Rammaṃ giriṃ pāvusaabbhamālininti evaṃ pāvusakāle samantato sumālinīhi thalajajalajamālāhi samannāgatattā",
  "atk-s0508a2:5801_2": "abbhamāliniṃ janavivittatāya manoramatāya ca rammaṃ pabbataṃ labhitvā tattha nage ramissaṃ,",
  "atk-s0508a2:5801_3": "asaṃsayaṃ ekaṃseneva tvaṃ, citta,",
  "atk-s0508a2:5801_4": "parābhavissasi,",
  "atk-s0508a2:5801_5": "saṃsārabyasanehi ṭhassasīti attho.",
  "atk-s0508a2:5802_0": "Ye tuyha chandena vasena vattinoti sabbe puthujjane cittasāmaññena gahetvā vadati.",
  "atk-s0508a2:5802_1": "Tassattho –",
  "atk-s0508a2:5802_2": "ye naranāriyo,",
  "atk-s0508a2:5802_3": "ambho citta,",
  "atk-s0508a2:5802_4": "tuyhaṃ chandena vasena ruciyā ṭhitā yaṃ gehanissitaṃ sukhaṃ anubhonti anubhavissanti,",
  "atk-s0508a2:5802_5": "te aviddasū andhabālā,",
  "atk-s0508a2:5802_6": "māravasānuvattino kilesamārādīnaṃ vase anuvattanasīlā,",
  "atk-s0508a2:5802_7": "bhavābhinandī kāmādibhavameva abhinandanato,",
  "atk-s0508a2:5802_8": "tava sāvakā anusiṭṭhikarā.",
  "atk-s0508a2:5802_9": "Mayaṃ pana sammāsambuddhassa sāvakā,",
  "atk-s0508a2:5802_10": "na tuyhaṃ vase anuvattāmāti.",
  "atk-s0508a2:5803_0": "Evaṃ thero pubbe attano uppannaṃ yonisomanasikāraṃ cittassa niggaṇhanavasena pavattaṃ nānappakārato vibhajitvā",
  "atk-s0508a2:5803_1": "samīpe ṭhitānaṃ bhikkhūnaṃ ovādadānavasena dhammaṃ kathesi.",
  "atk-s0508a2:5803_2": "Yaṃ panettha antarantarā atthato na vibhattaṃ,",
  "atk-s0508a2:5803_3": "taṃ heṭṭhā vuttanayattā uttānatthamevāti.",
  "atk-s0508a2:5804_0": "Tālapuṭattheragāthāvaṇṇanā niṭṭhitā.",
  "atk-s0508a2:5805_0": "Paññāsanipātavaṇṇanā niṭṭhitā.",
  "atk-s0508a2:5806_0": "20. Saṭṭhinipāto",
  "atk-s0508a2:5807_0": "1. Mahāmoggallānattheragāthāvaṇṇanā",
  "atk-s0508a2:5808_0": "Saṭṭhinipāte āraññikātiādikā āyasmato mahāmoggallānattherassa gāthā.",
  "atk-s0508a2:5808_1": "Kā uppatti?",
  "atk-s0508a2:5808_2": "Tassa vatthu dhammasenāpativatthumhi vuttameva.",
  "atk-s0508a2:5808_3": "Thero hi pabbajitadivasato sattame divase magadharaṭṭhe kallavālagāmakaṃ upanissāya samaṇadhammaṃ karonto thinamiddhe okkante satthārā –",
  "atk-s0508a2:5808_4": "“moggallāna,",
  "atk-s0508a2:5808_5": "moggallāna, mā, brāhmaṇa,",
  "atk-s0508a2:5808_6": "ariyaṃ tuṇhībhāvaṃ pamādo”tiādinā saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ",
  "atk-s0508a2:5808_7": "suṇanto eva vipassanaṃ vaḍḍhetvā paṭipāṭiyā uparimaggattayaṃ upagantvā aggaphalakkhaṇe sāvakapāramīñāṇassa",
  "atk-s0508a2:5808_8": "matthakaṃ pāpuṇi.",
  "atk-s0508a2:5808_9": "Tena vuttaṃ apadāne –",
  "atk-s0508a2:5809_0": "“Anomadassī bhagavā, lokajeṭṭho narāsabho;",
  "atk-s0508a2:5810_0": "Vihāsi himavantamhi, devasaṅghapurakkhato.",
  "atk-s0508a2:5811_0": "“Varuṇo nāma nāmena, nāgarājā ahaṃ tadā;",
  "atk-s0508a2:5812_0": "Kāmarūpī vikubbāmi, mahodadhinivāsahaṃ.",
  "atk-s0508a2:5813_0": "“Saṅgaṇiyaṃ gaṇaṃ hitvā, tūriyaṃ paṭṭhapesahaṃ;",
  "atk-s0508a2:5814_0": "Sambuddhaṃ parivāretvā, vādesuṃ accharā tadā.",
  "atk-s0508a2:5815_0": "“Vajjamānesu tūresu, devā tūrāni vajjayuṃ;",
  "atk-s0508a2:5816_0": "Ubhinnaṃ saddaṃ sutvāna, buddhopi sampabujjhatha.",
  "atk-s0508a2:5817_0": "“Nimantetvāna sambuddhaṃ, sakaṃ bhavanupāgamiṃ;",
  "atk-s0508a2:5818_0": "Āsanaṃ paññapetvāna, kālamārocayiṃ ahaṃ.",
  "atk-s0508a2:5819_0": "“Khīṇāsavasahassehi, parivuto lokanāyako;",
  "atk-s0508a2:5820_0": "Obhāsento disā sabbā, bhavanaṃ me upāgami.",
  "atk-s0508a2:5821_0": "“Upaviṭṭhaṃ mahāvīraṃ, devadevaṃ narāsabhaṃ;",
  "atk-s0508a2:5822_0": "Sabhikkhusaṅghaṃ tappesiṃ, annapānenahaṃ tadā.",
  "atk-s0508a2:5823_0": "“Anumodi mahāvīro, sayambhū aggapuggalo;",
  "atk-s0508a2:5824_0": "Bhikkhusaṅghe nisīditvā, imā gāthā abhāsatha.",
  "atk-s0508a2:5825_0": "“Yo so saṅghaṃ apūjesi, buddhañca lokanāyakaṃ;",
  "atk-s0508a2:5826_0": "Tena cittappasādena, devalokaṃ gamissati.",
  "atk-s0508a2:5827_0": "“Sattasattatikkhattuñca, devarajjaṃ karissati;",
  "atk-s0508a2:5828_0": "Pathabyā rajjaṃ aṭṭhasataṃ, vasudhaṃ āvasissati.",
  "atk-s0508a2:5829_0": "“Pañcapaññāsakkhattuñca, cakkavattī bhavissati;",
  "atk-s0508a2:5830_0": "Bhogā asaṅkhiyā tassa, uppajjissanti tāvade.",
  "atk-s0508a2:5831_0": "“Aparimeyye ito kappe, okkākakulasambhavo;",
  "atk-s0508a2:5832_0": "Gotamo nāma gottena, satthā loke bhavissati.",
  "atk-s0508a2:5833_0": "“Nirayā so cavitvāna, manussattaṃ gamissati;",
  "atk-s0508a2:5834_0": "Kolito nāma nāmena, brahmabandhu bhavissati.",
  "atk-s0508a2:5835_0": "“So pacchā pabbajitvāna, kusalamūlena codito;",
  "atk-s0508a2:5836_0": "Gotamassa bhagavato, dutiyo hessati sāvako.",
  "atk-s0508a2:5837_0": "“Āraddhavīriyo pahitatto, iddhiyā pāramiṃ gato;",
  "atk-s0508a2:5838_0": "Sabbāsave pariññāya, nibbāyissatināsavo.",
  "atk-s0508a2:5839_0": "“Pāpamittopanissāya, kāmarāgavasaṃ gato;",
  "atk-s0508a2:5840_0": "Mātaraṃ pitarañcāpi, ghātayiṃ duṭṭhamānaso.",
  "atk-s0508a2:5841_0": "“Yaṃ yaṃ yonupapajjāmi, nirayaṃ atha mānusaṃ;",
  "atk-s0508a2:5842_0": "Pāpakammasamaṅgitā, bhinnasīso marāmahaṃ.",
  "atk-s0508a2:5843_0": "“Idaṃ pacchimakaṃ mayhaṃ, carimo vattate bhavo;",
  "atk-s0508a2:5844_0": "Idhāpi ediso mayhaṃ, maraṇakāle bhavissati.",
  "atk-s0508a2:5845_0": "“Pavivekamanuyutto, samādhibhāvanārato;",
  "atk-s0508a2:5846_0": "Sabbāsave pariññāya, viharāmi anāsavo.",
  "atk-s0508a2:5847_0": "“Dharaṇimpi sugambhīraṃ, bahalaṃ duppadhaṃsiyaṃ;",
  "atk-s0508a2:5848_0": "Vāmaṅguṭṭhena khobheyyaṃ, iddhiyā pāramiṃ gato.",
  "atk-s0508a2:5849_0": "“Asmimānaṃ na passāmi, māno mayhaṃ na vijjati;",
  "atk-s0508a2:5850_0": "Sāmaṇere upādāya, garucittaṃ karomahaṃ.",
  "atk-s0508a2:5851_0": "“Aparimeyye ito kappe, yaṃ kammamabhinīhariṃ;",
  "atk-s0508a2:5852_0": "Tāhaṃ bhūmimanuppatto, pattomhi āsavakkhayaṃ.",
  "atk-s0508a2:5853_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:5854_0": "Atha naṃ satthā aparabhāge jetavanamahāvihāre ariyagaṇamajjhe nisinno tena tena guṇena attano sāvake etadagge ṭhapento “etadaggaṃ,",
  "atk-s0508a2:5854_1": "bhikkhave,",
  "atk-s0508a2:5854_2": "mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti iddhimantatāya etadagge ṭhapesi.",
  "atk-s0508a2:5854_3": "Tena evaṃ satthārā etadagge ṭhapitena sāvakapāramiyā matthakaṃ pattena mahātherena taṃ taṃ nimittaṃ āgamma tattha tattha bhāsitā gāthā,",
  "atk-s0508a2:5854_4": "tā saṅgītikāle dhammasaṅgāhakehi –",
  "atk-s0508a2:5855_0": "1149.",
  "atk-s0508a2:5856_0": "“Āraññikā piṇḍapātikā, uñchāpattāgate ratā;",
  "atk-s0508a2:5857_0": "Dālemu maccuno senaṃ, ajjhattaṃ susamāhitā.",
  "atk-s0508a2:5858_0": "1150.",
  "atk-s0508a2:5859_0": "“Āraññikā piṇḍapātikā, uñchāpattāgate ratā;",
  "atk-s0508a2:5860_0": "Dhunāma maccuno senaṃ, naḷāgāraṃva kuñjaro.",
  "atk-s0508a2:5861_0": "1151.",
  "atk-s0508a2:5862_0": "“Rukkhamūlikā sātatikā, uñchāpattāgate ratā;",
  "atk-s0508a2:5863_0": "Dālemu maccuno senaṃ, ajjhattaṃ susamāhitā.",
  "atk-s0508a2:5864_0": "1152.",
  "atk-s0508a2:5865_0": "“Rukkhamūlikā sātatikā, uñchāpattāgate ratā;",
  "atk-s0508a2:5866_0": "Dhunāma maccuno senaṃ, naḷāgāraṃva kuñjaro.",
  "atk-s0508a2:5867_0": "1153.",
  "atk-s0508a2:5868_0": "“Aṭṭhikaṅkalakuṭike, maṃsanhārupasibbite;",
  "atk-s0508a2:5869_0": "Dhiratthu pure duggandhe, paragatte mamāyase.",
  "atk-s0508a2:5870_0": "1154..",
  "atk-s0508a2:5871_0": "“Tava sarīraṃ navasotaṃ, duggandhakaraṃ paribandhaṃ;",
  "atk-s0508a2:5872_0": "Bhikkhu parivajjayate taṃ, mīḷhañca yathā sucikāmo.",
  "atk-s0508a2:5873_0": "1156.",
  "atk-s0508a2:5874_0": "“Evañce taṃ jano jaññā, yathā jānāmi taṃ ahaṃ;",
  "atk-s0508a2:5875_0": "Ārakā parivajjeyya, gūthaṭṭhānaṃva pāvuse.",
  "atk-s0508a2:5876_0": "1157.",
  "atk-s0508a2:5877_0": "“Evametaṃ mahāvīra, yathā samaṇa bhāsasi;",
  "atk-s0508a2:5878_0": "Ettha ceke visīdanti, paṅkamhiva jaraggavo.",
  "atk-s0508a2:5879_0": "1158.",
  "atk-s0508a2:5880_0": "“Ākāsamhi haliddiyā, yo maññetha rajetave;",
  "atk-s0508a2:5881_0": "Aññena vāpi raṅgena, vighātudayameva taṃ.",
  "atk-s0508a2:5882_0": "1159.",
  "atk-s0508a2:5883_0": "“Tadākāsasamaṃ cittaṃ, ajjhattaṃ susamāhitaṃ;",
  "atk-s0508a2:5884_0": "Mā pāpacitte āsādi, aggikhandhaṃva pakkhimā.",
  "atk-s0508a2:5885_0": "1160.",
  "atk-s0508a2:5886_0": "“Passa cittakataṃ bimbaṃ, arukāyaṃ samussitaṃ;",
  "atk-s0508a2:5887_0": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0508a2:5888_0": "1161.",
  "atk-s0508a2:5889_0": "“Passa cittakataṃ rūpaṃ, maṇinā kuṇḍalena ca;",
  "atk-s0508a2:5890_0": "Aṭṭhiṃ tacena onaddhaṃ, saha vatthehi sobhati.",
  "atk-s0508a2:5891_0": "1162.",
  "atk-s0508a2:5892_0": "“Alattakakatā pādā, mukhaṃ cuṇṇakamakkhitaṃ;",
  "atk-s0508a2:5893_0": "Alaṃ bālassa mohāya, no ca pāragavesino.",
  "atk-s0508a2:5894_0": "1163.",
  "atk-s0508a2:5895_0": "“Aṭṭhāpadakatā kesā, nettā añjanamakkhitā;",
  "atk-s0508a2:5896_0": "Alaṃ bālassa mohāya, no ca pāragavesino.",
  "atk-s0508a2:5897_0": "1164.",
  "atk-s0508a2:5898_0": "“Añjanīva navā cittā, pūtikāyo alaṅkato;",
  "atk-s0508a2:5899_0": "Alaṃ bālassa mohāya, no ca pāragavesino.",
  "atk-s0508a2:5900_0": "1165.",
  "atk-s0508a2:5901_0": "“Odahi migavo pāsaṃ, nāsadā vāguraṃ migo;",
  "atk-s0508a2:5902_0": "Bhutvā nivāpaṃ gacchāma, kaddante migabandhake.",
  "atk-s0508a2:5903_0": "1166.",
  "atk-s0508a2:5904_0": "“Chinno pāso migavassa, nāsadā vāguraṃ migo;",
  "atk-s0508a2:5905_0": "Bhutvā nivāpaṃ gacchāma, socante migaluddake.",
  "atk-s0508a2:5906_0": "1167.",
  "atk-s0508a2:5907_0": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0508a2:5908_0": "Anekākārasampanne, sāriputtamhi nibbute.",
  "atk-s0508a2:5909_0": "1168.",
  "atk-s0508a2:5910_0": "“Aniccā vata saṅkhārā, uppādavayadhammino;",
  "atk-s0508a2:5911_0": "Uppajjitvā nirujjhanti, tesaṃ vūpasamo sukho.",
  "atk-s0508a2:5912_0": "1169.",
  "atk-s0508a2:5913_0": "“Sukhumaṃ te paṭivijjhanti, vālaggaṃ usunā yathā;",
  "atk-s0508a2:5914_0": "Ye pañcakkhandhe passanti, parato no ca attato.",
  "atk-s0508a2:5915_0": "1170.",
  "atk-s0508a2:5916_0": "“Ye ca passanti saṅkhāre, parato no ca attato;",
  "atk-s0508a2:5917_0": "Paccabyādhiṃsu nipuṇaṃ, vālaggaṃ usunā yathā.",
  "atk-s0508a2:5918_0": "1171.",
  "atk-s0508a2:5919_0": "“Sattiyā viya omaṭṭho, ḍayhamānova matthake;",
  "atk-s0508a2:5920_0": "Kāmarāgappahānāya, sato bhikkhu paribbaje.",
  "atk-s0508a2:5921_0": "1172.",
  "atk-s0508a2:5922_0": "“Sattiyā viya omaṭṭho, ḍayhamānova matthake;",
  "atk-s0508a2:5923_0": "Bhavarāgappahānāya, sato bhikkhu paribbaje.",
  "atk-s0508a2:5924_0": "1173.",
  "atk-s0508a2:5925_0": "“Codito bhāvitattena, sarīrantimadhārinā;",
  "atk-s0508a2:5926_0": "Migāramātupāsādaṃ, pādaṅguṭṭhena kampayiṃ.",
  "atk-s0508a2:5927_0": "1174.",
  "atk-s0508a2:5928_0": "“Nayidaṃ sithilamārabbha, nayidaṃ appena thāmasā;",
  "atk-s0508a2:5929_0": "Nibbānamadhigantabbaṃ, sabbaganthapamocanaṃ.",
  "atk-s0508a2:5930_0": "1175.",
  "atk-s0508a2:5931_0": "“Ayañca daharo bhikkhu, ayamuttamaporiso;",
  "atk-s0508a2:5932_0": "Dhāreti antimaṃ dehaṃ, jetvā māraṃ savāhanaṃ.",
  "atk-s0508a2:5933_0": "1176.",
  "atk-s0508a2:5934_0": "“Vivaramanupabhanti vijjutā, vebhārassa ca paṇḍavassa ca;",
  "atk-s0508a2:5935_0": "Nagavivaragato jhāyati, putto appaṭimassa tādino.",
  "atk-s0508a2:5936_0": "1177.",
  "atk-s0508a2:5937_0": "“Upasanto uparato, pantasenāsano muni;",
  "atk-s0508a2:5938_0": "Dāyādo buddhaseṭṭhassa, brahmunā abhivandito.",
  "atk-s0508a2:5939_0": "1178.",
  "atk-s0508a2:5940_0": "“Upasantaṃ uparataṃ, pantasenāsanaṃ muniṃ;",
  "atk-s0508a2:5941_0": "Dāyādaṃ buddhaseṭṭhassa, vanda brāhmaṇa kassapaṃ.",
  "atk-s0508a2:5942_0": "1179.",
  "atk-s0508a2:5943_0": "“Yo ca jātisataṃ gacche, sabbā brāhmaṇajātiyo;",
  "atk-s0508a2:5944_0": "Sottiyo vedasampanno, manussesu punappunaṃ.",
  "atk-s0508a2:5945_0": "1180.",
  "atk-s0508a2:5946_0": "“Ajjhāyakopi ce assa, tiṇṇaṃ vedāna pāragū;",
  "atk-s0508a2:5947_0": "Etassa vandanāyetaṃ, kalaṃ nāgghati soḷasiṃ.",
  "atk-s0508a2:5948_0": "1181.",
  "atk-s0508a2:5949_0": "“Yo so aṭṭha vimokkhāni, purebhattaṃ aphassayi;",
  "atk-s0508a2:5950_0": "Anulomaṃ paṭilomaṃ, tato piṇḍāya gacchati.",
  "atk-s0508a2:5951_0": "1182.",
  "atk-s0508a2:5952_0": "“Tādisaṃ bhikkhuṃ māsādi, māttānaṃ khaṇi brāhmaṇa;",
  "atk-s0508a2:5953_0": "Abhippasādehi manaṃ, arahantamhi tādine;",
  "atk-s0508a2:5954_0": "Khippaṃ pañjaliko vanda, mā te vijaṭi matthakaṃ.",
  "atk-s0508a2:5955_0": "1183.",
  "atk-s0508a2:5956_0": "“Neso passati saddhammaṃ, saṃsārena purakkhato;",
  "atk-s0508a2:5957_0": "Adhogamaṃ jimhapathaṃ, kummaggamanudhāvati.",
  "atk-s0508a2:5958_0": "1184.",
  "atk-s0508a2:5959_0": "“Kimīva mīḷhasallitto, saṅkhāre adhimucchito;",
  "atk-s0508a2:5960_0": "Pagāḷho lābhasakkāre, tuccho gacchati poṭṭhilo.",
  "atk-s0508a2:5961_0": "1185.",
  "atk-s0508a2:5962_0": "“Imañca passa āyantaṃ, sāriputtaṃ sudassanaṃ;",
  "atk-s0508a2:5963_0": "Vimuttaṃ ubhatobhāge, ajjhattaṃ susamāhitaṃ.",
  "atk-s0508a2:5964_0": "1186.",
  "atk-s0508a2:5965_0": "“Visallaṃ khīṇasaṃyogaṃ, tevijjaṃ maccuhāyinaṃ;",
  "atk-s0508a2:5966_0": "Dakkhiṇeyyaṃ manussānaṃ, puññakkhettaṃ anuttaraṃ.",
  "atk-s0508a2:5967_0": "1187. “Ete sambahulā devā, iddhimanto yasassino.",
  "atk-s0508a2:5968_0": "Dasa devasahassāni, sabbe brahmapurohitā;",
  "atk-s0508a2:5969_0": "Moggallānaṃ namassantā, tiṭṭhanti pañjalīkatā.",
  "atk-s0508a2:5970_0": "1188.",
  "atk-s0508a2:5971_0": "“Namo te purisājañña, namo te purisuttama;",
  "atk-s0508a2:5972_0": "Yassa te āsavā khīṇā, dakkhiṇeyyosi mārisa.",
  "atk-s0508a2:5973_0": "1189.",
  "atk-s0508a2:5974_0": "“Pūjito naradevena, uppanno maraṇābhibhū;",
  "atk-s0508a2:5975_0": "Puṇḍarīkaṃva toyena, saṅkhārenupalimpati.",
  "atk-s0508a2:5976_0": "1190.",
  "atk-s0508a2:5977_0": "“Yassa muhuttena sahassadhā loko, saṃvidito sabrahmakappo vasi;",
  "atk-s0508a2:5978_0": "Iddhiguṇe cutupapāte kāle, passati devatā sa bhikkhu.",
  "atk-s0508a2:5979_0": "1191.",
  "atk-s0508a2:5980_0": "“Sāriputtova paññāya, sīlena upasamena ca;",
  "atk-s0508a2:5981_0": "Yopi pāraṅgato bhikkhu, etāvaparamo siyā.",
  "atk-s0508a2:5982_0": "1192.",
  "atk-s0508a2:5983_0": "“Koṭisatasahassassa, attabhāvaṃ khaṇena nimmine;",
  "atk-s0508a2:5984_0": "Ahaṃ vikubbanāsu kusalo, vasībhūtomhi iddhiyā.",
  "atk-s0508a2:5985_0": "1193.",
  "atk-s0508a2:5986_0": "“Samādhivijjāvasipāramīgato, moggallānagotto asitassa sāsane;",
  "atk-s0508a2:5987_0": "Dhīro samucchindi samāhitindriyo, nāgo yathā pūtilataṃva bandhanaṃ.",
  "atk-s0508a2:5988_0": "1194.",
  "atk-s0508a2:5989_0": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:5990_0": "Ohito garuko bhāro, bhavanetti samūhatā.",
  "atk-s0508a2:5991_0": "1195.",
  "atk-s0508a2:5992_0": "“Yassa catthāya pabbajito, agārasmānagāriyaṃ;",
  "atk-s0508a2:5993_0": "So me attho anuppatto, sabbasaṃyojanakkhayo.",
  "atk-s0508a2:5994_0": "1196.",
  "atk-s0508a2:5995_0": "“Kīdiso nirayo āsi, yattha dussī apaccatha;",
  "atk-s0508a2:5996_0": "Vidhuraṃ sāvakamāsajja, kakusandhañca brāhmaṇaṃ.",
  "atk-s0508a2:5997_0": "1197.",
  "atk-s0508a2:5998_0": "“Sataṃ āsi ayosaṅkū, sabbe paccattavedanā;",
  "atk-s0508a2:5999_0": "Īdiso nirayo āsi, yattha dussī apaccatha;",
  "atk-s0508a2:6000_0": "Vidhuraṃ sāvakamāsajja, kakusandhañca brāhmaṇaṃ.",
  "atk-s0508a2:6001_0": "1198.",
  "atk-s0508a2:6002_0": "“Yo etamabhijānāti, bhikkhu buddhassa sāvako;",
  "atk-s0508a2:6003_0": "Tādisaṃ bhikkhumāsajja, kaṇha dukkhaṃ nigacchasi.",
  "atk-s0508a2:6004_0": "1199.",
  "atk-s0508a2:6005_0": "“Majjhesarasmiṃ tiṭṭhanti, vimānā kappaṭhāyino;",
  "atk-s0508a2:6006_0": "Veḷuriyavaṇṇā rucirā, accimanto pabhassarā;",
  "atk-s0508a2:6007_0": "Accharā tattha naccanti, puthu nānattavaṇṇiyo.",
  "atk-s0508a2:6008_0": "1200.",
  "atk-s0508a2:6009_0": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6010_0": "1201.",
  "atk-s0508a2:6011_0": "“Yo ve buddhena codito, bhikkhusaṅghassa pekkhato;",
  "atk-s0508a2:6012_0": "Migāramātupāsādaṃ, pādaṅguṭṭhena kampayi.",
  "atk-s0508a2:6013_0": "1202.",
  "atk-s0508a2:6014_0": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6015_0": "1203.",
  "atk-s0508a2:6016_0": "“Yo vejayantapāsādaṃ, pādaṅguṭṭhena kampayi;",
  "atk-s0508a2:6017_0": "Iddhibalenupatthaddho, saṃvejesi ca devatā.",
  "atk-s0508a2:6018_0": "1204.",
  "atk-s0508a2:6019_0": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6020_0": "1205.",
  "atk-s0508a2:6021_0": "“Yo vejayantapāsāde, sakkaṃ so paripucchati;",
  "atk-s0508a2:6022_0": "Api āvuso jānāsi, taṇhakkhayavimuttiyo;",
  "atk-s0508a2:6023_0": "Tassa sakko viyākāsi, pañhaṃ puṭṭho yathātathaṃ.",
  "atk-s0508a2:6024_0": "1206.",
  "atk-s0508a2:6025_0": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6026_0": "1207.",
  "atk-s0508a2:6027_0": "“Yo brahmānaṃ paripucchati, sudhammāyaṃ ṭhito sabhaṃ;",
  "atk-s0508a2:6028_0": "Ajjāpi tyāvuso sā diṭṭhi, yā te diṭṭhi pure ahu;",
  "atk-s0508a2:6029_0": "Passasi vītivattantaṃ, brahmaloke pabhassaraṃ.",
  "atk-s0508a2:6030_0": "1208.",
  "atk-s0508a2:6031_0": "“Tassa brahmā viyākāsi, pañhaṃ puṭṭho yathātathaṃ;",
  "atk-s0508a2:6032_0": "Na me mārisa sā diṭṭhi, yā me diṭṭhi pure ahu.",
  "atk-s0508a2:6033_0": "1209.",
  "atk-s0508a2:6034_0": "“Passāmi vītivattantaṃ, brahmaloke pabhassaraṃ;",
  "atk-s0508a2:6035_0": "Sohaṃ ajja kathaṃ vajjaṃ, ahaṃ niccomhi sassato.",
  "atk-s0508a2:6036_0": "1210.",
  "atk-s0508a2:6037_0": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6038_0": "1211.",
  "atk-s0508a2:6039_0": "“Yo mahāneruno kūṭaṃ, vimokkhena aphassayi;",
  "atk-s0508a2:6040_0": "Vanaṃ pubbavidehānaṃ, ye ca bhūmisayā narā.",
  "atk-s0508a2:6041_0": "1212.",
  "atk-s0508a2:6042_0": "“Yo etamabhijānāti, bhikkhu buddhassa sāvako;",
  "atk-s0508a2:6043_0": "Tādisaṃ bhikkhumāsajja, kaṇha dukkhaṃ nigacchasi.",
  "atk-s0508a2:6044_0": "1213.",
  "atk-s0508a2:6045_0": "“Na ve aggi cetayati, ahaṃ bālaṃ ḍahāmiti;",
  "atk-s0508a2:6046_0": "Bālova jalitaṃ aggiṃ, āsajja naṃ paḍayhati.",
  "atk-s0508a2:6047_0": "1214.",
  "atk-s0508a2:6048_0": "“Evameva tuvaṃ māra, āsajja naṃ tathāgataṃ;",
  "atk-s0508a2:6049_0": "Sayaṃ ḍahissasi attānaṃ, bālo aggiṃva samphusaṃ.",
  "atk-s0508a2:6050_0": "1215.",
  "atk-s0508a2:6051_0": "“Apuññaṃ pasavī māro, āsajja naṃ tathāgataṃ;",
  "atk-s0508a2:6052_0": "Kinnu maññasi pāpima, na me pāpaṃ vipaccati.",
  "atk-s0508a2:6053_0": "1216.",
  "atk-s0508a2:6054_0": "“Karato te cīyate pāpaṃ, cirarattāya antaka;",
  "atk-s0508a2:6055_0": "Māra nibbinda buddhamhā, āsaṃ mākāsi bhikkhusu.",
  "atk-s0508a2:6056_0": "1217.",
  "atk-s0508a2:6057_0": "“Iti māraṃ atajjesi, bhikkhu bhesakaḷāvane;",
  "atk-s0508a2:6058_0": "Tato so dummano yakkho, tatthevantaradhāyathā”ti. –",
  "atk-s0508a2:6059_0": "Itthaṃ sudaṃ āyasmā mahāmoggallāno thero gāthāyo abhāsitthāti.",
  "atk-s0508a2:6060_0": "Iminā anukkamena ekaccaṃ saṅgahaṃ āropetvā ṭhapitā.",
  "atk-s0508a2:6061_0": "Tattha “āraññikā”tiādikā catasso gāthā bhikkhūnaṃ ovādadānavasena bhāsitā.",
  "atk-s0508a2:6061_1": "Āraññikāti gāmantasenāsanaṃ paṭikkhipitvā āraññakadhutaṅgasamādānena āraññikā.",
  "atk-s0508a2:6061_2": "Saṅghabhattaṃ paṭikkhipitvā piṇḍapātikaṅgasamādānena piṇḍapātikā,",
  "atk-s0508a2:6061_3": "ghare ghare laddhapiṇḍapātena yāpanakā.",
  "atk-s0508a2:6061_4": "Uñchāpattāgate ratāti uñchācariyāya patte āgate pattapariyāpanne ratā,",
  "atk-s0508a2:6061_5": "teneva abhiratā santuṭṭhā.",
  "atk-s0508a2:6061_6": "Dālemu maccuno senanti attānaṃ anatthajanane sahāyabhāvūpagamanato maccurājassa senābhūtaṃ kilesavāhiniṃ samucchindema.",
  "atk-s0508a2:6061_7": "Ajjhattaṃ susamāhitāti gocarajjhattesu suṭṭhu samāhitā hutvā,",
  "atk-s0508a2:6061_8": "etenassa padālanupāyamāha.",
  "atk-s0508a2:6062_0": "Dhunāmāti niddhunāma viddhaṃsema.",
  "atk-s0508a2:6063_0": "Sātatikāti sātaccakārino bhāvanāya satatapavattavīriyā.",
  "atk-s0508a2:6064_0": "“Aṭṭhikaṅkalakuṭike”tiādikā catasso gāthā attānaṃ palobhetuṃ upagatāya gaṇikāya ovādavasena abhāsi.",
  "atk-s0508a2:6064_1": "Tattha aṭṭhikaṅkalakuṭiketi aṭṭhisaṅkhalikāmayakuṭike.",
  "atk-s0508a2:6064_2": "Nhārupasibbiteti navahi nhārusatehi samantato sibbite.",
  "atk-s0508a2:6064_3": "Araññe kuṭiyo dārudaṇḍe ussāpetvā valliādīhi bandhitvā kariyanti,",
  "atk-s0508a2:6064_4": "tvaṃ pana paramajegucchena aṭṭhikaṅkalena paramajeguccheheva nhārūhi bandhitvā katā,",
  "atk-s0508a2:6064_5": "ativiya jegucchā paṭikkūlā cāti dasseti.",
  "atk-s0508a2:6064_6": "Dhiratthu pūre duggandheti kesalomādino nānappakārassa asucino pūre paripuṇṇe,",
  "atk-s0508a2:6064_7": "tato eva duggandhe dhiratthu tava dhīkāro hotu.",
  "atk-s0508a2:6064_8": "Paragatte mamāyaseti idañca te duggandhassa upari phoṭasamuṭṭhānaṃ parissayaṃ evaṃ asuciduggandhaṃ jegucchaṃ",
  "atk-s0508a2:6064_9": "paṭikkūlasamādānaṃ tādise eva aññasmiṃ padese soṇasiṅgālakimikulādīnaṃ gattabhūte kaḷevare mamattaṃ karosi.",
  "atk-s0508a2:6065_0": "Gūthabhasteti gūthabharitabhastasadise.",
  "atk-s0508a2:6065_1": "Taconaddheti tacena onaddhe chavimattapaṭicchāditakibbise.",
  "atk-s0508a2:6065_2": "Uragaṇḍipisācinīti ure ṭhitagaṇḍadvayavatī bhayānakabhāvato anatthāvahato ca pisācasadisī.",
  "atk-s0508a2:6065_3": "Yāni sandanti sabbadāti yāni nava sotāni,",
  "atk-s0508a2:6065_4": "nava vaṇamukhāni sabbadā rattindivaṃ sandanti, savanti,",
  "atk-s0508a2:6065_5": "asuciṃ paggharanti.",
  "atk-s0508a2:6066_0": "Paribandhanti sammāpaṭipattiparibandhabhūtaṃ.",
  "atk-s0508a2:6066_1": "Bhikkhūti saṃsāre bhayaṃ ikkhanto bhinnakileso vā dūrato parivajjayateti mamattaṃ na karoti.",
  "atk-s0508a2:6066_2": "Mīḷhañca yathā sucikāmoti ca-",
  "atk-s0508a2:6066_3": "iti nipātamattaṃ.",
  "atk-s0508a2:6066_4": "Yathā sucijātiko sucimeva icchanto sasīsaṃ nhāto mīḷhaṃ disvā dūratova parivajjesi,",
  "atk-s0508a2:6066_5": "evamevaṃ bhikkhūti attho.",
  "atk-s0508a2:6067_0": "Evañce taṃ jano jaññā,",
  "atk-s0508a2:6067_1": "yathā jānāmi taṃ ahanti evaṃ sarīrasaññitaṃ asucipuñjaṃ yathā ahaṃ yathābhūtaṃ jānāmi,",
  "atk-s0508a2:6067_2": "evameva mahājano jāneyya,",
  "atk-s0508a2:6067_3": "taṃ ārakā dūratova parivajjeyya.",
  "atk-s0508a2:6067_4": "Gūthaṭṭhānaṃva pāvuseti pāvusakāle kilinnāsuciṃ nirantaraṃ gūthaṭṭhānaṃ viya sucijātiko.",
  "atk-s0508a2:6067_5": "Yasmā pana taṃ yathābhūtaṃ na jānāti,",
  "atk-s0508a2:6067_6": "tasmā tattha nimuggo sīsaṃ na ukkhipatīti adhippāyo.",
  "atk-s0508a2:6068_0": "Evaṃ therena sarīre dose vibhāvite sā gaṇikā lajjāvanatamukhā there gāravaṃ paccupaṭṭhapetvā “evametaṃ",
  "atk-s0508a2:6068_1": "mahāvīrā”ti gāthaṃ vatvā theraṃ vanditvā aṭṭhāsi.",
  "atk-s0508a2:6068_2": "Tattha ettha ceketi evaṃ pākaṭapaṭikkūlasabhāvepi etasmiṃ kāye ekacce sattā āsattibalavatāya visīdanti visādaṃ āpajjanti.",
  "atk-s0508a2:6068_3": "Paṅkamhiva jaraggavo mahākaddamakucchiyaṃ sampatitadubbalabalibaddo viya byasanameva pāpuṇantīti attho.",
  "atk-s0508a2:6069_0": "Puna taṃ thero mādise evarūpā paṭipatti niratthakā vighātāvahā evāti dassento “ākāsamhī”tiādinā gāthādvayamāha.",
  "atk-s0508a2:6069_1": "Tassattho –",
  "atk-s0508a2:6069_2": "yo puggalo haliddiyā aññena vā raṅgajātena ākāsaṃ rañjituṃ maññeyya,",
  "atk-s0508a2:6069_3": "tassa taṃ kammaṃ vighātudayaṃ cittavighātāvahameva siyā,",
  "atk-s0508a2:6069_4": "yathā taṃ avisaye yogo.",
  "atk-s0508a2:6070_0": "Tadākāsasamaṃ cittanti tayidaṃ mama cittaṃ ākāsasamaṃ katthaci alaggabhāvena ajjhattaṃ suṭṭhu samāhitaṃ,",
  "atk-s0508a2:6070_1": "tasmā mā pāpacitte āsādīti kāmesu nimuggatāya lāmakacitte nihīnacitte mādise mā āsādehi.",
  "atk-s0508a2:6070_2": "Aggikhandhaṃva pakkhimāti pakkhimā salabho aggikkhandhaṃ āsādento anatthameva pāpuṇāti,",
  "atk-s0508a2:6070_3": "evaṃ sampadamidaṃ tuyhanti dasseti.",
  "atk-s0508a2:6071_0": "Passa cittakatantiādikā satta gāthā tameva gaṇikaṃ disvā vipallattacittānaṃ bhikkhūnaṃ ovādadānavasena vuttā.",
  "atk-s0508a2:6071_1": "Taṃ sutvā sā gaṇikā maṅkubhūtā āgatamaggeneva palātā.",
  "atk-s0508a2:6072_0": "Tadāsītiādikā catasso gāthā āyasmato sāriputtattherassa parinibbānaṃ ārabbha vuttā.",
  "atk-s0508a2:6072_1": "Tattha anekākārasampanneti anekehi sīlasaṃvarādippakārehi paripuṇṇe.",
  "atk-s0508a2:6073_0": "Sukhumaṃ te paṭivijjhantīti te yogino atisukhumaṃ paṭivijjhanti nāma.",
  "atk-s0508a2:6073_1": "Yathā kiṃ?",
  "atk-s0508a2:6073_2": "Vālaggaṃ usunā yathā yathā satadhābhinnassa vālassa ekaṃ aṃsu aggaṃ rattandhakāratimisāya vijjullatobhāsena vijjhantā viyāti attho.",
  "atk-s0508a2:6073_3": "Ke pana teti āha “ye pañcakkhandhe passanti,",
  "atk-s0508a2:6073_4": "parato no ca attato”ti.",
  "atk-s0508a2:6073_5": "Tattha paratoti anattato.",
  "atk-s0508a2:6073_6": "Tassa attaggāhapaṭikkhepadassanañhetaṃ.",
  "atk-s0508a2:6073_7": "Tenāha “no ca attato”ti.",
  "atk-s0508a2:6073_8": "Etena anattato abhivuṭṭhitassa ariyamaggassa vasena dukkhasacce pariññābhisamayaṃ āha,",
  "atk-s0508a2:6073_9": "tadavinābhāvato pana itaresampi abhisamayānaṃ suppaṭivijjhatā vuttā eva hotīti daṭṭhabbaṃ.",
  "atk-s0508a2:6073_10": "Keci pana “anatthakārakato pare nāma pañcupādānakkhandhāti ‘parato passantī’ti iminā visesato sabbopi sammadeva vutto”ti vadanti.",
  "atk-s0508a2:6073_11": "Paccabyādhiṃsūti paṭivijjhiṃsu.",
  "atk-s0508a2:6074_0": "Sattiyā viya omaṭṭhoti paṭhamagāthā tissattheraṃ ārabbha vuttā,",
  "atk-s0508a2:6074_1": "dutiyā vaḍḍhamānattheraṃ.",
  "atk-s0508a2:6074_2": "Tā heṭṭhā vuttatthāva.",
  "atk-s0508a2:6075_0": "Codito bhāvitattenāti gāthā pāsādakampanasuttantaṃ ārabbha vuttā.",
  "atk-s0508a2:6075_1": "Tattha bhāvitattena sarīrantimadhārināti bhagavantaṃ sandhāya vadati.",
  "atk-s0508a2:6076_0": "Nayidaṃ sithilamārabbhātiādikā dve gāthā hīnavīriyaṃ vedanāmakaṃ daharabhikkhuṃ ārabbha vuttā.",
  "atk-s0508a2:6076_1": "Tattha sithilamārabbhāti sithilaṃ katvā vīriyaṃ akatvā.",
  "atk-s0508a2:6076_2": "Appena thāmasāti appakena vīriyabalena nayidaṃ nibbānaṃ adhigantabbaṃ,",
  "atk-s0508a2:6076_3": "mahanteneva pana catubbidhasammappadhānavīriyena pattabbanti attho.",
  "atk-s0508a2:6077_0": "Vivaramanupabhantītiādikā dve gāthā attano vivekabhāvaṃ ārabbha vuttā.",
  "atk-s0508a2:6077_1": "Tattha brahmunā abhivanditoti mahābrahmunā sadevakena lokena ca abhimukhena hutvā thomito namassito ca.",
  "atk-s0508a2:6078_0": "Upasantaṃ uparatantiādikā pañca gāthā rājagahaṃ piṇḍāya pavisantaṃ mahākassapattheraṃ disvā “kāḷakaṇṇī",
  "atk-s0508a2:6078_1": "mayā diṭṭhā”ti oloketvā ṭhitaṃ sāriputtattherassa bhāgineyyaṃ micchādiṭṭhibrāhmaṇaṃ disvā tassa anukampāya",
  "atk-s0508a2:6078_2": "“ayaṃ brāhmaṇo mā nassī”ti ariyūpavādapaṭighātatthaṃ “theraṃ vandāhī”ti taṃ uyyojentena vuttā.",
  "atk-s0508a2:6078_3": "Tattha jātisataṃ gaccheti jātīnaṃ sataṃ upagaccheyya.",
  "atk-s0508a2:6078_4": "Sottiyoti sottiyajātiko.",
  "atk-s0508a2:6078_5": "Vedasampannoti ñāṇasampanno.",
  "atk-s0508a2:6078_6": "Etassāti therassa.",
  "atk-s0508a2:6078_7": "Ayañhettha saṅkhepattho –",
  "atk-s0508a2:6078_8": "yo puggalo uditoditā asambhinnā satabrāhmaṇajātiyo anupaṭipāṭiyā uppajjanavasena upagaccheyya,",
  "atk-s0508a2:6078_9": "tattha ca brāhmaṇānaṃ vijjāsu nipphattiṃ gato tiṇṇaṃ vedānaṃ pāragū siyā brāhmaṇavattañca pūrento,",
  "atk-s0508a2:6078_10": "tassetaṃ vijjādianuṭṭhānaṃ etassa mahākassapattherassa vandanāya vandanāmayapuññassa soḷasiṃ kalaṃ nāgghati,",
  "atk-s0508a2:6078_11": "vandanāmayapuññameva tato mahantataranti.",
  "atk-s0508a2:6079_0": "Aṭṭha vimokkhānīti rūpajjhānādike aṭṭha vimokkhe.",
  "atk-s0508a2:6079_1": "Bhāvanāvasena hi laddhāni rūpajjhānāni paccanīkadhammehi suṭṭhu vimuttataṃ abhirativasena ārammaṇe nirāsaṅgañca",
  "atk-s0508a2:6079_2": "pavattiṃ upādāya “vimokkhānī”ti vuccanti.",
  "atk-s0508a2:6079_3": "Nirodhasamāpatti pana paccanīkadhammehi vimuttattā eva.",
  "atk-s0508a2:6079_4": "Idha pana jhānameva veditabbaṃ.",
  "atk-s0508a2:6079_5": "Anulomaṃ paṭilomanti paṭhamajjhānato paṭṭhāya yāva nevasaññānāsaññāyatanā anulomaṃ,",
  "atk-s0508a2:6079_6": "nevasaññānāsaññāyatanato paṭṭhāya yāva paṭhamajjhānā paṭilomaṃ.",
  "atk-s0508a2:6079_7": "Purebhattanti bhattakiccato pureyeva.",
  "atk-s0508a2:6079_8": "Aphassayīti anekākāravokārā samāpattiyo samāpajji.",
  "atk-s0508a2:6079_9": "Tato piṇḍāya gacchatīti tato samāpattito vuṭṭhāya,",
  "atk-s0508a2:6079_10": "tato vā samāpattisamāpajjitato pacchā idāni piṇḍāya gacchatīti tadahu pavattaṃ therassa paṭipattiṃ sandhāya vadati.",
  "atk-s0508a2:6079_11": "Thero pana divase divase tatheva paṭipajjati.",
  "atk-s0508a2:6080_0": "Tādisaṃ bhikkhuṃ māsādīti yādisassa guṇā ekadesena vuttā,",
  "atk-s0508a2:6080_1": "tādisaṃ tathārūpaṃ buddhānubuddhaṃ mahākhīṇāsavaṃ bhikkhuṃ mā āsādehi.",
  "atk-s0508a2:6080_2": "Māttānaṃ khaṇi brāhmaṇāti āsādanena ca, brāhmaṇa,",
  "atk-s0508a2:6080_3": "mā attānaṃ khaṇi,",
  "atk-s0508a2:6080_4": "ariyūpavādena attano kusaladhammaṃ vā ummulehi.",
  "atk-s0508a2:6080_5": "Abhippasādehi mananti “sādhurūpo vata ayaṃ samaṇo”ti attano cittaṃ pasādehi.",
  "atk-s0508a2:6080_6": "Mā te vijaṭi matthakanti tava matthakaṃ tasmiṃ katena aparādhena sattadhā mā phali.",
  "atk-s0508a2:6080_7": "Tasmā tassa paṭikāratthaṃ khippameva pañjaliko vandāti.",
  "atk-s0508a2:6080_8": "Brāhmaṇo taṃ sutvā bhīto saṃviggo lomahaṭṭhajāto tāvadeva theraṃ khamāpesi.",
  "atk-s0508a2:6081_0": "Neso passatītiādikā dve gāthā poṭṭhilaṃ nāma bhikkhuṃ sammā apaṭipajjantaṃ micchājīvakataṃ disvā codanāvasena vuttā.",
  "atk-s0508a2:6081_1": "Tattha neso passati saddhammanti eso poṭṭhilo bhikkhu sataṃ buddhādīnaṃ dhammaṃ maggaphalanibbānaṃ na passati. Kasmā?",
  "atk-s0508a2:6081_2": "Saṃsārena purakkhato saṃsārabandhanaavijjādinā purakkhato apāyesu nibbattanato adhogamaṃ heṭṭhāgāmiṃ",
  "atk-s0508a2:6081_3": "māyāsāṭheyyānugatattā jimhapathaṃ micchāmaggabhāvato kummaggabhūtaṃ micchājīvaṃ anudhāvati anuparivattati.",
  "atk-s0508a2:6082_0": "Kimīva mīḷhasallittoti gūthakimī viya mīḷhena samantato litto kilesāsucivimissite saṅkhāre adhimucchito ajjhāpanno.",
  "atk-s0508a2:6082_1": "Pagāḷho lābhasakkāreti lābhe ca sakkāre ca taṇhāvasena pakārato gāḷho ogāḷho.",
  "atk-s0508a2:6082_2": "Tuccho gacchati poṭṭhiloti adhisīlasikkhābhāvato tuccho asāro hutvā poṭṭhilo bhikkhu gacchati pavattati.",
  "atk-s0508a2:6083_0": "Imañca passātiādikā dve gāthā āyasmantaṃ sāriputtaṃ pasaṃsantena vuttā.",
  "atk-s0508a2:6083_1": "Tattha imañca passāti āyasmantaṃ sāriputtattheraṃ disvā pasannamānaso attano cittaṃ ālapati.",
  "atk-s0508a2:6083_2": "Sudassananti asekkhānaṃ sīlakkhandhānañceva pāripūriyā sāvakapāramīñāṇassa ca pāripūriyā sundaradassanaṃ.",
  "atk-s0508a2:6083_3": "Vimuttaṃ ubhatobhāgeti ubhatobhāgato vimuttattā ubhatobhāgavimuttaṃ ubhatobhāgeti arūpasamāpattiyā rūpakāyato,",
  "atk-s0508a2:6083_4": "maggena nāmakāyato,",
  "atk-s0508a2:6083_5": "yathārahaṃ tehiyeva vikkhambhanasamucchedabhāgehi vimuttanti attho.",
  "atk-s0508a2:6083_6": "Sabbaso rāgasallādīnaṃ abhāvena visallaṃ kāmādiyogānaṃ sammadeva khīṇattā khīṇasaṃyogaṃ suparisuddhassa",
  "atk-s0508a2:6083_7": "vijjāttayassa adhigatattā tevijjaṃ maccurājassa bhañjitattā maccuhāyinaṃ passāti yojanā.",
  "atk-s0508a2:6084_0": "Ete sambahulātiādikā gāthā āyasmatā sāriputtattherena mahāmoggallānattheraṃ pasaṃsantena vuttā.",
  "atk-s0508a2:6084_1": "Tattha pūjito naradevenāti narehi ca devehi ca paramāya pūjāya pūjito.",
  "atk-s0508a2:6084_2": "Uppanno maraṇābhibhūti loke uppanno hutvā maraṇaṃ abhibhavitvā ṭhito.",
  "atk-s0508a2:6084_3": "Atha vā pūjito naradevena sammāsambuddhena kāraṇabhūtena ariyāya jātiyā uppanno.",
  "atk-s0508a2:6084_4": "Sammāsambuddho hi paṭhamaṃ kammunā naro manusso hutvā pacchāpi ariyāya jātiyā uttamo devo devātidevo ahosi,",
  "atk-s0508a2:6084_5": "tasmā “naradevo”ti vuccati.",
  "atk-s0508a2:6084_6": "Pūjito naradevena bhagavatā pasaṃsāvasena uppanno maraṇābhibhūte loke uppanno hutvā maraṇābhibhū maccuhāyī.",
  "atk-s0508a2:6084_7": "Puṇḍarīkaṃva toyena udakena puṇḍarīkaṃ viya saṅkhāragate taṇhādiṭṭhilepena na upalimpati,",
  "atk-s0508a2:6084_8": "katthacipi anissitoti attho.",
  "atk-s0508a2:6085_0": "Yassāti yena.",
  "atk-s0508a2:6085_1": "Muhutteti khaṇamatte kāle.",
  "atk-s0508a2:6085_2": "Sahassadhāti sahassapakāro.",
  "atk-s0508a2:6085_3": "Lokoti okāsaloko.",
  "atk-s0508a2:6085_4": "Ayañhettha attho –",
  "atk-s0508a2:6085_5": "yena mahiddhikena āyasmatā mahāmoggallānena sahassilokadhātu khaṇeneva sammadeva vidito,",
  "atk-s0508a2:6085_6": "paccakkhato ñāto sabrahmakappo mahābrahmasadiso āvajjanādivasībhāvappattiyā iddhisampadāya cutūpapāte ca vasī.",
  "atk-s0508a2:6085_7": "Kāle passatīti tadanurūpe kāle dibbena cakkhunā devatā passatīti.",
  "atk-s0508a2:6086_0": "Sāriputtovātiādikā gāthā āyasmatā mahāmoggallānena attano guṇe pakāsentena vuttā.",
  "atk-s0508a2:6086_1": "Tattha sāriputtovāti gāthāya ayaṃ saṅkhepattho –",
  "atk-s0508a2:6086_2": "paññāya paññāsampadāya,",
  "atk-s0508a2:6086_3": "sīlena sīlasampattiyā,",
  "atk-s0508a2:6086_4": "upasamena kilesavūpasamena,",
  "atk-s0508a2:6086_5": "yo bhikkhu pāraṅgato pāraṃ pariyantaṃ ukkaṃsaṃ gato so sāriputto sāvakehi paññādīhi guṇehi paramukkaṃsagato.",
  "atk-s0508a2:6086_6": "Paññāya sīlena hi paramukkaṃsagato.",
  "atk-s0508a2:6086_7": "Etāvaparamo siyā etaparamo eva,",
  "atk-s0508a2:6086_8": "natthi tato uttarīti.",
  "atk-s0508a2:6086_9": "Imaṃ pana thero yathā sāriputto paññāya uttamo,",
  "atk-s0508a2:6086_10": "tathā ahaṃ samādhinā uttamoti dīpetuṃ avoca.",
  "atk-s0508a2:6086_11": "Tenevāha “koṭisatasahassassā”tiādi.",
  "atk-s0508a2:6087_0": "Tattha khaṇena nimmineti khaṇeneva koṭisatasahassaattabhāvaṃ nimmineyya nimmituṃ samattho.",
  "atk-s0508a2:6087_1": "Tassa nimminane na mayhaṃ bhāro atthi.",
  "atk-s0508a2:6087_2": "Vikubbanāsu kusalo,",
  "atk-s0508a2:6087_3": "vasībhūtomhi iddhiyāti na kevalaṃ manomayavikubbanāsu eva,",
  "atk-s0508a2:6087_4": "sabbāyapi iddhiyā vasībhāvappatto amhi.",
  "atk-s0508a2:6088_0": "Samādhivijjāvasipāramīgatoti savitakkasavicārādisamādhīsu ceva pubbenivāsañāṇādivijjāsu ca vasībhāvena pāramiṃ koṭiṃ patto asi.",
  "atk-s0508a2:6088_1": "Tassa taṇhānissayādirahitassa satthu sāsane yathāvuttehi guṇehi ukkaṃsagato.",
  "atk-s0508a2:6088_2": "Dhitisampannatāya dhīro,",
  "atk-s0508a2:6088_3": "moggallānagotto moggallāno,",
  "atk-s0508a2:6088_4": "suṭṭhu ṭhapitaindriyatāya samāhitindriyo,",
  "atk-s0508a2:6088_5": "yathā hatthināgo pūtilatābandhanaṃ sukheneva chindati,",
  "atk-s0508a2:6088_6": "evaṃ sakalaṃ kilesabandhanaṃ samucchindi evāti.",
  "atk-s0508a2:6089_0": "Kīdiso nirayo āsītiādayo gāthā koṭṭhaṃ anupavisitvā nikkhamitvā ṭhitamāraṃ tajjentena therena vuttā.",
  "atk-s0508a2:6089_1": "Tattha kīdisoti kiṃpakāro.",
  "atk-s0508a2:6089_2": "Yattha dussīti yasmiṃ niraye “dussī”ti evaṃnāmo māro.",
  "atk-s0508a2:6089_3": "Apaccathāti nirayagginā apacci.",
  "atk-s0508a2:6089_4": "Vidhuraṃ sāvakanti vidhuraṃ nāma kakusandhassa bhagavato aggasāvakaṃ.",
  "atk-s0508a2:6089_5": "Āsajjāti ghaṭṭayitvā bādhitvā.",
  "atk-s0508a2:6089_6": "Kakusandhañca brāhmaṇanti kakusandhañca sammāsambuddhaṃ āsajjāti attho.",
  "atk-s0508a2:6089_7": "Bhagavantaṃ uddissa kumāraṃ āvisitvā mārena khittā sakkharā therassa sīse pati.",
  "atk-s0508a2:6090_0": "Sataṃ āsi ayosaṅkūti tasmiṃ kira niraye upapannānaṃ tigāvuto attabhāvo hoti,",
  "atk-s0508a2:6090_1": "dussīmārassāpi tādisova ahosi.",
  "atk-s0508a2:6090_2": "Atha nirayapālā tālakkhandhappamāṇānaṃ ayosūlānaṃ ādittānaṃ sampajjalitānaṃ sajotibhūtānaṃ satameva gahetvā",
  "atk-s0508a2:6090_3": "“imasmiṃva te ṭhāne ṭhitena hadayena cintetvā pāpaṃ kata”nti sudhādoṇiyaṃ sudhaṃ koṭṭentā viya hadayamajjhaṃ",
  "atk-s0508a2:6090_4": "koṭṭetvā paṇṇāsa janā pādābhimukhā,",
  "atk-s0508a2:6090_5": "paṇṇāsa janā sīsābhimukhā koṭṭentā gacchanti,",
  "atk-s0508a2:6090_6": "evaṃ gacchantā ca pañcahi vassasatehi ubho ante patvā puna nivattamānā pañcahi vassasatehi hadayamajjhaṃ upagacchanti,",
  "atk-s0508a2:6090_7": "taṃ sandhāya vuttaṃ “sataṃ āsi ayosaṅkū”ti.",
  "atk-s0508a2:6090_8": "Sabbe paccattavedanāti sayameva pāṭiyekkavedanājanakā.",
  "atk-s0508a2:6090_9": "Sā kira vedanā mahānirayavedanāto dukkhatarā hoti,",
  "atk-s0508a2:6090_10": "yathā hi sinehapānasattāhato parihārasattāhaṃ dukkhataraṃ,",
  "atk-s0508a2:6090_11": "evaṃ mahānirayadukkhato ussade vuṭṭhānavedanā dukkhatarā.",
  "atk-s0508a2:6090_12": "Īdiso nirayo āsīti imasmiṃ ṭhāne devadūtasuttena nirayo dīpetabbo.",
  "atk-s0508a2:6091_0": "Yo etamabhijānātīti yo mahābhiñño etaṃ kammaphalañca hatthatale ṭhapitaāmalakaṃ viya abhimukhaṃ katvā paccakkhato jānāti.",
  "atk-s0508a2:6091_1": "Bhikkhu buddhassa sāvakoti bhinnakileso bhikkhu sammāsambuddhassa sāvako. Kaṇha,",
  "atk-s0508a2:6091_2": "dukkhaṃ nigacchasīti ekantakāḷakehi pāpadhammehi samannāgatattā,",
  "atk-s0508a2:6091_3": "kaṇha māra,",
  "atk-s0508a2:6091_4": "dukkhaṃ vindissasi.",
  "atk-s0508a2:6092_0": "Majjhesarasminti mahāsamuddassa majjhe kira udakaṃ vatthuṃ katvā nibbattavimānāni kappaṭṭhitikāni honti.",
  "atk-s0508a2:6092_1": "Tenāha “vimānā kappaṭhāyino”ti.",
  "atk-s0508a2:6092_2": "Tesaṃ veḷuriyassa viya vaṇṇo hoti,",
  "atk-s0508a2:6092_3": "pabbatamatthake jalitanaḷaggikhandho viya ca etesaṃ acciyo jotanti,",
  "atk-s0508a2:6092_4": "tena te ativiya pabhassarā pabhāsampannā honti.",
  "atk-s0508a2:6092_5": "Tenāha “veḷuriyavaṇṇā rucirā,",
  "atk-s0508a2:6092_6": "accimanto pabhassarā”ti.",
  "atk-s0508a2:6092_7": "Puthu nānattavaṇṇiyoti nīlādivasena nānattavaṇṇā bahū accharā tattha tesu vimānesu naccanti.",
  "atk-s0508a2:6093_0": "Yo etamabhijānātīti yo etaṃ vimānaṃ vatthuṃ paccakkhaṃ katvā jānāti.",
  "atk-s0508a2:6093_1": "Ayañhi attho vimānapetavatthūhi dīpetabbo.",
  "atk-s0508a2:6094_0": "Buddhena coditoti sammāsambuddhena codito uyyojito.",
  "atk-s0508a2:6094_1": "Bhikkhusaṅghassa pekkhatoti mahato bhikkhusaṅghassa passantassa.",
  "atk-s0508a2:6094_2": "Migāramātupāsādaṃ pādaṅguṭṭhena kampayīti pubbārāme visākhāya mahāupāsikāya kāritaṃ sahassagabbhapaṭimaṇḍitaṃ",
  "atk-s0508a2:6094_3": "mahāpāsādaṃ attano pādaṅguṭṭhena kampesiṃ.",
  "atk-s0508a2:6094_4": "Ekasmiñhi samaye pubbārāme yathāvuttapāsāde bhagavati viharante sambahulā navakatarā bhikkhū uparipāsāde",
  "atk-s0508a2:6094_5": "nisinnā satthārampi acintetvā tiracchānakathaṃ kathetumāraddhā,",
  "atk-s0508a2:6094_6": "taṃ sutvā bhagavā te saṃvejetvā attano dhammadesanāya bhājanabhūte kātukāmo āyasmantaṃ mahāmoggallānattheraṃ āmantesi –",
  "atk-s0508a2:6094_7": "“passasi tvaṃ,",
  "atk-s0508a2:6094_8": "moggallāna,",
  "atk-s0508a2:6094_9": "nave bhikkhū tiracchānakathamanuyutte”ti.",
  "atk-s0508a2:6094_10": "Taṃ sutvā thero satthu ajjhāsayaṃ ñatvā abhiññāpādakaṃ āpokasiṇārammaṇaṃ catutthajjhānaṃ samāpajjitvā",
  "atk-s0508a2:6094_11": "vuṭṭhāya “pāsādassa patiṭṭhitokāsaṃ udakaṃ hotū”ti adhiṭṭhāya pāsādamatthake thūpikaṃ pādaṅguṭṭhena pahari,",
  "atk-s0508a2:6094_12": "pāsādo onamitvā ekena passena aṭṭhāsi.",
  "atk-s0508a2:6094_13": "Punapi pahari,",
  "atk-s0508a2:6094_14": "aparena passena aṭṭhāsi.",
  "atk-s0508a2:6094_15": "Te bhikkhū bhītā saṃviggā pāsādassa patanabhayena tato nikkhamitvā bhagavato samīpe aṭṭhaṃsu.",
  "atk-s0508a2:6094_16": "Satthā tesaṃ ajjhāsayaṃ oloketvā dhammaṃ deseti.",
  "atk-s0508a2:6094_17": "Taṃ sutvā tesu keci sotāpattiphale patiṭṭhahiṃsu,",
  "atk-s0508a2:6094_18": "keci sakadāgāmiphale,",
  "atk-s0508a2:6094_19": "keci anāgāmiphale,",
  "atk-s0508a2:6094_20": "keci arahattaphale patiṭṭhahiṃsu.",
  "atk-s0508a2:6094_21": "Svāyamattho pāsādakampanasuttena dīpetabbo.",
  "atk-s0508a2:6095_0": "Vejayantapāsādanti so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito",
  "atk-s0508a2:6095_1": "devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena nibbattattā “vejayanto”ti",
  "atk-s0508a2:6095_2": "laddhanāmo pāsādo,",
  "atk-s0508a2:6095_3": "taṃ sandhāyāha “vejayantapāsāda”nti.",
  "atk-s0508a2:6095_4": "Tampi hi ayaṃ thero pādaṅguṭṭhena kampesi.",
  "atk-s0508a2:6095_5": "Ekasmiñhi samaye bhagavantaṃ pubbārāme viharantaṃ sakko devarājā upasaṅkamitvā taṇhāsaṅkhayavimuttiṃ pucchi.",
  "atk-s0508a2:6095_6": "Tassa bhagavā vissajjeti.",
  "atk-s0508a2:6095_7": "So taṃ sutvā attamano pamudito abhivādetvā padakkhiṇaṃ katvā attano devalokameva gato.",
  "atk-s0508a2:6095_8": "Athāyasmā mahāmoggallāno evaṃ cintesi –",
  "atk-s0508a2:6095_9": "“ayaṃ sakko bhagavantaṃ upasaṅkamitvā evarūpaṃ gambhīraṃ nibbānapaṭisaṃyuttaṃ pañhaṃ pucchi,",
  "atk-s0508a2:6095_10": "bhagavatā ca pañho vissajjito,",
  "atk-s0508a2:6095_11": "kinnu kho jānitvā gato,",
  "atk-s0508a2:6095_12": "udāhu ajānitvā?",
  "atk-s0508a2:6095_13": "Yaṃnūnāhaṃ devalokaṃ gantvā tamatthaṃ jāneyya”nti.",
  "atk-s0508a2:6095_14": "So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi.",
  "atk-s0508a2:6095_15": "Sakko dibbasampattiyā pamatto hutvā vikkhepaṃ akāsi.",
  "atk-s0508a2:6095_16": "Thero tassa saṃvegajananatthaṃ vejayantapāsādaṃ pādaṅguṭṭhena kampesi.",
  "atk-s0508a2:6095_17": "Tena vuttaṃ –",
  "atk-s0508a2:6096_0": "“Yo vejayantapāsādaṃ, pādaṅguṭṭhena kampayi;",
  "atk-s0508a2:6097_0": "Iddhibalenupatthaddho, saṃvejesi ca devatā”ti.",
  "atk-s0508a2:6098_0": "Ayaṃ panattho cūḷataṇhāsaṅkhayavimuttisuttena dīpetabbo. Kampitākāro heṭṭhā vuttoyeva.",
  "atk-s0508a2:6099_0": "Sakkaṃ so paripucchatīti yathāvuttameva therassa taṇhāsaṅkhayavimuttipucchaṃ sandhāya vuttaṃ.",
  "atk-s0508a2:6099_1": "Tenāha “api, āvuso, jānāsi,",
  "atk-s0508a2:6099_2": "taṇhakkhayavimuttiyo”ti.",
  "atk-s0508a2:6099_3": "Tassa sakko viyākāsīti idaṃ therena pāsādakampane kate saṃviggahadayena pamādaṃ pahāya yoniso manasi karitvā pañhassa byākatabhāvaṃ sandhāya vuttaṃ.",
  "atk-s0508a2:6099_4": "Satthārā desitaniyāmeneva hi so tadā kathesi.",
  "atk-s0508a2:6099_5": "Tenāha “pañhaṃ puṭṭho yathātatha”nti.",
  "atk-s0508a2:6099_6": "Tattha sakkaṃ so paripucchatīti sakkaṃ devarājaṃ so moggallānatthero satthārā desitāya taṇhāsaṅkhayavimuttiyā sammadeva gahitabhāvaṃ pucchi.",
  "atk-s0508a2:6099_7": "Atītatthe hi idaṃ vattamānavacanaṃ. Api, āvuso, jānāsīti, āvuso,",
  "atk-s0508a2:6099_8": "api jānāsi,",
  "atk-s0508a2:6099_9": "kiṃ jānāsi?",
  "atk-s0508a2:6099_10": "Taṇhakkhayavimuttiyoti yathā taṇhāsaṅkhayavimuttiyo satthārā tuyhaṃ desitā,",
  "atk-s0508a2:6099_11": "tathā kiṃ jānāsīti pucchi.",
  "atk-s0508a2:6099_12": "Taṇhakkhayavimuttiyoti vā taṇhāsaṅkhayavimuttisuttassa desanaṃ pucchati.",
  "atk-s0508a2:6100_0": "Brahmānanti mahābrahmānaṃ.",
  "atk-s0508a2:6100_1": "Sudhammāyaṃ ṭhito sabhanti sudhammāya sabhāya.",
  "atk-s0508a2:6100_2": "Ayaṃ pana brahmaloke sudhammasabhāva,",
  "atk-s0508a2:6100_3": "na tāvatiṃsabhavane,",
  "atk-s0508a2:6100_4": "sudhammasabhāvirahito devaloko nāma natthi.",
  "atk-s0508a2:6100_5": "Ajjāpi tyāvuso,",
  "atk-s0508a2:6100_6": "sā diṭṭhi,",
  "atk-s0508a2:6100_7": "yā te diṭṭhi pure ahūti imaṃ brahmalokaṃ upagantuṃ samattho natthi koci samaṇo vā brāhmaṇo vā,",
  "atk-s0508a2:6100_8": "satthu idhāgamanato pubbe yā tuyhaṃ diṭṭhi ahosi,",
  "atk-s0508a2:6100_9": "kiṃ ajjāpi idānipi sā diṭṭhi na vigatāti?",
  "atk-s0508a2:6100_10": "Passasi vītivattantaṃ,",
  "atk-s0508a2:6100_11": "brahmaloke pabhassaranti brahmaloke vītipatantaṃ mahākappinamahākassapādīhi sāvakehi parivāritassa tejodhātuṃ",
  "atk-s0508a2:6100_12": "samāpajjitvā nisinnassa sasāvakassa bhagavato obhāsaṃ passasīti attho.",
  "atk-s0508a2:6100_13": "Ekasmiñhi samaye bhagavā brahmaloke sudhammāya sabhāya sannipatitvā sannisinnassa –",
  "atk-s0508a2:6100_14": "“atthi nu kho koci samaṇo vā brāhmaṇo vā evaṃmahiddhiko,",
  "atk-s0508a2:6100_15": "yo idha āgantuṃ sakkuṇeyyā”ti cintentassa brahmuno cittamaññāya tattha gantvā brahmuno matthake ākāse",
  "atk-s0508a2:6100_16": "nisinno tejodhātuṃ samāpajjitvā obhāsaṃ muñcanto mahāmoggallānādīnaṃ āgamanaṃ cintesi.",
  "atk-s0508a2:6100_17": "Saha cintanena tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ samāpajjitvā",
  "atk-s0508a2:6100_18": "paccekadisāsu nisīditvā obhāsaṃ vissajjitvā sakalabrahmaloko ekobhāso ahosi.",
  "atk-s0508a2:6100_19": "Satthā brahmuno kallacittataṃ ñatvā catusaccapakāsanaṃ dhammaṃ desesi.",
  "atk-s0508a2:6100_20": "Desanāpariyosāne anekāni brahmasahassāni maggaphalesu patiṭṭhahiṃsu,",
  "atk-s0508a2:6100_21": "taṃ sandhāya codento “ajjāpi tyāvuso,",
  "atk-s0508a2:6100_22": "sā diṭṭhī”ti gāthamāha.",
  "atk-s0508a2:6100_23": "Ayaṃ panattho bakabrahmasuttena dīpetabbo.",
  "atk-s0508a2:6100_24": "Vuttañhetaṃ –",
  "atk-s0508a2:6101_0": "“Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme.",
  "atk-s0508a2:6101_1": "Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti –",
  "atk-s0508a2:6101_2": "‘natthi so samaṇo vā brāhmaṇo vā,",
  "atk-s0508a2:6101_3": "yo idha āgaccheyyā’ti.",
  "atk-s0508a2:6101_4": "Atha kho bhagavā tassa brahmuno cetasā cetoparivitakkamaññāya seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0508a2:6101_5": "pasāritaṃ vā bāhaṃ samiñjeyya,",
  "atk-s0508a2:6101_6": "evameva jetavane antarahito tasmiṃ brahmaloke pāturahosi.",
  "atk-s0508a2:6101_7": "Atha kho bhagavā tassa brahmuno upari vehāsaṃ pallaṅkena nisīdi tejodhātuṃ samāpajjitvā.",
  "atk-s0508a2:6102_0": "“Atha kho āyasmato mahāmoggallānassa etadahosi –",
  "atk-s0508a2:6102_1": "‘kahaṃ nu kho bhagavā etarahi viharatī’ti?",
  "atk-s0508a2:6102_2": "Addasā kho āyasmā mahāmoggallāno bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0508a2:6102_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0508a2:6102_4": "Disvāna seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0508a2:6102_5": "pasāritaṃ vā bāhaṃ samiñjeyya,",
  "atk-s0508a2:6102_6": "evameva jetavane antarahito tasmiṃ brahmaloke pāturahosi.",
  "atk-s0508a2:6102_7": "Atha kho āyasmā mahāmoggallāno puratthimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0508a2:6103_0": "“Atha kho āyasmato mahākassapassa etadahosi –",
  "atk-s0508a2:6103_1": "‘kahaṃ nu kho bhagavā etarahi viharatī’ti?",
  "atk-s0508a2:6103_2": "Addasā kho āyasmā mahākassapo bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0508a2:6103_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0508a2:6103_4": "Disvāna seyyathāpi nāma balavā puriso…pe…",
  "atk-s0508a2:6103_5": "evameva jetavane antarahito tasmiṃ brahmaloke pāturahosi.",
  "atk-s0508a2:6103_6": "Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0508a2:6104_0": "“Atha kho āyasmato mahākappinassa etadahosi –",
  "atk-s0508a2:6104_1": "‘kahaṃ nu kho bhagavā etarahi viharatī’ti?",
  "atk-s0508a2:6104_2": "Addasā kho āyasmā mahākappino bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0508a2:6104_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0508a2:6104_4": "Disvāna seyyathāpi nāma balavā puriso…pe…",
  "atk-s0508a2:6104_5": "evameva jetavane antarahito tasmiṃ brahmaloke pāturahosi.",
  "atk-s0508a2:6104_6": "Atha kho āyasmā mahākappino pacchimaṃ disaṃ nissāya tassa brahmuno.",
  "atk-s0508a2:6104_7": "Uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0508a2:6105_0": "“Atha kho āyasmato anuruddhassa etadahosi –",
  "atk-s0508a2:6105_1": "‘kahaṃ nu kho bhagavā etarahi viharatī’ti?",
  "atk-s0508a2:6105_2": "Addasā kho āyasmā anuruddho bhagavantaṃ dibbena cakkhunā visuddhena atikkantamānusakena tassa brahmuno",
  "atk-s0508a2:6105_3": "uparivehāsaṃ pallaṅkena nisinnaṃ tejodhātuṃ samāpannaṃ.",
  "atk-s0508a2:6105_4": "Disvāna seyyathāpi nāma balavā puriso…pe…",
  "atk-s0508a2:6105_5": "evameva jetavane antarahito tasmiṃ brahmaloke pāturahosi.",
  "atk-s0508a2:6105_6": "Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0508a2:6105_7": "Atha kho āyasmā mahāmoggallāno taṃ brahmānaṃ gāthāya ajjhabhāsi –",
  "atk-s0508a2:6106_0": "“Ajjāpi te āvuso sā diṭṭhi, yā te diṭṭhi pure ahu;",
  "atk-s0508a2:6107_0": "Passasi vītivattantaṃ, brahmaloke pabhassaranti.",
  "atk-s0508a2:6108_0": "“Na me mārisa sā diṭṭhi, yā me diṭṭhi pure ahu;",
  "atk-s0508a2:6109_0": "Passāmi vītivattantaṃ, brahmaloke pabhassaraṃ;",
  "atk-s0508a2:6110_0": "Svāhaṃ ajja kathaṃ vajjaṃ, ahaṃ niccomhi sassato”ti.",
  "atk-s0508a2:6111_0": "“Atha kho bhagavā taṃ brahmānaṃ saṃvejetvā seyyathāpi nāma balavā puriso…pe…",
  "atk-s0508a2:6111_1": "evameva tasmiṃ brahmaloke antarahito jetavane pāturahosi.",
  "atk-s0508a2:6111_2": "Atha kho so brahmā aññataraṃ brahmapārisajjaṃ āmantesi –",
  "atk-s0508a2:6111_3": "‘ehi tvaṃ, mārisa,",
  "atk-s0508a2:6111_4": "yenāyasmā mahāmoggallāno tenupasaṅkama,",
  "atk-s0508a2:6111_5": "upasaṅkamitvā āyasmantaṃ mahāmoggallānaṃ evaṃ vadehi ‘atthi nu kho mārisa moggallāna,",
  "atk-s0508a2:6111_6": "aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno, kassapo, kappino,",
  "atk-s0508a2:6111_7": "anuruddho”’ti. “Evaṃ,",
  "atk-s0508a2:6111_8": "mārisā”ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami,",
  "atk-s0508a2:6111_9": "upasaṅkamitvā āyasmantaṃ mahāmoggallānaṃ etadavoca –",
  "atk-s0508a2:6111_10": "“atthi nu kho,",
  "atk-s0508a2:6111_11": "mārisa moggallāna,",
  "atk-s0508a2:6111_12": "aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno, kassapo, kappino,",
  "atk-s0508a2:6111_13": "anuruddho”ti.",
  "atk-s0508a2:6111_14": "Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –",
  "atk-s0508a2:6112_0": "“Tevijjā iddhipattā ca, cetopariyāyakovidā;",
  "atk-s0508a2:6113_0": "Khīṇāsavā arahanto, bahū buddhassa sāvakā”ti.",
  "atk-s0508a2:6114_0": "“Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami,",
  "atk-s0508a2:6114_1": "upasaṅkamitvā taṃ brahmānaṃ etadavoca – āyasmā,",
  "atk-s0508a2:6114_2": "mārisa mahāmoggallāno evamāha –",
  "atk-s0508a2:6115_0": "“Tevijjā iddhipattā ca, cetopariyāyakovidā;",
  "atk-s0508a2:6116_0": "Khīṇāsavā arahanto, bahū buddhassa sāvakā”ti.",
  "atk-s0508a2:6117_0": "“Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandī”ti.",
  "atk-s0508a2:6118_0": "Idaṃ sandhāya vuttaṃ “ayaṃ panattho bakabrahmasuttena dīpetabbo”ti.",
  "atk-s0508a2:6119_0": "Mahāneruno kūṭanti kūṭasīsena sakalameva sinerupabbatarājaṃ vadati.",
  "atk-s0508a2:6119_1": "Vimokkhena aphassayīti jhānavimokkhanissayena abhiññāṇena phassayīti adhippāyo.",
  "atk-s0508a2:6119_2": "Vananti jambudīpaṃ.",
  "atk-s0508a2:6119_3": "So hi vanabahulatāya “vana”nti vutto.",
  "atk-s0508a2:6119_4": "Tenāha “jambusaṇḍassa issaro”ti.",
  "atk-s0508a2:6119_5": "Pubbavidehānanti pubbavidehaṭṭhānaṃ,",
  "atk-s0508a2:6119_6": "pubbavidehanti attho.",
  "atk-s0508a2:6119_7": "Ye ca bhūmisayā narāti bhūmisayā narā nāma aparagoyānakā ca uttarakurukā ca manussā.",
  "atk-s0508a2:6119_8": "Te hi gehābhāvato “bhūmisayā”ti vuttā.",
  "atk-s0508a2:6119_9": "Tepi sabbe aphassayīti sambandho.",
  "atk-s0508a2:6119_10": "Ayaṃ panattho nandopanandadamanena dīpetabbo –",
  "atk-s0508a2:6120_0": "“Ekasmiṃ kira samaye anāthapiṇḍiko gahapati bhagavato dhammadesanaṃ sutvā ‘sve, bhante,",
  "atk-s0508a2:6120_1": "pañcahi bhikkhusatehi saddhiṃ mayhaṃ gehe bhikkhaṃ gaṇhathā’ti nimantetvā pakkāmi.",
  "atk-s0508a2:6120_2": "Taṃdivasañca bhagavato paccūsasamaye dasasahassilokadhātuṃ olokentassa nandopanando nāma nāgarājā ñāṇamukhe āpāthaṃ āgacchi.",
  "atk-s0508a2:6120_3": "Bhagavā ‘ayaṃ nāgarājā mayhaṃ ñāṇamukhe āpāthaṃ āgacchati,",
  "atk-s0508a2:6120_4": "kiṃ nu kho bhavissatī’ti āvajjento saraṇagamanassa upanissayaṃ disvā ‘ayaṃ micchādiṭṭhiko tīsu ratanesu appasanno,",
  "atk-s0508a2:6120_5": "ko nu kho imaṃ micchādiṭṭhito vimoceyyā’ti āvajjento mahāmoggallānattheraṃ addasa.",
  "atk-s0508a2:6121_0": "“Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – ‘ānanda,",
  "atk-s0508a2:6121_1": "pañcannaṃ bhikkhusatānaṃ ārocehi tathāgato devacārikaṃ gacchatī’ti.",
  "atk-s0508a2:6121_2": "Taṃdivasañca nandopanandassa āpānabhūmiṃ sajjayiṃsu.",
  "atk-s0508a2:6121_3": "So dibbaratanapallaṅke dibbena setacchattena dhāriyamāno tividhanāṭakehi ceva nāgaparisāya ca parivuto",
  "atk-s0508a2:6121_4": "dibbabhājanesu upaṭṭhāpitaṃ annapānavidhiṃ olokayamāno nisinno hoti.",
  "atk-s0508a2:6121_5": "Atha kho bhagavā yathā nāgarājā passati,",
  "atk-s0508a2:6121_6": "tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.",
  "atk-s0508a2:6122_0": "“Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ hoti –",
  "atk-s0508a2:6122_1": "‘ime hi nāma muṇḍakā samaṇakā amhākaṃ uparibhavanena devānaṃ tāvatiṃsānaṃ bhavanaṃ pavisantipi nikkhamantipi,",
  "atk-s0508a2:6122_2": "na idāni ito paṭṭhāya imesaṃ amhākaṃ matthake pādapaṃsuṃ okirantānaṃ gantuṃ dassāmī’ti uṭṭhāya sinerupādaṃ",
  "atk-s0508a2:6122_3": "gantvā taṃ attabhāvaṃ vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ",
  "atk-s0508a2:6122_4": "avakujjena phaṇena paṭiggahetvā adassanaṃ gamesi.",
  "atk-s0508a2:6123_0": "“Atha kho āyasmā raṭṭhapālo bhagavantaṃ etadavoca – ‘pubbe, bhante,",
  "atk-s0508a2:6123_1": "imasmiṃ padese ṭhito sineruṃ passāmi,",
  "atk-s0508a2:6123_2": "sineruparibhaṇḍaṃ passāmi,",
  "atk-s0508a2:6123_3": "tāvatiṃsaṃ passāmi,",
  "atk-s0508a2:6123_4": "vejayantaṃ passāmi,",
  "atk-s0508a2:6123_5": "vejayantassa pāsādassa upari dhajaṃ passāmi.",
  "atk-s0508a2:6123_6": "Ko nu kho, bhante,",
  "atk-s0508a2:6123_7": "hetu ko paccayo,",
  "atk-s0508a2:6123_8": "yaṃ etarahi neva sineruṃ passāmi…pe…",
  "atk-s0508a2:6123_9": "na vejayantassa pāsādassa upari dhajaṃ passāmī’ti? Ayaṃ,",
  "atk-s0508a2:6123_10": "raṭṭhapāla,",
  "atk-s0508a2:6123_11": "nandopanando nāma nāgarājā tumhākaṃ kupito sineruṃ sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā ṭhitoti.",
  "atk-s0508a2:6123_12": "‘Damemi naṃ,",
  "atk-s0508a2:6123_13": "bhante’ti.",
  "atk-s0508a2:6123_14": "Na bhagavā naṃ anujāni.",
  "atk-s0508a2:6123_15": "Atha kho āyasmā bhaddiyo āyasmā rāhuloti anukkamena sabbepi bhikkhū uṭṭhahiṃsu.",
  "atk-s0508a2:6123_16": "Na bhagavā anujāni.",
  "atk-s0508a2:6124_0": "“Avasāne mahāmoggallānatthero ‘ahaṃ, bhante,",
  "atk-s0508a2:6124_1": "damemi na’nti āha. ‘Damehi,",
  "atk-s0508a2:6124_2": "moggallānā’ti bhagavā anujāni.",
  "atk-s0508a2:6124_3": "Thero attabhāvaṃ vijahitvā mahantaṃ nāgarājavaṇṇaṃ abhinimminitvā nandopanandaṃ cuddasakkhattuṃ bhogehi",
  "atk-s0508a2:6124_4": "parikkhipitvā tassa phaṇassa matthake attano phaṇaṃ ṭhapetvā sinerunā saddhiṃ abhinippīḷesi.",
  "atk-s0508a2:6124_5": "Nāgarājā dhūmāyi.",
  "atk-s0508a2:6124_6": "Thero ‘na tuyhaṃyeva sarīre dhūmo atthi,",
  "atk-s0508a2:6124_7": "mayhampi atthī’ti dhūmāyi.",
  "atk-s0508a2:6124_8": "Nāgarājassa dhūmo theraṃ na bādhati.",
  "atk-s0508a2:6124_9": "Therassa pana dhūmo nāgarājaṃ bādhati.",
  "atk-s0508a2:6124_10": "Tato nāgarājā pajjali.",
  "atk-s0508a2:6124_11": "Theropi ‘na tuyhaṃyeva sarīre aggi atthi,",
  "atk-s0508a2:6124_12": "mayhampi atthī’ti pajjali.",
  "atk-s0508a2:6124_13": "Nāgarājassa tejo theraṃ na bādhati,",
  "atk-s0508a2:6124_14": "therassa pana tejo nāgarājaṃ bādhati.",
  "atk-s0508a2:6124_15": "Nāgarājā ‘ayaṃ maṃ sinerunā abhinippīḷetvā dhūmāyati ceva pajjalati cā’ti cintetvā, ‘bho,",
  "atk-s0508a2:6124_16": "tuvaṃ kosī’ti paṭipucchi. Ahaṃ kho, nanda,",
  "atk-s0508a2:6124_17": "moggallānoti. Bhante,",
  "atk-s0508a2:6124_18": "attano bhikkhubhāvena tiṭṭhāhī”ti.",
  "atk-s0508a2:6125_0": "“Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena nikkhami,",
  "atk-s0508a2:6125_1": "vāmakaṇṇasotena pavisitvā dakkhiṇakaṇṇasotena nikkhami.",
  "atk-s0508a2:6125_2": "Tathā dakkhiṇanāsasotena pavisitvā vāmanāsasotena nikkhami,",
  "atk-s0508a2:6125_3": "vāmanāsasotena pavisitvā dakkhiṇanāsasotena nikkhami.",
  "atk-s0508a2:6125_4": "Tato nāgarājā mukhaṃ vivari.",
  "atk-s0508a2:6125_5": "Thero mukhena pavisitvā antokucchiyaṃ pācīnena ca pacchimena ca caṅkamati.",
  "atk-s0508a2:6125_6": "Bhagavā ‘moggallāna,",
  "atk-s0508a2:6125_7": "manasi karohi mahiddhiko nāgo’ti āha.",
  "atk-s0508a2:6125_8": "Thero ‘mayhaṃ kho, bhante,",
  "atk-s0508a2:6125_9": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, tiṭṭhatu, bhante,",
  "atk-s0508a2:6125_10": "nandopanando,",
  "atk-s0508a2:6125_11": "ahaṃ nandopanandasadisānaṃ nāgarājānaṃ satampi sahassampi satasahassampi dameyya’nti āha.",
  "atk-s0508a2:6126_0": "“Nāgarājā cintesi –",
  "atk-s0508a2:6126_1": "‘pavisanto tāva me na diṭṭho,",
  "atk-s0508a2:6126_2": "nikkhamanakāle dāni naṃ dāṭhāntare pakkhipitvā saṅkhādissāmī’ti cintetvā ‘nikkhamatha, bhante,",
  "atk-s0508a2:6126_3": "mā maṃ antokucchiyaṃ aparāparaṃ caṅkamanto bādhayitthā’ti āha.",
  "atk-s0508a2:6126_4": "Thero nikkhamitvā bahi aṭṭhāsi.",
  "atk-s0508a2:6126_5": "Nāgarājā ‘ayaṃ so’ti disvā nāsavātaṃ vissajji.",
  "atk-s0508a2:6126_6": "Thero catutthajjhānaṃ samāpajji,",
  "atk-s0508a2:6126_7": "lomakūpampissa vāto cāletuṃ nāsakkhi.",
  "atk-s0508a2:6126_8": "‘Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ,",
  "atk-s0508a2:6126_9": "imaṃ pana ṭhānaṃ patvā evaṃ khippanisantino hutvā samāpajjituṃ nāsakkhissantī’ti nesaṃ bhagavā nāgarājadamanaṃ nānujāni.",
  "atk-s0508a2:6127_0": "“Nāgarājā ‘ahaṃ imassa samaṇassa nāsavātena lomakūpampi cāletuṃ nāsakkhiṃ,",
  "atk-s0508a2:6127_1": "mahiddhiko so samaṇo’ti cintesi.",
  "atk-s0508a2:6127_2": "Thero attabhāvaṃ vijahitvā supaṇṇarūpaṃ nimminitvā supaṇṇavātaṃ dassento nāgarājānaṃ anubandhi,",
  "atk-s0508a2:6127_3": "nāgarājā taṃ attabhāvaṃ vijahitvā māṇavakavaṇṇaṃ abhinimminitvā, ‘bhante,",
  "atk-s0508a2:6127_4": "tumhākaṃ saraṇaṃ gacchāmī’ti vadanto therassa pāde vandi.",
  "atk-s0508a2:6127_5": "Thero ‘satthā,",
  "atk-s0508a2:6127_6": "nando āgato, ehi tvaṃ,",
  "atk-s0508a2:6127_7": "gamissāmā’ti nāgarājānaṃ dametvā nibbisaṃ katvā,",
  "atk-s0508a2:6127_8": "gahetvā bhagavato santikaṃ agamāsi.",
  "atk-s0508a2:6127_9": "Nāgarājā bhagavantaṃ vanditvā ‘bhante,",
  "atk-s0508a2:6127_10": "tumhākaṃ saraṇaṃ gacchāmī’ti āha.",
  "atk-s0508a2:6127_11": "Bhagavā ‘sukhī hohi,",
  "atk-s0508a2:6127_12": "nāgarājā’ti vatvā bhikkhusaṅghaparivuto anāthapiṇḍikassa nivesanaṃ agamāsi.",
  "atk-s0508a2:6128_0": "“Anāthapiṇḍiko ‘kiṃ, bhante,",
  "atk-s0508a2:6128_1": "atidivā āgatatthā’ti āha.",
  "atk-s0508a2:6128_2": "Moggallānassa ca nandopanandassa ca saṅgāmo ahosīti.",
  "atk-s0508a2:6128_3": "Kassa pana, bhante, jayo,",
  "atk-s0508a2:6128_4": "kassa parājayoti?",
  "atk-s0508a2:6128_5": "Moggallānassa jayo,",
  "atk-s0508a2:6128_6": "nandassa parājayoti.",
  "atk-s0508a2:6128_7": "Anāthapiṇḍiko ‘adhivāsetu me, bhante,",
  "atk-s0508a2:6128_8": "bhagavā sattāhaṃ ekapaṭipāṭiyā bhattaṃ,",
  "atk-s0508a2:6128_9": "sattāhaṃ therassa sakkāraṃ karissāmī’ti vatvā sattāhaṃ buddhappamukhānaṃ pañcannaṃ bhikkhusatānaṃ mahāsakkāraṃ akāsi.",
  "atk-s0508a2:6128_10": "Tena vuttaṃ –",
  "atk-s0508a2:6128_11": "‘nandopanandadamanena dīpetabbo”’ti.",
  "atk-s0508a2:6129_0": "Yo etamabhijānātīti etaṃ yathāvuttaṃ vimokkhaṃ phusanakaraṇavasena jānāti.",
  "atk-s0508a2:6130_0": "Na ve aggi cetayati,",
  "atk-s0508a2:6130_1": "ahaṃ bālaṃ ḍahāmīti evaṃ na aggi abhisaṃceteti,",
  "atk-s0508a2:6130_2": "nāpi ḍahanāya payogaṃ parakkamaṃ karoti,",
  "atk-s0508a2:6130_3": "bālo eva pana “ayaṃ mandāgatī”ti anijalantaṃ viya jalitaṃ aggiṃ āsajja naṃ paḍayhati, evameva, māra,",
  "atk-s0508a2:6130_4": "na mayaṃ ḍahitukāmā,",
  "atk-s0508a2:6130_5": "bādhetukāmā,",
  "atk-s0508a2:6130_6": "tvaññeva pana tathā āgamanādiatthena tathāgataṃ aggikhandhasadisaṃ ariyasāvakaṃ āsajja attānaṃ ḍahissasi,",
  "atk-s0508a2:6130_7": "ḍahadukkhato na muñcissasi.",
  "atk-s0508a2:6131_0": "Apuññaṃ pasavīti apuññaṃ paṭilabhati.",
  "atk-s0508a2:6131_1": "Na me pāpaṃ vipaccatīti mama pāpaṃ na vipaccati, kiṃ nu, māra,",
  "atk-s0508a2:6131_2": "evaṃ maññasi nayidamatthi.",
  "atk-s0508a2:6132_0": "Karoto te cīyate pāpanti ekaṃsena karontassa te pāpaṃ cirarattāya cirakālaṃ anatthāya dukkhāya upacīyati. Māra,",
  "atk-s0508a2:6132_1": "nibbinda buddhamhāti catusaccabuddhato buddhasāvakato nibbinda nibbijja parato kammaṃ.",
  "atk-s0508a2:6132_2": "Āsaṃ mākāsi bhikkhusūti “bhikkhū virodhemi vihesemī”ti etaṃ āsaṃ mākāsi.",
  "atk-s0508a2:6133_0": "Itīti evaṃ.",
  "atk-s0508a2:6133_1": "Māraṃ atajjesīti, “māra,",
  "atk-s0508a2:6133_2": "nibbinda…pe…",
  "atk-s0508a2:6133_3": "bhikkhusū”ti āyasmā mahāmoggallāno.",
  "atk-s0508a2:6133_4": "Bhesakaḷāvaneti evaṃnāmake araññe.",
  "atk-s0508a2:6133_5": "Tatoti tajjanahetu.",
  "atk-s0508a2:6133_6": "So dummano yakkhoti so māro domanassiko hutvā tattheva tasmiṃyeva ṭhāne antaradhāyi,",
  "atk-s0508a2:6133_7": "adassanaṃ agamāsi.",
  "atk-s0508a2:6133_8": "Ayañca gāthā dhammasaṅgāyanakāle ṭhapitā.",
  "atk-s0508a2:6133_9": "Yaṃ panettha antarantarā atthato na vibhattaṃ,",
  "atk-s0508a2:6133_10": "taṃ heṭṭhā vuttanayattā uttānameva.",
  "atk-s0508a2:6134_0": "Evamayaṃ mahāthero māraṃ tajjetvā devacārikānarakacārikādivasena aññehi sāvakehi asādhāraṇaṃ sattūpakāraṃ katvā āyupariyosāne parinibbāyi.",
  "atk-s0508a2:6134_1": "Parinibbāyanto ca anomadassissa bhagavato pādamūle paṇidhānaṃ katvā tato paṭṭhāya tattha tattha bhave",
  "atk-s0508a2:6134_2": "uḷārāni puññāni katvā sāvakapāramiyā matthake ṭhitopi antarā katassa pāpakammassa vasena uṭṭhitāya kammapilotikāya",
  "atk-s0508a2:6134_3": "titthiyehi uyyojitehi corehi bādhito anappakaṃ sarīrakhedaṃ katvā parinibbāyi.",
  "atk-s0508a2:6134_4": "Tena vuttaṃ apadāne –",
  "atk-s0508a2:6135_0": "“Anomadassī bhagavā, lokajeṭṭho narāsabho;",
  "atk-s0508a2:6136_0": "Vihāsi himavantamhi, devasaṅghapurakkhato.",
  "atk-s0508a2:6137_0": "“Bhagavā tato otaritvā, vicari cārikaṃ jino;",
  "atk-s0508a2:6138_0": "Sattakāyaṃ anuggaṇhanto, bārāṇasiṃ upāgami.",
  "atk-s0508a2:6139_0": "“Khīṇāsavasahassehi, parivuto lokanāyako;",
  "atk-s0508a2:6140_0": "Obhāsento disā sabbā, virocittha mahāmuni.",
  "atk-s0508a2:6141_0": "“Tadāhaṃ gahapati hutvā, saradena mahiddhinā;",
  "atk-s0508a2:6142_0": "Uyyojito sahāyena, satthāraṃ upasaṅkamiṃ.",
  "atk-s0508a2:6143_0": "“Upasaṅkamitvāna sambuddhaṃ, nimantetvā tathāgataṃ;",
  "atk-s0508a2:6144_0": "Attano bhavanaṃ nesi, mānayanto mahāmuniṃ.",
  "atk-s0508a2:6145_0": "“Upaṭṭhitaṃ mahāvīraṃ, devadevaṃ narāsabhaṃ;",
  "atk-s0508a2:6146_0": "Sabhikkhusaṅghaṃ tappemi, annapānenahaṃ tadā.",
  "atk-s0508a2:6147_0": "“Anumodi mahāvīro, sayambhū aggapuggalo;",
  "atk-s0508a2:6148_0": "Bhikkhusaṅghe nisīditvā, imā gāthā abhāsatha.",
  "atk-s0508a2:6149_0": "“Yaṃ so saṅghamapūjesi, buddhañca lokanāyakaṃ;",
  "atk-s0508a2:6150_0": "Tena cittappasādena, devalokaṃ gamissati.",
  "atk-s0508a2:6151_0": "“Sattasattatikkhattuñca, devarajjaṃ karissati;",
  "atk-s0508a2:6152_0": "Pathabyā rajjaṃ aṭṭhasataṃ, vasudhaṃ āvasissati.",
  "atk-s0508a2:6153_0": "“Pañcapaññāsakkhattuñca, cakkavattī bhavissati;",
  "atk-s0508a2:6154_0": "Bhogā asaṅkhiyā tassa, uppajjissanti tāvade.",
  "atk-s0508a2:6155_0": "“Aparimeyye ito kappe, okkākakulasambhavo;",
  "atk-s0508a2:6156_0": "Gotamo nāma gottena, satthā loke bhavissati.",
  "atk-s0508a2:6157_0": "“Nirayā so cavitvāna, manussattaṃ gamissati;",
  "atk-s0508a2:6158_0": "Kolito nāma nāmena, brahmabandhu bhavissati.",
  "atk-s0508a2:6159_0": "“So pacchā pabbajitvāna, kusalamūlena codito;",
  "atk-s0508a2:6160_0": "Gotamassa bhagavato, dutiyo hessati sāvako.",
  "atk-s0508a2:6161_0": "“Āraddhavīriyo pahitatto, iddhiyā pāramiṃ gato;",
  "atk-s0508a2:6162_0": "Sabbāsave pariññāya, nibbāyissatināsavo.",
  "atk-s0508a2:6163_0": "“Pāpamittopanissāya, kāmarāgavasaṃ gato;",
  "atk-s0508a2:6164_0": "Mātaraṃ pitarañcāpi, ghātayiṃ duṭṭhamānaso.",
  "atk-s0508a2:6165_0": "“Yaṃ yaṃ yonupapajjāmi, nirayaṃ atha mānusaṃ;",
  "atk-s0508a2:6166_0": "Pāpakammasamaṅgitā, bhinnasīso marāmahaṃ.",
  "atk-s0508a2:6167_0": "“Idaṃ pacchimakaṃ mayhaṃ, carimo vattate bhavo;",
  "atk-s0508a2:6168_0": "Idhāpi ediso mayhaṃ, maraṇakāle bhavissati.",
  "atk-s0508a2:6169_0": "“Pavivekamanuyutto, samādhibhāvanārato;",
  "atk-s0508a2:6170_0": "Sabbāsave pariññāya, viharāmi anāsavo.",
  "atk-s0508a2:6171_0": "“Dharaṇimpi sugambhīraṃ, bahalaṃ duppadhaṃsiyaṃ;",
  "atk-s0508a2:6172_0": "Vāmaṅguṭṭhena khobheyyaṃ, iddhiyā pāramiṃ gato.",
  "atk-s0508a2:6173_0": "“Asmimānaṃ na passāmi, māno mayhaṃ na vijjati;",
  "atk-s0508a2:6174_0": "Sāmaṇere upādāya, garucittaṃ karomahaṃ.",
  "atk-s0508a2:6175_0": "“Aparimeyye ito kappe, yaṃ kammamabhinīhariṃ;",
  "atk-s0508a2:6176_0": "Tāhaṃ bhūmimanuppatto, pattomhi āsavakkhayaṃ.",
  "atk-s0508a2:6177_0": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:6178_0": "Mahāmoggallānattheragāthāvaṇṇanā niṭṭhitā.",
  "atk-s0508a2:6179_0": "Saṭṭhinipātavaṇṇanā niṭṭhitā.",
  "atk-s0508a2:6180_0": "21. Mahānipāto",
  "atk-s0508a2:6181_0": "1. Vaṅgīsattheragāthāvaṇṇanā",
  "atk-s0508a2:6182_0": "Sattatinipāte nikkhantaṃ vata maṃ santantiādikā āyasmato vaṅgīsattherassa gāthā.",
  "atk-s0508a2:6182_1": "Kā uppatti?",
  "atk-s0508a2:6182_2": "Ayaṃ kira padumuttarabuddhakāle haṃsavatīnagare mahābhogakule nibbatto,",
  "atk-s0508a2:6182_3": "purimanayeneva vihāraṃ gantvā dhammaṃ suṇanto satthāraṃ ekaṃ bhikkhuṃ paṭibhānavantānaṃ aggaṭṭhāne ṭhapentaṃ disvā satthu adhikārakammaṃ katvā –",
  "atk-s0508a2:6182_4": "“ahampi anāgate paṭibhānavantānaṃ aggo bhaveyya”nti patthanaṃ katvā,",
  "atk-s0508a2:6182_5": "satthārā byākato yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule",
  "atk-s0508a2:6182_6": "nibbattitvā vaṅgīsoti laddhanāmo tayo bede uggaṇhanto ācariyaṃ ārādhetvā,",
  "atk-s0508a2:6182_7": "chavasīsamantaṃ nāma sikkhitvā chavasīsaṃ nakhena ākoṭetvā “ayaṃ satto asukayoniyaṃ nibbatto”ti jānāti.",
  "atk-s0508a2:6183_0": "Brāhmaṇā “ayaṃ amhākaṃ jīvitamaggo”ti ñatvā vaṅgīsaṃ gahetvā paṭicchannayāne nisīdāpetvā gāmanigamarājadhāniyo vicaranti.",
  "atk-s0508a2:6183_1": "Vaṅgīsopi tivassamatthake matānampi sīsaṃ āharāpetvā nakhena ākoṭetvā “ayaṃ satto asukayoniyaṃ nibbatto”ti",
  "atk-s0508a2:6183_2": "vatvā mahājanassa kaṅkhacchedanatthaṃ te te jane āvāhetvā attano attano gatiṃ kathāpeti.",
  "atk-s0508a2:6183_3": "Tena tasmiṃ mahājano abhippasīdati.",
  "atk-s0508a2:6183_4": "So taṃ nissāya mahājanassa hatthato satampi sahassampi labhatīti.",
  "atk-s0508a2:6183_5": "Brāhmaṇā vaṅgīsamādāya yathāruciṃ vicaritvā puna sāvatthiṃ agamaṃsu.",
  "atk-s0508a2:6183_6": "Vaṅgīso satthu guṇe sutvā satthāraṃ upasaṅkamitukāmo ahosi.",
  "atk-s0508a2:6183_7": "Brāhmaṇā “samaṇo gotamo māyāya taṃ āvaṭṭessatī”ti paṭikkhipiṃsu.",
  "atk-s0508a2:6183_8": "Vaṅgīso tesaṃ vacanaṃ anādiyitvā satthu santikaṃ gantvā madhurapaṭisanthāraṃ katvā ekamantaṃ nisīdi.",
  "atk-s0508a2:6184_0": "Taṃ satthā pucchi – “vaṅgīsa,",
  "atk-s0508a2:6184_1": "kiñci sippaṃ jānāsī”ti? “Āma,",
  "atk-s0508a2:6184_2": "bho gotama,",
  "atk-s0508a2:6184_3": "chavasīsamantaṃ nāma jānāmi.",
  "atk-s0508a2:6184_4": "Tena tivassamatthake matānampi sīsaṃ nakhena ākoṭetvā nibbattaṭṭhānaṃ jānāmī”ti.",
  "atk-s0508a2:6184_5": "Satthā tassa ekaṃ niraye nibbattassa sīsaṃ dassesi,",
  "atk-s0508a2:6184_6": "ekaṃ manussesu,",
  "atk-s0508a2:6184_7": "ekaṃ devesu,",
  "atk-s0508a2:6184_8": "ekaṃ parinibbutassa sīsaṃ dassesi.",
  "atk-s0508a2:6184_9": "So paṭhamaṃ sīsaṃ ākoṭetvā,",
  "atk-s0508a2:6184_10": "“bho gotama,",
  "atk-s0508a2:6184_11": "ayaṃ satto niraye nibbatto”ti āha. “Sādhu, vaṅgīsa,",
  "atk-s0508a2:6184_12": "suṭṭhu tayā diṭṭhaṃ.",
  "atk-s0508a2:6184_13": "Ayaṃ satto kuhiṃ nibbatto”ti pucchi.",
  "atk-s0508a2:6184_14": "“Manussaloke”ti.",
  "atk-s0508a2:6184_15": "“Ayaṃ kuhi”nti?",
  "atk-s0508a2:6184_16": "“Devaloke”ti tiṇṇannampi nibbattaṭṭhānaṃ kathesi.",
  "atk-s0508a2:6184_17": "Parinibbutassa pana sīsaṃ nakhena ākoṭento neva antaṃ na koṭiṃ passi.",
  "atk-s0508a2:6184_18": "Atha naṃ satthā “na sakkosi vaṅgīsā”ti pucchi.",
  "atk-s0508a2:6184_19": "“Upaparikkhāmi tāvā”ti punappunaṃ parivattetvā ākoṭentopi bāhirakamantena khīṇāsavassa gatiṃ kathaṃ jānissati,",
  "atk-s0508a2:6184_20": "athassa matthakato sedo mucci.",
  "atk-s0508a2:6184_21": "So lajjitvā tuṇhībhūto aṭṭhāsi.",
  "atk-s0508a2:6184_22": "Atha naṃ satthā –",
  "atk-s0508a2:6184_23": "“kilamasi,",
  "atk-s0508a2:6184_24": "vaṅgīsā”ti āha. “Āma,",
  "atk-s0508a2:6184_25": "bho gotama,",
  "atk-s0508a2:6184_26": "imassa uppannaṭṭhānaṃ jānituṃ na sakkomi,",
  "atk-s0508a2:6184_27": "sace tumhe jānātha,",
  "atk-s0508a2:6184_28": "kathethā”ti. “Vaṅgīsa,",
  "atk-s0508a2:6184_29": "ahaṃ etampi jānāmi,",
  "atk-s0508a2:6184_30": "ito uttaritarampi jānāmī”ti vatvā –",
  "atk-s0508a2:6185_0": "“Cutiṃ yo vedi sattānaṃ, upapattiñca sabbaso;",
  "atk-s0508a2:6186_0": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0508a2:6187_0": "“Yassa gatiṃ na jānanti, devā gandhabbamānusā;",
  "atk-s0508a2:6188_0": "Khīṇāsavaṃ arahantaṃ, tamahaṃ brūmi brāhmaṇa”nti. –",
  "atk-s0508a2:6189_0": "Imā dve gāthā abhāsi.",
  "atk-s0508a2:6189_1": "Vaṅgīso “tena hi,",
  "atk-s0508a2:6189_2": "bho gotama,",
  "atk-s0508a2:6189_3": "taṃ vijjaṃ me dethā”ti apacitiṃ dassetvā satthu santike nisīdi.",
  "atk-s0508a2:6189_4": "Satthā “amhehi samānaliṅgassa demā”ti āha.",
  "atk-s0508a2:6189_5": "Vaṅgīso “yaṃkiñci katvā mayā imaṃ mantaṃ gahetuṃ vaṭṭatī”ti brāhmaṇe āha –",
  "atk-s0508a2:6189_6": "“tumhe mayi pabbajante mā cintayittha,",
  "atk-s0508a2:6189_7": "ahaṃ mantaṃ uggaṇhitvā sakalajambudīpe jeṭṭhako bhavissāmi,",
  "atk-s0508a2:6189_8": "tumhākampi tena bhaddakameva bhavissatī”ti mantatthāya satthusantikaṃ upasaṅkamitvā pabbajjaṃ yāci.",
  "atk-s0508a2:6189_9": "Tadā ca thero nigrodhakappo bhagavato santike ṭhito hoti,",
  "atk-s0508a2:6189_10": "taṃ bhagavā āṇāpesi –",
  "atk-s0508a2:6189_11": "“nigrodhakappa,",
  "atk-s0508a2:6189_12": "imaṃ pabbājehī”ti.",
  "atk-s0508a2:6189_13": "So satthu āṇāya taṃ pabbājesi.",
  "atk-s0508a2:6189_14": "Athassa satthā “mantaparivāraṃ tāva uggaṇhāhī”ti dvattiṃsākārakammaṭṭhānaṃ vipassanākammaṭṭhānañca ācikkhi.",
  "atk-s0508a2:6189_15": "So dvattiṃsākāraṃ sajjhāyantova vipassanaṃ paṭṭhapesi.",
  "atk-s0508a2:6189_16": "Brāhmaṇā vaṅgīsaṃ upasaṅkamitvā “kiṃ,",
  "atk-s0508a2:6189_17": "bho vaṅgīsa,",
  "atk-s0508a2:6189_18": "samaṇasma gotamassa santike sippaṃ sikkhita”nti pucchiṃsu.",
  "atk-s0508a2:6189_19": "“Kiṃ sippasikkhanena,",
  "atk-s0508a2:6189_20": "gacchatha tumhe,",
  "atk-s0508a2:6189_21": "na mayhaṃ tumhehi kattabbakicca”nti.",
  "atk-s0508a2:6189_22": "Brāhmaṇā “tvampi dāni samaṇassa gotamassa vasaṃ āpanno,",
  "atk-s0508a2:6189_23": "māyāya āvaṭṭito,",
  "atk-s0508a2:6189_24": "kiṃ mayaṃ tava santike karissāmā”ti āgatamaggeneva pakkamiṃsu.",
  "atk-s0508a2:6189_25": "Vaṅgīsatthero vipassanaṃ vaḍḍhetvā arahattaṃ sacchākāsi.",
  "atk-s0508a2:6189_26": "Tena vuttaṃ apadāne –",
  "atk-s0508a2:6190_0": "“Padumuttaro nāma jino, sabbadhammesu cakkhumā;",
  "atk-s0508a2:6191_0": "Ito satasahassamhi, kappe uppajji nāyako.",
  "atk-s0508a2:6192_0": "“Yathāpi sāgare ūmi, gagane viya tārakā;",
  "atk-s0508a2:6193_0": "Evaṃ pāvacanaṃ tassa, arahantehi cittitaṃ.",
  "atk-s0508a2:6194_0": "“Sadevāsuranāgehi, manujehi purakkhato;",
  "atk-s0508a2:6195_0": "Samaṇabrāhmaṇākiṇṇe, janamajjhe jinuttamo.",
  "atk-s0508a2:6196_0": "“Pabhāhi anurañjanto, loke lokantagū jino;",
  "atk-s0508a2:6197_0": "Vacanena vibodhento, veneyyapadumāni so.",
  "atk-s0508a2:6198_0": "“Vesārajjehi sampanno, catūhi purisuttamo;",
  "atk-s0508a2:6199_0": "Pahīnabhayasārajjo, khemappatto visārado.",
  "atk-s0508a2:6200_0": "“Āsabhaṃ pavaraṃ ṭhānaṃ, buddhabhūmiñca kevalaṃ;",
  "atk-s0508a2:6201_0": "Paṭijānāti lokaggo, natthi sañcodako kvaci.",
  "atk-s0508a2:6202_0": "“Sīhanādamasambhītaṃ, nadato tassa tādino;",
  "atk-s0508a2:6203_0": "Devā naro vā brahmā vā, paṭivattā na vijjati.",
  "atk-s0508a2:6204_0": "“Desento pavaraṃ dhammaṃ, santārento sadevakaṃ;",
  "atk-s0508a2:6205_0": "Dhammacakkaṃ pavatteti, parisāsu visārado.",
  "atk-s0508a2:6206_0": "“Paṭibhānavataṃ aggaṃ, sāvakaṃ sādhusammataṃ;",
  "atk-s0508a2:6207_0": "Guṇaṃ bahuṃ pakittetvā, etadagge ṭhapesi taṃ.",
  "atk-s0508a2:6208_0": "“Tadāhaṃ haṃsavatiyaṃ, brāhmaṇo sādhusammato;",
  "atk-s0508a2:6209_0": "Sabbavedavidū jāto, vāgīso vādisūdano.",
  "atk-s0508a2:6210_0": "“Upecca taṃ mahāvīraṃ, sutvāhaṃ dhammadesanaṃ;",
  "atk-s0508a2:6211_0": "Pītivaraṃ paṭilabhiṃ, sāvakassa guṇe rato.",
  "atk-s0508a2:6212_0": "“Nimantetvāva sugataṃ, sasaṅghaṃ lokanandanaṃ;",
  "atk-s0508a2:6213_0": "Sattāhaṃ bhojayitvāhaṃ, dussehacchādayiṃ tadā.",
  "atk-s0508a2:6214_0": "“Nipacca sirasā pāde, katokāso katañjalī;",
  "atk-s0508a2:6215_0": "Ekamantaṃ ṭhito haṭṭho, santhaviṃ jinamuttamaṃ.",
  "atk-s0508a2:6216_0": "“Namo te vādimaddana, namo te isisattama;",
  "atk-s0508a2:6217_0": "Namo te sabbalokagga, namo te abhayaṃ kara.",
  "atk-s0508a2:6218_0": "“Namo te māramathana, namo te diṭṭhisūdana;",
  "atk-s0508a2:6219_0": "Namo te santisukhada, namo te saraṇaṃ kara.",
  "atk-s0508a2:6220_0": "“Anāthānaṃ bhavaṃ nātho, bhītānaṃ abhayappado;",
  "atk-s0508a2:6221_0": "Vissāmabhūmi santānaṃ, saraṇaṃ saraṇesinaṃ.",
  "atk-s0508a2:6222_0": "“Evamādīhi sambuddhaṃ, santhavitvā mahāguṇaṃ;",
  "atk-s0508a2:6223_0": "Avocaṃ vādisūdassa, gatiṃ pappomi bhikkhuno.",
  "atk-s0508a2:6224_0": "“Tadā avoca bhagavā, anantapaṭibhānavā;",
  "atk-s0508a2:6225_0": "Yo so buddhaṃ abhojesi, sattāhaṃ sahasāvakaṃ.",
  "atk-s0508a2:6226_0": "“Guṇañca me pakittesi, pasanno sehi pāṇibhi;",
  "atk-s0508a2:6227_0": "Eso patthayate ṭhānaṃ, vādisūdassa bhikkhuno.",
  "atk-s0508a2:6228_0": "“Anāgatamhi addhāne, lacchase taṃ manorathaṃ;",
  "atk-s0508a2:6229_0": "Devamānusasampattiṃ, anubhotvā anappakaṃ.",
  "atk-s0508a2:6230_0": "“Satasahassito kappe, okkākakulasambhavo;",
  "atk-s0508a2:6231_0": "Gotamo nāma gottena, satthā loke bhavissati.",
  "atk-s0508a2:6232_0": "“Tassa dhammesu dāyādo, oraso dhammanimmito;",
  "atk-s0508a2:6233_0": "Vaṅgīso nāma nāmena, hessati satthu sāvako.",
  "atk-s0508a2:6234_0": "“Taṃ sutvā mudito hutvā, yāvajīvaṃ tadā jinaṃ;",
  "atk-s0508a2:6235_0": "Paccayehi upaṭṭhāsiṃ, mettacitto tathāgataṃ.",
  "atk-s0508a2:6236_0": "“Tena kammena sukatena, cetanāpaṇidhīhi ca;",
  "atk-s0508a2:6237_0": "Jahitvā mānusaṃ dehaṃ, tusitaṃ agamāsahaṃ.",
  "atk-s0508a2:6238_0": "“Pacchime ca bhave dāni, jāto vippakule ahaṃ;",
  "atk-s0508a2:6239_0": "Paccājāto yadā āsiṃ, jātiyā sattavassiko.",
  "atk-s0508a2:6240_0": "“Sabbavedavidū jāto, vādasatthavisārado;",
  "atk-s0508a2:6241_0": "Vādissaro cittakathī, paravādappamaddano.",
  "atk-s0508a2:6242_0": "“Vaṅge jātoti vaṅgīso, vacane issaroti vā;",
  "atk-s0508a2:6243_0": "Vaṅgīso iti me nāmaṃ, abhavī lokasammataṃ.",
  "atk-s0508a2:6244_0": "“Yadāhaṃ viññutaṃ patto, ṭhito paṭhamayobbane;",
  "atk-s0508a2:6245_0": "Tadā rājagahe ramme, sāriputtamahaddasaṃ.",
  "atk-s0508a2:6246_0": "“Piṇḍāya vicarantaṃ taṃ, pattapāṇiṃ susaṃvutaṃ;",
  "atk-s0508a2:6247_0": "Alolakkhiṃ mitabhāṇiṃ, yugamattaṃ nidakkhitaṃ.",
  "atk-s0508a2:6248_0": "“Taṃ disvā vimhito hutvā, avocaṃ mamanucchavaṃ;",
  "atk-s0508a2:6249_0": "Kaṇikāraṃva nicitaṃ, cittaṃ gāthāpadaṃ ahaṃ.",
  "atk-s0508a2:6250_0": "“Ācikkhi so me satthāraṃ, sambuddhaṃ lokanāyakaṃ;",
  "atk-s0508a2:6251_0": "Tadā so paṇḍito vīro, uttariṃ samavoca me.",
  "atk-s0508a2:6252_0": "“Virāgasaṃhitaṃ vākyaṃ, katvā duddasamuttamaṃ;",
  "atk-s0508a2:6253_0": "Vicittapaṭibhānehi, tosito tena tādinā.",
  "atk-s0508a2:6254_0": "“Nipacca sirasā pāde, pabbājehīti maṃ bravi;",
  "atk-s0508a2:6255_0": "Tato maṃ sa mahāpañño, buddhaseṭṭhamupānayi.",
  "atk-s0508a2:6256_0": "“Nipacca sirasā pāde, nisīdiṃ satthu santike;",
  "atk-s0508a2:6257_0": "Mamāha vadataṃ seṭṭho, kacci vaṅgīsa jānāsi.",
  "atk-s0508a2:6258_0": "“Kiñci sippanti tassāhaṃ, jānāmīti ca abraviṃ;",
  "atk-s0508a2:6259_0": "Matasīsaṃ vanacchuddhaṃ, api bārasavassikaṃ;",
  "atk-s0508a2:6260_0": "Tava vijjāvisesena, sace sakkosi vācaya.",
  "atk-s0508a2:6261_0": "“Āmoti me paṭiññāte, tīṇi sīsāni dassayi;",
  "atk-s0508a2:6262_0": "Nirayanaradevesu, upapanne avācayiṃ.",
  "atk-s0508a2:6263_0": "“Tadā khīṇāsavasseva, sīsaṃ dassesi nāyako;",
  "atk-s0508a2:6264_0": "Tatohaṃ vihatārabbho, pabbajjaṃ samayācisaṃ.",
  "atk-s0508a2:6265_0": "“Pabbajitvāna sugataṃ, santhavāmi tahiṃ tahiṃ;",
  "atk-s0508a2:6266_0": "Tato maṃ kabbavittosi, ujjhāyantiha bhikkhavo.",
  "atk-s0508a2:6267_0": "“Tato vīmaṃsanatthaṃ me, āha buddho vināyako;",
  "atk-s0508a2:6268_0": "Takkikā panimā gāthā, ṭhānaso paṭibhanti taṃ.",
  "atk-s0508a2:6269_0": "“Na kabbavittohaṃ vīra, ṭhānaso paṭibhanti maṃ;",
  "atk-s0508a2:6270_0": "Tena hi dāni vaṅgīsa, ṭhānaso santhavāhi maṃ.",
  "atk-s0508a2:6271_0": "“Tadāhaṃ santhaviṃ vīraṃ, gāthāhi isisattamaṃ;",
  "atk-s0508a2:6272_0": "Ṭhānaso me tadā tuṭṭho, jino agge ṭhapesi maṃ.",
  "atk-s0508a2:6273_0": "“Paṭibhānena cittena, aññesamatimaññahaṃ;",
  "atk-s0508a2:6274_0": "Pesale tena saṃviggo, arahattamapāpuṇiṃ.",
  "atk-s0508a2:6275_0": "“Paṭibhānavataṃ aggo, añño koci na vijjati;",
  "atk-s0508a2:6276_0": "Yathāyaṃ bhikkhu vaṅgīso, evaṃ dhāretha bhikkhavo.",
  "atk-s0508a2:6277_0": "“Satasahasse kataṃ kammaṃ, phalaṃ dassesi me idha;",
  "atk-s0508a2:6278_0": "Sumutto saravegova, kilese jhāpayiṃ mama.",
  "atk-s0508a2:6279_0": "“Kilesā jhāpitā mayhaṃ, bhavā sabbe samūhatā;",
  "atk-s0508a2:6280_0": "Nāgova bandhanaṃ chetvā, viharāmi anāsavo.",
  "atk-s0508a2:6281_0": "“Svāgataṃ vata me āsi, buddhaseṭṭhassa santike;",
  "atk-s0508a2:6282_0": "Tisso vijjā anuppattā, kataṃ buddhassa sāsanaṃ.",
  "atk-s0508a2:6283_0": "“Paṭisambhidā catasso, vimokkhāpi ca aṭṭhime;",
  "atk-s0508a2:6284_0": "Chaḷabhiññā sacchikatā, kataṃ buddhassa sāsana”nti.",
  "atk-s0508a2:6285_0": "Arahā pana hutvā thero satthu santikaṃ gacchanto cakkhupathato paṭṭhāya candena, sūriyena, ākāsena,",
  "atk-s0508a2:6285_1": "mahāsamuddena,",
  "atk-s0508a2:6285_2": "sinerunā pabbatarājena,",
  "atk-s0508a2:6285_3": "sīhena migaraññā,",
  "atk-s0508a2:6285_4": "hatthināgenāti tena tena saddhiṃ upamento anekehi padasatehi satthāraṃ vaṇṇentova upagacchati.",
  "atk-s0508a2:6285_5": "Tena taṃ satthā saṅghamajjhe nisinno paṭibhānavantānaṃ aggaṭṭhāne ṭhapesi.",
  "atk-s0508a2:6285_6": "Atha therena arahattappattito pubbe ca pacchā ca taṃ taṃ cittaṃ āgamma bhāsitā.",
  "atk-s0508a2:6285_7": "Theraṃ uddissa ānandattherādīhi bhāsitā ca –",
  "atk-s0508a2:6286_0": "1218.",
  "atk-s0508a2:6287_0": "“Nikkhantaṃ vata maṃ santaṃ, agārasmānagāriyaṃ;",
  "atk-s0508a2:6288_0": "Vitakkā upadhāvanti, pagabbhā kaṇhato ime.",
  "atk-s0508a2:6289_0": "1219.",
  "atk-s0508a2:6290_0": "“Uggaputtā mahissāsā, sikkhitā daḷhadhammino;",
  "atk-s0508a2:6291_0": "Samantā parikireyyuṃ, sahassaṃ apalāyinaṃ.",
  "atk-s0508a2:6292_0": "1220.",
  "atk-s0508a2:6293_0": "“Sacepi ettakā bhiyyo, āgamissanti itthiyo;",
  "atk-s0508a2:6294_0": "Neva maṃ byādhayissanti, dhamme samhi patiṭṭhito.",
  "atk-s0508a2:6295_0": "1221.",
  "atk-s0508a2:6296_0": "“Sakkhī hi me sutaṃ etaṃ, buddhassādiccabandhuno;",
  "atk-s0508a2:6297_0": "Nibbānagamanaṃ maggaṃ, tattha me nirato mano.",
  "atk-s0508a2:6298_0": "1222.",
  "atk-s0508a2:6299_0": "“Evañce maṃ viharantaṃ, pāpima upagacchasi;",
  "atk-s0508a2:6300_0": "Tathā maccu karissāmi, na me maggampi dakkhasi.",
  "atk-s0508a2:6301_0": "1223.",
  "atk-s0508a2:6302_0": "“Aratiñca ratiñca pahāya, sabbaso gehasitañca vitakkaṃ;",
  "atk-s0508a2:6303_0": "Vanathaṃ na kareyya kuhiñci, nibbanatho avanatho sa bhikkhu.",
  "atk-s0508a2:6304_0": "1224.",
  "atk-s0508a2:6305_0": "“Yamidha pathaviñca vehāsaṃ, rūpagataṃ jagatogadhaṃ kiñci;",
  "atk-s0508a2:6306_0": "Parijīyati sabbamaniccaṃ, evaṃ samecca caranti mutattā.",
  "atk-s0508a2:6307_0": "1225.",
  "atk-s0508a2:6308_0": "“Upadhīsu janā gadhitāse, diṭṭhasute paṭighe ca mute ca;",
  "atk-s0508a2:6309_0": "Ettha vinodaya chandamanejo, yo hettha na limpati muni tamāhu.",
  "atk-s0508a2:6310_0": "1226.",
  "atk-s0508a2:6311_0": "“Atha saṭṭhisitā savitakkā, puthujjanatāya adhammā niviṭṭhā;",
  "atk-s0508a2:6312_0": "Na ca vaggagatassa kuhiñci, no pana duṭṭhullagāhī sa bhikkhu.",
  "atk-s0508a2:6313_0": "1227.",
  "atk-s0508a2:6314_0": "“Dabbo cirarattasamāhito, akuhako nipako apihālu;",
  "atk-s0508a2:6315_0": "Santaṃ padaṃ ajjhagamā muni, paṭicca parinibbuto kaṅkhati kālaṃ.",
  "atk-s0508a2:6316_0": "1228.",
  "atk-s0508a2:6317_0": "“Mānaṃ pajahassu gotama, mānapathañca jahassu asesaṃ;",
  "atk-s0508a2:6318_0": "Mānapathamhi sa mucchito, vippaṭisārīhuvā cirarattaṃ.",
  "atk-s0508a2:6319_0": "1229.",
  "atk-s0508a2:6320_0": "“Makkhena makkhitā pajā, mānahatā nirayaṃ papatanti;",
  "atk-s0508a2:6321_0": "Socanti janā cirarattaṃ, mānahatā nirayaṃ upapannā.",
  "atk-s0508a2:6322_0": "1230.",
  "atk-s0508a2:6323_0": "“Na hi socati bhikkhu kadāci, maggajino sammā paṭipanno;",
  "atk-s0508a2:6324_0": "Kittiñca sukhañcānubhoti, dhammadasoti tamāhu tathattaṃ.",
  "atk-s0508a2:6325_0": "1231.",
  "atk-s0508a2:6326_0": "“Tasmā akhilo idha padhānavā, nīvaraṇāni pahāya visuddho;",
  "atk-s0508a2:6327_0": "Mānañca pahāya asesaṃ, vijjāyantakaro samitāvī.",
  "atk-s0508a2:6328_0": "1232.",
  "atk-s0508a2:6329_0": "“Kāmarāgena ḍayhāmi, cittaṃ me pariḍayhati;",
  "atk-s0508a2:6330_0": "Sādhu nibbāpanaṃ brūhi, anukampāya gotama.",
  "atk-s0508a2:6331_0": "1233.",
  "atk-s0508a2:6332_0": "“Saññāya vipariyesā, cittaṃ te pariḍayhati;",
  "atk-s0508a2:6333_0": "Nimittaṃ parivajjehi, subhaṃ rāgūpasaṃhitaṃ.",
  "atk-s0508a2:6334_0": "1234.",
  "atk-s0508a2:6335_0": "“Asubhāya cittaṃ bhāvehi, ekaggaṃ susamāhitaṃ;",
  "atk-s0508a2:6336_0": "Sati kāyagatā tyatthu, nibbidābahulo bhava.",
  "atk-s0508a2:6337_0": "1235.",
  "atk-s0508a2:6338_0": "“Animittañca bhāvehi, mānānusayamujjaha;",
  "atk-s0508a2:6339_0": "Tato mānābhisamayā, upasanto carissasi.",
  "atk-s0508a2:6340_0": "1236.",
  "atk-s0508a2:6341_0": "“Tameva vācaṃ bhāseyya, yāyattānaṃ na tāpaye;",
  "atk-s0508a2:6342_0": "Pare ca na vihiṃseyya, sā ve vācā subhāsitā.",
  "atk-s0508a2:6343_0": "1237.",
  "atk-s0508a2:6344_0": "“Piyavācameva bhāseyya, yā vācā paṭinanditā;",
  "atk-s0508a2:6345_0": "Yaṃ anādāya pāpāni, paresaṃ bhāsate piyaṃ.",
  "atk-s0508a2:6346_0": "1238.",
  "atk-s0508a2:6347_0": "“Saccaṃ ve amatā vācā, esa dhammo sanantano;",
  "atk-s0508a2:6348_0": "Sacce atthe ca dhamme ca, āhu santo patiṭṭhitā.",
  "atk-s0508a2:6349_0": "1239.",
  "atk-s0508a2:6350_0": "“Yaṃ buddho bhāsati vācaṃ, khemaṃ nibbānapattiyā;",
  "atk-s0508a2:6351_0": "Dukkhassantakiriyāya, sā ve vācānamuttamā.",
  "atk-s0508a2:6352_0": "1240.",
  "atk-s0508a2:6353_0": "“Gambhīrapañño medhāvī, maggāmaggassa kovido;",
  "atk-s0508a2:6354_0": "Sāriputto mahāpañño, dhammaṃ deseti bhikkhunaṃ.",
  "atk-s0508a2:6355_0": "1241.",
  "atk-s0508a2:6356_0": "“Saṃkhittenapi deseti, vitthārenapi bhāsati;",
  "atk-s0508a2:6357_0": "Sālikāyiva nigghoso, paṭibhānaṃ udiyyati.",
  "atk-s0508a2:6358_0": "1242.",
  "atk-s0508a2:6359_0": "“Tassa taṃ desayantassa, suṇanti madhuraṃ giraṃ;",
  "atk-s0508a2:6360_0": "Sarena rajanīyena, savanīyena vaggunā;",
  "atk-s0508a2:6361_0": "Udaggacittā muditā, sotaṃ odhenti bhikkhavo.",
  "atk-s0508a2:6362_0": "1243.",
  "atk-s0508a2:6363_0": "“Ajja pannarase visuddhiyā, bhikkhū pañcasatā samāgatā;",
  "atk-s0508a2:6364_0": "Saṃyojanabandhanacchidā, anīghā khīṇapunabbhavā isī.",
  "atk-s0508a2:6365_0": "1244.",
  "atk-s0508a2:6366_0": "“Cakkavattī yathā rājā, amaccaparivārito;",
  "atk-s0508a2:6367_0": "Samantā anupariyeti, sāgarantaṃ mahiṃ imaṃ.",
  "atk-s0508a2:6368_0": "1245.",
  "atk-s0508a2:6369_0": "“Evaṃ vijitasaṅgāmaṃ, satthavāhaṃ anuttaraṃ;",
  "atk-s0508a2:6370_0": "Sāvakā payirupāsanti, tevijjā maccuhāyino.",
  "atk-s0508a2:6371_0": "1246.",
  "atk-s0508a2:6372_0": "“Sabbe bhagavato puttā, palāpettha na vijjati;",
  "atk-s0508a2:6373_0": "Taṇhāsallassa hantāraṃ, vande ādiccabandhunaṃ.",
  "atk-s0508a2:6374_0": "1247.",
  "atk-s0508a2:6375_0": "“Parosahassaṃ bhikkhūnaṃ, sugataṃ payirupāsati;",
  "atk-s0508a2:6376_0": "Desentaṃ virajaṃ dhammaṃ, nibbānaṃ akutobhayaṃ.",
  "atk-s0508a2:6377_0": "1248.",
  "atk-s0508a2:6378_0": "“Suṇanti dhammaṃ vimalaṃ, sammāsambuddhadesitaṃ;",
  "atk-s0508a2:6379_0": "Sobhati vata sambuddho, bhikkhusaṅghapurakkhato.",
  "atk-s0508a2:6380_0": "1249.",
  "atk-s0508a2:6381_0": "“Nāganāmosi bhagavā, isīnaṃ isisattamo;",
  "atk-s0508a2:6382_0": "Mahāmeghova hutvāna, sāvake abhivassasi.",
  "atk-s0508a2:6383_0": "1250.",
  "atk-s0508a2:6384_0": "“Divā vihārā nikkhamma, satthudassanakamyatā;",
  "atk-s0508a2:6385_0": "Sāvako te mahāvīra, pāde vandati vaṅgiso.",
  "atk-s0508a2:6386_0": "1251.",
  "atk-s0508a2:6387_0": "“Ummaggapathaṃ mārassa, abhibhuyya carati pabhijja khīlāni;",
  "atk-s0508a2:6388_0": "Taṃ passatha bandhapamuñca karaṃ, asitaṃva bhāgaso pavibhajja.",
  "atk-s0508a2:6389_0": "1252.",
  "atk-s0508a2:6390_0": "“Oghassa hi nitaraṇatthaṃ, anekavihitaṃ maggaṃ akkhāsi;",
  "atk-s0508a2:6391_0": "Tasmiñca amate akkhāte, dhammadasā ṭhitā asaṃhīrā.",
  "atk-s0508a2:6392_0": "1253.",
  "atk-s0508a2:6393_0": "“Pajjotakaro ativijjha, sabbaṭhitīnaṃ atikkamamaddasa;",
  "atk-s0508a2:6394_0": "Ñatvā ca sacchikatvā ca, aggaṃ so desayi dasaddhānaṃ.",
  "atk-s0508a2:6395_0": "1254.",
  "atk-s0508a2:6396_0": "“Evaṃ sudesite dhamme, ko pamādo vijānataṃ dhammaṃ;",
  "atk-s0508a2:6397_0": "Tasmā hi tassa bhagavato sāsane, appamatto sadā namassamanusikkhe.",
  "atk-s0508a2:6398_0": "1255.",
  "atk-s0508a2:6399_0": "“Buddhānubuddho yo thero, koṇḍañño tibbanikkamo;",
  "atk-s0508a2:6400_0": "Lābhī sukhavihārānaṃ, vivekānaṃ abhiṇhaso.",
  "atk-s0508a2:6401_0": "1256.",
  "atk-s0508a2:6402_0": "“Yaṃ sāvakena pattabbaṃ, satthu sāsanakārinā;",
  "atk-s0508a2:6403_0": "Sabbassa taṃ anuppattaṃ, appamattassa sikkhato.",
  "atk-s0508a2:6404_0": "1257.",
  "atk-s0508a2:6405_0": "“Mahānubhāvo tevijjo, cetopariyakovido;",
  "atk-s0508a2:6406_0": "Koṇḍañño buddhadāyādo, pāde vandati satthuno.",
  "atk-s0508a2:6407_0": "1258.",
  "atk-s0508a2:6408_0": "“Nagassa passe āsīnaṃ, muniṃ dukkhassa pāraguṃ;",
  "atk-s0508a2:6409_0": "Sāvakā payirupāsanti, tevijjā maccuhāyino.",
  "atk-s0508a2:6410_0": "1259.",
  "atk-s0508a2:6411_0": "“Cetasā anupariyeti, moggallāno mahiddhiko;",
  "atk-s0508a2:6412_0": "Cittaṃ nesaṃ samanvesaṃ, vippamuttaṃ nirūpadhiṃ.",
  "atk-s0508a2:6413_0": "1260.",
  "atk-s0508a2:6414_0": "“Evaṃ sabbaṅgasampannaṃ, muniṃ dukkhassa pāraguṃ;",
  "atk-s0508a2:6415_0": "Anekākārasampannaṃ, payirupāsanti gotamaṃ.",
  "atk-s0508a2:6416_0": "1261.",
  "atk-s0508a2:6417_0": "“Cando yathā vigatavalāhake nabhe, virocati vītamalova bhāṇumā;",
  "atk-s0508a2:6418_0": "Evampi aṅgīrasa tvaṃ mahāmuni, atirocasi yasasā sabbalokaṃ.",
  "atk-s0508a2:6419_0": "1262.",
  "atk-s0508a2:6420_0": "“Kāveyyamattā vicarimha pubbe, gāmā gāmaṃ purā puraṃ;",
  "atk-s0508a2:6421_0": "Athaddasāma sambuddhaṃ, sabbadhammāna pāraguṃ.",
  "atk-s0508a2:6422_0": "1263.",
  "atk-s0508a2:6423_0": "“So me dhammamadesesi, muni dukkhassa pāragū;",
  "atk-s0508a2:6424_0": "Dhammaṃ sutvā pasīdimha, saddhā no udapajjatha.",
  "atk-s0508a2:6425_0": "1264.",
  "atk-s0508a2:6426_0": "“Tassāhaṃ vacanaṃ sutvā, khandhe āyatanāni ca;",
  "atk-s0508a2:6427_0": "Dhātuyo ca viditvāna, pabbajiṃ anagāriyaṃ.",
  "atk-s0508a2:6428_0": "1265.",
  "atk-s0508a2:6429_0": "“Bahūnaṃ vata atthāya, uppajjanti tathāgatā;",
  "atk-s0508a2:6430_0": "Itthīnaṃ purisānañca, ye te sāsanakārakā.",
  "atk-s0508a2:6431_0": "1266.",
  "atk-s0508a2:6432_0": "“Tesaṃ kho vata atthāya, bodhimajjhagamā muni;",
  "atk-s0508a2:6433_0": "Bhikkhūnaṃ bhikkhunīnañca, ye niyāmagataddasā.",
  "atk-s0508a2:6434_0": "1267.",
  "atk-s0508a2:6435_0": "“Sudesitā cakkhumatā, buddhenādiccabandhunā;",
  "atk-s0508a2:6436_0": "Cattāri ariyasaccāni, anukampāya pāṇinaṃ.",
  "atk-s0508a2:6437_0": "1268.",
  "atk-s0508a2:6438_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0508a2:6439_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0508a2:6440_0": "1269.",
  "atk-s0508a2:6441_0": "“Evamete tathā vuttā, diṭṭhā me te yathā tathā;",
  "atk-s0508a2:6442_0": "Sadattho me anuppatto, kataṃ buddhassa sāsanaṃ.",
  "atk-s0508a2:6443_0": "1270.",
  "atk-s0508a2:6444_0": "“Svāgataṃ vata me āsi, mama buddhassa santike;",
  "atk-s0508a2:6445_0": "Suvibhattesu dhammesu, yaṃ seṭṭhaṃ tadupāgamiṃ.",
  "atk-s0508a2:6446_0": "1271.",
  "atk-s0508a2:6447_0": "“Abhiññāpāramippatto, sotadhātu visodhitā;",
  "atk-s0508a2:6448_0": "Tevijjo iddhipattomhi, cetopariyakovido.",
  "atk-s0508a2:6449_0": "1272.",
  "atk-s0508a2:6450_0": "“Pucchāmi satthāramanomapaññaṃ, diṭṭheva dhamme yo vicikicchānaṃ chettā;",
  "atk-s0508a2:6451_0": "Aggāḷave kālamakāsi bhikkhu, ñāto yasassī abhinibbutatto.",
  "atk-s0508a2:6452_0": "1273.",
  "atk-s0508a2:6453_0": "“Nigrodhakappo iti tassa nāmaṃ, tayā kataṃ bhagavā brāhmaṇassa;",
  "atk-s0508a2:6454_0": "So taṃ namassaṃ acari mutyapekho, āraddhavīriyo daḷhadhammadassī.",
  "atk-s0508a2:6455_0": "1274.",
  "atk-s0508a2:6456_0": "“Taṃ sāvakaṃ sakka mayampi sabbe, aññātumicchāma samantacakkhu;",
  "atk-s0508a2:6457_0": "Samavaṭṭhitā no savanāya sotā, tuvaṃ no satthā tvamanuttarosi.",
  "atk-s0508a2:6458_0": "1275.",
  "atk-s0508a2:6459_0": "“Chinda no vicikicchaṃ brūhi metaṃ, parinibbutaṃ vedaya bhūripañña;",
  "atk-s0508a2:6460_0": "Majjheva no bhāsa samantacakkhu, sakkova devāna sahassanetto.",
  "atk-s0508a2:6461_0": "1276.",
  "atk-s0508a2:6462_0": "“Ye keci ganthā idha mohamaggā, aññāṇapakkhā vicikicchaṭhānā;",
  "atk-s0508a2:6463_0": "Tathāgataṃ patvā na te bhavanti, cakkhuñhi etaṃ paramaṃ narānaṃ.",
  "atk-s0508a2:6464_0": "1277.",
  "atk-s0508a2:6465_0": "“No ce hi jātu puriso kilese, vāto yathā abbhaghanaṃ vihāne;",
  "atk-s0508a2:6466_0": "Tamovassa nivuto sabbaloko, jotimantopi na pabhāseyyuṃ.",
  "atk-s0508a2:6467_0": "1278.",
  "atk-s0508a2:6468_0": "“Dhīrā ca pajjotakarā bhavanti, taṃ taṃ ahaṃ vīra tatheva maññe;",
  "atk-s0508a2:6469_0": "Vipassinaṃ jānamupāgamimha, parisāsu no āvikarohi kappaṃ.",
  "atk-s0508a2:6470_0": "1279.",
  "atk-s0508a2:6471_0": "“Khippaṃ giraṃ eraya vaggu vagguṃ, haṃsova paggayha saṇikaṃ nikūja;",
  "atk-s0508a2:6472_0": "Bindussarena suvikappitena, sabbeva te ujjugatā suṇoma.",
  "atk-s0508a2:6473_0": "1280.",
  "atk-s0508a2:6474_0": "“Pahīnajātimaraṇaṃ asesaṃ, niggayha dhonaṃ vadessāmi dhammaṃ;",
  "atk-s0508a2:6475_0": "Na kāmakāro hi puthujjanānaṃ, saṅkheyyakāro ca tathāgatānaṃ.",
  "atk-s0508a2:6476_0": "1281.",
  "atk-s0508a2:6477_0": "“Sampannaveyyākaraṇaṃ tavedaṃ, samujjupaññassa samuggahītaṃ;",
  "atk-s0508a2:6478_0": "Ayamañjali pacchimo suppaṇāmito, mā mohayī jānamanomapañña.",
  "atk-s0508a2:6479_0": "1282.",
  "atk-s0508a2:6480_0": "“Paroparaṃ ariyadhammaṃ viditvā, mā mohayī jānamanomavīriya;",
  "atk-s0508a2:6481_0": "Vāriṃ yathā ghammani ghammatatto, vācābhikaṅkhāmi sutaṃ pavassa.",
  "atk-s0508a2:6482_0": "1283.",
  "atk-s0508a2:6483_0": "“Yadatthikaṃ brahmacariyaṃ acarī, kappāyano kaccissataṃ amoghaṃ;",
  "atk-s0508a2:6484_0": "Nibbāyi so ādu saupādiseso, yathā vimutto ahu taṃ suṇoma.",
  "atk-s0508a2:6485_0": "1284.",
  "atk-s0508a2:6486_0": "“Acchecchi taṇhaṃ idha nāmarūpe, (iti bhagavā,)",
  "atk-s0508a2:6487_0": "Kaṇhassa sotaṃ dīgharattānusayitaṃ;",
  "atk-s0508a2:6488_0": "Atāri jātiṃ maraṇaṃ asesaṃ, iccabravi bhagavā pañcaseṭṭho.",
  "atk-s0508a2:6489_0": "1285.",
  "atk-s0508a2:6490_0": "“Esa sutvā pasīdāmi, vaco te isisattama;",
  "atk-s0508a2:6491_0": "Amoghaṃ kira me puṭṭhaṃ, na maṃ vañcesi brāhmaṇo.",
  "atk-s0508a2:6492_0": "1286.",
  "atk-s0508a2:6493_0": "“Yathā vādī tathā kārī, ahu buddhassa sāvako;",
  "atk-s0508a2:6494_0": "Acchecchi maccuno jālaṃ, tataṃ māyāvino daḷhaṃ.",
  "atk-s0508a2:6495_0": "1287.",
  "atk-s0508a2:6496_0": "“Addasa bhagavā ādiṃ, upādānassa kappiyo;",
  "atk-s0508a2:6497_0": "Accagā vata kappāno, maccudheyyaṃ suduttaraṃ.",
  "atk-s0508a2:6498_0": "1288.",
  "atk-s0508a2:6499_0": "“Taṃ devadevaṃ vandāmi, puttaṃ te dvipaduttama;",
  "atk-s0508a2:6500_0": "Anujātaṃ mahāvīraṃ, nāgaṃ nāgassa orasa”nti. –",
  "atk-s0508a2:6501_0": "Imā gāthā saṅgītikāle ekajjhaṃ katvā saṅgahaṃ āropitā.",
  "atk-s0508a2:6501_1": "Tattha “nikkhantaṃ vata maṃ santa”ntiādayo pañca gāthā āyasmā vaṅgīso navo acirapabbajito hutvā vihāraṃ",
  "atk-s0508a2:6501_2": "upagatā alaṅkatapaṭiyattā sambahulā itthiyo disvā uppannarāgo taṃ vinodento abhāsi.",
  "atk-s0508a2:6502_0": "Tattha nikkhantaṃ vata maṃ santaṃ,",
  "atk-s0508a2:6502_1": "agārasmānagāriyanti agārato nikkhantaṃ anagāriyaṃ pabbajitaṃ maṃ samānaṃ.",
  "atk-s0508a2:6502_2": "Vitakkāti kāmavitakkādayo pāpavitakkā.",
  "atk-s0508a2:6502_3": "Upadhāvantīti mama cittaṃ upagacchanti.",
  "atk-s0508a2:6502_4": "Pagabbhāti pāgabbhiyayuttā vasino.",
  "atk-s0508a2:6502_5": "“Ayaṃ gehato nikkhamitvā pabbajito,",
  "atk-s0508a2:6502_6": "nayimaṃ anuddhaṃsituṃ yutta”nti evaṃ aparihārato nillajjā.",
  "atk-s0508a2:6502_7": "Kaṇhatoti kāḷato,",
  "atk-s0508a2:6502_8": "lāmakabhāvatoti attho.",
  "atk-s0508a2:6502_9": "Imeti tesaṃ attano paccakkhatā vuttā.",
  "atk-s0508a2:6503_0": "Asuddhajīvino parivārayuttā manussā uggakiccatāya “uggā”ti vuccanti,",
  "atk-s0508a2:6503_1": "tesaṃ puttā uggaputtā.",
  "atk-s0508a2:6503_2": "Mahissāsāti mahāissāsā.",
  "atk-s0508a2:6503_3": "Sikkhitāti dvādasa vassāni ācariyakule uggahitasippā.",
  "atk-s0508a2:6503_4": "Daḷhadhamminoti,",
  "atk-s0508a2:6503_5": "daḷhadhanuno.",
  "atk-s0508a2:6503_6": "Daḷhadhanu nāma dvisahassathāmaṃ vuccati.",
  "atk-s0508a2:6503_7": "Dvisahassathāmanti,",
  "atk-s0508a2:6503_8": "ca yassa āropitassa jiyāya bandho lohasīsādīnaṃ bhāro daṇḍe gahetvā yāva kaṇḍapamāṇā nabhaṃ ukkhittassa pathavito muccati.",
  "atk-s0508a2:6503_9": "Samantā parikireyyunti samantato kaṇḍe khipeyyuṃ.",
  "atk-s0508a2:6503_10": "Kittakāti ce āha “sahassaṃ apalāyina”nti.",
  "atk-s0508a2:6503_11": "Yuddhe aparaṃ mukhānaṃ sahassamattānaṃ.",
  "atk-s0508a2:6503_12": "Idaṃ vuttaṃ hoti –",
  "atk-s0508a2:6503_13": "sikkhitā katahatthā uggā daḷhadhanuno mahissāsā uggaputtā sahassamattā kadācipi yuddhe parājayaṃ apattā",
  "atk-s0508a2:6503_14": "appamattā samantato ṭhatvā thambhaṃ upanissāya sacepi vasseyyuṃ.",
  "atk-s0508a2:6503_15": "Tādisehipi issāsasahassehi samantā sare parikirīyante susikkhito puriso daṇḍaṃ gahetvā sabbe sare attano sarīre apatamāne katvā pādamūle pāteyya.",
  "atk-s0508a2:6503_16": "Tattha ekopi issāso dve sare ekato khipanto nāma natthi.",
  "atk-s0508a2:6503_17": "Itthiyo pana rūpārammaṇādivasena pañca pañca sare ekato khipanti,",
  "atk-s0508a2:6503_18": "evaṃ khipantiyo.",
  "atk-s0508a2:6503_19": "Ettakā bhiyyoti imāhi itthīhi bhiyyopi bahū itthiyo attano itthikuttahāsabhāvādito vidhaṃsenti.",
  "atk-s0508a2:6504_0": "Sakkhī hi me sutaṃ etanti sammukhā mayā etaṃ sutaṃ.",
  "atk-s0508a2:6504_1": "Nibbānagamanaṃ magganti liṅgavipallāsena vuttaṃ,",
  "atk-s0508a2:6504_2": "nibbānagāmimaggoti attho,",
  "atk-s0508a2:6504_3": "vipassanaṃ sandhāyāha.",
  "atk-s0508a2:6504_4": "Tattha me nirato manoti tasmiṃ vipassanāmagge mayhaṃ cittaṃ nirataṃ.",
  "atk-s0508a2:6505_0": "Evañce maṃ viharantanti evaṃ aniccaasubhajjhānabhāvanāya ca vipassanābhāvanāya ca viharantaṃ maṃ.",
  "atk-s0508a2:6505_1": "Pāpimāti kilesamāraṃ ālapati.",
  "atk-s0508a2:6505_2": "Tathā maccu karissāmi,",
  "atk-s0508a2:6505_3": "na me maggampi dakkhasīti mayā kataṃ maggampi yathā na passasi,",
  "atk-s0508a2:6505_4": "tathā maccu antaṃ karissāmīti yojanā.",
  "atk-s0508a2:6506_0": "Aratiñcātiādikā pañca gāthā attano santāne uppanne aratiādike vinodentena vuttā.",
  "atk-s0508a2:6506_1": "Tattha aratinti adhikusalesu dhammesu pantasenāsanesu ca ukkaṇṭhanaṃ.",
  "atk-s0508a2:6506_2": "Ratinti pañcakāmaguṇaratiṃ.",
  "atk-s0508a2:6506_3": "Pahāyāti pajahitvā.",
  "atk-s0508a2:6506_4": "Sabbaso gehasitañca vitakkanti,",
  "atk-s0508a2:6506_5": "gehanissitaṃ puttadārādipaṭisaṃyuttaṃ ñātivitakkādiñca micchāvitakkaṃ anavasesato pahāya.",
  "atk-s0508a2:6506_6": "Vanathaṃ na kareyya kuhiñcīti ajjhattikabāhirappabhede sabbasmiṃ vatthusmiṃ taṇhaṃ na kareyyaṃ.",
  "atk-s0508a2:6506_7": "Nibbanatho avanatho sa bhikkhūti yo hi sabbena sabbaṃ nittaṇho,",
  "atk-s0508a2:6506_8": "tato eva katthacipi nandiyā abhāvato avanatho,",
  "atk-s0508a2:6506_9": "so bhikkhu nāma saṃsāre bhayassa sammadeva ikkhaṇatāya bhinnakilesatāya cāti attho.",
  "atk-s0508a2:6507_0": "Yamidha pathaviñca vehāsaṃ,",
  "atk-s0508a2:6507_1": "rūpagataṃ jagatogadhaṃ kiñcīti yaṃkiñci idha pathavīgataṃ bhūminissitaṃ vehāsaṃ vehāsaṭṭhaṃ devalokanissitaṃ",
  "atk-s0508a2:6507_2": "rūpagataṃ rūpajātaṃ ruppanasabhāvaṃ jagatogadhaṃ lokikaṃ bhavattayapariyāpannaṃ saṅkhataṃ.",
  "atk-s0508a2:6507_3": "Parijīyati sabbamaniccanti sabbaṃ taṃ jarābhibhūtaṃ,",
  "atk-s0508a2:6507_4": "tato eva aniccaṃ tato eva dukkhaṃ anattāti evaṃ tilakkhaṇāropanaṃ āha.",
  "atk-s0508a2:6507_5": "Ayaṃ therassa mahāvipassanāti vadanti.",
  "atk-s0508a2:6507_6": "Evaṃ samecca caranti mutattāti evaṃ samecca abhisamecca vipassanāpaññāsahitāya maggapaññāya paṭivijjhitvā",
  "atk-s0508a2:6507_7": "mutattā pariññātattabhāvā paṇḍitā caranti viharanti.",
  "atk-s0508a2:6508_0": "Upadhīsūti khandhūpadhiādīsu.",
  "atk-s0508a2:6508_1": "Janāti andhaputhujjanā.",
  "atk-s0508a2:6508_2": "Gadhitāseti paṭibaddhacittā.",
  "atk-s0508a2:6508_3": "Ettha hi visesato kāmaguṇūpadhīsu chando apanetabboti dassento āha diṭṭhasute paṭighe ca mute cāti.",
  "atk-s0508a2:6508_4": "Diṭṭhasuteti diṭṭhe ceva sute ca,",
  "atk-s0508a2:6508_5": "rūpasaddesūti attho.",
  "atk-s0508a2:6508_6": "Paṭigheti ghaṭṭanīye phoṭṭhabbe.",
  "atk-s0508a2:6508_7": "Muteti vuttāvasese mute,",
  "atk-s0508a2:6508_8": "gandharasesūti vuttaṃ hoti.",
  "atk-s0508a2:6508_9": "Sāratthapakāsaniyaṃ “paṭighapadena gandharasā gahitā,",
  "atk-s0508a2:6508_10": "mutapadena phoṭṭhabbārammaṇa”nti vuttaṃ.",
  "atk-s0508a2:6508_11": "Ettha vinodaya chandamanejoti etasmiṃ diṭṭhādibhede pañcakāmaguṇe kāmacchandaṃ vinodehi,",
  "atk-s0508a2:6508_12": "tathā sati sabbattha anejo avikappo bhavasi.",
  "atk-s0508a2:6508_13": "Yo hettha na limpati muni tamāhūti yo hi ettha kāmaguṇe taṇhālepena na limpati,",
  "atk-s0508a2:6508_14": "taṃ moneyyadhammaṭṭhato “munī”ti paṇḍitā vadanti.",
  "atk-s0508a2:6508_15": "“Atha saṭṭhisitā”ti pāḷīti adhippāyena keci “saṭṭhidhammārammaṇanissitā”ti atthaṃ vadanti.",
  "atk-s0508a2:6508_16": "“Aṭṭhasaṭṭhisitā savitakkā”ti pana pāḷi,",
  "atk-s0508a2:6508_17": "appakañhi ūnaṃ adhikaṃ vā na gaṇanūpagaṃ hotīti.",
  "atk-s0508a2:6508_18": "Aṭṭhasaṭṭhisitāti dvāsaṭṭhidiṭṭhigatasannissitā micchāvitakkāti atthoti keci vadanti.",
  "atk-s0508a2:6508_19": "Diṭṭhigatikā ca sattāvāsābhāvaladdhiṃ ajjhūpagatāti adhiccasamuppannavādaṃ ṭhapetvā itaresaṃ vasena “atha saṭṭhisitā savitakkā”ti vuttaṃ.",
  "atk-s0508a2:6508_20": "Yathā hi taṇhālepābhāvena bhikkhūti vuccati,",
  "atk-s0508a2:6508_21": "evaṃ diṭṭhilepābhāvenapīti dassetuṃ “atha saṭṭhisitā”tiādi vuttaṃ.",
  "atk-s0508a2:6508_22": "Puthujjanatāya adhammā niviṭṭhāti te pana micchāvitakkā niccādigāhavasena adhammā dhammato apetā puthujjanatāyaṃ andhabāle niviṭṭhā abhiniviṭṭhā.",
  "atk-s0508a2:6508_23": "Na ca vaggagatassa kuhiñcīti yattha katthaci vatthusmiṃ sassatavādādimicchādiṭṭhivaggagato,",
  "atk-s0508a2:6508_24": "taṃladdhiko na ca assa bhaveyya.",
  "atk-s0508a2:6508_25": "Aṭṭhakathāyaṃ pana “atha saṭṭhisitā savitakkā,",
  "atk-s0508a2:6508_26": "puthū janatāya adhammā niviṭṭhā”ti padaṃ uddharitvā atha cha ārammaṇanissitā puthū adhammavitakkā janatāya niviṭṭhāti vuttaṃ.",
  "atk-s0508a2:6508_27": "Tathā na ca vaggagatassa kuhiñcīti tesaṃ vasena na katthaci kilesavaggagato bhaveyyāti ca vuttaṃ.",
  "atk-s0508a2:6508_28": "No pana duṭṭhullagāhī sa bhikkhūti yo kilesehi dūsitattā ativiya duṭṭhullatā ca duṭṭhullānaṃ micchāvādānaṃ gaṇhanasīlo ca no assa no bhaveyya,",
  "atk-s0508a2:6508_29": "so bhikkhu nāma hotīti.",
  "atk-s0508a2:6509_0": "Dabboti dabbajātiko paṇḍito.",
  "atk-s0508a2:6509_1": "Cirarattasamāhitoti cirakālato paṭṭhāya samāhito.",
  "atk-s0508a2:6509_2": "Akuhakoti kohaññarahito asaṭho amāyāvī.",
  "atk-s0508a2:6509_3": "Nipakoti nipuṇo cheko.",
  "atk-s0508a2:6509_4": "Apihālūti nittaṇho.",
  "atk-s0508a2:6509_5": "Santaṃ padaṃ ajjhagamāti,",
  "atk-s0508a2:6509_6": "nibbānaṃ adhigato.",
  "atk-s0508a2:6509_7": "Moneyyadhammasamannāgatato muni.",
  "atk-s0508a2:6509_8": "Parinibbutoti ārammaṇakaraṇavasena nibbānaṃ paṭicca saupādisesāya nibbānadhātuyā parinibbuto.",
  "atk-s0508a2:6509_9": "Kaṅkhati kālanti idāni anupādisesanibbānatthāya kālaṃ āgameti.",
  "atk-s0508a2:6509_10": "Na tassa kiñci karaṇīyaṃ atthi,",
  "atk-s0508a2:6509_11": "yathā ediso bhavissati,",
  "atk-s0508a2:6509_12": "tathā attānaṃ sampādetīti adhippāyo.",
  "atk-s0508a2:6510_0": "Mānaṃ pajahassūtiādayo catasso gāthā paṭibhānasampattiṃ nissāya attano pavattamānaṃ mānaṃ vinodentena vuttā.",
  "atk-s0508a2:6510_1": "Tattha mānaṃ pajahassūti seyyamānādinavavidhaṃ mānaṃ pariccaja.",
  "atk-s0508a2:6510_2": "Gotamāti gotamagottassa bhagavato sāvakattā attānaṃ gotamagottaṃ katvā ālapati.",
  "atk-s0508a2:6510_3": "Mānapathanti mānassa pavattiṭṭhānabhūtaṃ ayonisomanasikāraparikkhittaṃ jātiādiṃ tappaṭibaddhakilesappahānena jahassu pajaha.",
  "atk-s0508a2:6510_4": "Asesanti sabbameva.",
  "atk-s0508a2:6510_5": "Mānapathamhi sa mucchitoti mānavatthunimittaṃ mucchaṃ āpanno.",
  "atk-s0508a2:6510_6": "Vippaṭisārīhuvā cirarattanti imasmiṃ mānapathānuyogakkhaṇe vītivatte pubbeva arahattaṃ pāpuṇissa,",
  "atk-s0508a2:6510_7": "“naṭṭhohamasmī”ti vippaṭisārī ahuvā ahosi.",
  "atk-s0508a2:6511_0": "Makkhena makkhitā pajāti sūrādinā attānaṃ ukkaṃsetvā pare vambhetvā paraguṇamakkhanalakkhaṇena makkhena pisitattā makkhī.",
  "atk-s0508a2:6511_1": "Puggalo hi yathā yathā paresaṃ guṇe makkheti,",
  "atk-s0508a2:6511_2": "tathā tathā attano guṇe puñjati nirākaroti nāma.",
  "atk-s0508a2:6511_3": "Mānahatāti mānena hataguṇā.",
  "atk-s0508a2:6511_4": "Nirayaṃ papatantīti nirayaṃ upapajjanti.",
  "atk-s0508a2:6512_0": "Maggajinoti maggena vijitakileso.",
  "atk-s0508a2:6512_1": "Kittiñca sukhañcāti viññūhi pasaṃsitañca kāyikacetasikasukhañca anubhotīti paṭilabhati.",
  "atk-s0508a2:6512_2": "Dhammadasoti tamāhu tathattanti taṃ tathabhāvaṃ sammāpaṭipannaṃ yāthāvato dhammadassīti paṇḍitā āhu.",
  "atk-s0508a2:6513_0": "Akhiloti pañcacetokhilarahito.",
  "atk-s0508a2:6513_1": "Padhānavāti sammappadhānavīriyasampanno.",
  "atk-s0508a2:6513_2": "Visuddhoti nīvaraṇasaṅkhātavalāhakāpagamena visuddhamānaso.",
  "atk-s0508a2:6513_3": "Asesanti navavidhampi mānaṃ aggamaggena pajahitvā.",
  "atk-s0508a2:6513_4": "Vijjāyantakaro samitāvīti sabbaso samitakileso tividhāya vijjāya pariyosānappatto hotīti attānaṃ ovadati.",
  "atk-s0508a2:6514_0": "Athekadivasaṃ āyasmā ānando aññatarena rājamahāmattena nimantito pubbaṇhasamayaṃ tassa gehaṃ gantvā paññatte",
  "atk-s0508a2:6514_1": "āsane nisīdi āyasmatā vaṅgīsena pacchāsamaṇena.",
  "atk-s0508a2:6514_2": "Atha tasmiṃ gehe itthiyo sabbālaṅkārapaṭimaṇḍitā theraṃ upasaṅkamitvā,",
  "atk-s0508a2:6514_3": "vanditvā pañhaṃ pucchanti,",
  "atk-s0508a2:6514_4": "dhammaṃ suṇanti.",
  "atk-s0508a2:6514_5": "Athāyasmato vaṅgīsassa navapabbajitassa ārammaṇaṃ pariggahetuṃ asakkontassa visabhāgārammaṇe rāgo uppajji.",
  "atk-s0508a2:6514_6": "So saddho ujujātiko kulaputto “ayaṃ me rāgo vaḍḍhitvā diṭṭhadhammikaṃ samparāyikampi atthaṃ nāseyyā”ti",
  "atk-s0508a2:6514_7": "cintetvā yathānisinnova therassa attano pavattiṃ āvikaronto “kāmarāgenā”ti gāthamāha.",
  "atk-s0508a2:6514_8": "Tattha yadipi kilesarajjanapariḷāho kāyampi bādhati,",
  "atk-s0508a2:6514_9": "cittaṃ pana bādhento cirataraṃ bādhetīti dassetuṃ “kāmarāgena ḍayhāmī”ti vatvā “cittaṃ me pariḍayhatī”ti vuttaṃ.",
  "atk-s0508a2:6514_10": "Nibbāpananti rāganibbāpanakāraṇaṃ rāgapariḷāhassa nibbāpanasamatthaṃ ovādaṃ karohīti attho.",
  "atk-s0508a2:6515_0": "Saññāya vipariyesātiādikā gāthā tena yācitena āyasmatā ānandena vuttā.",
  "atk-s0508a2:6515_1": "Vipariyesāti vipallāsena asubhe subhanti pavattena viparītaggāhena.",
  "atk-s0508a2:6515_2": "Nimittanti kilesajanakanimittaṃ.",
  "atk-s0508a2:6515_3": "Parivajjehīti paribbaja.",
  "atk-s0508a2:6515_4": "Subhaṃ rāgūpasaṃhitanti rāgavaḍḍhanārammaṇaṃ subhaṃ parivajjento asubhasaññāya parivajjeyya,",
  "atk-s0508a2:6515_5": "sabbattha anabhiratisaññāya.",
  "atk-s0508a2:6515_6": "Tasmā tadubhayampi dassento “asubhāyā”tiādimāha.",
  "atk-s0508a2:6516_0": "Tattha asubhāyāti asubhānupassanāya.",
  "atk-s0508a2:6516_1": "Cittaṃ bhāvehi ekaggaṃ susamāhitanti attano cittavikkhepābhāvena ekaggaṃ ārammaṇesu susamāhitaṃ appitaṃ",
  "atk-s0508a2:6516_2": "katvā bhāvehi tava asubhānupassanaṃ sukaraṃ akkhāmīti.",
  "atk-s0508a2:6516_3": "Sati kāyagatā tyatthūti vuttakāyagatāsatibhāvanā tayā bhāvitā bahulīkatā hotūti attho.",
  "atk-s0508a2:6516_4": "Nibbidābahulo bhavāti attabhāve sabbasmiñca nibbedabahulo hohi.",
  "atk-s0508a2:6517_0": "Animittañca bhāvehīti niccanimittādīnaṃ ugghāṭanena visesato aniccānupassanā animittā nāma,",
  "atk-s0508a2:6517_1": "tato mānānusayamujjahāti taṃ bhāvento maggapaṭipāṭiyā aggamaggādhigamena mānānusayaṃ samucchinda.",
  "atk-s0508a2:6517_2": "Mānābhisamayāti mānassa dassanābhisamayā ceva pahānābhisamayā ca.",
  "atk-s0508a2:6517_3": "Upasantoti sabbaso rāgādīnaṃ santatāya upasanto carissasi viharissasīti attho.",
  "atk-s0508a2:6518_0": "Tameva vācantiādikā catasso gāthā bhagavatā subhāsitasutte desite somanassajātena therena bhagavantaṃ sammukhā abhitthavantena vuttā.",
  "atk-s0508a2:6518_1": "Yāyattānaṃ na tāpayeti yāya vācāya hetubhūtāya attānaṃ vippaṭisārena na tāpeyya na viheṭheyya.",
  "atk-s0508a2:6518_2": "Pare ca na vihiṃseyyāti pare ca parehi bhindanto na bādheyya.",
  "atk-s0508a2:6518_3": "Sā ve vācā subhāsitāti sā vācā ekaṃsena subhāsitā nāma,",
  "atk-s0508a2:6518_4": "tasmā tameva vācaṃ bhāseyyāti yojanā.",
  "atk-s0508a2:6518_5": "Imāya gāthāya apisuṇavācāvasena bhagavantaṃ thometi.",
  "atk-s0508a2:6519_0": "Paṭinanditāti paṭimukhabhāvena nanditā piyāyitā sampati āyatiñca suṇantehi sampaṭicchitā.",
  "atk-s0508a2:6519_1": "Yaṃ anādāyāti yaṃ vācaṃ bhāsanto pāpāni paresaṃ appiyāni aniṭṭhāni pharusavacanāni anādāya aggahetvā atthabyañjanamadhuraṃ piyameva dīpeti.",
  "atk-s0508a2:6519_2": "Tameva piyavācaṃ bhāseyyāti piyavācāvasena abhitthavi.",
  "atk-s0508a2:6520_0": "Amatāti sādhubhāvena amatasadisā.",
  "atk-s0508a2:6520_1": "Vuttañhetaṃ –",
  "atk-s0508a2:6520_2": "“saccaṃ have sādhutaraṃ rasāna”nti.",
  "atk-s0508a2:6520_3": "Nibbānāmatapaccayattā vā amatā.",
  "atk-s0508a2:6520_4": "Esa dhammo sanantanoti yā ayaṃ saccavācā nāma,",
  "atk-s0508a2:6520_5": "esa porāṇo dhammo cariyā paveṇi.",
  "atk-s0508a2:6520_6": "Idameva hi porāṇānaṃ āciṇṇaṃ yaṃ te na alikaṃ bhāsiṃsu. Tenāha –",
  "atk-s0508a2:6520_7": "“sacce atthe ca dhamme ca,",
  "atk-s0508a2:6520_8": "āhu santo patiṭṭhitā”ti.",
  "atk-s0508a2:6520_9": "Tattha sacce patiṭṭhitattā eva attano ca paresañca atthe patiṭṭhitā,",
  "atk-s0508a2:6520_10": "atthe patiṭṭhitattā eva dhamme patiṭṭhitā hontīti veditabbā.",
  "atk-s0508a2:6520_11": "Saccavisesanameva vā etaṃ.",
  "atk-s0508a2:6520_12": "Idañhi vuttaṃ hoti –",
  "atk-s0508a2:6520_13": "sacce patiṭṭhitā. Kīdise?",
  "atk-s0508a2:6520_14": "Atthe ca dhamme ca,",
  "atk-s0508a2:6520_15": "yaṃ paresaṃ atthato anapetattā atthaṃ anuparodhakaraṃ,",
  "atk-s0508a2:6520_16": "dhammato anapetattā dhammaṃ dhammikameva atthaṃ sādhetīti.",
  "atk-s0508a2:6520_17": "Imāya gāthāya saccavācāvasena abhitthavi.",
  "atk-s0508a2:6520_18": "Khemanti abhayaṃ nirupaddavaṃ.",
  "atk-s0508a2:6520_19": "Kena kāraṇenāti ce?",
  "atk-s0508a2:6520_20": "Nibbānapattiyā dukkhassantakiriyāya,",
  "atk-s0508a2:6520_21": "yasmā kilesanibbānaṃ pāpeti,",
  "atk-s0508a2:6520_22": "vaṭṭadukkhassa ca antakiriyāya saṃvaṭṭati,",
  "atk-s0508a2:6520_23": "tasmā khemanti attho.",
  "atk-s0508a2:6520_24": "Atha vā yaṃ buddho nibbānapattiyā vā dukkhassantakiriyāya vāti dvinnaṃ nibbānadhātūnaṃ atthāya khemamaggappakāsanato khemaṃ vācaṃ bhāsati.",
  "atk-s0508a2:6520_25": "Sā ve vācānamuttamāti sā vācā sabbavācānaṃ seṭṭhāti evamettha attho daṭṭhabbo.",
  "atk-s0508a2:6520_26": "Imāya gāthāya mantāvacanavasena bhagavantaṃ abhitthavanto arahattanikūṭena thomanaṃ pariyosāpeti.",
  "atk-s0508a2:6521_0": "Gambhīrapaññoti tisso gāthā āyasmato sāriputtattherassa pasaṃsanavasena vuttā.",
  "atk-s0508a2:6521_1": "Tattha gambhīrapaññoti gambhīresu khandhāyatanādīsu pavattāya nipuṇāya paññāya samannāgatattā gambhīrapañño.",
  "atk-s0508a2:6521_2": "Medhāsaṅkhātāya dhammojapaññāya samannāgatattā medhāvī.",
  "atk-s0508a2:6521_3": "“Ayaṃ duggatiyā maggo,",
  "atk-s0508a2:6521_4": "ayaṃ sugatiyā maggo,",
  "atk-s0508a2:6521_5": "ayaṃ nibbānassa maggo”ti evaṃ magge ca amagge ca kovidatāya maggāmaggassa kovido.",
  "atk-s0508a2:6521_6": "Mahatiyā sāvakapāramīñāṇassa matthakaṃ pattāya paññāya vasena mahāpañño.",
  "atk-s0508a2:6521_7": "Dhammaṃ deseti bhikkhunanti sammadeva pavattiṃ nivattiṃ vibhāvento bhikkhūnaṃ dhammaṃ deseti.",
  "atk-s0508a2:6521_8": "Tassā pana desanāya pavattiākāraṃ dassetuṃ “saṃkhittenapī”tiādi vuttaṃ.",
  "atk-s0508a2:6522_0": "Tattha saṃkhittenapīti “cattārimāni, āvuso,",
  "atk-s0508a2:6522_1": "ariyasaccāni.",
  "atk-s0508a2:6522_2": "Katamāni cattāri?",
  "atk-s0508a2:6522_3": "Dukkhaṃ ariyasaccaṃ…pe…",
  "atk-s0508a2:6522_4": "imāni kho, āvuso,",
  "atk-s0508a2:6522_5": "cattāri ariyasaccāni,",
  "atk-s0508a2:6522_6": "tasmā tihāvuso,",
  "atk-s0508a2:6522_7": "idaṃ dukkhanti yogo karaṇīyo”ti evaṃ saṃkhittenapi deseti.",
  "atk-s0508a2:6522_8": "“Katamañcāvuso,",
  "atk-s0508a2:6522_9": "dukkhaṃ ariyasaccaṃ?",
  "atk-s0508a2:6522_10": "Jātipi dukkhā”tiādinā nayena tāneva vibhajanto vitthārenapi bhāsati.",
  "atk-s0508a2:6522_11": "Khandhādidesanāsupi eseva nayo.",
  "atk-s0508a2:6522_12": "Sālikāyiva nigghosoti yathā madhuraṃ ambapakkaṃ sāyitvā pakkhehi vātaṃ datvā madhuraravaṃ nicchārentiyā sālikāya nigghoso,",
  "atk-s0508a2:6522_13": "evaṃ therassa dhammaṃ kathentassa madhuro nigghoso hoti.",
  "atk-s0508a2:6522_14": "Dhammasenāpatissa hi pittādīnaṃ vasena apalibuddhavacanaṃ hoti,",
  "atk-s0508a2:6522_15": "ayadaṇḍena pahaṭakaṃsathālako viya saddo niccharati.",
  "atk-s0508a2:6522_16": "Paṭibhānaṃ udiyyatīti kathetukamyatāya sati samuddato vīciyo viya uparūpari anantaṃ paṭibhānaṃ uṭṭhahati.",
  "atk-s0508a2:6523_0": "Tassāti dhammasenāpatissa.",
  "atk-s0508a2:6523_1": "Tanti dhammaṃ desentassa.",
  "atk-s0508a2:6523_2": "Suṇantīti yaṃ no thero katheti,",
  "atk-s0508a2:6523_3": "taṃ no sossāmāti ādarajātā suṇanti.",
  "atk-s0508a2:6523_4": "Madhuranti iṭṭhaṃ.",
  "atk-s0508a2:6523_5": "Rajanīyenāti kantena.",
  "atk-s0508a2:6523_6": "Savanīyenāti kaṇṇasukhena.",
  "atk-s0508a2:6523_7": "Vaggunāti maṭṭhena manoharena.",
  "atk-s0508a2:6523_8": "Udaggacittāti odagyapītiyā vasena udaggacittā alīnacittā.",
  "atk-s0508a2:6523_9": "Muditāti āmoditā pāmojjena samannāgatā.",
  "atk-s0508a2:6523_10": "Odhentīti avadahanti aññāya cittaṃ upaṭṭhapentā sotaṃ upanenti.",
  "atk-s0508a2:6524_0": "Ajja pannarasetiādikā catasso gāthā pavāraṇāsuttantadesanāya satthāraṃ mahābhikkhusaṅghaparivutaṃ nisinnaṃ disvā thomentena vuttā.",
  "atk-s0508a2:6524_1": "Tattha pannaraseti yasmiñhi samaye bhagavā pubbārāme nisīdanto sāyanhasamaye sampattaparisāya kālayuttaṃ samayayuttaṃ dhammaṃ desetvā,",
  "atk-s0508a2:6524_2": "udakakoṭṭhake gattāni parisiñcitvā,",
  "atk-s0508a2:6524_3": "vatthanivasano ekaṃsaṃ sugatamahācīvaraṃ katvā,",
  "atk-s0508a2:6524_4": "migāramātupāsāde majjhimathambhaṃ nissāya paññattavarabuddhāsane nisīditvā,",
  "atk-s0508a2:6524_5": "samantato nisinnaṃ bhikkhusaṅghaṃ anuviloketvā tadahuposathe pavāraṇādivase nisinno hoti,",
  "atk-s0508a2:6524_6": "imasmiṃ pannarasīuposatheti attho.",
  "atk-s0508a2:6524_7": "Visuddhiyāti visuddhatthāya visuddhipavāraṇāya.",
  "atk-s0508a2:6524_8": "Bhikkhū pañcasatā samāgatāti,",
  "atk-s0508a2:6524_9": "pañcasatamattā bhikkhū satthāraṃ parivāretvā nisajjavasena ceva ajjhāsayavasena ca samāgatā.",
  "atk-s0508a2:6524_10": "Te ca saṃyojanabandhanacchidāti saṃyojanasaṅkhāte santānassa bandhanabhūte kilese chinditvā ṭhitā.",
  "atk-s0508a2:6524_11": "Tato eva anīghā khīṇapunabbhavā isīti kilesadukkhābhāvena nidukkhā khīṇapunabbhavā,",
  "atk-s0508a2:6524_12": "asekkhānaṃ sīlakkhandhādīnaṃ esitabhāvena isīti.",
  "atk-s0508a2:6525_0": "Vijitasaṅgāmanti vijitakilesasaṅgāmattā vijitamārabalattā vijitasaṅgāmaṃ.",
  "atk-s0508a2:6525_1": "Satthavāhanti aṭṭhaṅgike ariyamaggarathe āropetvā veneyyasatte vāheti saṃsārakantārato uttāretīti bhagavā satthavāho.",
  "atk-s0508a2:6525_2": "Tenāha brahmā sahampati “uṭṭhehi, vīra,",
  "atk-s0508a2:6525_3": "vijitasaṅgāma,",
  "atk-s0508a2:6525_4": "satthavāhā”ti,",
  "atk-s0508a2:6525_5": "taṃ satthavāhaṃ anuttaraṃ satthāraṃ sāvakā payirupāsanti.",
  "atk-s0508a2:6525_6": "Tevijjā maccuhāyinoti evarūpehi sāvakehi parivārito cakkavatti viya rājā amaccaparivārito janapadacārikavasena samantā anupariyetīti yojanā.",
  "atk-s0508a2:6526_0": "Palāpoti tuccho antosārarahito,",
  "atk-s0508a2:6526_1": "sīlarahitoti attho.",
  "atk-s0508a2:6526_2": "Vande ādiccabandhunanti ādiccabandhuṃ satthāraṃ dasabalaṃ vandāmīti vadati.",
  "atk-s0508a2:6527_0": "Parosahassantiādikā catasso gāthā nibbānapaṭisaṃyuttāya dhammiyā kathāya bhikkhūnaṃ dhammaṃ desentaṃ bhagavantaṃ thomentena vuttā.",
  "atk-s0508a2:6527_1": "Tattha parosahassanti atirekasahassaṃ,",
  "atk-s0508a2:6527_2": "aḍḍhateḷasāni bhikkhusahassāni sandhāya vuttaṃ.",
  "atk-s0508a2:6527_3": "Akutobhayanti nibbāne kutocipi bhayaṃ natthi.",
  "atk-s0508a2:6527_4": "Nibbānaṃ pattassa ca kutocipi bhayaṃ natthīti nibbānaṃ akutobhayaṃ nāma.",
  "atk-s0508a2:6528_0": "“Āguṃ na karotī”tiādinā vuttakāraṇehi bhagavā nāgoti vuccatīti nāganāmosi bhagavāti.",
  "atk-s0508a2:6528_1": "Isīnaṃ isisattamoti sāvakapaccekabuddhaisīnaṃ uttamo isi,",
  "atk-s0508a2:6528_2": "vipassīsammāsambuddhato paṭṭhāya isīnaṃ vā sattamako isi.",
  "atk-s0508a2:6528_3": "Mahāmeghovāti cātuddīpikamahāmegho viya hutvā.",
  "atk-s0508a2:6529_0": "Divā vihārāti paṭisallānaṭṭhānato.",
  "atk-s0508a2:6529_1": "Sāvako te, mahāvīra,",
  "atk-s0508a2:6529_2": "pāde vandati vaṅgīsoti idaṃ thero arahattaṃ patvā attano visesādhigamaṃ pakāsento vadati.",
  "atk-s0508a2:6530_0": "Ummaggapathantiādikā catasso gāthā bhagavatā “kiṃ nu te, vaṅgīsa,",
  "atk-s0508a2:6530_1": "imā gāthāyo pubbe parivitakkitā,",
  "atk-s0508a2:6530_2": "udāhu ṭhānaso cetā paṭibhantī”ti pucchitena ṭhānaso paṭibhantīti dassentena vuttā.",
  "atk-s0508a2:6530_3": "Kasmā panevaṃ taṃ bhagavā avoca?",
  "atk-s0508a2:6530_4": "Saṅghamajjhe kira kathā udapādi –",
  "atk-s0508a2:6530_5": "“vaṅgīsatthero vissaṭṭhagantho neva uddesena,",
  "atk-s0508a2:6530_6": "na paripucchāya,",
  "atk-s0508a2:6530_7": "na yonisomanasikārena kammaṃ karoti.",
  "atk-s0508a2:6530_8": "Gāthaṃ bandhanto vaṇṇapadāni karonto vicaratī”ti.",
  "atk-s0508a2:6530_9": "Atha bhagavā “ime bhikkhū vaṅgīsassa paṭibhānasampattiṃ na jānanti,",
  "atk-s0508a2:6530_10": "ahamassa paṭibhānasampattiṃ jānāpessāmī”ti cintetvā “kiṃ nu kho,",
  "atk-s0508a2:6530_11": "vaṅgīsā”tiādinā pucchati.",
  "atk-s0508a2:6530_12": "Ummaggapathanti anekāni kilesuppajjanapathāni.",
  "atk-s0508a2:6530_13": "Vaṭṭappasutapathatāya hi pathanti vuttaṃ.",
  "atk-s0508a2:6530_14": "Pabhijja khīlānīti rāgādikhīlāni pañca bhinditvā carasi.",
  "atk-s0508a2:6530_15": "Taṃ passathāti evaṃ abhibhuyya ca chinditvā ca carantaṃ buddhaṃ passatha.",
  "atk-s0508a2:6530_16": "Bandhapamuñcakaranti bandhanamocanakaraṃ.",
  "atk-s0508a2:6530_17": "Asitanti anissitaṃ.",
  "atk-s0508a2:6530_18": "Bhāgaso paṭibhajjāti satipaṭṭhānādikoṭṭhāsato dhammaṃ paṭibhajjanīyaṃ katvā.",
  "atk-s0508a2:6530_19": "Pavibhajjātipi pāṭho.",
  "atk-s0508a2:6530_20": "Uddesādikoṭṭhāsato pakārena vibhajitvā vibhajitvā dhammaṃ desetīti attho.",
  "atk-s0508a2:6531_0": "Oghassāti kāmādicaturoghassa.",
  "atk-s0508a2:6531_1": "Anekavihitanti satipaṭṭhānādivasena anekavidhaṃ aṭṭhatiṃsāya vā kammaṭṭhānānaṃ vasena anekappakāraṃ amatāvahaṃ maggaṃ akkhāsi abhāsi.",
  "atk-s0508a2:6531_2": "Tasmiñca amate akkhāteti tasmiṃ tena akkhāte amate amatāvahe.",
  "atk-s0508a2:6531_3": "Dhammadasāti dhammassa passitāro.",
  "atk-s0508a2:6531_4": "Ṭhitā asaṃhīrāti kenaci asaṃhāriyā hutvā patiṭṭhitā.",
  "atk-s0508a2:6531_5": "Ativijjhāti ativijjhitvā.",
  "atk-s0508a2:6531_6": "Sabbaṭṭhitīnanti sabbesaṃ diṭṭhiṭṭhānānaṃ viññāṇaṭṭhitīnaṃ vā.",
  "atk-s0508a2:6531_7": "Atikkamamaddasāti atikkamabhūtaṃ nibbānaṃ addasa.",
  "atk-s0508a2:6531_8": "Agganti uttamaṃ dhammaṃ.",
  "atk-s0508a2:6531_9": "Aggeti vā pāṭho,",
  "atk-s0508a2:6531_10": "paṭhamataranti attho.",
  "atk-s0508a2:6531_11": "Dasaddhānanti pañcavaggiyānaṃ aggaṃ dhammaṃ,",
  "atk-s0508a2:6531_12": "agge vā ādito desayīti attho.",
  "atk-s0508a2:6532_0": "Tasmāti yasmā “esa dhammo sudesito”ti jānantena pamādo na kātabbo,",
  "atk-s0508a2:6532_1": "tasmā anusikkheti tisso sikkhā vipassanāpaṭipāṭiyā maggapaṭipāṭiyā ca sikkheyya.",
  "atk-s0508a2:6533_0": "Buddhānubuddhotiādikā tisso gāthā āyasmato aññātakoṇḍaññattherassa thomanavasena vuttā.",
  "atk-s0508a2:6533_1": "Tattha buddhānubuddhoti buddhānaṃ anubuddho.",
  "atk-s0508a2:6533_2": "Buddhā hi paṭhamaṃ cattāri saccāni bujjhiṃsu,",
  "atk-s0508a2:6533_3": "pacchā thero sabbapaṭhamaṃ,",
  "atk-s0508a2:6533_4": "tasmā buddhānubuddhoti.",
  "atk-s0508a2:6533_5": "Thirehi sīlakkhandhādīhi samannāgatattā thero,",
  "atk-s0508a2:6533_6": "akuppadhammoti attho.",
  "atk-s0508a2:6533_7": "Tibbanikkamoti daḷhavīriyo.",
  "atk-s0508a2:6533_8": "Sukhavihārānanti diṭṭhadhammasukhavihārānaṃ.",
  "atk-s0508a2:6533_9": "Vivekānanti tiṇṇampi vivekānaṃ.",
  "atk-s0508a2:6533_10": "Sabbassa tanti yaṃ sabbasāvakena pattabbaṃ,",
  "atk-s0508a2:6533_11": "assa anena taṃ anuppattaṃ.",
  "atk-s0508a2:6533_12": "Appamattassa sikkhatoti appamattena hutvā sikkhantena.",
  "atk-s0508a2:6534_0": "Tevijjo cetopariyakovidoti chasu abhiññāsu catasso vadati,",
  "atk-s0508a2:6534_1": "itarā dve yadipi na vuttā,",
  "atk-s0508a2:6534_2": "thero pana chaḷabhiññova.",
  "atk-s0508a2:6534_3": "Yasmā theraṃ himavante chaddantadahato āgantvā bhagavati paramanipaccakāraṃ dassetvā,",
  "atk-s0508a2:6534_4": "vandantaṃ disvā pasannamānasena bhagavato sammukhā theraṃ abhitthavantena imā gāthā vuttā,",
  "atk-s0508a2:6534_5": "tasmā “koṇḍañño buddhadāyādo,",
  "atk-s0508a2:6534_6": "pāde vandati satthuno”ti vuttaṃ.",
  "atk-s0508a2:6535_0": "Nagassa passetiādikā tisso gāthā pañcahi bhikkhusatehi saddhiṃ sabbeheva arahantehi bhagavati kāḷasilāyaṃ",
  "atk-s0508a2:6535_1": "viharante āyasmā mahāmoggallāno tesaṃ bhikkhūnaṃ cittaṃ samanvesanto arahattaphalavimuttiṃ passittha.",
  "atk-s0508a2:6535_2": "Taṃ disvā āyasmā vaṅgīso bhagavantaṃ there ca abhitthavanto abhāsi.",
  "atk-s0508a2:6535_3": "Tattha nagassa passeti isigilipabbatassa passe kāḷasilāyaṃ.",
  "atk-s0508a2:6535_4": "Āsīnanti nisinnaṃ.",
  "atk-s0508a2:6536_0": "Cetasāti attano cetopariyañāṇena.",
  "atk-s0508a2:6536_1": "Cittaṃ nesaṃ samanvesanti tesaṃ khīṇāsavabhikkhūnaṃ cittaṃ samanvesanto.",
  "atk-s0508a2:6536_2": "Anupariyetīti anukkamena paricchindati.",
  "atk-s0508a2:6537_0": "Evaṃ sabbaṅgasampannaṃ “muniṃ dukkhassa pāragu”nti vuttāya satthusampattiyā ceva “tevijjā maccuhāyino”ti",
  "atk-s0508a2:6537_1": "vuttāya sāvakasampattiyā cāti sabbehi aṅgehi sampannaṃ samannāgataṃ.",
  "atk-s0508a2:6537_2": "Muninti hi iminā padena monasaṅkhātena ñāṇena satthu anavasesañeyyāvabodho vuttoti anāvaraṇañāṇena dasabalañāṇādīnaṃ saṅgaho kato hoti,",
  "atk-s0508a2:6537_3": "tenassa ñāṇasampadaṃ dasseti.",
  "atk-s0508a2:6537_4": "Dukkhassa pāragunti iminā pahānasampadaṃ.",
  "atk-s0508a2:6537_5": "Tadubhayena ca satthu ānubhāvasampadādayo dassitā honti.",
  "atk-s0508a2:6537_6": "Tevijjā maccuhāyinoti iminā sāvakānaṃ ñāṇasampattidīpanena ca nibbānadhātuyā adhigamadīpanena ca padadvayena satthusāvakasampatti dassitā hoti.",
  "atk-s0508a2:6537_7": "Tathā hi yathāvuttamatthaṃ pākaṭataraṃ kātuṃ “muniṃ dukkhassa pāraguṃ.",
  "atk-s0508a2:6537_8": "Anekākārasampannaṃ,",
  "atk-s0508a2:6537_9": "payirupāsanti gotama”nti vuttaṃ.",
  "atk-s0508a2:6537_10": "Tattha anekākārasampannanti anekehi ākārehi sampannaṃ,",
  "atk-s0508a2:6537_11": "anekākāraguṇasamannāgatanti attho.",
  "atk-s0508a2:6538_0": "Cando yathāti gāthā bhagavantaṃ campānagare gaggarāya pokkharaṇiyā tīre mahatā bhikkhusaṅghena anekehi",
  "atk-s0508a2:6538_1": "ca devanāgasahassehi parivutaṃ attano vaṇṇena ca yasasā ca virocamānaṃ disvā somanassajātena abhitthavantena vuttā.",
  "atk-s0508a2:6538_2": "Tattha cando yathā vigatavalāhake nabheti yathā saradasamaye apagatavalāhake valāhakasadisena aññena",
  "atk-s0508a2:6538_3": "ca mahikādinā upakkilesena vimutte ākāse puṇṇacando virocati,",
  "atk-s0508a2:6538_4": "vītamalova bhāṇumāti teneva valāhakādiupakkilesavigamena vigatamalo bhāṇumā sūriyo yathā virocati. Evampi, aṅgīrasa,",
  "atk-s0508a2:6538_5": "tvanti evaṃ aṅgehi niccharaṇajutīhi jutimanta tvampi mahāmuni bhagavā,",
  "atk-s0508a2:6538_6": "atirocasi attano yasasā sadevakaṃ lokaṃ atikkamitvā virocasīti.",
  "atk-s0508a2:6539_0": "Kāveyyamattātiādikā dasa gāthā arahattaṃ patvā attano paṭipattiṃ paccavekkhitvā satthu attano ca guṇe vibhāventena vuttā.",
  "atk-s0508a2:6539_1": "Tattha kāveyyamattāti kāveyyena kabbakaraṇena mattā mānitā sambhāvitā guṇodayaṃ āpannā.",
  "atk-s0508a2:6539_2": "Addasāmāti addasimhā.",
  "atk-s0508a2:6540_0": "Addhā no udapajjathāti ratanattayaṃ addhā amhākaṃ upakāratthāya uppajji.",
  "atk-s0508a2:6541_0": "Vacananti saccapaṭisaṃyuttaṃ dhammakathaṃ.",
  "atk-s0508a2:6541_1": "Khandhe āyatanāni ca dhātuyo cāti pañcakkhandhe dvādasāyatanāni,",
  "atk-s0508a2:6541_2": "aṭṭhārasa dhātuyo ca.",
  "atk-s0508a2:6541_3": "Imasmiṃ ṭhāne khandhādikathā vattabbā.",
  "atk-s0508a2:6541_4": "Sā visuddhimagge vitthāritā evāti tattha vuttanayeneva veditabbā.",
  "atk-s0508a2:6541_5": "Viditvānāti rūpādivibhāgādito aniccatādito ca pubbabhāgañāṇena jānitvā.",
  "atk-s0508a2:6542_0": "Ye te sāsanakārakāti ye te sattā tathāgatānaṃ sāsanakārakā,",
  "atk-s0508a2:6542_1": "tesaṃ bahūnaṃ atthāya vata uppajjanti tathāgatā.",
  "atk-s0508a2:6543_0": "Ye niyāmagataddasāti niyāmo eva niyāmagataṃ,",
  "atk-s0508a2:6543_1": "ye bhikkhū bhikkhuniyo ca sammattaniyāmaṃ addasaṃsu adhigacchiṃsu.",
  "atk-s0508a2:6543_2": "Tesaṃ atthāya vata bodhiṃ sammāsambodhiṃ ajjhagamā,",
  "atk-s0508a2:6543_3": "muni bhagavāti yojanā.",
  "atk-s0508a2:6544_0": "Sudesitāti veneyyajjhāsayānurūpaṃ saṅkhepato vitthārato ca suṭṭhu desitā.",
  "atk-s0508a2:6544_1": "Cakkhumatāti pañcahi cakkhūhi cakkhumatā.",
  "atk-s0508a2:6544_2": "Attahitakāmehi araṇīyāni karaṇīyāni ariyabhāvakarāni,",
  "atk-s0508a2:6544_3": "ariyassa vā bhagavato saccānīti ariyasaccāni.",
  "atk-s0508a2:6544_4": "Dukkhantiādi tesaṃ ariyasaccānaṃ sarūpadassanaṃ.",
  "atk-s0508a2:6544_5": "Imasmiṃ ṭhāne ariyasaccakathā vattabbā,",
  "atk-s0508a2:6544_6": "sā sabbākārato visuddhimagge vitthāritāti tattha vuttanayeneva veditabbā.",
  "atk-s0508a2:6544_7": "Evamete tathāti ete dukkhādayo ariyasaccadhammā evaṃ dukkhādippakārena tathā avitathā anaññathā.",
  "atk-s0508a2:6544_8": "Vuttā diṭṭhā me te yathā tathāti yathā satthārā vuttā,",
  "atk-s0508a2:6544_9": "tathā mayā diṭṭhā,",
  "atk-s0508a2:6544_10": "ariyamaggañāṇena paṭividdhattā evaṃ tesaṃ.",
  "atk-s0508a2:6544_11": "Sadattho me anuppatto arahattaṃ mayā sacchikataṃ.",
  "atk-s0508a2:6544_12": "Tato ca kataṃ buddhassa bhagavato sāsanaṃ ovādānusiṭṭhiyaṃ anupatiṭṭho.",
  "atk-s0508a2:6545_0": "Svāgataṃ vata me āsīti suāgamanaṃ vata me ahosi.",
  "atk-s0508a2:6545_1": "Mama buddhassa santiketi mama sambuddhassa bhagavato santike samīpe.",
  "atk-s0508a2:6546_0": "Abhiññāpāramippattoti channampi abhiññānaṃ pāramiṃ,",
  "atk-s0508a2:6546_1": "ukkaṃsaṃ adhigato.",
  "atk-s0508a2:6546_2": "Iminā hi padena vuttamevatthaṃ vivarituṃ “sotadhātu visodhitā”tiādi vuttaṃ.",
  "atk-s0508a2:6547_0": "Pucchāmi satthārantiādikā dvādasa gāthā attano upajjhāyassa parinibbutabhāvaṃ pucchantena vuttā.",
  "atk-s0508a2:6547_1": "Āyasmato nigrodhakappattherassa hi parinibbānakāle āyasmā vaṅgīso asammukhā ahosi.",
  "atk-s0508a2:6547_2": "Diṭṭhapubbañca tena tassa hatthakukkuccādi,",
  "atk-s0508a2:6547_3": "pubbavāsanāvasena hi tādisañca āyasmato pilindavacchassa vasalavādena samudācāro viya khīṇāsavānampi hotiyeva.",
  "atk-s0508a2:6547_4": "Tena “parinibbuto nu kho me upajjhāyo,",
  "atk-s0508a2:6547_5": "udāhu no”ti uppannaparivitakko satthāraṃ pucchi.",
  "atk-s0508a2:6547_6": "Tena vuttaṃ –",
  "atk-s0508a2:6547_7": "“upajjhāyassa parinibbutabhāvaṃ pucchantena vuttā”ti.",
  "atk-s0508a2:6547_8": "Tattha satthāranti diṭṭhadhammikādīhi veneyyānaṃ anusāsakaṃ.",
  "atk-s0508a2:6547_9": "Anomapaññanti omaṃ vuccati parittaṃ lāmakaṃ.",
  "atk-s0508a2:6547_10": "Na omapaññaṃ anomapaññaṃ,",
  "atk-s0508a2:6547_11": "mahāpaññanti attho.",
  "atk-s0508a2:6547_12": "Diṭṭheva dhammeti paccakkhameva,",
  "atk-s0508a2:6547_13": "imasmiṃyeva attabhāveti attho.",
  "atk-s0508a2:6547_14": "Vicikicchānanti saṃsayānaṃ evarūpānaṃ vā parivitakkānaṃ chettā.",
  "atk-s0508a2:6547_15": "Aggāḷaveti aggāḷavacetiyasaṅkhāte vihāre.",
  "atk-s0508a2:6547_16": "Ñātoti pākaṭo.",
  "atk-s0508a2:6547_17": "Yasassīti lābhasakkārasampanno.",
  "atk-s0508a2:6547_18": "Abhinibbutattoti upasantasabhāvo apariḍayhamānacitto.",
  "atk-s0508a2:6548_0": "Tayā katanti tādise chāyāsampanne nigrodharukkhamūle nisinnattā “nigrodhakappo”ti tayā kataṃ nāmaṃ.",
  "atk-s0508a2:6548_1": "Iti so yathā attanā upalakkhitaṃ tathā vadati.",
  "atk-s0508a2:6548_2": "Bhagavā pana na nisinnattā eva taṃ tathā ālapati,",
  "atk-s0508a2:6548_3": "api ca kho tattha arahattaṃ pattattāpi.",
  "atk-s0508a2:6548_4": "Brāhmaṇassāti jātiṃ sandhāya vadati.",
  "atk-s0508a2:6548_5": "So kira brāhmaṇamahāsālakulā pabbajito.",
  "atk-s0508a2:6548_6": "Namassaṃ acarinti namassamāno vihāsiṃ.",
  "atk-s0508a2:6548_7": "Mutyapekhoti nibbāne patiṭṭhito.",
  "atk-s0508a2:6549_0": "Daḷhadhammadassīti bhagavantaṃ ālapati.",
  "atk-s0508a2:6549_1": "Daḷhadhammañhi nibbānaṃ abhijjanaṭṭhena,",
  "atk-s0508a2:6549_2": "tañca bhagavā passi dassesi ca.",
  "atk-s0508a2:6550_0": "Sakkātipi bhagavantameva kulanāmena ālapati.",
  "atk-s0508a2:6550_1": "Mayampi sabbeti,",
  "atk-s0508a2:6550_2": "niravasesaparisaṃ saṅgaṇhitvā attānaṃ dassento vadati.",
  "atk-s0508a2:6550_3": "Samantacakkhūtipi bhagavantameva sabbaññutaññāṇena ālapati.",
  "atk-s0508a2:6550_4": "Samavaṭṭhitāti sammā avaṭṭhitā,",
  "atk-s0508a2:6550_5": "ābhogaṃ katvā ṭhitā.",
  "atk-s0508a2:6550_6": "Noti amhākaṃ.",
  "atk-s0508a2:6550_7": "Savanāyāti imassa pañhassa veyyākaraṇaṃ savanatthāya.",
  "atk-s0508a2:6550_8": "Sotāti sotadhātuyā.",
  "atk-s0508a2:6550_9": "Tuvaṃ no satthā tvamanuttarosīti thutivacanavasena vadati.",
  "atk-s0508a2:6551_0": "Chinda no vicikicchanti vicikicchāpaṭirūpakaṃ taṃ parivitakkaṃ sandhāyāha.",
  "atk-s0508a2:6551_1": "Akusalavicikicchāya pana thero nibbicikicchova.",
  "atk-s0508a2:6551_2": "Brūhi metanti brūhi me etaṃ.",
  "atk-s0508a2:6551_3": "Yaṃ mayā yācitosi “taṃ sāvakaṃ, sakka,",
  "atk-s0508a2:6551_4": "mayampi sabbe aññātumicchāmā”ti yācitova,",
  "atk-s0508a2:6551_5": "taṃ brāhmaṇaṃ parinibbutaṃ vedaya bhūripañña.",
  "atk-s0508a2:6551_6": "Majjheva no bhāsā”ti parinibbutaṃ jānitvā mahāpañña bhagavā majjheva amhākaṃ sabbesaṃ bhāsa,",
  "atk-s0508a2:6551_7": "yathā sabbe mayaṃ jāneyyāma.",
  "atk-s0508a2:6551_8": "Sakkova devāna sahassanettoti,",
  "atk-s0508a2:6551_9": "idaṃ pana thutivacanameva.",
  "atk-s0508a2:6551_10": "Apicettha ayamadhippāyo –",
  "atk-s0508a2:6551_11": "yathā sakko sahassanetto devānaṃ majjhe tehi sakkaccaṃ sampaṭicchitavacanaṃ bhāsati,",
  "atk-s0508a2:6551_12": "evaṃ amhākaṃ majjhe amhehi sampaṭicchitavacanaṃ bhāsāti.",
  "atk-s0508a2:6552_0": "Ye kecīti imampi gāthaṃ bhagavantaṃ thunanto vattukāmataṃ janetuṃ bhaṇati.",
  "atk-s0508a2:6552_1": "Tassattho –",
  "atk-s0508a2:6552_2": "ye keci abhijjhādayo ganthā,",
  "atk-s0508a2:6552_3": "tesaṃ appahāne sati mohavicikicchānaṃ pahānābhāvato mohamaggāti ca,",
  "atk-s0508a2:6552_4": "aññāṇapakkhāti ca,",
  "atk-s0508a2:6552_5": "vicikicchaṭhānāti ca vuccanti.",
  "atk-s0508a2:6552_6": "Sabbe te tathāgataṃ patvā tathāgatassa desanābalena viddhaṃsitā bhavanti, nassanti.",
  "atk-s0508a2:6552_7": "Kiṃkāraṇanti?",
  "atk-s0508a2:6552_8": "Cakkhuñhi etaṃ paramaṃ narānaṃ,",
  "atk-s0508a2:6552_9": "yasmā tathāgato sabbaganthavidhamanena paññācakkhujananato narānaṃ paramaṃ cakkhunti vuttaṃ hoti.",
  "atk-s0508a2:6553_0": "No ce hi jātūti imampi gāthaṃ thunanto eva vattukāmataṃ janento bhaṇati.",
  "atk-s0508a2:6553_1": "Tattha jātūti ekaṃsavacanaṃ.",
  "atk-s0508a2:6553_2": "Purisoti bhagavantaṃ sandhāyāha.",
  "atk-s0508a2:6553_3": "Jotimantoti paññājotisampannā sāriputtādayo.",
  "atk-s0508a2:6553_4": "Idaṃ vuttaṃ hoti –",
  "atk-s0508a2:6553_5": "yadi bhagavā puratthimādibhedo vāto viya abbhaghanaṃ desanāvegena kilese vihaneyya,",
  "atk-s0508a2:6553_6": "tato yathā abbhaghananivuto loko tamova hoti ekandhakāro,",
  "atk-s0508a2:6553_7": "evaṃ sabbopi loko aññāṇanivuto tamova siyā.",
  "atk-s0508a2:6553_8": "Ye cāpi ime idāni jotimanto khāyanti sāriputtādayo,",
  "atk-s0508a2:6553_9": "tepi na bhāseyyuṃ,",
  "atk-s0508a2:6553_10": "na dīpeyyunti.",
  "atk-s0508a2:6554_0": "Dhīrā cāti imampi gāthaṃ purimanayenevāha.",
  "atk-s0508a2:6554_1": "Tassattho –",
  "atk-s0508a2:6554_2": "dhīrā ca paṇḍitapurisā,",
  "atk-s0508a2:6554_3": "pajjotakarā bhavanti paññāpajjotaṃ uppādenti.",
  "atk-s0508a2:6554_4": "Taṃ tasmā ahaṃ taṃ vīra padhānavīriyasamannāgata bhagavā,",
  "atk-s0508a2:6554_5": "tatheva maññe dhīro pajjotakarotveva maññāmi.",
  "atk-s0508a2:6554_6": "Mayampi vipassinaṃ sabbadhamme yathābhūtaṃ passantaṃ bhagavantaṃ jānantā eva upāgamimhā.",
  "atk-s0508a2:6554_7": "Tasmā “parisāsu no āvikarohi kappaṃ parinibbutova yathā nigrodhakappaṃ āvikarohi pakāsehī”ti.",
  "atk-s0508a2:6555_0": "Khippanti imampi gāthaṃ purimanayeneva āha.",
  "atk-s0508a2:6555_1": "Tassattho –",
  "atk-s0508a2:6555_2": "bhagavā khippaṃ giraṃ eraya vaggu vagguṃ acirāyamāno vācaṃ bhāsa vaggu manoharaṃ.",
  "atk-s0508a2:6555_3": "Haṃsova yathā suvaṇṇahaṃso gocaraṃ pariggaṇhanto jātassaravanasaṇḍaṃ disvā gīvaṃ paggayha pakkhe uddhunitvā",
  "atk-s0508a2:6555_4": "haṭṭhatuṭṭho saṇikaṃ ataramāno vagguṃ nikūjati giraṃ nicchāreti,",
  "atk-s0508a2:6555_5": "evamevaṃ tvaṃ saṇikaṃ nikūja iminā mahāpurisalakkhaṇaññatarena bindussarena suṭṭhu vikappitena abhisaṅkhatena,",
  "atk-s0508a2:6555_6": "ete mayaṃ sabbe ujugatā avikkhittamānasā hutvā tava nikūjaṃ suṇomāti.",
  "atk-s0508a2:6556_0": "Pahīnajātimaraṇanti,",
  "atk-s0508a2:6556_1": "idampi purimanayeneva āha.",
  "atk-s0508a2:6556_2": "Tattha na sissatīti aseso,",
  "atk-s0508a2:6556_3": "taṃ asesaṃ,",
  "atk-s0508a2:6556_4": "sotāpannādayo viya kiñci asesetvā pahīnajātimaraṇanti vuttaṃ hoti.",
  "atk-s0508a2:6556_5": "Niggayhāti nibandhitvā,",
  "atk-s0508a2:6556_6": "dhonanti dhutasabbapāpaṃ.",
  "atk-s0508a2:6556_7": "Vadessāmīti kathāpessāmi dhammaṃ.",
  "atk-s0508a2:6556_8": "Na kāmakāro hohi puthujjanānanti puthujjanasekkhādīnaṃ tividhānaṃ janānaṃ kāmakāro natthi,",
  "atk-s0508a2:6556_9": "te yaṃ icchanti ñātuṃ vā vattuṃ vā,",
  "atk-s0508a2:6556_10": "taṃ na sakkonti.",
  "atk-s0508a2:6556_11": "Saṅkheyyakāro ca tathāgatānanti tathāgatānaṃ pana vīmaṃsakāro paññāpubbaṅgamakiriyā,",
  "atk-s0508a2:6556_12": "te yaṃ icchanti ñātuṃ vā vattuṃ vā,",
  "atk-s0508a2:6556_13": "taṃ sakkontiyevāti adhippāyo.",
  "atk-s0508a2:6557_0": "Idāni taṃ saṅkheyyakāraṃ pakāsento “sampannaveyyākaraṇa”nti gāthamāha.",
  "atk-s0508a2:6557_1": "Tassattho –",
  "atk-s0508a2:6557_2": "tathā hi tava bhagavā idaṃ samujjupaññassa sabbattha appaṭihatabhāvena ujugatapaññassa sammadeva vuttaṃ",
  "atk-s0508a2:6557_3": "pavattitaṃ sampannaveyyākaraṇaṃ “santatimahāmatto sattatālamattaṃ abbhuggantvā parinibbāyissati,",
  "atk-s0508a2:6557_4": "suppabuddho sakko sattame divase pathaviṃ pavisissatī”ti evamādiṃ samuggahitaṃ sammadeva uggahitaṃ aviparītaṃ diṭṭhaṃ,",
  "atk-s0508a2:6557_5": "puna suṭṭhutaraṃ añjaliṃ paṇāmetvā āha.",
  "atk-s0508a2:6557_6": "Ayamañjali pacchimo suppaṇāmitoti ayaṃ aparopi añjali suṭṭhutaraṃ paṇāmito.",
  "atk-s0508a2:6557_7": "Mā mohayī jānanti mā no avacanena mohayi,",
  "atk-s0508a2:6557_8": "jānanto tassa gatiṃ.",
  "atk-s0508a2:6557_9": "Anomapaññāti bhagavantaṃ ālapati.",
  "atk-s0508a2:6558_0": "Paroparanti imaṃ pana gāthaṃ aparenapi pariyāyena amohanameva yācanto āha.",
  "atk-s0508a2:6558_1": "Tattha paroparanti lokuttaralokiyavasena sundarāsundaraṃ dūre santike vā.",
  "atk-s0508a2:6558_2": "Ariyadhammanti catusaccadhammaṃ.",
  "atk-s0508a2:6558_3": "Viditvāti paṭivijjhitvā.",
  "atk-s0508a2:6558_4": "Jānanti sabbaṃ ñeyyadhammaṃ jānanto.",
  "atk-s0508a2:6558_5": "Vācābhikaṅkhāmīti yathā ghammani ghammakāle uṇhābhitatto puriso kilanto tasito vāriṃ,",
  "atk-s0508a2:6558_6": "evaṃ te vācaṃ abhikaṅkhāmi.",
  "atk-s0508a2:6558_7": "Sutaṃ pavassāti sutasaṅkhātaṃ saddāyatanaṃ pavassa pagghara muñca pavatta.",
  "atk-s0508a2:6558_8": "“Sutassa vassā”tipi pāḷi.",
  "atk-s0508a2:6558_9": "Vuttapakārassa saddāyatanassa vuṭṭhiṃ vassāti attho.",
  "atk-s0508a2:6559_0": "Idāni yādisaṃ vācaṃ abhikaṅkhati,",
  "atk-s0508a2:6559_1": "taṃ pakāsento “yadatthika”nti gāthamāha.",
  "atk-s0508a2:6559_2": "Tattha kappāyanoti kappameva pūjāvasena vadati.",
  "atk-s0508a2:6559_3": "Yathā vimuttoti “kiṃ anupādisesāya nibbānadhātuyā yathā asekkho,",
  "atk-s0508a2:6559_4": "udāhu saupādisesāya yathā sekkho”ti vā pucchati.",
  "atk-s0508a2:6559_5": "Sesamettha pākaṭameva.",
  "atk-s0508a2:6560_0": "Evaṃ dvādasahi gāthāhi yācito bhagavā taṃ viyākaronto “acchecchī”tiādimāha.",
  "atk-s0508a2:6560_1": "Tattha acchecchi taṇhaṃ idha nāmarūpe (iti bhagavā) kaṇhassa sotaṃ dīgharattānusayitanti imasmiṃ nāmarūpe",
  "atk-s0508a2:6560_2": "kāmataṇhādibhedā taṇhā dīgharattaṃ appahīnaṭṭhena anusayitā kaṇhanāmakassa mārassa sotantipi vuccati.",
  "atk-s0508a2:6560_3": "Taṃ kaṇhassa sotamutaṃ dīgharattānusayitaṃ idha nāmarūpe taṇhaṃ kappāyano chindi.",
  "atk-s0508a2:6560_4": "Iti bhagavāti idaṃ pana saṅgītikārānaṃ vacanaṃ.",
  "atk-s0508a2:6560_5": "Atāri jātiṃ maraṇaṃ asesanti so taṃ taṇhaṃ chetvā asesaṃ jātimaraṇaṃ atari anupādisesāya parinibbāyīti dasseti,",
  "atk-s0508a2:6560_6": "iccabravi bhagavā pañcaseṭṭhoti āyasmatā vaṅgīsena puṭṭho bhagavā evaṃ avoca pañcahi saddhādīhi indriyehi anaññasādhāraṇehi cakkhūhi vā seṭṭho.",
  "atk-s0508a2:6560_7": "Atha vā pañcaseṭṭhoti pañcahi sīlādīhi dhammakkhandhehi,",
  "atk-s0508a2:6560_8": "pañcahi vā hetusampadādīhi seṭṭho uttamo pavaroti saṅgītikārānamevidampi vacanaṃ.",
  "atk-s0508a2:6561_0": "Evaṃ vutte bhagavato bhāsitaṃ abhinandamānaso āyasmā vaṅgīso “esa sutvā”tiādikā gāthāyo āha.",
  "atk-s0508a2:6561_1": "Tattha paṭhamagāthāyaṃ na maṃ vañcesīti yasmā parinibbuto,",
  "atk-s0508a2:6561_2": "tasmā tassa parinibbutabhāvaṃ icchantaṃ maṃ na vañcesi,",
  "atk-s0508a2:6561_3": "na visaṃvādesīti attho.",
  "atk-s0508a2:6561_4": "Sesaṃ pākaṭameva.",
  "atk-s0508a2:6562_0": "Dutiyagāthāyaṃ yasmā mutyapekho vihāsi,",
  "atk-s0508a2:6562_1": "tasmā taṃ sandhāyāha “yathā vādī tathā kārī,",
  "atk-s0508a2:6562_2": "ahu buddhassa sāvako”ti.",
  "atk-s0508a2:6562_3": "Maccuno jālaṃ tata”nti tebhūmakavaṭṭe vitthataṃ mārassa taṇhājālaṃ.",
  "atk-s0508a2:6562_4": "Māyāvinoti bahumāyassa.",
  "atk-s0508a2:6562_5": "“Tathā māyāvino”tipi keci paṭhanti,",
  "atk-s0508a2:6562_6": "tesaṃ yo anekāhi māyāhi anekakkhattuṃ bhagavantaṃ upasaṅkami.",
  "atk-s0508a2:6562_7": "Tassa tathā māyāvinoti adhippāyo.",
  "atk-s0508a2:6563_0": "Tatiyagāthāya ādinti mūlakāraṇaṃ.",
  "atk-s0508a2:6563_1": "Upādānassāti vaṭṭassa.",
  "atk-s0508a2:6563_2": "Vaṭṭaṃ daḷhehi kammakilesehi upādātabbaṭṭhena “upādāna”nti vuttaṃ.",
  "atk-s0508a2:6563_3": "Tassa upādānassa ādiṃ avijjātaṇhādibhedaṃ kāraṇaṃ ñāṇacakkhunā addasa.",
  "atk-s0508a2:6563_4": "Kappo kappiyoti evaṃ vattuṃ vaṭṭati bhagavāti adhippāyena vadati.",
  "atk-s0508a2:6563_5": "Accagā vatāti atikkanto vata.",
  "atk-s0508a2:6563_6": "Maccudheyyanti maccu ettha dhiyyatīti maccudheyyaṃ,",
  "atk-s0508a2:6563_7": "tebhūmakavaṭṭaṃ suduttaraṃ accagā vatāti vedajāto vadati.",
  "atk-s0508a2:6564_0": "Idāni satthari attano upajjhāye ca pasannamānaso pasannākāraṃ vibhāvento “taṃ devadeva”nti osānagāthamāha.",
  "atk-s0508a2:6564_1": "Tattha taṃ devadevaṃ vandāmīti sammutidevo,",
  "atk-s0508a2:6564_2": "upapattidevo,",
  "atk-s0508a2:6564_3": "visuddhidevoti tesaṃ sabbesampi devānaṃ uttamadevatāya devadevaṃ dvipaduttama bhagavā taṃ vandāmi.",
  "atk-s0508a2:6564_4": "Na kevalaṃ taṃyeva,",
  "atk-s0508a2:6564_5": "atha kho tava saccābhisambodhiyā anudhammajātattā anujātaṃ,",
  "atk-s0508a2:6564_6": "māravijayena mahāvīriyatāya mahāvīraṃ,",
  "atk-s0508a2:6564_7": "āguakaraṇādiatthena nāgaṃ tava ure vāyāmajanitajātitāya orasaṃ puttaṃ nigrodhakappañca vandāmi.",
  "atk-s0508a2:6565_0": "Evamete subhūtiādayo vaṅgīsapariyosānā dvisataṃ catusaṭṭhi ca mahātherā idha pāḷiyaṃ ārūḷhā,",
  "atk-s0508a2:6565_1": "te sabbe yathā sammāsambuddhassa sāvakabhāvena ekavidhā.",
  "atk-s0508a2:6565_2": "Tathā asekkhabhāvena,",
  "atk-s0508a2:6565_3": "ukkhittapalighatāya saṃkiṇṇaparikkhatāya,",
  "atk-s0508a2:6565_4": "abbuḷhesikatāya,",
  "atk-s0508a2:6565_5": "niraggaḷatāya,",
  "atk-s0508a2:6565_6": "pannaddhajatāya,",
  "atk-s0508a2:6565_7": "pannabhāratāya,",
  "atk-s0508a2:6565_8": "visaṃyuttatāya,",
  "atk-s0508a2:6565_9": "dasasu ariyavāsesu vuṭṭhavāsatāya ca.",
  "atk-s0508a2:6565_10": "Tathā hi te pañcaṅgavippahīnā,",
  "atk-s0508a2:6565_11": "chaḷaṅgasamannāgatā,",
  "atk-s0508a2:6565_12": "ekārakkhā,",
  "atk-s0508a2:6565_13": "caturāpassenā,",
  "atk-s0508a2:6565_14": "panuṇṇapaccekasaccā,",
  "atk-s0508a2:6565_15": "samavayasaṭṭhesanā,",
  "atk-s0508a2:6565_16": "anāvilasaṅkappā,",
  "atk-s0508a2:6565_17": "passaddhakāyasaṅkhārā,",
  "atk-s0508a2:6565_18": "suvimuttacittā,",
  "atk-s0508a2:6565_19": "suvimuttapaññā ca.",
  "atk-s0508a2:6565_20": "Iti evamādinā nayena ekavidhā.",
  "atk-s0508a2:6566_0": "Ehibhikkhubhāvena upasampannā,",
  "atk-s0508a2:6566_1": "na ehibhikkhubhāvena upasampannāti duvidhā.",
  "atk-s0508a2:6566_2": "Tattha aññāsi koṇḍaññappamukhā pañcavaggiyattherā,",
  "atk-s0508a2:6566_3": "yasatthero,",
  "atk-s0508a2:6566_4": "tassa sahāyabhūtā vimalo subāhu puṇṇaji gavampatīti cattāro,",
  "atk-s0508a2:6566_5": "aparepi tassa sahāyabhūtā pañcapaññāsa,",
  "atk-s0508a2:6566_6": "tiṃsa bhaddavaggiyā,",
  "atk-s0508a2:6566_7": "uruvelakassapappamukhā sahassapurāṇajaṭilā,",
  "atk-s0508a2:6566_8": "dve aggasāvakā,",
  "atk-s0508a2:6566_9": "tesaṃ parivārabhūtā aḍḍhaterasasatā paribbājakā,",
  "atk-s0508a2:6566_10": "coro aṅgulimālattheroti sabbe sahassaṃ paññāsādhikāni tīṇi satāni ca honti.",
  "atk-s0508a2:6566_11": "Tenetaṃ vuccati –",
  "atk-s0508a2:6567_0": "“Satattayaṃ sahassañca, paññāsañca punāpare;",
  "atk-s0508a2:6568_0": "Ete therā mahāpaññā, sabbeva ehibhikkhukā”ti.",
  "atk-s0508a2:6569_0": "Na kevalañca ete eva,",
  "atk-s0508a2:6569_1": "atha kho aññepi bahū santi.",
  "atk-s0508a2:6569_2": "Seyyathidaṃ –",
  "atk-s0508a2:6569_3": "selo brāhmaṇo,",
  "atk-s0508a2:6569_4": "tassa antevāsikabhūtā tisatabrāhmaṇā,",
  "atk-s0508a2:6569_5": "mahākappino,",
  "atk-s0508a2:6569_6": "tassa parivārabhūtaṃ purisasahassaṃ,",
  "atk-s0508a2:6569_7": "suddhodanamahārājena pesitā kapilavatthuvāsino dasasahassapurisā,",
  "atk-s0508a2:6569_8": "mahābāvariyabrāhmaṇassa antevāsikabhūtā ajitādayo soḷasa sahassaparimāṇāti.",
  "atk-s0508a2:6569_9": "Evaṃ vuttato aññe na ehibhikkhubhāvena upasampadā,",
  "atk-s0508a2:6569_10": "te pana saraṇagamanūpasampadā,",
  "atk-s0508a2:6569_11": "ovādapaṭiggahaṇūpasampadā,",
  "atk-s0508a2:6569_12": "pañhābyākaraṇūpasampadā,",
  "atk-s0508a2:6569_13": "ñatticatutthakammūpasampadāti imehi catūhi ākārehi laddhūpasampadā.",
  "atk-s0508a2:6569_14": "Ādito hi ehibhikkhubhāvūpagatā therā,",
  "atk-s0508a2:6569_15": "tesaṃ bhagavā pabbajjaṃ viya tīhi saraṇagamaneheva upasampadampi anuññāsi,",
  "atk-s0508a2:6569_16": "ayaṃ saraṇagamanūpasampadā. Yā pana –",
  "atk-s0508a2:6570_0": "“Tasmātiha te, kassapa,",
  "atk-s0508a2:6570_1": "evaṃ sikkhitabbaṃ –",
  "atk-s0508a2:6570_2": "‘tibbaṃ me hirottappaṃ,",
  "atk-s0508a2:6570_3": "paccupaṭṭhitaṃ bhavissati theresu navesu majjhimesū’ti,",
  "atk-s0508a2:6570_4": "evaṃ hi te, kassapa,",
  "atk-s0508a2:6570_5": "sikkhitabbaṃ.",
  "atk-s0508a2:6570_6": "Tasmātiha te, kassapa,",
  "atk-s0508a2:6570_7": "evaṃ sikkhitabbaṃ –",
  "atk-s0508a2:6570_8": "‘yaṃkiñci dhammaṃ suṇissāmi kusalūpasaṃhitaṃ,",
  "atk-s0508a2:6570_9": "sabbaṃ taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,",
  "atk-s0508a2:6570_10": "evañhi te, kassapa,",
  "atk-s0508a2:6570_11": "sikkhitabbaṃ.",
  "atk-s0508a2:6570_12": "Tasmātiha te, kassapa,",
  "atk-s0508a2:6570_13": "evaṃ sikkhitabbaṃ –",
  "atk-s0508a2:6570_14": "‘sātasahagatā ca me kāyagatā sati na vijahissatī’ti,",
  "atk-s0508a2:6570_15": "evañhi te, kassapa,",
  "atk-s0508a2:6570_16": "sikkhitabba”nti.",
  "atk-s0508a2:6571_0": "Imassa ovādassa paṭiggahaṇena mahākassapattherassa anuññātaupasampadā,",
  "atk-s0508a2:6571_1": "ayaṃ ovādapaṭiggahaṇūpasampadā nāma.",
  "atk-s0508a2:6571_2": "Yā pubbārāme caṅkamantena bhagavatā “uddhumātakasaññāti vā sopāka ‘rūpasaññā’ti vā ime dhammā nānatthā nānābyañjanā,",
  "atk-s0508a2:6571_3": "udāhu ekatthā byañjanameva nāna”ntiādinā asubhanissitesu pañhesu pucchitesu bhagavantaṃ upasaṅkamantena",
  "atk-s0508a2:6571_4": "sattavassikena sopākasāmaṇerena “uddhumātakasaññāti vā bhagavā ‘rūpasaññā’ti vā ime dhammā ekatthā,",
  "atk-s0508a2:6571_5": "byañjanameva nāna”ntiādinā vissajjitesu “iminā sabbaññutaññāṇena saddhiṃ saṃsanditvā ime pañhā byākatā”ti āraddhacittena bhagavatā anuññātaupasampadā.",
  "atk-s0508a2:6571_6": "Ayaṃ pañhābyākaraṇūpasampadā nāma.",
  "atk-s0508a2:6571_7": "Ñatticatutthakammūpasampadā pākaṭāva.",
  "atk-s0508a2:6572_0": "Yathā ehibhikkhubhāvena upasampadā,",
  "atk-s0508a2:6572_1": "na ehibhikkhubhāvena upasampadāti duvidhā,",
  "atk-s0508a2:6572_2": "evaṃ sammukhāparammukhābhedatopi duvidhā.",
  "atk-s0508a2:6572_3": "Ye hi satthu dharamānakāle ariyāya jātiyā jātā,",
  "atk-s0508a2:6572_4": "te aññāsikoṇḍaññādayo sammukhasāvakā nāma.",
  "atk-s0508a2:6572_5": "Ye pana bhagavato parinibbānato pacchā adhigatavisesā,",
  "atk-s0508a2:6572_6": "te satipi satthu dhammasarīrassa paccakkhabhāve satthu sarīrassa apaccakkhabhāvato parammukhasāvakā nāma.",
  "atk-s0508a2:6573_0": "Tathā ubhatobhāgavimuttapaññāvimuttatāvasena,",
  "atk-s0508a2:6573_1": "idha pāḷiyaṃ āgatā pana ubhatobhāgavimuttā evāti veditabbā.",
  "atk-s0508a2:6573_2": "Vuttañhetaṃ apadāne –",
  "atk-s0508a2:6574_0": "“Vimokkhāpi ca aṭṭhime, chaḷabhiññā sacchikatā”ti.",
  "atk-s0508a2:6575_0": "Tathā sāpadānānapadānabhedato,",
  "atk-s0508a2:6575_1": "yesañhi purimesu sammāsambuddhesu paccekabuddhabuddhasāvakesupi puññakiriyāvasena pavattitaṃ sāvakapāramitāsaṅkhātaṃ atthi apadānaṃ,",
  "atk-s0508a2:6575_2": "te sāpadānā,",
  "atk-s0508a2:6575_3": "seyyathāpi apadānapāḷiyaṃ āgatā therā.",
  "atk-s0508a2:6575_4": "Yesaṃ pana taṃ natthi,",
  "atk-s0508a2:6575_5": "te anapadānā.",
  "atk-s0508a2:6576_0": "Kiṃ pana sabbena sabbaṃ pubbahetusampattiyā vinā saccābhisambodho sambhavatīti?",
  "atk-s0508a2:6576_1": "Na sambhavati.",
  "atk-s0508a2:6576_2": "Na hi upanissayasampattirahitassa ariyamaggādhigamo atthi,",
  "atk-s0508a2:6576_3": "tassa sudukkaradurabhisambhavasabhāvato.",
  "atk-s0508a2:6576_4": "Yathāha “taṃ kiṃ maññatha,",
  "atk-s0508a2:6576_5": "bhikkhave,",
  "atk-s0508a2:6576_6": "katamaṃ nu kho dukkarataraṃ vā durabhisambhavataraṃ vā”tiādi.",
  "atk-s0508a2:6576_7": "Yadi evaṃ kasmā vuttaṃ –",
  "atk-s0508a2:6576_8": "“yesaṃ pana taṃ natthi,",
  "atk-s0508a2:6576_9": "te anapadānā”ti?",
  "atk-s0508a2:6576_10": "Nayidamevaṃ daṭṭhabbaṃ “ye sabbena sabbaṃ upanissayasampattirahitā,",
  "atk-s0508a2:6576_11": "te anapadānā”ti tādisānaṃ idha anadhippetattā.",
  "atk-s0508a2:6576_12": "Yesaṃ pana atiukkaṃsagataṃ apadānaṃ natthi,",
  "atk-s0508a2:6576_13": "te idha “anapadānā”ti vuttā,",
  "atk-s0508a2:6576_14": "na sabbena sabbaṃ upanissayarahitāyeva.",
  "atk-s0508a2:6576_15": "Tathā hi ime sattā buddhuppādesu acchariyācinteyyaguṇavibhūtivitthataṃ buddhānaṃ ānubhāvaṃ passantā catuppamāṇikassa",
  "atk-s0508a2:6576_16": "lokassa sabbathāpi pasādāvahattā satthari saddhaṃ paṭilabhanti.",
  "atk-s0508a2:6576_17": "Tathā saddhammassavanena,",
  "atk-s0508a2:6576_18": "sāvakānaṃ sammāpaṭipattidassanena,",
  "atk-s0508a2:6576_19": "kadāci mahābodhisattānaṃ sammāsambodhiyā cittābhinīhāradassanena,",
  "atk-s0508a2:6576_20": "tesaṃ santike ovādānusāsanapaṭilābhena ca saddhamme saddhaṃ paṭilabhanti,",
  "atk-s0508a2:6576_21": "te tattha paṭiladdhasaddhā yadipi saṃsāre nibbāne ca ādīnavānisaṃse passanti,",
  "atk-s0508a2:6576_22": "mahārajakkhatāya pana yogakkhemaṃ anabhisambhunantā antarantarā vivaṭṭūpanissayaṃ kusalabījaṃ attano",
  "atk-s0508a2:6576_23": "santāne ropentiyeva sappurisūpanissayassa bahūkārabhāvato. Tenāha –",
  "atk-s0508a2:6577_0": "“Yadimassa lokanāthassa, virajjhissāma sāsanaṃ;",
  "atk-s0508a2:6578_0": "Anāgatamhi addhāne, hessāma sammukhā imaṃ.",
  "atk-s0508a2:6579_0": "“Yathā manussā nadiṃ tarantā, paṭititthaṃ virajjhiya;",
  "atk-s0508a2:6580_0": "Heṭṭhātitthe gahetvāna, uttaranti mahānadiṃ.",
  "atk-s0508a2:6581_0": "“Evameva mayaṃ sabbe, yadi muñcāmimaṃ jinaṃ;",
  "atk-s0508a2:6582_0": "Anāgatamhi addhāne, hessāma sammukhā ima”nti.",
  "atk-s0508a2:6583_0": "Evaṃ vivaṭṭaṃ uddissa uppāditakusalacittaṃ satasahassādhikacatuasaṅkhyeyyakālantare vimokkhādhigamassa upanissayo na hotīti na sakkā vattuṃ.",
  "atk-s0508a2:6583_1": "Pageva patthanāvasena adhikāraṃ katvā pavattitaṃ.",
  "atk-s0508a2:6583_2": "Evaṃ duvidhāpete.",
  "atk-s0508a2:6584_0": "Aggasāvakā,",
  "atk-s0508a2:6584_1": "mahāsāvakā,",
  "atk-s0508a2:6584_2": "pakatisāvakāti tividhā.",
  "atk-s0508a2:6584_3": "Tesu āyasmā aññāsikoṇḍañño, vappo, bhaddiyo, mahānāmo, assaji, nālako, yaso, vimalo, subāhu, puṇṇaji,",
  "atk-s0508a2:6584_4": "gavampati,",
  "atk-s0508a2:6584_5": "uruvelakassapo,",
  "atk-s0508a2:6584_6": "nadīkassapo,",
  "atk-s0508a2:6584_7": "gayākassapo,",
  "atk-s0508a2:6584_8": "sāriputto,",
  "atk-s0508a2:6584_9": "mahāmoggallāno,",
  "atk-s0508a2:6584_10": "mahākassapo,",
  "atk-s0508a2:6584_11": "mahākaccāyano,",
  "atk-s0508a2:6584_12": "mahākoṭṭhiko,",
  "atk-s0508a2:6584_13": "mahākappino,",
  "atk-s0508a2:6584_14": "mahācundo,",
  "atk-s0508a2:6584_15": "anuruddho,",
  "atk-s0508a2:6584_16": "kaṅkhārevato, ānando, nandako, bhagu, nando, kimilo, bhaddiyo, rāhulo, sīvali, upāli, dabbo, upaseno,",
  "atk-s0508a2:6584_17": "khadiravaniyarevato,",
  "atk-s0508a2:6584_18": "puṇṇo mantāṇiputto,",
  "atk-s0508a2:6584_19": "puṇṇo sunāparantako,",
  "atk-s0508a2:6584_20": "soṇo kuṭikaṇṇo,",
  "atk-s0508a2:6584_21": "soṇo koḷivīso, rādho, subhūti,",
  "atk-s0508a2:6584_22": "aṅgulimālo, vakkali, kāḷudāyī,",
  "atk-s0508a2:6584_23": "mahāudāyī,",
  "atk-s0508a2:6584_24": "pilindavaccho, sobhito,",
  "atk-s0508a2:6584_25": "kumārakassapo,",
  "atk-s0508a2:6584_26": "raṭṭhapālo, vaṅgīso, sabhiyo, selo, upavāno, meghiyo, sāgato, nāgito,",
  "atk-s0508a2:6584_27": "lakuṇḍakabhaddiyo,",
  "atk-s0508a2:6584_28": "piṇḍolabhāradvājo,",
  "atk-s0508a2:6584_29": "mahāpanthako,",
  "atk-s0508a2:6584_30": "cūḷapanthako, bākulo,",
  "atk-s0508a2:6584_31": "kuṇḍadhāno,",
  "atk-s0508a2:6584_32": "dārucīriyo, yasojo, ajito,",
  "atk-s0508a2:6584_33": "tissametteyyo, puṇṇako, mettagū, dhotako, upasivo, nando, hemako, todeyyo, kappo,",
  "atk-s0508a2:6584_34": "jatukaṇṇi,",
  "atk-s0508a2:6584_35": "bhadrāvudho, udayo, posālo,",
  "atk-s0508a2:6584_36": "mogharājā,",
  "atk-s0508a2:6584_37": "piṅgiyoti ete asītimahāsāvakā nāma.",
  "atk-s0508a2:6585_0": "Kasmā pana te eva therā “mahāsāvakā”ti vuccantīti?",
  "atk-s0508a2:6585_1": "Abhinīhārassa mahantabhāvato.",
  "atk-s0508a2:6585_2": "Tathā hi dve aggasāvakāpi mahāsāvakesu antogadhā.",
  "atk-s0508a2:6585_3": "Te hi sāvakapāramīñāṇassa matthakappattiyā sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena “mahāsāvakā”tipi vuccanti.",
  "atk-s0508a2:6585_4": "Itare pana pakatisāvakehi sātisayamahābhinīhārā.",
  "atk-s0508a2:6585_5": "Tathā hi te padumuttarassa bhagavato kāle katapaṇidhānā.",
  "atk-s0508a2:6585_6": "Tato eva sātisayaṃ abhiññāsamāpattīsu vasino pabhinnapaṭisambhidā ca.",
  "atk-s0508a2:6585_7": "Kāmaṃ sabbepi arahanto sīlavisuddhiādike sampādetvā catūsu satipaṭṭhānesu patiṭṭhitacittā satta bojjhaṅge",
  "atk-s0508a2:6585_8": "yathābhūtaṃ bhāvetvā maggapaṭipāṭiyā anavasesato kilese khepetvā aggaphale patiṭṭhahanti,",
  "atk-s0508a2:6585_9": "tathāpi yathā saddhāvimuttato diṭṭhippattassa,",
  "atk-s0508a2:6585_10": "paññāvimuttato ca ubhatobhāgavimuttassa pubbabhāgabhāvanāviseso addhā icchito viseso,",
  "atk-s0508a2:6585_11": "evaṃ abhinīhāramahantatāpubbayogamahantatāhi attasantāne sātisayaguṇavisesassa nipphāditattā sīlādiguṇehi mahantā sāvakāti mahāsāvakā.",
  "atk-s0508a2:6585_12": "Tesuyeva pana ye bodhipakkhiyadhammesu pāmokkhabhāvena dhurabhūtānaṃ sammādiṭṭhisammāsamādhīnaṃ sātisayakiccantarabhāvanipphattiyā",
  "atk-s0508a2:6585_13": "kāraṇabhūtāya tajjābhinīhārābhinihatāya sakkaccaṃ nirantaraṃ cirakālaṃ samāhitāya sammāpaṭipattiyā yathākkamaṃ",
  "atk-s0508a2:6585_14": "paññāya samādhismiñca ukkaṃsapāramippattiyā savisesaṃ sabbaguṇehi aggabhāve ṭhitā.",
  "atk-s0508a2:6585_15": "Te sāriputtamoggallānā satipi mahāsāvakatte sāvakapāramiyā matthake sabbasāvakānaṃ aggabhāve ṭhitattā abhinīhāramahantabhāvato,",
  "atk-s0508a2:6585_16": "pubbayogamahantabhāvato ca “aggasāvakā”icceva vuccanti.",
  "atk-s0508a2:6585_17": "Ye pana ariyasāvakā aggasāvakā viya ca mahāsāvakā viya ca na parimitāva,",
  "atk-s0508a2:6585_18": "atha kho anekasatā anekasahassā,",
  "atk-s0508a2:6585_19": "te pakatisāvakā.",
  "atk-s0508a2:6585_20": "Idha pāḷiyaṃ ārūḷhā pana parimitāva gāthāvasena pariggahitattā.",
  "atk-s0508a2:6585_21": "Tathāpi mahāsāvakesupi keci idha pāḷiyaṃ nārūḷhā.",
  "atk-s0508a2:6586_0": "Evaṃ tividhāpi te animittavimokkhādibhedato tividhā,",
  "atk-s0508a2:6586_1": "vimokkhasamadhigamavasenapi tividhā.",
  "atk-s0508a2:6586_2": "Tayo hi ime vimokkhā suññato vimokkho,",
  "atk-s0508a2:6586_3": "animitto vimokkho,",
  "atk-s0508a2:6586_4": "appaṇihito vimokkhoti.",
  "atk-s0508a2:6586_5": "Te ca vimokkhā suññatādīhi aniccānupassanādīhi tīhi anupassanāhi adhigantabbā.",
  "atk-s0508a2:6586_6": "Ādito hi aniccādīsu yena kenaci ākārena vipassanābhiniveso hoti.",
  "atk-s0508a2:6586_7": "Yadā pana vuṭṭhānagāminiyā vipassanāya aniccākārato saṅkhāre sammasantiyā maggavuṭṭhānaṃ hoti,",
  "atk-s0508a2:6586_8": "tadā vipassanā satipi rāganimittādīnaṃ samugghāṭane saṅkhāranimittaṃ pana sā na vissajjetīti nippariyāyena",
  "atk-s0508a2:6586_9": "animittanāmaṃ alabhamānā attano maggassa animittanāmaṃ dātuṃ na sakkotīti.",
  "atk-s0508a2:6586_10": "Kiñcāpi abhidhamme animittavimokkho na uddhaṭo,",
  "atk-s0508a2:6586_11": "suttante pana rāgādinimittānaṃ samugghāṭena labbhatīti.",
  "atk-s0508a2:6587_0": "“Animittañca bhāvehi, mānānusayamujjaha;",
  "atk-s0508a2:6588_0": "Tato mānābhisamayā, upasanto carissasī”ti. –",
  "atk-s0508a2:6589_0": "Ādinā hi vipassanāya animittavimokkhabhāvo anuttarassa animittavimokkhabhāvo ca vutto.",
  "atk-s0508a2:6589_1": "Yadā vuṭṭhānagāminiyā vipassanāya dukkhato saṅkhāre sammasantiyā maggavuṭṭhānaṃ hoti,",
  "atk-s0508a2:6589_2": "tadā vipassanā rāgapaṇidhiādīnaṃ samugghāṭanena appaṇihitanāmaṃ labhatīti appaṇihitavimokkhaṃ nāma hoti.",
  "atk-s0508a2:6589_3": "Tadanantaro ca maggo appaṇihitavimokkho.",
  "atk-s0508a2:6589_4": "Yadā pana vuṭṭhānagāminiyā vipassanāya anattākārena sammasantiyā maggavuṭṭhānaṃ hoti,",
  "atk-s0508a2:6589_5": "tadā vipassanā attadiṭṭhiyā samugghāṭanena suññatanāmaṃ labhatīti suññatavimokkhaṃ nāma hoti.",
  "atk-s0508a2:6589_6": "Tadanantaro ca maggo suññatavimokkho nāma hoti.",
  "atk-s0508a2:6589_7": "Imesu aggamaggabhūtesu tīsu vimokkhesu imesaṃ therānaṃ keci animittavimokkhena muttā,",
  "atk-s0508a2:6589_8": "keci appaṇihitavimokkhena,",
  "atk-s0508a2:6589_9": "keci suññatavimokkhena.",
  "atk-s0508a2:6589_10": "Tena vuttaṃ –",
  "atk-s0508a2:6589_11": "“animittavimokkhādibhedato tividhā,",
  "atk-s0508a2:6589_12": "vimokkhasamadhigamenapi tividhā”ti.",
  "atk-s0508a2:6590_0": "Paṭipadāvibhāgena catubbidhā.",
  "atk-s0508a2:6590_1": "Catasso hi paṭipadā –",
  "atk-s0508a2:6590_2": "dukkhapaṭipadā dandhābhiññā,",
  "atk-s0508a2:6590_3": "dukkhapaṭipadā khippābhiññā,",
  "atk-s0508a2:6590_4": "sukhapaṭipadā dandhābhiññā,",
  "atk-s0508a2:6590_5": "sukhapaṭipadā khippābhiññāti.",
  "atk-s0508a2:6590_6": "Tattha rūpamukhādīsu vipassanābhinivesesu yo rūpamukhena vipassanaṃ abhinivisitvā cattāri mahābhūtāni",
  "atk-s0508a2:6590_7": "pariggahetvā upādārūpaṃ pariggaṇhāti arūpaṃ pariggaṇhāti,",
  "atk-s0508a2:6590_8": "rūpārūpaṃ pana pariggaṇhanto dukkhena kasirena kilamanto pariggahetuṃ sakkoti,",
  "atk-s0508a2:6590_9": "tassa dukkhapaṭipadā nāma hoti,",
  "atk-s0508a2:6590_10": "pariggahitarūpārūpassa pana vipassanāparivāse maggapātubhāvadandhatāya dandhābhiññā nāma hoti.",
  "atk-s0508a2:6590_11": "Yopi rūpārūpaṃ pariggahetvā nāmarūpaṃ vavatthapento dukkhena kasirena kilamanto vavatthapeti,",
  "atk-s0508a2:6590_12": "vavatthapite ca nāmarūpe vipassanāparivāsaṃ vasanto cirena maggaṃ uppādetuṃ sakkoti,",
  "atk-s0508a2:6590_13": "tassapi dukkhapaṭipadā dandhābhiññā nāma hoti.",
  "atk-s0508a2:6590_14": "Aparo nāmarūpampi vavatthapetvā paccaye pariggaṇhanto dukkhena kasirena kilamanto pariggaṇhāti.",
  "atk-s0508a2:6590_15": "Paccaye ca pariggahetvā vipassanāparivāsaṃ vasanto cirena maggaṃ uppādeti,",
  "atk-s0508a2:6590_16": "evampi dukkhapaṭipadā dandhābhiññā nāma hoti.",
  "atk-s0508a2:6590_17": "Aparo paccayepi pariggahetvā lakkhaṇāni paṭivijjhanto dukkhena kasirena kilamanto paṭivijjhati,",
  "atk-s0508a2:6590_18": "paṭividdhalakkhaṇo ca vipassanāparivāsaṃ vasanto cirena maggaṃ uppādeti,",
  "atk-s0508a2:6590_19": "evampi dukkhapaṭipadā dandhābhiññā nāma hoti.",
  "atk-s0508a2:6590_20": "Aparo lakkhaṇānipi paṭivijjhitvā vipassanāñāṇe tikkhe sūre pasanne vahante uppannavipassanānikantiṃ pariyādiyamāno",
  "atk-s0508a2:6590_21": "dukkhena kasirena kilamanto pariyādiyati,",
  "atk-s0508a2:6590_22": "nikantiñca pariyādiyitvā vipassanāparivāsaṃ vasanto cirena maggaṃ uppādeti,",
  "atk-s0508a2:6590_23": "evampi dukkhapaṭipadā dandhābhiññā nāma hoti.",
  "atk-s0508a2:6590_24": "Yathāvuttāsuyeva paṭipadāsu maggapātubhāvassa khippatāya dukkhapaṭipadā khippābhiññā,",
  "atk-s0508a2:6590_25": "tāsaṃ pana paṭipadānaṃ akicchasiddhiyaṃ maggapātubhāvassa dandhatāya khippatāya ca yathākkamaṃ sukhapaṭipadā dandhābhiññā,",
  "atk-s0508a2:6590_26": "sukhapaṭipadā khippābhiññā ca veditabbā.",
  "atk-s0508a2:6590_27": "Imāsaṃ catassannaṃ paṭipadānaṃ vasena aggamaggappattiyā therānaṃ catubbidhatā veditabbā.",
  "atk-s0508a2:6590_28": "Na hi paṭipadāhi vinā ariyamaggādhigamo atthi.",
  "atk-s0508a2:6590_29": "Tathā hi abhidhamme “yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ…pe…",
  "atk-s0508a2:6590_30": "dukkhapaṭipadaṃ dandhābhiñña”ntiādinā paṭipadāya saddhiṃyeva ariyamaggo vibhatto,",
  "atk-s0508a2:6590_31": "tena vuttaṃ “paṭipadāvibhāgena catubbidhā”ti.",
  "atk-s0508a2:6591_0": "Indriyādhikavibhāgena pañcavidhā.",
  "atk-s0508a2:6591_1": "Satipi nesaṃ saccābhisambodhasāmaññe ekacce therā saddhuttarā,",
  "atk-s0508a2:6591_2": "seyyathāpi thero vakkali;",
  "atk-s0508a2:6591_3": "ekacce vīriyuttarā,",
  "atk-s0508a2:6591_4": "seyyathāpi thero mahāsoṇo, koḷivīso;",
  "atk-s0508a2:6591_5": "ekacce satuttarā,",
  "atk-s0508a2:6591_6": "seyyathāpi thero sobhito,",
  "atk-s0508a2:6591_7": "ekacce samādhuttarā,",
  "atk-s0508a2:6591_8": "seyyathāpi thero cūḷapanthako,",
  "atk-s0508a2:6591_9": "ekacce paññuttarā,",
  "atk-s0508a2:6591_10": "seyyathāpi thero ānando.",
  "atk-s0508a2:6591_11": "Tathā hi so gatimantatāya atthakosallādivantatāya ca pasaṃsito,",
  "atk-s0508a2:6591_12": "ayañca vibhāgo pubbabhāge labbhamānavisesavasena vutto.",
  "atk-s0508a2:6591_13": "Aggamaggakkhaṇe pana sesānampi indriyānaṃ ekasabhāvā icchitāti.",
  "atk-s0508a2:6592_0": "Tathā pāramippattā,",
  "atk-s0508a2:6592_1": "paṭisambhidāppattā,",
  "atk-s0508a2:6592_2": "chaḷabhiññā, tevijjā,",
  "atk-s0508a2:6592_3": "sukkhavipassakāti pañcavidhā.",
  "atk-s0508a2:6592_4": "Sāvakesu hi ekacce sāvakapāramiyā matthakappattā,",
  "atk-s0508a2:6592_5": "yathā taṃ āyasmā sāriputto,",
  "atk-s0508a2:6592_6": "āyasmā ca mahāmoggallāno;",
  "atk-s0508a2:6592_7": "ekacce atthapaṭisambhidā dhammapaṭisambhidā niruttipaṭisambhidā paṭibhānapaṭisambhidāti imāsaṃ catunnaṃ paṭisambhidānaṃ vasena paṭisambhidāppattā;",
  "atk-s0508a2:6592_8": "ekacce iddhividhañāṇādīnaṃ abhiññānaṃ vasena chaḷabhiññā;",
  "atk-s0508a2:6592_9": "ekacce pubbenivāsañāṇādīnaṃ tissannaṃ vijjānaṃ vasena tevijjā.",
  "atk-s0508a2:6592_10": "Ye pana khaṇikasamādhimatte ṭhatvā vipassanaṃ paṭṭhapetvā adhigataaggamaggā,",
  "atk-s0508a2:6592_11": "te ādito antarantarā ca samādhijena jhānaṅgena vipassanābbhantaraṃ paṭisandhānānaṃ abhāvā sukkhā vipassanā etesanti sukkhavipassakā nāma.",
  "atk-s0508a2:6592_12": "Ayañca vibhāgo sāvakānaṃ sādhāraṇabhāvaṃ upaparikkhitvā vutto.",
  "atk-s0508a2:6592_13": "Idha pāḷiyaṃ āgatā nattheva sukkhavipassakā.",
  "atk-s0508a2:6592_14": "Tenevāha –",
  "atk-s0508a2:6593_0": "“Paṭisambhidā catasso, vimokkhāpi ca aṭṭhime;",
  "atk-s0508a2:6594_0": "Chaḷabhiññā sacchikatā, kataṃ buddhassa sāsana”ntiādi. ;",
  "atk-s0508a2:6595_0": "Evaṃ pāramippattādivasena pañcavidhā.",
  "atk-s0508a2:6596_0": "Animittādivasena chabbidhā animittavimuttotiādayo.",
  "atk-s0508a2:6597_0": "Saddhādhuro,",
  "atk-s0508a2:6597_1": "paññādhuroti duvidhā.",
  "atk-s0508a2:6597_2": "Tathā appaṇihitavimutto paññāvimutto cāti.",
  "atk-s0508a2:6597_3": "Evaṃ animittavimuttādivasena ca pariyāyavimuttabhedena sattavidhā.",
  "atk-s0508a2:6597_4": "Catūsu hi arūpasamāpattīsu ekamekaṃ pādakaṃ katvā vipassanaṃ ārabhitvā arahattaṃ pattā cattāro,",
  "atk-s0508a2:6597_5": "nirodhato vuṭṭhāya arahattaṃ patto cāti pañca,",
  "atk-s0508a2:6597_6": "ubhatobhāgavimuttā,",
  "atk-s0508a2:6597_7": "saddhādhurapaññādhuravasena dve paññāvimuttāti evaṃ vimuttibhedena sattavidhā.",
  "atk-s0508a2:6598_0": "Dhurapaṭipadāvibhāgena aṭṭhavidhā.",
  "atk-s0508a2:6598_1": "Yo hi dukkhapaṭipadāya dandhābhiññāya niyyāti,",
  "atk-s0508a2:6598_2": "so saddhādhurapaññādhuravasena duvidhā,",
  "atk-s0508a2:6598_3": "tathā sesapaṭipadāsupīti evaṃ dhurapaṭipadāvibhāgena aṭṭhavidhā.",
  "atk-s0508a2:6599_0": "Vimuttibhedena navavidhā.",
  "atk-s0508a2:6599_1": "Pañca ubhatobhāgavimuttā,",
  "atk-s0508a2:6599_2": "dve paññāvimuttā,",
  "atk-s0508a2:6599_3": "paññāvimuttiyaṃ cetovimuttiyañca pāramippattā dve aggasāvakā cāti evaṃ navavidhā.",
  "atk-s0508a2:6600_0": "Vimuttivaseneva dasavidhā.",
  "atk-s0508a2:6600_1": "Catūsu arūpāvacarajjhānesu ca ekamekaṃ pādakaṃ katvā arahattaṃ pattā cattāro,",
  "atk-s0508a2:6600_2": "sukkhavipassakoti pañca paññāvimuttā,",
  "atk-s0508a2:6600_3": "yathāvuttā ca ubhatobhāgavimuttā cāti evaṃ vimuttibhedeneva dasavidhā.",
  "atk-s0508a2:6600_4": "Te yathāvuttena dhurabhedena bhijjamānā vīsati honti.",
  "atk-s0508a2:6600_5": "Paṭipadābhedena bhijjamānā cattālīsaṃ honti.",
  "atk-s0508a2:6600_6": "Puna paṭipadābhedena dhurabhedena ca bhijjamānā asīti honti.",
  "atk-s0508a2:6600_7": "Atha te suññatavimuttādivibhāgena bhijjamānā cattālīsādhikā dve satāni honti.",
  "atk-s0508a2:6600_8": "Puna indriyādhikabhāvena bhijjamānā dvisatuttaraṃ sahassaṃ hontīti.",
  "atk-s0508a2:6600_9": "Evaṃ attano guṇavasena anekabhedavibhattesu maggaṭṭhaphalaṭṭhesu ariyasāvakesu ye attano paṭipattipavattiādike ca vibhāventi.",
  "atk-s0508a2:6600_10": "Ye “channā me kuṭikā”tiādikā gāthā udānādivasena abhāsiṃsu.",
  "atk-s0508a2:6600_11": "Te ca idha gāthāmukhena saṅgahaṃ ārūḷhā. Tenāha –",
  "atk-s0508a2:6600_12": "“sīhānaṃva nadantānaṃ…pe…",
  "atk-s0508a2:6600_13": "phusitvā accutaṃ pada”nti.",
  "atk-s0508a2:6600_14": "Evamettha pakiṇṇakakathā veditabbā.",
  "atk-s0508a2:6601_0": "Vaṅgīsattheragāthāvaṇṇanā niṭṭhitā.",
  "atk-s0508a2:6602_0": "Mahānipātavaṇṇanā niṭṭhitā.",
  "atk-s0508a2:6603_0": "Badaratitthamahāvihāravāsinā ācariyadhammapālattherena katā",
  "atk-s0508a2:6604_0": "Theragāthāvaṇṇanā niṭṭhitā."
}