{
  "atk-s0513a30:0_0": "Namo tassa bhagavato arahato sammāsambuddhassa",
  "atk-s0513a30:1_0": "Khuddakanikāye",
  "atk-s0513a30:2_0": "Jātaka-aṭṭhakathā",
  "atk-s0513a30:3_0": "(Tatiyo bhāgo)",
  "atk-s0513a30:4_0": "4. Catukkanipāto",
  "atk-s0513a30:5_0": "1. Kāliṅgavaggo",
  "atk-s0513a30:7_0": "[301] 1. Cūḷakāliṅgajātakavaṇṇanā",
  "atk-s0513a30:8_0": "Vivarathimāsaṁdvāranti idaṁ satthā jetavane viharanto catunnaṁ paribbājikānaṁ pabbajjaṁ ārabbha kathesi.",
  "atk-s0513a30:8_1": "Vesāliyaṁ kira licchavirājūnaṁ satta sahassāni satta satāni satta ca licchavī vasiṁsu.",
  "atk-s0513a30:8_2": "Te sabbepi pucchāpaṭipucchācittakā ahesuṁ.",
  "atk-s0513a30:8_3": "Atheko pañcasu vādasatesu byatto nigaṇṭho vesāliyaṁ sampāpuṇi,",
  "atk-s0513a30:8_4": "te tassa saṅgahaṁ akaṁsu.",
  "atk-s0513a30:8_5": "Aparāpi evarūpā nigaṇṭhī sampāpuṇi.",
  "atk-s0513a30:8_6": "Rājāno dvepi jane vādaṁ kāresuṁ,",
  "atk-s0513a30:8_7": "ubhopi sadisāva ahesuṁ.",
  "atk-s0513a30:8_8": "Tato licchavīnaṁ etadahosi “ime dvepi paṭicca uppanno putto byatto bhavissatī”ti.",
  "atk-s0513a30:8_9": "Tesaṁ vivāhaṁ kāretvā dvepi ekato vāsesuṁ.",
  "atk-s0513a30:8_10": "Atha nesaṁ saṁvāsamanvāya paṭipāṭiyā catasso dārikāyo eko ca dārako jāyi.",
  "atk-s0513a30:8_11": "Dārikānaṁ “saccā, lolā,",
  "atk-s0513a30:8_12": "avadhārikā,",
  "atk-s0513a30:8_13": "paṭicchādā”ti nāmaṁ akaṁsu,",
  "atk-s0513a30:8_14": "dārakassa “saccako”ti.",
  "atk-s0513a30:8_15": "Te pañcapi janā viññutaṁ pattā mātito pañca vādasatāni,",
  "atk-s0513a30:8_16": "pitito pañca vādasatānīti vādasahassaṁ uggaṇhiṁsu.",
  "atk-s0513a30:8_17": "Mātāpitaro dārikānaṁ evaṁ ovadiṁsu “sace koci gihī tumhākaṁ vādaṁ bhindissati,",
  "atk-s0513a30:8_18": "tassa pādaparicārikā bhaveyyātha.",
  "atk-s0513a30:8_19": "Sace pabbajito bhindissati,",
  "atk-s0513a30:8_20": "tassa santike pabbajeyyāthā”ti.",
  "atk-s0513a30:9_0": "Aparabhāge mātāpitaro kālamakaṁsu.",
  "atk-s0513a30:9_1": "Tesu kālakatesu saccakanigaṇṭho tattheva vesāliyaṁ licchavīnaṁ sippaṁ sikkhāpento vasi.",
  "atk-s0513a30:9_2": "Bhaginiyo jambusākhaṁ gahetvā vādatthāya nagarā nagaraṁ caramānā sāvatthiṁ patvā nagaradvāre sākhaṁ nikhaṇitvā",
  "atk-s0513a30:9_3": "“yo amhākaṁ vādaṁ āropetuṁ sakkoti gihī vā pabbajito vā,",
  "atk-s0513a30:9_4": "so etaṁ paṁsupuñjaṁ pādehi vikiritvā pādeheva sākhaṁ maddatū”ti dārakānaṁ vatvā bhikkhāya nagaraṁ pavisiṁsu.",
  "atk-s0513a30:9_5": "Athāyasmā sāriputto asammaṭṭhaṭṭhānaṁ sammajjitvā rittaghaṭesu pānīyaṁ upaṭṭhapetvā gilāne ca paṭijaggitvā",
  "atk-s0513a30:9_6": "divātaraṁ sāvatthiṁ piṇḍāya pavisanto taṁ sākhaṁ disvā dārake pucchi,",
  "atk-s0513a30:9_7": "dārakā taṁ pavattiṁ ācikkhiṁsu.",
  "atk-s0513a30:9_8": "Thero dārakeheva pātāpetvā maddāpetvā “yehi ayaṁ sākhā ṭhapitā,",
  "atk-s0513a30:9_9": "te katabhattakiccāva āgantvā jetavanadvārakoṭṭhake maṁ passantū”ti dārakānaṁ vatvā nagaraṁ pavisitvā katabhattakicco vihāradvārakoṭṭhake aṭṭhāsi.",
  "atk-s0513a30:9_10": "Tāpi paribbājikā bhikkhāya caritvā āgatā sākhaṁ madditaṁ disvā “kenāyaṁ madditā”ti vatvā “sāriputtattherena,",
  "atk-s0513a30:9_11": "sace tumhe vādatthikā,",
  "atk-s0513a30:9_12": "jetavanadvārakoṭṭhakaṁ gacchathā”ti dārakehi vuttā puna nagaraṁ pavisitvā mahājanaṁ sannipātetvā vihāradvārakoṭṭhakaṁ",
  "atk-s0513a30:9_13": "gantvā theraṁ vādasahassaṁ pucchiṁsu.",
  "atk-s0513a30:9_14": "Thero taṁ vissajjetvā “aññaṁ kiñci jānāthā”ti pucchi.",
  "atk-s0513a30:9_15": "“Na jānāma, sāmī”ti.",
  "atk-s0513a30:9_16": "“Ahaṁ pana vo kiñci pucchāmī”ti. “Puccha, sāmi,",
  "atk-s0513a30:9_17": "jānantiyo kathessāmā”ti.",
  "atk-s0513a30:10_0": "Thero “ekaṁ nāma ki”nti pucchi.",
  "atk-s0513a30:10_1": "Tā na jāniṁsu.",
  "atk-s0513a30:10_2": "Thero vissajjesi.",
  "atk-s0513a30:10_3": "Tā “amhākaṁ, sāmi, parājayo,",
  "atk-s0513a30:10_4": "tumhākaṁ jayo”ti āhaṁsu.",
  "atk-s0513a30:10_5": "“Idāni kiṁ karissathā”ti?",
  "atk-s0513a30:10_6": "“Amhākaṁ mātāpitūhi ayaṁ ovādo dinno ‘sace vo gihī vādaṁ bhindissati,",
  "atk-s0513a30:10_7": "tassa pajāpatiyo bhaveyyātha.",
  "atk-s0513a30:10_8": "Sace pabbajito,",
  "atk-s0513a30:10_9": "tassa santike pabbajeyyāthā’ti,",
  "atk-s0513a30:10_10": "pabbajjaṁ no dethā”ti.",
  "atk-s0513a30:10_11": "Thero “sādhū”ti vatvā tā uppalavaṇṇāya theriyā santike pabbājesi.",
  "atk-s0513a30:10_12": "Tā sabbāpi na cirasseva arahattaṁ pāpuṇiṁsu.",
  "atk-s0513a30:10_13": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:10_14": "sāriputtatthero catunnaṁ paribbājikānaṁ avassayo hutvā sabbā arahattaṁ pāpesī”ti.",
  "atk-s0513a30:10_15": "Satthā āgantvā “kāya nuttha,",
  "atk-s0513a30:10_16": "bhikkhave,",
  "atk-s0513a30:10_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:10_18": "bhikkhave, idāneva,",
  "atk-s0513a30:10_19": "pubbepesa etāsaṁ avassayo ahosi,",
  "atk-s0513a30:10_20": "idāni pana pabbajjābhisekaṁ dāpesi,",
  "atk-s0513a30:10_21": "pubbe rājamahesiṭṭhāne ṭhapesī”ti vatvā atītaṁ āhari.",
  "atk-s0513a30:11_0": "Atīte kāliṅgaraṭṭhe dantapuranagare kāliṅgarāje rajjaṁ kārente assakaraṭṭhe pāṭalinagare assako nāma rājā rajjaṁ kāresi.",
  "atk-s0513a30:11_1": "Kāliṅgo sampannabalavāhano sayampi nāgabalo paṭiyodhaṁ na passati.",
  "atk-s0513a30:11_2": "So yujjhitukāmo hutvā amaccānaṁ ārocesi “ahaṁ yuddhatthiko,",
  "atk-s0513a30:11_3": "paṭiyodhaṁ pana na passāmi,",
  "atk-s0513a30:11_4": "kiṁ karomā”ti.",
  "atk-s0513a30:11_5": "Amaccā “attheko, mahārāja, upāyo,",
  "atk-s0513a30:11_6": "dhītaro te catasso uttamarūpadharā,",
  "atk-s0513a30:11_7": "tā pasādhetvā paṭicchannayāne nisīdāpetvā balaparivutā gāmanigamarājadhāniyo carāpetha.",
  "atk-s0513a30:11_8": "Yo rājā tā attano gehe kātukāmo bhavissati,",
  "atk-s0513a30:11_9": "tena saddhiṁ yuddhaṁ karissāmā”ti vadiṁsu.",
  "atk-s0513a30:11_10": "Rājā tathā kāresi.",
  "atk-s0513a30:11_11": "Tāhi gatagataṭṭhāne rājāno bhayena tāsaṁ nagaraṁ pavisituṁ na denti,",
  "atk-s0513a30:11_12": "paṇṇākāraṁ pesetvā bahinagareyeva vasāpenti.",
  "atk-s0513a30:11_13": "Evaṁ sakalajambudīpaṁ vicaritvā assakaraṭṭhe pāṭalinagaraṁ pāpuṇiṁsu.",
  "atk-s0513a30:11_14": "Assakopi nagaradvārāni pidahāpetvā paṇṇākāraṁ pesesi.",
  "atk-s0513a30:11_15": "Tassa nandiseno nāma amacco paṇḍito byatto upāyakusalo.",
  "atk-s0513a30:11_16": "So cintesi “imā kira rājadhītaro sakalajambudīpaṁ vicaritvā paṭiyodhaṁ na labhiṁsu,",
  "atk-s0513a30:11_17": "evaṁ sante jambudīpo tuccho nāma ahosi,",
  "atk-s0513a30:11_18": "ahaṁ kāliṅgena saddhiṁ yujjhissāmī”ti.",
  "atk-s0513a30:11_19": "So nagaradvāraṁ gantvā dovārike āmantetvā tāsaṁ dvāraṁ vivarāpetuṁ paṭhamaṁ gāthamāha –",
  "atk-s0513a30:12_0": "1.",
  "atk-s0513a30:13_0": "“Vivarathimāsaṁ dvāraṁ, nagaraṁ pavisantu aruṇarājassa;",
  "atk-s0513a30:14_0": "Sīhena susiṭṭhena, surakkhitaṁ nandisenenā”ti.",
  "atk-s0513a30:15_0": "Tattha aruṇarājassāti so hi rajje patiṭṭhitakāle raṭṭhanāmavasena assako nāma jāto,",
  "atk-s0513a30:15_1": "kuladattiyaṁ panassa nāmaṁ aruṇoti.",
  "atk-s0513a30:15_2": "Tenāha “aruṇarājassā”ti.",
  "atk-s0513a30:15_3": "Sīhenāti purisasīhena.",
  "atk-s0513a30:15_4": "Susiṭṭhenāti ācariyehi suṭṭhu anusāsitena.",
  "atk-s0513a30:15_5": "Nandisenenāti mayā nandisenena nāma.",
  "atk-s0513a30:16_0": "So evaṁ vatvā dvāraṁ vivarāpetvā tā gahetvā assakarañño datvā “tumhe mā bhāyittha,",
  "atk-s0513a30:16_1": "yuddhe sati ahaṁ jinissāmi,",
  "atk-s0513a30:16_2": "imā uttamarūpadharā rājadhītaro mahesiyo karothā”ti tāsaṁ abhisekaṁ dāpetvā tāhi saddhiṁ āgate purise “gacchatha,",
  "atk-s0513a30:16_3": "tumhe rājadhītūnaṁ assakarājena mahesiṭṭhāne ṭhapitabhāvaṁ tumhākaṁ rañño ācikkhathā”ti uyyojesi.",
  "atk-s0513a30:16_4": "Te gantvā ārocesuṁ.",
  "atk-s0513a30:16_5": "Kāliṅgo “na hi nūna so mayhaṁ balaṁ jānātī”ti vatvā tāvadeva mahatiyā senāya nikkhami.",
  "atk-s0513a30:16_6": "Nandiseno tassa āgamanaṁ ñatvā “attano kira rajjasīmāyameva hotu,",
  "atk-s0513a30:16_7": "mā amhākaṁ rañño rajjasīmaṁ okkamatu,",
  "atk-s0513a30:16_8": "ubhinnaṁ rajjānaṁ antare yuddhaṁ bhavissatī”ti sāsanaṁ pesesi.",
  "atk-s0513a30:16_9": "So sāsanaṁ sutvā attano rajjapariyanteyeva aṭṭhāsi.",
  "atk-s0513a30:16_10": "Assakopi attano rajjapariyante aṭṭhāsi.",
  "atk-s0513a30:16_11": "Tadā bodhisatto isipabbajjaṁ pabbajitvā tesaṁ dvinnaṁ rajjānaṁ antare paṇṇasālāyaṁ vasati.",
  "atk-s0513a30:16_12": "Kāliṅgo cintesi “samaṇā nāma kiñci jānissanti,",
  "atk-s0513a30:16_13": "ko jānāti,",
  "atk-s0513a30:16_14": "kiṁ bhavissati,",
  "atk-s0513a30:16_15": "kassa jayo vā parājayo vā bhavissati,",
  "atk-s0513a30:16_16": "tāpasaṁ pucchissāmī”ti aññātakavesena bodhisattaṁ upasaṅkamitvā vanditvā ekamantaṁ nisīditvā paṭisanthāraṁ katvā “bhante,",
  "atk-s0513a30:16_17": "kāliṅgo ca assako ca yujjhitukāmā attano attano rajjasīmāyameva ṭhitā,",
  "atk-s0513a30:16_18": "etesu kassa jayo bhavissati,",
  "atk-s0513a30:16_19": "kassa parājayo”ti pucchi.",
  "atk-s0513a30:16_20": "Mahāpuñña,",
  "atk-s0513a30:16_21": "ahaṁ “asukassa jayo,",
  "atk-s0513a30:16_22": "asukassa parājayo”ti na jānāmi,",
  "atk-s0513a30:16_23": "sakko pana devarājā idhāgacchati,",
  "atk-s0513a30:16_24": "tamahaṁ pucchitvā kathessāmi,",
  "atk-s0513a30:16_25": "sve āgaccheyyāsīti.",
  "atk-s0513a30:16_26": "Sakko bodhisattassa upaṭṭhānaṁ āgantvā nisīdi,",
  "atk-s0513a30:16_27": "atha naṁ bodhisatto tamatthaṁ pucchi. Bhante,",
  "atk-s0513a30:16_28": "kāliṅgo jinissati,",
  "atk-s0513a30:16_29": "assako parājissati,",
  "atk-s0513a30:16_30": "idañcidañca pubbanimittaṁ paññāyissatīti.",
  "atk-s0513a30:17_0": "Kāliṅgo punadivase āgantvā pucchi,",
  "atk-s0513a30:17_1": "bodhisattopissa ācikkhi.",
  "atk-s0513a30:17_2": "So “kiṁ nāma pubbanimittaṁ bhavissatī”ti apucchitvāva “ahaṁ kira jinissāmī”ti uṭṭhāya tuṭṭhiyā pakkāmi.",
  "atk-s0513a30:17_3": "Sā kathā vitthārikā ahosi.",
  "atk-s0513a30:17_4": "Taṁ sutvā assako nandisenaṁ pakkosāpetvā “kāliṅgo kira jinissatiṁ,",
  "atk-s0513a30:17_5": "mayaṁ parājissāma,",
  "atk-s0513a30:17_6": "kiṁ nu kho kātabba”nti āha.",
  "atk-s0513a30:17_7": "So “ko etaṁ jānāti mahārāja,",
  "atk-s0513a30:17_8": "kassa jayo vā parājayo vā,",
  "atk-s0513a30:17_9": "tumhe mā cintayitthā”ti rājānaṁ assāsetvā bodhisattaṁ upasaṅkamitvā vanditvā ekamantaṁ nisinno “bhante,",
  "atk-s0513a30:17_10": "ko jinissati,",
  "atk-s0513a30:17_11": "ko parājissatī”ti pucchi.",
  "atk-s0513a30:17_12": "“Kāliṅgo jinissati,",
  "atk-s0513a30:17_13": "assako parājissatī”ti? “Bhante,",
  "atk-s0513a30:17_14": "jinantassa pubbanimittaṁ kiṁ bhavissati,",
  "atk-s0513a30:17_15": "kiṁ parājinantassā”ti?",
  "atk-s0513a30:17_16": "“Mahāpuñña,",
  "atk-s0513a30:17_17": "jinantassa ārakkhadevatā sabbaseto usabho bhavissati,",
  "atk-s0513a30:17_18": "itarassa sabbakāḷako,",
  "atk-s0513a30:17_19": "ubhinnampi ārakkhadevatā yujjhitvā jayaparājayaṁ karissantī”ti.",
  "atk-s0513a30:17_20": "Nandiseno taṁ sutvā uṭṭhāya gantvā rañño sahāye sahassamatte mahāyodhe gahetvā avidūre pabbataṁ abhiruyha “ambho,",
  "atk-s0513a30:17_21": "amhākaṁ rañño jīvitaṁ dātuṁ sakkhissathā”ti pucchi. “Āma,",
  "atk-s0513a30:17_22": "sakkhissāmā”ti.",
  "atk-s0513a30:17_23": "“Tena hi imasmiṁ papāte patathā”ti.",
  "atk-s0513a30:17_24": "Te patituṁ ārabhiṁsu.",
  "atk-s0513a30:17_25": "Atha ne vāretvā “alaṁ ettha patanena,",
  "atk-s0513a30:17_26": "amhākaṁ rañño jīvitaṁ dātuṁ suhadayā anivattino hutvā yujjhathā”ti āha.",
  "atk-s0513a30:17_27": "Te sampaṭicchiṁsuṁ.",
  "atk-s0513a30:18_0": "Atha saṅgāme upaṭṭhite kāliṅgo “ahaṁ kira jinissāmī”ti vosānaṁ āpajji,",
  "atk-s0513a30:18_1": "balakāyāpissa “amhākaṁ kira jayo”ti vosānaṁ āpajjitvā sannāhaṁ akatvā vaggavaggā hutvā yathāruci pakkamiṁsu,",
  "atk-s0513a30:18_2": "vīriyakaraṇakāle vīriyaṁ na kariṁsu.",
  "atk-s0513a30:18_3": "Ubhopi rājāno assaṁ abhiruhitvā “yujjhissāmā”ti aññamaññaṁ upasaṅkamanti.",
  "atk-s0513a30:18_4": "Ubhinnaṁ ārakkhadevatā purato gantvā kāliṅgarañño ārakkhadevatā sabbaseto usabho ahosi,",
  "atk-s0513a30:18_5": "itarassa sabbakāḷako.",
  "atk-s0513a30:18_6": "Tā devatāpi aññamaññaṁ yujjhanākāraṁ dassentā upasaṅkamiṁsu.",
  "atk-s0513a30:18_7": "Te pana usabhā ubhinnaṁ rājūnaṁyeva paññāyanti,",
  "atk-s0513a30:18_8": "na aññesaṁ.",
  "atk-s0513a30:18_9": "Nandiseno assakaṁ pucchi “paññāyati te, mahārāja,",
  "atk-s0513a30:18_10": "ārakkhadevatā”ti. “Āma,",
  "atk-s0513a30:18_11": "paññāyatī”ti.",
  "atk-s0513a30:18_12": "“Kenākārenā”ti.",
  "atk-s0513a30:18_13": "“Kāliṅgarañño ārakkhadevatā sabbaseto usabho hutvā paññāyati,",
  "atk-s0513a30:18_14": "amhākaṁ ārakkhadevatā sabbakāḷako kilamanto hutvā tiṭṭhatī”ti.",
  "atk-s0513a30:18_15": "“Mahārāja,",
  "atk-s0513a30:18_16": "tumhe mā bhāyatha,",
  "atk-s0513a30:18_17": "mayaṁ jinissāma,",
  "atk-s0513a30:18_18": "kāliṅgo parājissati,",
  "atk-s0513a30:18_19": "tumhe assapiṭṭhito otaritvā imaṁ sattiṁ gahetvā susikkhitasindhavaṁ udarapasse vāmahatthena uppīḷetvā",
  "atk-s0513a30:18_20": "iminā purisasahassena saddhiṁ vegena gantvā kāliṅgarañño ārakkhadevataṁ sattippahārena pātetha,",
  "atk-s0513a30:18_21": "tato mayaṁ sahassamattā sattisahassena paharissāma,",
  "atk-s0513a30:18_22": "evaṁ kāliṅgassa ārakkhadevatā nassissati,",
  "atk-s0513a30:18_23": "tato kāliṅgo parājissati,",
  "atk-s0513a30:18_24": "mayaṁ jinissāmā”ti.",
  "atk-s0513a30:18_25": "Rājā “sādhū”ti nandisenena dinnasaññāya gantvā sattiyā pahari,",
  "atk-s0513a30:18_26": "sūrayodhasahassāpi amaccā sattisahassena pahariṁsu.",
  "atk-s0513a30:18_27": "Ārakkhadevatā tattheva jīvitakkhayaṁ pāpuṇi,",
  "atk-s0513a30:18_28": "tāvadeva kāliṅgo parājitvā palāyi.",
  "atk-s0513a30:18_29": "Taṁ palāyamānaṁ disvā sahassamattā amaccā “kāliṅgo palāyatī”ti unnadiṁsu.",
  "atk-s0513a30:18_30": "Kāliṅgo maraṇabhayabhīto palāyamāno taṁ tāpasaṁ akkosanto dutiyaṁ gāthamāha –",
  "atk-s0513a30:19_0": "2.",
  "atk-s0513a30:20_0": "“Jayo kaliṅgānamasayhasāhinaṁ, parājayo anayo assakānaṁ;",
  "atk-s0513a30:21_0": "Icceva te bhāsitaṁ brahmacāri, na ujjubhūtā vitathaṁ bhaṇantī”ti.",
  "atk-s0513a30:22_0": "Tattha asayhasāhinanti asayhaṁ dussahaṁ sahituṁ samatthānaṁ.",
  "atk-s0513a30:22_1": "Icceva te bhāsitanti evaṁ tayā kūṭatāpasa lañjaṁ gahetvā parājinakarājānaṁ jinissati,",
  "atk-s0513a30:22_2": "jinanarājānañca parājissatīti bhāsitaṁ.",
  "atk-s0513a30:22_3": "Na ujjubhūtāti ye kāyena vācāya manasā ca ujubhūtā,",
  "atk-s0513a30:22_4": "na te musā bhaṇantīti.",
  "atk-s0513a30:23_0": "Evaṁ so tāpasaṁ akkosanto palāyanto attano nagarameva gato,",
  "atk-s0513a30:23_1": "nivattitvā oloketumpi nāsakkhi.",
  "atk-s0513a30:23_2": "Tato katipāhaccayena sakko tāpasassa upaṭṭhānaṁ agamāsi.",
  "atk-s0513a30:23_3": "Tāpaso tena saddhiṁ kathento tatiyaṁ gāthamāha –",
  "atk-s0513a30:24_0": "3.",
  "atk-s0513a30:25_0": "“Devā musāvādamupātivattā, saccaṁ dhanaṁ paramaṁ tesu sakka;",
  "atk-s0513a30:26_0": "Taṁ te musā bhāsitaṁ devarāja, kiṁ vā paṭicca maghavā mahindā”ti.",
  "atk-s0513a30:27_0": "Tattha taṁ te musā bhāsitanti yaṁ tayā mayhaṁ bhāsitaṁ,",
  "atk-s0513a30:27_1": "taṁ atthabhañjanakamusāvādaṁ kathentena tayā musā bhāsitaṁ,",
  "atk-s0513a30:27_2": "tayā kiṁ kāraṇaṁ paṭicca evaṁ bhāsitanti?",
  "atk-s0513a30:28_0": "Taṁ sutvā sakko catutthaṁ gāthamāha –",
  "atk-s0513a30:29_0": "4.",
  "atk-s0513a30:30_0": "“Nanu te sutaṁ brāhmaṇa bhaññamāne, devā na issanti purisaparakkamassa;",
  "atk-s0513a30:31_0": "Damo samādhi manaso abhejjo, abyaggatā nikkamanañca kāle;",
  "atk-s0513a30:32_0": "Daḷhañca viriyaṁ purisaparakkamo ca, teneva āsi vijayo assakāna”nti.",
  "atk-s0513a30:33_0": "Tassattho – kiṁ tayā, brāhmaṇa,",
  "atk-s0513a30:33_1": "tattha tattha vacane bhaññamāne idaṁ na sutapubbaṁ,",
  "atk-s0513a30:33_2": "yaṁ devā purisaparakkamassa na issanti na usūyanti,",
  "atk-s0513a30:33_3": "assakarañño vīriyakaraṇavasena attadamanasaṅkhāto damo,",
  "atk-s0513a30:33_4": "samaggabhāvena manaso abhejjo,",
  "atk-s0513a30:33_5": "abhejjasamādhi,",
  "atk-s0513a30:33_6": "assakarañño sahāyānaṁ vīriyakaraṇakāle abyaggatā yathā kāliṅgassa manussā vaggavaggā hutvā osakkiṁsu,",
  "atk-s0513a30:33_7": "evaṁ anosakkanaṁ samaggabhāvena abhejjacittānaṁ vīriyañca purisaparakkamo ca thiro ahosi,",
  "atk-s0513a30:33_8": "teneva kāraṇena assakānaṁ jayo ahosīti.",
  "atk-s0513a30:34_0": "Palāte ca pana kāliṅge assakarājā vilopaṁ gāhāpetvā attano nagaraṁ gato.",
  "atk-s0513a30:34_1": "Nandiseno kāliṅgassa sāsanaṁ pesesi “imāsaṁ catunnaṁ rājakaññānaṁ dāyajjakoṭṭhāsaṁ pesetu,",
  "atk-s0513a30:34_2": "sace na peseti,",
  "atk-s0513a30:34_3": "kātabbamettha jānissāmī”ti.",
  "atk-s0513a30:34_4": "So taṁ sāsanaṁ sutvā bhītatasito tāhi laddhabbadāyajjaṁ pesesi,",
  "atk-s0513a30:34_5": "tato paṭṭhāya samaggavāsaṁ vasiṁsu.",
  "atk-s0513a30:35_0": "Satthā imaṁ dhammadesanaṁ āharitvā jātakaṁ samodhānesi “tadā kāliṅgarañño dhītaro imā daharabhikkhuniyo ahesuṁ,",
  "atk-s0513a30:35_1": "nandiseno sāriputto,",
  "atk-s0513a30:35_2": "tāpaso pana ahameva ahosi”nti.",
  "atk-s0513a30:36_0": "Cūḷakāliṅgajātakavaṇṇanā paṭhamā.",
  "atk-s0513a30:38_0": "[302] 2. Mahāassārohajātakavaṇṇanā",
  "atk-s0513a30:39_0": "Adeyyesuṁ dadaṁ dānanti idaṁ satthā jetavane viharanto ānandattheraṁ ārabbha kathesi.",
  "atk-s0513a30:39_1": "Paccuppannavatthu heṭṭhā kathitameva.",
  "atk-s0513a30:39_2": "Satthā “porāṇakapaṇḍitāpi attano upakāravaseneva kiriṁsū”ti vatvā idhāpi atītaṁ āhari.",
  "atk-s0513a30:40_0": "Atīte bodhisatto bārāṇasirājā hutvā dhammena samena rajjaṁ kāreti,",
  "atk-s0513a30:40_1": "dānaṁ deti,",
  "atk-s0513a30:40_2": "sīlaṁ rakkhati.",
  "atk-s0513a30:40_3": "So “paccantaṁ kupitaṁ vūpasamessāmī”ti balavāhanaparivuto gantvā parājito assaṁ abhiruhitvā palāyamāno ekaṁ paccantagāmaṁ pāpuṇi.",
  "atk-s0513a30:40_4": "Tattha tiṁsa janā rājasevakā vasanti.",
  "atk-s0513a30:40_5": "Te pātova gāmamajjhe sannipatitvā gāmakiccaṁ karonti.",
  "atk-s0513a30:40_6": "Tasmiṁ khaṇe rājā vammitaṁ assaṁ abhiruhitvā alaṅkatapaṭiyatto gāmadvārena antogāmaṁ pāvisi.",
  "atk-s0513a30:40_7": "Te “kiṁ nu kho ida”nti bhītā palāyitvā sakasakagehāni pavisiṁsu.",
  "atk-s0513a30:40_8": "Eko panettha attano gehaṁ agantvā rañño paccuggamanaṁ katvā “rājā kira paccantaṁ gato”ti suyyati,",
  "atk-s0513a30:40_9": "kosi tvaṁ rājapuriso corapurisoti?",
  "atk-s0513a30:40_10": "“Rājapuriso, sammā”ti.",
  "atk-s0513a30:40_11": "“Tena hi ethā”ti rājānaṁ gehaṁ netvā attano pīṭhake nisīdāpetvā “ehi, bhadde,",
  "atk-s0513a30:40_12": "sahāyakassa pāde dhovā”ti bhariyaṁ tassa pāde dhovāpetvā attano balānurūpena āhāraṁ datvā “muhuttaṁ vissamathā”ti sayanaṁ paññāpesi,",
  "atk-s0513a30:40_13": "rājā nipajji.",
  "atk-s0513a30:40_14": "Itaro assassa sannāhaṁ mocetvā caṅkamāpetvā udakaṁ pāyetvā piṭṭhiṁ telena makkhetvā tiṇaṁ adāsi.",
  "atk-s0513a30:40_15": "Evaṁ tayo cattāro divase rājānaṁ paṭijaggitvā “gacchāmahaṁ,",
  "atk-s0513a30:40_16": "sammā”ti vutte puna rañño ca assassa ca kattabbayuttakaṁ sabbamakāsi.",
  "atk-s0513a30:40_17": "Rājā tussitvā gacchanto “ahaṁ, samma,",
  "atk-s0513a30:40_18": "mahāassāroho nāma,",
  "atk-s0513a30:40_19": "nagaramajjhe amhākaṁ gehaṁ,",
  "atk-s0513a30:40_20": "sace kenaci kiccena nagaraṁ āgacchasi,",
  "atk-s0513a30:40_21": "dakkhiṇadvāre ṭhatvā dovārikaṁ ‘mahāassāroho kataragehe vasatī’ti pucchitvā dovārikaṁ gahetvā amhākaṁ gehaṁ āgaccheyyāsī”ti vatvā pakkāmi.",
  "atk-s0513a30:41_0": "Balakāyopi rājānaṁ adisvā bahinagare khandhāvāraṁ bandhitvā ṭhito rājānaṁ disvā paccuggantvā parivāresi.",
  "atk-s0513a30:41_1": "Rājā nagaraṁ pavisanto dvārantare ṭhatvā dovārikaṁ pakkosāpetvā mahājanaṁ paṭikkamāpetvā “tāta,",
  "atk-s0513a30:41_2": "eko paccantagāmavāsī maṁ daṭṭhukāmo āgantvā ‘mahāassārohassa gehaṁ kaha’nti taṁ pucchissati,",
  "atk-s0513a30:41_3": "taṁ tvaṁ hatthe gahetvā ānetvā maṁ dasseyyāsi,",
  "atk-s0513a30:41_4": "tadā tvaṁ sahassaṁ labhissasī”ti āha.",
  "atk-s0513a30:41_5": "So nāgacchati,",
  "atk-s0513a30:41_6": "tasmiṁ anāgacchante rājā tassa vasanagāme baliṁ vaḍḍhāpesi,",
  "atk-s0513a30:41_7": "balimhi vaḍḍhite nāgacchati.",
  "atk-s0513a30:41_8": "Evaṁ dutiyampi tatiyampi baliṁ vaḍḍhāpesi,",
  "atk-s0513a30:41_9": "neva āgacchati.",
  "atk-s0513a30:41_10": "Atha naṁ gāmavāsino sannipatitvā āhaṁsu “ayya,",
  "atk-s0513a30:41_11": "tava sahāyassa mahāassārohassa āgatakālato paṭṭhāya mayaṁ balinā pīḷiyamānā sīsaṁ ukkhipituṁ na sakkoma,",
  "atk-s0513a30:41_12": "gaccha tava sahāyassa mahāassārohassa vatvā amhākaṁ baliṁ vissajjāpehī”ti.",
  "atk-s0513a30:41_13": "Sādhu gacchissāmi,",
  "atk-s0513a30:41_14": "na pana sakkā tucchahatthena gantuṁ,",
  "atk-s0513a30:41_15": "mayhaṁ sahāyassa dve dārakā atthi,",
  "atk-s0513a30:41_16": "tesañca bhariyāya cassa sahāyakassa ca me nivāsanapārupanapiḷandhanādīni sajjethāti.",
  "atk-s0513a30:41_17": "“Sādhu sajjissāmā”ti te sabbaṁ paṇṇākāraṁ sajjayiṁsu.",
  "atk-s0513a30:42_0": "So tañca attano ghare pakkapūvañca ādāya gantvā dakkhiṇadvāraṁ patvā dovārikaṁ pucchi “kahaṁ, samma,",
  "atk-s0513a30:42_1": "mahāassārohassa geha”nti.",
  "atk-s0513a30:42_2": "So “ehi dassemi te”ti taṁ hatthe gahetvā rājadvāraṁ gantvā “dovāriko ekaṁ paccantagāmavāsiṁ gahetvā āgato”ti paṭivedesi.",
  "atk-s0513a30:42_3": "Rājā taṁ sutvā āsanā uṭṭhāya “mayhaṁ sahāyo ca tena saddhiṁ āgatā ca pavisantū”ti paccuggamanaṁ katvā",
  "atk-s0513a30:42_4": "disvāva naṁ parissajitvā “mayhaṁ sahāyikā ca dārakā ca arogā”ti pucchitvā hatthe gahetvā mahātalaṁ abhiruhitvā",
  "atk-s0513a30:42_5": "setacchattassa heṭṭhā rājāsane nisīdāpetvā aggamahesiṁ pakkosāpetvā “bhadde,",
  "atk-s0513a30:42_6": "sahāyassa me pāde dhovā”ti āha.",
  "atk-s0513a30:42_7": "Sā tasssa pāde dhovi,",
  "atk-s0513a30:42_8": "rājā suvaṇṇabhiṅkārena udakaṁ āsiñci.",
  "atk-s0513a30:42_9": "Devīpi pāde dhovitvā gandhatelena makkhesi.",
  "atk-s0513a30:42_10": "Rājā “kiṁ, samma, atthi,",
  "atk-s0513a30:42_11": "kiñci amhākaṁ khādanīya”nti pucchi.",
  "atk-s0513a30:42_12": "So “atthī”ti pasibbakato pūve nīharāpesi.",
  "atk-s0513a30:42_13": "Rājā suvaṇṇataṭṭakena gahetvā tassa saṅgahaṁ karonto “mama sahāyena ānītaṁ khādathā”ti deviyā ca amaccānañca khādāpetvā sayampi khādi.",
  "atk-s0513a30:42_14": "Itaro itarampi paṇṇākāraṁ dassesi.",
  "atk-s0513a30:42_15": "Rājā tassa saṅgahatthaṁ kāsikavatthāni apanetvā tena ābhatavatthayugaṁ nivāsesiṁ.",
  "atk-s0513a30:42_16": "Devīpi kāsikavatthañceva ābharaṇāni ca apanetvā tena ābhatavatthaṁ nivāsetvā ābharaṇāni piḷandhi.",
  "atk-s0513a30:43_0": "Atha naṁ rājā rājārahaṁ bhojanaṁ bhojāpetvā ekaṁ amaccaṁ āṇāpesi “gaccha imassa mama karaṇaniyāmeneva",
  "atk-s0513a30:43_1": "massukammaṁ kāretvā gandhodakena nhāpetvā satasahassagghanikaṁ kāsikavatthaṁ nivāsāpetvā rājālaṅkārena",
  "atk-s0513a30:43_2": "alaṅkārāpetvā ānehī”ti.",
  "atk-s0513a30:43_3": "So tathā akāsi.",
  "atk-s0513a30:43_4": "Rājā nagare bheriṁ carāpetvā amacce sannipātāpetvā setacchattassa majjhe jātihiṅgulakasuttaṁ pātetvā upaḍḍharajjaṁ adāsi.",
  "atk-s0513a30:43_5": "Te tato paṭṭhāya ekato bhuñjanti pivanti sayanti,",
  "atk-s0513a30:43_6": "vissāso thiro ahosi kenaci abhejjo.",
  "atk-s0513a30:43_7": "Athassa rājā puttadārepi pakkosāpetvā antonagare nivesanaṁ māpetvā adāsi.",
  "atk-s0513a30:43_8": "Te samaggā sammodamānā rajjaṁ kārenti.",
  "atk-s0513a30:44_0": "Atha amaccā kujjhitvā rājaputtaṁ āhaṁsu “kumāra,",
  "atk-s0513a30:44_1": "rājā ekassa gahapatikassa upaḍḍharajjaṁ datvā tena saddhiṁ ekato bhuñjati pivati sayati,",
  "atk-s0513a30:44_2": "dārake ca vandāpeti,",
  "atk-s0513a30:44_3": "iminā raññā katakammaṁ na jānāma,",
  "atk-s0513a30:44_4": "kiṁ karoti rājā,",
  "atk-s0513a30:44_5": "mayaṁ lajjāma,",
  "atk-s0513a30:44_6": "tvaṁ rañño kathehī”ti.",
  "atk-s0513a30:44_7": "So “sādhū”ti sampaṭicchitvā sabbaṁ taṁ kathaṁ rañño ārocetvā “mā evaṁ karohi,",
  "atk-s0513a30:44_8": "mahārājā”ti āha. “Tāta,",
  "atk-s0513a30:44_9": "ahaṁ yuddhaparājito kahaṁ vasiṁ,",
  "atk-s0513a30:44_10": "api nu jānāthā”ti.",
  "atk-s0513a30:44_11": "“Na jānāma, devā”ti.",
  "atk-s0513a30:44_12": "“Ahaṁ etassa ghare vasanto arogo hutvā āgantvā rajjaṁ kāresiṁ,",
  "atk-s0513a30:44_13": "evaṁ mama upakārino kasmā sampattiṁ na dassāmī”ti evaṁ vatvā ca pana bodhisatto “tāta,",
  "atk-s0513a30:44_14": "yo hi adātabbayuttakassa deti,",
  "atk-s0513a30:44_15": "dātabbayuttakassa na deti,",
  "atk-s0513a30:44_16": "so āpadaṁ patvā kiñci upakāraṁ na labhatī”ti dassento imā gāthā āha –",
  "atk-s0513a30:45_0": "5.",
  "atk-s0513a30:46_0": "“Adeyyesu dadaṁ dānaṁ, deyyesu nappavecchati;",
  "atk-s0513a30:47_0": "Āpāsu byasanaṁ patto, sahāyaṁ nādhigacchati.",
  "atk-s0513a30:48_0": "6.",
  "atk-s0513a30:49_0": "“Nādeyyesu dadaṁ dānaṁ, deyyesu yo pavecchati;",
  "atk-s0513a30:50_0": "Āpāsu byasanaṁ patto, sahāyamadhigacchati.",
  "atk-s0513a30:51_0": "7.",
  "atk-s0513a30:52_0": "“Saññogasambhogavisesadassanaṁ, anariyadhammesu saṭhesu nassati;",
  "atk-s0513a30:53_0": "Katañca ariyesu ca ajjavesu, mahapphalaṁ hoti aṇumpi tādisu.",
  "atk-s0513a30:54_0": "8.",
  "atk-s0513a30:55_0": "“Yo pubbe katakalyāṇo, akā loke sudukkaraṁ;",
  "atk-s0513a30:56_0": "Pacchā kayirā na vā kayirā, accantaṁ pūjanāraho”ti.",
  "atk-s0513a30:57_0": "Tattha adeyyesūti pubbe akatūpakāresu.",
  "atk-s0513a30:57_1": "Deyyesūti pubbe katūpakāresu.",
  "atk-s0513a30:57_2": "Nappavecchatīti na paveseti na deti.",
  "atk-s0513a30:57_3": "Āpāsūti āpadāsu.",
  "atk-s0513a30:57_4": "Byasananti dukkhaṁ.",
  "atk-s0513a30:57_5": "Saññogasambhogavisesadassananti yo mittena kato saññogo ceva sambhogo ca,",
  "atk-s0513a30:57_6": "tassa visesadassanaṁ guṇadassanaṁ sukataṁ mayhaṁ imināti etaṁ sabbaṁ asuddhadhammattā anariyadhammesu kerāṭikattā saṭhesu nassati.",
  "atk-s0513a30:57_7": "Ariyesūti attano kataguṇajānanena ariyesu parisuddhesu.",
  "atk-s0513a30:57_8": "Ajjavesūti teneva kāraṇena ujukesu akuṭilesu.",
  "atk-s0513a30:57_9": "Aṇumpīti appamattakampi.",
  "atk-s0513a30:57_10": "Tādisūti ye tādisā puggalā honti ariyā ujubhūtā,",
  "atk-s0513a30:57_11": "tesu appampi kataṁ mahapphalaṁ hoti mahājutikaṁ mahāvipphāraṁ,",
  "atk-s0513a30:57_12": "sukhette vuttabījamiva na nassati,",
  "atk-s0513a30:57_13": "itarasmiṁ pana pāpe bahumpi kataṁ aggimhi khittabījamiva nassatīti attho.",
  "atk-s0513a30:57_14": "Vuttampi cetaṁ –",
  "atk-s0513a30:58_0": "“Yathāpi bījamaggimhi, ḍayhati na virūhati;",
  "atk-s0513a30:59_0": "Evaṁ kataṁ asappurise, nassati na virūhati.",
  "atk-s0513a30:60_0": "“Kataññumhi ca posamhi, sīlavante ariyavuttine;",
  "atk-s0513a30:61_0": "Sukhette viya bījāni, kataṁ tamhi na nassatī”ti. ;",
  "atk-s0513a30:62_0": "Pubbe katakalyāṇoti paṭhamataraṁ upakāraṁ katvā ṭhito.",
  "atk-s0513a30:62_1": "Akāti akari,",
  "atk-s0513a30:62_2": "ayaṁ loke sudukkaraṁ nāma akāsīti attho.",
  "atk-s0513a30:62_3": "Pacchā kayirāti so pacchā aññaṁ kiñci guṇaṁ karotu vā mā vā,",
  "atk-s0513a30:62_4": "teneva paṭhamakatena guṇena accantaṁ pūjanāraho hoti,",
  "atk-s0513a30:62_5": "sabbaṁ sakkārasammānaṁ arahatīti.",
  "atk-s0513a30:63_0": "Idaṁ pana sutvā neva amaccā, na rājaputto puna kiñci kathesīti.",
  "atk-s0513a30:64_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:64_1": "“tadā paccantagāmavāsī ānando ahosi,",
  "atk-s0513a30:64_2": "bārāṇasirājā pana ahameva ahosi”nti.",
  "atk-s0513a30:65_0": "Mahāassārohajātakavaṇṇanā dutiyā.",
  "atk-s0513a30:67_0": "[303] 3. Ekarājajātakavaṇṇanā",
  "atk-s0513a30:68_0": "Anuttare kāmaguṇe samiddheti idaṁ satthā jetavane viharanto aññataraṁ kosalarājasevakaṁ ārabbha kathesi.",
  "atk-s0513a30:68_1": "Paccuppannavatthu heṭṭhā seyyajātake kathitameva.",
  "atk-s0513a30:68_2": "Idha pana satthā “na tvaññeva anatthena atthaṁ āhari,",
  "atk-s0513a30:68_3": "porāṇakapaṇḍitāpi attano anatthena atthaṁ āhariṁsū”ti vatvā atītaṁ āhari.",
  "atk-s0513a30:69_0": "Atīte bārāṇasirañño upaṭṭhāko amacco rājantepure dubbhi.",
  "atk-s0513a30:69_1": "Rājā paccakkhatova tassa dosaṁ disvā taṁ raṭṭhā pabbājesi.",
  "atk-s0513a30:69_2": "So dubbhisenaṁ nāma kosalarājānaṁ upaṭṭhahantoti sabbaṁ mahāsīlavajātake kathitameva.",
  "atk-s0513a30:69_3": "Idha pana dubbhiseno mahātale amaccamajjhe nisinnaṁ bārāṇasirājānaṁ gaṇhāpetvā sikkāya pakkhipāpetvā uttarummāre heṭṭhāsīsakaṁ olambāpesi.",
  "atk-s0513a30:69_4": "Rājā corarājānaṁ ārabbha mettaṁ bhāvetvā kasiṇaparikammaṁ katvā jhānaṁ nibbattesi,",
  "atk-s0513a30:69_5": "bandhanaṁ chijji,",
  "atk-s0513a30:69_6": "tato rājā ākāse pallaṅkena nisīdi.",
  "atk-s0513a30:69_7": "Corarājassa sarīre dāho uppajji,",
  "atk-s0513a30:69_8": "“ḍayhāmi ḍayhāmī”ti bhūmiyaṁ aparāparaṁ parivattati.",
  "atk-s0513a30:69_9": "“Kimeta”nti vutte “mahārāja,",
  "atk-s0513a30:69_10": "tumhe evarūpaṁ dhammikarājānaṁ niraparādhaṁ dvārassa uttarummāre heṭṭhāsīsakaṁ olambāpethā”ti vadiṁsu.",
  "atk-s0513a30:69_11": "Tena hi vegena gantvā mocetha nanti.",
  "atk-s0513a30:69_12": "Purisā gantvā rājānaṁ ākāse pallaṅkena nisinnaṁ disvā āgantvā dubbhisenassa ārocesuṁ.",
  "atk-s0513a30:69_13": "So vegena gantvā taṁ vanditvā khamāpetuṁ paṭhamaṁ gāthamāha –",
  "atk-s0513a30:70_0": "9.",
  "atk-s0513a30:71_0": "“Anuttare kāmaguṇe samiddhe, bhutvāna pubbe vasi ekarāja;",
  "atk-s0513a30:72_0": "Sodāni dugge narakamhi khitto, nappajjahe vaṇṇabalaṁ purāṇa”nti.",
  "atk-s0513a30:73_0": "Tattha vasīti vuttho.",
  "atk-s0513a30:73_1": "Ekarājāti bodhisattaṁ nāmenālapati.",
  "atk-s0513a30:73_2": "Sodānīti so tvaṁ idāni.",
  "atk-s0513a30:73_3": "Duggeti visame.",
  "atk-s0513a30:73_4": "Narakamhīti āvāṭe.",
  "atk-s0513a30:73_5": "Olambitaṭṭhānaṁ sandhāyetaṁ vuttaṁ.",
  "atk-s0513a30:73_6": "Nappajjahe vaṇṇabalaṁ purāṇanti evarūpe visamaṭṭhāne khittopi porāṇakavaṇṇañca balañca nappajahasīti pucchati.",
  "atk-s0513a30:74_0": "Taṁ sutvā bodhisatto sesagāthā avoca –",
  "atk-s0513a30:75_0": "10.",
  "atk-s0513a30:76_0": "“Pubbeva khantī ca tapo ca mayhaṁ, sampatthitā dubbhisena ahosi;",
  "atk-s0513a30:77_0": "Taṁdāni laddhāna kathaṁ nu rāja, jahe ahaṁ vaṇṇabalaṁ purāṇaṁ.",
  "atk-s0513a30:78_0": "11.",
  "atk-s0513a30:79_0": "“Sabbā kirevaṁ pariniṭṭhitāni, yasassinaṁ paññavantaṁ visayha;",
  "atk-s0513a30:80_0": "Yaso ca laddhā purimaṁ uḷāraṁ, nappajjahe vaṇṇabalaṁ purāṇaṁ.",
  "atk-s0513a30:81_0": "12.",
  "atk-s0513a30:82_0": "“Panujja dukkhena sukhaṁ janinda, sukhena vā dukkhamasayhasāhi;",
  "atk-s0513a30:83_0": "Ubhayattha santo abhinibbutattā, sukhe ca dukkhe ca bhavanti tulyā”ti.",
  "atk-s0513a30:84_0": "Tattha khantīti adhivāsanakhanti.",
  "atk-s0513a30:84_1": "Tapoti tapacaraṇaṁ.",
  "atk-s0513a30:84_2": "Sampatthitāti icchitā abhikaṅkhitā.",
  "atk-s0513a30:84_3": "Dubbhisenāti taṁ nāmenālapati.",
  "atk-s0513a30:84_4": "Taṁdāni laddhānāti taṁ patthanaṁ idānāhaṁ labhitvā.",
  "atk-s0513a30:84_5": "Jaheti kena kāraṇena ahaṁ jaheyyaṁ.",
  "atk-s0513a30:84_6": "Yassa hi dukkhaṁ vā domanassaṁ vā hoti,",
  "atk-s0513a30:84_7": "so taṁ jaheyyāti dīpeti.",
  "atk-s0513a30:85_0": "“Sabbā kirevaṁ pariniṭṭhitānī”ti anussavavasena attano sampattiṁ dassento āha.",
  "atk-s0513a30:85_1": "Idaṁ vuttaṁ hoti –",
  "atk-s0513a30:85_2": "sabbāneva mama kattabbakiccāni dānasīlabhāvanāuposathakammāni pubbeva niṭṭhitānīti.",
  "atk-s0513a30:85_3": "Yasassinaṁ paññavantaṁ visayhāti parivārasampattiyā yasassi,",
  "atk-s0513a30:85_4": "paññāsampadāya paññavanta,",
  "atk-s0513a30:85_5": "asayhasāhitāya visayha.",
  "atk-s0513a30:85_6": "Evaṁ tīṇipetāni ālapanāneva.",
  "atk-s0513a30:85_7": "Nanti panettha nipāto.",
  "atk-s0513a30:85_8": "Byañjanasiliṭṭhatāvasenantakārassa sānunāsikatā katāti paccetabbā.",
  "atk-s0513a30:85_9": "Yaso cāti yasañca,",
  "atk-s0513a30:85_10": "ayameva vā pāṭho.",
  "atk-s0513a30:85_11": "Laddhā purimanti labhitvā purimaṁ pubbe aladdhapubbaṁ.",
  "atk-s0513a30:85_12": "Uḷāranti mahantaṁ.",
  "atk-s0513a30:85_13": "Kilesavikkhambhanamettābhāvanājhānuppattiyo sandhāyevamāha.",
  "atk-s0513a30:85_14": "Nappajjaheti evarūpaṁ yasaṁ laddhā kiṁkāraṇā purāṇavaṇṇabalaṁ jahissāmīti attho.",
  "atk-s0513a30:86_0": "Dukkhenāti tayā uppāditena narakamhi khipanadukkhena mama rajjasukhaṁ panuditvā.",
  "atk-s0513a30:86_1": "Sukhena vā dukkhanti jhānasukhena vā taṁ dukkhaṁ panuditvā.",
  "atk-s0513a30:86_2": "Ubhayattha santoti ye santo honti mādisā,",
  "atk-s0513a30:86_3": "te dvīsupi etesu koṭṭhāsesu abhinibbutasabhāvā majjhattā sukhe ca dukkhe ca bhavanti tulyā,",
  "atk-s0513a30:86_4": "ekasadisā nibbikārāva hontīti.",
  "atk-s0513a30:87_0": "Idaṁ sutvā dubbhiseno bodhisattaṁ khamāpetvā “tumhākaṁ rajjaṁ tumheva kāretha,",
  "atk-s0513a30:87_1": "ahaṁ vo core paṭibāhissāmī”ti vatvā tassa duṭṭhāmaccassa rājāṇaṁ kāretvā pakkāmi.",
  "atk-s0513a30:87_2": "Bodhisattopi rajjaṁ amaccānaṁ niyyādetvā isipabbajjaṁ pabbajitvā brahmalokaparāyaṇo ahosi.",
  "atk-s0513a30:88_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:88_1": "“tadā dubbhiseno ānando ahosi,",
  "atk-s0513a30:88_2": "bārāṇasirājā pana ahameva ahosi”nti.",
  "atk-s0513a30:89_0": "Ekarājajātakavaṇṇanā tatiyā.",
  "atk-s0513a30:91_0": "[304] 4. Daddarajātakavaṇṇanā",
  "atk-s0513a30:92_0": "Imāni manti idaṁ satthā jetavane viharanto ekaṁ kodhanaṁ bhikkhuṁ ārabbha kathesi.",
  "atk-s0513a30:92_1": "Vatthu heṭṭhā kathitameva.",
  "atk-s0513a30:92_2": "Tadā hi dhammasabhāyaṁ tassa kodhanabhāvakathāya samuṭṭhitāya satthā āgantvā “kāya nuttha,",
  "atk-s0513a30:92_3": "bhikkhave,",
  "atk-s0513a30:92_4": "etarahi kathāya sannisinnā”ti pucchitvā “imāya nāmā”ti vutte taṁ pakkosāpetvā “saccaṁ kira tvaṁ bhikkhu kodhanosī”ti vatvā “āma,",
  "atk-s0513a30:92_5": "bhante”ti vutte “na,",
  "atk-s0513a30:92_6": "bhikkhave, idāneva,",
  "atk-s0513a30:92_7": "pubbepesa kodhanoyeva,",
  "atk-s0513a30:92_8": "kodhanabhāvenevassa porāṇakapaṇḍitā parisuddhā nāgarājabhāve ṭhitāpi tīṇi vassāni gūthapūritāya ukkārabhūmiyaṁ vasiṁsū”ti vatvā atītaṁ āhari.",
  "atk-s0513a30:93_0": "Atīte bārāṇasiyaṁ brahmadatte rajjaṁ kārente bodhisatto himavantapadese daddarapabbatapāde daddaranāgabhavanaṁ nāma atthi,",
  "atk-s0513a30:93_1": "tattha rajjaṁ kārentassa daddararañño putto mahādaddaro nāma ahosi,",
  "atk-s0513a30:93_2": "kaniṭṭhabhātā panassa cūḷadaddaro nāma.",
  "atk-s0513a30:93_3": "So kodhano pharuso nāgamāṇavake akkosanto paribhāsanto paharanto vicarati.",
  "atk-s0513a30:93_4": "Nāgarājā tassa pharusabhāvaṁ ñatvā nāgabhavanato taṁ nīharāpetuṁ āṇāpesi.",
  "atk-s0513a30:93_5": "Mahādaddaro pana pitaraṁ khamāpetvā nivāresi.",
  "atk-s0513a30:93_6": "Dutiyampi rājā tassa kujjhi,",
  "atk-s0513a30:93_7": "dutiyampi khamāpesi.",
  "atk-s0513a30:93_8": "Tatiyavāre pana “tvaṁ maṁ imaṁ anācāraṁ nīharāpentaṁ nivāresi,",
  "atk-s0513a30:93_9": "gacchatha dvepi janā imamhā nāgabhavanā nikkhamitvā bārāṇasiyaṁ ukkārabhūmiyaṁ tīṇi vassāni vasathā”ti nāgabhavanā nikkaḍḍhāpesi.",
  "atk-s0513a30:93_10": "Te tattha gantvā vasiṁsu.",
  "atk-s0513a30:93_11": "Atha ne ukkārabhūmiyaṁ udakapariyante gocaraṁ pariyesamāne gāmadārakā disvā paharantā leḍḍudaṇḍādayo",
  "atk-s0513a30:93_12": "khipantā “ke ime puthulasīsā sūcinaṅguṭṭhā udakadeḍḍubhā maṇḍūkabhakkhā”tiādīni vatvā akkosanti paribhāsanti.",
  "atk-s0513a30:94_0": "Cūḷadaddaro caṇḍapharusatāya tesaṁ taṁ avamānaṁ asahanto “bhātika,",
  "atk-s0513a30:94_1": "ime dārakā amhe paribhavanti,",
  "atk-s0513a30:94_2": "āsīvisabhāvaṁ no na jānanti,",
  "atk-s0513a30:94_3": "ahaṁ tesaṁ avamānaṁ sahituṁ na sakkomi,",
  "atk-s0513a30:94_4": "nāsāvātena te nāsessāmī”ti bhātarā saddhiṁ sallapanto paṭhamaṁ gāthamāha –",
  "atk-s0513a30:95_0": "13.",
  "atk-s0513a30:96_0": "“Imāni maṁ daddara tāpayanti, vācāduruttāni manussaloke;",
  "atk-s0513a30:97_0": "Maṇḍūkabhakkhā udakantasevī, āsīvisaṁ maṁ avisā sapantī”ti.",
  "atk-s0513a30:98_0": "Tattha tāpayantīti dukkhāpenti.",
  "atk-s0513a30:98_1": "Maṇḍūkabhakkhā udakantasevīti “maṇḍūkabhakkhā”ti ca “udakantasevī”ti ca vadantā ete avisā gāmadārakā maṁ āsīvisaṁ samānaṁ sapanti akkosantīti.",
  "atk-s0513a30:99_0": "Tassa vacanaṁ sutvā mahādaddaro sesagāthā abhāsi –",
  "atk-s0513a30:100_0": "14.",
  "atk-s0513a30:101_0": "“Sakā raṭṭhā pabbājito, aññaṁ janapadaṁ gato;",
  "atk-s0513a30:102_0": "Mahantaṁ koṭṭhaṁ kayirātha, duruttānaṁ nidhetave.",
  "atk-s0513a30:103_0": "15.",
  "atk-s0513a30:104_0": "“Yattha posaṁ na jānanti, jātiyā vinayena vā;",
  "atk-s0513a30:105_0": "Na tattha mānaṁ kayirātha, vasamaññātake jane.",
  "atk-s0513a30:106_0": "16.",
  "atk-s0513a30:107_0": "“Videsavāsaṁ vasato, jātavedasamenapi;",
  "atk-s0513a30:108_0": "Khamitabbaṁ sapaññena, api dāsassa tajjita”nti.",
  "atk-s0513a30:109_0": "Tattha duruttānaṁ nidhetaveti yathā dhaññanidhānatthāya mahantaṁ koṭṭhaṁ katvā pūretvā kicce uppanne dhaññaṁ vaḷañjenti,",
  "atk-s0513a30:109_1": "evamevaṁ videsaṁ gato antohadaye paṇḍito poso duruttānaṁ nidhānatthāya mahantaṁ koṭṭhaṁ kayirātha.",
  "atk-s0513a30:109_2": "Tattha tāni duruttāni nidahitvā puna attano pahonakakāle kātabbaṁ karissati.",
  "atk-s0513a30:109_3": "Jātiyā vinayena vāti “ayaṁ khattiyo brāhmaṇo”ti vā “sīlavā bahussuto guṇasampanno”ti vā evaṁ yattha jātiyā vinayena vā na jānantīti attho.",
  "atk-s0513a30:109_4": "Mānanti evarūpaṁ maṁ lāmakavohārena voharanti,",
  "atk-s0513a30:109_5": "na sakkaronti na garuṁ karontīti mānaṁ na kareyya.",
  "atk-s0513a30:109_6": "Vasamaññātake janeti attano jātigottādīni ajānantassa janassa santike vasanto.",
  "atk-s0513a30:109_7": "Vasatoti vasatā,",
  "atk-s0513a30:109_8": "ayameva vā pāṭho.",
  "atk-s0513a30:110_0": "Evaṁ te tattha tīṇi vassāni vasiṁsu. Atha ne pitā pakkosāpesi. Te tato paṭṭhāya nihatamānā jātā.",
  "atk-s0513a30:111_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:111_1": "saccapariyosāne kodhano bhikkhu anāgāmiphale patiṭṭhahi.",
  "atk-s0513a30:111_2": "“Tadā cūḷadaddaro kodhano bhikkhu ahosi,",
  "atk-s0513a30:111_3": "mahādaddaro pana ahameva ahosi”nti.",
  "atk-s0513a30:112_0": "Daddarajātakavaṇṇanā catutthā.",
  "atk-s0513a30:114_0": "[305] 5. Sīlavīmaṁsanajātakavaṇṇanā",
  "atk-s0513a30:115_0": "Natthiloke raho nāmāti idaṁ satthā jetavane viharanto kilesaniggahaṁ ārabbha kathesi.",
  "atk-s0513a30:115_1": "Vatthu ekādasakanipāte pānīyajātake āvi bhavissati.",
  "atk-s0513a30:115_2": "Ayaṁ panettha saṅkhepo –",
  "atk-s0513a30:115_3": "pañcasatā bhikkhū antojetavane vasantā majjhimayāmasamanantare kāmavitakkaṁ vitakkayiṁsu.",
  "atk-s0513a30:115_4": "Satthā chasupi rattidivākoṭṭhāsesu yathā ekacakkhuko cakkhuṁ,",
  "atk-s0513a30:115_5": "ekaputto puttaṁ,",
  "atk-s0513a30:115_6": "cāmarī vālaṁ appamādena rakkhati,",
  "atk-s0513a30:115_7": "evaṁ niccakālaṁ bhikkhū oloketi.",
  "atk-s0513a30:115_8": "So rattibhāge dibbacakkhunā jetavanaṁ olokento cakkavattirañño attano nivesane uppannacore viya te bhikkhū",
  "atk-s0513a30:115_9": "disvā gandhakuṭiṁ vivaritvā ānandattheraṁ āmantetvā “ānanda,",
  "atk-s0513a30:115_10": "antojetavane koṭisanthāre vasanakabhikkhū sannipātāpetvā gandhakuṭidvāre āsanaṁ paññāpehī”ti āha.",
  "atk-s0513a30:115_11": "So tathā katvā satthu paṭivedesi.",
  "atk-s0513a30:115_12": "Satthā paññattāsane nisīditvā sabbasaṅgāhikavasena āmantetvā “bhikkhave,",
  "atk-s0513a30:115_13": "porāṇakapaṇḍitā ‘pāpakaraṇe raho nāma natthī’ti pāpaṁ na kariṁsū”ti vatvā tehi yācito atītaṁ āhari.",
  "atk-s0513a30:116_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto tattheva",
  "atk-s0513a30:116_1": "bārāṇasiyaṁ disāpāmokkhassa ācariyassa santike pañcannaṁ māṇavakasatānaṁ jeṭṭhako hutvā sippaṁ uggaṇhāti.",
  "atk-s0513a30:116_2": "Ācariyassa pana vayappattā dhītā atthi.",
  "atk-s0513a30:116_3": "So cintesi “imesaṁ māṇavakānaṁ sīlaṁ vīmaṁsitvā sīlasampannasseva dhītaraṁ dassāmī”ti.",
  "atk-s0513a30:116_4": "So ekadivasaṁ māṇavake āmantetvā “tātā,",
  "atk-s0513a30:116_5": "mayhaṁ dhītā vayappattā,",
  "atk-s0513a30:116_6": "vivāhamassā kāressāmi,",
  "atk-s0513a30:116_7": "vatthālaṅkāraṁ laddhuṁ vaṭṭati,",
  "atk-s0513a30:116_8": "gacchatha tumhe attano attano ñātakānaṁ apassantānaññeva thenetvā vatthālaṅkāre āharatha,",
  "atk-s0513a30:116_9": "kenaci adiṭṭhameva gaṇhāmi,",
  "atk-s0513a30:116_10": "dassetvā ābhataṁ na gaṇhāmī”ti āha.",
  "atk-s0513a30:116_11": "Te “sādhū”ti sampaṭicchitvā tato paṭṭhāya ñātakānaṁ apassantānaṁ thenetvā vatthapiḷandhanādīni āharanti.",
  "atk-s0513a30:116_12": "Ācariyo ābhatābhataṁ visuṁ visuṁ ṭhapesi.",
  "atk-s0513a30:116_13": "Bodhisatto pana na kiñci āhari.",
  "atk-s0513a30:116_14": "Atha naṁ ācariyo āha “tvaṁ pana, tāta,",
  "atk-s0513a30:116_15": "na kiñci āharasī”ti. “Āma,",
  "atk-s0513a30:116_16": "ācariyā”ti. “Kasmā, tātā”ti.",
  "atk-s0513a30:116_17": "“Tumhe na kassaci passsantassa ābhataṁ gaṇhatha,",
  "atk-s0513a30:116_18": "ahaṁ pana pāpakaraṇe raho nāma na passāmī”ti dīpento imā dve gāthā āha –",
  "atk-s0513a30:117_0": "17.",
  "atk-s0513a30:118_0": "“Natthi loke raho nāma, pāpakammaṁ pakubbato;",
  "atk-s0513a30:119_0": "Passanti vanabhūtāni, taṁ bālo maññatī raho.",
  "atk-s0513a30:120_0": "18.",
  "atk-s0513a30:121_0": "“Ahaṁ raho na passāmi, suññaṁ vāpi na vijjati;",
  "atk-s0513a30:122_0": "Yattha aññaṁ na passāmi, asuññaṁ hoti taṁ mayā”ti.",
  "atk-s0513a30:123_0": "Tattha rahoti paṭicchannaṭṭhānaṁ.",
  "atk-s0513a30:123_1": "Vanabhūtānīti vane nibbattabhūtāni.",
  "atk-s0513a30:123_2": "Taṁ bāloti taṁ pāpakammaṁ raho mayā katanti bālo maññati.",
  "atk-s0513a30:123_3": "Suññaṁ vāpīti yaṁ vā ṭhānaṁ sattehi suññaṁ tucchaṁ bhaveyya,",
  "atk-s0513a30:123_4": "tampi natthīti āha.",
  "atk-s0513a30:124_0": "Ācariyo tassa pasīditvā “tāta,",
  "atk-s0513a30:124_1": "na mayhaṁ gehe dhanaṁ natthi,",
  "atk-s0513a30:124_2": "ahaṁ pana sīlasampannassa dhītaraṁ dātukāmo ime māṇavake vīmaṁsanto evamakāsiṁ,",
  "atk-s0513a30:124_3": "mama dhītā tuyhameva anucchavikā”ti dhītaraṁ alaṅkaritvā bodhisattassa adāsi.",
  "atk-s0513a30:124_4": "Sesamāṇavake “tumhehi ābhatābhataṁ tumhākaṁ gehameva nethā”ti āha.",
  "atk-s0513a30:125_0": "Satthā “iti kho,",
  "atk-s0513a30:125_1": "bhikkhave,",
  "atk-s0513a30:125_2": "te dussīlamāṇavakā attano dussīlatāya taṁ itthiṁ na labhiṁsu,",
  "atk-s0513a30:125_3": "itaro paṇḍitamāṇavo sīlasampannatāya labhī”ti vatvā abhisambuddho hutvā itarā dve gāthā abhāsi –",
  "atk-s0513a30:126_0": "19.",
  "atk-s0513a30:127_0": "“Dujjacco ca sujacco ca, nando ca sukhavaḍḍhito;",
  "atk-s0513a30:128_0": "Vajjo ca addhuvasīlo ca, te dhammaṁ jahumatthikā.",
  "atk-s0513a30:129_0": "20.",
  "atk-s0513a30:130_0": "“Brāhmaṇo ca kathaṁ jahe, sabbadhammāna pāragū;",
  "atk-s0513a30:131_0": "Yo dhammamanupāleti, dhitimā saccanikkamo”ti.",
  "atk-s0513a30:132_0": "Tattha dujjaccotiādayo cha jeṭṭhakamāṇavā,",
  "atk-s0513a30:132_1": "tesaṁ nāmaṁ gaṇhi,",
  "atk-s0513a30:132_2": "avasesānaṁ nāmaṁ aggahetvā sabbasaṅgāhikavaseneva “te dhammaṁ jahumatthikā”ti āha.",
  "atk-s0513a30:132_3": "Tattha teti sabbepi te māṇavā.",
  "atk-s0513a30:132_4": "Dhammanti itthipaṭilābhasabhāvaṁ.",
  "atk-s0513a30:132_5": "Jahumatthikāti jahuṁ atthikā,",
  "atk-s0513a30:132_6": "ayameva vā pāṭho.",
  "atk-s0513a30:132_7": "Makāro padabyañjanasandhivasena vutto.",
  "atk-s0513a30:132_8": "Idaṁ vuttaṁ hoti –",
  "atk-s0513a30:132_9": "sabbepi te māṇavā tāya itthiyā atthikāva hutvā attano dussīlatāya taṁ itthipaṭilābhasabhāvaṁ jahiṁsu.",
  "atk-s0513a30:133_0": "Brāhmaṇo cāti itaro pana sīlasampanno brāhmaṇo.",
  "atk-s0513a30:133_1": "Kathaṁ jaheti kena kāraṇena taṁ itthipaṭilābhasabhāvaṁ jahissati.",
  "atk-s0513a30:133_2": "Sabbadhammānanti imasmiṁ ṭhāne lokiyāni pañca sīlāni,",
  "atk-s0513a30:133_3": "dasa sīlāni,",
  "atk-s0513a30:133_4": "tīṇi sucaritāni ca,",
  "atk-s0513a30:133_5": "sabbadhammā nāma,",
  "atk-s0513a30:133_6": "tesaṁ so pāraṁ gatoti pāragū.",
  "atk-s0513a30:133_7": "Dhammanti vuttappakārameva dhammaṁ yo anupāleti rakkhati.",
  "atk-s0513a30:133_8": "Dhitimāti sīlarakkhanadhitiyā samannāgato.",
  "atk-s0513a30:133_9": "Saccanikkamoti sacce sabhāvabhūte yathāvutte sīladhamme nikkamena samannāgato.",
  "atk-s0513a30:134_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:134_1": "saccapariyosāne tāni pañca bhikkhusatāni arahatte patiṭṭhahiṁsu.",
  "atk-s0513a30:135_0": "Tadā ācariyo sāriputto ahosi, paṇḍitamāṇavo pana ahameva ahosinti.",
  "atk-s0513a30:136_0": "Sīlavīmaṁsanajātakavaṇṇanā pañcamā.",
  "atk-s0513a30:138_0": "[306] 6. Sujātājātakavaṇṇanā",
  "atk-s0513a30:139_0": "Kimaṇḍakāti idaṁ satthā jetavane viharanto mallikaṁ deviṁ ārabbha kathesi.",
  "atk-s0513a30:139_1": "Ekadivasaṁ kira rañño tāya saddhiṁ sirivivādo ahosi,",
  "atk-s0513a30:139_2": "“sayanakalaho”tipi vadantiyeva.",
  "atk-s0513a30:139_3": "Rājā kujjhitvā tassā atthibhāvampi na jānāti.",
  "atk-s0513a30:139_4": "Mallikā devīpi “satthā rañño mayi kuddhabhāvaṁ na jānāti maññe”ti cintesi.",
  "atk-s0513a30:139_5": "Satthāpi ñatvā “imesaṁ samaggabhāvaṁ karissāmī”ti pubbaṇhasamayaṁ nivāsetvā pattacīvaramādāya pañcabhikkhusataparivāro",
  "atk-s0513a30:139_6": "sāvatthiṁ pavisitvā rājadvāraṁ agamāsi.",
  "atk-s0513a30:139_7": "Rājā tathāgatassa pattaṁ gahetvā nivesanaṁ pavesetvā paññattāsane nisīdāpetvā buddhappamukhassa bhikkhusaṅghassa",
  "atk-s0513a30:139_8": "dakkhiṇodakaṁ datvā yāgukhajjakaṁ āhari.",
  "atk-s0513a30:139_9": "Satthā pattaṁ hatthena pidahitvā “mahārāja,",
  "atk-s0513a30:139_10": "kahaṁ devī”ti āha. “Kiṁ, bhante,",
  "atk-s0513a30:139_11": "tāya attano yasena mattāyā”ti?",
  "atk-s0513a30:139_12": "“Mahārāja,",
  "atk-s0513a30:139_13": "sayameva yasaṁ datvā mātugāmaṁ ukkhipitvā tāya katassa aparādhassa asahanaṁ nāma na yutta”nti.",
  "atk-s0513a30:139_14": "Rājā satthu vacanaṁ sutvā taṁ pakkosāpesi,",
  "atk-s0513a30:139_15": "sā satthāraṁ parivisi.",
  "atk-s0513a30:139_16": "Satthā “aññamaññaṁ samaggehi bhavituṁ vaṭṭatī”ti sāmaggirasavaṇṇaṁ kathetvā pakkāmi.",
  "atk-s0513a30:139_17": "Tato paṭṭhāya ubho samaggavāsaṁ vasiṁsu.",
  "atk-s0513a30:139_18": "Bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:139_19": "satthā ekavacaneneva ubho samagge akāsī”ti.",
  "atk-s0513a30:139_20": "Satthā āgantvā “kāya nuttha,",
  "atk-s0513a30:139_21": "bhikkhave,",
  "atk-s0513a30:139_22": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:139_23": "bhikkhave, idāneva,",
  "atk-s0513a30:139_24": "pubbepāhaṁ ete ekavādeneva samagge akāsi”nti vatvā tehi yācito atītaṁ āhari.",
  "atk-s0513a30:140_0": "Atīte bārāṇasiyaṁ brahmadatte rajjaṁ kārente bodhisatto tassa atthadhammānusāsako amacco ahosi.",
  "atk-s0513a30:140_1": "Athekadivasaṁ rājā vātapānaṁ vivaritvā rājaṅgaṇaṁ olokayamāno aṭṭhāsi.",
  "atk-s0513a30:140_2": "Tasmiṁ khaṇe ekā paṇṇikadhītā abhirūpā paṭhamavaye ṭhitā sujātā nāma badarapacchiṁ sīse katvā “badarāni gaṇhatha,",
  "atk-s0513a30:140_3": "badarāni gaṇhathā”ti vadamānā rājaṅgaṇena gacchati.",
  "atk-s0513a30:140_4": "Rājā tassā saddaṁ sutvā tāya paṭibaddhacitto hutvā asāmikabhāvaṁ ñatvā taṁ pakkosāpetvā aggamahesiṭṭhāne ṭhapetvā mahantaṁ yasaṁ adāsi.",
  "atk-s0513a30:140_5": "Sā rañño piyā ahosi manāpā.",
  "atk-s0513a30:140_6": "Athekadivasaṁ rājā suvaṇṇataṭṭake badarāni khādanto nisīdi.",
  "atk-s0513a30:140_7": "Tadā sujātā devī rājānaṁ badarāni khādantaṁ disvā “mahārāja,",
  "atk-s0513a30:140_8": "kiṁ nāma tumhe khādathā”ti pucchantī paṭhamaṁ gāthamāha –",
  "atk-s0513a30:141_0": "21.",
  "atk-s0513a30:142_0": "“Kimaṇḍakā ime deva, nikkhittā kaṁsamallake;",
  "atk-s0513a30:143_0": "Upalohitakā vaggū, taṁ me akkhāhi pucchito”ti.",
  "atk-s0513a30:144_0": "Tattha kimaṇḍakāti kiṁphalāni nāmetāni,",
  "atk-s0513a30:144_1": "parimaṇḍalavasena pana aṇḍakāti āha.",
  "atk-s0513a30:144_2": "Kaṁsamallaketi suvaṇṇataṭṭake.",
  "atk-s0513a30:144_3": "Upalohitakāti rattavaṇṇā.",
  "atk-s0513a30:144_4": "Vaggūti cokkhā nimmalā.",
  "atk-s0513a30:145_0": "Rājā kujjhitvā “badaravāṇijake paṇṇikagahapatikassa dhīte attano kulasantakāni badarānipi na jānāsī”ti vatvā dve gāthā abhāsi –",
  "atk-s0513a30:146_0": "22.",
  "atk-s0513a30:147_0": "“Yāni pure tuvaṁ devi, bhaṇḍu nantakavāsinī;",
  "atk-s0513a30:148_0": "Ucchaṅgahatthā pacināsi, tassā te koliyaṁ phalaṁ.",
  "atk-s0513a30:149_0": "23.",
  "atk-s0513a30:150_0": "“Uḍḍayhate na ramati, bhogā vippajahanti taṁ;",
  "atk-s0513a30:151_0": "Tatthevimaṁ paṭinetha, yattha kolaṁ pacissatī”ti.",
  "atk-s0513a30:152_0": "Tattha bhaṇḍūti muṇḍasīsā hutvā.",
  "atk-s0513a30:152_1": "Nantakavāsinīti jiṇṇapilotikanivatthā.",
  "atk-s0513a30:152_2": "Ucchaṅgahatthā pacināsīti aṭaviṁ pavisitvā aṅkusakena sākhaṁ onāmetvā ocitocitaṁ hatthena gahetvā ucchaṅge",
  "atk-s0513a30:152_3": "pakkhipanavasena ucchaṅgahatthā hutvā pacināsi ocināsi.",
  "atk-s0513a30:152_4": "Tassā te koliyaṁ phalanti tassā tava evaṁ pacinantiyā ocinantiyā yamahaṁ idāni khādāmi,",
  "atk-s0513a30:152_5": "idaṁ koliyaṁ kuladattiyaṁ phalanti attho.",
  "atk-s0513a30:153_0": "Uḍḍayhatena ramatīti ayaṁ jammī imasmiṁ rājakule vasamānā lohakumbhiyaṁ pakkhittā viya ḍayhati nābhiramati.",
  "atk-s0513a30:153_1": "Bhogāti rājabhogā imaṁ alakkhikaṁ vippajahanti.",
  "atk-s0513a30:153_2": "Yattha kolaṁ pacissatīti yattha gantvā puna badarameva pacinitvā vikkiṇantī jīvikaṁ kappessati,",
  "atk-s0513a30:153_3": "tattheva naṁ nethāti vadati.",
  "atk-s0513a30:154_0": "Bodhisatto “ṭhapetvā maṁ añño ime samagge kātuṁ na sakkhissatī”ti rājānaṁ saññāpetvā “imissā anikkaḍḍhanaṁ",
  "atk-s0513a30:154_1": "karisssāmī”ti cintetvā catutthaṁ gāthamāha –",
  "atk-s0513a30:155_0": "24.",
  "atk-s0513a30:156_0": "“Honti hete mahārāja, iddhippattāya nāriyā;",
  "atk-s0513a30:157_0": "Khama deva sujātāya, māssā kujjha rathesabhā”ti.",
  "atk-s0513a30:158_0": "Tassattho – mahārāja,",
  "atk-s0513a30:158_1": "ete evarūpā pamādadosā yasaṁ pattāya nāriyā hontiyeva,",
  "atk-s0513a30:158_2": "etaṁ evarūpe ucce ṭhāne ṭhapetvā idāni “ettakassa aparādhassa asahanaṁ nāma na yuttaṁ tumhākaṁ,",
  "atk-s0513a30:158_3": "tasmā khama, deva, sujātāya,",
  "atk-s0513a30:158_4": "etissā mā kujjha rathesabha rathajeṭṭhakāti.",
  "atk-s0513a30:159_0": "Rājā tassa vacanena deviyā taṁ aparādhaṁ sahitvā yathāṭhāneyeva naṁ ṭhapesi.",
  "atk-s0513a30:159_1": "Tato paṭṭhāya ubho samaggavāsaṁ vasiṁsūti.",
  "atk-s0513a30:160_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:160_1": "“tadā bārāṇasirājā kosalarājā ahosi,",
  "atk-s0513a30:160_2": "sujātā mallikā,",
  "atk-s0513a30:160_3": "amacco pana ahameva ahosi”nti.",
  "atk-s0513a30:161_0": "Sujātājātakavaṇṇanā chaṭṭhā.",
  "atk-s0513a30:163_0": "[307] 7. Palāsajātakavaṇṇanā",
  "atk-s0513a30:164_0": "Acetanaṁbrāhmaṇa assuṇantanti idaṁ satthā parinibbānamañce nipanno ānandattheraṁ ārabbha kathesi.",
  "atk-s0513a30:164_1": "Sohāyasmā “ajja rattiyā paccūsasamaye satthā parinibbāyissatī”ti ñatvā “ahañcamhi sekkho sakaraṇīyo,",
  "atk-s0513a30:164_2": "satthu ca me parinibbānaṁ bhavissati,",
  "atk-s0513a30:164_3": "pañcavīsati vassāni satthu kataṁ upaṭṭhānaṁ nipphalaṁ bhavissatī”ti sokābhibhūto uyyānaovarake kapisīsaṁ ālambitvā parodi.",
  "atk-s0513a30:164_4": "Satthā taṁ apassanto “kahaṁ,",
  "atk-s0513a30:164_5": "bhikkhave,",
  "atk-s0513a30:164_6": "ānando”ti pucchitvā tamatthaṁ sutvā taṁ pakkosāpetvā “katapuññosi tvaṁ, ānanda,",
  "atk-s0513a30:164_7": "padhānamanuyuñja,",
  "atk-s0513a30:164_8": "khippaṁ hohisi anāsavo,",
  "atk-s0513a30:164_9": "mā cintayi,",
  "atk-s0513a30:164_10": "idāni tayā mama kataṁ upaṭṭhānaṁ kiṁkāraṇā nipphalaṁ bhavissati,",
  "atk-s0513a30:164_11": "yassa te pubbe sarāgādikālepi mama kataṁ upaṭṭhānaṁ nipphalaṁ nāhosī”ti vatvā atītaṁ āhari.",
  "atk-s0513a30:165_0": "Atīte bārāṇasiyaṁ brahmadatte rajjaṁ kārente bodhisatto bārāṇasito avidūre palāsarukkhadevatā hutvā nibbatti.",
  "atk-s0513a30:165_1": "Tadā bārāṇasivāsino manussā devatāmaṅgalikā ahesuṁ niccaṁ balikaraṇādīsu payuttā.",
  "atk-s0513a30:165_2": "Atheko duggatabrāhmaṇo “ahampi ekaṁ devataṁ paṭijaggissāmī”ti ekasmiṁ unnatappadese ṭhitassa mahato palāsarukkhassa",
  "atk-s0513a30:165_3": "mūlaṁ samaṁ nittiṇaṁ katvā parikkhipitvā vālukaṁ okiritvāva sammajjitvā rukkhe gandhapañcaṅgulikāni datvā",
  "atk-s0513a30:165_4": "mālāgandhadhūmehi pūjetvā dīpaṁ jāletvā “sukhaṁ sayā”ti vatvā rukkhaṁ padakkhiṇaṁ katvā pakkamati.",
  "atk-s0513a30:165_5": "Dutiyadivase pātova gantvā sukhaseyyaṁ pucchati.",
  "atk-s0513a30:165_6": "Athekadivasaṁ rukkhadevatā cintesi “ayaṁ brāhmaṇo ativiya maṁ paṭijaggati,",
  "atk-s0513a30:165_7": "imaṁ brāhmaṇaṁ vīmaṁsitvā yena kāraṇena maṁ paṭijaggati,",
  "atk-s0513a30:165_8": "taṁ dassāmī”ti.",
  "atk-s0513a30:165_9": "Sā tasmiṁ khaṇe brāhmaṇe āgantvā rukkhamūle sammajjante mahallakabrāhmaṇavesena samīpe ṭhatvā paṭhamaṁ gāthamāha –",
  "atk-s0513a30:166_0": "25.",
  "atk-s0513a30:167_0": "“Acetanaṁ brāhmaṇa assuṇantaṁ, jāno ajānantamimaṁ palāsaṁ;",
  "atk-s0513a30:168_0": "Āraddhaviriyo dhuvaṁ appamatto, sukhaseyyaṁ pucchasi kissa hetū”ti.",
  "atk-s0513a30:169_0": "Tattha assuṇantanti acetanattāva asuṇantaṁ.",
  "atk-s0513a30:169_1": "Jānoti tuvaṁ jānamāno hutvā dhuvaṁ appamattoti niccaṁ appamatto.",
  "atk-s0513a30:170_0": "Taṁ sutvā brāhmaṇo dutiyaṁ gāthamāha –",
  "atk-s0513a30:171_0": "26.",
  "atk-s0513a30:172_0": "“Dūre suto ceva brahā ca rukkho, dese ṭhito bhūtanivāsarūpo;",
  "atk-s0513a30:173_0": "Tasmā namassāmi imaṁ palāsaṁ, ye cettha bhūtā te dhanassa hetū”ti.",
  "atk-s0513a30:174_0": "Tattha dūre sutoti brāhmaṇa ayaṁ rukkho dūre suto vissuto,",
  "atk-s0513a30:174_1": "na āsannaṭṭhāneyeva pākaṭo.",
  "atk-s0513a30:174_2": "Brahā cāti mahanto ca.",
  "atk-s0513a30:174_3": "Dese ṭhitoti unnate same bhūmippadese ṭhito.",
  "atk-s0513a30:174_4": "Bhūtanivāsarūpoti devatānivāsasabhāvo,",
  "atk-s0513a30:174_5": "addhā ettha mahesakkhā devatā nivutthā bhavissati.",
  "atk-s0513a30:174_6": "Te dhanassa hetūti imañca rukkhaṁ ye cettha nivutthā bhūtā,",
  "atk-s0513a30:174_7": "te dhanassa hetu namassāmi,",
  "atk-s0513a30:174_8": "na nikkāraṇāti.",
  "atk-s0513a30:175_0": "Taṁ sutvā rukkhadevatā brāhmaṇassa pasannā “ahaṁ, brāhmaṇa,",
  "atk-s0513a30:175_1": "imasmiṁ rukkhe nibbattadevatā, mā bhāyi,",
  "atk-s0513a30:175_2": "dhanaṁ te dassāmī”ti taṁ assāsetvā attano vimānadvāre mahantena devatānubhāvena ākāse ṭhatvā itarā dve gāthā abhāsi –",
  "atk-s0513a30:176_0": "27.",
  "atk-s0513a30:177_0": "“So te karissāmi yathānubhāvaṁ, kataññutaṁ brāhmaṇa pekkhamāno;",
  "atk-s0513a30:178_0": "Kathañhi āgamma sataṁ sakāse, moghāni te assu pariphanditāni.",
  "atk-s0513a30:179_0": "28.",
  "atk-s0513a30:180_0": "“Yo tindukarukkhassa paro pilakkho, parivārito pubbayañño uḷāro;",
  "atk-s0513a30:181_0": "Tassesa mūlasmiṁ nidhi nikhāto, adāyādo gaccha taṁ uddharāhī”ti.",
  "atk-s0513a30:182_0": "Tattha yathānubhāvanti yathāsatti yathābalaṁ.",
  "atk-s0513a30:182_1": "Kataññutanti tayā mayhaṁ kataguṇaṁ jānanto taṁ attani vijjamānaṁ kataññutaṁ pekkhamāno.",
  "atk-s0513a30:182_2": "Āgammāti āgantvā.",
  "atk-s0513a30:182_3": "Sataṁ sakāseti sappurisānaṁ santike.",
  "atk-s0513a30:182_4": "Moghāni te assu pariphanditānīti sukhaseyyapucchanavasena vācāphanditāni sammajjanādikaraṇena kāyaphanditāni ca tava kathaṁ aphalāni bhavissanti.",
  "atk-s0513a30:183_0": "Yo tindukarukkhassa paro pilakkhoti yo esa tindukarukkhassa parato pilakkharukkho ṭhitoti vimānadvāre ṭhitāva hatthaṁ pasāretvā dasseti.",
  "atk-s0513a30:183_1": "Parivāritotiādīsu tassa pilakkharukkhassa mūle esa taṁ rukkhamūlaṁ parikkhipitvā nihitatāya parivārito,",
  "atk-s0513a30:183_2": "pubbe yiṭṭhayaññavasena purimasāmikānaṁ uppannatāya pubbayañño,",
  "atk-s0513a30:183_3": "anekanidhikumbhi bhāvena mahantattā uḷāro,",
  "atk-s0513a30:183_4": "bhūmiṁ khaṇitvā ṭhapitattā nikhāto,",
  "atk-s0513a30:183_5": "idāni dāyādānaṁ abhāvato adāyādo.",
  "atk-s0513a30:183_6": "Idaṁ vuttaṁ hoti –",
  "atk-s0513a30:183_7": "esa taṁ rukkhamūlaṁ parikkhipitvā gīvāya gīvaṁ paharantīnaṁ nidhikumbhīnaṁ vasena mahānidhi nikhāto asāmiko,",
  "atk-s0513a30:183_8": "gaccha taṁ uddharitvā gaṇhāti.",
  "atk-s0513a30:184_0": "Evañca pana vatvā sā devatā “brāhmaṇa,",
  "atk-s0513a30:184_1": "tvaṁ etaṁ uddharitvā gaṇhanto kilamissasi,",
  "atk-s0513a30:184_2": "gaccha tvaṁ,",
  "atk-s0513a30:184_3": "ahameva taṁ tava gharaṁ netvā asukasmiṁ asukasmiñca ṭhāne nidahissāmi,",
  "atk-s0513a30:184_4": "tvaṁ etaṁ dhanaṁ yāvajīvaṁ paribhuñjanto dānaṁ dehi,",
  "atk-s0513a30:184_5": "sīlaṁ rakkhāhī”ti brāhmaṇassa ovādaṁ datvā taṁ dhanaṁ attano ānubhāvena tassa ghare patiṭṭhāpesi.",
  "atk-s0513a30:185_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:185_1": "“tadā brāhmaṇo ānando ahosi,",
  "atk-s0513a30:185_2": "rukkhadevatā pana ahameva ahosi”nti.",
  "atk-s0513a30:186_0": "Palāsajātakavaṇṇanā sattamā.",
  "atk-s0513a30:188_0": "[308] 8. Sakuṇajātakavaṇṇanā",
  "atk-s0513a30:189_0": "Akaramhasa te kiccanti idaṁ satthā jetavane viharanto devadattassa akataññutaṁ ārabbha kathesi. “Na,",
  "atk-s0513a30:189_1": "bhikkhave, idāneva,",
  "atk-s0513a30:189_2": "pubbepi devadatto akataññūyevā”ti vatvā atītaṁ āhari.",
  "atk-s0513a30:190_0": "Atīte bārāṇasiyaṁ brahmadatte rajjaṁ kārente bodhisatto himavantapadese rukkhakoṭṭakasakuṇo hutvā nibbatti.",
  "atk-s0513a30:190_1": "Athekassa sīhassa maṁsaṁ khādantassa aṭṭhi gale laggi,",
  "atk-s0513a30:190_2": "galo uddhumāyi,",
  "atk-s0513a30:190_3": "gocaraṁ gaṇhituṁ na sakkoti,",
  "atk-s0513a30:190_4": "kharā vedanā pavattati.",
  "atk-s0513a30:190_5": "Atha naṁ so sakuṇo gocarappasuto disvā sākhāya nilīno “kiṁ te, samma,",
  "atk-s0513a30:190_6": "dukkha”nti pucchi.",
  "atk-s0513a30:190_7": "So tamatthaṁ ācikkhi. “Ahaṁ te, samma,",
  "atk-s0513a30:190_8": "etaṁ aṭṭhiṁ apaneyyaṁ,",
  "atk-s0513a30:190_9": "bhayena pana te mukhaṁ pavisituṁ na visahāmi,",
  "atk-s0513a30:190_10": "khādeyyāsipi ma”nti.",
  "atk-s0513a30:190_11": "“Mā bhāyi, samma,",
  "atk-s0513a30:190_12": "nāhaṁ taṁ khādāmi,",
  "atk-s0513a30:190_13": "jīvitaṁ me dehī”ti.",
  "atk-s0513a30:190_14": "So “sādhū”ti taṁ vāmapassena nipajjāpetvā “ko jānāti,",
  "atk-s0513a30:190_15": "kimpesa karissatī”ti cintetvā yathā mukhaṁ pidahituṁ na sakkoti,",
  "atk-s0513a30:190_16": "tathā tassa adharoṭṭhe ca uttaroṭṭhe ca daṇḍakaṁ ṭhapetvā mukhaṁ pavisitvā aṭṭhikoṭiṁ tuṇḍena pahari,",
  "atk-s0513a30:190_17": "aṭṭhi patitvā gataṁ.",
  "atk-s0513a30:190_18": "So aṭṭhiṁ pātetvā sīhassa mukhato nikkhamanto daṇḍakaṁ tuṇḍena paharitvā pātentova nikkhamitvā sākhagge nilīyi.",
  "atk-s0513a30:190_19": "Sīho nirogo hutvā ekadivasaṁ ekaṁ vanamahiṁsaṁ vadhitvā khādati.",
  "atk-s0513a30:190_20": "Sakuṇo “vīmaṁsissāmi na”nti tassa uparibhāge sākhāya nilīyitvā tena saddhiṁ sallapanto paṭhamaṁ gāthamāha –",
  "atk-s0513a30:191_0": "29.",
  "atk-s0513a30:192_0": "“Akaramhasa te kiccaṁ, yaṁ balaṁ ahuvamhase;",
  "atk-s0513a30:193_0": "Migarāja namo tyatthu, api kiñci labhāmase”ti.",
  "atk-s0513a30:194_0": "Tattha akaramhasa te kiccanti bho, sīha,",
  "atk-s0513a30:194_1": "mayampi tava ekaṁ kiccaṁ akarimha.",
  "atk-s0513a30:194_2": "Yaṁ balaṁ ahuvamhaseti yaṁ amhākaṁ balaṁ ahosi,",
  "atk-s0513a30:194_3": "tena balena tato kiñci ahāpetvā akarimhayeva.",
  "atk-s0513a30:195_0": "Taṁ sutvā sīho dutiyaṁ gāthamāha –",
  "atk-s0513a30:196_0": "30.",
  "atk-s0513a30:197_0": "“Mama lohitabhakkhassa, niccaṁ luddāni kubbato;",
  "atk-s0513a30:198_0": "Dantantaragato santo, taṁ bahuṁ yampi jīvasī”ti.",
  "atk-s0513a30:199_0": "Taṁ sutvā sakuṇo itarā dve gāthā abhāsi –",
  "atk-s0513a30:200_0": "31.",
  "atk-s0513a30:201_0": "“Akataññumakattāraṁ, katassa appaṭikārakaṁ;",
  "atk-s0513a30:202_0": "Yasmiṁ kataññutā natthi, niratthā tassa sevanā.",
  "atk-s0513a30:203_0": "32.",
  "atk-s0513a30:204_0": "“Yassa sammukhaciṇṇena, mittadhammo na labbhati;",
  "atk-s0513a30:205_0": "Anusūyamanakkosaṁ, saṇikaṁ tamhā apakkame”nti.",
  "atk-s0513a30:206_0": "Tattha akataññunti kataguṇaṁ ajānantaṁ.",
  "atk-s0513a30:206_1": "Akattāranti yaṁkiñci akarontaṁ.",
  "atk-s0513a30:206_2": "Sammukhaciṇṇenāti sammukhe katena guṇena.",
  "atk-s0513a30:206_3": "Anusūyamanakkosanti taṁ puggalaṁ na usūyanto na akkosanto saṇikaṁ tamhā pāpapuggalā apagaccheyyāti.",
  "atk-s0513a30:206_4": "Evaṁ vatvā so sakuṇo pakkāmi.",
  "atk-s0513a30:207_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:207_1": "“tadā sīho devadatto ahosi,",
  "atk-s0513a30:207_2": "sakuṇo pana ahameva ahosi”nti.",
  "atk-s0513a30:208_0": "Sakuṇajātakavaṇṇanā aṭṭhamā.",
  "atk-s0513a30:210_0": "[309] 9. Chavajātakavaṇṇanā",
  "atk-s0513a30:211_0": "Sabbamidaṁcarimaṁ katanti idaṁ satthā jetavane viharanto chabbaggiye bhikkhū ārabbha kathesi.",
  "atk-s0513a30:211_1": "Vatthu vinaye vitthārato āgatameva.",
  "atk-s0513a30:211_2": "Ayaṁ panettha saṅkhepo –",
  "atk-s0513a30:211_3": "satthā chabbaggiye pakkosāpetvā “saccaṁ kira tumhe,",
  "atk-s0513a30:211_4": "bhikkhave,",
  "atk-s0513a30:211_5": "nīce āsane nisīditvā ucce āsane nisinnassa dhammaṁ desethā”ti pucchitvā “evaṁ,",
  "atk-s0513a30:211_6": "bhante”ti vutte te bhikkhū garahitvā “ayuttaṁ,",
  "atk-s0513a30:211_7": "bhikkhave,",
  "atk-s0513a30:211_8": "tumhākaṁ mama dhamme agāravakaraṇaṁ,",
  "atk-s0513a30:211_9": "porāṇakapaṇḍitā hi nīce āsane nisīditvā bāhirakamantepi vācente garahiṁsū”ti vatvā atītaṁ āhari.",
  "atk-s0513a30:212_0": "Atīte bārāṇasiyaṁ brahmadatte rajjaṁ kārente bodhisatto caṇḍālakule nibbattitvā vayappatto kuṭumbaṁ saṇṭhapesi.",
  "atk-s0513a30:212_1": "Tassa bhariyā ambadohaḷinī hutvā taṁ āha “sāmi,",
  "atk-s0513a30:212_2": "icchāmahaṁ ambaṁ khāditu”nti. “Bhadde,",
  "atk-s0513a30:212_3": "imasmiṁ kāle ambaṁ natthi,",
  "atk-s0513a30:212_4": "aññaṁ kiñci ambilaphalaṁ āharissāmī”ti. “Sāmi,",
  "atk-s0513a30:212_5": "ambaphalaṁ labhamānāva jīvissāmi,",
  "atk-s0513a30:212_6": "alabhamānāya me jīvitaṁ natthī”ti.",
  "atk-s0513a30:212_7": "So tassā paṭibaddhacitto “kahaṁ nu kho ambaphalaṁ labhissāmī”ti cintesi.",
  "atk-s0513a30:212_8": "Tena kho pana samayena bārāṇasirañño uyyāne ambo dhuvaphalo hoti.",
  "atk-s0513a30:212_9": "So “tato ambapakkaṁ āharitvā imissā dohaḷaṁ paṭippassambhessāmī”ti rattibhāge uyyānaṁ gantvā ambaṁ abhiruhitvā",
  "atk-s0513a30:212_10": "nilīno sākhāya sākhaṁ ambaṁ olokento vicari.",
  "atk-s0513a30:212_11": "Tassa tathā karontasseva ratti vibhāyi.",
  "atk-s0513a30:212_12": "So cintesi “sace idāni otaritvā gamissāmi,",
  "atk-s0513a30:212_13": "disvā maṁ ‘coro’ti gaṇhissanti,",
  "atk-s0513a30:212_14": "rattibhāge gamissāmī”ti.",
  "atk-s0513a30:212_15": "Athekaṁ viṭapaṁ abhiruhitvā nilīno acchi.",
  "atk-s0513a30:213_0": "Tadā bārāṇasirājā “purohitassa santike mante uggaṇhissāmī”ti uyyānaṁ pavisitvā ambarukkhamūle ucce āsane",
  "atk-s0513a30:213_1": "nisīditvā ācariyaṁ nīce āsane nisīdāpetvā mante uggaṇhi.",
  "atk-s0513a30:213_2": "Bodhisatto upari nilīno cintesi –",
  "atk-s0513a30:213_3": "“yāva adhammiko ayaṁ rājā,",
  "atk-s0513a30:213_4": "yo uccāsane nisīditvā mante uggaṇhāti.",
  "atk-s0513a30:213_5": "Ayaṁ brāhmaṇopi adhammiko,",
  "atk-s0513a30:213_6": "yo nīcāsane nisīditvā mante vāceti.",
  "atk-s0513a30:213_7": "Ahampi adhammiko,",
  "atk-s0513a30:213_8": "yo mātugāmassa vasaṁ gantvā mama jīvitaṁ agaṇetvā ambaṁ āharāmī”ti.",
  "atk-s0513a30:213_9": "So rukkhato otaranto ekaṁ olambanasākhaṁ gahetvā tesaṁ ubhinnampi antare patiṭṭhāya “mahārāja,",
  "atk-s0513a30:213_10": "ahaṁ naṭṭho,",
  "atk-s0513a30:213_11": "tvaṁ mūḷho,",
  "atk-s0513a30:213_12": "purohito mato”ti āha.",
  "atk-s0513a30:213_13": "So raññā “kiṁkāraṇā”ti puṭṭho paṭhamaṁ gāthamāha –",
  "atk-s0513a30:214_0": "33.",
  "atk-s0513a30:215_0": "“Sabbamidaṁ carimaṁ kataṁ, ubho dhammaṁ na passare;",
  "atk-s0513a30:216_0": "Ubho pakatiyā cutā, yo cāyaṁ mantejjhāpeti;",
  "atk-s0513a30:217_0": "Yo ca mantaṁ adhīyatī”ti.",
  "atk-s0513a30:218_0": "Tattha sabbamidaṁ carimaṁ katanti yaṁ amhehi tīhi janehi kataṁ,",
  "atk-s0513a30:218_1": "sabbaṁ idaṁ kiccaṁ lāmakaṁ nimmariyādaṁ adhammikaṁ.",
  "atk-s0513a30:218_2": "Evaṁ attano corabhāvaṁ tesañca mantesu agāravaṁ garahitvā puna itare dveyeva garahanto “ubhodhammaṁ na passare”tiādimāha.",
  "atk-s0513a30:218_3": "Tattha ubhoti ime dvepi janā garukārārahaṁ porāṇakadhammaṁ na passanti,",
  "atk-s0513a30:218_4": "tato dhammapakatito cutā.",
  "atk-s0513a30:218_5": "Dhammo hi paṭhamuppattivasena pakati nāma.",
  "atk-s0513a30:218_6": "Vuttampi cetaṁ –",
  "atk-s0513a30:219_0": "“Dhammo have pāturahosi pubbe;",
  "atk-s0513a30:220_0": "Pacchā adhammo udapādi loke”ti. ;",
  "atk-s0513a30:221_0": "Yo cāyanti yo ca ayaṁ nīcāsane nisīditvā mante ajjhāpeti, yo ca ucce āsane nisīditvā adhīyatīti.",
  "atk-s0513a30:222_0": "Taṁ sutvā brāhmaṇo dutiyaṁ gāthamāha –",
  "atk-s0513a30:223_0": "34.",
  "atk-s0513a30:224_0": "“Sālīnaṁ odanaṁ bhuñje, suciṁ maṁsūpasecanaṁ;",
  "atk-s0513a30:225_0": "Tasmā etaṁ na sevāmi, dhammaṁ isīhi sevita”nti.",
  "atk-s0513a30:226_0": "Tassattho –",
  "atk-s0513a30:226_1": "ahañhi bho imassa rañño santakaṁ sālīnaṁ odanaṁ suciṁ paṇḍaraṁ nānappakārāya maṁsavikatiyā sittaṁ maṁsūpasecanaṁ bhuñjāmi,",
  "atk-s0513a30:226_2": "tasmā udare baddho hutvā etaṁ esitaguṇehi isīhi sevitaṁ dhammaṁ na sevāmīti.",
  "atk-s0513a30:227_0": "Taṁ sutvā itaro dve gāthā abhāsi –",
  "atk-s0513a30:228_0": "35.",
  "atk-s0513a30:229_0": "“Paribbaja mahā loko, pacantaññepi pāṇino;",
  "atk-s0513a30:230_0": "Mā taṁ adhammo ācarito, asmā kumbhamivābhidā.",
  "atk-s0513a30:231_0": "36.",
  "atk-s0513a30:232_0": "“Dhiratthu taṁ yasalābhaṁ, dhanalābhañca brāhmaṇa;",
  "atk-s0513a30:233_0": "Yā vutti vinipātena, adhammacaraṇena vā”ti.",
  "atk-s0513a30:234_0": "Tattha paribbajāti ito aññattha gaccha.",
  "atk-s0513a30:234_1": "Mahāti ayaṁ loko nāma mahā.",
  "atk-s0513a30:234_2": "Pacantaññepi pāṇinoti imasmiṁ jambudīpe aññepi pāṇino pacanti,",
  "atk-s0513a30:234_3": "nāyameveko rājā.",
  "atk-s0513a30:234_4": "Asmā kumbhamivābhidāti pāsāṇo ghaṭaṁ viya.",
  "atk-s0513a30:234_5": "Idaṁ vuttaṁ hoti –",
  "atk-s0513a30:234_6": "yaṁ tvaṁ aññattha agantvā idha vasanto adhammaṁ ācarasi,",
  "atk-s0513a30:234_7": "so adhammo evaṁ ācarito pāsāṇo ghaṭaṁ viya mā taṁ bhindi.",
  "atk-s0513a30:235_0": "“Dhiratthū”ti gāthāya ayaṁ saṅkhepattho –",
  "atk-s0513a30:235_1": "brāhmaṇa yo esa evaṁ tava yasalābho ca dhanalābho ca dhiratthu,",
  "atk-s0513a30:235_2": "taṁ garahāma mayaṁ. Kasmā?",
  "atk-s0513a30:235_3": "Yasmā ayaṁ tayā laddhalābho āyatiṁ apāyesu vinipātanahetunā sampati ca adhammacaraṇena jīvitavutti nāma hoti,",
  "atk-s0513a30:235_4": "yā cesā vutti iminā āyatiṁ vinipātena idha adhammacaraṇena vā nippajjati, kiṁ tāya,",
  "atk-s0513a30:235_5": "tena taṁ evaṁ vadāmīti.",
  "atk-s0513a30:236_0": "Athassa dhammakathāya rājā pasīditvā “bho, purisa,",
  "atk-s0513a30:236_1": "kiṁjātikosī”ti pucchi.",
  "atk-s0513a30:236_2": "“Caṇḍālo ahaṁ, devā”ti.",
  "atk-s0513a30:236_3": "Bho “sace tvaṁ jātisampanno abhavisssa,",
  "atk-s0513a30:236_4": "rajjaṁ te ahaṁ adassaṁ,",
  "atk-s0513a30:236_5": "ito paṭṭhāya pana ahaṁ divā rājā bhavissāmi,",
  "atk-s0513a30:236_6": "tvaṁ rattiṁ rājā hohī”ti attano kaṇṭhe piḷandhanaṁ pupphadāmaṁ tassa gīvāyaṁ piḷandhāpetvā taṁ nagaraguttikaṁ akāsi.",
  "atk-s0513a30:236_7": "Ayaṁ nagaraguttikānaṁ kaṇṭhe rattapupphadāmapiḷandhanavaṁso.",
  "atk-s0513a30:236_8": "Tato paṭṭhāya pana rājā tassovāde ṭhatvā ācariye gāravaṁ karitvā nīce āsane nisinno mante uggaṇhīti.",
  "atk-s0513a30:237_0": "Satthā imaṁ dhammadesanaṁ āharitvā jātakaṁ samodhānesi “tadā rājā ānando ahosi,",
  "atk-s0513a30:237_1": "caṇḍālaputto pana ahameva ahosi”nti.",
  "atk-s0513a30:238_0": "Chavajātakavaṇṇanā navamā.",
  "atk-s0513a30:240_0": "[310] 10. Seyyajātakavaṇṇanā",
  "atk-s0513a30:241_0": "Sasamuddapariyāyanti idaṁ satthā jetavane viharanto ukkaṇṭhitabhikkhuṁ ārabbha kathesi.",
  "atk-s0513a30:241_1": "So hi sāvatthiyaṁ piṇḍāya caranto ekaṁ abhirūpaṁ alaṅkatapaṭiyattaṁ itthiṁ disvā ukkaṇṭhito sāsane nābhirami.",
  "atk-s0513a30:241_2": "Atha bhikkhū bhagavato ārocesuṁ.",
  "atk-s0513a30:241_3": "So bhagavatā “saccaṁ kira tvaṁ bhikkhu ukkaṇṭhitosī”ti puṭṭho “saccaṁ,",
  "atk-s0513a30:241_4": "bhante”ti vatvā “ko taṁ ukkaṇṭhāpesī”ti vutte tamatthaṁ ārocesi.",
  "atk-s0513a30:241_5": "Satthā “kasmā tvaṁ evarūpe niyyānikasāsane pabbajitvā ukkaṇṭhitosi,",
  "atk-s0513a30:241_6": "pubbe paṇḍitā purohitaṭṭhānaṁ labhantāpi taṁ paṭikkhipitvā pabbajiṁsū”ti vatvā atītaṁ āhari.",
  "atk-s0513a30:242_0": "Atīte bārāṇasiyaṁ brahmadatte rajjaṁ kārente bodhisatto purohitassa brāhmaṇiyā kucchimhi paṭisandhiṁ gaṇhitvā rañño puttena saddhiṁ ekadivase vijāyi.",
  "atk-s0513a30:242_1": "Rājā “atthi nu kho koci me puttena saddhiṁ ekadivase jāto”ti amacce pucchi. “Atthi, mahārāja,",
  "atk-s0513a30:242_2": "purohitassa putto”ti.",
  "atk-s0513a30:242_3": "Rājā taṁ āharāpetvā dhātīnaṁ datvā puttena saddhiṁ ekatova paṭijaggāpesi.",
  "atk-s0513a30:242_4": "Ubhinnaṁ ābharaṇāni ceva pānabhojanādīni ca ekasadisāneva ahesuṁ.",
  "atk-s0513a30:242_5": "Te vayappattā ekatova takkasilaṁ gantvā sabbasippāni uggaṇhitvā āgamaṁsu.",
  "atk-s0513a30:242_6": "Rājā puttassa oparajjaṁ adāsi,",
  "atk-s0513a30:242_7": "mahāyaso ahosi.",
  "atk-s0513a30:242_8": "Tato paṭṭhāya bodhisatto rājaputtena saddhiṁ ekatova khādati pivati sayati,",
  "atk-s0513a30:242_9": "aññamaññaṁ vissāso thiro ahosi.",
  "atk-s0513a30:243_0": "Aparabhāge rājaputto pitu accayena rajje patiṭṭhāya mahāsampattiṁ anubhavi.",
  "atk-s0513a30:243_1": "Bodhisatto cintesi “mayhaṁ sahāyo rajjamanusāsati,",
  "atk-s0513a30:243_2": "sallakkhitakkhaṇeyeva kho pana mayhaṁ purohitaṭṭhānaṁ dassati,",
  "atk-s0513a30:243_3": "kiṁ me gharāvāsena,",
  "atk-s0513a30:243_4": "pabbajitvā vivekamanubrūhessāmī”ti?",
  "atk-s0513a30:243_5": "So mātāpitaro vanditvā pabbajjaṁ anujānāpetvā mahāsampattiṁ chaḍḍetvā ekakova nikkhamitvā himavantaṁ",
  "atk-s0513a30:243_6": "pavisitvā manorame bhūmibhāge paṇṇasālaṁ māpetvā isipabbajjaṁ pabbajitvā abhiññā ca samāpattiyo ca nibbattetvā",
  "atk-s0513a30:243_7": "jhānakīḷaṁ kīḷanto vihāsi.",
  "atk-s0513a30:243_8": "Tadā rājā taṁ anussaritvā “mayhaṁ sahāyo na paññāyati,",
  "atk-s0513a30:243_9": "kahaṁ so”ti pucchi.",
  "atk-s0513a30:243_10": "Amaccā tassa pabbajitabhāvaṁ ārocetvā “ramaṇīye kira vanasaṇḍe vasatī”ti āhaṁsu.",
  "atk-s0513a30:243_11": "Rājā tassa vasanokāsaṁ pucchitvā seyyaṁ nāma amaccaṁ “gaccha sahāyaṁ me gahetvā ehi,",
  "atk-s0513a30:243_12": "purohitaṭṭhānamassa dassāmī”ti āha.",
  "atk-s0513a30:243_13": "So “sādhū”ti paṭissuṇitvā bārāṇasito nikkhamitvā anupubbena paccantagāmaṁ patvā tattha khandhāvāraṁ ṭhapetvā",
  "atk-s0513a30:243_14": "vanacarakehi saddhiṁ bodhisattassa vasanokāsaṁ gantvā bodhisattaṁ paṇṇasāladvāre suvaṇṇapaṭimaṁ viya",
  "atk-s0513a30:243_15": "nisinnaṁ disvā vanditvā ekamantaṁ nisīditvā katapaṭisanthāro “bhante,",
  "atk-s0513a30:243_16": "rājā tuyhaṁ purohitaṭṭhānaṁ dātukāmo,",
  "atk-s0513a30:243_17": "āgamanaṁ te icchatī”ti āha.",
  "atk-s0513a30:244_0": "Bodhisatto “tiṭṭhatu purohitaṭṭhānaṁ,",
  "atk-s0513a30:244_1": "ahaṁ sakalaṁ kāsikosalajambudīparajjaṁ cakkavattisirimeva vā labhantopi na gacchissāmi,",
  "atk-s0513a30:244_2": "na hi paṇḍitā sakiṁ jahitakilese puna gaṇhanti,",
  "atk-s0513a30:244_3": "sakiṁ jahitañhi niṭṭhubhakheḷasadisaṁ hotī”ti vatvā imā gāthā abhāsi –",
  "atk-s0513a30:245_0": "37.",
  "atk-s0513a30:246_0": "“Sasamuddapariyāyaṁ, mahiṁ sāgarakuṇḍalaṁ;",
  "atk-s0513a30:247_0": "Na icche saha nindāya, evaṁ seyya vijānahi.",
  "atk-s0513a30:248_0": "38.",
  "atk-s0513a30:249_0": "“Dhiratthu taṁ yasalābhaṁ, dhanalābhañca brāhmaṇa;",
  "atk-s0513a30:250_0": "Yā vutti vinipātena, adhammacaraṇena vā.",
  "atk-s0513a30:251_0": "39.",
  "atk-s0513a30:252_0": "“Api ce pattamādāya, anagāro paribbaje;",
  "atk-s0513a30:253_0": "Sāyeva jīvikā seyyo, yā cādhammena esanā.",
  "atk-s0513a30:254_0": "40.",
  "atk-s0513a30:255_0": "“Api ce pattamādāya, anagāro paribbaje;",
  "atk-s0513a30:256_0": "Aññaṁ ahiṁsayaṁ loke, api rajjena taṁ vara”nti.",
  "atk-s0513a30:257_0": "Tattha sasamuddapariyāyanti pariyāyo vuccati parivāro,",
  "atk-s0513a30:257_1": "samuddaṁ parivāretvā ṭhitena cakkavāḷapabbatena saddhiṁ,",
  "atk-s0513a30:257_2": "samuddasaṅkhātena vā parivārena saddhinti attho.",
  "atk-s0513a30:257_3": "Sāgarakuṇḍalanti sāgaramajjhe dīpavasena ṭhitattā tassa kuṇḍalabhūtanti attho.",
  "atk-s0513a30:257_4": "Nindāyāti jhānasukhasampannaṁ pabbajjaṁ chaḍḍetvā issariyaṁ gaṇhīti imāya nindāya.",
  "atk-s0513a30:257_5": "Seyyāti taṁ nāmenālapati.",
  "atk-s0513a30:257_6": "Vijānahīti dhammaṁ vijānāhi.",
  "atk-s0513a30:257_7": "Yā vutti vinipātenāti yā purohitaṭṭhānavasena laddhā yasalābhadhanalābhavutti jhānasukhato attavinipātanasaṅkhātena",
  "atk-s0513a30:257_8": "vinipātena ito gantvā issariyamadamattassa adhammacaraṇena vā hoti,",
  "atk-s0513a30:257_9": "taṁ vuttiṁ dhiratthu.",
  "atk-s0513a30:258_0": "Pattamādāyāti bhikkhābhājanaṁ gahetvā.",
  "atk-s0513a30:258_1": "Anagāroti api ahaṁ agāravirahito parakulesu careyyaṁ.",
  "atk-s0513a30:258_2": "Sāyeva jīvikāti sā eva me jīvikā seyyo varatarā.",
  "atk-s0513a30:258_3": "Yā cādhammena esanāti yā ca adhammena esanā.",
  "atk-s0513a30:258_4": "Idaṁ vuttaṁ hoti –",
  "atk-s0513a30:258_5": "yā adhammena esanā,",
  "atk-s0513a30:258_6": "tato esāva jīvikā sundaratarāti.",
  "atk-s0513a30:258_7": "Ahiṁsayanti aviheṭhento.",
  "atk-s0513a30:258_8": "Api rajjenāti evaṁ paraṁ aviheṭhento kapālahatthassa mama jīvikakappanaṁ rajjenāpi varaṁ uttamanti.",
  "atk-s0513a30:259_0": "Iti so punappunaṁ yācantampi taṁ paṭikkhipi.",
  "atk-s0513a30:259_1": "Seyyopi tassa manaṁ alabhitvā taṁ vanditvā gantvā tassa anāgamanabhāvaṁ rañño ārocesi.",
  "atk-s0513a30:260_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:260_1": "saccapariyosāne ukkaṇṭhitabhikkhu sotāpattiphale patiṭṭhahi,",
  "atk-s0513a30:260_2": "aparepi bahū sotāpattiphalādīni sacchikariṁsu.",
  "atk-s0513a30:261_0": "Tadā rājā ānando ahosi, seyyo sāriputto, purohitaputto pana ahameva ahosinti.",
  "atk-s0513a30:262_0": "Seyyajātakavaṇṇanā dasamā.",
  "atk-s0513a30:263_0": "Kāliṅgavaggo paṭhamo.",
  "atk-s0513a30:264_0": "2. Pucimandavaggo",
  "atk-s0513a30:266_0": "[311] 1. Pucimandajātakavaṇṇanā",
  "atk-s0513a30:267_0": "Uṭṭhehicorāti idaṁ satthā veḷuvane viharanto āyasmantaṁ mahāmoggallānaṁ ārabbha kathesi.",
  "atk-s0513a30:267_1": "There kira rājagahaṁ upanissāya araññakuṭikāya viharante eko coro nagaradvāragāme ekasmiṁ gehe sandhiṁ",
  "atk-s0513a30:267_2": "chinditvā hatthasāraṁ ādāya palāyitvā therassa kuṭipariveṇaṁ pavisitvā “idha mayhaṁ ārakkho bhavissatī”ti",
  "atk-s0513a30:267_3": "therassa paṇṇasālāya pamukhe nipajji.",
  "atk-s0513a30:267_4": "Thero tassa pamukhe sayitabhāvaṁ ñatvā tasmiṁ āsaṅkaṁ katvā “corasaṁsaggo nāma na vaṭṭatī”ti nikkhamitvā “mā idha sayī”ti nīhari.",
  "atk-s0513a30:267_5": "So coro tato nikkhamitvā padaṁ mohetvā palāyi.",
  "atk-s0513a30:267_6": "Manussā ukkaṁ ādāya corassa padānusārena tattha āgantvā tassa āgataṭṭhānaṭhitaṭṭhānanisinnaṭṭhānasayitaṭṭhānādīni disvā “coro ito āgato,",
  "atk-s0513a30:267_7": "idha ṭhito,",
  "atk-s0513a30:267_8": "idha nisinno,",
  "atk-s0513a30:267_9": "iminā ṭhānena apagato,",
  "atk-s0513a30:267_10": "na diṭṭho no”ti ito cito ca pakkhanditvā adisvāva paṭigatā.",
  "atk-s0513a30:267_11": "Punadivase thero pubbaṇhasamayaṁ rājagahe piṇḍāya caritvā piṇḍapātapaṭikkanto veḷuvanaṁ gantvā taṁ pavattiṁ satthu ārocesi.",
  "atk-s0513a30:267_12": "Satthā “na kho,",
  "atk-s0513a30:267_13": "moggallāna,",
  "atk-s0513a30:267_14": "tvaññeva āsaṅkitabbayuttakaṁ āsaṅki,",
  "atk-s0513a30:267_15": "porāṇakapaṇḍitāpi āsaṅkiṁsū”ti vatvā therena yācito atītaṁ āhari.",
  "atk-s0513a30:268_0": "Atīte bārāṇasiyaṁ brahmadatte rajjaṁ kārente bodhisatto nagarassa susānavane nimbarukkhadevatā hutvā nibbatti.",
  "atk-s0513a30:268_1": "Athekadivasaṁ nagaradvāragāme katakammacoro taṁ susānavanaṁ pāvisi.",
  "atk-s0513a30:268_2": "Tadā ca pana tattha nimbo ca assattho cāti dve jeṭṭhakarukkhā.",
  "atk-s0513a30:268_3": "Coro nimbarukkhamūle bhaṇḍikaṁ ṭhapetvā nipajji.",
  "atk-s0513a30:268_4": "Tasmiṁ pana kāle core gahetvā nimbasūle uttāsenti.",
  "atk-s0513a30:268_5": "Atha sā devatā cintesi “sace manussā āgantvā imaṁ coraṁ gaṇhissanti,",
  "atk-s0513a30:268_6": "imasseva nimbarukkhassa sākhaṁ chinditvā sūlaṁ katvā etaṁ uttāsessanti,",
  "atk-s0513a30:268_7": "evaṁ sante rukkho nassissati,",
  "atk-s0513a30:268_8": "handa naṁ ito nīharissāmī”ti.",
  "atk-s0513a30:268_9": "Sā tena saddhiṁ sallapantī paṭhamaṁ gāthamāha –",
  "atk-s0513a30:269_0": "41.",
  "atk-s0513a30:270_0": "“Uṭṭhehi cora kiṁ sesi, ko attho supanena te;",
  "atk-s0513a30:271_0": "Mā taṁ gahesuṁ rājāno, gāme kibbisakāraka”nti.",
  "atk-s0513a30:272_0": "Tattha rājānoti rājapurise sandhāya vuttaṁ. Kibbisakārakanti dāruṇasāhasikacorakammakārakaṁ.",
  "atk-s0513a30:273_0": "Iti naṁ vatvā “yāva taṁ rājapurisā na gaṇhanti,",
  "atk-s0513a30:273_1": "tāva aññattha gacchā”ti bhāyāpetvā palāpesi.",
  "atk-s0513a30:273_2": "Tasmiṁ palāte assatthadevatā dutiyaṁ gāthamāha –",
  "atk-s0513a30:274_0": "42.",
  "atk-s0513a30:275_0": "“Yaṁ nu coraṁ gahessanti, gāme kibbisakārakaṁ;",
  "atk-s0513a30:276_0": "Kiṁ tattha pucimandassa, vane jātassa tiṭṭhato”ti.",
  "atk-s0513a30:277_0": "Tattha vane jātassa tiṭṭhatoti nimbo vane jāto ceva ṭhito ca.",
  "atk-s0513a30:277_1": "Devatā pana tattha nibbattattā rukkhasamudācāreneva samudācari.",
  "atk-s0513a30:278_0": "Taṁ sutvā nimbadevatā tatiyaṁ gāthamāha –",
  "atk-s0513a30:279_0": "43.",
  "atk-s0513a30:280_0": "“Na tvaṁ assattha jānāsi, mama corassa cantaraṁ;",
  "atk-s0513a30:281_0": "Coraṁ gahetvā rājāno, gāme kibbisakārakaṁ;",
  "atk-s0513a30:282_0": "Appenti nimbasūlasmiṁ, tasmiṁ me saṅkate mano”ti.",
  "atk-s0513a30:283_0": "Tattha assatthāti purimanayeneva tasmiṁ nibbattadevataṁ samudācarati.",
  "atk-s0513a30:283_1": "Mama corassa cantaranti mama ca corassa ca ekato avasanakāraṇaṁ.",
  "atk-s0513a30:283_2": "Appenti nimbasūlasminti imasmiṁ kāle rājāno coraṁ nimbasūle āvuṇanti.",
  "atk-s0513a30:283_3": "Tasmiṁ me saṅkate manoti tasmiṁ kāraṇe mama cittaṁ saṅkati.",
  "atk-s0513a30:283_4": "Sace hi imaṁ sūle āvuṇissanti,",
  "atk-s0513a30:283_5": "vimānaṁ me nassissati,",
  "atk-s0513a30:283_6": "atha sākhāya olambessanti,",
  "atk-s0513a30:283_7": "vimāne me kuṇapagandho bhavissati,",
  "atk-s0513a30:283_8": "tenāhaṁ etaṁ palāpesinti attho.",
  "atk-s0513a30:284_0": "Evaṁ tāsaṁ devatānaṁ aññamaññaṁ sallapantānaññeva bhaṇḍasāmikā ukkāhatthā padānusārena āgantvā corassa",
  "atk-s0513a30:284_1": "sayitaṭṭhānaṁ disvā “ambho idāneva coro uṭṭhāya palāto,",
  "atk-s0513a30:284_2": "na laddho no coro,",
  "atk-s0513a30:284_3": "sace labhissāma,",
  "atk-s0513a30:284_4": "imasseva naṁ nimbassa sūle vā āvuṇitvā sākhāya vā olambetvā gamissāmā”ti vatvā ito cito ca pakkhanditvā coraṁ adisvāva gatā.",
  "atk-s0513a30:285_0": "Tesaṁ vacanaṁ sutvā assatthadevatā catutthaṁ gāthamāha –",
  "atk-s0513a30:286_0": "44.",
  "atk-s0513a30:287_0": "“Saṅkeyya saṅkitabbāni, rakkheyyānāgataṁ bhayaṁ;",
  "atk-s0513a30:288_0": "Anāgatabhayā dhīro, ubho loke avekkhatī”ti.",
  "atk-s0513a30:289_0": "Tattha rakkheyyānāgataṁ bhayanti dve anāgatabhayāni diṭṭhadhammikañceva samparāyikañcāti.",
  "atk-s0513a30:289_1": "Tesu pāpamitte parivajjento diṭṭhadhammikaṁ rakkhati,",
  "atk-s0513a30:289_2": "tīṇi duccaritāni parivajjento samparāyikaṁ rakkhati.",
  "atk-s0513a30:289_3": "Anāgatabhayāti anāgatabhayahetutaṁ bhayaṁ bhāyamāno dhīro paṇḍito puriso pāpamittasaṁsaggaṁ na karoti,",
  "atk-s0513a30:289_4": "tīhipi dvārehi duccaritaṁ na carati.",
  "atk-s0513a30:289_5": "Ubho loketi evaṁ bhāyanto hesa idhalokaparalokasaṅkhāte ubho loke avekkhati oloketi,",
  "atk-s0513a30:289_6": "olokayamāno idhalokabhayena pāpamitte vivajjeti,",
  "atk-s0513a30:289_7": "paralokabhayena pāpaṁ na karotīti.",
  "atk-s0513a30:290_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:290_1": "“tadā assatthadevatā ānando ahosi,",
  "atk-s0513a30:290_2": "nimbadevatā pana ahameva ahosi”nti.",
  "atk-s0513a30:291_0": "Pucimandajātakavaṇṇanā paṭhamā.",
  "atk-s0513a30:293_0": "[312] 2. Kassapamandiyajātakavaṇṇanā",
  "atk-s0513a30:294_0": "Apikassapa mandiyāti idaṁ satthā jetavane viharanto ekaṁ mahallakabhikkhuṁ ārabbha kathesi.",
  "atk-s0513a30:294_1": "Sāvatthiyaṁ kireko kulaputto kāmesu ādīnavaṁ disvā satthu santike pabbajitvā kammaṭṭhāne anuyutto na cirasseva arahattaṁ pāpuṇi.",
  "atk-s0513a30:294_2": "Tassa aparabhāge mātā kālamakāsi.",
  "atk-s0513a30:294_3": "So mātu accayena pitarañca kaniṭṭhabhātarañca pabbājetvā jetavane vasitvā vassūpanāyikasamaye cīvarapaccayassa",
  "atk-s0513a30:294_4": "sulabhataṁ sutvā ekaṁ gāmakāvāsaṁ gantvā tayopi tattheva vassaṁ upagantvā vutthavassā jetavanameva āgamaṁsu.",
  "atk-s0513a30:294_5": "Daharabhikkhu jetavanassa āsannaṭṭhāne “sāmaṇera tvaṁ theraṁ vissāmetvā āneyyāsi,",
  "atk-s0513a30:294_6": "ahaṁ puretaraṁ gantvā pariveṇaṁ paṭijaggissāmī”ti jetavanaṁ pāvisi.",
  "atk-s0513a30:294_7": "Mahallakatthero saṇikaṁ āgacchati.",
  "atk-s0513a30:294_8": "Sāmaṇero punappunaṁ sīsena uppīḷento viya “gaccha, bhante, gaccha,",
  "atk-s0513a30:294_9": "bhante”ti taṁ balakkārena neti.",
  "atk-s0513a30:294_10": "Thero “tvaṁ maṁ attano vasaṁ ānesī”ti puna nivattitvā koṭito paṭṭhāya āgacchati.",
  "atk-s0513a30:294_11": "Tesaṁ evaṁ aññamaññaṁ kalahaṁ karontānaññeva sūriyo atthaṅgato,",
  "atk-s0513a30:294_12": "andhakāro jāto.",
  "atk-s0513a30:295_0": "Itaropi pariveṇaṁ sammajjitvā udakaṁ upaṭṭhapetvā tesaṁ āgamanaṁ apassanto ukkaṁ gahetvā paccuggamanaṁ",
  "atk-s0513a30:295_1": "katvā te āgacchante disvā “kiṁ cirāyitthā”ti pucchi.",
  "atk-s0513a30:295_2": "Mahallako taṁ kāraṇaṁ kathesi.",
  "atk-s0513a30:295_3": "So te dvepi vissāmetvā saṇikaṁ ānesi.",
  "atk-s0513a30:295_4": "Taṁ divasaṁ buddhupaṭṭhānassa okāsaṁ na labhi.",
  "atk-s0513a30:295_5": "Atha naṁ dutiyadivase buddhupaṭṭhānaṁ āgantvā vanditvā nisinnaṁ satthā “kadā āgatosī”ti pucchi. “Hiyyo,",
  "atk-s0513a30:295_6": "bhante”ti.",
  "atk-s0513a30:295_7": "“Hiyyo āgantvā ajja buddhupaṭṭhānaṁ karosī”ti? So “āma,",
  "atk-s0513a30:295_8": "bhante”ti vatvā taṁ kāraṇaṁ ācikkhi.",
  "atk-s0513a30:295_9": "Satthā mahallakaṁ garahitvā “na esa idāneva evarūpaṁ kammaṁ karoti,",
  "atk-s0513a30:295_10": "pubbepi akāsi.",
  "atk-s0513a30:295_11": "Idāni pana tena tvaṁ kilamito,",
  "atk-s0513a30:295_12": "pubbepi paṇḍite kilamesī”ti vatvā tena yācito atītaṁ āhari.",
  "atk-s0513a30:296_0": "Atīte bārāṇasiyaṁ brahmadatte rajjaṁ kārente bodhisatto kāsinigame brāhmaṇakule nibbatti.",
  "atk-s0513a30:296_1": "Tassa vayappattakāle mātā kālamakāsi.",
  "atk-s0513a30:296_2": "So mātu sarīrakiccaṁ katvā māsaddhamāsaccayena ghare vijjamānaṁ dhanaṁ dānaṁ datvā pitarañca kaniṭṭhabhātarañca",
  "atk-s0513a30:296_3": "gahetvā himavantapadese devadattiyaṁ vakkalaṁ gahetvā isipabbajjaṁ pabbajitvā uñchācariyāya vanamūlaphalāphalehi",
  "atk-s0513a30:296_4": "yāpento ramaṇīye vanasaṇḍe vasi.",
  "atk-s0513a30:296_5": "Himavante pana vassakāle acchinnadhāre deve vassante na sakkā hoti kandamūlaṁ khaṇituṁ,",
  "atk-s0513a30:296_6": "phalāni ca paṇṇāni ca patanti.",
  "atk-s0513a30:296_7": "Tāpasā yebhuyyena himavantato nikkhamitvā manussapathe vasanti.",
  "atk-s0513a30:296_8": "Tadā bodhisatto pitarañca kaniṭṭhabhātarañca gahetvā manussapathe vasitvā puna himavante pupphitaphalite",
  "atk-s0513a30:296_9": "te ubhopi gahetvā himavante attano assamapadaṁ āgacchanto assamassāvidūre sūriye atthaṅgate “tumhe saṇikaṁ",
  "atk-s0513a30:296_10": "āgaccheyyātha,",
  "atk-s0513a30:296_11": "ahaṁ purato gantvā assamaṁ paṭijaggissāmī”ti vatvā te ohāya gato.",
  "atk-s0513a30:296_12": "Khuddakatāpaso pitarā saddhiṁ saṇikaṁ gacchanto taṁ kaṭippadese sīsena uppīḷento viya gaccha gacchāti taṁ balakkārena neti.",
  "atk-s0513a30:296_13": "Mahallako “tvaṁ maṁ attano ruciyā ānesī”ti paṭinivattitvā koṭito paṭṭhāya āgacchati.",
  "atk-s0513a30:296_14": "Evaṁ tesaṁ kalahaṁ karontānaññeva andhakāro ahosi.",
  "atk-s0513a30:297_0": "Bodhisattopi paṇṇasālaṁ sammajjitvā udakaṁ upaṭṭhapetvā ukkamādāya paṭipathaṁ āgacchanto te disvā “ettakaṁ kālaṁ kiṁ karitthā”ti āha.",
  "atk-s0513a30:297_1": "Khuddakatāpaso pitarā katakāraṇaṁ kathesi.",
  "atk-s0513a30:297_2": "Bodhisatto ubhopi te saṇikaṁ netvā parikkhāraṁ paṭisāmetvā pitaraṁ nhāpetvā pādadhovanapiṭṭhisambāhanādīni",
  "atk-s0513a30:297_3": "katvā aṅgārakapallaṁ upaṭṭhapetvā paṭippassaddhakilamathaṁ pitaraṁ upanisīditvā “tāta,",
  "atk-s0513a30:297_4": "taruṇadārakā nāma mattikābhājanasadisā muhuttaneva bhijjanti,",
  "atk-s0513a30:297_5": "sakiṁ bhinnakālato paṭṭhāya puna na sakkā honti ghaṭetuṁ,",
  "atk-s0513a30:297_6": "te akkosantāpi paribhāsantāpi mahallakehi adhivāsetabbā”ti vatvā pitaraṁ ovadanto imā gāthā abhāsi –",
  "atk-s0513a30:298_0": "45.",
  "atk-s0513a30:299_0": "“Api kassapa mandiyā, yuvā sapati hanti vā;",
  "atk-s0513a30:300_0": "Sabbaṁ taṁ khamate dhīro, paṇḍito taṁ titikkhati.",
  "atk-s0513a30:301_0": "46.",
  "atk-s0513a30:302_0": "“Sacepi santo vivadanti, khippaṁ santīyare puna;",
  "atk-s0513a30:303_0": "Bālā pattāva bhijjanti, na te samathamajjhagū.",
  "atk-s0513a30:304_0": "47.",
  "atk-s0513a30:305_0": "“Ete bhiyyo samāyanti, sandhi tesaṁ na jīrati;",
  "atk-s0513a30:306_0": "Yo cādhipannaṁ jānāti, yo ca jānāti desanaṁ.",
  "atk-s0513a30:307_0": "48.",
  "atk-s0513a30:308_0": "“Eso hi uttaritaro, bhāravaho dhuraddharo;",
  "atk-s0513a30:309_0": "Yo paresādhipannānaṁ, sayaṁ sandhātumarahatī”ti.",
  "atk-s0513a30:310_0": "Tattha kassapāti pitaraṁ nāmenālapati.",
  "atk-s0513a30:310_1": "Mandiyāti mandībhāvena taruṇatāya.",
  "atk-s0513a30:310_2": "Yuvā sapati hanti vāti taruṇadārako akkosatipi paharatipi.",
  "atk-s0513a30:310_3": "Dhīroti dhikkatapāpo,",
  "atk-s0513a30:310_4": "dhī vā vuccati paññā,",
  "atk-s0513a30:310_5": "tāya samannāgatotipi attho.",
  "atk-s0513a30:310_6": "Itaraṁ pana imasseva vevacanaṁ.",
  "atk-s0513a30:310_7": "Ubhayenāpi sabbaṁ taṁ bāladārakehi kataṁ aparādhaṁ mahallako dhīro paṇḍito sahati titikkhatīti dasseti.",
  "atk-s0513a30:311_0": "Sandhīyareti puna mittabhāvena sandhīyanti ghaṭīyanti.",
  "atk-s0513a30:311_1": "Bālā pattāvāti bālakā pana mattikāpattāva bhijjanti.",
  "atk-s0513a30:311_2": "Na te samathamajjhagūti te bālakā appamattakampi vivādaṁ katvā verūpasamanaṁ na vindanti nādhigacchanti.",
  "atk-s0513a30:311_3": "Ete bhiyyoti ete dve janā bhinnāpi puna samāgacchanti.",
  "atk-s0513a30:311_4": "Sandhīti mittasandhi.",
  "atk-s0513a30:311_5": "Tesanti tesaññeva dvinnaṁ sandhi na jīrati.",
  "atk-s0513a30:311_6": "Yo cādhipannanti yo ca attanā adhipannaṁ atikkantaṁ aññasmiṁ katadosaṁ jānāti.",
  "atk-s0513a30:311_7": "Desananti yo ca tena attano dosaṁ jānantena desitaṁ accayadesanaṁ paṭiggaṇhituṁ jānāti.",
  "atk-s0513a30:312_0": "Yo paresādhipannānanti yo paresaṁ adhipannānaṁ dosena abhibhūtānaṁ aparādhakārakānaṁ.",
  "atk-s0513a30:312_1": "Sayaṁ sandhātumarahatīti tesu akhamāpentesupi “ehi,",
  "atk-s0513a30:312_2": "bhadramukha,",
  "atk-s0513a30:312_3": "uddesaṁ gaṇha,",
  "atk-s0513a30:312_4": "aṭṭhakathaṁ suṇa,",
  "atk-s0513a30:312_5": "bhāvanamanuyuñja,",
  "atk-s0513a30:312_6": "kasmā paribāhiro hosī”ti evaṁ sayaṁ sandhātuṁ arahati mittabhāvaṁ ghaṭeti,",
  "atk-s0513a30:312_7": "eso evarūpo mettāvihārī uttaritaro mittabhārassa mittadhurassa ca vahanato “bhāravaho”ti “dhuraddharo”ti ca saṅkhaṁ gacchatīti.",
  "atk-s0513a30:313_0": "Evaṁ bodhisatto pitu ovādaṁ adāsi, sopi tato pabhuti danto ahosi sudanto.",
  "atk-s0513a30:314_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:314_1": "“tadā pitā tāpaso mahallako ahosi,",
  "atk-s0513a30:314_2": "khuddakatāpaso sāmaṇero,",
  "atk-s0513a30:314_3": "pitu ovādadāyako pana ahameva ahosi”nti.",
  "atk-s0513a30:315_0": "Kassapamandiyajātakavaṇṇanā dutiyā.",
  "atk-s0513a30:317_0": "[313] 3. Khantivādījātakavaṇṇanā",
  "atk-s0513a30:318_0": "Yo te hatthe ca pāde cāti idaṁ satthā jetavane viharanto ekaṁ kodhanabhikkhuṁ ārabbha kathesi.",
  "atk-s0513a30:318_1": "Vatthu heṭṭhā kathitameva.",
  "atk-s0513a30:318_2": "Satthā pana taṁ bhikkhuṁ “kasmā,",
  "atk-s0513a30:318_3": "tvaṁ bhikkhu,",
  "atk-s0513a30:318_4": "akkodhanassa buddhassa sāsane pabbajitvā kodhaṁ karosi,",
  "atk-s0513a30:318_5": "porāṇakapaṇḍitā sarīre pahārasahasse patante hatthapādakaṇṇanāsāsu chijjamānāsu parassa kodhaṁ na kariṁsū”ti vatvā atītaṁ āhari.",
  "atk-s0513a30:319_0": "Atīte bārāṇasiyaṁ kalābu nāma rājā rajjaṁ kāresi.",
  "atk-s0513a30:319_1": "Tadā bodhisatto asītikoṭivibhave brāhmaṇakule nibbattitvā kuṇḍalakumāro nāma māṇavo hutvā vayappatto",
  "atk-s0513a30:319_2": "takkasilaṁ gantvā sabbasippāni uggaṇhitvā kuṭumbaṁ saṇṭhapetvā mātāpitūnaṁ accayena dhanarāsiṁ oloketvā",
  "atk-s0513a30:319_3": "“imaṁ dhanaṁ uppādetvā mama ñātakā aggahetvāva gatā,",
  "atk-s0513a30:319_4": "mayā panetaṁ gahetvā gantuṁ vaṭṭatī”ti sabbaṁ dhanaṁ viceyyadānavasena yo yaṁ āharati,",
  "atk-s0513a30:319_5": "tassa taṁ datvā himavantaṁ pavisitvā pabbajitvā phalāphalena yāpento ciraṁ vasitvā loṇambilasevanatthāya",
  "atk-s0513a30:319_6": "manussapathaṁ āgantvā anupubbena bārāṇasiṁ patvā rājuyyāne vasitvā punadivase nagare bhikkhāya caranto",
  "atk-s0513a30:319_7": "senāpatissa nivāsanadvāraṁ sampāpuṇi.",
  "atk-s0513a30:319_8": "Senāpati tassa iriyāpathesu pasīditvā gharaṁ pavesetvā attano paṭiyāditabhojanaṁ bhojetvā paṭiññaṁ gahetvā tattheva rājuyyāne vasāpesi.",
  "atk-s0513a30:320_0": "Athekadivasaṁ kalāburājā surāmadamatto chekanāṭakaparivuto mahantena yasena uyyānaṁ gantvā maṅgalasilāpaṭṭe",
  "atk-s0513a30:320_1": "sayanaṁ attharāpetvā ekissā piyamanāpāya itthiyā aṅke sayi.",
  "atk-s0513a30:320_2": "Gītavāditanaccesu chekā nāṭakitthiyo gītādīni payojesuṁ,",
  "atk-s0513a30:320_3": "sakkassa devarañño viya mahāsampatti ahosi,",
  "atk-s0513a30:320_4": "rājā niddaṁ okkami.",
  "atk-s0513a30:320_5": "Atha tā itthiyo “yassatthāya mayaṁ gītādīni payojayāma,",
  "atk-s0513a30:320_6": "so niddaṁ upagato,",
  "atk-s0513a30:320_7": "kiṁ no gītādīhī”ti vīṇādīni tūriyāni tattha tattheva chaḍḍetvā uyyānaṁ pakkantā pupphaphalapallavādīhi palobhiyamānā uyyāne abhiramiṁsu.",
  "atk-s0513a30:320_8": "Tadā bodhisatto tasmiṁ uyyāne supupphitasālamūle pabbajjāsukhena vītināmento mattavaravāraṇo viya nisinno hoti.",
  "atk-s0513a30:320_9": "Atha tā itthiyo uyyāne caramānā taṁ disvā “etha, ayyāyo,",
  "atk-s0513a30:320_10": "etasmiṁ rukkhamūle pabbajito nisinno,",
  "atk-s0513a30:320_11": "yāva rājā na pabujjhati,",
  "atk-s0513a30:320_12": "tāvassa santike kiñci suṇamānā nisīdissāmā”ti gantvā vanditvā parivāretvā nisinnā “amhākaṁ kathetabbayuttakaṁ kiñci kathethā”ti vadiṁsu.",
  "atk-s0513a30:320_13": "Bodhisatto tāsaṁ dhammaṁ kathesi.",
  "atk-s0513a30:320_14": "Atha sā itthī aṅkaṁ cāletvā rājānaṁ pabodhesi.",
  "atk-s0513a30:320_15": "Rājā pabuddho tā apassanto “kahaṁ gatā vasaliyo”ti āha. Etā, mahārāja,",
  "atk-s0513a30:320_16": "gantvā ekaṁ tāpasaṁ parivāretvā nisīdiṁsūti.",
  "atk-s0513a30:320_17": "Rājā kupito khaggaṁ gahetvā “sikkhāpessāmi naṁ kūṭajaṭila”nti vegena agamāsi.",
  "atk-s0513a30:321_0": "Atha tā itthiyo rājānaṁ kuddhaṁ āgacchantaṁ disvā tāsu vallabhatarā gantvā rañño hatthā asiṁ gahetvā rājānaṁ vūpasamesuṁ.",
  "atk-s0513a30:321_1": "So āgantvā bodhisattassa santike ṭhatvā “kiṁvādī tvaṁ,",
  "atk-s0513a30:321_2": "samaṇā”ti pucchi.",
  "atk-s0513a30:321_3": "“Khantivādī,",
  "atk-s0513a30:321_4": "mahārājā”ti.",
  "atk-s0513a30:321_5": "“Kā esā khanti nāmā”ti?",
  "atk-s0513a30:321_6": "“Akkosantesu paribhāsantesu paharantesu akujjhanabhāvo”ti.",
  "atk-s0513a30:321_7": "Rājā “passissāmi dāni te khantiyā atthibhāva”nti coraghātakaṁ pakkosāpesi.",
  "atk-s0513a30:321_8": "So attano cārittena pharasuñca kaṇṭakakasañca ādāya kāsāyanivasano rattamālādharo āgantvā rājānaṁ vanditvā “kiṁ karomi,",
  "atk-s0513a30:321_9": "devā”ti āha.",
  "atk-s0513a30:321_10": "Imaṁ coraṁ duṭṭhatāpasaṁ gahetvā ākaḍḍhitvā bhūmiyaṁ pātetvā kaṇṭakakasaṁ gahetvā purato ca pacchato",
  "atk-s0513a30:321_11": "ca ubhosu passesu cāti catūsupi passesu dvepahārasahassamassa dehīti.",
  "atk-s0513a30:321_12": "So tathā akāsi.",
  "atk-s0513a30:321_13": "Bodhisattassa chavi bhijji.",
  "atk-s0513a30:321_14": "Cammaṁ bhijji,",
  "atk-s0513a30:321_15": "maṁsaṁ chijji,",
  "atk-s0513a30:321_16": "lohitaṁ paggharati.",
  "atk-s0513a30:322_0": "Puna rājā “kiṁvādī tvaṁ bhikkhū”ti āha.",
  "atk-s0513a30:322_1": "“Khantivādī,",
  "atk-s0513a30:322_2": "mahārāja”.",
  "atk-s0513a30:322_3": "“Tvaṁ pana mayhaṁ cammantare khantī”ti maññasi,",
  "atk-s0513a30:322_4": "natthi mayhaṁ cammantare khanti,",
  "atk-s0513a30:322_5": "tayā pana daṭṭhuṁ asakkuṇeyye hadayabbhantare mama khanti patiṭṭhitā.",
  "atk-s0513a30:322_6": "“Mahārājā”ti.",
  "atk-s0513a30:322_7": "Puna coraghātako “kiṁ karomī”ti pucchi.",
  "atk-s0513a30:322_8": "“Imassa kūṭajaṭilassa ubho hatthe chindā”ti.",
  "atk-s0513a30:322_9": "So pharasuṁ gahetvā gaṇḍiyaṁ ṭhapetvā hatthe chindi.",
  "atk-s0513a30:322_10": "Atha naṁ “pāde chindā”ti āha,",
  "atk-s0513a30:322_11": "pādepi chindi.",
  "atk-s0513a30:322_12": "Hatthapādakoṭīhi ghaṭachiddehi lākhāraso viya lohitaṁ paggharati.",
  "atk-s0513a30:322_13": "Puna rājā “kiṁvādīsī”ti pucchi.",
  "atk-s0513a30:322_14": "“Khantivādī,",
  "atk-s0513a30:322_15": "mahārāja”.",
  "atk-s0513a30:322_16": "“Tvaṁ pana mayhaṁ hatthapādakoṭīsu ‘khanti atthī’ti maññasi,",
  "atk-s0513a30:322_17": "natthesā ettha,",
  "atk-s0513a30:322_18": "mayhaṁ khanti gambhīraṭṭhāne patiṭṭhitā”ti.",
  "atk-s0513a30:322_19": "So “kaṇṇanāsamassa chindā”ti āha.",
  "atk-s0513a30:322_20": "Itaro kaṇṇanāsaṁ chindi,",
  "atk-s0513a30:322_21": "sakalasarīre lohitaṁ ahosi.",
  "atk-s0513a30:322_22": "Puna naṁ “kiṁvādī nāma tva”nti pucchi.",
  "atk-s0513a30:322_23": "“Mahārāja,",
  "atk-s0513a30:322_24": "khantivādī nāma”.",
  "atk-s0513a30:322_25": "“Mā kho pana tvaṁ ‘kaṇṇanāsikakoṭīsu patiṭṭhitā khantī’ti maññasi,",
  "atk-s0513a30:322_26": "mama khanti gambhīre hadayabbhantare patiṭṭhitā”ti.",
  "atk-s0513a30:322_27": "Rājā “kūṭajaṭila tava khantiṁ tvameva ukkhipitvā nisīdā”ti bodhisattassa hadayaṁ pādena paharitvā pakkāmi.",
  "atk-s0513a30:323_0": "Tasmiṁ gate senāpati bodhisattassa sarīrato lohitaṁ puñchitvā hatthapādakaṇṇanāsakoṭiyo sāṭakakaṇṇe katvā",
  "atk-s0513a30:323_1": "bodhisattaṁ saṇikaṁ nisīdāpetvā vanditvā ekamantaṁ nisīditvā “sace, bhante,",
  "atk-s0513a30:323_2": "tumhe kujjhitukāmā,",
  "atk-s0513a30:323_3": "tumhesu katāparādhassa raññova kujjheyyātha,",
  "atk-s0513a30:323_4": "mā aññesa”nti yācanto paṭhamaṁ gāthamāha –",
  "atk-s0513a30:324_0": "49.",
  "atk-s0513a30:325_0": "“Yo te hatthe ca pāde ca, kaṇṇanāsañca chedayi;",
  "atk-s0513a30:326_0": "Tassa kujjha mahāvīra, mā raṭṭhaṁ vinasā ida”nti.",
  "atk-s0513a30:327_0": "Tattha mahāvīrāti mahāvīriya. Mā raṭṭhaṁ vinasā idanti idaṁ niraparādhaṁ kāsiraṭṭhaṁ mā vināsehi.",
  "atk-s0513a30:328_0": "Taṁ sutvā bodhisatto dutiyaṁ gāthamāha –",
  "atk-s0513a30:329_0": "50.",
  "atk-s0513a30:330_0": "“Yo me hatthe ca pāde ca, kaṇṇanāsañca chedayi;",
  "atk-s0513a30:331_0": "Ciraṁ jīvatu so rājā, na hi kujjhanti mādisā”ti.",
  "atk-s0513a30:332_0": "Tattha mādisāti mama sadisā khantibalena samannāgatā paṇḍitā “ayaṁ maṁ akkosi paribhāsi pahari,",
  "atk-s0513a30:332_1": "chindi bhindī”ti taṁ na kujjhanti.",
  "atk-s0513a30:333_0": "Rañño uyyānā nikkhamantassa bodhisattassa cakkhupathaṁ vijahanakāleyeva ayaṁ catunahutādhikā dviyojanasatasahassabahalā",
  "atk-s0513a30:333_1": "mahāpathavī khalibaddhasāṭako viya phalitā,",
  "atk-s0513a30:333_2": "avīcito jālā nikkhamitvā rājānaṁ kuladattiyena rattakambalena pārupantī viya gaṇhi.",
  "atk-s0513a30:333_3": "So uyyānadvāreyeva pathaviṁ pavisitvā avīcimahāniraye patiṭṭhahi.",
  "atk-s0513a30:333_4": "Bodhisattopi taṁ divasameva kālamakāsi.",
  "atk-s0513a30:333_5": "Rājaparisā ca nāgarā ca gandhamālādhūmahatthā āgantvā bodhisattassa sarīrakiccaṁ akaṁsu.",
  "atk-s0513a30:333_6": "Keci panāhu “bodhisatto puna himavantameva gato”ti,",
  "atk-s0513a30:333_7": "taṁ abhūtaṁ.",
  "atk-s0513a30:334_0": "51.",
  "atk-s0513a30:335_0": "“Ahū atītamaddhānaṁ, samaṇo khantidīpano;",
  "atk-s0513a30:336_0": "Taṁ khantiyāyeva ṭhitaṁ, kāsirājā achedayi.",
  "atk-s0513a30:337_0": "52.",
  "atk-s0513a30:338_0": "“Tassa kammapharusassa, vipāko kaṭuko ahu;",
  "atk-s0513a30:339_0": "Yaṁ kāsirājā vedesi, nirayamhi samappito”ti. –",
  "atk-s0513a30:340_0": "Imā dve abhisambuddhagāthā.",
  "atk-s0513a30:341_0": "Tattha atītamaddhānanti atīte addhāne.",
  "atk-s0513a30:341_1": "Khantidīpanoti adhivāsanakhantisaṁvaṇṇano.",
  "atk-s0513a30:341_2": "Achedayīti mārāpesi.",
  "atk-s0513a30:341_3": "Ekacce pana “bodhisattassa puna hatthapādakaṇṇanāsā ghaṭitā”ti vadanti,",
  "atk-s0513a30:341_4": "tampi abhūtameva.",
  "atk-s0513a30:341_5": "Samappitoti patiṭṭhito.",
  "atk-s0513a30:342_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:342_1": "saccapariyosāne kodhano bhikkhu anāgāmiphale patiṭṭhahi,",
  "atk-s0513a30:342_2": "aññe bahū sotāpattiphalādīni pāpuṇiṁsu.",
  "atk-s0513a30:343_0": "Tadā kalāburājā devadatto ahosi, senāpati sāriputto, khantivādī tāpaso pana ahameva ahosinti.",
  "atk-s0513a30:344_0": "Khantivādījātakavaṇṇanā tatiyā.",
  "atk-s0513a30:346_0": "[314] 4. Lohakumbhijātakavaṇṇanā",
  "atk-s0513a30:347_0": "Dujjīvitamajīvimhāti idaṁ satthā jetavane viharanto kosalarājānaṁ ārabbha kathesi.",
  "atk-s0513a30:347_1": "Tadā kira kosalarājā rattibhāge catunnaṁ nerayikasattānaṁ saddaṁ suṇi. Eko du-",
  "atk-s0513a30:347_2": "kārameva bhaṇi, eko sa- kāraṁ, eko na- kāraṁ, eko so-",
  "atk-s0513a30:347_3": "kāramevāti.",
  "atk-s0513a30:347_4": "Te kira atītabhave sāvatthiyaṁyeva pāradārikā rājaputtā ahesuṁ.",
  "atk-s0513a30:347_5": "Te paresaṁ rakkhitagopitamātugāmesu aparajjhitvā cittakeḷiṁ kīḷantā bahuṁ pāpakammaṁ katvā maraṇacakkena",
  "atk-s0513a30:347_6": "chinnā sāvatthisāmante catūsu lohakumbhīsu nibbattā saṭṭhi vassasahassāni tattha paccitvā uggatā lohakumbhimukhavaṭṭiṁ",
  "atk-s0513a30:347_7": "disvā “kadā nu kho imamhā dukkhā muccissāmā”ti cattāropi mahantena saddena anupaṭipāṭiyā viraviṁsu.",
  "atk-s0513a30:347_8": "Rājā tesaṁ saddaṁ sutvā maraṇabhayatajjito nisinnakova aruṇaṁ uṭṭhāpesi.",
  "atk-s0513a30:348_0": "Aruṇuggamanavelāya brāhmaṇā āgantvā rājānaṁ sukhasayitaṁ pucchiṁsu.",
  "atk-s0513a30:348_1": "Rājā “kuto me ācariyā sukhasayitaṁ,",
  "atk-s0513a30:348_2": "ajjāhaṁ evarūpe cattāro bhiṁsanakasadde suṇi”nti.",
  "atk-s0513a30:348_3": "Brāhmaṇā hatthe vidhuniṁsu.",
  "atk-s0513a30:348_4": "“Kiṁ ācariyā”ti?",
  "atk-s0513a30:348_5": "“Sāhasikasaddā,",
  "atk-s0513a30:348_6": "mahārājā”ti.",
  "atk-s0513a30:348_7": "“Sapaṭikammā appaṭikammā”ti?",
  "atk-s0513a30:348_8": "“Kāmaṁ appaṭikammā,",
  "atk-s0513a30:348_9": "mayaṁ pana susikkhitā,",
  "atk-s0513a30:348_10": "mahārājā”ti.",
  "atk-s0513a30:348_11": "“Kiṁ katvā paṭibāhissathā”ti?",
  "atk-s0513a30:348_12": "“Mahārāja,",
  "atk-s0513a30:348_13": "paṭikammaṁ mahantaṁ na sakkā kātuṁ,",
  "atk-s0513a30:348_14": "mayaṁ pana sabbacatukkaṁ yaññaṁ yajitvā hāressāmā”ti.",
  "atk-s0513a30:348_15": "“Tena hi khippaṁ cattāro hatthī cattāro asse cattāro usabhe cattāro manusseti laṭukikasakuṇikā ādiṁ katvā",
  "atk-s0513a30:348_16": "cattāro cattāro pāṇe gahetvā sabbacatukkayaññaṁ yajitvā mama sotthibhāvaṁ karothā”ti. “Sādhu,",
  "atk-s0513a30:348_17": "mahārājā”ti sampaṭicchitvā yenattho,",
  "atk-s0513a30:348_18": "taṁ gahetvā yaññāvāṭaṁ paccupaṭṭhapesuṁ,",
  "atk-s0513a30:348_19": "bahupāṇe thūṇūpanīte katvā ṭhapesuṁ.",
  "atk-s0513a30:348_20": "“Bahuṁ macchamaṁsaṁ khādissāma,",
  "atk-s0513a30:348_21": "bahuṁ dhanaṁ labhissāmā”ti ussāhappattā hutvā “idaṁ laddhuṁ vaṭṭati,",
  "atk-s0513a30:348_22": "idaṁ laddhuṁ vaṭṭati,",
  "atk-s0513a30:348_23": "devā”ti aparāparaṁ caranti.",
  "atk-s0513a30:349_0": "Mallikā devī rājānaṁ upasaṅkamitvā “kiṁ nu kho, mahārāja,",
  "atk-s0513a30:349_1": "brāhmaṇā ativiya ussāhayantā vicarantī”ti pucchi.",
  "atk-s0513a30:349_2": "“Devi kiṁ tuyhiminā,",
  "atk-s0513a30:349_3": "tvaṁ attano yaseneva mattā pamattā,",
  "atk-s0513a30:349_4": "dukkhaṁ pana amhākameva na jānāsī”ti? “Kiṁ,",
  "atk-s0513a30:349_5": "mahārājā”ti. “Devi,",
  "atk-s0513a30:349_6": "ahaṁ evarūpaṁ nāma asotabbaṁ suṇiṁ,",
  "atk-s0513a30:349_7": "tato imesaṁ saddānaṁ sutattā “kiṁ bhavissatī”ti brāhmaṇe pucchiṁ,",
  "atk-s0513a30:349_8": "brāhmaṇā “tumhākaṁ mahārāja rajjassa vā bhogānaṁ vā jīvitassa vā antarāyo paññāyati,",
  "atk-s0513a30:349_9": "sabbacatukkena yaññaṁ yajitvā sotthibhāvaṁ karissāmā”ti vadiṁsu,",
  "atk-s0513a30:349_10": "te mayhaṁ vacanaṁ gahetvā yaññāvāṭaṁ katvā yena yenattho,",
  "atk-s0513a30:349_11": "tassa tassa kāraṇā āgacchantī”ti.",
  "atk-s0513a30:349_12": "“Kiṁ pana deva,",
  "atk-s0513a30:349_13": "imesaṁ saddānaṁ nipphattiṁ sadevake loke aggabrāhmaṇaṁ pucchitthā”ti?",
  "atk-s0513a30:349_14": "“Ko esa devi,",
  "atk-s0513a30:349_15": "sadevake loke aggabrāhmaṇo nāmā”ti?",
  "atk-s0513a30:349_16": "“Mahāgotamo sammāsambuddho”ti. “Devi,",
  "atk-s0513a30:349_17": "sammāsambuddho me na pucchito”ti?",
  "atk-s0513a30:349_18": "“Tena hi gantvā pucchathā”ti.",
  "atk-s0513a30:350_0": "Rājā tassā vacanaṁ gahetvā bhuttapātarāso rathavaramāruyha jetavanaṁ gantvā satthāraṁ vanditvā pucchi “ahaṁ, bhante,",
  "atk-s0513a30:350_1": "rattibhāge cattāro sadde sutvā brāhmaṇe pucchiṁ,",
  "atk-s0513a30:350_2": "te ‘sabbacatukkayaññaṁ yajitvā sotthiṁ karissāmā’ti vatvā yaññāvāṭe kammaṁ karonti,",
  "atk-s0513a30:350_3": "tesaṁ saddānaṁ sutattā mayhaṁ kiṁ bhavissatī”ti.",
  "atk-s0513a30:350_4": "“Na kiñci, mahārāja,",
  "atk-s0513a30:350_5": "nerayikasattā dukkhamanubhavantā evaṁ viraviṁsu,",
  "atk-s0513a30:350_6": "na ime saddā idāni tayā eva sutā,",
  "atk-s0513a30:350_7": "porāṇakarājūhipi sutāyeva,",
  "atk-s0513a30:350_8": "tepi brāhmaṇe pucchitvā pasughātayaññaṁ kattukāmā hutvā paṇḍitānaṁ kathaṁ sutvā na kariṁsu,",
  "atk-s0513a30:350_9": "paṇḍitā tesaṁ saddānaṁ antaraṁ kathetvā mahājanaṁ vissajjāpetvā sotthimakaṁsū”ti vatvā tena yācito atītaṁ āhari.",
  "atk-s0513a30:351_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ kāsigāme brāhmaṇakule nibbattitvā",
  "atk-s0513a30:351_1": "vayappatto kāmesu ādīnavaṁ disvā kāme pahāya isipabbajjaṁ pabbajitvā abhiññā ca samāpattiyo ca uppādetvā",
  "atk-s0513a30:351_2": "jhānakīḷaṁ kīḷanto himavante ramaṇīye vanasaṇḍe vasati.",
  "atk-s0513a30:351_3": "Tadā bārāṇasirājā catunnaṁ nerayikānaṁ imeva cattāro sadde sutvā bhītatasito imināva niyāmena brāhmaṇehi “tiṇṇaṁ antarāyānaṁ aññataro bhavissati,",
  "atk-s0513a30:351_4": "sabbacatukkayaññena taṁ vūpasamessāmā”ti vutte sampaṭicchi.",
  "atk-s0513a30:351_5": "Purohito brāhmaṇehi saddhiṁ yaññāvāṭaṁ paccupaṭṭhāpesi,",
  "atk-s0513a30:351_6": "mahājano thūṇūpanīto ahosi.",
  "atk-s0513a30:351_7": "Tadā bodhisatto mettābhāvanaṁ purecārikaṁ katvā dibbacakkhunā lokaṁ olokento imaṁ kāraṇaṁ disvā “ajja,",
  "atk-s0513a30:351_8": "mayā gantuṁ vaṭṭati,",
  "atk-s0513a30:351_9": "mahājanassa sotthi bhavissatī”ti iddhibalena vehāsaṁ uppatitvā bārāṇasirañño uyyāne otaritvā maṅgalasilāpaṭṭe kañcanarūpakaṁ viya nisīdi.",
  "atk-s0513a30:351_10": "Tadā purohitassa jeṭṭhantevāsiko ācariyaṁ upasaṅkamitvā “nanu, ācariya,",
  "atk-s0513a30:351_11": "amhākaṁ vedesu paraṁ māretvā sotthikaraṇaṁ nāma natthī”ti āha.",
  "atk-s0513a30:351_12": "Purohito “tvaṁ rājadhanaṁ rakkhasi,",
  "atk-s0513a30:351_13": "bahuṁ macchamaṁsaṁ khādissāma,",
  "atk-s0513a30:351_14": "dhanaṁ labhissāma,",
  "atk-s0513a30:351_15": "tuṇhī hohī”ti taṁ paṭibāhi.",
  "atk-s0513a30:352_0": "So “nāhaṁ ettha sahāyo bhavissāmī”ti nikkhamitvā rājuyyānaṁ gantvā bodhisattaṁ disvā vanditvā katapaṭisanthāro ekamantaṁ nisīdi.",
  "atk-s0513a30:352_1": "Bodhisatto “kiṁ, māṇava,",
  "atk-s0513a30:352_2": "rājā dhammena rajjaṁ kāretī”ti pucchi. “Bhante,",
  "atk-s0513a30:352_3": "rājā dhammena rajjaṁ kāreti,",
  "atk-s0513a30:352_4": "rattibhāge pana cattāro sadde sutvā brāhmaṇe pucchi.",
  "atk-s0513a30:352_5": "Brāhmaṇā ‘sabbacatukkayaññaṁ yajitvā sotthiṁ karissāmā”’ti vadiṁsu.",
  "atk-s0513a30:352_6": "Rājā pasughātakammaṁ katvā attano sotthiṁ kātukāmo mahājano thūṇūpanīto,",
  "atk-s0513a30:352_7": "“kiṁ nu kho, bhante,",
  "atk-s0513a30:352_8": "tumhādisānaṁ sīlavantānaṁ tesaṁ saddānaṁ nipphattiṁ vatvā mahājanaṁ maraṇamukhā mocetuṁ vaṭṭatī”ti. “Māṇava,",
  "atk-s0513a30:352_9": "rājā amhe na jānāti,",
  "atk-s0513a30:352_10": "mayampi taṁ na jānāma,",
  "atk-s0513a30:352_11": "imesaṁ pana saddānaṁ nipphattiṁ jānāma,",
  "atk-s0513a30:352_12": "sace rājā amhe upasaṅkamitvā puccheyya,",
  "atk-s0513a30:352_13": "rājānaṁ nikkaṅkhaṁ katvā kathessāmā”ti. “Tena hi, bhante,",
  "atk-s0513a30:352_14": "muhuttaṁ idheva hotha,",
  "atk-s0513a30:352_15": "ahaṁ rājānaṁ ānessāmī”ti. “Sādhu,",
  "atk-s0513a30:352_16": "māṇavā”ti.",
  "atk-s0513a30:352_17": "So gantvā rañño tamatthaṁ ārocetvā rājānaṁ ānesi.",
  "atk-s0513a30:353_0": "Atha rājā bodhisattaṁ vanditvā ekamantaṁ nisinno pucchi “saccaṁ kira tumhe mayā sutasaddānaṁ nipphattiṁ jānāthā”ti? “Āma,",
  "atk-s0513a30:353_1": "mahārājā”ti.",
  "atk-s0513a30:353_2": "“Kathetha,",
  "atk-s0513a30:353_3": "bhante”ti.",
  "atk-s0513a30:353_4": "“Mahārāja,",
  "atk-s0513a30:353_5": "ete purimabhave paresaṁ rakkhitagopitesu dāresu cārittaṁ āpajjitvā bārāṇasisāmante catūsu lohakumbhīsu",
  "atk-s0513a30:353_6": "nibbattā pakkuthite khāralohodake pheṇuddehakaṁ paccamānā tiṁsa vassasahassāni adho gantvā kumbhitalaṁ",
  "atk-s0513a30:353_7": "āhacca uddhaṁ ārohantā tiṁsavassasahasseneva kālena kumbhimukhaṁ disvā bahi oloketvā cattāro janā catasso",
  "atk-s0513a30:353_8": "gāthā paripuṇṇaṁ katvā vattukāmāpi tathā kātuṁ asakkontā ekekameva akkharaṁ vatvā puna lohakumbhīsuyeva nimuggā. Tesu du-",
  "atk-s0513a30:353_9": "kāraṁ vatvā nimuggasatto evaṁ vattukāmo ahosi –",
  "atk-s0513a30:354_0": "53.",
  "atk-s0513a30:355_0": "‘Dujjīvitamajīvimha, ye sante na dadamhase;",
  "atk-s0513a30:356_0": "Vijjamānesu bhogesu, dīpaṁ nākamha attano’ti. –",
  "atk-s0513a30:357_0": "Taṁ gāthaṁ paripuṇṇaṁ kātuṁ nāsakkhī”ti vatvā bodhisatto attano ñāṇena taṁ gāthaṁ paripuṇṇaṁ katvā kathesi.",
  "atk-s0513a30:357_1": "Sesāsupi eseva nayo.",
  "atk-s0513a30:358_0": "Tesu sa-kāraṁ vatvā vattukāmassa ayaṁ gāthā –",
  "atk-s0513a30:359_0": "54.",
  "atk-s0513a30:360_0": "“Saṭṭhi vassasahassāni, paripuṇṇāni sabbaso;",
  "atk-s0513a30:361_0": "Niraye paccamānānaṁ, kadā anto bhavissatī”ti.",
  "atk-s0513a30:362_0": "Na-kāraṁ vatvā vattukāmassa ayaṁ gāthā –",
  "atk-s0513a30:363_0": "55.",
  "atk-s0513a30:364_0": "“Natthi anto kuto anto, na anto paṭidissati;",
  "atk-s0513a30:365_0": "Tadā hi pakataṁ pāpaṁ, mama tuyhañca mārisā”ti.",
  "atk-s0513a30:366_0": "So-kāraṁ vatvā vattukāmassa ayaṁ gāthā –",
  "atk-s0513a30:367_0": "56.",
  "atk-s0513a30:368_0": "“Sohaṁ nūna ito gantvā, yoniṁ laddhāna mānusiṁ;",
  "atk-s0513a30:369_0": "Vadaññū sīlasampanno, kāhāmi kusalaṁ bahu”nti.",
  "atk-s0513a30:370_0": "Tattha dujjīvitanti tīṇi duccaritāni caranto dujjīvitaṁ lāmakajīvitaṁ jīvati nāma,",
  "atk-s0513a30:370_1": "sopi tadeva sandhāyāha “dujjīvitamajīvimhā”ti.",
  "atk-s0513a30:370_2": "Ye sante na dadamhaseti ye mayaṁ deyyadhamme ca paṭiggāhake ca saṁvijjamāneyeva na dānaṁ dadimha.",
  "atk-s0513a30:370_3": "Dīpaṁ nākamha attanoti attano patiṭṭhaṁ na karimha.",
  "atk-s0513a30:370_4": "Paripuṇṇānīti anūnāni anadhikāni.",
  "atk-s0513a30:370_5": "Sabbasoti sabbākārena.",
  "atk-s0513a30:370_6": "Paccamānānanti amhākaṁ imasmiṁ niraye paccamānānaṁ.",
  "atk-s0513a30:371_0": "Natthiantoti “amhākaṁ asukakāle nāma mokkho bhavissatī”ti evaṁ kālaparicchedo natthi.",
  "atk-s0513a30:371_1": "Kuto antoti kena kāraṇena anto paññāyissati.",
  "atk-s0513a30:371_2": "Na antoti antaṁ daṭṭhukāmānampi no dukkhassa anto na paṭidissati.",
  "atk-s0513a30:371_3": "Tadā hi pakatanti tasmiṁ kāle mārisā mama ca tuyhañca pakataṁ pāpaṁ pakaṭṭhaṁ kataṁ atibahumeva kataṁ.",
  "atk-s0513a30:371_4": "“Tathā hi pakata”ntipi pāṭho,",
  "atk-s0513a30:371_5": "tena kāraṇena kataṁ,",
  "atk-s0513a30:371_6": "yenassa anto daṭṭhuṁ na sakkāti attho.",
  "atk-s0513a30:371_7": "Mārisāti mayā sadisā,",
  "atk-s0513a30:371_8": "piyālapanametaṁ etesaṁ.",
  "atk-s0513a30:371_9": "Nūnāti ekaṁsatthe nipāto,",
  "atk-s0513a30:371_10": "so ahaṁ ito gantvā yoniṁ mānusiṁ laddhāna vadaññū sīlasampanno hutvā ekaṁseneva bahuṁ kusalaṁ karissāmīti ayamettha attho.",
  "atk-s0513a30:372_0": "Iti bodhisatto ekamekaṁ gāthaṁ vatvā “mahārāja,",
  "atk-s0513a30:372_1": "so nerayikasatto imaṁ gāthaṁ paripuṇṇaṁ katvā vattukāmo attano pāpassa mahantatāya tathā kathetuṁ nāsakkhi,",
  "atk-s0513a30:372_2": "iti so attano kammavipākaṁ anubhavanto viravi.",
  "atk-s0513a30:372_3": "Tumhākaṁ etassa saddassa savanapaccayā antarāyo nāma natthi,",
  "atk-s0513a30:372_4": "tumhe mā bhāyitthā”ti rājānaṁ saññāpesi.",
  "atk-s0513a30:372_5": "Rājā mahājanaṁ vissajjāpetvā suvaṇṇabheriṁ carāpetvā yaññāvāṭaṁ viddhaṁsāpesi.",
  "atk-s0513a30:372_6": "Bodhisatto mahājanassa sotthiṁ katvā katipāhaṁ vasitvā tattheva gantvā aparihīnajjhāno brahmaloke uppajji.",
  "atk-s0513a30:373_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi –",
  "atk-s0513a30:373_1": "“tadā purohitassa jeṭṭhantevāsikamāṇavo sāriputto ahosi,",
  "atk-s0513a30:373_2": "tāpaso pana ahameva ahosi”nti.",
  "atk-s0513a30:374_0": "Lohakumbhijātakavaṇṇanā catutthā.",
  "atk-s0513a30:376_0": "[315] 5. Sabbamaṁsalābhajātakavaṇṇanā",
  "atk-s0513a30:377_0": "Pharusā vata te vācāti idaṁ satthā jetavane viharanto sāriputtattherena pītavirecanānaṁ dinnarasapiṇḍapātaṁ ārabbha kathesi.",
  "atk-s0513a30:377_1": "Tadā kira jetavane ekacce bhikkhū snehavirecanaṁ piviṁsu.",
  "atk-s0513a30:377_2": "Tesaṁ rasapiṇḍapātena attho hoti,",
  "atk-s0513a30:377_3": "gilānupaṭṭhākā “rasabhattaṁ āharissāmā”ti sāvatthiṁ pavisitvā odanikagharavīthiyaṁ piṇḍāya caritvāpi rasabhattaṁ alabhitvā nivattiṁsu.",
  "atk-s0513a30:377_4": "Thero divātaraṁ piṇḍāya pavisamāno te bhikkhū disvā “kiṁ, āvuso,",
  "atk-s0513a30:377_5": "atipageva nivattathā”ti pucchi.",
  "atk-s0513a30:377_6": "Te tamatthaṁ ārocesuṁ.",
  "atk-s0513a30:377_7": "Thero “tena hi ethā”ti te gahetvā tameva vīthiṁ agamāsi,",
  "atk-s0513a30:377_8": "manussā pūretvā rasabhattaṁ adaṁsu.",
  "atk-s0513a30:377_9": "Gilānupaṭṭhākā rasabhattaṁ āharitvā gilānānaṁ adaṁsu,",
  "atk-s0513a30:377_10": "te paribhuñjiṁsu.",
  "atk-s0513a30:377_11": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ “āvuso,",
  "atk-s0513a30:377_12": "thero kira pītavirecanānaṁ upaṭṭhāke rasabhattaṁ alabhitvā nikkhamante gahetvā odanikagharavīthiyaṁ caritvā bahuṁ rasapiṇḍapātaṁ pesesī”ti.",
  "atk-s0513a30:377_13": "Satthā āgantvā “kāya nuttha,",
  "atk-s0513a30:377_14": "bhikkhave,",
  "atk-s0513a30:377_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:377_16": "bhikkhave,",
  "atk-s0513a30:377_17": "idāni sāriputtova maṁsaṁ labhi,",
  "atk-s0513a30:377_18": "pubbepi muduvācā piyavacanā vattuṁ chekā paṇḍitā labhiṁsū”ti vatvā atītaṁ āhari.",
  "atk-s0513a30:378_0": "Atīte bārāṇasiyaṁ brahmadatte rajjaṁ kārente bodhisatto seṭṭhiputto ahosi.",
  "atk-s0513a30:378_1": "Athekadivasaṁ eko migaluddako bahuṁ maṁsaṁ labhitvā yānakaṁ pūretvā “vikkiṇissāmī”ti nagaraṁ āgacchati.",
  "atk-s0513a30:378_2": "Tadā bārāṇasivāsikā cattāro seṭṭhiputtā nagarā nikkhamitvā ekasmiṁ maggasabhāgaṭṭhāne kiñci diṭṭhaṁ sutaṁ sallapantā nisīdiṁsu.",
  "atk-s0513a30:378_3": "Etesu eko seṭṭhiputto taṁ maṁsayānakaṁ disvā “etaṁ luddakaṁ maṁsakhaṇḍaṁ āharāpemī”ti āha.",
  "atk-s0513a30:378_4": "“Gaccha āharāpehī”ti.",
  "atk-s0513a30:378_5": "So taṁ upasaṅkamitvā “are, luddaka,",
  "atk-s0513a30:378_6": "dehi me maṁsakhaṇḍa”nti āha.",
  "atk-s0513a30:378_7": "Luddako “mārisa,",
  "atk-s0513a30:378_8": "paraṁ kiñci yācantena nāma piyavacanena bhavitabbaṁ,",
  "atk-s0513a30:378_9": "tayā kathitavācāya anucchavikaṁ maṁsakhaṇḍaṁ labhissasī”ti vatvā paṭhamaṁ gāthamāha –",
  "atk-s0513a30:379_0": "57.",
  "atk-s0513a30:380_0": "“Pharusā vata te vācā, maṁsaṁ yācanako asi;",
  "atk-s0513a30:381_0": "Kilomasadisī vācā, kilomaṁ samma dammi te”ti.",
  "atk-s0513a30:382_0": "Tattha kilomasadisīti pharusatāya kilomasadisī.",
  "atk-s0513a30:382_1": "Kilomaṁ samma dammi teti handa gaṇha,",
  "atk-s0513a30:382_2": "idaṁ te vācāya sadisaṁ kilomaṁ dammīti nirasaṁ nimaṁsalohitaṁ kilomakakhaṇḍaṁ ukkhipitvā adāsi.",
  "atk-s0513a30:383_0": "Atha naṁ aparo seṭṭhiputto “kinti vatvā yācasī”ti pucchi.",
  "atk-s0513a30:383_1": "“Are”ti vatvāti.",
  "atk-s0513a30:383_2": "So “ahampi naṁ yācissāmī”ti vatvā gantvā “jeṭṭhabhātika,",
  "atk-s0513a30:383_3": "maṁsakhaṇḍaṁ me dehī”ti āha.",
  "atk-s0513a30:383_4": "Itaro “tava vacanasssa anucchavikaṁ maṁsakhaṇḍaṁ labhissasī”ti vatvā dutiyaṁ gāthamāha –",
  "atk-s0513a30:384_0": "58.",
  "atk-s0513a30:385_0": "“Aṅgametaṁ manussānaṁ, bhātā loke pavuccati;",
  "atk-s0513a30:386_0": "Aṅgassa sadisī vācā, aṅgaṁ samma dadāmi te”ti.",
  "atk-s0513a30:387_0": "Tassattho –",
  "atk-s0513a30:387_1": "imasmiṁ loke manussānaṁ aṅgasadisattā aṅgametaṁ yadidaṁ bhātā bhaginīti,",
  "atk-s0513a30:387_2": "tasmā tavesā aṅgasadisī vācāti etissā anucchavikaṁ aṅgameva dadāmi teti.",
  "atk-s0513a30:387_3": "Evañca pana vatvā aṅgamaṁsaṁ ukkhipitvā adāsi.",
  "atk-s0513a30:388_0": "Tampi aparo seṭṭhiputto “kinti vatvā yācasī”ti pucchi.",
  "atk-s0513a30:388_1": "“Bhātikā”ti vatvāti.",
  "atk-s0513a30:388_2": "So “ahampi naṁ yācissāmī”ti vatvā gantvā “tāta,",
  "atk-s0513a30:388_3": "maṁsakhaṇḍaṁ me dehī”ti āha.",
  "atk-s0513a30:388_4": "Luddako tava vacanānūrūpaṁ lacchasī”ti vatvā tatiyaṁ gāthamāha –",
  "atk-s0513a30:389_0": "59.",
  "atk-s0513a30:390_0": "“Tātāti putto vadamāno, kampeti hadayaṁ pitu;",
  "atk-s0513a30:391_0": "Hadayassa sadisī vācā, hadayaṁ samma dammi te”ti.",
  "atk-s0513a30:392_0": "Evañca pana vatvā hadayamaṁsena saddhiṁ madhuramaṁsaṁ ukkhipitvā adāsi.",
  "atk-s0513a30:393_0": "Taṁ catuttho seṭṭhiputto “kinti vatvā yācasī”ti pucchi.",
  "atk-s0513a30:393_1": "So “tātā”ti vatvāti.",
  "atk-s0513a30:393_2": "So “ahampi yācissāmī”ti vatvā gantvā “sahāya maṁsakhaṇḍaṁ me dehī”ti āha.",
  "atk-s0513a30:393_3": "Luddako “tava vacanānurūpaṁ lacchasī”ti vatvā catutthaṁ gāthamāha –",
  "atk-s0513a30:394_0": "60.",
  "atk-s0513a30:395_0": "“Yassa gāme sakhā natthi, yathāraññaṁ tatheva taṁ;",
  "atk-s0513a30:396_0": "Sabbassa sadisī vācā, sabbaṁ samma dadāmi te”ti.",
  "atk-s0513a30:397_0": "Tassattho –",
  "atk-s0513a30:397_1": "yassa purisassa gāme sukhadukkhesu saha ayanato sahāyasaṅkhāto sakhā natthi,",
  "atk-s0513a30:397_2": "tassa taṁ ṭhānaṁ yathā amanussaṁ araññaṁ tatheva hoti,",
  "atk-s0513a30:397_3": "iti ayaṁ tava vācā sabbassa sadisī,",
  "atk-s0513a30:397_4": "sabbena attano santakena vibhavena sadisī,",
  "atk-s0513a30:397_5": "tasmā sabbameva imaṁ mama santakaṁ maṁsayānakaṁ dadāmi teti.",
  "atk-s0513a30:398_0": "Evañca pana vatvā “ehi, samma,",
  "atk-s0513a30:398_1": "sabbameva idaṁ maṁsayānakaṁ tava gehaṁ āharissāmī”ti āha.",
  "atk-s0513a30:398_2": "Seṭṭhiputto tena yānakaṁ pājāpento attano gharaṁ gantvā maṁsaṁ otārāpetvā luddakassa sakkārasammānaṁ",
  "atk-s0513a30:398_3": "katvā puttadārampissa pakkosāpetvā luddakammato apanetvā attano kuṭumbamajjhe vasāpento tena saddhiṁ",
  "atk-s0513a30:398_4": "abhejjasahāyo hutvā yāvajīvaṁ samaggavāsaṁ vasi.",
  "atk-s0513a30:399_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:399_1": "“tadā luddako sāriputto ahosi,",
  "atk-s0513a30:399_2": "sabbamaṁsalābhī seṭṭhiputto pana ahameva ahosi”nti.",
  "atk-s0513a30:400_0": "Sabbamaṁsalābhajātakavaṇṇanā pañcamā.",
  "atk-s0513a30:402_0": "[316] 6. Sasapaṇḍitajātakavaṇṇanā",
  "atk-s0513a30:403_0": "Sattame rohitā macchāti idaṁ satthā jetavane viharanto sabbaparikkhāradānaṁ ārabbha kathesi.",
  "atk-s0513a30:403_1": "Sāvatthiyaṁ kira eko kuṭumbiko buddhappamukhassa bhikkhusaṅghassa sabbaparikkhāradānaṁ sajjetvā gharadvāre",
  "atk-s0513a30:403_2": "maṇḍapaṁ kāretvā buddhappamukhaṁ bhikkhusaṅghaṁ nimantetvā susajjitamaṇḍape paññattavarāsane nisīdāpetvā",
  "atk-s0513a30:403_3": "nānaggarasaṁ paṇītadānaṁ datvā puna svātanāyāti sattāhaṁ nimantetvā sattame divase buddhappamukhānaṁ",
  "atk-s0513a30:403_4": "pañcannaṁ bhikkhusatānaṁ sabbaparikkhāre adāsi.",
  "atk-s0513a30:403_5": "Satthā bhattakiccāvasāne anumodanaṁ karonto “upāsaka,",
  "atk-s0513a30:403_6": "tayā pītisomanassaṁ kātuṁ vaṭṭati,",
  "atk-s0513a30:403_7": "idañhi dānaṁ nāma porāṇakapaṇḍitānaṁ vaṁso,",
  "atk-s0513a30:403_8": "porāṇakapaṇḍitā hi sampattayācakānaṁ jīvitaṁ pariccajitvā attano maṁsampi adaṁsū”ti vatvā tena yācito atītaṁ āhari.",
  "atk-s0513a30:404_0": "Atīte bārāṇasiyaṁ brahmadatte rajjaṁ kārente bodhisatto sasayoniyaṁ nibbattitvā araññe vasi.",
  "atk-s0513a30:404_1": "Tassa pana araññassa ekato pabbatapādo ekato nadī ekato paccantagāmako ahosi.",
  "atk-s0513a30:404_2": "Aparepissa tayo sahāyā ahesuṁ makkaṭo ca siṅgālo ca uddo cāti.",
  "atk-s0513a30:404_3": "Te cattāropi paṇḍitā ekatova vasantā attano attano gocaraṭṭhāne gocaraṁ gahetvā sāyanhasamaye ekato sannipatanti.",
  "atk-s0513a30:404_4": "Sasapaṇḍito “dānaṁ dātabbaṁ,",
  "atk-s0513a30:404_5": "sīlaṁ rakkhitabbaṁ,",
  "atk-s0513a30:404_6": "uposathakammaṁ kātabba”nti tiṇṇaṁ janānaṁ ovādavasena dhammaṁ deseti.",
  "atk-s0513a30:404_7": "Te tassa ovādaṁ sampaṭicchitvā attano attano nivāsagumbaṁ pavisitvā vasanti.",
  "atk-s0513a30:404_8": "Evaṁ kāle gacchante ekadivasaṁ bodhisatto ākāsaṁ oloketvā candaṁ disvā “sve uposathadivaso”ti ñatvā itare tayo āha “sve uposatho,",
  "atk-s0513a30:404_9": "tumhepi tayo janā sīlaṁ samādiyitvā uposathikā hotha,",
  "atk-s0513a30:404_10": "sīle patiṭṭhāya dinnadānaṁ mahapphalaṁ hoti,",
  "atk-s0513a30:404_11": "tasmā yācake sampatte tumhehi khāditabbāhārato dānaṁ datvā khādeyyāthā”ti.",
  "atk-s0513a30:404_12": "Te “sādhū”ti sampaṭicchitvā attano attano vasanaṭṭhānesu vasiṁsu.",
  "atk-s0513a30:405_0": "Punadivase tesu uddo pātova “gocaraṁ pariyesissāmī”ti nikkhamitvā gaṅgātīraṁ gato.",
  "atk-s0513a30:405_1": "Atheko bālisiko satta rohitamacche uddharitvā valliyā āvuṇitvā netvā gaṅgātīre vālukaṁ viyūhitvā vālikāya",
  "atk-s0513a30:405_2": "paṭicchādetvā puna macche gaṇhanto adhogaṅgaṁ gacchi.",
  "atk-s0513a30:405_3": "Uddo macchagandhaṁ ghāyitvā vālukaṁ viyūhitvā macche disvā nīharitvā “atthi nu kho etesaṁ sāmiko”ti tikkhattuṁ",
  "atk-s0513a30:405_4": "ghosetvā sāmikaṁ apassanto vallikoṭiṁ ḍaṁsitvā netvā attano vasanagumbe ṭhapetvā “velāyameva khādissāmī”ti",
  "atk-s0513a30:405_5": "attano sīlaṁ āvajjento nipajji.",
  "atk-s0513a30:405_6": "Siṅgālopi vasanaṭṭhānato nikkhamitvā gocaraṁ pariyesanto ekassa khettagopakassa kuṭiyaṁ dve maṁsasūlāni",
  "atk-s0513a30:405_7": "ekaṁ godhaṁ ekañca dadhivārakaṁ disvā “atthi nu kho etesaṁ sāmiko”ti tikkhattuṁ ghosetvā sāmikaṁ adisvā",
  "atk-s0513a30:405_8": "dadhivārakassa uggahaṇarajjukaṁ gīvāya pavesetvā dve maṁsasūle ca godhañca mukhena ḍaṁsitvā netvā attano",
  "atk-s0513a30:405_9": "vasanagumbe ṭhapetvā “velāyameva khādissāmī”ti attano sīlaṁ āvajjento nipajji.",
  "atk-s0513a30:405_10": "Makkaṭopi vasanaṭṭhānato nikkhamitvā vanasaṇḍaṁ pavisitvā ambapiṇḍaṁ āharitvā attano vasanagumbe ṭhapetvā",
  "atk-s0513a30:405_11": "“velāyameva khādissāmī”ti attano sīlaṁ āvajjento nipajji.",
  "atk-s0513a30:406_0": "Bodhisatto pana “velāyameva vasanaṭṭhānato nikkhamitvā dabbatiṇāni khādissāmī”ti attano vasanagumbeyeva",
  "atk-s0513a30:406_1": "nipanno cintesi “mama santikaṁ āgatānaṁ yācakānaṁ tiṇāni dātuṁ na sakkā,",
  "atk-s0513a30:406_2": "tilataṇḍulādayopi mayhaṁ natthi,",
  "atk-s0513a30:406_3": "sace me santikaṁ yācako āgacchissati,",
  "atk-s0513a30:406_4": "attano sarīramaṁsaṁ dassāmī”ti.",
  "atk-s0513a30:406_5": "Tassa sīlatejena sakkassa paṇḍukambalasilāsanaṁ uṇhākāraṁ dassesi.",
  "atk-s0513a30:406_6": "So āvajjamāno idaṁ kāraṇaṁ disvā “sasarājānaṁ vīmaṁsissāmī”ti paṭhamaṁ uddassa vasanaṭṭhānaṁ gantvā brāhmaṇavesena aṭṭhāsi.",
  "atk-s0513a30:406_7": "“Brāhmaṇa,",
  "atk-s0513a30:406_8": "kimatthaṁ ṭhitosī”ti vutte paṇḍita sace kiñci āhāraṁ labheyyaṁ,",
  "atk-s0513a30:406_9": "uposathiko hutvā vaseyyanti.",
  "atk-s0513a30:406_10": "So “sādhu dassāmi te āhāra”nti tena saddhiṁ sallapanto paṭhamaṁ gāthamāha –",
  "atk-s0513a30:407_0": "61.",
  "atk-s0513a30:408_0": "“Satta me rohitā macchā, udakā thalamubbhatā;",
  "atk-s0513a30:409_0": "Idaṁ brāhmaṇa me atthi, etaṁ bhutvā vane vasā”ti.",
  "atk-s0513a30:410_0": "Tattha thalamubbhatāti udakato thale ṭhapitā,",
  "atk-s0513a30:410_1": "kevaṭṭena vā uddhaṭā.",
  "atk-s0513a30:410_2": "Etaṁ bhutvāti etaṁ mama santakaṁ macchāhāraṁ pacitvā bhuñjitvā samaṇadhammaṁ karonto ramaṇīye rukkhamūle nisinno imasmiṁ vane vasāti.",
  "atk-s0513a30:411_0": "Brāhmaṇo “pageva tāva hotu,",
  "atk-s0513a30:411_1": "pacchā jānissāmī”ti siṅgālassa santikaṁ gato.",
  "atk-s0513a30:411_2": "Tenāpi “kimatthaṁ ṭhitosī”ti vutto tathevāha.",
  "atk-s0513a30:411_3": "Siṅgālo “sādhu dassāmī”ti tena saddhiṁ sallapanto dutiyaṁ gāthamāha –",
  "atk-s0513a30:412_0": "62.",
  "atk-s0513a30:413_0": "“Dussa me khettapālassa, rattibhattaṁ apābhataṁ;",
  "atk-s0513a30:414_0": "Maṁsasūlā ca dve godhā, ekañca dadhivārakaṁ;",
  "atk-s0513a30:415_0": "Idaṁ brāhmaṇa me atthi, etaṁ bhutvā vane vasā”ti.",
  "atk-s0513a30:416_0": "Tattha dussa meti yo esa mama avidūre khettapālo vasati,",
  "atk-s0513a30:416_1": "dussa amussāti attho.",
  "atk-s0513a30:416_2": "Apābhatanti ābhataṁ ānītaṁ.",
  "atk-s0513a30:416_3": "Maṁsasūlā ca dve godhāti aṅgārapakkāni dve maṁsasūlāni ca ekā ca godhā.",
  "atk-s0513a30:416_4": "Dadhivārakanti dadhivārako.",
  "atk-s0513a30:416_5": "Idanti idaṁ ettakaṁ mama atthi,",
  "atk-s0513a30:416_6": "etaṁ sabbampi yathābhirucitena pākena pacitvā paribhuñjitvā uposathiko hutvā ramaṇīye rukkhamūle nisīditvā",
  "atk-s0513a30:416_7": "samaṇadhammaṁ karonto imasmiṁ vanasaṇḍe vasāti attho.",
  "atk-s0513a30:417_0": "Brāhmaṇo “pageva tāva hotu,",
  "atk-s0513a30:417_1": "pacchā jānissāmī”ti makkaṭassa santikaṁ gato.",
  "atk-s0513a30:417_2": "Tenāpi “kimatthaṁ ṭhitosī”ti vutto tathevāha.",
  "atk-s0513a30:417_3": "Makkaṭo “sādhu dassāmī”ti tena saddhiṁ sallapanto tatiyaṁ gāthamāha –",
  "atk-s0513a30:418_0": "63.",
  "atk-s0513a30:419_0": "“Ambapakkaṁ dakaṁ sītaṁ, sītacchāyā manoramā;",
  "atk-s0513a30:420_0": "Idaṁ brāhmaṇa me atthi, etaṁ bhutvā vane vasā”ti.",
  "atk-s0513a30:421_0": "Tattha ambapakkanti madhuraambaphalaṁ.",
  "atk-s0513a30:421_1": "Dakaṁ sītanti gaṅgāya udakaṁ sītalaṁ.",
  "atk-s0513a30:421_2": "Etaṁ bhutvā vane vasāti brāhmaṇa etaṁ ambapakkaṁ paribhuñjitvā sītalaṁ udakaṁ pivitvā yathābhirucite",
  "atk-s0513a30:421_3": "ramaṇīye rukkhamūle nisinno samaṇadhammaṁ karonto imasmiṁ vanasaṇḍe vasāti.",
  "atk-s0513a30:422_0": "Brāhmaṇo “pageva tāva hotu,",
  "atk-s0513a30:422_1": "pacchā jānissāmī”ti sasapaṇḍitassa santikaṁ gato.",
  "atk-s0513a30:422_2": "Tenāpi “kimatthaṁ ṭhitosī”ti vutto tathevāha.",
  "atk-s0513a30:422_3": "Taṁ sutvā bodhisatto somanassappatto “brāhmaṇa,",
  "atk-s0513a30:422_4": "suṭṭhu te kataṁ āhāratthāya mama santikaṁ āgacchantena,",
  "atk-s0513a30:422_5": "ajjāhaṁ adinnapubbaṁ dānaṁ dassāmi.",
  "atk-s0513a30:422_6": "Tvaṁ pana sīlavā pāṇātipātaṁ na karissasi, gaccha, brāhmaṇa,",
  "atk-s0513a30:422_7": "nānādārūni saṅkaḍḍhitvā aṅgāre katvā mayhaṁ ārocehi,",
  "atk-s0513a30:422_8": "ahaṁ attānaṁ pariccajitvā aṅgāramajjhe patissāmi.",
  "atk-s0513a30:422_9": "Mama sarīre pakke tvaṁ maṁsaṁ khāditvā samaṇadhammaṁ kareyyāsī”ti tena saddhiṁ sallapanto catutthaṁ gāthamāha –",
  "atk-s0513a30:423_0": "64.",
  "atk-s0513a30:424_0": "“Na sasassa tilā atthi, na muggā napi taṇḍulā;",
  "atk-s0513a30:425_0": "Iminā agginā pakkaṁ, mamaṁ bhutvā vane vasā”ti.",
  "atk-s0513a30:426_0": "Tattha mamaṁ bhutvāti yaṁ taṁ ahaṁ aggiṁ karohīti vadāmi,",
  "atk-s0513a30:426_1": "iminā agginā pakkaṁ maṁ bhuñjitvā imasmiṁ vane vasa,",
  "atk-s0513a30:426_2": "ekassa sasassa sarīraṁ nāma ekassa purisassa yāpanamattaṁ hotīti.",
  "atk-s0513a30:427_0": "Sakko tassa vacanaṁ sutvā attano ānubhāvena ekaṁ aṅgārarāsiṁ māpetvā bodhisattassa ārocesi.",
  "atk-s0513a30:427_1": "So dabbatiṇasayanato uṭṭhāya tattha gantvā “sace me lomantaresu pāṇakā atthi,",
  "atk-s0513a30:427_2": "te mā mariṁsū”ti tikkhattuṁ sarīraṁ vidhunitvā sakalasarīraṁ dānamukhe ṭhapetvā laṅghitvā padumasare rājahaṁso viya pamuditacitto aṅgārarāsimhi pati.",
  "atk-s0513a30:427_3": "So pana aggi bodhisattassa sarīre lomakūpamattampi uṇhaṁ kātuṁ nāsakkhi,",
  "atk-s0513a30:427_4": "himagabbhaṁ paviṭṭho viya ahosi.",
  "atk-s0513a30:427_5": "Atha sakkaṁ āmantetvā “brāhmaṇa,",
  "atk-s0513a30:427_6": "tayā kato aggi atisītalo,",
  "atk-s0513a30:427_7": "mama sarīre lomakūpamattampi uṇhaṁ kātuṁ na sakkoti,",
  "atk-s0513a30:427_8": "kiṁ nāmeta”nti āha.",
  "atk-s0513a30:427_9": "“Sasapaṇḍita,",
  "atk-s0513a30:427_10": "nāhaṁ brāhmaṇo,",
  "atk-s0513a30:427_11": "sakkohamasmi,",
  "atk-s0513a30:427_12": "tava vīmaṁsanatthāya āgatomhī”ti. “Sakka,",
  "atk-s0513a30:427_13": "tvaṁ tāva tiṭṭha,",
  "atk-s0513a30:427_14": "sakalopi ce lokasannivāso maṁ dānena vīmaṁseyya,",
  "atk-s0513a30:427_15": "neva me adātukāmataṁ passeyyā”ti bodhisatto sīhanādaṁ nadi.",
  "atk-s0513a30:427_16": "Atha naṁ sakko “sasapaṇḍita,",
  "atk-s0513a30:427_17": "tava guṇo sakalakappaṁ pākaṭo hotū”ti pabbataṁ pīḷetvā pabbatarasaṁ ādāya candamaṇḍale sasalakkhaṇaṁ",
  "atk-s0513a30:427_18": "likhitvā bodhisattaṁ ānetvā tasmiṁ vanasaṇḍe tasmiṁyeva vanagumbe taruṇadabbatiṇapiṭṭhe nipajjāpetvā",
  "atk-s0513a30:427_19": "attano vasanaṭṭhānameva gato.",
  "atk-s0513a30:427_20": "Tepi cattāro paṇḍitā samaggā sammodamānā sīlaṁ pūretvā dānaṁ datvā uposathakammaṁ katvā yathākammaṁ gatā.",
  "atk-s0513a30:428_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:428_1": "saccapariyosāne sabbaparikkhāradānadāyako gahapati sotāpattiphale patiṭṭhahi.",
  "atk-s0513a30:429_0": "Tadā uddo ānando ahosi,",
  "atk-s0513a30:429_1": "siṅgālo moggallāno,",
  "atk-s0513a30:429_2": "makkaṭo sāriputto,",
  "atk-s0513a30:429_3": "sakko anuruddho,",
  "atk-s0513a30:429_4": "sasapaṇḍito pana ahameva ahosinti.",
  "atk-s0513a30:430_0": "Sasapaṇḍitajātakavaṇṇanā chaṭṭhā.",
  "atk-s0513a30:432_0": "[317] 7. Matarodanajātakavaṇṇanā",
  "atk-s0513a30:433_0": "Mataṁmataṁ eva rodathāti idaṁ satthā jetavane viharanto aññataraṁ sāvatthivāsiṁ kuṭumbikaṁ ārabbha kathesi.",
  "atk-s0513a30:433_1": "Tassa kira bhātā kālamakāsi.",
  "atk-s0513a30:433_2": "So tassa kālakiriyāya sokābhibhūto na nhāyati na bhuñjati na vilimpati,",
  "atk-s0513a30:433_3": "pātova susānaṁ gantvā sokasamappito rodati.",
  "atk-s0513a30:433_4": "Satthā paccūsasamaye lokaṁ olokento tassa sotāpattiphalūpanissayaṁ disvā “imassa atītakāraṇaṁ āharitvā",
  "atk-s0513a30:433_5": "sokaṁ vūpasametvā sotāpattiphalaṁ dātuṁ ṭhapetvā maṁ añño koci samattho natthi,",
  "atk-s0513a30:433_6": "imassa mayā avassayena bhavituṁ vaṭṭatī”ti punadivase pacchābhattaṁ piṇḍapātapaṭikkanto pacchāsamaṇaṁ",
  "atk-s0513a30:433_7": "ādāya tassa gharadvāraṁ gantvā “satthā āgato”ti sutvā āsanaṁ paññapetvā “pavesethā”ti kuṭumbikena vutto",
  "atk-s0513a30:433_8": "pavisitvā paññatte āsane nisīdi.",
  "atk-s0513a30:433_9": "Kuṭumbikopi āgantvā satthāraṁ vanditvā ekamantaṁ nisīdi.",
  "atk-s0513a30:433_10": "Atha naṁ satthā “kiṁ kuṭumbika cintesī”ti āha. “Āma, bhante,",
  "atk-s0513a30:433_11": "mama bhātu matakālato paṭṭhāya cintemī”ti. “Āvuso,",
  "atk-s0513a30:433_12": "sabbe saṅkhārā aniccā,",
  "atk-s0513a30:433_13": "bhijjitabbayuttakaṁ bhijjati,",
  "atk-s0513a30:433_14": "na tattha cintetabbaṁ,",
  "atk-s0513a30:433_15": "porāṇakapaṇḍitāpi bhātari matepi ‘bhijjitabbayuttakaṁ bhijjatī’ti na cintayiṁsū”ti vatvā tena yācito atītaṁ āhari.",
  "atk-s0513a30:434_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhave seṭṭhikule nibbatti,",
  "atk-s0513a30:434_1": "tassa vayappattassa mātāpitaro kālamakaṁsu.",
  "atk-s0513a30:434_2": "Tesu kālakatesu bodhisattassa bhātā kuṭumbaṁ vicāreti,",
  "atk-s0513a30:434_3": "bodhisatto taṁ nissāya jīvati.",
  "atk-s0513a30:434_4": "So aparabhāge tathārūpena byādhinā kālamakāsi.",
  "atk-s0513a30:434_5": "Ñātimittā suhajjā sannipatitvā bāhā paggayha kandanti rodanti,",
  "atk-s0513a30:434_6": "ekopi sakabhāvena saṇṭhātuṁ nāsakkhi,",
  "atk-s0513a30:434_7": "bodhisatto pana neva kandati na rodati.",
  "atk-s0513a30:434_8": "Manussā “passatha bho,",
  "atk-s0513a30:434_9": "imassa bhātari mate mukhasaṅkocanamattampi natthi,",
  "atk-s0513a30:434_10": "ativiya thaddhahadayo,",
  "atk-s0513a30:434_11": "‘dvepi koṭṭhāse ahameva paribhuñjissāmī’ti bhātu maraṇaṁ icchati maññe”ti bodhisattaṁ garahiṁsu.",
  "atk-s0513a30:434_12": "Ñātakāpi naṁ “tvaṁ bhātari mate na rodasī”ti garahiṁsuyeva.",
  "atk-s0513a30:434_13": "So tesaṁ kathaṁ sutvā “tumhe attano andhabālabhāvena aṭṭha lokadhamme ajānantā ‘mama bhātā mato’ti rodatha,",
  "atk-s0513a30:434_14": "ahampi marissāmi,",
  "atk-s0513a30:434_15": "tumhepi marissatha,",
  "atk-s0513a30:434_16": "attānampi ‘mayampi marissāmā’ti kasmā na rodatha.",
  "atk-s0513a30:434_17": "Sabbe saṅkhārā aniccā hutvā nirujjhanti,",
  "atk-s0513a30:434_18": "teneva sabhāvena saṇṭhātuṁ samattho ekasaṅkhāropi natthi.",
  "atk-s0513a30:434_19": "Tumhe andhabālā aññāṇatāya aṭṭha lokadhamme ajānitvā rodatha,",
  "atk-s0513a30:434_20": "ahaṁ kimatthaṁ rodissāmī”ti vatvā imā gāthā abhāsi –",
  "atk-s0513a30:435_0": "65.",
  "atk-s0513a30:436_0": "“Mataṁ mataṁ eva rodatha, na hi taṁ rodatha yo marissati;",
  "atk-s0513a30:437_0": "Sabbepi sarīradhārino, anupubbena jahanti jīvitaṁ.",
  "atk-s0513a30:438_0": "66.",
  "atk-s0513a30:439_0": "“Devamanussā catuppadā, pakkhigaṇā uragā ca bhogino;",
  "atk-s0513a30:440_0": "Samhi sarīre anissarā, ramamānāva jahanti jīvitaṁ.",
  "atk-s0513a30:441_0": "67.",
  "atk-s0513a30:442_0": "“Evaṁ calitaṁ asaṇṭhitaṁ, sukhadukkhaṁ manujesvapekkhiya;",
  "atk-s0513a30:443_0": "Kanditaruditaṁ niratthakaṁ, kiṁ vo sokagaṇābhikīrare.",
  "atk-s0513a30:444_0": "68.",
  "atk-s0513a30:445_0": "“Dhuttā ca soṇḍā akatā, bālā sūrā ayogino;",
  "atk-s0513a30:446_0": "Dhīraṁ maññanti bāloti, ye dhammassa akovidā”ti.",
  "atk-s0513a30:447_0": "Tattha mataṁ mataṁ evāti mataṁ mataṁyeva.",
  "atk-s0513a30:447_1": "Anupubbenāti attano attano maraṇavāre sampatte paṭipāṭiyā jahanti jīvitaṁ,",
  "atk-s0513a30:447_2": "na ekatova sabbe maranti,",
  "atk-s0513a30:447_3": "yadi evaṁ mareyyuṁ,",
  "atk-s0513a30:447_4": "lokappavatti ucchijjeyya.",
  "atk-s0513a30:447_5": "Bhoginoti mahantena sarīrabhogena samannāgatā.",
  "atk-s0513a30:447_6": "Ramamānāvāti tattha tattha nibbattā sabbepi ete devādayo sattā attano attano nibbattaṭṭhāne abhiramamānāva anukkaṇṭhitāva jīvitaṁ jahanti.",
  "atk-s0513a30:447_7": "Evaṁ calitanti evaṁ tīsu bhavesu niccalabhāvassa ca saṇṭhitabhāvassa ca abhāvā calitaṁ asaṇṭhitaṁ.",
  "atk-s0513a30:447_8": "Kiṁ vo sokagaṇābhikīrareti kiṁkāraṇā tumhe sokarāsī abhikiranti ajjhottharanti.",
  "atk-s0513a30:448_0": "Dhuttāca soṇḍā akatāti itthidhuttā surādhuttā akkhadhuttā ca surāsoṇḍādayo soṇḍā ca akatabuddhino asikkhitakā ca.",
  "atk-s0513a30:448_1": "Bālāti bālyena samannāgatā aviddasuno.",
  "atk-s0513a30:448_2": "Sūrā ayoginoti ayonisomanasikārena sūrā,",
  "atk-s0513a30:448_3": "yogesu ayuttatāya ayogino.",
  "atk-s0513a30:448_4": "“Ayodhino”tipi pāṭho,",
  "atk-s0513a30:448_5": "kilesamārena saddhiṁ yujjhituṁ asamatthāti attho.",
  "atk-s0513a30:448_6": "Dhīraṁ maññanti bāloti,",
  "atk-s0513a30:448_7": "ye dhammassa akovidāti ye evarūpā dhuttādayo aṭṭhavidhassa lokadhammassa akovidā,",
  "atk-s0513a30:448_8": "te appamattakepi dukkhadhamme uppanne attanā kandamānā rodamānā aṭṭha lokadhamme kathato jānitvā ñātimaraṇādīsu",
  "atk-s0513a30:448_9": "akandantaṁ arodantaṁ mādisaṁ dhīraṁ paṇḍitaṁ “bālo ayaṁ na rodatī”ti maññantīti.",
  "atk-s0513a30:449_0": "Evaṁ bodhisatto tesaṁ dhammaṁ desetvā sabbepi te nissoke akāsi.",
  "atk-s0513a30:450_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:450_1": "saccapariyosāne kuṭumbiko sotāpattiphale patiṭṭhahi.",
  "atk-s0513a30:450_2": "Tadā mahājanasssa dhammaṁ desetvā nissokabhāvakarapaṇḍito pana ahameva ahosinti.",
  "atk-s0513a30:451_0": "Matarodanajātakavaṇṇanā sattamā.",
  "atk-s0513a30:453_0": "[318] 8. Kaṇaverajātakavaṇṇanā",
  "atk-s0513a30:454_0": "Yaṁ taṁ vasanta samayeti idaṁ satthā jetavane viharanto purāṇadutiyikāpalobhanaṁ ārabbha kathesi.",
  "atk-s0513a30:454_1": "Vatthu indriyajātake āvi bhavissati.",
  "atk-s0513a30:454_2": "Satthā pana taṁ bhikkhuṁ “pubbe tvaṁ bhikkhu etaṁ nissāya asinā sīsacchedaṁ paṭilabhī”ti vatvā tena yācito atītaṁ āhari.",
  "atk-s0513a30:455_0": "Atīte bārāṇasiyaṁ brahmadatte rajjaṁ kārente bodhisatto kāsigāmake ekassa gahapatikassa ghare coranakkhattena",
  "atk-s0513a30:455_1": "jāto vayappatto corakammaṁ katvā jīvikaṁ kappento loke pākaṭo ahosi sūro nāgabalo,",
  "atk-s0513a30:455_2": "koci naṁ gaṇhituṁ nāsakkhi.",
  "atk-s0513a30:455_3": "So ekadivasaṁ ekasmiṁ seṭṭhighare sandhiṁ chinditvā bahuṁ dhanaṁ avahari.",
  "atk-s0513a30:455_4": "Nāgarā rājānaṁ upasaṅkamitvā “deva,",
  "atk-s0513a30:455_5": "eko mahācoro nagaraṁ vilumpati,",
  "atk-s0513a30:455_6": "taṁ gaṇhāpethā”ti vadiṁsu.",
  "atk-s0513a30:455_7": "Rājā tassa gahaṇatthāya nagaraguttikaṁ āṇāpesi.",
  "atk-s0513a30:455_8": "So rattibhāge tattha tattha vaggabandhanena manusse ṭhapetvā taṁ sahoḍḍhaṁ gāhāpetvā rañño ārocesi.",
  "atk-s0513a30:455_9": "Rājā “sīsamassa chindā”ti nagaraguttikaññeva āṇāpesi.",
  "atk-s0513a30:455_10": "Nagaraguttiko taṁ pacchābāhaṁ gāḷhabandhanaṁ bandhāpetvā gīvāyassa rattakaṇavīramālaṁ laggetvā sīse iṭṭhakacuṇṇaṁ",
  "atk-s0513a30:455_11": "okiritvā catukke catukke kasāhi tāḷāpento kharassarena paṇavena āghātanaṁ neti.",
  "atk-s0513a30:455_12": "“Imasmiṁ kira nagare vilopakārako coro gahito”ti sakalanagaraṁ saṅkhubhi.",
  "atk-s0513a30:456_0": "Tadā ca bārāṇasiyaṁ sahassaṁ gaṇhantī sāmā nāma gaṇikā hoti rājavallabhā pañcasatavaṇṇadāsīparivārā.",
  "atk-s0513a30:456_1": "Sā pāsādatale vātapānaṁ vivaritvā ṭhitā taṁ nīyamānaṁ passi.",
  "atk-s0513a30:456_2": "So pana abhirūpo pāsādiko ativiya sobhaggappatto devavaṇṇo sabbesaṁ matthakamatthakena paññāyati.",
  "atk-s0513a30:456_3": "Sāmā taṁ disvā paṭibaddhacittā hutvā “kena nu kho upāyenāhaṁ imaṁ purisaṁ attano sāmikaṁ kareyya”nti",
  "atk-s0513a30:456_4": "cintayantī “attheko upāyo”ti attano atthacarikāya ekissā hatthe nagaraguttikassa sahassaṁ pesesi “ayaṁ",
  "atk-s0513a30:456_5": "coro sāmāya bhātā,",
  "atk-s0513a30:456_6": "aññatra sāmāya añño etassa avassayo natthi,",
  "atk-s0513a30:456_7": "tumhe kira idaṁ sahassaṁ gahetvā etaṁ vissajjethā”ti.",
  "atk-s0513a30:456_8": "Sā gantvā tathā akāsi.",
  "atk-s0513a30:456_9": "Nagaraguttiko “ayaṁ coro pākaṭo,",
  "atk-s0513a30:456_10": "na sakkā etaṁ vissajjetuṁ,",
  "atk-s0513a30:456_11": "aññaṁ pana manussaṁ labhitvā imaṁ paṭicchannayānake nisīdāpetvā pesetuṁ sakkā”ti āha.",
  "atk-s0513a30:456_12": "Sā gantvā tassā ārocesi.",
  "atk-s0513a30:457_0": "Tadā paneko seṭṭhiputto sāmāya paṭibaddhacitto devasikaṁ sahassaṁ deti.",
  "atk-s0513a30:457_1": "So taṁ divasampi sūriyatthaṅgamanavelāya sahassaṁ gaṇhitvā taṁ gharaṁ agamāsi.",
  "atk-s0513a30:457_2": "Sāmāpi sahassabhaṇḍikaṁ gahetvā ūrūsu ṭhapetvā parodantī nisinnā hoti.",
  "atk-s0513a30:457_3": "“Kiṁ eta”nti ca vuttā “sāmi,",
  "atk-s0513a30:457_4": "ayaṁ coro mama bhātā,",
  "atk-s0513a30:457_5": "‘ahaṁ nīcakammaṁ karomī’ti mayhaṁ santikaṁ na eti,",
  "atk-s0513a30:457_6": "nagaraguttikassa pahitaṁ ‘sahassaṁ labhamāno vissajjessāmi na’nti sāsanaṁ pesesi.",
  "atk-s0513a30:457_7": "Idāni imaṁ sahassaṁ ādāya nagaraguttikassa santikaṁ gacchantaṁ na labhāmī”ti āha.",
  "atk-s0513a30:457_8": "So tassā paṭibaddhacittatāya “ahaṁ gamissāmī”ti āha.",
  "atk-s0513a30:457_9": "“Tena hi tayā ābhatameva gahetvā gacchāhī”ti.",
  "atk-s0513a30:457_10": "So taṁ gahetvā nagaraguttikassa gehaṁ gañchi.",
  "atk-s0513a30:457_11": "So taṁ seṭṭhiputtaṁ paṭicchannaṭṭhāne ṭhapetvā coraṁ paṭicchannayānake nisīdāpetvā sāmāya pahiṇitvā “ayaṁ coro raṭṭhe pākaṭo,",
  "atk-s0513a30:457_12": "tamandhakāraṁ tāva hotu,",
  "atk-s0513a30:457_13": "atha naṁ manusssānaṁ paṭisallīnavelāya ghātāpessāmī”ti apadesaṁ katvā muhuttaṁ vītināmetvā manussesu",
  "atk-s0513a30:457_14": "paṭisallīnesu seṭṭhiputtaṁ mahantenārakkhena āghātanaṁ netvā asinā sīsaṁ chinditvā sarīraṁ sūle āropetvā",
  "atk-s0513a30:457_15": "nagaraṁ pāvisi.",
  "atk-s0513a30:458_0": "Tato paṭṭhāya sāmā aññesaṁ hatthato kiñci na gaṇhāti,",
  "atk-s0513a30:458_1": "teneva saddhiṁ abhiramamānā vicarati.",
  "atk-s0513a30:458_2": "So cintesi “sace ayaṁ aññasmiṁ paṭibaddhacittā bhavissati,",
  "atk-s0513a30:458_3": "mampi mārāpetvā tena saddhiṁ abhiramissati,",
  "atk-s0513a30:458_4": "accantaṁ mittadubbhinī esā,",
  "atk-s0513a30:458_5": "mayā idha avasitvā khippaṁ palāyituṁ vaṭṭati,",
  "atk-s0513a30:458_6": "gacchanto ca pana tucchahattho agantvā etissā ābharaṇabhaṇḍaṁ gahetvā gacchissāmī”ti cintetvā ekasmiṁ divase taṁ āha – “bhadde,",
  "atk-s0513a30:458_7": "mayaṁ pañjare pakkhittakukkuṭā viya niccaṁ ghareyeva homa,",
  "atk-s0513a30:458_8": "ekadivasaṁ uyyānakīḷaṁ karissāmā”ti.",
  "atk-s0513a30:458_9": "Sā “sādhū”ti sampaṭicchitvā khādanīyabhojanīyādiṁ sabbaṁ paṭiyādetvā sabbābharaṇapaṭimaṇḍitā tena saddhiṁ paṭicchannayāne nisīditvā uyyānaṁ agamāsi.",
  "atk-s0513a30:458_10": "So tattha tāya saddhiṁ kīḷanto “idāni mayhaṁ palāyituṁ vaṭṭatī”ti tāya saddhiṁ kilesaratiyā ramitukāmo",
  "atk-s0513a30:458_11": "viya ekaṁ kaṇavīragacchantaraṁ pavisitvā taṁ āliṅganto viya nippīḷetvā visaññaṁ katvā pātetvā sabbābharaṇāni",
  "atk-s0513a30:458_12": "omuñcitvā tassāyeva uttarāsaṅgena bandhitvā bhaṇḍikaṁ khandhe ṭhapetvā uyyānavatiṁ laṅghitvā pakkāmi.",
  "atk-s0513a30:459_0": "Sāpi paṭiladdhasaññā uṭṭhāya paricārikānaṁ santikaṁ āgantvā “ayyaputto kaha”nti pucchi.",
  "atk-s0513a30:459_1": "“Na jānāma, ayye”ti.",
  "atk-s0513a30:459_2": "“Maṁ matāti saññāya bhāyitvā palāto bhavissatī”ti anattamanā hutvā tatoyeva gehaṁ gantvā “mama piyasāmikassa",
  "atk-s0513a30:459_3": "adiṭṭhakālato paṭṭhāyeva alaṅkatasayane na sayissāmī”ti bhūmiyaṁ nipajji.",
  "atk-s0513a30:459_4": "Tato paṭṭhāya manāpaṁ sāṭakaṁ na nivāseti,",
  "atk-s0513a30:459_5": "dve bhattāni na bhuñjati,",
  "atk-s0513a30:459_6": "gandhamālādīni na paṭisevati,",
  "atk-s0513a30:459_7": "“yena kenaci upāyena ayyaputtaṁ pariyesitvā pakkosāpessāmī”ti naṭe pakkosāpetvā sahassaṁ adāsi.",
  "atk-s0513a30:459_8": "“Kiṁ karoma,",
  "atk-s0513a30:459_9": "ayye”ti vutte “tumhākaṁ agamanaṭṭhānaṁ nāma natthi,",
  "atk-s0513a30:459_10": "tumhe gāmanigamarājadhāniyo carantā samajjaṁ katvā samajjamaṇḍale paṭhamameva imaṁ gītaṁ gāyeyyāthā”ti",
  "atk-s0513a30:459_11": "naṭe sikkhāpentī paṭhamaṁ gāthaṁ vatvā “tumhehi imasmiṁ gītake gīte sace ayyaputto tasmiṁ parisantare",
  "atk-s0513a30:459_12": "bhavissati,",
  "atk-s0513a30:459_13": "tumhehi saddhiṁ kathessati,",
  "atk-s0513a30:459_14": "athassa mama arogabhāvaṁ kathetvā taṁ ādāya āgaccheyyātha,",
  "atk-s0513a30:459_15": "no ce āgacchati,",
  "atk-s0513a30:459_16": "sāsanaṁ peseyyāthā”ti paribbayaṁ datvā naṭe uyyojesi.",
  "atk-s0513a30:459_17": "Te bārāṇasito nikkhamitvā tattha tattha samajjaṁ karontā ekaṁ paccantagāmakaṁ agamiṁsu.",
  "atk-s0513a30:459_18": "Sopi coro palāyitvā tattha vasati.",
  "atk-s0513a30:459_19": "Te tattha samajjaṁ karontā paṭhamameva imaṁ gītakaṁ gāyiṁsu –",
  "atk-s0513a30:460_0": "69.",
  "atk-s0513a30:461_0": "“Yaṁ taṁ vasantasamaye, kaṇaveresu bhāṇusu;",
  "atk-s0513a30:462_0": "Sāmaṁ bāhāya pīḷesi, sā taṁ ārogyamabravī”ti.",
  "atk-s0513a30:463_0": "Tattha kaṇaveresūti karavīresu.",
  "atk-s0513a30:463_1": "Bhāṇusūti rattavaṇṇānaṁ pupphānaṁ pabhāya sampannesu.",
  "atk-s0513a30:463_2": "Sāmanti evaṁnāmikaṁ.",
  "atk-s0513a30:463_3": "Pīḷesīti kilesaratiyā ramitukāmo viya āliṅganto pīḷesi.",
  "atk-s0513a30:463_4": "Sā tanti sā sāmā arogā,",
  "atk-s0513a30:463_5": "tvaṁ pana “sā matā”ti saññāya bhīto palāyasi,",
  "atk-s0513a30:463_6": "sā attano ārogyaṁ abravi kathesi,",
  "atk-s0513a30:463_7": "ārocesīti attho.",
  "atk-s0513a30:464_0": "Coro taṁ sutvā naṭaṁ upasaṅkamitvā “tvaṁ ‘sāmā jīvatī’ti vadasi,",
  "atk-s0513a30:464_1": "ahaṁ pana na saddahāmī”ti tena saddhiṁ sallapanto dutiyaṁ gāthamāha –",
  "atk-s0513a30:465_0": "70.",
  "atk-s0513a30:466_0": "“Ambho na kira saddheyyaṁ, yaṁ vāto pabbataṁ vahe;",
  "atk-s0513a30:467_0": "Pabbatañce vahe vāto, sabbampi pathaviṁ vahe;",
  "atk-s0513a30:468_0": "Yattha sāmā kālakatā, sā maṁ ārogyamabravī”ti.",
  "atk-s0513a30:469_0": "Tassattho –",
  "atk-s0513a30:469_1": "ambho naṭa,",
  "atk-s0513a30:469_2": "idaṁ kira na saddaheyyaṁ na saddahitabbaṁ.",
  "atk-s0513a30:469_3": "Yaṁ vāto tiṇapaṇṇāni viya pabbataṁ vaheyya,",
  "atk-s0513a30:469_4": "sacepi so pabbataṁ vaheyya,",
  "atk-s0513a30:469_5": "sabbampi pathaviṁ vaheyya,",
  "atk-s0513a30:469_6": "yathā cetaṁ asaddaheyyaṁ,",
  "atk-s0513a30:469_7": "tathā idanti.",
  "atk-s0513a30:469_8": "Yattha sāmā kālakatāti yā nāma sāmā kālakatā,",
  "atk-s0513a30:469_9": "sā maṁ ārogyaṁ abravīti kiṁkāraṇā saddaheyyaṁ.",
  "atk-s0513a30:469_10": "Matā nāma na kassaci sāsanaṁ pesentīti.",
  "atk-s0513a30:470_0": "Tassa vacanaṁ sutvā naṭo tatiyaṁ gāthamāha –",
  "atk-s0513a30:471_0": "71.",
  "atk-s0513a30:472_0": "“Na ceva sā kālakatā, na ca sā aññamicchati;",
  "atk-s0513a30:473_0": "Ekabhattikinī sāmā, tameva abhikaṅkhatī”ti.",
  "atk-s0513a30:474_0": "Tattha tameva abhikaṅkhatīti aññaṁ purisaṁ na icchati, taññeva kaṅkhati icchati patthetīti.",
  "atk-s0513a30:475_0": "Taṁ sutvā coro “sā jīvatu vā mā vā, na tāya mayhaṁ attho”ti vatvā catutthaṁ gāthamāha –",
  "atk-s0513a30:476_0": "72.",
  "atk-s0513a30:477_0": "“Asanthutaṁ maṁ cirasanthutena, nimīni sāmā adhuvaṁ dhuvena;",
  "atk-s0513a30:478_0": "Mayāpi sāmā nimineyya aññaṁ, ito ahaṁ dūrataraṁ gamissa”nti.",
  "atk-s0513a30:479_0": "Tattha asanthutanti akatasaṁsaggaṁ.",
  "atk-s0513a30:479_1": "Cirasanthutenāti cirakatasaṁsaggena.",
  "atk-s0513a30:479_2": "Nimīnīti parivattesi.",
  "atk-s0513a30:479_3": "Adhuvaṁ dhuvenāti maṁ adhuvaṁ tena dhuvasāmikena parivattetuṁ nagaraguttikassa sahassaṁ datvā maṁ gaṇhīti attho.",
  "atk-s0513a30:479_4": "Mayāpi sāmā nimineyya aññanti sāmā mayāpi aññaṁ sāmikaṁ parivattetvā gaṇheyya.",
  "atk-s0513a30:479_5": "Ito ahaṁ dūrataraṁ gamissanti yattha na sakkā tassā sāsanaṁ vā pavattiṁ vā sotuṁ,",
  "atk-s0513a30:479_6": "tādisaṁ dūrataraṁ ṭhānaṁ gamissaṁ,",
  "atk-s0513a30:479_7": "tasmā mama ito aññattha gatabhāvaṁ tassā ārocethāti vatvā tesaṁ passantānaññeva gāḷhataraṁ nivāsetvā vegena palāyi.",
  "atk-s0513a30:480_0": "Naṭā gantvā tena katakiriyaṁ tassā kathayiṁsu.",
  "atk-s0513a30:480_1": "Sā vippaṭisārinī hutvā attano pakatiyā eva vītināmesi.",
  "atk-s0513a30:481_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:481_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a30:482_0": "Tadā seṭṭhiputto ayaṁ bhikkhu ahosi, sāmā purāṇadutiyikā, coro pana ahameva ahosinti.",
  "atk-s0513a30:483_0": "Kaṇaverajātakavaṇṇanā aṭṭhamā.",
  "atk-s0513a30:485_0": "[319] 9. Tittirajātakavaṇṇanā",
  "atk-s0513a30:486_0": "Susukhaṁvata jīvāmīti idaṁ satthā kosambiyaṁ nissāya badarikārāme viharanto rāhulattheraṁ ārabbha kathesi.",
  "atk-s0513a30:486_1": "Vatthu heṭṭhā tipallatthajātake vitthāritameva.",
  "atk-s0513a30:486_2": "Bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:486_3": "rāhulo sikkhākāmo kukkuccako ovādakkhamo”ti.",
  "atk-s0513a30:486_4": "Tassāyasmato guṇakathāya samuṭṭhāpitāya satthā āgantvā “kāya nuttha,",
  "atk-s0513a30:486_5": "bhikkhave,",
  "atk-s0513a30:486_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:486_7": "bhikkhave, idāneva,",
  "atk-s0513a30:486_8": "pubbepi rāhulo sikkhākāmo kukkuccako ovādakkhamoyevā”ti vatvā atītaṁ āhari.",
  "atk-s0513a30:487_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto takkasilaṁ",
  "atk-s0513a30:487_1": "gantvā sabbasippāni uggaṇhitvā nikkhamma himavantapadese isipabbajjaṁ pabbajitvā abhiññā ca samāpattiyo",
  "atk-s0513a30:487_2": "ca nibbattetvā jhānakīḷaṁ kīḷanto ramaṇīye vanasaṇḍe vasitvā loṇambilasevanatthāya aññataraṁ paccantagāmakaṁ agamāsi.",
  "atk-s0513a30:487_3": "Tattha naṁ manussā disvā pasannacittā aññatarasmiṁ araññe paṇṇasālaṁ kāretvā paccayehi upaṭṭhahantā vāsāpesuṁ.",
  "atk-s0513a30:487_4": "Tadā tasmiṁ gāmake eko sākuṇiko ekaṁ dīpakatittiraṁ gahetvā suṭṭhu sikkhāpetvā pañjare pakkhipitvā paṭijaggati.",
  "atk-s0513a30:487_5": "So taṁ araññaṁ netvā tassa saddena āgatāgate tittire gahetvā vikkiṇitvā jīvikaṁ kappesi.",
  "atk-s0513a30:487_6": "Tittiro “maṁ ekaṁ nissāya bahū mama ñātakā nassanti,",
  "atk-s0513a30:487_7": "mayhametaṁ pāpa”nti nissaddo ahosi.",
  "atk-s0513a30:487_8": "So tassa nissaddabhāvaṁ ñatvā veḷupesikāya naṁ sīse paharati.",
  "atk-s0513a30:487_9": "Tittiro dukkhāturatāya saddaṁ karoti.",
  "atk-s0513a30:487_10": "Evaṁ so sākuṇiko taṁ nissāya tittire gahetvā jīvikaṁ kappesi.",
  "atk-s0513a30:488_0": "Atha so tittiro cintesi “ime marantūti mayhaṁ cetanā natthi,",
  "atk-s0513a30:488_1": "paṭiccakammaṁ pana maṁ phusati,",
  "atk-s0513a30:488_2": "mayi saddaṁ akaronte ete nāgacchanti,",
  "atk-s0513a30:488_3": "karonteyeva āgacchanti,",
  "atk-s0513a30:488_4": "āgatāgate ayaṁ gahetvā jīvitakkhayaṁ pāpeti,",
  "atk-s0513a30:488_5": "atthi nu kho ettha mayhaṁ pāpaṁ,",
  "atk-s0513a30:488_6": "natthī”ti.",
  "atk-s0513a30:488_7": "So tato paṭṭhāya “ko nu kho me imaṁ kaṅkhaṁ chindeyyā”ti tathārūpaṁ paṇḍitaṁ upadhārento carati.",
  "atk-s0513a30:488_8": "Athekadivasaṁ so sākuṇiko bahū tittire gahetvā pacchiṁ pūretvā “pānīyaṁ pivissāmī”ti bodhisattassa assamaṁ",
  "atk-s0513a30:488_9": "gantvā taṁ pañjaraṁ bodhisattassa santike ṭhapetvā pānīyaṁ pivitvā vālukātale nipanno niddaṁ okkami.",
  "atk-s0513a30:488_10": "Tittiro tassa niddokkantabhāvaṁ ñatvā “mama kaṅkhaṁ imaṁ tāpasaṁ pucchissāmi,",
  "atk-s0513a30:488_11": "jānanto me kathessatī”ti pañjare nisinnoyeva taṁ pucchanto paṭhamaṁ gāthamāha –",
  "atk-s0513a30:489_0": "73.",
  "atk-s0513a30:490_0": "“Susukhaṁ vata jīvāmi, labhāmi ceva bhuñjituṁ;",
  "atk-s0513a30:491_0": "Paripanthe ca tiṭṭhāmi, kā nu bhante gatī mamā”ti.",
  "atk-s0513a30:492_0": "Tattha susukhaṁ vata jīvāmīti ahaṁ, bhante,",
  "atk-s0513a30:492_1": "imaṁ sākuṇikaṁ nissāya suṭṭhu sukhaṁ jīvāmi.",
  "atk-s0513a30:492_2": "Labhāmīti yathārucitaṁ khādanīyaṁ bhojanīyaṁ bhuñjitumpi labhāmi.",
  "atk-s0513a30:492_3": "Paripanthe ca tiṭṭhāmīti apica kho yattha mama ñātakā mama saddena āgatāgatā vinassanti,",
  "atk-s0513a30:492_4": "tasmiṁ paripanthe tiṭṭhāmi. Kā nu, bhante,",
  "atk-s0513a30:492_5": "gatī mamāti kā nu kho, bhante,",
  "atk-s0513a30:492_6": "mama gati,",
  "atk-s0513a30:492_7": "kā nipphatti bhavissatīti pucchi.",
  "atk-s0513a30:493_0": "Tassa pañhaṁ vissajjento bodhisatto dutiyaṁ gāthamāha –",
  "atk-s0513a30:494_0": "74.",
  "atk-s0513a30:495_0": "“Mano ce te nappaṇamati, pakkhi pāpassa kammuno;",
  "atk-s0513a30:496_0": "Abyāvaṭassa bhadrassa, na pāpamupalimpatī”ti.",
  "atk-s0513a30:497_0": "Tattha pāpassa kammunoti yadi tava mano pāpakammassatthāya na paṇamati,",
  "atk-s0513a30:497_1": "pāpakaraṇe tanninno tappoṇo tappabbhāro na hoti.",
  "atk-s0513a30:497_2": "Abyāvaṭassāti evaṁ sante pāpakammakaraṇatthāya abyāvaṭassa ussukkaṁ anāpannassa tava bhadrassa suddhasseva sato pāpaṁ na upalimpati na allīyatīti.",
  "atk-s0513a30:498_0": "Taṁ sutvā tittiro tatiyaṁ gāthamāha –",
  "atk-s0513a30:499_0": "75.",
  "atk-s0513a30:500_0": "“Ñātako no nisinnoti, bahu āgacchate jano;",
  "atk-s0513a30:501_0": "Paṭiccakammaṁ phusati, tasmiṁ me saṅkate mano”ti.",
  "atk-s0513a30:502_0": "Tassattho – bhante,",
  "atk-s0513a30:502_1": "sacāhaṁ saddaṁ na kareyyaṁ,",
  "atk-s0513a30:502_2": "ayaṁ tittirajano na āgaccheyya,",
  "atk-s0513a30:502_3": "mayi pana saddaṁ karonte “ñātako no nisinno”ti ayaṁ bahu jano āgacchati,",
  "atk-s0513a30:502_4": "taṁ āgatāgataṁ luddo gahetvā jīvitakkhayaṁ pāpento maṁ paṭicca nissāya etaṁ pāṇātipātakammaṁ phusati paṭilabhati vindati,",
  "atk-s0513a30:502_5": "tasmiṁ maṁ paṭicca kate pāpe mama nu kho etaṁ pāpanti evaṁ me mano saṅkate parisaṅkati kukkuccaṁ āpajjatīti.",
  "atk-s0513a30:503_0": "Taṁ sutvā bodhisatto catutthaṁ gāthamāha –",
  "atk-s0513a30:504_0": "76.",
  "atk-s0513a30:505_0": "“Na paṭiccakammaṁ phusati, mano ce nappadussati;",
  "atk-s0513a30:506_0": "Appossukkassa bhadrassa, na pāpamupalimpatī”ti.",
  "atk-s0513a30:507_0": "Tassattho –",
  "atk-s0513a30:507_1": "yadi tava pāpakiriyāya mano na padussati,",
  "atk-s0513a30:507_2": "tanninno tappono tappabbhāro na hoti,",
  "atk-s0513a30:507_3": "evaṁ sante luddena āyasmantaṁ paṭicca katampi pāpakammaṁ taṁ na phusati na allīyati,",
  "atk-s0513a30:507_4": "pāpakiriyāya hi appossukkassa nirālayassa bhadrassa parisuddhasseva sato tava pāṇātipātacetanāya abhāvā taṁ pāpaṁ na upalimpati,",
  "atk-s0513a30:507_5": "tava cittaṁ na allīyatīti.",
  "atk-s0513a30:508_0": "Evaṁ mahāsatto tittiraṁ saññāpesi,",
  "atk-s0513a30:508_1": "sopi taṁ nissāya nikkukkucco ahosi.",
  "atk-s0513a30:508_2": "Luddo pabuddho bodhisattaṁ vanditvā pañjaraṁ ādāya pakkāmi.",
  "atk-s0513a30:509_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:509_1": "“tadā tittiro rāhulo ahosi,",
  "atk-s0513a30:509_2": "tāpaso pana ahameva ahosi”nti.",
  "atk-s0513a30:510_0": "Tittirajātakavaṇṇanā navamā.",
  "atk-s0513a30:512_0": "[320] 10. Succajajātakavaṇṇanā",
  "atk-s0513a30:513_0": "Succajaṁ vata naccajīti idaṁ satthā jetavane viharanto ekaṁ kuṭumbikaṁ ārabbha kathesi.",
  "atk-s0513a30:513_1": "So kira “gāmake uddhāraṁ sādhessāmī”ti bhariyāya saddhiṁ tattha gantvā sādhetvā dhanaṁ āharitvā “pacchā",
  "atk-s0513a30:513_2": "nessāmī”ti ekasmiṁ kule ṭhapetvā puna sāvatthiṁ gacchanto antarāmagge ekaṁ pabbataṁ addasa.",
  "atk-s0513a30:513_3": "Atha naṁ bhariyā āha “sace, sāmi,",
  "atk-s0513a30:513_4": "ayaṁ pabbato suvaṇṇamayo bhaveyya,",
  "atk-s0513a30:513_5": "dadeyyāsi pana me kiñcī”ti.",
  "atk-s0513a30:513_6": "“Kāsi tvaṁ,",
  "atk-s0513a30:513_7": "na kiñci dassāmī”ti.",
  "atk-s0513a30:513_8": "Sā “yāva thaddhahadayo vatāyaṁ,",
  "atk-s0513a30:513_9": "pabbate suvaṇṇamaye jātepi mayhaṁ kiñci na dassatī”ti anattamanā ahosi.",
  "atk-s0513a30:513_10": "Te jetavanasamīpaṁ āgantvā “pānīyaṁ pivissāmā”ti vihāraṁ pavisitvā pānīyaṁ piviṁsu.",
  "atk-s0513a30:513_11": "Satthāpi paccūsakāleyeva tesaṁ sotāpattiphalassa upanissayaṁ disvā āgamanaṁ olokayamāno gandhakuṭipariveṇe nisīdi chabbaṇṇarasmiyo vissajjento.",
  "atk-s0513a30:513_12": "Tepi pānīyaṁ pivitvā āgantvā satthāraṁ vanditvā nisīdiṁsu.",
  "atk-s0513a30:513_13": "Satthā tehi saddhiṁ paṭisanthāraṁ katvā “kahaṁ gatātthā”ti pucchi.",
  "atk-s0513a30:513_14": "“Amhākaṁ gāmake uddhāraṁ sādhanatthāya,",
  "atk-s0513a30:513_15": "bhante”ti. “Kiṁ,",
  "atk-s0513a30:513_16": "upāsike tava sāmiko tuyhaṁ hitaṁ paṭikaṅkhati,",
  "atk-s0513a30:513_17": "upakāraṁ te karotī”ti. Bhante,",
  "atk-s0513a30:513_18": "ahaṁ imasmiṁ sasinehā,",
  "atk-s0513a30:513_19": "ayaṁ pana mayi nissineho,",
  "atk-s0513a30:513_20": "ajja mayā pabbataṁ disvā “sacāyaṁ pabbato suvaṇṇamayo assa,",
  "atk-s0513a30:513_21": "kiñci me dadeyyāsī”ti vutto “kāsi tvaṁ,",
  "atk-s0513a30:513_22": "na kiñci dassāmī”ti āha,",
  "atk-s0513a30:513_23": "evaṁ thaddhahadayo ayanti. “Upāsike,",
  "atk-s0513a30:513_24": "evaṁ nāmesa vadati,",
  "atk-s0513a30:513_25": "yadā pana tava guṇaṁ sarati,",
  "atk-s0513a30:513_26": "tadā sabbissariyaṁ te detī”ti vatvā “kathetha,",
  "atk-s0513a30:513_27": "bhante”ti tehi yācito atītaṁ āhari.",
  "atk-s0513a30:514_0": "Atīte bārāṇasiyaṁ brahmadatte rajjaṁ kārente bodhisatto tassa sabbakiccakārako amacco ahosi.",
  "atk-s0513a30:514_1": "Athekadivasaṁ rājā puttaṁ uparājānaṁ upaṭṭhānaṁ āgacchantaṁ disvā “ayaṁ mama antepure dubbheyyā”ti taṁ pakkosāpetvā “tāta,",
  "atk-s0513a30:514_2": "yāvāhaṁ jīvāmi,",
  "atk-s0513a30:514_3": "tāva nagare vasituṁ na lacchasi,",
  "atk-s0513a30:514_4": "aññattha vasitvā mamaccayena rajjaṁ kārehī”ti āha.",
  "atk-s0513a30:514_5": "So “sādhū”ti pitaraṁ vanditvā jeṭṭhabhariyāya saddhiṁ nagarā nikkhamitvā paccantaṁ gantvā araññaṁ pavisitvā",
  "atk-s0513a30:514_6": "paṇṇasālaṁ māpetvā vanamūlaphalāphalehi yāpento vasi.",
  "atk-s0513a30:514_7": "Aparabhāge rājā kālamakāsi.",
  "atk-s0513a30:514_8": "Uparājā nakkhattaṁ olokento tassa kālakatabhāvaṁ ñatvā bārāṇasiṁ āgacchanto antarāmagge ekaṁ pabbataṁ addasa.",
  "atk-s0513a30:514_9": "Atha naṁ bhariyā āha “sace, deva,",
  "atk-s0513a30:514_10": "ayaṁ pabbato suvaṇṇamayo assa,",
  "atk-s0513a30:514_11": "dadeyyāsi me kiñcī”ti.",
  "atk-s0513a30:514_12": "“Kāsi tvaṁ,",
  "atk-s0513a30:514_13": "na kiñci dassāmī”ti.",
  "atk-s0513a30:514_14": "Sā “ahaṁ imasmiṁ sinehaṁ chindituṁ asakkontī araññaṁ pāvisiṁ,",
  "atk-s0513a30:514_15": "ayañca evaṁ vadati,",
  "atk-s0513a30:514_16": "ativiya thaddhahadayo,",
  "atk-s0513a30:514_17": "rājā hutvāpi esa mayhaṁ kiṁ kalyāṇaṁ karissatī”ti anattamanā ahosi.",
  "atk-s0513a30:514_18": "So āgantvā rajje patiṭṭhito taṁ aggamahesiṭṭhāne ṭhapesi,",
  "atk-s0513a30:514_19": "idaṁ yasamattakameva adāsi.",
  "atk-s0513a30:514_20": "Uttari pana sakkārasammāno natthi,",
  "atk-s0513a30:514_21": "tassā atthibhāvampi na jānāti.",
  "atk-s0513a30:515_0": "Bodhisatto “ayaṁ devī imassa rañño upakārikā dukkhaṁ agaṇetvā araññavāsaṁ vasi.",
  "atk-s0513a30:515_1": "Ayaṁ panetaṁ agaṇetvā aññāhi saddhiṁ abhiramanto vicarati,",
  "atk-s0513a30:515_2": "yathā esā sabbissariyaṁ labhati,",
  "atk-s0513a30:515_3": "tathā karissāmī”ti cintetvā ekadivasaṁ taṁ upasaṅkamitvā “mahādevi mayaṁ tumhākaṁ santikā piṇḍapātamattampi na labhāma,",
  "atk-s0513a30:515_4": "kasmā amhesu pamajjittha,",
  "atk-s0513a30:515_5": "ativiya thaddhahadayā atthā”ti āha. “Tāta,",
  "atk-s0513a30:515_6": "sacāhaṁ attanā labheyyaṁ,",
  "atk-s0513a30:515_7": "tuyhampi dadeyyaṁ,",
  "atk-s0513a30:515_8": "alabhamānā pana kiṁ dassāmi,",
  "atk-s0513a30:515_9": "rājāpi mayhaṁ idāni kiṁ nāma dassati,",
  "atk-s0513a30:515_10": "so antarāmagge ‘imasmiṁ pabbate suvaṇṇamaye jāte mayhaṁ kiñci dassasī’ti vutto ‘kāsi tvaṁ,",
  "atk-s0513a30:515_11": "na kiñci dassāmī’ti āha,",
  "atk-s0513a30:515_12": "supariccajampi na pariccajī”ti.",
  "atk-s0513a30:515_13": "“Kiṁ pana rañño santike imaṁ kathaṁ kathetuṁ sakkhissathā”ti?",
  "atk-s0513a30:515_14": "“Sakkhissāmi, tātā”ti.",
  "atk-s0513a30:515_15": "“Tena hi ahaṁ rañño santike ṭhito pucchissāmi,",
  "atk-s0513a30:515_16": "tumhe katheyyāthā”ti. “Sādhu, tātā”ti.",
  "atk-s0513a30:515_17": "Bodhisatto deviyā rañño upaṭṭhānaṁ āgantvā ṭhitakāle āha “nanu, ayye,",
  "atk-s0513a30:515_18": "mayaṁ tumhākaṁ santikā kiñci na labhāmā”ti? “Tāta,",
  "atk-s0513a30:515_19": "ahaṁ labhamānā tuyhaṁ dadeyyaṁ,",
  "atk-s0513a30:515_20": "ahameva kiñci na labhāmi,",
  "atk-s0513a30:515_21": "alabhamānā tuyhaṁ kiṁ dassāmi,",
  "atk-s0513a30:515_22": "rājāpi idāni mayhaṁ kiṁ nāma dassati,",
  "atk-s0513a30:515_23": "so araññato āgamanakāle ekaṁ pabbataṁ disvā ‘sacāyaṁ pabbato suvaṇṇamayo assa,",
  "atk-s0513a30:515_24": "kiñci me dadeyyāsī’ti vutto ‘kāsi tvaṁ,",
  "atk-s0513a30:515_25": "na kiñci dassāmī’ti vadati,",
  "atk-s0513a30:515_26": "supariccajampi na pariccajī”ti etamatthaṁ dīpentī paṭhamaṁ gāthamāha –",
  "atk-s0513a30:516_0": "77.",
  "atk-s0513a30:517_0": "“Succajaṁ vata naccaji, vācāya adadaṁ giriṁ;",
  "atk-s0513a30:518_0": "Kiñhi tassacajantassa, vācāya adada pabbata”nti.",
  "atk-s0513a30:519_0": "Tattha succajaṁ vatāti sukhena cajituṁ sakkuṇeyyampi na caji.",
  "atk-s0513a30:519_1": "Adadanti vacanamattenāpi pabbataṁ adadamāno.",
  "atk-s0513a30:519_2": "Kiñhi tassacajantassāti tassa nāmetassa mayā yācitassa na cajantassa kiñhi cajeyya.",
  "atk-s0513a30:519_3": "Vācāya adada pabbatanti sacāyaṁ mayā yācito mama vacanena suvaṇṇamayampi hontaṁ taṁ pabbataṁ vācāya adada,",
  "atk-s0513a30:519_4": "vacanamattena adassāti attho.",
  "atk-s0513a30:520_0": "Taṁ sutvā rājā dutiyaṁ gāthamāha –",
  "atk-s0513a30:521_0": "78.",
  "atk-s0513a30:522_0": "“Yañhi kayirā tañhi vade, yaṁ na kayirā na taṁ vade;",
  "atk-s0513a30:523_0": "Akarontaṁ bhāsamānaṁ, parijānanti paṇḍitā”ti.",
  "atk-s0513a30:524_0": "Tassattho –",
  "atk-s0513a30:524_1": "yadeva hi paṇḍito puriso kāyena kareyya,",
  "atk-s0513a30:524_2": "taṁ vācāya vadeyya.",
  "atk-s0513a30:524_3": "Yaṁ na kayirā,",
  "atk-s0513a30:524_4": "na taṁ vadeyya,",
  "atk-s0513a30:524_5": "dātukāmova dammīti vadeyya,",
  "atk-s0513a30:524_6": "na adātukāmoti adhippāyo.",
  "atk-s0513a30:524_7": "Kiṁkāraṇā?",
  "atk-s0513a30:524_8": "Yo hi “dassāmī”ti vatvāpi pacchā na dadāti,",
  "atk-s0513a30:524_9": "taṁ akarontaṁ kevalaṁ musā bhāsamānaṁ parijānanti paṇḍitā.",
  "atk-s0513a30:524_10": "Ayaṁ “dassāmī”ti vacanamattameva bhāsati,",
  "atk-s0513a30:524_11": "na pana deti,",
  "atk-s0513a30:524_12": "yañhi kho pana adinnampi vacanamatteneva dinnaṁ hoti,",
  "atk-s0513a30:524_13": "taṁ puretarameva laddhaṁ nāma bhavissatīti evaṁ tassa musāvādibhāvaṁ parijānanti paṇḍitā,",
  "atk-s0513a30:524_14": "bālā pana vacanamatteneva tussantīti.",
  "atk-s0513a30:525_0": "Taṁ sutvā devī rañño añjaliṁ paggahetvā tatiyaṁ gāthamāha –",
  "atk-s0513a30:526_0": "79.",
  "atk-s0513a30:527_0": "“Rājaputta namo tyatthu, sacce dhamme ṭhito casi;",
  "atk-s0513a30:528_0": "Yassa te byasanaṁ patto, saccasmiṁ ramate mano”ti.",
  "atk-s0513a30:529_0": "Tattha sacce dhammeti vacīsacce ca sabhāvadhamme ca.",
  "atk-s0513a30:529_1": "Byasanaṁ pattoti yassa tava raṭṭhā pabbājanīyasaṅkhātaṁ byasanaṁ pattopi mano saccasmiṁyeva ramati.",
  "atk-s0513a30:530_0": "Evaṁ rañño guṇakathaṁ kathayamānāya deviyā taṁ sutvā bodhisatto tassā guṇakathaṁ kathento catutthaṁ gāthamāha –",
  "atk-s0513a30:531_0": "80.",
  "atk-s0513a30:532_0": "“Yā daliddī daliddassa, aḍḍhā aḍḍhassa kittima;",
  "atk-s0513a30:533_0": "Sā hissa paramā bhariyā, sahiraññassa itthiyo”ti.",
  "atk-s0513a30:534_0": "Tattha kittimāti kittisampannāti attho.",
  "atk-s0513a30:534_1": "Sā hissa paramāti yā daliddassa sāmikassa daliddakāle sayampi daliddī hutvā taṁ na pariccajati.",
  "atk-s0513a30:534_2": "Aḍḍhassāti aḍḍhakāle aḍḍhā hutvā sāmikameva anuvattati,",
  "atk-s0513a30:534_3": "samānasukhadukkhāva hoti,",
  "atk-s0513a30:534_4": "sā hi tassa paramā uttamā bhariyā nāma.",
  "atk-s0513a30:534_5": "Sahiraññassa pana issariye ṭhitassa itthiyo nāma hontiyeva,",
  "atk-s0513a30:534_6": "anacchariyameva etanti.",
  "atk-s0513a30:535_0": "Evañca pana vatvā bodhisatto “ayaṁ, mahārāja,",
  "atk-s0513a30:535_1": "tumhākaṁ dukkhitakāle araññe samānadukkhā hutvā vasi,",
  "atk-s0513a30:535_2": "imissā sammānaṁ kātuṁ vaṭṭatī”ti deviyā guṇaṁ kathesi.",
  "atk-s0513a30:535_3": "Rājā tassa vacanena deviyā guṇaṁ saritvā “paṇḍita,",
  "atk-s0513a30:535_4": "tava kathāyāhaṁ deviyā guṇaṁ anussari”nti vatvā tassā sabbissariyamadāsi.",
  "atk-s0513a30:535_5": "“Tayāhaṁ deviyā guṇaṁ sarāpito”ti bodhisattassapi mahantaṁ sakkāraṁ akāsi.",
  "atk-s0513a30:536_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:536_1": "saccapariyosāne ubho jayampatikā sotāpattiphale patiṭṭhahiṁsu.",
  "atk-s0513a30:537_0": "Tadā bārāṇasirājā ayaṁ kuṭumbiko ahosi, devī ayaṁ upāsikā, paṇḍitāmacco pana ahameva ahosinti.",
  "atk-s0513a30:538_0": "Succajajātakavaṇṇanā dasamā.",
  "atk-s0513a30:539_0": "Pucimandavaggo dutiyo.",
  "atk-s0513a30:540_0": "3. Kuṭidūsakavaggo",
  "atk-s0513a30:542_0": "[321] 1. Kuṭidūsakajātakavaṇṇanā",
  "atk-s0513a30:543_0": "Manussassevate sīsanti idaṁ satthā jetavane viharanto mahākassapattherassa paṇṇasālajhāpakaṁ daharabhikkhuṁ ārabbha kathesi.",
  "atk-s0513a30:543_1": "Vatthu pana rājagahe samuṭṭhitaṁ.",
  "atk-s0513a30:543_2": "Tadā kira thero rājagahaṁ nissāya araññakuṭiyaṁ viharati,",
  "atk-s0513a30:543_3": "tassa dve daharā upaṭṭhānaṁ karonti.",
  "atk-s0513a30:543_4": "Tesu eko therassa upakārako,",
  "atk-s0513a30:543_5": "eko dubbaco itarena kataṁ attanā katasadisaṁ karoti.",
  "atk-s0513a30:543_6": "Tena mukhodakādīsu upaṭṭhāpitesu therassa santikaṁ gantvā vanditvā “bhante,",
  "atk-s0513a30:543_7": "udakaṁ ṭhapitaṁ,",
  "atk-s0513a30:543_8": "mukhaṁ dhovathā”tiādīni vadati.",
  "atk-s0513a30:543_9": "Tena kālasseva vuṭṭhāya therassa pariveṇe sammaṭṭhe therassa nikkhamanavelāya ito cito ca paharanto sakalapariveṇaṁ attanā sammaṭṭhaṁ viya karoti.",
  "atk-s0513a30:543_10": "Vattasampanno cintesi “ayaṁ dubbaco mayā kataṁ attanā katasadisaṁ karoti,",
  "atk-s0513a30:543_11": "etassa saṭhakammaṁ pākaṭaṁ karissāmī”ti.",
  "atk-s0513a30:544_0": "Tasmiṁ antogāme bhutvā āgantvā niddāyanteva nhānodakaṁ tāpetvā piṭṭhikoṭṭhake ṭhapetvā aññaṁ aḍḍhanāḷimattaṁ udakaṁ uddhane ṭhapesi.",
  "atk-s0513a30:544_1": "Itaro pabujjhitvāva gantvā usumaṁ uṭṭhahantaṁ disvā “udakaṁ tāpetvā koṭṭhake ṭhapitaṁ bhavissatī”ti therasssa santikaṁ gantvā “bhante,",
  "atk-s0513a30:544_2": "nhānakoṭṭhake udakaṁ ṭhapitaṁ,",
  "atk-s0513a30:544_3": "nhāyathā”ti āha.",
  "atk-s0513a30:544_4": "Thero ‘nhāyissāmī”ti tena saddhiṁyeva āgantvā koṭṭhake udakaṁ aditvā “kahaṁ udaka”nti pucchi.",
  "atk-s0513a30:544_5": "So vegena aggisālaṁ gantvā tucchabhājane uḷuṅkaṁ otāresi,",
  "atk-s0513a30:544_6": "uḷuṅko tucchabhājanassa tale paṭihato “tatā”ti saddamakāsi.",
  "atk-s0513a30:544_7": "Tato paṭṭhāya tassa “uḷuṅkasaddako”tveva nāmaṁ jātaṁ.",
  "atk-s0513a30:545_0": "Tasmiṁ khaṇe itaro piṭṭhikoṭṭhakato udakaṁ āharitvā “nhāyatha,",
  "atk-s0513a30:545_1": "bhante”ti āha.",
  "atk-s0513a30:545_2": "Thero nhatvā āvajjento uḷuṅkasaddakassa dubbacabhāvaṁ ñatvā taṁ sāyaṁ therupaṭṭhānaṁ āgataṁ ovadi “āvuso,",
  "atk-s0513a30:545_3": "samaṇena nāma attanā katameva ‘kataṁ me’ti vattuṁ vaṭṭati,",
  "atk-s0513a30:545_4": "aññathā sampajānamusāvādo hoti,",
  "atk-s0513a30:545_5": "ito paṭṭhāya evarūpaṁ mā akāsī”ti.",
  "atk-s0513a30:545_6": "So therassa kujjhitvā punadivase therena saddhiṁ piṇḍāya gāmaṁ na pāvisi.",
  "atk-s0513a30:545_7": "Thero itareneva saddhiṁ pāvisi.",
  "atk-s0513a30:545_8": "Uḷuṅkasaddakopi therassa upaṭṭhākakulaṁ gantvā “bhante,",
  "atk-s0513a30:545_9": "thero kaha”nti vutte “aphāsukena vihāreyeva nisinno”ti vatvā “kiṁ, bhante,",
  "atk-s0513a30:545_10": "laddhuṁ vaṭṭatī”ti vutte “idañcidañca dethā”ti gahetvā attano rucitaṭṭhānaṁ gantvā bhuñjitvā vihāraṁ agamāsi.",
  "atk-s0513a30:546_0": "Punadivase thero taṁ kulaṁ gantvā nisīdi.",
  "atk-s0513a30:546_1": "Manussehi “kiṁ, bhante,",
  "atk-s0513a30:546_2": "ayyassa aphāsukaṁ,",
  "atk-s0513a30:546_3": "hiyyo kirattha vihāreyeva nisinnā,",
  "atk-s0513a30:546_4": "asukadaharassa hatthe āhāraṁ pesayimha,",
  "atk-s0513a30:546_5": "paribhutto ayyenā”ti vutte thero tuṇhībhūtova bhattakiccaṁ katvā vihāraṁ gantvā sāyaṁ therupaṭṭhānakāle āgataṁ āmantetvā “āvuso,",
  "atk-s0513a30:546_6": "asukagāme nāma asukakule ‘therassa idañcidañca laddhuṁ vaṭṭatī’ti viññāpetvā kira te bhutta”nti vatvā “viññatti nāma na vaṭṭati,",
  "atk-s0513a30:546_7": "mā puna evarūpaṁ anācāraṁ carā”ti āha.",
  "atk-s0513a30:546_8": "So ettakena there āghātaṁ bandhitvā “ayaṁ hiyyopi udakamattaṁ nissāya mayā saddhiṁ kalahaṁ kari,",
  "atk-s0513a30:546_9": "idāni panassa upaṭṭhākānaṁ gehe mayā bhattamuṭṭhi bhuttāti asahanto puna kalahaṁ karoti,",
  "atk-s0513a30:546_10": "jānissāmissa kattabbayuttaka”nti punadivase there piṇḍāya paviṭṭhe muggaraṁ gahetvā paribhogabhājanāni bhinditvā paṇṇasālaṁ jhāpetvā palāyi.",
  "atk-s0513a30:546_11": "So jīvamānova manussapeto hutvā sussitvā kālaṁ katvā avīcimahāniraye nibbatti.",
  "atk-s0513a30:546_12": "So tena kato anācāro mahājanassa majjhe pākaṭo jāto.",
  "atk-s0513a30:547_0": "Athekacce bhikkhū rājagahā sāvatthiṁ gantvā sabhāgaṭṭhāne pattacīvaraṁ paṭisāmetvā satthu santikaṁ gantvā vanditvā nisīdiṁsu.",
  "atk-s0513a30:547_1": "Satthā tehi saddhiṁ paṭisanthāraṁ katvā “kuto āgatatthā”ti pucchi.",
  "atk-s0513a30:547_2": "“Rājagahā,",
  "atk-s0513a30:547_3": "bhante”ti.",
  "atk-s0513a30:547_4": "“Ko tattha ovādadāyako ācariyo”ti.",
  "atk-s0513a30:547_5": "“Mahākassapatthero,",
  "atk-s0513a30:547_6": "bhante”ti. “Sukhaṁ,",
  "atk-s0513a30:547_7": "bhikkhave,",
  "atk-s0513a30:547_8": "kassapassā”ti. “Āma, bhante,",
  "atk-s0513a30:547_9": "therassa sukhaṁ,",
  "atk-s0513a30:547_10": "saddhivihāriko panassa ovāde dinne kujjhitvā therassa paṇṇasālaṁ jhāpetvā palāyīti.",
  "atk-s0513a30:547_11": "Taṁ sutvā satthā “bhikkhave,",
  "atk-s0513a30:547_12": "kassapassa evarūpena bālena saddhiṁ caraṇato ekacariyāva seyyo”ti vatvā imaṁ dhammapade gāthamāha –",
  "atk-s0513a30:548_0": "“Carañce nādhigaccheyya, seyyaṁ sadisamattano;",
  "atk-s0513a30:549_0": "Ekacariyaṁ daḷhaṁ kayirā, natthi bāle sahāyatā”ti. ;",
  "atk-s0513a30:550_0": "Idañca pana vatvā puna te bhikkhū āmantetvā “na,",
  "atk-s0513a30:550_1": "bhikkhave,",
  "atk-s0513a30:550_2": "idāneva so kuṭidūsako,",
  "atk-s0513a30:550_3": "pubbepi kuṭidūsakoyeva,",
  "atk-s0513a30:550_4": "na ca idāneva ovādadāyakassa kujjhati,",
  "atk-s0513a30:550_5": "pubbepi kujjhiyevā”ti vatvā tehi yācito atītaṁ āhari.",
  "atk-s0513a30:551_0": "Atīte bārāṇasiyaṁ brahmadatte rajjaṁ kārente bodhisatto siṅgilasakuṇayoniyaṁ nibbattitvā vayappatto attano",
  "atk-s0513a30:551_1": "manāpaṁ anovassakaṁ kulāvakaṁ katvā himavantapadese vasati.",
  "atk-s0513a30:551_2": "Atheko makkaṭo vassakāle acchinnadhāre deve vassante sītapīḷito dante khādanto bodhisattassa avidūre nisīdi.",
  "atk-s0513a30:551_3": "Bodhisatto taṁ tathā kilamantaṁ disvā tena saddhiṁ sallapanto paṭhamaṁ gāthamāha –",
  "atk-s0513a30:552_0": "81.",
  "atk-s0513a30:553_0": "“Manussasseva te sīsaṁ, hatthapādā ca vānara;",
  "atk-s0513a30:554_0": "Atha kena nu vaṇṇena, agāraṁ te na vijjatī”ti.",
  "atk-s0513a30:555_0": "Tattha vaṇṇenāti kāraṇena. Agāranti tava nivāsagehaṁ kena kāraṇena natthīti pucchi.",
  "atk-s0513a30:556_0": "Taṁ sutvā vānaro dutiyaṁ gāthamāha –",
  "atk-s0513a30:557_0": "82.",
  "atk-s0513a30:558_0": "“Manussasseva me sīsaṁ, hatthapādā ca siṅgila;",
  "atk-s0513a30:559_0": "Yāhu seṭṭhā manussesu, sā me paññā na vijjatī”ti.",
  "atk-s0513a30:560_0": "Tattha siṅgilāti taṁ sakuṇaṁ nāmenālapati.",
  "atk-s0513a30:560_1": "Yāhu seṭṭhā manussesūti yā manussesu seṭṭhāti kathenti,",
  "atk-s0513a30:560_2": "sā mama vicāraṇapaññā natthi.",
  "atk-s0513a30:560_3": "Sīsahatthapādakāyabalāni hi loke appamāṇaṁ,",
  "atk-s0513a30:560_4": "vicāraṇapaññāva seṭṭhā,",
  "atk-s0513a30:560_5": "sā mama natthi,",
  "atk-s0513a30:560_6": "tasmā me agāraṁ na vijjatīti.",
  "atk-s0513a30:561_0": "Taṁ sutvā bodhisatto itaraṁ gāthādvayamāha –",
  "atk-s0513a30:562_0": "83.",
  "atk-s0513a30:563_0": "“Anavaṭṭhitacittassa, lahucittassa dubbhino;",
  "atk-s0513a30:564_0": "Niccaṁ addhuvasīlassa, sukhabhāvo na vijjati.",
  "atk-s0513a30:565_0": "84.",
  "atk-s0513a30:566_0": "“So karassu ānubhāvaṁ, vītivattassu sīliyaṁ;",
  "atk-s0513a30:567_0": "Sītavātaparittāṇaṁ, karassu kuṭavaṁ kapī”ti.",
  "atk-s0513a30:568_0": "Tattha anavaṭṭhitacittassāti appatiṭṭhitacittassa.",
  "atk-s0513a30:568_1": "Dubbhinoti mittadubbhissa.",
  "atk-s0513a30:568_2": "Addhuvasīlassāti na sabbakālaṁ sīlarakkhakassa.",
  "atk-s0513a30:568_3": "So karassu ānubhāvanti so tvaṁ samma makkaṭa paññāya uppādanatthaṁ ānubhāvaṁ balaṁ upāyaṁ karohi.",
  "atk-s0513a30:568_4": "Vītivattassu sīliyanti attano dussīlabhāvasaṅkhātaṁ sīliyaṁ atikkamitvā sīlavā hoti.",
  "atk-s0513a30:568_5": "Kuṭavaṁ kapīti sītavātassa parittāṇasamatthaṁ attano kuṭavaṁ kulāvakaṁ ekaṁ vasanāgārakaṁ karohīti.",
  "atk-s0513a30:569_0": "Makkaṭo cintesi “ayaṁ tāva attano anovassakaṭṭhāne nisinnabhāvena maṁ paribhāsati,",
  "atk-s0513a30:569_1": "na nisīdāpessāmi naṁ imasmiṁ kulāvake”ti.",
  "atk-s0513a30:569_2": "Tato bodhisattaṁ gaṇhitukāmo pakkhandi,",
  "atk-s0513a30:569_3": "bodhisatto uppatitvā aññattha gato.",
  "atk-s0513a30:569_4": "Makkaṭo kulāvakaṁ viddhaṁsetvā cuṇṇavicuṇṇaṁ katvā pakkāmi.",
  "atk-s0513a30:570_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:570_1": "“tadā makkaṭo kuṭijhāpako ahosi,",
  "atk-s0513a30:570_2": "siṅgilasakuṇo pana ahameva ahosi”nti.",
  "atk-s0513a30:571_0": "Kuṭidūsakajātakavaṇṇanā paṭhamā.",
  "atk-s0513a30:573_0": "[322] 2. Duddubhajātakavaṇṇanā",
  "atk-s0513a30:574_0": "Duddubhāyati bhaddanteti idaṁ satthā jetavane viharanto aññatitthiye ārabbha kathesi.",
  "atk-s0513a30:574_1": "Titthiyā kira jetavanassa samīpe tasmiṁ tasmiṁ ṭhāne kaṇṭakāpassaye seyyaṁ kappenti,",
  "atk-s0513a30:574_2": "pañcātapaṁ tapenti,",
  "atk-s0513a30:574_3": "nānappakāraṁ micchātapaṁ caranti.",
  "atk-s0513a30:574_4": "Atha sambahulā bhikkhū sāvatthiyaṁ piṇḍāya caritvā jetavanaṁ āgacchantā antarāmagge te disvā gantvā satthāraṁ upasaṅkamitvā “atthi nu kho, bhante,",
  "atk-s0513a30:574_5": "aññatitthiyānaṁ vatasamādāne sāro”ti pucchiṁsu.",
  "atk-s0513a30:574_6": "Satthā “na,",
  "atk-s0513a30:574_7": "bhikkhave,",
  "atk-s0513a30:574_8": "tesaṁ vatasamādāne sāro vā viseso vā atthi,",
  "atk-s0513a30:574_9": "tañhi nighaṁsiyamānaṁ upaparikkhiyamānaṁ ukkārabhūmimaggasadisaṁ sasakassa duddubhasadisaṁ hotī”ti vatvā “duddubhasadisabhāvamassa mayaṁ na jānāma,",
  "atk-s0513a30:574_10": "kathetha no,",
  "atk-s0513a30:574_11": "bhante”ti tehi yācito atītaṁ āhari.",
  "atk-s0513a30:575_0": "Atīte bārāṇasiyaṁ brahmadatte rajjaṁ kārente bodhisatto sīhayoniyaṁ nibbattitvā vayappatto araññe paṭivasati.",
  "atk-s0513a30:575_1": "Tadā pana pacchimasamuddasamīpe beluvamissakatālavanaṁ hoti.",
  "atk-s0513a30:575_2": "Tatreko sasako beluvarukkhamūle ekassa tālagacchassa heṭṭhā vasati.",
  "atk-s0513a30:575_3": "So ekadivasaṁ gocaraṁ ādāya āgantvā tālapaṇṇassa heṭṭhā nipanno cintesi “sace ayaṁ pathavī saṁvaṭṭeyya,",
  "atk-s0513a30:575_4": "kahaṁ nu kho gamissāmī”ti.",
  "atk-s0513a30:575_5": "Tasmiṁ khaṇe ekaṁ beluvapakkaṁ tālapaṇṇassa upari pati.",
  "atk-s0513a30:575_6": "So tassa saddena “addhā pathavī saṁvaṭṭatī”ti uppatitvā pacchato anolokentova palāyi.",
  "atk-s0513a30:575_7": "Taṁ maraṇabhayabhītaṁ vegena palāyantaṁ añño sasako disvā pucchi “kiṁ bho,",
  "atk-s0513a30:575_8": "ativiya bhīto palāyasī”ti.",
  "atk-s0513a30:575_9": "“Mā pucchi, bho”ti.",
  "atk-s0513a30:575_10": "So “kiṁ bho,",
  "atk-s0513a30:575_11": "kiṁ bho”ti pacchato dhāvateva.",
  "atk-s0513a30:575_12": "Itaro nivattitvā anolokentova “ettha pathavī saṁvaṭṭatī”ti āha.",
  "atk-s0513a30:575_13": "Sopi tassa pacchato palāyi.",
  "atk-s0513a30:575_14": "Evaṁ tamañño addasa,",
  "atk-s0513a30:575_15": "tamaññoti evaṁ sasakasahassaṁ ekato hutvā palāyi.",
  "atk-s0513a30:575_16": "Te ekopi migo disvā ekato hutvā palāyi.",
  "atk-s0513a30:575_17": "Eko sūkaro,",
  "atk-s0513a30:575_18": "eko gokaṇṇo,",
  "atk-s0513a30:575_19": "eko mahiṁso,",
  "atk-s0513a30:575_20": "eko gavayo,",
  "atk-s0513a30:575_21": "eko khaggo,",
  "atk-s0513a30:575_22": "eko byaggho, eko sīho,",
  "atk-s0513a30:575_23": "eko hatthī disvā “kimeta”nti pucchitvā “ettha pathavī saṁvaṭṭatī”ti vutte palāyi.",
  "atk-s0513a30:575_24": "Evaṁ anukkamena yojanamattaṁ tiracchānabalaṁ ahosi.",
  "atk-s0513a30:576_0": "Tadā bodhisatto taṁ balaṁ palāyantaṁ disvā “kimeta”nti pucchitvā “ettha pathavī saṁvaṭṭatī”ti sutvā cintesi “pathavīsaṁvaṭṭanaṁ nāma na kadāci atthi,",
  "atk-s0513a30:576_1": "addhā etesaṁ kiñci dussutaṁ bhavissati,",
  "atk-s0513a30:576_2": "mayi kho pana ussukkaṁ anāpajjante sabbe nassissanti,",
  "atk-s0513a30:576_3": "jīvitaṁ nesaṁ dassāmī”ti sīhavegena purato pabbatapādaṁ gantvā tikkhattuṁ sīhanādaṁ nadi.",
  "atk-s0513a30:576_4": "Te sīhabhayatajjitā nivattitvā piṇḍitā aṭṭhaṁsu.",
  "atk-s0513a30:576_5": "Sīho tesaṁ antaraṁ pavisitvā “kimatthaṁ palāyathā”ti pucchi.",
  "atk-s0513a30:576_6": "“Pathavī saṁvaṭṭatī”ti.",
  "atk-s0513a30:576_7": "“Kena saṁvaṭṭamānā diṭṭhā”ti?",
  "atk-s0513a30:576_8": "“Hatthī jānantī”ti.",
  "atk-s0513a30:576_9": "Hatthī pucchi.",
  "atk-s0513a30:576_10": "Te “mayaṁ na jānāma,",
  "atk-s0513a30:576_11": "sīhā jānantī”ti vadiṁsu,",
  "atk-s0513a30:576_12": "sīhāpi “mayaṁ na jānāma,",
  "atk-s0513a30:576_13": "byagghā jānantī”ti,",
  "atk-s0513a30:576_14": "byagghāpi “mayaṁ na jānāma,",
  "atk-s0513a30:576_15": "khaggā jānantī”ti,",
  "atk-s0513a30:576_16": "khaggāpi “gavayā jānantī”ti,",
  "atk-s0513a30:576_17": "gavayāpi “mahiṁsā jānantī”ti,",
  "atk-s0513a30:576_18": "mahiṁsāpi “gokaṇṇā jānantī”ti,",
  "atk-s0513a30:576_19": "gokaṇṇāpi “sūkarā jānantī”ti,",
  "atk-s0513a30:576_20": "sūkarāpi “migā jānantī”ti,",
  "atk-s0513a30:576_21": "migāpi “mayaṁ na jānāma,",
  "atk-s0513a30:576_22": "sasakā jānantī”ti,",
  "atk-s0513a30:576_23": "sasakesu pucchiyamānesu “ayaṁ kathetī”ti taṁ sasakaṁ dassesuṁ.",
  "atk-s0513a30:576_24": "Atha naṁ “evaṁ kira, samma,",
  "atk-s0513a30:576_25": "passasi pathavī saṁvaṭṭatī”ti pucchi. “Āma,",
  "atk-s0513a30:576_26": "sāmi mayā diṭṭhā”ti.",
  "atk-s0513a30:576_27": "“Kattha vasanto passasī”ti?",
  "atk-s0513a30:576_28": "“Pacchimasamuddasamīpe beluvamissakatālavane vasāmi.",
  "atk-s0513a30:576_29": "Ahañhi tattha beluvarukkhamūle tālagacche tālapaṇṇassa heṭṭhā nipanno cintesiṁ “sace pathavī saṁvaṭṭati,",
  "atk-s0513a30:576_30": "kahaṁ gamissāmī”ti,",
  "atk-s0513a30:576_31": "atha taṅkhaṇaññeva pathaviyā saṁvaṭṭanasaddaṁ sutvā palātomhī”ti.",
  "atk-s0513a30:577_0": "Sīho cintesi “addhā tassa tālapaṇṇassa upari beluvapakkaṁ patitvā duddubhāyanasaddamakāsi,",
  "atk-s0513a30:577_1": "svāyaṁ taṁ saddaṁ sutvā ‘pathavī saṁvaṭṭatī’ti saññaṁ uppādetvā palāyi,",
  "atk-s0513a30:577_2": "tathato jānissāmī”ti.",
  "atk-s0513a30:577_3": "So taṁ sasakaṁ gahetvā mahājanaṁ assāsetvā “ahaṁ iminā diṭṭhaṭṭhāne pathaviyā saṁvaṭṭanabhāvaṁ vā asaṁvaṭṭanabhāvaṁ vā tathato jānitvā āgamissāmi,",
  "atk-s0513a30:577_4": "yāva mamāgamanā tumhe ettheva hothā”ti sasakaṁ piṭṭhiyaṁ āropetvā sīhavegena pakkhanditvā tālavane sasakaṁ",
  "atk-s0513a30:577_5": "otāretvā “ehi tayā diṭṭhaṭṭhānaṁ dassehī”ti āha.",
  "atk-s0513a30:577_6": "“Na visahāmi sāmī”ti.",
  "atk-s0513a30:577_7": "“Ehi mā bhāyī”ti.",
  "atk-s0513a30:577_8": "So beluvarukkhaṁ upasaṅkamituṁ asakkonto avidūre ṭhatvā “idaṁ sāmi duddubhāyanaṭṭhāna”nti vatvā paṭhamaṁ gāthamāha –",
  "atk-s0513a30:578_0": "85.",
  "atk-s0513a30:579_0": "“Duddubhāyati bhaddante, yasmiṁ dese vasāmahaṁ;",
  "atk-s0513a30:580_0": "Ahampetaṁ na jānāmi, kimetaṁ duddubhāyatī”ti.",
  "atk-s0513a30:581_0": "Tattha duddubhāyatīti duddubhasaddaṁ karoti.",
  "atk-s0513a30:581_1": "Bhaddanteti bhaddaṁ tava atthu.",
  "atk-s0513a30:581_2": "Kimetanti yasmiṁ padese ahaṁ vasāmi,",
  "atk-s0513a30:581_3": "tattha duddubhāyati,",
  "atk-s0513a30:581_4": "ahampi na jānāmi “kiṁ vā etaṁ duddubhāyati,",
  "atk-s0513a30:581_5": "kena vā kāraṇena duddubhāyati,",
  "atk-s0513a30:581_6": "kevalaṁ duddubhāyanasaddaṁ assosi”nti.",
  "atk-s0513a30:582_0": "Evaṁ vutte sīho beluvarukkhamūlaṁ gantvā tālapaṇṇassa heṭṭhā sasakena nipannaṭṭhānañceva tālapaṇṇamatthake",
  "atk-s0513a30:582_1": "patitaṁ beluvapakkañca disvā pathaviyā asaṁvaṭṭanabhāvaṁ tathato jānitvā sasakaṁ piṭṭhiyaṁ āropetvā sīhavegena",
  "atk-s0513a30:582_2": "khippaṁ migasaṅghānaṁ santikaṁ gantvā sabbaṁ pavattiṁ ārocetvā “tumhe mā bhāyathā”ti migagaṇaṁ assāsetvā",
  "atk-s0513a30:582_3": "vissajjesi.",
  "atk-s0513a30:582_4": "Sace hi tadā bodhisatto na bhaveyya,",
  "atk-s0513a30:582_5": "sabbe samuddaṁ pavisitvā nasseyyuṁ.",
  "atk-s0513a30:582_6": "Bodhisattaṁ pana nissāya sabbe jīvitaṁ labhiṁsūti.",
  "atk-s0513a30:583_0": "86.",
  "atk-s0513a30:584_0": "“Beluvaṁ patitaṁ sutvā, duddubhanti saso javi;",
  "atk-s0513a30:585_0": "Sasassa vacanaṁ sutvā, santattā migavāhinī.",
  "atk-s0513a30:586_0": "87.",
  "atk-s0513a30:587_0": "“Appatvā padaviññāṇaṁ, paraghosānusārino;",
  "atk-s0513a30:588_0": "Panādaparamā bālā, te honti parapattiyā.",
  "atk-s0513a30:589_0": "88.",
  "atk-s0513a30:590_0": "“Ye ca sīlena sampannā, paññāyūpasame ratā;",
  "atk-s0513a30:591_0": "Ārakā viratā dhīrā, na honti parapattiyā”ti. –",
  "atk-s0513a30:592_0": "Imā tisso abhisambuddhagāthā.",
  "atk-s0513a30:593_0": "Tattha beluvanti beluvapakkaṁ.",
  "atk-s0513a30:593_1": "Duddubhantīti evaṁ saddaṁ kurumānaṁ.",
  "atk-s0513a30:593_2": "Santattāti utrastā.",
  "atk-s0513a30:593_3": "Migavāhinīti anekasahassasaṅkhā migasenā.",
  "atk-s0513a30:593_4": "Padaviññāṇanti viññāṇapadaṁ,",
  "atk-s0513a30:593_5": "sotaviññāṇakoṭṭhāsaṁ apāpuṇitvāti attho.",
  "atk-s0513a30:593_6": "Te honti parapattiyāti te paraghosānusārino tameva paraghosasaṅkhātaṁ panādaṁ “parama”nti maññamānā bālā",
  "atk-s0513a30:593_7": "andhaputhujjanā viññāṇapadassa appattatāya parapattiyāva honti,",
  "atk-s0513a30:593_8": "paresaṁ vacanaṁ saddahitvā yaṁ vā taṁ vā karonti.",
  "atk-s0513a30:594_0": "Sīlenāti ariyamaggena āgatasīlena samannāgatā.",
  "atk-s0513a30:594_1": "Paññāyūpasame ratāti maggeneva āgatapaññāya kilesūpasame ratā,",
  "atk-s0513a30:594_2": "yathā vā sīlena,",
  "atk-s0513a30:594_3": "evaṁ paññāyapi sampannā,",
  "atk-s0513a30:594_4": "kilesūpasame ratātipi attho.",
  "atk-s0513a30:594_5": "Ārakā viratā dhīrāti pāpakiriyato ārakā viratā paṇḍitā.",
  "atk-s0513a30:594_6": "Na hontīti te evarūpā sotāpannā pāpato oratabhāvena kilesūpasame abhiratabhāvena ca ekavāraṁ maggañāṇena",
  "atk-s0513a30:594_7": "paṭividdhadhammā aññesaṁ kathentānampi na saddahanti na gaṇhanti. Kasmā?",
  "atk-s0513a30:594_8": "Attano paccakkhattāti.",
  "atk-s0513a30:594_9": "Tena vuttaṁ –",
  "atk-s0513a30:595_0": "“Assaddho akataññū ca, sandhicchedo ca yo naro;",
  "atk-s0513a30:596_0": "Hatāvakāso vantāso, sa ve uttamaporiso”ti. ;",
  "atk-s0513a30:597_0": "Satthā imaṁ dhammadesanaṁ āharitvā jātakaṁ samodhānesi – “tadā sīho ahameva ahosi”nti.",
  "atk-s0513a30:598_0": "Duddubhajātakavaṇṇanā dutiyā.",
  "atk-s0513a30:600_0": "[323] 3. Brahmadattajātakavaṇṇanā",
  "atk-s0513a30:601_0": "Dvayaṁ yācanakoti idaṁ satthā āḷaviṁ nissāya aggāḷave cetiye viharanto kuṭikārasikkhāpadaṁ ārabbha kathesi.",
  "atk-s0513a30:601_1": "Vatthu pana heṭṭhā maṇikaṇṭhajātake āgatameva.",
  "atk-s0513a30:601_2": "Idha pana satthā “saccaṁ kira tumhe,",
  "atk-s0513a30:601_3": "bhikkhave,",
  "atk-s0513a30:601_4": "yācanabahulā viññattibahulā viharathā”ti vatvā “āma,",
  "atk-s0513a30:601_5": "bhante”ti vutte te bhikkhū garahitvā “bhikkhave,",
  "atk-s0513a30:601_6": "porāṇakapaṇḍitā pathavissarena raññā pavāritāpi paṇṇacchattañca ekapaṭalikaṁ upāhanayugañca yācitukāmā",
  "atk-s0513a30:601_7": "hirottappabhedanabhayena mahājanamajjhe akathetvā raho kathayiṁsū”ti vatvā atītaṁ āhari.",
  "atk-s0513a30:602_0": "Atīte kapilaraṭṭhe uttarapañcālanagare uttarapañcālarāje rajjaṁ kārente bodhisatto ekasmiṁ nigamagāme",
  "atk-s0513a30:602_1": "brāhmaṇakule nibbattitvā vayappatto takkasilāyaṁ sabbasippāni uggaṇhitvā aparabhāge tāpasapabbajjaṁ pabbajitvā",
  "atk-s0513a30:602_2": "himavante uñchācariyāya vanamūlaphalāphalena yāpento ciraṁ vasitvā loṇambilasevanatthāya manussapathaṁ",
  "atk-s0513a30:602_3": "vicaranto uttarapañcālanagaraṁ patvā rājuyyāne vasitvā punadivase bhikkhaṁ pariyesamāno nagaraṁ pavisitvā",
  "atk-s0513a30:602_4": "rājadvāraṁ sampāpuṇi.",
  "atk-s0513a30:602_5": "Rājā tassācāre ca vihāre ca pasīditvā mahātale nisīdāpetvā rājārahaṁ paṇītabhojanaṁ bhojetvā paṭiññaṁ gahetvā uyyāneyeva vasāpesi.",
  "atk-s0513a30:602_6": "So nibaddhaṁ rājaghareyeva bhuñjanto vassānassa accayena himavantameva gantukāmo hutvā cintesi “mayhaṁ",
  "atk-s0513a30:602_7": "maggaṁ gacchantassa ekapaṭalikā upāhanā ceva paṇṇacchattañca laddhuṁ vaṭṭati,",
  "atk-s0513a30:602_8": "rājānaṁ yācissāmī”ti.",
  "atk-s0513a30:602_9": "So ekadivasaṁ rājānaṁ uyyānaṁ āgantvā vanditvā nisinnaṁ disvā “upāhanañca chattañca yācissāmī”ti cintetvā",
  "atk-s0513a30:602_10": "puna cintesi “paraṁ ‘imaṁ nāma dehī’ti yācanto rodati nāma,",
  "atk-s0513a30:602_11": "paropi ‘natthī’ti vadanto paṭirodati nāma,",
  "atk-s0513a30:602_12": "‘mā kho pana maṁ rodantaṁ mahājano addasa,",
  "atk-s0513a30:602_13": "mā rājāna”nti raho paṭicchannaṭṭhāne ubhopi roditvā tuṇhī bhavissāmā”ti.",
  "atk-s0513a30:602_14": "Atha naṁ “mahārāja,",
  "atk-s0513a30:602_15": "raho paccāsīsāmī”ti āha.",
  "atk-s0513a30:602_16": "Rājā taṁ sutvā rājapurise apasakki.",
  "atk-s0513a30:602_17": "Bodhisatto “sace mayi yācante rājā na dassati,",
  "atk-s0513a30:602_18": "metti no bhijjissati,",
  "atk-s0513a30:602_19": "tasmā na yācissāmī”ti taṁ divasaṁ nāmaṁ gahetuṁ asakkonto “gaccha, tāva, mahārāja,",
  "atk-s0513a30:602_20": "punekadivasaṁ jānissāmī”ti āha.",
  "atk-s0513a30:603_0": "Punekadivasaṁ rañño uyyānaṁ āgatakāle tatheva puna tathevāti evaṁ yācituṁ asakkontasseva dvādasa saṁvaccharāni atikkantāni.",
  "atk-s0513a30:603_1": "Tato rājā cintesi “mayhaṁ ayyo ‘mahārāja,",
  "atk-s0513a30:603_2": "raho paccāsīsāmī’ti vatvā parisāya apagatāya kiñci vattuṁ na visahati,",
  "atk-s0513a30:603_3": "vattukāmassevassa dvādasa vassāni atikkantāni,",
  "atk-s0513a30:603_4": "ciraṁ kho panassa brahmacariyaṁ carantassa ukkaṇṭhitvā bhoge bhuñjitukāmo rajjaṁ paccāsīsati maññe,",
  "atk-s0513a30:603_5": "rajjassa pana nāmaṁ gahetuṁ asakkonto tuṇhī hoti,",
  "atk-s0513a30:603_6": "ajja dānissāhaṁ rajjaṁ ādiṁ katvā yaṁ icchati,",
  "atk-s0513a30:603_7": "taṁ dassāmī”ti.",
  "atk-s0513a30:603_8": "So uyyānaṁ gantvā vanditvā nisinno bodhisattena “raho paccāsīsāmī”ti vutte parisāya apagatāya taṁ kiñci",
  "atk-s0513a30:603_9": "vattuṁ asakkontaṁ āha “tumhe dvādasa vassāni ‘raho paccāsīsāmī’ti vatvā raho laddhāpi kiñci vattuṁ na sakkotha,",
  "atk-s0513a30:603_10": "ahaṁ vo rajjaṁ ādiṁ katvā sabbaṁ pavāremi,",
  "atk-s0513a30:603_11": "nibbhayā hutvā yaṁ vo ruccati,",
  "atk-s0513a30:603_12": "taṁ yācathā”ti.",
  "atk-s0513a30:603_13": "“Mahārāja,",
  "atk-s0513a30:603_14": "yamahaṁ yācāmi,",
  "atk-s0513a30:603_15": "taṁ dassasī”ti? “Dassāmi,",
  "atk-s0513a30:603_16": "bhante”ti.",
  "atk-s0513a30:603_17": "“Mahārāja,",
  "atk-s0513a30:603_18": "mayhaṁ maggaṁ gacchantassa ekapaṭalikā upāhanā ca paṇṇacchattañca laddhuṁ vaṭṭatī”ti. “Ettakaṁ, bhante,",
  "atk-s0513a30:603_19": "tumhe dvādasa saṁvaccharāni yācituṁ na sakkothā”ti. “Āma,",
  "atk-s0513a30:603_20": "mahārājā”ti.",
  "atk-s0513a30:603_21": "“Kiṁkāraṇā, bhante,",
  "atk-s0513a30:603_22": "evamakatthā”ti.",
  "atk-s0513a30:603_23": "“Mahārāja,",
  "atk-s0513a30:603_24": "‘imaṁ nāma me dehī’ti yācanto rodati nāma,",
  "atk-s0513a30:603_25": "‘natthī’ti vadanto paṭirodati nāma.",
  "atk-s0513a30:603_26": "‘Sace tvaṁ mayā yācito na dadeyyāsi,",
  "atk-s0513a30:603_27": "taṁ no roditapaṭiroditaṁ nāma mahājano mā passatū’ti etadatthaṁ raho paccāsīsāmī”ti vatvā ādito tisso gāthā abhāsi –",
  "atk-s0513a30:604_0": "89.",
  "atk-s0513a30:605_0": "“Dvayaṁ yācanako rāja, brahmadatta nigacchati;",
  "atk-s0513a30:606_0": "Alābhaṁ dhanalābhaṁ vā, evaṁdhammā hi yācanā.",
  "atk-s0513a30:607_0": "90.",
  "atk-s0513a30:608_0": "“Yācanaṁ rodanaṁ āhu, pañcālānaṁ rathesabha;",
  "atk-s0513a30:609_0": "Yo yācanaṁ paccakkhāti, tamāhu paṭirodanaṁ.",
  "atk-s0513a30:610_0": "91.",
  "atk-s0513a30:611_0": "“Mā maddasaṁsu rodantaṁ, pañcālā susamāgatā;",
  "atk-s0513a30:612_0": "Tuvaṁ vā paṭirodantaṁ, tasmā icchāmahaṁ raho”ti.",
  "atk-s0513a30:613_0": "Tattha rāja brahmadattāti dvīhipi rājānaṁ ālapati.",
  "atk-s0513a30:613_1": "Nigacchatīti labhati vindati.",
  "atk-s0513a30:613_2": "Evaṁdhammāti evaṁsabhāvā.",
  "atk-s0513a30:613_3": "Āhūti paṇḍitā kathenti.",
  "atk-s0513a30:613_4": "Pañcālānaṁ rathesabhāti pañcālaraṭṭhassa issara rathapavara.",
  "atk-s0513a30:613_5": "Yo yācanaṁ paccakkhātīti yo pana yaṁ yācanakaṁ “natthī”ti paṭikkhipati.",
  "atk-s0513a30:613_6": "Tamāhūti taṁ paṭikkhipanaṁ “paṭirodana”nti vadanti.",
  "atk-s0513a30:613_7": "Mā maddasaṁsūti tava raṭṭhavāsino pañcālā susamāgatā maṁ rodantaṁ mā addasaṁsūti.",
  "atk-s0513a30:614_0": "Rājā bodhisattassa gāravalakkhaṇe pasīditvā varaṁ dadamāno catutthaṁ gāthamāha –",
  "atk-s0513a30:615_0": "92.",
  "atk-s0513a30:616_0": "“Dadāmi te brāhmaṇa rohiṇīnaṁ, gavaṁ sahassaṁ saha puṅgavena;",
  "atk-s0513a30:617_0": "Ariyo hi ariyassa kathaṁ na dajjā, sutvāna gāthā tava dhammayuttā”ti.",
  "atk-s0513a30:618_0": "Tattha rohiṇīnanti rattavaṇṇānaṁ.",
  "atk-s0513a30:618_1": "Ariyoti ācārasampanno.",
  "atk-s0513a30:618_2": "Ariyassāti ācārasampannassa.",
  "atk-s0513a30:618_3": "Kathaṁ na dajjāti kena kāraṇena na dadeyya.",
  "atk-s0513a30:618_4": "Dhammayuttāti kāraṇayuttā.",
  "atk-s0513a30:619_0": "Bodhisatto pana “nāhaṁ, mahārāja,",
  "atk-s0513a30:619_1": "vatthukāmehi atthiko,",
  "atk-s0513a30:619_2": "yaṁ ahaṁ yācāmi,",
  "atk-s0513a30:619_3": "tadeva me dehī”ti ekapaṭalikā upāhanā ca paṇṇacchattañca gahetvā “mahārāja,",
  "atk-s0513a30:619_4": "appamatto hohi,",
  "atk-s0513a30:619_5": "dānaṁ dehi,",
  "atk-s0513a30:619_6": "sīlaṁ rakkhāhi,",
  "atk-s0513a30:619_7": "uposathakammaṁ karohī”ti rājānaṁ ovaditvā tassa yācantasseva himavantameva gato.",
  "atk-s0513a30:619_8": "Tattha abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a30:620_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:620_1": "“tadā rājā ānando ahosi,",
  "atk-s0513a30:620_2": "tāpaso pana ahameva ahosi”nti.",
  "atk-s0513a30:621_0": "Brahmadattajātakavaṇṇanā tatiyā.",
  "atk-s0513a30:623_0": "[324] 4. Cammasāṭakajātakavaṇṇanā",
  "atk-s0513a30:624_0": "Kalyāṇarūpovatayanti idaṁ satthā jetavane viharanto cammasāṭakaṁ nāma paribbājakaṁ ārabbha kathesi.",
  "atk-s0513a30:624_1": "Tassa kira cammameva nivāsanañca pārupanañca hoti.",
  "atk-s0513a30:624_2": "So ekadivasaṁ paribbājakārāmā nikkhamitvā sāvatthiyaṁ bhikkhāya caranto eḷakānaṁ yujjhanaṭṭhānaṁ sampāpuṇi.",
  "atk-s0513a30:624_3": "Eḷako taṁ disvā paharitukāmo osakki.",
  "atk-s0513a30:624_4": "Paribbājako “esa mayhaṁ apacitiṁ dassetī”ti na paṭikkami.",
  "atk-s0513a30:624_5": "Eḷako vegenāgantvā taṁ ūrumhi paharitvā pātesi.",
  "atk-s0513a30:624_6": "Tassa taṁ asantapaggahaṇakāraṇaṁ bhikkhusaṅghe pākaṭaṁ ahosi.",
  "atk-s0513a30:624_7": "Bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:624_8": "cammasāṭakaparibbājako asantapaggahaṁ katvā vināsaṁ patto”ti satthā āgantvā “kāya nuttha,",
  "atk-s0513a30:624_9": "bhikkhave,",
  "atk-s0513a30:624_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:624_11": "bhikkhave, idāneva,",
  "atk-s0513a30:624_12": "pubbepesa asantapaggahaṁ katvā vināsaṁ pattoyevā”ti vatvā atītaṁ āhari.",
  "atk-s0513a30:625_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ vāṇijakule nibbattitvā vayappatto vaṇijjaṁ karoti.",
  "atk-s0513a30:625_1": "Tadā eko cammasāṭakaparibbājako bārāṇasiyaṁ bhikkhāya caranto eḷakānaṁ yujjhanaṭṭhānaṁ patvā eḷakaṁ osakkantaṁ",
  "atk-s0513a30:625_2": "disvā “apacitiṁ me karotī”ti saññāya apaṭikkamitvā “imesaṁ ettakānaṁ manussānaṁ antare ayaṁ eko eḷako",
  "atk-s0513a30:625_3": "amhākaṁ guṇaṁ jānātī”ti tassa añjaliṁ paggahetvā ṭhitova paṭhamaṁ gāthamāha –",
  "atk-s0513a30:626_0": "93.",
  "atk-s0513a30:627_0": "“Kalyāṇarūpo vatayaṁ catuppado, subhaddako ceva supesalo ca;",
  "atk-s0513a30:628_0": "Yo brāhmaṇaṁ jātimantūpapannaṁ, apacāyati meṇḍavaro yasassī”ti.",
  "atk-s0513a30:629_0": "Tattha kalyāṇarūpoti kalyāṇajātiko.",
  "atk-s0513a30:629_1": "Supesaloti suṭṭhu piyasīlo.",
  "atk-s0513a30:629_2": "Jātimantūpapannanti jātiyā ca mantehi ca sampannaṁ.",
  "atk-s0513a30:629_3": "Yasassīti vaṇṇabhaṇanametaṁ.",
  "atk-s0513a30:630_0": "Tasmiṁ khaṇe āpaṇe nisinno paṇḍitavāṇijo taṁ paribbājakaṁ nisedhento dutiyaṁ gāthamāha –",
  "atk-s0513a30:631_0": "94.",
  "atk-s0513a30:632_0": "“Mā brāhmaṇa ittaradassanena, vissāsamāpajji catuppadassa;",
  "atk-s0513a30:633_0": "Daḷhappahāraṁ abhikaṅkhamāno, avasakkatī dassati suppahāra”nti.",
  "atk-s0513a30:634_0": "Tattha ittaradassanenāti khaṇikadassanena.",
  "atk-s0513a30:635_0": "Tassa paṇḍitavāṇijassa kathentasseva so meṇḍako vegenāgantvā ūrumhi paharitvā taṁ tattheva vedanāppattaṁ katvā pātesi.",
  "atk-s0513a30:635_1": "So paridevamāno nipajji.",
  "atk-s0513a30:635_2": "Satthā taṁ kāraṇaṁ pakāsento tatiyaṁ gāthamāha –",
  "atk-s0513a30:636_0": "95.",
  "atk-s0513a30:637_0": "“Ūruṭṭhi bhaggaṁ vaṭṭito khāribhāro, sabbañca bhaṇḍaṁ brāhmaṇassa bhinnaṁ;",
  "atk-s0513a30:638_0": "Ubhopi bāhā paggayha kandati, atidhāvatha haññate brahmacārī”ti.",
  "atk-s0513a30:639_0": "Tassattho –",
  "atk-s0513a30:639_1": "bhikkhave,",
  "atk-s0513a30:639_2": "tassa paribbājakassa ūruṭṭhikaṁ bhaggaṁ,",
  "atk-s0513a30:639_3": "khāribhāro vaṭṭito pavaṭṭito,",
  "atk-s0513a30:639_4": "tasmiṁ pavaṭṭamāne yaṁ tattha tassa brāhmaṇassa upakaraṇabhaṇḍaṁ,",
  "atk-s0513a30:639_5": "tampi sabbaṁ bhinnaṁ,",
  "atk-s0513a30:639_6": "sopi ubho bāhā ukkhipitvā parivāretvā ṭhitaparisaṁ sandhāya “abhidhāvatha,",
  "atk-s0513a30:639_7": "haññate brahmacārī”ti vadanto kandati rodati paridevatīti.",
  "atk-s0513a30:640_0": "Paribbājako catutthaṁ gāthaṁ āha –",
  "atk-s0513a30:641_0": "96.",
  "atk-s0513a30:642_0": "“Evaṁ so nihato seti, yo apūjaṁ pasaṁsati;",
  "atk-s0513a30:643_0": "Yathāhamajja pahato, hato meṇḍena dummatī”ti.",
  "atk-s0513a30:644_0": "Tattha apūjanti apūjanīyaṁ.",
  "atk-s0513a30:644_1": "Yathāhamajjāti yathā ahaṁ ajja asantapaggahaṁ katvā ṭhito meṇḍena daḷhappahārena pahato ettheva mārito.",
  "atk-s0513a30:644_2": "Dummatīti duppañño.",
  "atk-s0513a30:644_3": "Evaṁ yo aññopi asantapaggahaṁ karissati,",
  "atk-s0513a30:644_4": "sopi ahaṁ viya dukkhaṁ anubhavissatīti so paridevanto tattheva jīvitakkhayaṁ pattoti.",
  "atk-s0513a30:645_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:645_1": "“tadā cammasāṭako etarahi cammasāṭako ahosi,",
  "atk-s0513a30:645_2": "paṇḍitavāṇijo pana ahameva ahosi”nti.",
  "atk-s0513a30:646_0": "Cammasāṭakajātakavaṇṇanā catutthā.",
  "atk-s0513a30:648_0": "[325] 5. Godharājajātakavaṇṇanā",
  "atk-s0513a30:649_0": "Samaṇaṁ taṁ maññamānoti idaṁ satthā jetavane viharanto ekaṁ kuhakaṁ bhikkhuṁ ārabbha kathesi.",
  "atk-s0513a30:649_1": "Vatthu heṭṭhā vitthāritameva.",
  "atk-s0513a30:649_2": "Idhāpi bhikkhū taṁ bhikkhuṁ ānetvā “ayaṁ, bhante,",
  "atk-s0513a30:649_3": "bhikkhu kuhako”ti satthu dassesuṁ.",
  "atk-s0513a30:649_4": "Satthā “na,",
  "atk-s0513a30:649_5": "bhikkhave, idāneva,",
  "atk-s0513a30:649_6": "pubbepesa kuhakoyevā”ti vatvā atītaṁ āhari.",
  "atk-s0513a30:650_0": "Atīte bārāṇasiyaṁ brahmadatte rajjaṁ kārente bodhisatto godhayoniyaṁ nibbattitvā vayappatto kāyabalena sampanno araññe vasati.",
  "atk-s0513a30:650_1": "Eko dusīlatāpasopi tassa avidūre paṇṇasālaṁ māpetvā vāsaṁ kappesi.",
  "atk-s0513a30:650_2": "Bodhisatto gocarāya caranto taṁ disvā “sīlavantatāpasassa paṇṇasālā bhavissatī”ti tattha gantvā taṁ vanditvā attano vasanaṭṭhānameva gacchati.",
  "atk-s0513a30:650_3": "Athekadivasaṁ so kūṭatāpaso upaṭṭhākakule sampāditaṁ madhuramaṁsaṁ labhitvā “kiṁ maṁsaṁ nāmeta”nti pucchitvā",
  "atk-s0513a30:650_4": "“godhamaṁsa”nti sutvā rasataṇhāya abhibhūto “mayhaṁ assamapadaṁ nibaddhaṁ āgacchamānaṁ godhaṁ māretvā",
  "atk-s0513a30:650_5": "yathāruci pacitvā khādissāmī”ti sappidadhikaṭukabhaṇḍādīni gahetvā tattha gantvā muggaraṁ gahetvā kāsāvena",
  "atk-s0513a30:650_6": "paṭicchādetvā bodhisattassa āgamanaṁ olokento paṇṇasāladvāre upasantūpasanto viya nisīdi.",
  "atk-s0513a30:651_0": "So āgantvā taṁ paduṭṭhindriyaṁ disvā “iminā amhākaṁ sajātikamaṁsaṁ khāditaṁ bhavissati,",
  "atk-s0513a30:651_1": "pariggaṇhissāmi na”nti adhovāte ṭhatvā sarīragandhaṁ ghāyitvā sajātimaṁsassa khāditabhāvaṁ ñatvā tāpasaṁ anupagamma paṭikkamitvā cari.",
  "atk-s0513a30:651_2": "Tāpasopi tassa anāgamanabhāvaṁ ñatvā muggaraṁ khipi,",
  "atk-s0513a30:651_3": "muggaro sarīre apatitvā naṅguṭṭhakoṭiṁ pāpuṇi.",
  "atk-s0513a30:651_4": "Tāpaso “gaccha viraddhosmī”ti āha.",
  "atk-s0513a30:651_5": "Bodhisatto “maṁ tāva viraddhosi,",
  "atk-s0513a30:651_6": "cattāro pana apāye na viraddhosī”ti vatvā palāyitvā caṅkamanakoṭiyaṁ ṭhitaṁ vammikaṁ pavisitvā aññena",
  "atk-s0513a30:651_7": "chiddena sīsaṁ nīharitvā tena saddhiṁ sallapanto dve gāthā abhāsi –",
  "atk-s0513a30:652_0": "97.",
  "atk-s0513a30:653_0": "“Samaṇaṁ taṁ maññamāno, upagacchimasaññataṁ;",
  "atk-s0513a30:654_0": "So maṁ daṇḍena pāhāsi, yathā assamaṇo tathā.",
  "atk-s0513a30:655_0": "98.",
  "atk-s0513a30:656_0": "“Kiṁ te jaṭāhi dummedha, kiṁ te ajinasāṭiyā;",
  "atk-s0513a30:657_0": "Abbhantaraṁ te gahanaṁ, bāhiraṁ parimajjasī”ti.",
  "atk-s0513a30:658_0": "Tattha asaññatanti ahaṁ kāyādīhi asaññataṁ assamaṇameva samānaṁ taṁ “samaṇo eso”ti samitapāpatāya samaṇaṁ maññamāno upagacchiṁ.",
  "atk-s0513a30:658_1": "Pāhāsīti pahari.",
  "atk-s0513a30:658_2": "Ajinasāṭiyāti ekaṁsaṁ katvā pārutena ajinacammena tuyhaṁ ko attho.",
  "atk-s0513a30:658_3": "Abbhantaraṁ te gahananti tava sarīrabbhantaraṁ visapūrā viya alābu,",
  "atk-s0513a30:658_4": "gūthapūro viya āvāṭo,",
  "atk-s0513a30:658_5": "āsīvisapūro viya vammiko kilesagahanaṁ.",
  "atk-s0513a30:658_6": "Bāhiranti kevalaṁ bahisarīraṁ parimajjasi,",
  "atk-s0513a30:658_7": "taṁ antopharusatāya bahimaṭṭhatāya hatthilaṇḍaṁ viya assalaṇḍaṁ viya ca hotīti.",
  "atk-s0513a30:659_0": "Taṁ sutvā tāpaso tatiyaṁ gāthamāha –",
  "atk-s0513a30:660_0": "99.",
  "atk-s0513a30:661_0": "“Ehi godha nivattassu, bhuñja sālīnamodanaṁ;",
  "atk-s0513a30:662_0": "Telaṁ loṇañca me atthi, pahūtaṁ mayha pipphalī”ti.",
  "atk-s0513a30:663_0": "Tattha pahūtaṁ mayha pipphalīti na kevalaṁ sālīnamodanaṁ telaloṇameva,",
  "atk-s0513a30:663_1": "hiṅgujīrakasiṅgiveralasuṇamaricapipphalippabhedaṁ kaṭukabhaṇḍampi mayhaṁ bahu atthi,",
  "atk-s0513a30:663_2": "tenābhisaṅkhataṁ sālīnamodanaṁ bhuñjāhīti.",
  "atk-s0513a30:664_0": "Taṁ sutvā bodhisatto catutthaṁ gāthamāha –",
  "atk-s0513a30:665_0": "100.",
  "atk-s0513a30:666_0": "“Esa bhiyyo pavekkhāmi, vammikaṁ sataporisaṁ;",
  "atk-s0513a30:667_0": "Telaṁ loṇañca kittesi, ahitaṁ mayha pipphalī”ti.",
  "atk-s0513a30:668_0": "Tattha pavekkhāmīti pavisissāmi.",
  "atk-s0513a30:668_1": "Ahitanti yaṁ etaṁ tava kaṭukabhaṇḍasaṅkhātaṁ pipphali,",
  "atk-s0513a30:668_2": "etaṁ mayhaṁ ahitaṁ asappāyanti.",
  "atk-s0513a30:669_0": "Evañca pana vatvā “are,",
  "atk-s0513a30:669_1": "kūṭajaṭila,",
  "atk-s0513a30:669_2": "sace idha vasissasi,",
  "atk-s0513a30:669_3": "gocaragāme manusseheva taṁ ‘ayaṁ coro’ti gāhāpetvā vippakāraṁ pāpessāmi,",
  "atk-s0513a30:669_4": "sīghaṁ palāyassū”ti santajjesi.",
  "atk-s0513a30:669_5": "Kūṭajaṭilo tato palāyi.",
  "atk-s0513a30:670_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:670_1": "“tadā kūṭajaṭilo ayaṁ kuhakabhikkhu ahosi,",
  "atk-s0513a30:670_2": "godharājā pana ahameva ahosi”nti.",
  "atk-s0513a30:671_0": "Godharājajātakavaṇṇanā pañcamā.",
  "atk-s0513a30:673_0": "[326] 6. Kakkārujātakavaṇṇanā",
  "atk-s0513a30:674_0": "Kāyena yo nāvahareti idaṁ satthā veḷuvane viharanto devadattaṁ ārabbha kathesi.",
  "atk-s0513a30:674_1": "Tassa hi saṅghaṁ bhinditvā gatassa aggasāvakehi saddhiṁ parisāya pakkantāya uṇhaṁ lohitaṁ mukhato uggañchi.",
  "atk-s0513a30:674_2": "Atha bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:674_3": "devadatto musāvādaṁ katvā saṅghaṁ bhinditvā idāni gilāno hutvā mahādukkhaṁ anubhotī”ti.",
  "atk-s0513a30:674_4": "Satthā āgantvā “kāya nuttha,",
  "atk-s0513a30:674_5": "bhikkhave,",
  "atk-s0513a30:674_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:674_7": "bhikkhave, idāneva,",
  "atk-s0513a30:674_8": "pubbepesa musāvādīyeva,",
  "atk-s0513a30:674_9": "na cesa idāneva musāvādaṁ katvā mahādukkhaṁ anubhoti,",
  "atk-s0513a30:674_10": "pubbepi anubhosiyevā”ti vatvā atītaṁ āhari.",
  "atk-s0513a30:675_0": "Atīte bārāṇasiyaṁ brahmadatte rajjaṁ kārente bodhisatto tāvatiṁsabhavane aññataro devaputto ahosi.",
  "atk-s0513a30:675_1": "Tena kho pana samayena bārāṇasiyaṁ mahāussavo ahosi.",
  "atk-s0513a30:675_2": "Bahū nāgā ca supaṇṇā ca bhūmaṭṭhakā ca devā āgantvā ussavaṁ olokayiṁsu.",
  "atk-s0513a30:675_3": "Tāvatiṁsabhavanatopi cattāro devaputtā kakkārūni nāma dibbapupphāni tehi katacumbaṭakaṁ piḷandhitvā ussavadassanaṁ āgamiṁsu.",
  "atk-s0513a30:675_4": "Dvādasayojanikaṁ bārāṇasinagaraṁ tesaṁ pupphānaṁ gandhena ekagandhaṁ ahosi.",
  "atk-s0513a30:675_5": "Manussā “imāni pupphāni kena piḷandhitānī”ti upadhārentā vicaranti.",
  "atk-s0513a30:675_6": "Te devaputtā “amhe ete upadhārentī”ti ñatvā rājaṅgaṇe uppatitvā mahantena devānubhāvena ākāse aṭṭhaṁsu.",
  "atk-s0513a30:675_7": "Mahājano sannipati,",
  "atk-s0513a30:675_8": "rājāpi saddhiṁ uparājādīhi agamāsi.",
  "atk-s0513a30:675_9": "Atha ne “kataradevalokato, sāmi,",
  "atk-s0513a30:675_10": "āgacchathā”ti pucchiṁsu.",
  "atk-s0513a30:675_11": "“Tāvatiṁsadevalokato āgacchāmā”ti.",
  "atk-s0513a30:675_12": "“Kena kammena āgatatthā”ti.",
  "atk-s0513a30:675_13": "“Ussavadassanatthāyā”ti.",
  "atk-s0513a30:675_14": "“Kiṁpupphāni nāmetānī”ti?",
  "atk-s0513a30:675_15": "“Dibbakakkārupupphāni nāmā”ti. “Sāmi,",
  "atk-s0513a30:675_16": "tumhe devaloke aññāni piḷandheyyātha,",
  "atk-s0513a30:675_17": "imāni amhākaṁ dethā”ti.",
  "atk-s0513a30:675_18": "Devaputtā “dibbakakkārupupphāni mahānubhāvāni devānaññeva anucchavikāni,",
  "atk-s0513a30:675_19": "manussaloke lāmakānaṁ duppaññānaṁ hīnādhimuttikānaṁ dussīlānaṁ nānucchavikāni.",
  "atk-s0513a30:675_20": "Ye pana manussā imehi ca imehi ca guṇehi samannāgatā,",
  "atk-s0513a30:675_21": "tesaṁ etāni anucchavikānī”ti āhaṁsu.",
  "atk-s0513a30:676_0": "Evañca pana vatvā tesu jeṭṭhakadevaputto paṭhamaṁ gāthamāha –",
  "atk-s0513a30:677_0": "101.",
  "atk-s0513a30:678_0": "“Kāyena yo nāvahare, vācāya na musā bhaṇe;",
  "atk-s0513a30:679_0": "Yaso laddhā na majjeyya, sa ve kakkārumarahatī”ti.",
  "atk-s0513a30:680_0": "Tassattho –",
  "atk-s0513a30:680_1": "yo kāyena parassa santakaṁ tiṇasalākampi nāvaharati,",
  "atk-s0513a30:680_2": "vācāya jīvitaṁ pariccajamānopi musāvādaṁ na bhaṇati.",
  "atk-s0513a30:680_3": "Desanāsīsamevetaṁ,",
  "atk-s0513a30:680_4": "kāyadvāravacīdvāramanodvārehi pana yo dasapi akusalakammapathe na karotīti ayamettha adhippāyo.",
  "atk-s0513a30:680_5": "Yaso laddhāti issariyañca labhitvā yo issariyamadamatto satiṁ vissajjetvā pāpakammaṁ na karoti,",
  "atk-s0513a30:680_6": "sa ve evarūpo imehi guṇehi yutto puggalo imaṁ dibbapupphaṁ arahati.",
  "atk-s0513a30:680_7": "Tasmā yo imehi guṇehi samannāgato,",
  "atk-s0513a30:680_8": "so imāni pupphāni yācituṁ arahati,",
  "atk-s0513a30:680_9": "tassa dassāmīti.",
  "atk-s0513a30:681_0": "Taṁ sutvā purohito cintesi “mayhaṁ imesu guṇesu ekopi natthi,",
  "atk-s0513a30:681_1": "musāvādaṁ pana vatvā etāni pupphāni gahetvā piḷandhissāmi,",
  "atk-s0513a30:681_2": "evaṁ maṁ mahājano ‘guṇasampanno aya’nti jānissatī”ti.",
  "atk-s0513a30:681_3": "So “ahaṁ etehi guṇehi samannāgato”ti vatvā tāni pupphāni āharāpetvā piḷandhitvā dutiyaṁ devaputtaṁ yāci.",
  "atk-s0513a30:681_4": "So dutiyaṁ gāthamāha –",
  "atk-s0513a30:682_0": "102.",
  "atk-s0513a30:683_0": "“Dhammena vittameseyya, na nikatyā dhanaṁ hare;",
  "atk-s0513a30:684_0": "Bhoge laddhā na majjeyya, sa ve kakkārumarahatī”ti.",
  "atk-s0513a30:685_0": "Tassattho –",
  "atk-s0513a30:685_1": "dhammena parisuddhājīvena suvaṇṇarajatādivittaṁ pariyeseyya.",
  "atk-s0513a30:685_2": "Na nikatyāti na vañcanāya dhanaṁ hareyya,",
  "atk-s0513a30:685_3": "vatthābharaṇādike bhoge labhitvā pamādaṁ nāpajjeyya,",
  "atk-s0513a30:685_4": "evarūpo imāni pupphāni arahatīti.",
  "atk-s0513a30:686_0": "Purohito “ahaṁ etehi guṇehi samannāgato”ti vatvā tāni āharāpetvā piḷandhitvā tatiyaṁ devaputtaṁ yāci.",
  "atk-s0513a30:686_1": "So tatiyaṁ gāthamāha –",
  "atk-s0513a30:687_0": "103.",
  "atk-s0513a30:688_0": "“Yassa cittaṁ ahāliddaṁ, saddhā ca avirāginī;",
  "atk-s0513a30:689_0": "Eko sāduṁ na bhuñjeyya, sa ve kakkārumarahatī”ti.",
  "atk-s0513a30:690_0": "Tassattho –",
  "atk-s0513a30:690_1": "yassa puggalassa cittaṁ ahāliddaṁ haliddirāgo viya khippaṁ na virajjati,",
  "atk-s0513a30:690_2": "thirameva hoti.",
  "atk-s0513a30:690_3": "Saddhā ca avirāginīti kammaṁ vā vipākaṁ vā okappanīyassa vā puggalassa vacanaṁ saddahitvā appamattakeneva na virajjati na bhijjati.",
  "atk-s0513a30:690_4": "Yo yācake vā aññe vā saṁvibhāgārahe puggale bahi katvā ekakova sādurasabhojanaṁ na bhuñjati,",
  "atk-s0513a30:690_5": "nesaṁ saṁvibhajitvā bhuñjati,",
  "atk-s0513a30:690_6": "so imāni pupphāni arahatīti.",
  "atk-s0513a30:691_0": "Purohito “ahaṁ etehi guṇehi samannāgato”ti vatvā tāni pupphāni āharāpetvā piḷandhitvā catutthaṁ devaputtaṁ yāci.",
  "atk-s0513a30:691_1": "So catutthaṁ gāthamāha –",
  "atk-s0513a30:692_0": "104.",
  "atk-s0513a30:693_0": "“Sammukhā vā tirokkhā vā, yo sante na paribhāsati;",
  "atk-s0513a30:694_0": "Yathāvādī tathākārī, sa ve kakkārumarahatī”ti.",
  "atk-s0513a30:695_0": "Tassattho –",
  "atk-s0513a30:695_1": "yo puggalo sammukhā vā parammukhā vā sīlādiguṇayutte sante uttamapaṇḍitapurise na akkosati na paribhāsati,",
  "atk-s0513a30:695_2": "yaṁ vācāya vadati,",
  "atk-s0513a30:695_3": "tadeva kāyena karoti,",
  "atk-s0513a30:695_4": "so imāni pupphāni arahatīti.",
  "atk-s0513a30:696_0": "Purohito “ahaṁ etehi guṇehi samannāgato”ti vatvā tānipi āharāpetvā piḷandhi.",
  "atk-s0513a30:696_1": "Cattāro devaputtā cattāri pupphacumbaṭakāni purohitassa datvā devalokameva gatā.",
  "atk-s0513a30:696_2": "Tesaṁ gatakāle purohitassa sīse mahatī vedanā uppajji,",
  "atk-s0513a30:696_3": "tikhiṇasikharena nimmathitaṁ viya ca ayapaṭṭena pīḷitaṁ viya ca sīsaṁ ahosi.",
  "atk-s0513a30:696_4": "So vedanāppatto aparāparaṁ parivattamāno mahāsaddena viravi,",
  "atk-s0513a30:696_5": "“kimeta”nti ca vutte “ahaṁ mamabbhantare avijjamāneyeva guṇe ‘atthī’ti musāvādaṁ katvā te devaputte imāni pupphāni yāciṁ,",
  "atk-s0513a30:696_6": "harathetāni mama sīsato”ti āha.",
  "atk-s0513a30:696_7": "Tāni harantāpi harituṁ nāsakkhiṁsu,",
  "atk-s0513a30:696_8": "ayapaṭṭena baddhāni viya ahesuṁ.",
  "atk-s0513a30:696_9": "Atha naṁ ukkhipitvā gehaṁ nayiṁsu.",
  "atk-s0513a30:696_10": "Tattha tassa viravantassa satta divasā vītivattā.",
  "atk-s0513a30:697_0": "Rājā amacce āmantetvā “dussīlabrāhmaṇo marissati,",
  "atk-s0513a30:697_1": "kiṁ karomā”ti āha. “Deva,",
  "atk-s0513a30:697_2": "puna ussavaṁ kārema,",
  "atk-s0513a30:697_3": "devaputtā puna āgacchissantī”ti.",
  "atk-s0513a30:697_4": "Rājā puna ussavaṁ kāresi.",
  "atk-s0513a30:697_5": "Devaputtā puna āgantvā sakalanagaraṁ pupphagandhena ekagandhaṁ katvā tatheva rājaṅgaṇe aṭṭhaṁsu,",
  "atk-s0513a30:697_6": "mahājano sannipatitvā dussīlabrāhmaṇaṁ ānetvā tesaṁ purato uttānaṁ nipajjāpesi.",
  "atk-s0513a30:697_7": "So “jīvitaṁ me detha,",
  "atk-s0513a30:697_8": "sāmī”ti devaputte yāci.",
  "atk-s0513a30:697_9": "Devaputtā “tuyhaṁ dussīlassa pāpadhammassa ananucchavikānevetāni pupphāni,",
  "atk-s0513a30:697_10": "tvaṁ pana ‘amhe vañcessāmī’ti saññī ahosi,",
  "atk-s0513a30:697_11": "attano musāvādaphalaṁ laddha”nti mahājanamajjhe dussīlabrāhmaṇaṁ garahitvā sīsato pupphacumbaṭakaṁ apanetvā",
  "atk-s0513a30:697_12": "mahājanassa ovādaṁ datvā sakaṭṭhānameva agamaṁsu.",
  "atk-s0513a30:698_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:698_1": "“tadā brāhmaṇo devadatto ahosi,",
  "atk-s0513a30:698_2": "tesu devaputtesu eko kassapo,",
  "atk-s0513a30:698_3": "eko moggallāno,",
  "atk-s0513a30:698_4": "eko sāriputto,",
  "atk-s0513a30:698_5": "jeṭṭhakadevaputto pana ahameva ahosi”nti.",
  "atk-s0513a30:699_0": "Kakkārujātakavaṇṇanā chaṭṭhā.",
  "atk-s0513a30:701_0": "[327] 7. Kākavatījātakavaṇṇanā",
  "atk-s0513a30:702_0": "Vāti cāyaṁ tato gandhoti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a30:702_1": "Tadā hi satthā taṁ bhikkhuṁ “saccaṁ kira tvaṁ bhikkhu ukkaṇṭhitosī”ti pucchi. “Saccaṁ,",
  "atk-s0513a30:702_2": "bhante”ti.",
  "atk-s0513a30:702_3": "“Kasmā ukkaṇṭhitosī”ti?",
  "atk-s0513a30:702_4": "“Kilesavasena,",
  "atk-s0513a30:702_5": "bhante”ti.",
  "atk-s0513a30:702_6": "“Bhikkhu mātugāmo nāma arakkhiyo,",
  "atk-s0513a30:702_7": "na sakkā rakkhituṁ,",
  "atk-s0513a30:702_8": "porāṇakapaṇḍitā pana mātugāmaṁ mahāsamuddamajjhe simbalirukkhavimāne vasāpentāpi rakkhituṁ nāsakkhiṁsū”ti vatvā atītaṁ āhari.",
  "atk-s0513a30:703_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ nibbattitvā vayappatto pitu accayena rajjaṁ kāresi.",
  "atk-s0513a30:703_1": "Kākavatī nāmassa aggamahesī ahosi abhirūpā devaccharā viya.",
  "atk-s0513a30:703_2": "Ayamettha saṅkhepo,",
  "atk-s0513a30:703_3": "vitthārato pana atītavatthu kuṇālajātake āvi bhavissati.",
  "atk-s0513a30:703_4": "Tadā paneko supaṇṇarājā manussavesena āgantvā raññā saha jūtaṁ kīḷanto kākavatiyā aggamahesiyā paṭibaddhacitto",
  "atk-s0513a30:703_5": "taṁ ādāya supaṇṇabhavanaṁ netvā tāya saddhiṁ abhirami.",
  "atk-s0513a30:703_6": "Rājā deviṁ apassanto naṭakuveraṁ nāma gandhabbaṁ “tvaṁ vicināhi na”nti āha.",
  "atk-s0513a30:703_7": "So taṁ supaṇṇarājānaṁ pariggahetvā ekasmiṁ sare erakavane nipajjitvā tato supaṇṇassa gamanakāle pattantare",
  "atk-s0513a30:703_8": "nisīditvā supaṇṇabhavanaṁ patvā pattantarato nikkhamitvā tāya saddhiṁ kilesasaṁsaggaṁ katvā puna tasseva",
  "atk-s0513a30:703_9": "pattantare nisinno āgantvā supaṇṇassa raññā saddhiṁ jūtakīḷanakāle attano vīṇaṁ gahetvā jūtamaṇḍalaṁ",
  "atk-s0513a30:703_10": "gantvā rañño santike ṭhito gītavasena paṭhamaṁ gāthamāha –",
  "atk-s0513a30:704_0": "105.",
  "atk-s0513a30:705_0": "“Vāti cāyaṁ tato gandho, yattha me vasatī piyā;",
  "atk-s0513a30:706_0": "Dūre ito hi kākavatī, yattha me nirato mano”ti.",
  "atk-s0513a30:707_0": "Tattha gandhoti tassā dibbagandhavilittāya sarīragandho.",
  "atk-s0513a30:707_1": "Yattha meti yattha supaṇṇabhavane mama piyā vasati,",
  "atk-s0513a30:707_2": "tato iminā saddhiṁ katakāyasaṁsaggāya tassā imassa kāyena saddhiṁ āgato gandho vāyatīti adhippāyo.",
  "atk-s0513a30:707_3": "Dūre itoti imamhā ṭhānā dūre. Hi-",
  "atk-s0513a30:707_4": "kāro nipātamatto.",
  "atk-s0513a30:707_5": "Kākavatīti kākavatī devī.",
  "atk-s0513a30:707_6": "Yattha meti yassā upari mama mano nirato.",
  "atk-s0513a30:708_0": "Taṁ sutvā supaṇṇo dutiyaṁ gāthamāha –",
  "atk-s0513a30:709_0": "106.",
  "atk-s0513a30:710_0": "“Kathaṁ samuddamatarī, kathaṁ atari kepukaṁ;",
  "atk-s0513a30:711_0": "Kathaṁ satta samuddāni, kathaṁ simbalimāruhī”ti.",
  "atk-s0513a30:712_0": "Tassattho –",
  "atk-s0513a30:712_1": "tvaṁ imaṁ jambudīpasamuddaṁ tassa parato kepukaṁ nāma nadiṁ pabbatantaresu ṭhitāni satta samuddāni ca kathaṁ atari,",
  "atk-s0513a30:712_2": "kenupāyena tiṇṇo satta samuddāni atikkamitvā ṭhitaṁ amhākaṁ bhavanaṁ simbalirukkhañca kathaṁ āruhīti.",
  "atk-s0513a30:713_0": "Taṁ sutvā naṭakuvero tatiyaṁ gāthamāha –",
  "atk-s0513a30:714_0": "107.",
  "atk-s0513a30:715_0": "“Tayā samuddamatariṁ, tayā atari kepukaṁ;",
  "atk-s0513a30:716_0": "Tayā satta samuddāni, tayā simbalimāruhi”nti.",
  "atk-s0513a30:717_0": "Tattha tayāti tayā karaṇabhūtena tava pattantare nisinno ahaṁ sabbametaṁ akāsinti attho.",
  "atk-s0513a30:718_0": "Tato supaṇṇarājā catutthaṁ gāthamāha –",
  "atk-s0513a30:719_0": "108.",
  "atk-s0513a30:720_0": "“Dhiratthu maṁ mahākāyaṁ, dhiratthu maṁ acetanaṁ;",
  "atk-s0513a30:721_0": "Yattha jāyāyahaṁ jāraṁ, āvahāmi vahāmi cā”ti.",
  "atk-s0513a30:722_0": "Tattha dhiratthu manti attānaṁ garahanto āha.",
  "atk-s0513a30:722_1": "Acetananti mahāsarīratāya lahubhāvagarubhāvassa ajānanatāya acetanaṁ.",
  "atk-s0513a30:722_2": "Yatthāti yasmā.",
  "atk-s0513a30:722_3": "Idaṁ vuttaṁ hoti –",
  "atk-s0513a30:722_4": "yasmā ahaṁ attano jāyāya jāraṁ imaṁ gandhabbaṁ pattantare nisinnaṁ ānento āvahāmi nento ca vahāmi,",
  "atk-s0513a30:722_5": "tasmā dhiratthu manti.",
  "atk-s0513a30:722_6": "So taṁ ānetvā bārāṇasirañño datvā puna nagaraṁ nāgamāsi.",
  "atk-s0513a30:723_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:723_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a30:723_2": "Tadā naṭakuvero ukkaṇṭhitabhikkhu ahosi,",
  "atk-s0513a30:723_3": "rājā pana ahameva ahosinti.",
  "atk-s0513a30:724_0": "Kākavatījātakavaṇṇanā sattamā.",
  "atk-s0513a30:726_0": "[328] 8. Ananusociyajātakavaṇṇanā",
  "atk-s0513a30:727_0": "Bahūnaṁ vijjatī bhotīti idaṁ satthā jetavane viharanto ekaṁ matabhariyaṁ kuṭumbikaṁ ārabbha kathesi.",
  "atk-s0513a30:727_1": "So kira bhariyāya matāya na nhāyi na pivi na limpi na bhuñji,",
  "atk-s0513a30:727_2": "na kammante payojesi,",
  "atk-s0513a30:727_3": "aññadatthu sokābhibhūto āḷāhanaṁ gantvā paridevamāno vicari.",
  "atk-s0513a30:727_4": "Abbhantare panassa kuṭe padīpo viya sotāpattimaggassa upanissayo jalati.",
  "atk-s0513a30:727_5": "Satthā paccūsasamaye lokaṁ olokento taṁ disvā “imassa maṁ ṭhapetvā añño koci sokaṁ nīharitvā sotāpattimaggassa dāyako natthi,",
  "atk-s0513a30:727_6": "bhavissāmissa avassayo”ti pacchābhattaṁ piṇḍapātapaṭikkanto pacchāsamaṇaṁ ādāya tassa gehadvāraṁ gantvā",
  "atk-s0513a30:727_7": "kuṭumbikena sutāgamano katapaccuggamanādisakkāro paññattāsane nisinno kuṭumbikaṁ āgantvā vanditvā ekamantaṁ",
  "atk-s0513a30:727_8": "nisinnaṁ “kiṁ, upāsaka,",
  "atk-s0513a30:727_9": "cintesī”ti pucchitvā “āma, bhante,",
  "atk-s0513a30:727_10": "bhariyā me kālakatā,",
  "atk-s0513a30:727_11": "tamahaṁ anusocanto cintemī”ti vutte “upāsaka,",
  "atk-s0513a30:727_12": "bhijjanadhammaṁ nāma bhijjati,",
  "atk-s0513a30:727_13": "tasmiṁ bhinne na yuttaṁ cintetuṁ,",
  "atk-s0513a30:727_14": "porāṇakapaṇḍitāpi bhariyāya matāya ‘bhijjanadhammaṁ bhijjatī’ti na cintayiṁsū”ti vatvā tena yācito atītaṁ āhari.",
  "atk-s0513a30:727_15": "Atītavatthu dasakanipāte cūḷabodhijātake āvi bhavissati,",
  "atk-s0513a30:727_16": "ayaṁ panettha saṅkhepo.",
  "atk-s0513a30:728_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto takkasilāyaṁ",
  "atk-s0513a30:728_1": "sabbasippāni uggaṇhitvā mātāpitūnaṁ santikaṁ agamāsi.",
  "atk-s0513a30:728_2": "Imasmiṁ jātake bodhisatto komārabrahmacārī ahosi.",
  "atk-s0513a30:728_3": "Athassa mātāpitaro “tava dārikapariyesanaṁ karomā”ti ārocayiṁsu.",
  "atk-s0513a30:728_4": "Bodhisatto “na mayhaṁ gharāvāsenattho,",
  "atk-s0513a30:728_5": "ahaṁ tumhākaṁ accayena pabbajissāmī”ti vatvā tehi punappunaṁ yācito ekaṁ kañcanarūpakaṁ kāretvā “evarūpaṁ kumārikaṁ labhamāno gaṇhissāmī”ti āha.",
  "atk-s0513a30:728_6": "Tassa mātāpitaro taṁ kañcanarūpakaṁ paṭicchannayāne āropetvā “gacchatha jambudīpatalaṁ vicarantā yattha evarūpaṁ brāhmaṇakumārikaṁ passatha,",
  "atk-s0513a30:728_7": "tattha imaṁ kañcanarūpakaṁ datvā taṁ ānethā”ti mahantena parivārena manusse pesesuṁ.",
  "atk-s0513a30:729_0": "Tasmiṁ pana kāle eko puññavā satto brahmalokato cavitvā kāsiraṭṭheyeva nigamagāme asītikoṭivibhavassa brāhmaṇassa gehe kumārikā hutvā nibbatti,",
  "atk-s0513a30:729_1": "“sammillahāsinī”tissā nāmaṁ akaṁsu.",
  "atk-s0513a30:729_2": "Sā soḷasavassakāle abhirūpā ahosi pāsādikā devaccharappaṭibhāgā sabbaṅgasampannā.",
  "atk-s0513a30:729_3": "Tassāpi kilesavasena cittaṁ nāma na uppannapubbaṁ,",
  "atk-s0513a30:729_4": "accantabrahmacārinī ahosi.",
  "atk-s0513a30:729_5": "Kañcanarūpakaṁ ādāya vicarantā manussā taṁ gāmaṁ pāpuṇiṁsu.",
  "atk-s0513a30:729_6": "Tattha manussā taṁ disvā “asukabrāhmaṇassa dhītā sammillahāsinī kiṁkāraṇā idha ṭhitā”ti āhaṁsu.",
  "atk-s0513a30:729_7": "Manussā taṁ sutvā brāhmaṇakulaṁ gantvā sammillahāsiniṁ vāresuṁ.",
  "atk-s0513a30:729_8": "Sā “ahaṁ tumhākaṁ accayena pabbajissāmi,",
  "atk-s0513a30:729_9": "na me gharāvāsenattho”ti mātāpitūnaṁ sāsanaṁ pesesi.",
  "atk-s0513a30:729_10": "Te “kiṁ karosi kumārike”ti vatvā kañcanarūpakaṁ gahetvā taṁ mahantena parivārena pesayiṁsu.",
  "atk-s0513a30:729_11": "Bodhisattassa ca sammillahāsiniyā ca ubhinnampi anicchantānaññeva maṅgalaṁ kariṁsu.",
  "atk-s0513a30:729_12": "Te ekagabbhe vasamānā ekasmiṁ sayane sayantāpi na aññamaññaṁ kilesavasena olokayiṁsu,",
  "atk-s0513a30:729_13": "dve bhikkhū dve brāhmāno viya ca ekasmiṁ ṭhāne vasiṁsu.",
  "atk-s0513a30:730_0": "Aparabhāge bodhisattassa mātāpitaro kālamakaṁsu.",
  "atk-s0513a30:730_1": "So tesaṁ sarīrakiccaṁ katvā sammillahāsiniṁ pakkosāpetvā “bhadde,",
  "atk-s0513a30:730_2": "mama kulasantakā asītikoṭiyo,",
  "atk-s0513a30:730_3": "tava kulasantakā asītikoṭiyoti imaṁ ettakaṁ dhanaṁ gahetvā imaṁ kuṭumbaṁ paṭipajjāhi,",
  "atk-s0513a30:730_4": "ahaṁ pabbajissāmī”ti āha.",
  "atk-s0513a30:730_5": "“Ayyaputta,",
  "atk-s0513a30:730_6": "tayi pabbajante ahampi pabbajissāmi,",
  "atk-s0513a30:730_7": "na sakkomi taṁ jahitu”nti.",
  "atk-s0513a30:730_8": "“Tena hi ehī”ti sabbaṁ dhanaṁ dānamukhe vissajjetvā kheḷapiṇḍaṁ viya sampattiṁ pahāya himavantaṁ pavisitvā",
  "atk-s0513a30:730_9": "ubhopi tāpasapabbajjaṁ pabbajitvā vanamūlaphalāhārā tattha ciraṁ vasitvā loṇambilasevanatthāya himavantā",
  "atk-s0513a30:730_10": "otaritvā anupubbena bārāṇasiṁ patvā rājuyyāne vasiṁsu.",
  "atk-s0513a30:731_0": "Tesaṁ tattha vasantānaṁ sukhumālāya paribbājikāya nirojaṁ missakabhattaṁ paribhuñjantiyā lohitapakkhandikābādho uppajji.",
  "atk-s0513a30:731_1": "Sā sappāyabhesajjaṁ alabhamānā dubbalā ahosi.",
  "atk-s0513a30:731_2": "Bodhisatto bhikkhācāravelāya taṁ pariggahetvā nagaradvāraṁ netvā ekissā sālāya phalake nipajjāpetvā sayaṁ bhikkhāya pāvisi.",
  "atk-s0513a30:731_3": "Sā tasmiṁ anikkhanteyeva kālamakāsi.",
  "atk-s0513a30:731_4": "Mahājano paribbājikāya rūpasampattiṁ disvā parivāretvā rodati paridevati.",
  "atk-s0513a30:731_5": "Bodhisatto bhikkhaṁ caritvā āgato tassā matabhāvaṁ ñatvā “bhijjanadhammaṁ bhijjati,",
  "atk-s0513a30:731_6": "sabbe saṅkhārā aniccā evaṁgatikāyevā”ti vatvā tāya nipannaphalakeyeva nisīditvā missakabhojanaṁ bhuñjitvā mukhaṁ vikkhālesi.",
  "atk-s0513a30:731_7": "Parivāretvā ṭhitamahājano “ayaṁ te, bhante,",
  "atk-s0513a30:731_8": "paribbājikā kiṁ hotī”ti pucchi.",
  "atk-s0513a30:731_9": "“Gihikāle me pādaparicārikā ahosī”ti. “Bhante,",
  "atk-s0513a30:731_10": "mayaṁ tāva na saṇṭhāma rodāma paridevāma,",
  "atk-s0513a30:731_11": "tumhe kasmā na rodathā”ti?",
  "atk-s0513a30:731_12": "Bodhisatto “jīvamānā tāva esā mama kiñci hoti,",
  "atk-s0513a30:731_13": "idāni paralokasamaṅgitāya na kiñci hoti,",
  "atk-s0513a30:731_14": "maraṇavasaṁ gatā,",
  "atk-s0513a30:731_15": "ahaṁ kissa rodāmī”ti mahājanassa dhammaṁ desento imā gāthā abhāsi –",
  "atk-s0513a30:732_0": "109.",
  "atk-s0513a30:733_0": "“Bahūnaṁ vijjatī bhotī, tehi me kiṁ bhavissati;",
  "atk-s0513a30:734_0": "Tasmā etaṁ na socāmi, piyaṁ sammillahāsiniṁ.",
  "atk-s0513a30:735_0": "110.",
  "atk-s0513a30:736_0": "“Taṁ taṁ ce anusoceyya, yaṁ yaṁ tassa na vijjati;",
  "atk-s0513a30:737_0": "Attānamanusoceyya, sadā maccuvasaṁ pataṁ.",
  "atk-s0513a30:738_0": "111.",
  "atk-s0513a30:739_0": "“Na heva ṭhitaṁ nāsīnaṁ, na sayānaṁ na paddhaguṁ;",
  "atk-s0513a30:740_0": "Yāva byāti nimisati, tatrāpi rasatī vayo.",
  "atk-s0513a30:741_0": "112.",
  "atk-s0513a30:742_0": "“Tatthattani vatappaddhe, vinābhāve asaṁsaye;",
  "atk-s0513a30:743_0": "Bhūtaṁ sesaṁ dayitabbaṁ, vītaṁ ananusociya”nti.",
  "atk-s0513a30:744_0": "Tattha bahūnaṁ vijjatī bhotīti ayaṁ bhotī amhe chaḍḍetvā idāni aññesaṁ bahūnaṁ matakasattānaṁ antare vijjati atthi upalabbhati.",
  "atk-s0513a30:744_1": "Tehi me kiṁ bhavissatīti tehi matakasattehi saddhiṁ vattamānā idānevesā mayhaṁ kiṁ bhavissati,",
  "atk-s0513a30:744_2": "tehi vā matakasattehi atirekasambandhavasenesā mayhaṁ kiṁ bhavissati,",
  "atk-s0513a30:744_3": "kā nāma bhavissati,",
  "atk-s0513a30:744_4": "kiṁ bhariyā,",
  "atk-s0513a30:744_5": "udāhu bhaginīti?",
  "atk-s0513a30:744_6": "“Tehi meka”ntipi pāṭho,",
  "atk-s0513a30:744_7": "tehi matakehi saddhiṁ idampi me kaḷevaraṁ ekaṁ bhavissatīti attho.",
  "atk-s0513a30:744_8": "Tasmāti yasmā esā matakesu saṅkhaṁ gatā,",
  "atk-s0513a30:744_9": "mayhaṁ sā na kiñci hoti,",
  "atk-s0513a30:744_10": "tasmā etaṁ na socāmi.",
  "atk-s0513a30:745_0": "Yaṁ yaṁ tassāti yaṁ yaṁ tassa anusocanakassa sattassa na vijjati natthi,",
  "atk-s0513a30:745_1": "mataṁ niruddhaṁ,",
  "atk-s0513a30:745_2": "taṁ taṁ sace anusoceyyāti attho.",
  "atk-s0513a30:745_3": "“Yassā”tipi pāṭho,",
  "atk-s0513a30:745_4": "yaṁ yaṁ yassa na vijjati,",
  "atk-s0513a30:745_5": "taṁ taṁ so anusoceyyāti attho.",
  "atk-s0513a30:745_6": "Maccuvasaṁ patanti evaṁ sante niccaṁ maccuvasaṁ patantaṁ gacchantaṁ attānameva anusoceyya,",
  "atk-s0513a30:745_7": "tenassa asocanakāloyeva na bhaveyyāti attho.",
  "atk-s0513a30:746_0": "Tatiyagāthāya na heva ṭhitaṁ nāsīnaṁ,",
  "atk-s0513a30:746_1": "na sayānaṁ na paddhagunti kañci sattaṁ āyusaṅkhāro anugacchatīti pāṭhaseso.",
  "atk-s0513a30:746_2": "Tattha paddhagunti parivattetvā caramānaṁ.",
  "atk-s0513a30:746_3": "Idaṁ vuttaṁ hoti –",
  "atk-s0513a30:746_4": "ime sattā catūsupi iriyāpathesu pamattā viharanti,",
  "atk-s0513a30:746_5": "āyusaṅkhārā pana rattiñca divā ca sabbiriyāpathesu appamattā attano khayagamanakammameva karontīti.",
  "atk-s0513a30:746_6": "Yāva byātīti yāva ummisati.",
  "atk-s0513a30:746_7": "Ayañhi tasmiṁ kāle vohāro.",
  "atk-s0513a30:746_8": "Idaṁ vuttaṁ hoti –",
  "atk-s0513a30:746_9": "yāva ummisati ca nimisati ca,",
  "atk-s0513a30:746_10": "tatrāpi evaṁ appamattake kāle imesaṁ sattānaṁ rasatī vayo,",
  "atk-s0513a30:746_11": "tīsu vayesu so so vayo hāyateva na vaḍḍhatīti.",
  "atk-s0513a30:747_0": "Tatthattani vatappaddheti tattha vata attani paddhe.",
  "atk-s0513a30:747_1": "Idaṁ vuttaṁ hoti tasmiṁ vata evaṁ rasamāne vaye ayaṁ “attā”ti saṅkhyaṁ gato attabhāvo paddho hoti,",
  "atk-s0513a30:747_2": "vayena aḍḍho upaḍḍho aparipuṇṇova hoti.",
  "atk-s0513a30:747_3": "Evaṁ tattha imasmiṁ attani paddhe yo cesa tattha tattha nibbattānaṁ sattānaṁ vinābhāvo asaṁsayo,",
  "atk-s0513a30:747_4": "tasmiṁ vinābhāvepi asaṁsaye nissaṁsaye yaṁ bhūtaṁ sesaṁ amataṁ jīvamānaṁ,",
  "atk-s0513a30:747_5": "taṁ jīvamānameva dayitabbaṁ piyāyitabbaṁ mettāyitabbaṁ,",
  "atk-s0513a30:747_6": "“ayaṁ satto arogo hotu abyāpajjo”ti evaṁ tasmiṁ mettābhāvanā kātabbā.",
  "atk-s0513a30:747_7": "Yaṁ panetaṁ vītaṁ vigataṁ mataṁ,",
  "atk-s0513a30:747_8": "taṁ ananusociyaṁ na anusocitabbanti.",
  "atk-s0513a30:748_0": "Evaṁ mahāsatto catūhi gāthāhi aniccākāraṁ dīpento dhammaṁ desesi.",
  "atk-s0513a30:748_1": "Mahājano paribbājikāya sarīrakiccaṁ akāsi.",
  "atk-s0513a30:748_2": "Bodhisatto himavantameva pavisitvā jhānābhiññāsamāpattiyo nibbattetvā brahmalokaparāyaṇo ahosi.",
  "atk-s0513a30:749_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:749_1": "saccapariyosāne kuṭumbiko sotāpattiphale patiṭṭhahi.",
  "atk-s0513a30:749_2": "Tadā sammillahāsinī rāhulamātā ahosi,",
  "atk-s0513a30:749_3": "tāpaso pana ahameva ahosinti.",
  "atk-s0513a30:750_0": "Ananusociyajātakavaṇṇanā aṭṭhamā.",
  "atk-s0513a30:752_0": "[329] 9. Kāḷabāhujātakavaṇṇanā",
  "atk-s0513a30:753_0": "Yaṁ annapānassāti idaṁ satthā veḷuvane viharanto hatalābhasakkāraṁ devadattaṁ ārabbha kathesi.",
  "atk-s0513a30:753_1": "Devadattena hi tathāgate aṭṭhānakopaṁ bandhitvā dhanuggahesu payojitesu nāḷāgirivissajjanena tassa doso pākaṭo jāto.",
  "atk-s0513a30:753_2": "Athassa paṭṭhapitāni dhuvabhattādīni manusssā na kariṁsu,",
  "atk-s0513a30:753_3": "rājāpi naṁ na olokesi.",
  "atk-s0513a30:753_4": "So hatalābhasakkāro kulesu viññāpetvā bhuñjanto vicari.",
  "atk-s0513a30:753_5": "Bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:753_6": "devadatto ‘lābhasakkāraṁ uppādessāmī’ti uppannampi thiraṁ kātuṁ nāsakkhī”ti.",
  "atk-s0513a30:753_7": "Satthā āgantvā “kāya nuttha,",
  "atk-s0513a30:753_8": "bhikkhave,",
  "atk-s0513a30:753_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:753_10": "bhikkhave, idāneva,",
  "atk-s0513a30:753_11": "pubbepesa hatalābhasakkāro ahosī”ti vatvā atītaṁ āhari.",
  "atk-s0513a30:754_0": "Atīte bārāṇasiyaṁ dhanañjaye rajjaṁ kārente bodhisatto rādho nāma suko ahosi mahāsarīro paripuṇṇagatto,",
  "atk-s0513a30:754_1": "kaniṭṭho panassa poṭṭhapādo nāma.",
  "atk-s0513a30:754_2": "Eko luddako te dvepi jane bandhitvā netvā bārāṇasirañño adāsi.",
  "atk-s0513a30:754_3": "Rājā ubhopi te suvaṇṇapañjare pakkhipitvā suvaṇṇataṭṭakena madhulāje khādāpento sakkharodakaṁ pāyento paṭijaggi.",
  "atk-s0513a30:754_4": "Sakkāro ca mahā ahosi,",
  "atk-s0513a30:754_5": "lābhaggayasaggappattā ahesuṁ.",
  "atk-s0513a30:754_6": "Atheko vanacarako kāḷabāhuṁ nāmekaṁ mahākāḷamakkaṭaṁ ānetvā bārāṇasirañño adāsi.",
  "atk-s0513a30:754_7": "Tassa pacchā āgatattā mahantataro lābhasakkāro ahosi,",
  "atk-s0513a30:754_8": "sukānaṁ parihāyi.",
  "atk-s0513a30:754_9": "Bodhisatto tādilakkhaṇayogato na kiñci āha,",
  "atk-s0513a30:754_10": "kaniṭṭho panasssa tādilakkhaṇābhāvā taṁ makkaṭassa sakkāraṁ asahanto “bhātika,",
  "atk-s0513a30:754_11": "pubbe imasmiṁ rājakule sādhurasakhādanīyādīni amhākameva denti,",
  "atk-s0513a30:754_12": "idāni pana mayaṁ na labhāma,",
  "atk-s0513a30:754_13": "kāḷabāhumakkaṭasseva denti.",
  "atk-s0513a30:754_14": "Mayaṁ dhanañjayarañño santikā lābhasakkāraṁ alabhantā imasmiṁ ṭhāne kiṁ karissāma,",
  "atk-s0513a30:754_15": "ehi araññameva gantvā vasissāmā”ti tena saddhiṁ sallapanto paṭhamaṁ gāthamāha –",
  "atk-s0513a30:755_0": "113.",
  "atk-s0513a30:756_0": "“Yaṁ annapānassa pure labhāma, taṁ dāni sākhamigameva gacchati;",
  "atk-s0513a30:757_0": "Gacchāma dāni vanameva rādha, asakkatā casma dhanañjayāyā”ti.",
  "atk-s0513a30:758_0": "Tattha yaṁ annapānassāti yaṁ annapānaṁ assa rañño santikā.",
  "atk-s0513a30:758_1": "Upayogatthe vā sāmivacanaṁ.",
  "atk-s0513a30:758_2": "Dhanañjayāyāti karaṇatthe sampadānavacanaṁ,",
  "atk-s0513a30:758_3": "dhanañjayena.",
  "atk-s0513a30:758_4": "Asakkatā casmāti annapānaṁ na labhāma,",
  "atk-s0513a30:758_5": "iminā ca na sakkatamhāti attho.",
  "atk-s0513a30:759_0": "Taṁ sutvā rādho dutiyaṁ gāthamāha –",
  "atk-s0513a30:760_0": "114.",
  "atk-s0513a30:761_0": "“Lābho alābho yaso ayaso ca, nindā pasaṁsā ca sukhañca dukkhaṁ;",
  "atk-s0513a30:762_0": "Ete aniccā manujesu dhammā, mā soci kiṁ socasi poṭṭhapādā”ti.",
  "atk-s0513a30:763_0": "Tattha yasoti issariyaparivāro.",
  "atk-s0513a30:763_1": "Ayasoti tassābhāvo.",
  "atk-s0513a30:763_2": "Eteti ete aṭṭha lokadhammā manujesu aniccā,",
  "atk-s0513a30:763_3": "lābhaggayasaggappattā hutvāpi aparena samayena appalābhā appasakkārā honti,",
  "atk-s0513a30:763_4": "niccalābhino nāma na honti.",
  "atk-s0513a30:763_5": "Yasādīsupi eseva nayo.",
  "atk-s0513a30:764_0": "Taṁ sutvā poṭṭhapādo makkaṭe usūyaṁ apanetuṁ asakkonto tatiyaṁ gāthamāha –",
  "atk-s0513a30:765_0": "115.",
  "atk-s0513a30:766_0": "“Addhā tuvaṁ paṇḍitakosi rādha, jānāsi atthāni anāgatāni;",
  "atk-s0513a30:767_0": "Kathaṁ nu sākhāmigaṁ dakkhisāma, niddhāvitaṁ rājakulatova jamma”nti.",
  "atk-s0513a30:768_0": "Tattha kathaṁ nūti kena nu kho upāyena.",
  "atk-s0513a30:768_1": "Dakkhisāmāti dakkhissāma.",
  "atk-s0513a30:768_2": "Niddhāvitanti nivuṭṭhāpitaṁ nikkaḍḍhāpitaṁ.",
  "atk-s0513a30:768_3": "Jammanti lāmakaṁ.",
  "atk-s0513a30:769_0": "Taṁ sutvā rādho catutthaṁ gāthamāha –",
  "atk-s0513a30:770_0": "116.",
  "atk-s0513a30:771_0": "“Cāleti kaṇṇaṁ bhakuṭiṁ karoti, muhuṁ muhuṁ bhāyayate kumāre;",
  "atk-s0513a30:772_0": "Sayameva taṁ kāhati kāḷabāhu, yenārakā ṭhassati annapānā”ti.",
  "atk-s0513a30:773_0": "Tattha bhāyayate kumāreti rājakumāre utrāseti.",
  "atk-s0513a30:773_1": "Yenārakā ṭhassati annapānāti yena kāraṇena imamhā annapānā dūre ṭhassati,",
  "atk-s0513a30:773_2": "sayameva taṁ kāraṇaṁ karissati,",
  "atk-s0513a30:773_3": "mā tvaṁ etassa cintayīti attho.",
  "atk-s0513a30:774_0": "Kāḷabāhupi katipāheneva rājakumārānaṁ purato ṭhatvā kaṇṇacalanādīni karonto kumāre bhāyāpesi.",
  "atk-s0513a30:774_1": "Te bhītatasitā vissaramakaṁsu.",
  "atk-s0513a30:774_2": "Rājā “kiṁ eta”nti pucchitvā tamatthaṁ sutvā “nikkaḍḍhatha na”nti makkaṭaṁ nikkaḍḍhāpesi.",
  "atk-s0513a30:774_3": "Sukānaṁ lābhasakkāro puna pākatiko ahosi.",
  "atk-s0513a30:775_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:775_1": "“tadā kāḷabāhu devadatto ahosi,",
  "atk-s0513a30:775_2": "poṭṭhapādo ānando,",
  "atk-s0513a30:775_3": "rādho pana ahameva ahosi”nti.",
  "atk-s0513a30:776_0": "Kāḷabāhujātakavaṇṇanā navamā.",
  "atk-s0513a30:778_0": "[330] 10. Sīlavīmaṁsajātakavaṇṇanā",
  "atk-s0513a30:779_0": "Sīlaṁkireva kalyāṇanti idaṁ satthā jetavane viharanto sīlavīmaṁsakabrāhmaṇaṁ ārabbha kathesi.",
  "atk-s0513a30:779_1": "Dvepi vatthūni heṭṭhā kathitāneva.",
  "atk-s0513a30:779_2": "Idha pana bodhisatto bārāṇasirañño purohito ahosi.",
  "atk-s0513a30:779_3": "So attano sīlaṁ vīmaṁsanto tīṇi divasāni heraññikaphalakato kahāpaṇaṁ gaṇhi.",
  "atk-s0513a30:779_4": "Taṁ “coro”ti gahetvā rañño dassesuṁ.",
  "atk-s0513a30:779_5": "So rañño santike ṭhito –",
  "atk-s0513a30:780_0": "117.",
  "atk-s0513a30:781_0": "“Sīlaṁ kireva kalyāṇaṁ, sīlaṁ loke anuttaraṁ;",
  "atk-s0513a30:782_0": "Passa ghoraviso nāgo, sīlavāti na haññatī”ti. –",
  "atk-s0513a30:783_0": "Imāya paṭhamagāthāya sīlaṁ vaṇṇetvā rājānaṁ pabbajjaṁ anujānāpetvā pabbajituṁ gacchati.",
  "atk-s0513a30:784_0": "Athekasmiṁ divase sūnāpaṇato seno maṁsapesiṁ gahetvā ākāsaṁ pakkhandi.",
  "atk-s0513a30:784_1": "Tamaññe sakuṇā parivāretvā pādanakhatuṇḍakādīhi paharanti.",
  "atk-s0513a30:784_2": "So taṁ dukkhaṁ sahituṁ asakkonto maṁsapesiṁ chaḍḍesi,",
  "atk-s0513a30:784_3": "aparo gaṇhi.",
  "atk-s0513a30:784_4": "Sopi tatheva viheṭhiyamāno chaḍḍesi,",
  "atk-s0513a30:784_5": "athañño gaṇhi.",
  "atk-s0513a30:784_6": "Evaṁ yo yo gaṇhi,",
  "atk-s0513a30:784_7": "taṁ taṁ sakuṇā anubandhiṁsu.",
  "atk-s0513a30:784_8": "Yo yo chaḍḍesi,",
  "atk-s0513a30:784_9": "so so sukhito ahosi.",
  "atk-s0513a30:784_10": "Bodhisatto taṁ disvā “ime kāmā nāma maṁsapesūpamā,",
  "atk-s0513a30:784_11": "ete gaṇhantānaṁyeva dukkhaṁ,",
  "atk-s0513a30:784_12": "vissajjentānaṁ sukha”nti cintetvā dutiyaṁ gāthamāha –",
  "atk-s0513a30:785_0": "118.",
  "atk-s0513a30:786_0": "“Yāvadevassahū kiñci, tāvadeva akhādisuṁ;",
  "atk-s0513a30:787_0": "Saṅgamma kulalā loke, na hiṁsanti akiñcana”nti.",
  "atk-s0513a30:788_0": "Tassattho –",
  "atk-s0513a30:788_1": "yāvadeva assa senassa ahu kiñci mukhena gahitaṁ maṁsakhaṇḍaṁ,",
  "atk-s0513a30:788_2": "tāvadeva naṁ imasmiṁ loke kulalā samāgantvā akhādiṁsu.",
  "atk-s0513a30:788_3": "Tasmiṁ pana vissaṭṭhe tamenaṁ akiñcanaṁ nippalibodhaṁ pakkhiṁ sesapakkhino na hiṁsantīti.",
  "atk-s0513a30:789_0": "So nagarā nikkhamitvā antarāmagge ekasmiṁ gāme sāyaṁ ekassa gehe nipajji.",
  "atk-s0513a30:789_1": "Tattha pana piṅgalā nāma dāsī “asukavelāya āgaccheyyāsī”ti ekena purisena saddhiṁ saṅketamakāsi.",
  "atk-s0513a30:789_2": "Sā sāmikānaṁ pāde dhovitvā tesu nipannesu tassāgamanaṁ olokentī ummāre nisīditvā “idāni āgamissati,",
  "atk-s0513a30:789_3": "idāni āgamissatī”ti paṭhamayāmampi majjhimayāmampi vītināmesi.",
  "atk-s0513a30:789_4": "Paccūsasamaye pana “na so idāni āgamissatī”ti chinnāsā hutvā nipajjitvā niddaṁ okkami.",
  "atk-s0513a30:789_5": "Bodhisatto idaṁ kāraṇaṁ disvā “ayaṁ dāsī ‘so puriso āgamissatī’ti āsāya ettakaṁ kālaṁ nisinnā,",
  "atk-s0513a30:789_6": "idānissa anāgamanabhāvaṁ ñatvā chinnāsā hutvā sukhaṁ supati.",
  "atk-s0513a30:789_7": "Kilesesu hi āsā nāma dukkhaṁ,",
  "atk-s0513a30:789_8": "nirāsabhāvova sukha”nti cintetvā tatiyaṁ gāthamāha –",
  "atk-s0513a30:790_0": "119.",
  "atk-s0513a30:791_0": "“Sukhaṁ nirāsā supati, āsā phalavatī sukhā;",
  "atk-s0513a30:792_0": "Āsaṁ nirāsaṁ katvāna, sukhaṁ supati piṅgalā”ti.",
  "atk-s0513a30:793_0": "Tattha phalavatīti yassā āsāya phalaṁ laddhaṁ hoti,",
  "atk-s0513a30:793_1": "sā tassa phalassa sukhatāya sukhā nāma.",
  "atk-s0513a30:793_2": "Nirāsaṁ katvānāti anāsaṁ katvā chinditvā pajahitvāti attho.",
  "atk-s0513a30:793_3": "Piṅgalāti esā piṅgaladāsī idāni sukhaṁ supatīti.",
  "atk-s0513a30:794_0": "So punadivase tato gāmā araññaṁ pavisanto araññe ekaṁ tāpasaṁ jhānaṁ appetvā nisinnaṁ disvā “idhaloke",
  "atk-s0513a30:794_1": "ca paraloke ca jhānasukhato uttaritaraṁ sukhaṁ nāma natthī”ti cintetvā catutthaṁ gāthamāha –",
  "atk-s0513a30:795_0": "120.",
  "atk-s0513a30:796_0": "“Na samādhiparo atthi, asmiṁ loke paramhi ca;",
  "atk-s0513a30:797_0": "Na paraṁ nāpi attānaṁ, vihiṁsati samāhito”ti.",
  "atk-s0513a30:798_0": "Tattha na samādhiparoti samādhito paro añño sukhadhammo nāma natthīti.",
  "atk-s0513a30:799_0": "So araññaṁ pavisitvā isipabbajjaṁ pabbajitvā jhānābhiññā uppādetvā brahmalokaparāyaṇo ahosi.",
  "atk-s0513a30:800_0": "Satthā imaṁ dhammadesanaṁ āharitvā jātakaṁ samodhānesi – “tadā purohito ahameva ahosi”nti.",
  "atk-s0513a30:801_0": "Sīlavīmaṁsajātakavaṇṇanā dasamā.",
  "atk-s0513a30:802_0": "Kuṭidūsakavaggo tatiyo.",
  "atk-s0513a30:803_0": "4. Kokilavaggo",
  "atk-s0513a30:805_0": "[331] 1. Kokilajātakavaṇṇanā",
  "atk-s0513a30:806_0": "Yove kāle asampatteti idaṁ satthā jetavane viharanto kokālikaṁ ārabbha kathesi.",
  "atk-s0513a30:806_1": "Vatthu takkāriyajātake vitthāritameva.",
  "atk-s0513a30:807_0": "Atīte bārāṇasiyaṁ brahmadatte rajjaṁ kārente bodhisatto tassa amacco ovādako ahosi,",
  "atk-s0513a30:807_1": "rājā bahubhāṇī ahosi.",
  "atk-s0513a30:807_2": "Bodhisatto “tassa bahubhāṇitaṁ nisedhessāmī”ti ekaṁ upamaṁ upadhārento vicarati.",
  "atk-s0513a30:807_3": "Athekadivasaṁ rājā uyyānaṁ gato maṅgalasilāpaṭṭe nisīdi,",
  "atk-s0513a30:807_4": "tassupari ambarukkho atthi.",
  "atk-s0513a30:807_5": "Tatrekasmiṁ kākakulāvake kāḷakokilā attano aṇḍakaṁ nikkhipitvā agamāsi.",
  "atk-s0513a30:807_6": "Kākī taṁ kokilaaṇḍakaṁ paṭijaggi,",
  "atk-s0513a30:807_7": "aparabhāge tato kokilapotako nikkhami.",
  "atk-s0513a30:807_8": "Kākī “putto me”ti saññāya mukhatuṇḍakena gocaraṁ āharitvā taṁ paṭijaggi.",
  "atk-s0513a30:807_9": "So avirūḷhapakkho akāleyeva kokilaravaṁ ravi.",
  "atk-s0513a30:807_10": "Kākī “ayaṁ idāneva tāva aññaṁ ravaṁ ravati,",
  "atk-s0513a30:807_11": "vaḍḍhanto kiṁ karissatī”ti tuṇḍakena koṭṭetvā māretvā kulāvakā pātesi.",
  "atk-s0513a30:807_12": "So rañño pādamūle pati.",
  "atk-s0513a30:808_0": "Rājā bodhisattaṁ pucchi “kimetaṁ sahāyā”ti?",
  "atk-s0513a30:808_1": "Bodhisatto “ahaṁ rājānaṁ nivāretuṁ ekaṁ upamaṁ pariyesāmi,",
  "atk-s0513a30:808_2": "laddhā dāni me sā”ti cintetvā “mahārāja,",
  "atk-s0513a30:808_3": "atimukharā akāle bahubhāṇino evarūpaṁ labhanti.",
  "atk-s0513a30:808_4": "Ayaṁ mahārāja,",
  "atk-s0513a30:808_5": "kokilapotako kākiyā puṭṭho avirūḷhapakkho akāleyeva kokilaravaṁ ravi.",
  "atk-s0513a30:808_6": "Atha naṁ kākī ‘nāyaṁ mama puttako’ti ñatvā mukhatuṇḍakena koṭṭetvā māretvā kulāvakā pātesi.",
  "atk-s0513a30:808_7": "Manussā vā hontu tiracchānā vā,",
  "atk-s0513a30:808_8": "akāle bahubhāṇino evarūpaṁ dukkhaṁ labhantī”ti vatvā imā gāthā abhāsi –",
  "atk-s0513a30:809_0": "121.",
  "atk-s0513a30:810_0": "“Yo ve kāle asampatte, ativelaṁ pabhāsati;",
  "atk-s0513a30:811_0": "Evaṁ so nihato seti, kokilāyiva atrajo.",
  "atk-s0513a30:812_0": "122.",
  "atk-s0513a30:813_0": "“Na hi satthaṁ sunisitaṁ, visaṁ halāhalāmiva;",
  "atk-s0513a30:814_0": "Evaṁ nikaṭṭhe pāteti, vācā dubbhāsitā yathā.",
  "atk-s0513a30:815_0": "123.",
  "atk-s0513a30:816_0": "“Tasmā kāle akāle vā, vācaṁ rakkheyya paṇḍito;",
  "atk-s0513a30:817_0": "Nātivelaṁ pabhāseyya, api attasamamhi vā.",
  "atk-s0513a30:818_0": "124.",
  "atk-s0513a30:819_0": "“Yo ca kāle mitaṁ bhāse, matipubbo vicakkhaṇo;",
  "atk-s0513a30:820_0": "Sabbe amitte ādeti, supaṇṇo uragāmivā”ti.",
  "atk-s0513a30:821_0": "Tattha kāle asampatteti attano vacanakāle asampatte.",
  "atk-s0513a30:821_1": "Ativelanti velātikkantaṁ katvā atirekappamāṇaṁ bhāsati.",
  "atk-s0513a30:821_2": "Halāhalāmivāti halāhalaṁ iva.",
  "atk-s0513a30:821_3": "Nikaṭṭheti tasmiṁyeva khaṇe appamattake kāle.",
  "atk-s0513a30:821_4": "Tasmāti yasmā sunisitasatthahalāhalavisatopi khippataraṁ dubbhāsitavacanameva pātesi, tasmā.",
  "atk-s0513a30:821_5": "Kāle akāle vāti vattuṁ yuttakāle ca akāle ca vācaṁ rakkheyya,",
  "atk-s0513a30:821_6": "ativelaṁ na bhāseyya api attanā same ninnānākaraṇepi puggaleti attho.",
  "atk-s0513a30:822_0": "Matipubboti matiṁ purecārikaṁ katvā kathanena matipubbo.",
  "atk-s0513a30:822_1": "Vicakkhaṇoti ñāṇena vicāretvā atthavindanapuggalo vicakkhaṇo nāma.",
  "atk-s0513a30:822_2": "Uragāmivāti uragaṁ iva.",
  "atk-s0513a30:822_3": "Idaṁ vuttaṁ hoti –",
  "atk-s0513a30:822_4": "yathā supaṇṇo samuddaṁ khobhetvā mahābhogaṁ uragaṁ ādeti gaṇhāti,",
  "atk-s0513a30:822_5": "ādiyitvā ca taṅkhaṇaññeva naṁ simbaliṁ āropetvā maṁsaṁ khādati,",
  "atk-s0513a30:822_6": "evameva yo matipubbaṅgamo vicakkhaṇo vattuṁ yuttakāle mitaṁ bhāsati,",
  "atk-s0513a30:822_7": "so sabbe amitte ādeti gaṇhāti,",
  "atk-s0513a30:822_8": "attano vase vattetīti.",
  "atk-s0513a30:823_0": "Rājā bodhisattassa dhammadesanaṁ sutvā tato paṭṭhāya mitabhāṇī ahosi,",
  "atk-s0513a30:823_1": "yasañcassa vaḍḍhetvā mahantataraṁ adāsi.",
  "atk-s0513a30:824_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:824_1": "“tadā kokilapotako kokāliko ahosi,",
  "atk-s0513a30:824_2": "paṇḍitāmacco pana ahameva ahosi”nti.",
  "atk-s0513a30:825_0": "Kokilajātakavaṇṇanā paṭhamā.",
  "atk-s0513a30:827_0": "[332] 2. Rathalaṭṭhijātakavaṇṇanā",
  "atk-s0513a30:828_0": "Apihantvā hato brūtīti idaṁ satthā jetavane viharanto kosalarañño purohitaṁ ārabbha kathesi.",
  "atk-s0513a30:828_1": "So kira rathena attano bhogagāmaṁ gacchanto sambādhe magge rathaṁ pājento ekaṁ sakaṭasatthaṁ disvā “tumhākaṁ",
  "atk-s0513a30:828_2": "sakaṭaṁ apanethā”ti gacchanto sakaṭe anapanīyamāne kujjhitvā patodalaṭṭhiyā purimasakaṭe sākaṭikassa",
  "atk-s0513a30:828_3": "rathadhure pahari.",
  "atk-s0513a30:828_4": "Sā rathadhure paṭihatā nivattitvā tasseva nalāṭaṁ pahari.",
  "atk-s0513a30:828_5": "Tāvadevassa nalāṭe gaṇḍo uṭṭhahi.",
  "atk-s0513a30:828_6": "So nivattitvā “sākaṭikehi pahaṭomhī”ti rañño ārocesi.",
  "atk-s0513a30:828_7": "Sākaṭike pakkosāpetvā vinicchinantā tasseva dosaṁ addasaṁsu.",
  "atk-s0513a30:828_8": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:828_9": "rañño kira purohito ‘sākaṭikehi pahaṭomhī’ti aḍḍaṁ karonto sayameva parajjī”ti.",
  "atk-s0513a30:828_10": "Satthā āgantvā “kāya nuttha,",
  "atk-s0513a30:828_11": "bhikkhave,",
  "atk-s0513a30:828_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:828_13": "bhikkhave, idāneva,",
  "atk-s0513a30:828_14": "pubbepesa evarūpaṁ akāsiyevā”ti vatvā atītaṁ āhari.",
  "atk-s0513a30:829_0": "Atīte bārāṇasiyaṁ brahmadatte rajjaṁ kārente bodhisatto tasseva vinicchayāmacco ahosi.",
  "atk-s0513a30:829_1": "Atha rañño purohito rathena attano bhogagāmaṁ gacchantoti sabbaṁ purimasadisameva.",
  "atk-s0513a30:829_2": "Idha pana tena rañño ārocite rājā sayaṁ vinicchaye nisīditvā sākaṭike pakkosāpetvā kammaṁ asodhetvāva",
  "atk-s0513a30:829_3": "“tumhehi mama purohitaṁ koṭṭetvā nalāṭe gaṇḍo uṭṭhāpito”ti vatvā “sabbassaharaṇaṁ tesaṁ karothā”ti āha.",
  "atk-s0513a30:829_4": "Atha naṁ bodhisatto “tumhe, mahārāja,",
  "atk-s0513a30:829_5": "kammaṁ asodhetvāva etesaṁ sabbassaṁ harāpetha,",
  "atk-s0513a30:829_6": "ekacce pana attanāva attānaṁ paharitvāpi ‘parena pahaṭamhā’ti vadanti,",
  "atk-s0513a30:829_7": "tasmā avicinitvā kātuṁ na yuttaṁ,",
  "atk-s0513a30:829_8": "rajjaṁ kārentena nāma nisāmetvā kammaṁ kātuṁ vaṭṭatī”ti vatvā imā gāthā abhāsi.",
  "atk-s0513a30:830_0": "125.",
  "atk-s0513a30:831_0": "“Api hantvā hato brūti, jetvā jitoti bhāsati;",
  "atk-s0513a30:832_0": "Pubbamakkhāyino rāja, aññadatthu na saddahe.",
  "atk-s0513a30:833_0": "126.",
  "atk-s0513a30:834_0": "“Tasmā paṇḍitajātiyo, suṇeyya itarassapi;",
  "atk-s0513a30:835_0": "Ubhinnaṁ vacanaṁ sutvā, yathā dhammo tathā kare.",
  "atk-s0513a30:836_0": "127.",
  "atk-s0513a30:837_0": "“Alaso gihī kāmabhogī na sādhu, asaññato pabbajito na sādhu;",
  "atk-s0513a30:838_0": "Rājā na sādhu anisammakārī, yo paṇḍito kodhano taṁ na sādhu.",
  "atk-s0513a30:839_0": "128.",
  "atk-s0513a30:840_0": "“Nisamma khattiyo kayirā, nānisamma disampati;",
  "atk-s0513a30:841_0": "Nisammakārino rāja, yaso kitti ca vaḍḍhatī”ti.",
  "atk-s0513a30:842_0": "Tattha api hantvāti api eko attanāva attānaṁ hantvā “parena pahaṭomhī”ti brūti katheti.",
  "atk-s0513a30:842_1": "Jetvā jitoti sayaṁ vā pana paraṁ jitvā “ahaṁ jitomhī”ti bhāsati.",
  "atk-s0513a30:842_2": "Aññadatthūti mahārāja,",
  "atk-s0513a30:842_3": "pubbameva rājakulaṁ gantvā akkhāyantassa pubbamakkhāyino aññadatthu na saddahe,",
  "atk-s0513a30:842_4": "ekaṁsena vacanaṁ na saddaheyya.",
  "atk-s0513a30:842_5": "Tasmāti yasmā paṭhamataraṁ āgantvā kathentassa ekaṁsena vacanaṁ na saddahātabbaṁ, tasmā.",
  "atk-s0513a30:842_6": "Yathā dhammoti yathā vinicchayasabhāvo ṭhito,",
  "atk-s0513a30:842_7": "tathā kareyya.",
  "atk-s0513a30:843_0": "Asaññatoti kāyādīhi asaññato dussīlo.",
  "atk-s0513a30:843_1": "Taṁ na sādhūti yaṁ tassa paṇḍitassa ñāṇavato puggalassa ādhānaggāhivasena daḷhakopasaṅkhātaṁ kodhanaṁ,",
  "atk-s0513a30:843_2": "taṁ na sādhu.",
  "atk-s0513a30:843_3": "Nānisammāti na anisāmetvā.",
  "atk-s0513a30:843_4": "Disampatīti disānaṁ pati, mahārāja.",
  "atk-s0513a30:843_5": "Yaso kitti cāti issariyaparivāro ceva kittisaddo ca vaḍḍhatīti.",
  "atk-s0513a30:844_0": "Rājā bodhisattassa vacanaṁ sutvā dhammena vinicchini,",
  "atk-s0513a30:844_1": "dhammena vinicchiyamāne brāhmaṇasseva doso jātoti.",
  "atk-s0513a30:845_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:845_1": "“tadā brāhmaṇo etarahi brāhmaṇova ahosi,",
  "atk-s0513a30:845_2": "paṇḍitāmacco pana ahameva ahosi”nti.",
  "atk-s0513a30:846_0": "Rathalaṭṭhijātakavaṇṇanā dutiyā.",
  "atk-s0513a30:848_0": "[333] 3. Pakkagodhajātakavaṇṇanā",
  "atk-s0513a30:849_0": "Tadevame tvanti idaṁ satthā jetavane viharanto ekaṁ kuṭumbikaṁ ārabbha kathesi.",
  "atk-s0513a30:849_1": "Vatthu heṭṭhā vitthāritameva.",
  "atk-s0513a30:849_2": "Idha pana tesaṁ uddhāraṁ sādhetvā āgacchantānaṁ antarāmagge luddako “ubhopi khādathā”ti ekaṁ pakkagodhaṁ adāsi.",
  "atk-s0513a30:849_3": "So puriso bhariyaṁ pānīyatthāya pesetvā sabbaṁ godhaṁ khāditvā tassā āgatakāle “bhadde,",
  "atk-s0513a30:849_4": "godhā palātā”ti āha. “Sādhu, sāmi,",
  "atk-s0513a30:849_5": "pakkagodhāya palāyantiyā kiṁ sakkā kātu”nti?",
  "atk-s0513a30:849_6": "Sā jetavane pānīyaṁ pivitvā satthu santike nisinnā satthārā “kiṁ upāsike,",
  "atk-s0513a30:849_7": "ayaṁ te hitakāmo sasineho upakārako”ti pucchitā “bhante,",
  "atk-s0513a30:849_8": "ahaṁ etassa hitakāmā sasinehā,",
  "atk-s0513a30:849_9": "ayaṁ pana mayi nissineho”ti āha.",
  "atk-s0513a30:849_10": "Satthā “hotu mā cintayi,",
  "atk-s0513a30:849_11": "evaṁ nāmesa karoti.",
  "atk-s0513a30:849_12": "Yadā pana te guṇaṁ sarati,",
  "atk-s0513a30:849_13": "tadā tuyhameva sabbissariyaṁ detī”ti vatvā tehi yācito atītaṁ āhari.",
  "atk-s0513a30:850_0": "Atītampi heṭṭhā vuttasadisameva.",
  "atk-s0513a30:850_1": "Idha pana tesaṁ nivattantānaṁ antarāmagge luddako kilantabhāvaṁ disvā “dvepi janā khādathā”ti ekaṁ pakkagodhaṁ adāsi.",
  "atk-s0513a30:850_2": "Rājadhītā taṁ valliyā bandhitvā ādāya maggaṁ paṭipajji.",
  "atk-s0513a30:850_3": "Te ekaṁ saraṁ disvā maggā okkamma assatthamūle nisīdiṁsu.",
  "atk-s0513a30:850_4": "Rājaputto “gaccha bhadde,",
  "atk-s0513a30:850_5": "sarato paduminipattena udakaṁ āhara,",
  "atk-s0513a30:850_6": "maṁsaṁ khādissāmā”ti āha.",
  "atk-s0513a30:850_7": "Sā godhaṁ sākhāya laggetvā pānīyatthāya gatā.",
  "atk-s0513a30:850_8": "Itaro sabbaṁ godhaṁ khāditvā agganaṅguṭṭhaṁ gahetvā parammukho nisīdi.",
  "atk-s0513a30:850_9": "So tāya pānīyaṁ gahetvā āgatāya “bhadde,",
  "atk-s0513a30:850_10": "godhā sākhāya otaritvā vammikaṁ pāvisi,",
  "atk-s0513a30:850_11": "ahaṁ dhāvitvā agganaṅguṭṭhaṁ aggahesiṁ,",
  "atk-s0513a30:850_12": "gahitaṭṭhānaṁ hattheyeva katvā chijjitvā bilaṁ paviṭṭhā”ti āha. “Hotu, deva,",
  "atk-s0513a30:850_13": "pakkagodhāya palāyantiyā kiṁ karissāma,",
  "atk-s0513a30:850_14": "ehi gacchāmā”ti.",
  "atk-s0513a30:850_15": "Te pānīyaṁ pivitvā bārāṇasiṁ agamaṁsu.",
  "atk-s0513a30:851_0": "Rājaputto rajjaṁ patvā taṁ aggamahesiṭṭhānamatte ṭhapesi,",
  "atk-s0513a30:851_1": "sakkārasammāno panassā natthi.",
  "atk-s0513a30:851_2": "Bodhisatto tassā sakkāraṁ kāretukāmo rañño santike ṭhatvā “nanu mayaṁ ayye tumhākaṁ santikā kiñci na labhāma,",
  "atk-s0513a30:851_3": "kiṁ no na olokethā”ti āha. “Tāta,",
  "atk-s0513a30:851_4": "ahameva rañño santikā kiñci na labhāmi,",
  "atk-s0513a30:851_5": "tuyhaṁ kiṁ dassāmi,",
  "atk-s0513a30:851_6": "rājāpi mayhaṁ idāni kiṁ dassati,",
  "atk-s0513a30:851_7": "so araññato āgamanakāle pakkagodhaṁ ekakova khādī”ti. “Ayye,",
  "atk-s0513a30:851_8": "na devo evarūpaṁ karissati,",
  "atk-s0513a30:851_9": "mā evaṁ avacutthā”ti.",
  "atk-s0513a30:851_10": "Atha naṁ devī “tuyhaṁ taṁ, tāta,",
  "atk-s0513a30:851_11": "na pākaṭaṁ,",
  "atk-s0513a30:851_12": "raññoyeva mayhañca pākaṭa”nti vatvā paṭhamaṁ gāthamāha –",
  "atk-s0513a30:852_0": "129.",
  "atk-s0513a30:853_0": "“Tadeva me tvaṁ vidito, vanamajjhe rathesabha;",
  "atk-s0513a30:854_0": "Yassa te khaggabaddhassa, sannaddhassa tirīṭino;",
  "atk-s0513a30:855_0": "Assatthadumasākhāya, pakkagodhā palāyathā”ti.",
  "atk-s0513a30:856_0": "Tattha tadevāti tasmiṁyeva kāle “ayaṁ mayhaṁ adāyako”ti evaṁ tvaṁ vidito.",
  "atk-s0513a30:856_1": "Aññe pana tava sabhāvaṁ na jānantīti attho.",
  "atk-s0513a30:856_2": "Khaggabaddhassāti baddhakhaggassa.",
  "atk-s0513a30:856_3": "Tirīṭinoti tirīṭavatthanivatthassa maggāgamanakāle.",
  "atk-s0513a30:856_4": "Pakkagodhāti aṅgārapakkā godhā palāyathāti.",
  "atk-s0513a30:857_0": "Evaṁ raññā katadosaṁ parisamajjhe pākaṭaṁ katvā kathesi.",
  "atk-s0513a30:857_1": "Taṁ sutvā bodhisatto “ayye,",
  "atk-s0513a30:857_2": "devassa appiyakālato pabhuti ubhinnampi aphāsukaṁ katvā kasmā idha vasathā”ti vatvā dve gāthā abhāsi –",
  "atk-s0513a30:858_0": "130.",
  "atk-s0513a30:859_0": "“Name namantassa bhaje bhajantaṁ, kiccānukubbassa kareyya kiccaṁ;",
  "atk-s0513a30:860_0": "Nānatthakāmassa kareyya atthaṁ, asambhajantampi na sambhajeyya.",
  "atk-s0513a30:861_0": "131.",
  "atk-s0513a30:862_0": "“Caje cajantaṁ vanathaṁ na kayirā, apetacittena na sambhajeyya;",
  "atk-s0513a30:863_0": "Dijo dumaṁ khīṇaphalanti ñatvā, aññaṁ samekkheyya mahā hi loko”ti.",
  "atk-s0513a30:864_0": "Tattha name namantassāti yo attani muducittena namati,",
  "atk-s0513a30:864_1": "tasseva paṭinameyya.",
  "atk-s0513a30:864_2": "Kiccānukubbassāti attano uppannaṁ kiccaṁ anukubbantasseva.",
  "atk-s0513a30:864_3": "Anatthakāmassāti avaḍḍhikāmassa.",
  "atk-s0513a30:864_4": "Vanathaṁ na kayirāti tasmiṁ cajante taṇhāsnehaṁ na kareyya.",
  "atk-s0513a30:864_5": "Apetacittenāti apagatacittena virattacittena.",
  "atk-s0513a30:864_6": "Na sambhajeyyāti na samāgaccheyya.",
  "atk-s0513a30:864_7": "Aññaṁ samekkheyyāti aññaṁ olokeyya,",
  "atk-s0513a30:864_8": "yathā dijo khīṇaphalaṁ dumaṁ rukkhaṁ ñatvā aññaṁ phalabharitaṁ rukkhaṁ gacchati,",
  "atk-s0513a30:864_9": "tathā khīṇarāgaṁ purisaṁ ñatvā aññaṁ sasinehaṁ upagaccheyyāti adhippāyo.",
  "atk-s0513a30:865_0": "Rājā bodhisatte kathente eva tassā guṇaṁ saritvā “bhadde,",
  "atk-s0513a30:865_1": "ettakaṁ kālaṁ tava guṇaṁ na sallakkhesiṁ,",
  "atk-s0513a30:865_2": "paṇḍitassayeva kathāya sallakkhesiṁ,",
  "atk-s0513a30:865_3": "mama aparādhaṁ sahantiyā idaṁ sakalarajjaṁ tuyhameva dammī”ti vatvā catutthaṁ gāthamāha –",
  "atk-s0513a30:866_0": "132.",
  "atk-s0513a30:867_0": "“So te karissāmi yathānubhāvaṁ, kataññutaṁ khattiye pekkhamāno;",
  "atk-s0513a30:868_0": "Sabbañca te issariyaṁ dadāmi, yassicchasī tassa tuvaṁ dadāmī”ti.",
  "atk-s0513a30:869_0": "Tattha soti so ahaṁ.",
  "atk-s0513a30:869_1": "Yathānubhāvanti yathāsatti yathābalaṁ.",
  "atk-s0513a30:869_2": "Yassicchasīti yassa icchasi,",
  "atk-s0513a30:869_3": "tassa idaṁ rajjaṁ ādiṁ katvā yaṁ tvaṁ icchasi,",
  "atk-s0513a30:869_4": "taṁ dadāmīti.",
  "atk-s0513a30:870_0": "Evañca pana vatvā rājā deviyā sabbissariyaṁ adāsi,",
  "atk-s0513a30:870_1": "“imināhaṁ etissā guṇaṁ sarāpito”ti paṇḍitassapi mahantaṁ issariyaṁ adāsi.",
  "atk-s0513a30:871_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:871_1": "saccapariyosāne ubho jayampatikā sotāpattiphale patiṭṭhahiṁsu.",
  "atk-s0513a30:872_0": "Tadā jayampatikā etarahi jayampatikāva ahesuṁ, paṇḍitāmacco pana ahameva ahosinti.",
  "atk-s0513a30:873_0": "Pakkagodhajātakavaṇṇanā tatiyā.",
  "atk-s0513a30:875_0": "[334] 4. Rājovādajātakavaṇṇanā",
  "atk-s0513a30:876_0": "Gavaṁce taramānānanti idaṁ satthā jetavane viharanto rājovādaṁ ārabbha kathesi.",
  "atk-s0513a30:876_1": "Vatthu tesakuṇajātake āvi bhavissati.",
  "atk-s0513a30:876_2": "Idha pana satthā “mahārāja,",
  "atk-s0513a30:876_3": "porāṇakarājānopi paṇḍitānaṁ kathaṁ sutvā dhammena samena rajjaṁ kārentā saggapuraṁ pūrayamānā gamiṁsū”ti vatvā raññā yācito atītaṁ āhari.",
  "atk-s0513a30:877_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto sikkhitasabbasippo",
  "atk-s0513a30:877_1": "isipabbajjaṁ pabbajitvā abhiññā ca samāpattiyo ca nibbattetvā ramaṇīye himavantapadese vanamūlaphalāhāro vihāsi.",
  "atk-s0513a30:877_2": "Atha rājā aguṇapariyesako hutvā “atthi nu kho me koci aguṇaṁ kathento”ti pariyesanto antojane ca bahijane",
  "atk-s0513a30:877_3": "ca antonagare ca bahinagare ca kañci attano avaṇṇavādiṁ adisvā “janapade nu kho katha”nti aññātakavesena",
  "atk-s0513a30:877_4": "janapadaṁ cari.",
  "atk-s0513a30:877_5": "Tatrāpi avaṇṇavādiṁ apassanto attano guṇakathameva sutvā “himavantapadese nu kho katha”nti araññaṁ pavisitvā",
  "atk-s0513a30:877_6": "vicaranto bodhisattassa assamaṁ patvā taṁ abhivādetvā katapaṭisanthāro ekamantaṁ nisīdi.",
  "atk-s0513a30:878_0": "Tadā bodhisatto araññato paripakkāni nigrodhaphalāni āharitvā paribhuñji,",
  "atk-s0513a30:878_1": "tāni honti madhurāni ojavantāni sakkharacuṇṇasamarasāni.",
  "atk-s0513a30:878_2": "So rājānampi āmantetvā “imaṁ mahāpuñña,",
  "atk-s0513a30:878_3": "nigrodhapakkaphalaṁ khāditvā pānīyaṁ pivā”ti āha.",
  "atk-s0513a30:878_4": "Rājā tathā katvā bodhisattaṁ pucchi “kiṁ nu kho, bhante,",
  "atk-s0513a30:878_5": "imaṁ nigrodhapakkaṁ ati viya madhura”nti?",
  "atk-s0513a30:878_6": "“Mahāpuñña,",
  "atk-s0513a30:878_7": "nūna rājā dhammena samena rajjaṁ kāreti,",
  "atk-s0513a30:878_8": "tenetaṁ madhuranti.",
  "atk-s0513a30:878_9": "Rañño adhammikakāle amadhuraṁ nu kho, bhante, hotī”ti. “Āma,",
  "atk-s0513a30:878_10": "mahāpuñña,",
  "atk-s0513a30:878_11": "rājūsu adhammikesu telamadhuphāṇitādīnipi vanamūlaphalānipi amadhurāni honti nirojāni,",
  "atk-s0513a30:878_12": "na kevalaṁ etāni,",
  "atk-s0513a30:878_13": "sakalampi raṭṭhaṁ nirojaṁ kasaṭaṁ hoti.",
  "atk-s0513a30:878_14": "Tesu pana dhammikesu sabbāni tāni madhurāni honti ojavantāni,",
  "atk-s0513a30:878_15": "sakalampi raṭṭhaṁ ojavantameva hotī”ti.",
  "atk-s0513a30:878_16": "Rājā “evaṁ bhavissati,",
  "atk-s0513a30:878_17": "bhante”ti attano rājabhāvaṁ ajānāpetvāva bodhisattaṁ vanditvā bārāṇasiṁ gantvā “tāpasassa vacanaṁ vīmaṁsissāmī”ti",
  "atk-s0513a30:878_18": "adhammena rajjaṁ kāretvā “idāni jānissāmī”ti kiñci kālaṁ vītināmetvā puna tattha gantvā taṁ vanditvā",
  "atk-s0513a30:878_19": "ekamantaṁ nisīdi.",
  "atk-s0513a30:879_0": "Bodhisattopissa tatheva vatvā nigrodhapakkaṁ adāsi,",
  "atk-s0513a30:879_1": "taṁ tassa tittakarasaṁ ahosi.",
  "atk-s0513a30:879_2": "Rājā “amadhuraṁ nirasa”nti saha kheḷena chaḍḍetvā “tittakaṁ,",
  "atk-s0513a30:879_3": "bhante”ti āha.",
  "atk-s0513a30:879_4": "Bodhisatto “mahāpuñña,",
  "atk-s0513a30:879_5": "nūna rājā adhammiko bhavissati.",
  "atk-s0513a30:879_6": "Rājūnañhi adhammikakāle araññe phalāphalaṁ ādiṁ katvā sabbaṁ amadhuraṁ nirojaṁ jāta”nti vatvā imā gāthā abhāsi –",
  "atk-s0513a30:880_0": "133.",
  "atk-s0513a30:881_0": "“Gave ce taramānānaṁ, jimhaṁ gacchati puṅgavo;",
  "atk-s0513a30:882_0": "Sabbā tā jimhaṁ gacchanti, nette jimhaṁ gate sati.",
  "atk-s0513a30:883_0": "134.",
  "atk-s0513a30:884_0": "“Evameva manussesu, yo hoti seṭṭhasammato;",
  "atk-s0513a30:885_0": "So ce adhammaṁ carati, pageva itarā pajā;",
  "atk-s0513a30:886_0": "Sabbaṁ raṭṭhaṁ dukhaṁ seti, rājā ce hoti adhammiko.",
  "atk-s0513a30:887_0": "135.",
  "atk-s0513a30:888_0": "“Gavaṁ ce taramānānaṁ, ujuṁ gacchati puṅgavo;",
  "atk-s0513a30:889_0": "Sabbā gāvī ujuṁ yanti, nette ujuṁ gate sati.",
  "atk-s0513a30:890_0": "136.",
  "atk-s0513a30:891_0": "“Evameva manussesu, yo hoti seṭṭhasammato;",
  "atk-s0513a30:892_0": "So sace dhammaṁ carati, pageva itarā pajā;",
  "atk-s0513a30:893_0": "Sabbaṁ raṭṭhaṁ sukhaṁ seti, rājā ce hoti dhammiko”ti.",
  "atk-s0513a30:894_0": "Tattha gavanti gunnaṁ.",
  "atk-s0513a30:894_1": "Taramānānanti nadiṁ otarantānaṁ.",
  "atk-s0513a30:894_2": "Jimhanti kuṭilaṁ vaṅkaṁ.",
  "atk-s0513a30:894_3": "Netteti nāyake gahetvā gacchante gavajeṭṭhake usabhe puṅgave.",
  "atk-s0513a30:894_4": "Pageva itarā pajāti itare sattā puretarameva adhammaṁ carantīti attho.",
  "atk-s0513a30:894_5": "Dukhaṁ setīti na kevalaṁ seti,",
  "atk-s0513a30:894_6": "catūsupi iriyāpathesu dukkhameva vindati.",
  "atk-s0513a30:894_7": "Adhammikoti yadi rājā chandādiagatigamanavasena adhammiko hoti.",
  "atk-s0513a30:894_8": "Sukhaṁ setīti sace rājā agatigamanaṁ pahāya dhammiko hoti,",
  "atk-s0513a30:894_9": "sabbaṁ raṭṭhaṁ catūsu iriyāpathesu sukhappattameva hotīti.",
  "atk-s0513a30:895_0": "Rājā bodhisattassa dhammaṁ sutvā attano rājabhāvaṁ jānāpetvā “bhante,",
  "atk-s0513a30:895_1": "pubbe nigrodhapakkaṁ ahameva madhuraṁ katvā tittakaṁ akāsiṁ,",
  "atk-s0513a30:895_2": "idāni puna madhuraṁ karissāmī”ti bodhisattaṁ vanditvā nagaraṁ gantvā dhammena rajjaṁ kārento sabbaṁ paṭipākatikaṁ akāsi.",
  "atk-s0513a30:896_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:896_1": "“tadā rājā ānando ahosi,",
  "atk-s0513a30:896_2": "tāpaso pana ahameva ahosi”nti.",
  "atk-s0513a30:897_0": "Rājovādajātakavaṇṇanā catutthā.",
  "atk-s0513a30:899_0": "[335] 5. Jambukajātakavaṇṇanā",
  "atk-s0513a30:900_0": "Brahā pavaḍḍhakāyo soti idaṁ satthā veḷuvane viharanto devadattassa sugatālayakaraṇaṁ ārabbha kathesi.",
  "atk-s0513a30:900_1": "Vatthu heṭṭhā vitthāritameva,",
  "atk-s0513a30:900_2": "ayaṁ panettha saṅkhepo.",
  "atk-s0513a30:900_3": "Satthārā “sāriputta,",
  "atk-s0513a30:900_4": "devadatto tumhe disvā kiṁ akāsī”ti vutto thero āha “bhante,",
  "atk-s0513a30:900_5": "so tumhākaṁ anukaronto mama hatthe bījaniṁ datvā nipajji.",
  "atk-s0513a30:900_6": "Atha naṁ kokāliko ure jaṇṇunā pahari,",
  "atk-s0513a30:900_7": "iti so tumhākaṁ anukaronto dukkhaṁ anubhavī”ti.",
  "atk-s0513a30:900_8": "Taṁ sutvā satthā “na kho,",
  "atk-s0513a30:900_9": "sāriputta,",
  "atk-s0513a30:900_10": "devadatto idāneva mama anukaronto dukkhaṁ anubhoti,",
  "atk-s0513a30:900_11": "pubbepesa anubhosiyevā”ti vatvā tena yācito atītaṁ āhari.",
  "atk-s0513a30:901_0": "Atīte bārāṇasiyaṁ brahmadatte rajjaṁ kārente bodhisatto sīhayoniyaṁ nibbattitvā himavante guhāyaṁ vasanto",
  "atk-s0513a30:901_1": "ekadivasaṁ mahiṁsaṁ vadhitvā maṁsaṁ khāditvā pānīyaṁ pivitvā guhaṁ āgacchati.",
  "atk-s0513a30:901_2": "Eko siṅgālo taṁ disvā palāyituṁ asakkonto urena nipajji,",
  "atk-s0513a30:901_3": "“kiṁ jambukā”ti ca vutte “upaṭṭhahissāmi taṁ,",
  "atk-s0513a30:901_4": "bhaddante”ti āha.",
  "atk-s0513a30:901_5": "Sīho “tena hi ehī”ti taṁ attano vasanaṭṭhānaṁ netvā divase divase maṁsaṁ āharitvā posesi.",
  "atk-s0513a30:901_6": "Tassa sīhavighāsena thūlasarīrataṁ pattassa ekadivasaṁ māno uppajji.",
  "atk-s0513a30:901_7": "So sīhaṁ upasaṅkamitvā āha “ahaṁ, sāmi,",
  "atk-s0513a30:901_8": "niccakālaṁ tumhākaṁ palibodho,",
  "atk-s0513a30:901_9": "tumhe niccaṁ maṁsaṁ āharitvā maṁ posetha,",
  "atk-s0513a30:901_10": "ajja tumhe idheva hotha,",
  "atk-s0513a30:901_11": "ahaṁ ekaṁ vāraṇaṁ vadhitvā maṁsaṁ khāditvā tumhākampi āharissāmī”ti.",
  "atk-s0513a30:901_12": "Sīho “mā te, jambuka,",
  "atk-s0513a30:901_13": "etaṁ rucci,",
  "atk-s0513a30:901_14": "na tvaṁ vāraṇaṁ vadhitvā maṁsakhādakayoniyaṁ nibbatto,",
  "atk-s0513a30:901_15": "ahaṁ te vāraṇaṁ vadhitvā dassāmi,",
  "atk-s0513a30:901_16": "vāraṇo nāma mahākāyo pavaḍḍhakāyo,",
  "atk-s0513a30:901_17": "mā vāraṇaṁ gaṇhi,",
  "atk-s0513a30:901_18": "mama vacanaṁ karohī”ti vatvā paṭhamaṁ gāthamāha.",
  "atk-s0513a30:902_0": "137.",
  "atk-s0513a30:903_0": "“Brahā pavaḍḍhakāyo so, dīghadāṭho ca jambuka;",
  "atk-s0513a30:904_0": "Na tvaṁ tattha kule jāto, yattha gaṇhanti kuñjara”nti.",
  "atk-s0513a30:905_0": "Tattha brahāti mahanto.",
  "atk-s0513a30:905_1": "Pavaḍḍhakāyoti uddhaṁ uggatakāyo.",
  "atk-s0513a30:905_2": "Dīghadāṭhoti dīghadanto tehi dantehi tumhādise paharitvā jīvitakkhaye pāpeti.",
  "atk-s0513a30:905_3": "Yatthāti yasmiṁ sīhakule jātā mattavāraṇaṁ gaṇhanti,",
  "atk-s0513a30:905_4": "tvaṁ na tattha jāto,",
  "atk-s0513a30:905_5": "siṅgālakule pana jātosīti attho.",
  "atk-s0513a30:906_0": "Siṅgālo sīhena vāritoyeva guhā nikkhamitvā tikkhattuṁ “bukka bukkā”ti siṅgālikaṁ nadaṁ naditvā pabbatakūṭe",
  "atk-s0513a30:906_1": "ṭhito pabbatapādaṁ olokento ekaṁ kāḷavāraṇaṁ pabbatapādena āgacchantaṁ disvā ullaṅghitvā “tassa kumbhe",
  "atk-s0513a30:906_2": "patissāmī”ti parivattitvā pādamūle pati.",
  "atk-s0513a30:906_3": "Vāraṇo purimapādaṁ ukkhipitvā tassa matthake patiṭṭhāpesi,",
  "atk-s0513a30:906_4": "sīsaṁ bhijjitvā cuṇṇavicuṇṇaṁ jātaṁ.",
  "atk-s0513a30:906_5": "So tattheva anutthunanto sayi,",
  "atk-s0513a30:906_6": "vāraṇo koñcanādaṁ karonto pakkāmi.",
  "atk-s0513a30:906_7": "Bodhisatto gantvā pabbatamatthake ṭhito taṁ vināsappattaṁ disvā “attano mānaṁ nissāya naṭṭho siṅgālo”ti tisso gāthā abhāsi –",
  "atk-s0513a30:907_0": "138.",
  "atk-s0513a30:908_0": "“Asīho sīhamānena, yo attānaṁ vikubbati;",
  "atk-s0513a30:909_0": "Kotthūva gajamāsajja, seti bhūmyā anutthunaṁ.",
  "atk-s0513a30:910_0": "139.",
  "atk-s0513a30:911_0": "“Yasassino uttamapuggalassa, sañjātakhandhassa mahabbalassa;",
  "atk-s0513a30:912_0": "Asamekkhiya thāmabalūpapattiṁ, sa seti nāgena hatoyaṁ jambuko.",
  "atk-s0513a30:913_0": "140.",
  "atk-s0513a30:914_0": "“Yo cīdha kammaṁ kurute pamāya, thāmabbalaṁ attani saṁviditvā;",
  "atk-s0513a30:915_0": "Jappena mantena subhāsitena, parikkhavā so vipulaṁ jinātī”ti.",
  "atk-s0513a30:916_0": "Tattha vikubbatīti parivatteti.",
  "atk-s0513a30:916_1": "Kotthūvāti siṅgālo viya.",
  "atk-s0513a30:916_2": "Anutthunanti anutthunanto.",
  "atk-s0513a30:916_3": "Idaṁ vuttaṁ hoti –",
  "atk-s0513a30:916_4": "yathā ayaṁ kotthu mahantaṁ gajaṁ patvā anutthunanto bhūmiyaṁ seti,",
  "atk-s0513a30:916_5": "evaṁ yo añño dubbalo balavatā viggahaṁ karoti,",
  "atk-s0513a30:916_6": "sopi evarūpova hotīti.",
  "atk-s0513a30:917_0": "Yasassinoti issariyavato.",
  "atk-s0513a30:917_1": "Uttamapuggalassāti kāyabalena ca ñāṇabalena ca uttamapuggalassa.",
  "atk-s0513a30:917_2": "Sañjātakhandhassāti susaṇṭhitamahākhandhassa.",
  "atk-s0513a30:917_3": "Mahabbalassātie mahāthāmassa.",
  "atk-s0513a30:917_4": "Thāmabalūpapattinti evarūpassa sīhassa thāmasaṅkhātaṁ balañceva sīhajātisaṅkhātaṁ upapattiñca ajānitvā,",
  "atk-s0513a30:917_5": "kāyathāmañca ñāṇabalañca sīhaupapattiñca ajānitvāti attho.",
  "atk-s0513a30:917_6": "Sa setīti attānampi sīhena sadisaṁ maññamāno,",
  "atk-s0513a30:917_7": "so ayaṁ jambuko nāgena hato matasayanaṁ seti.",
  "atk-s0513a30:918_0": "Pamāyāti paminitvā upaparikkhitvā.",
  "atk-s0513a30:918_1": "“Pamāṇā”tipi pāṭho,",
  "atk-s0513a30:918_2": "attano pamāṇaṁ gahetvā yo attano pamāṇena kammaṁ kuruteti attho.",
  "atk-s0513a30:918_3": "Thāmabbalanti thāmasaṅkhātaṁ balaṁ,",
  "atk-s0513a30:918_4": "kāyathāmañca ñāṇabalañcātipi attho.",
  "atk-s0513a30:918_5": "Jappenāti japena,",
  "atk-s0513a30:918_6": "ajjhenenāti attho.",
  "atk-s0513a30:918_7": "Mantenāti aññehi paṇḍitehi saddhiṁ mantetvā karaṇena.",
  "atk-s0513a30:918_8": "Subhāsitenāti saccādiguṇayuttena anavajjavacanena.",
  "atk-s0513a30:918_9": "Parikkhavāti parikkhāsampanno.",
  "atk-s0513a30:918_10": "So vipulaṁ jinātīti yo evarūpo hoti,",
  "atk-s0513a30:918_11": "yaṁ kiñci kammaṁ kurumāno attano thāmañca balañca ñatvā jappamantavasena paricchinditvā subhāsitaṁ bhāsanto karoti,",
  "atk-s0513a30:918_12": "so vipulaṁ mahantaṁ atthaṁ jināti na parihāyatīti.",
  "atk-s0513a30:919_0": "Evaṁ bodhisatto imāhi tīhi gāthāhi imasmiṁ loke kattabbayuttakaṁ kammaṁ kathesi.",
  "atk-s0513a30:920_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:920_1": "“tadā siṅgālo devadatto ahosi,",
  "atk-s0513a30:920_2": "sīho pana ahameva ahosi”nti.",
  "atk-s0513a30:921_0": "Jambukajātakavaṇṇanā pañcamā.",
  "atk-s0513a30:923_0": "[336] 6. Brahāchattajātakavaṇṇanā",
  "atk-s0513a30:924_0": "Tiṇaṁ tiṇanti lapasīti idaṁ satthā jetavane viharanto kuhakabhikkhuṁ ārabbha kathesi.",
  "atk-s0513a30:924_1": "Paccuppannavatthu kathitameva.",
  "atk-s0513a30:925_0": "Atīte pana bārāṇasiyaṁ brahmadatte rajjaṁ kārente bodhisatto tassa atthadhammānusāsako amacco ahosi.",
  "atk-s0513a30:925_1": "Bārāṇasirājā mahatiyā senāya kosalarājānaṁ abbhuggantvā sāvatthiṁ patvā yuddhena nagaraṁ pavisitvā rājānaṁ gaṇhi.",
  "atk-s0513a30:925_2": "Kosalarañño pana putto chatto nāma kumāro atthi.",
  "atk-s0513a30:925_3": "So aññātakavesena nikkhamitvā takkasilaṁ gantvā tayo vede ca aṭṭhārasa sippāni ca uggaṇhitvā takkasilato",
  "atk-s0513a30:925_4": "nikkhamma sabbasamayasippāni sikkhanto ekaṁ paccantagāmaṁ pāpuṇi.",
  "atk-s0513a30:925_5": "Taṁ nissāya pañcasatatāpasā araññe paṇṇasālāsu vasanti.",
  "atk-s0513a30:925_6": "Kumāro te upasaṅkamitvā “imesampi santike kiñci sikkhissāmī”ti pabbajitvā yaṁ te jānanti,",
  "atk-s0513a30:925_7": "taṁ sabbaṁ uggaṇhi.",
  "atk-s0513a30:925_8": "So aparabhāge gaṇasatthā jāto.",
  "atk-s0513a30:926_0": "Athekadivasaṁ isigaṇaṁ āmantetvā “mārisā,",
  "atk-s0513a30:926_1": "kasmā majjhimadesaṁ na gacchathā”ti pucchi. “Mārisa,",
  "atk-s0513a30:926_2": "majjhimadese manussā nāma paṇḍitā,",
  "atk-s0513a30:926_3": "te pañhaṁ pucchanti,",
  "atk-s0513a30:926_4": "anumodanaṁ kārāpenti,",
  "atk-s0513a30:926_5": "maṅgalaṁ bhaṇāpenti,",
  "atk-s0513a30:926_6": "asakkonte garahanti,",
  "atk-s0513a30:926_7": "mayaṁ tena bhayena na gacchāmā”ti.",
  "atk-s0513a30:926_8": "“Mā tumhe bhāyatha,",
  "atk-s0513a30:926_9": "ahametaṁ sabbaṁ karissāmī”ti.",
  "atk-s0513a30:926_10": "“Tena hi gacchāmā”ti sabbe attano attano khārivividhamādāya anupubbena bārāṇasiṁ pattā.",
  "atk-s0513a30:926_11": "Bārāṇasirājāpi kosalarajjaṁ attano hatthagataṁ katvā tattha rājayutte ṭhapetvā sayaṁ tattha vijjamānaṁ",
  "atk-s0513a30:926_12": "dhanaṁ gahetvā bārāṇasiṁ gantvā uyyāne lohacāṭiyo pūrāpetvā nidahitvā tasmiṁ samaye bārāṇasiyameva vasati.",
  "atk-s0513a30:926_13": "Atha te isayo rājuyyāne rattiṁ vasitvā punadivase nagaraṁ bhikkhāya pavisitvā rājadvāraṁ agamaṁsu.",
  "atk-s0513a30:926_14": "Rājā tesaṁ iriyāpathessu pasīditvā pakkosāpetvā mahātale nisīdāpetvā yāgukhajjakaṁ datvā yāva bhattakālā taṁ taṁ pañhaṁ pucchi.",
  "atk-s0513a30:926_15": "Chatto rañño cittaṁ ārādhento sabbapañhe vissajjetvā bhattakiccāvasāne vicitraṁ anumodanaṁ akāsi.",
  "atk-s0513a30:926_16": "Rājā suṭṭhutaraṁ pasanno paṭiññaṁ gahetvā sabbepi te uyyāne vāsāpesi.",
  "atk-s0513a30:927_0": "Chatto nidhiuddharaṇamantaṁ jānāti.",
  "atk-s0513a30:927_1": "So tattha vasanto “kahaṁ nu kho iminā mama pitu santakaṁ dhanaṁ nidahita”nti mantaṁ parivattetvā olokento",
  "atk-s0513a30:927_2": "uyyāne nidahitabhāvaṁ ñatvā “idaṁ dhanaṁ gahetvā mama rajjaṁ gaṇhissāmī”ti cintetvā tāpase āmantetvā “mārisā,",
  "atk-s0513a30:927_3": "ahaṁ kosalarañño putto,",
  "atk-s0513a30:927_4": "bārāṇasiraññā amhākaṁ rajje gahite aññātakavesena nikkhamitvā ettakaṁ kālaṁ attano jīvitaṁ anurakkhiṁ,",
  "atk-s0513a30:927_5": "idāni kulasantakaṁ dhanaṁ laddhaṁ,",
  "atk-s0513a30:927_6": "ahaṁ etaṁ ādāya gantvā attano rajjaṁ gaṇhissāmi,",
  "atk-s0513a30:927_7": "tumhe kiṁ karissathā”ti āha.",
  "atk-s0513a30:927_8": "“Mayampi tayāva saddhiṁ gamissāmā”ti.",
  "atk-s0513a30:927_9": "So “sādhū”ti mahante mahante cammapasibbake kāretvā rattibhāge bhūmiṁ khaṇitvā dhanacāṭiyo uddharitvā",
  "atk-s0513a30:927_10": "pasibbakesu dhanaṁ pakkhipitvā cāṭiyo tiṇassa pūrāpetvā pañca ca isisatāni aññe ca manusse dhanaṁ gāhāpetvā",
  "atk-s0513a30:927_11": "palāyitvā sāvatthiṁ gantvā sabbe rājayutte gāhāpetvā rajjaṁ gahetvā pākāraaṭṭālakādipaṭisaṅkharaṇaṁ kārāpetvā",
  "atk-s0513a30:927_12": "puna sapattaraññā yuddhena aggahetabbaṁ katvā nagaraṁ ajjhāvasati.",
  "atk-s0513a30:927_13": "Bārāṇasiraññopi “tāpasā uyyānato dhanaṁ gahetvā palātā”ti ārocayiṁsu.",
  "atk-s0513a30:927_14": "So uyyānaṁ gantvā cāṭiyo vivarāpetvā tiṇameva passi,",
  "atk-s0513a30:927_15": "tassa dhanaṁ nissāya mahanto soko uppajji.",
  "atk-s0513a30:927_16": "So nagaraṁ gantvā “tiṇaṁ tiṇa”nti vippalapanto carati,",
  "atk-s0513a30:927_17": "nāssa koci sokaṁ nibbāpetuṁ sakkoti.",
  "atk-s0513a30:928_0": "Bodhisatto cintesi “rañño mahanto soko,",
  "atk-s0513a30:928_1": "vippalapanto carati,",
  "atk-s0513a30:928_2": "ṭhapetvā kho pana maṁ nāssa añño koci sokaṁ vinodetuṁ samattho,",
  "atk-s0513a30:928_3": "nissokaṁ naṁ karissāmī”ti.",
  "atk-s0513a30:928_4": "So ekadivasaṁ tena saddhiṁ sukhanisinno tassa vippalapanakāle paṭhamaṁ gāthamāha –",
  "atk-s0513a30:929_0": "141.",
  "atk-s0513a30:930_0": "“Tiṇaṁ tiṇanti lapasi, ko nu te tiṇamāhari;",
  "atk-s0513a30:931_0": "Kiṁ nu te tiṇakiccatthi, tiṇameva pabhāsasī”ti.",
  "atk-s0513a30:932_0": "Tattha kiṁ nu te tiṇakiccatthīti kiṁ nu tava tiṇena kiccaṁ kātabbaṁ atthi.",
  "atk-s0513a30:932_1": "Tiṇameva pabhāsasīti tvañhi kevalaṁ “tiṇaṁ tiṇa”nti tiṇameva pabhāsasi,",
  "atk-s0513a30:932_2": "“asukatiṇaṁ nāmā”ti na kathesi,",
  "atk-s0513a30:932_3": "tiṇanāmaṁ tāvassa kathehi “asukatiṇaṁ nāmā”ti,",
  "atk-s0513a30:932_4": "mayaṁ te āharissāma,",
  "atk-s0513a30:932_5": "atha pana te tiṇenattho natthi,",
  "atk-s0513a30:932_6": "nikkāraṇā mā vippalapīti.",
  "atk-s0513a30:933_0": "Taṁ sutvā rājā dutiyaṁ gāthamāha –",
  "atk-s0513a30:934_0": "142.",
  "atk-s0513a30:935_0": "“Idhāgamā brahmacārī, brahā chatto bahussuto;",
  "atk-s0513a30:936_0": "So me sabbaṁ samādāya, tiṇaṁ nikkhippa gacchatī”ti.",
  "atk-s0513a30:937_0": "Tattha brahāti dīgho.",
  "atk-s0513a30:937_1": "Chattoti tassa nāmaṁ.",
  "atk-s0513a30:937_2": "Sabbaṁ samādāyāti sabbaṁ dhanaṁ gahetvā.",
  "atk-s0513a30:937_3": "Tiṇaṁ nikkhippa gacchatīti cāṭīsu tiṇaṁ nikkhipitvā gatoti dassento evamāha.",
  "atk-s0513a30:938_0": "Taṁ sutvā bodhisatto tatiyaṁ gāthamāha –",
  "atk-s0513a30:939_0": "143.",
  "atk-s0513a30:940_0": "“Evetaṁ hoti kattabbaṁ, appena bahumicchatā;",
  "atk-s0513a30:941_0": "Sabbaṁ sakassa ādānaṁ, anādānaṁ tiṇassa cā”ti.",
  "atk-s0513a30:942_0": "Tassattho –",
  "atk-s0513a30:942_1": "appena tiṇena bahudhanaṁ icchatā evaṁ etaṁ kattabbaṁ hoti,",
  "atk-s0513a30:942_2": "yadidaṁ pitu santakattā sakassa dhanassa sabbaṁ ādānaṁ agayhūpagassa tiṇassa ca anādānaṁ. Iti, mahārāja,",
  "atk-s0513a30:942_3": "so brahā chatto gahetabbayuttakaṁ attano pitu santakaṁ dhanaṁ gahetvā aggahetabbayuttakaṁ tiṇaṁ cāṭīsu pakkhipitvā gato,",
  "atk-s0513a30:942_4": "tattha kā paridevanāti.",
  "atk-s0513a30:943_0": "Taṁ sutvā rājā catutthaṁ gāthamāha –",
  "atk-s0513a30:944_0": "144.",
  "atk-s0513a30:945_0": "“Sīlavanto na kubbanti, bālo sīlāni kubbati;",
  "atk-s0513a30:946_0": "Aniccasīlaṁ dussīlyaṁ, kiṁ paṇḍiccaṁ karissatī”ti.",
  "atk-s0513a30:947_0": "Tattha sīlavantoti ye sīlasampannā brahmacārayo,",
  "atk-s0513a30:947_1": "te evarūpaṁ na kubbanti.",
  "atk-s0513a30:947_2": "Bālo sīlāni kubbatīti bālo pana durācāro evarūpāni attano anācārasaṅkhātāni sīlāni karoti.",
  "atk-s0513a30:947_3": "Aniccasīlanti addhuvena dīgharattaṁ appavattena sīlena samannāgataṁ.",
  "atk-s0513a30:947_4": "Dussīlyanti dussīlaṁ.",
  "atk-s0513a30:947_5": "Kiṁ paṇḍiccaṁ karissatīti evarūpaṁ puggalaṁ bāhusaccaparibhāvitaṁ paṇḍiccaṁ kiṁ karissati kiṁ sampādessati,",
  "atk-s0513a30:947_6": "vipattimevassa karissatīti.",
  "atk-s0513a30:947_7": "Taṁ garahanto vatvā so tāya bodhisattassa kathāya nissoko hutvā dhammena rajjaṁ kāresi.",
  "atk-s0513a30:948_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:948_1": "“tadā brahāchatto kuhakabhikkhu ahosi,",
  "atk-s0513a30:948_2": "paṇḍitāmacco pana ahameva ahosi”nti.",
  "atk-s0513a30:949_0": "Brahāchattajātakavaṇṇanā chaṭṭhā.",
  "atk-s0513a30:951_0": "[337] 7. Pīṭhajātakavaṇṇanā",
  "atk-s0513a30:952_0": "Na te pīṭhamadāyimhāti idaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0513a30:952_1": "So kira janapadato jetavanaṁ gantvā pattacīvaraṁ paṭisāmetvā satthāraṁ vanditvā sāmaṇeradahare pucchi “āvuso,",
  "atk-s0513a30:952_2": "sāvatthiyaṁ āgantukabhikkhūnaṁ ke upakārakā”ti. “Āvuso,",
  "atk-s0513a30:952_3": "anāthapiṇḍiko nāma mahāseṭṭhi,",
  "atk-s0513a30:952_4": "visākhā nāma mahāupāsikā ete bhikkhusaṅghassa upakārakā mātāpituṭṭhāniyā”ti.",
  "atk-s0513a30:952_5": "So “sādhū”ti punadivase pātova ekabhikkhussapi apaviṭṭhakāle anāthapiṇḍikassa gharadvāraṁ agamāsi.",
  "atk-s0513a30:952_6": "Taṁ avelāya gatattā koci na olokesi.",
  "atk-s0513a30:952_7": "So tato kiñci alabhitvā visākhāya gharadvāraṁ gato.",
  "atk-s0513a30:952_8": "Tatrāpi atipātova gatattā kiñci na labhi.",
  "atk-s0513a30:952_9": "So tattha tattha vicaritvā punāgacchanto yāguyā niṭṭhitāya gato,",
  "atk-s0513a30:952_10": "punapi tattha tattha vicaritvā bhatte niṭṭhite gato.",
  "atk-s0513a30:952_11": "So vihāraṁ gantvā “dvepi kulāni assaddhāni appasannāni eva,",
  "atk-s0513a30:952_12": "ime bhikkhū pana ‘saddhāni pasannānī’ti kathentī”ti tāni kulāni paribhavanto carati.",
  "atk-s0513a30:953_0": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ – “āvuso,",
  "atk-s0513a30:953_1": "asuko kira jānapado bhikkhu atikālasseva kuladvāraṁ gato bhikkhaṁ alabhitvā kulāni paribhavanto caratī”ti.",
  "atk-s0513a30:953_2": "Satthā āgantvā “kāya nuttha,",
  "atk-s0513a30:953_3": "bhikkhave,",
  "atk-s0513a30:953_4": "etarahi kathāya sannisinnā”ti pucchitvā “imāya nāmā”ti vutte taṁ bhikkhuṁ pakkosāpetvā “saccaṁ kira bhikkhū”ti pucchitvā “saccaṁ,",
  "atk-s0513a30:953_5": "bhante”ti vutte “kasmā tvaṁ bhikkhu kujjhasi,",
  "atk-s0513a30:953_6": "pubbe anuppanne buddhe tāpasāpi tāva kuladvāraṁ gantvā bhikkhaṁ alabhitvā na kujjhiṁsū”ti vatvā atītaṁ āhari.",
  "atk-s0513a30:954_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto takkasilāyaṁ",
  "atk-s0513a30:954_1": "sabbasippāni uggaṇhitvā aparabhāge tāpasapabbajjaṁ pabbajitvā himavante ciraṁ vasitvā loṇambilasevanatthāya",
  "atk-s0513a30:954_2": "bārāṇasiṁ patvā uyyāne vasitvā punadivase nagaraṁ bhikkhāya pāvisi.",
  "atk-s0513a30:954_3": "Tadā bārāṇasiseṭṭhi saddho hoti pasanno.",
  "atk-s0513a30:954_4": "Bodhisatto “kataraṁ kulagharaṁ saddha”nti pucchitvā “seṭṭhighara”nti sutvā seṭṭhino gharadvāraṁ agamāsi.",
  "atk-s0513a30:954_5": "Tasmiṁ khaṇe seṭṭhi rājupaṭṭhānaṁ gato,",
  "atk-s0513a30:954_6": "manussāpi naṁ na passiṁsu,",
  "atk-s0513a30:954_7": "so nivattitvā gacchati.",
  "atk-s0513a30:954_8": "Atha naṁ seṭṭhi rājakulato nivattanto disvā vanditvā bhikkhābhājanaṁ gahetvā gharaṁ netvā nisīdāpetvā",
  "atk-s0513a30:954_9": "pādadhovanatelamakkhanayāgukhajjakādīhi santappetvā antarābhatte kiñci kāraṇaṁ apucchitvā katabhattakiccaṁ",
  "atk-s0513a30:954_10": "vanditvā ekamantaṁ nisinno “bhante,",
  "atk-s0513a30:954_11": "amhākaṁ gharadvāraṁ āgatā nāma yācakā vā dhammikasamaṇabrāhmaṇā vā sakkārasammānaṁ alabhitvā gatapubbā nāma natthi,",
  "atk-s0513a30:954_12": "tumhe pana ajja amhākaṁ dārakehi adiṭṭhattā āsanaṁ vā pānīyaṁ vā pādadhovanaṁ vā yāgubhattaṁ vā alabhitvāva gatā,",
  "atk-s0513a30:954_13": "ayaṁ amhākaṁ doso,",
  "atk-s0513a30:954_14": "taṁ no khamituṁ vaṭṭatī”ti vatvā paṭhamaṁ gāthamāha –",
  "atk-s0513a30:955_0": "145.",
  "atk-s0513a30:956_0": "“Na te pīṭhamadāyimhā, na pānaṁ napi bhojanaṁ;",
  "atk-s0513a30:957_0": "Brahmacāri khamassu me, etaṁ passāmi accaya”nti.",
  "atk-s0513a30:958_0": "Tattha na te pīṭhamadāyimhāti pīṭhampi te na dāpayimha.",
  "atk-s0513a30:959_0": "Taṁ sutvā bodhisatto dutiyaṁ gāthamāha –",
  "atk-s0513a30:960_0": "146.",
  "atk-s0513a30:961_0": "“Nevābhisajjāmi na cāpi kuppe, na cāpi me appiyamāsi kiñci;",
  "atk-s0513a30:962_0": "Athopi me āsi manovitakko, etādiso nūna kulassa dhammo”ti.",
  "atk-s0513a30:963_0": "Tattha nevābhisajjāmīti neva laggāmi.",
  "atk-s0513a30:963_1": "Etādisoti “imassa kulassa etādiso nūna sabhāvo,",
  "atk-s0513a30:963_2": "adāyakavaṁso esa bhavissatī”ti evaṁ me manovitakko uppanno.",
  "atk-s0513a30:964_0": "Taṁ sutvā seṭṭhi itarā dve gāthā abhāsi –",
  "atk-s0513a30:965_0": "147.",
  "atk-s0513a30:966_0": "“Esasmākaṁ kule dhammo, pitupitāmaho sadā;",
  "atk-s0513a30:967_0": "Āsanaṁ udakaṁ pajjaṁ, sabbetaṁ nipadāmase.",
  "atk-s0513a30:968_0": "148.",
  "atk-s0513a30:969_0": "“Esasmākaṁ kule dhammo, pitupitāmaho sadā;",
  "atk-s0513a30:970_0": "Sakkaccaṁ upatiṭṭhāma, uttamaṁ viya ñātaka”nti.",
  "atk-s0513a30:971_0": "Tattha dhammoti sabhāvo.",
  "atk-s0513a30:971_1": "Pitupitāmahoti pitūnañca pitāmahānañca santako.",
  "atk-s0513a30:971_2": "Udakanti pādadhovanaudakaṁ.",
  "atk-s0513a30:971_3": "Pajjanti pādamakkhanatelaṁ.",
  "atk-s0513a30:971_4": "Sabbetanti sabbaṁ etaṁ.",
  "atk-s0513a30:971_5": "Nipadāmaseti nikārapakārā upasaggā,",
  "atk-s0513a30:971_6": "dāmaseti attho,",
  "atk-s0513a30:971_7": "dadāmāti vuttaṁ hoti.",
  "atk-s0513a30:971_8": "Iminā yāva sattamā kulaparivaṭṭā dāyakavaṁso amhākaṁ vaṁsoti dasseti.",
  "atk-s0513a30:971_9": "Uttamaṁ viya ñātakanti mātaraṁ viya pitaraṁ viya ca mayaṁ dhammikaṁ samaṇaṁ vā brāhmaṇaṁ vā disvā sakkaccaṁ sahatthena upaṭṭhahāmāti attho.",
  "atk-s0513a30:972_0": "Bodhisatto pana katipāhaṁ bārāṇasiseṭṭhino dhammaṁ desento tattha vasitvā puna himavantameva gantvā abhiññā",
  "atk-s0513a30:972_1": "ca samāpattiyo ca nibbattetvā brahmalokaparāyaṇo ahosi.",
  "atk-s0513a30:973_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a30:973_1": "saccapariyosāne so bhikkhu sotāpattiphale patiṭṭhahi.",
  "atk-s0513a30:973_2": "Tadā bārāṇasiseṭṭhi ānando ahosi,",
  "atk-s0513a30:973_3": "tāpaso pana ahameva ahosinti.",
  "atk-s0513a30:974_0": "Pīṭhajātakavaṇṇanā sattamā.",
  "atk-s0513a30:976_0": "[338] 8. Thusajātakavaṇṇanā",
  "atk-s0513a30:977_0": "Viditaṁthusanti idaṁ satthā veḷuvane viharanto ajātasattuṁ ārabbha kathesi.",
  "atk-s0513a30:977_1": "Tasmiṁ kira mātukucchigate tassa mātu kosalarājadhītāya bimbisārarañño dakkhiṇajāṇulohitapivanadohaḷo uppajjitvā paṇḍu ahosi.",
  "atk-s0513a30:977_2": "Sā paricārikāhi pucchitā tāsaṁ tamatthaṁ ārocesi.",
  "atk-s0513a30:977_3": "Rājāpi sutvā nemittake pakkosāpetvā “deviyā kira evarūpo dohaḷo uppanno,",
  "atk-s0513a30:977_4": "tassa kā nipphattī”ti pucchi.",
  "atk-s0513a30:977_5": "Nemittakā “deviyā kucchimhi nibbattakasatto tumhe māretvā rajjaṁ gaṇhissatī”ti āhaṁsu.",
  "atk-s0513a30:977_6": "Rājā “sace mama putto maṁ māretvā rajjaṁ gaṇhissati,",
  "atk-s0513a30:977_7": "ko ettha doso”ti dakkhiṇajāṇuṁ satthena phālāpetvā lohitaṁ suvaṇṇataṭṭakena gāhāpetvā deviyā pāyesi.",
  "atk-s0513a30:977_8": "Sā cintesi “sace mama kucchiyaṁ nibbatto putto pitaraṁ māressati,",
  "atk-s0513a30:977_9": "kiṁ me tenā”ti.",
  "atk-s0513a30:977_10": "Sā gabbhapātanatthaṁ kucchiṁ maddāpesi.",
  "atk-s0513a30:978_0": "Rājā ñatvā taṁ pakkosāpetvā “bhadde mayhaṁ kira putto maṁ māretvā rajjaṁ gaṇhissati,",
  "atk-s0513a30:978_1": "na kho panāhaṁ ajaro amaro,",
  "atk-s0513a30:978_2": "puttamukhaṁ passituṁ me dehi,",
  "atk-s0513a30:978_3": "mā ito pabhuti evarūpaṁ kammaṁ akāsī”ti āha.",
  "atk-s0513a30:978_4": "Sā tato paṭṭhāya uyyānaṁ gantvā kucchiṁ maddāpesi.",
  "atk-s0513a30:978_5": "Rājā ñatvā tato paṭṭhāya uyyānagamanaṁ nivāresi.",
  "atk-s0513a30:978_6": "Sā paripuṇṇagabbhā puttaṁ vijāyi.",
  "atk-s0513a30:978_7": "Nāmaggahaṇadivase cassa ajātasseva pitu sattubhāvato “ajātasattu”tveva nāmamakaṁsu.",
  "atk-s0513a30:978_8": "Tasmiṁ kumāraparihārena vaḍḍhante satthā ekadivasaṁ pañcasatabhikkhuparivuto rañño nivesanaṁ gantvā nisīdi.",
  "atk-s0513a30:978_9": "Rājā buddhappamukhaṁ bhikkhusaṅghaṁ paṇītena khādanīyabhojanīyena parivisitvā satthāraṁ vanditvā dhammaṁ suṇanto nisīdi.",
  "atk-s0513a30:978_10": "Tasmiṁ khaṇe kumāraṁ maṇḍetvā rañño adaṁsu.",
  "atk-s0513a30:978_11": "Rājā balavasinehena puttaṁ gahetvā ūrumhi nisīdāpetvā puttagatena pemena puttameva mamāyanto na dhammaṁ suṇāti.",
  "atk-s0513a30:978_12": "Satthā tassa pamādabhāvaṁ ñatvā “mahārāja,",
  "atk-s0513a30:978_13": "pubbe rājāno putte āsaṅkamānā paṭicchanne kāretvā ‘amhākaṁ accayena nīharitvā rajje patiṭṭhāpeyyāthā’ti āṇāpesu”nti vatvā tena yācito atītaṁ āhari.",
  "atk-s0513a30:979_0": "Atīte bārāṇasiyaṁ brahmadatte rajjaṁ kārente bodhisatto takkasilāyaṁ disāpāmokkhaācariyo hutvā bahū rājakumāre ca brāhmaṇakumāre ca sippaṁ vācesi.",
  "atk-s0513a30:979_1": "Bārāṇasiraññopi putto soḷasavassakāle tassa santikaṁ gantvā tayo vede ca sabbasippāni ca uggaṇhitvā paripuṇṇasippo ācariyaṁ āpucchi.",
  "atk-s0513a30:979_2": "Ācariyo aṅgavijjāvasena taṁ olokento “imassa puttaṁ nissāya antarāyo paññāyati,",
  "atk-s0513a30:979_3": "tamahaṁ attano ānubhāvena harissāmī”ti cintetvā catasso gāthā bandhitvā rājakumārassa adāsi,",
  "atk-s0513a30:979_4": "evañca pana taṁ vadesi “tāta,",
  "atk-s0513a30:979_5": "paṭhamaṁ gāthaṁ rajje patiṭṭhāya tava puttassa soḷasavassakāle bhattaṁ bhuñjanto vadeyyāsi,",
  "atk-s0513a30:979_6": "dutiyaṁ mahāupaṭṭhānakāle,",
  "atk-s0513a30:979_7": "tatiyaṁ pāsādaṁ abhiruhamāno sopānasīse ṭhatvā,",
  "atk-s0513a30:979_8": "catutthaṁ sayanasirigabbhaṁ pavisanto ummāre ṭhatvā”ti.",
  "atk-s0513a30:979_9": "So “sādhū”ti sampaṭicchitvā ācariyaṁ vanditvā gato oparajje patiṭṭhāya pitu accayena rajje patiṭṭhāsi.",
  "atk-s0513a30:979_10": "Tassa putto soḷasavassakāle rañño uyyānakīḷādīnaṁ atthāya nikkhamantassa sirivibhavaṁ disvā pitaraṁ māretvā",
  "atk-s0513a30:979_11": "rajjaṁ gahetukāmo hutvā attano upaṭṭhākānaṁ kathesi.",
  "atk-s0513a30:979_12": "Te “sādhu deva,",
  "atk-s0513a30:979_13": "mahallakakāle laddhena issariyena ko attho,",
  "atk-s0513a30:979_14": "yena kenaci upāyena rājānaṁ māretvā rajjaṁ gaṇhituṁ vaṭṭatī”ti vadiṁsu.",
  "atk-s0513a30:979_15": "Kumāro “visaṁ khādāpetvā māressāmī”ti pitarā saddhiṁ sāyamāsaṁ bhuñjanto visaṁ gahetvā nisīdi.",
  "atk-s0513a30:979_16": "Rājā bhattapātiyaṁ bhatte acchupanteyeva paṭhamaṁ gāthamāha –",
  "atk-s0513a30:980_0": "149.",
  "atk-s0513a30:981_0": "“Viditaṁ thusaṁ undurānaṁ, viditaṁ pana taṇḍulaṁ;",
  "atk-s0513a30:982_0": "Thusaṁ thusaṁ vivajjetvā, taṇḍulaṁ pana khādare”ti.",
  "atk-s0513a30:983_0": "Tattha viditanti kāḷavaddalepi andhakāre undurānaṁ thuso thusabhāvena taṇḍulo ca taṇḍulabhāvena vidito pākaṭoyeva.",
  "atk-s0513a30:983_1": "Idha pana liṅgavipallāsavasena “thusaṁ taṇḍula”nti vuttaṁ.",
  "atk-s0513a30:983_2": "Khādareti thusaṁ thusaṁ vajjetvā taṇḍulameva khādanti.",
  "atk-s0513a30:983_3": "Idaṁ vuttaṁ hoti –",
  "atk-s0513a30:983_4": "tāta kumāra,",
  "atk-s0513a30:983_5": "yathā undurānaṁ andhakārepi thuso thusabhāvena taṇḍulo ca taṇḍulabhāvena pākaṭo,",
  "atk-s0513a30:983_6": "te thusaṁ vajjetvā taṇḍulameva khādanti,",
  "atk-s0513a30:983_7": "evameva mamapi tava visaṁ gahetvā nisinnabhāvo pākaṭoti.",
  "atk-s0513a30:984_0": "Kumāro “ñātomhī”ti bhīto bhattapātiyaṁ visaṁ pātetuṁ avisahitvā uṭṭhāya rājānaṁ vanditvā gato.",
  "atk-s0513a30:984_1": "So tamatthaṁ attano upaṭṭhākānaṁ ārocetvā “ajja tāvamhi ñāto,",
  "atk-s0513a30:984_2": "idāni kathaṁ māressāmī”ti pucchi.",
  "atk-s0513a30:984_3": "Te tato paṭṭhāya uyyāne paṭicchannā hutvā nikaṇṇikavasena mantayamānā “attheko upāyo,",
  "atk-s0513a30:984_4": "khaggaṁ sannayhitvā mahāupaṭṭhānaṁ gatakāle amaccānaṁ antare ṭhatvā rañño pamattabhāvaṁ ñatvā khaggena paharitvā māretuṁ vaṭṭatī”ti vavatthapesuṁ.",
  "atk-s0513a30:984_5": "Kumāro “sādhū”ti sampaṭicchitvā mahāupaṭṭhānakāle sannaddhakhaggo hutvā gantvā ito cito ca rañño paharaṇokāsaṁ upadhāreti.",
  "atk-s0513a30:984_6": "Tasmiṁ khaṇe rājā dutiyaṁ gāthamāha –",
  "atk-s0513a30:985_0": "150.",
  "atk-s0513a30:986_0": "“Yā mantanā araññasmiṁ, yā ca gāme nikaṇṇikā;",
  "atk-s0513a30:987_0": "Yañcetaṁ iti cīti ca, etampi viditaṁ mayā”ti.",
  "atk-s0513a30:988_0": "Tattha araññasminti uyyāne.",
  "atk-s0513a30:988_1": "Nikaṇṇikāti kaṇṇamūle mantanā.",
  "atk-s0513a30:988_2": "Yañcetaṁ iti cīti cāti yañca etaṁ idāni mama paharaṇokāsapariyesanaṁ.",
  "atk-s0513a30:988_3": "Idaṁ vuttaṁ hoti –",
  "atk-s0513a30:988_4": "tāta kumāra,",
  "atk-s0513a30:988_5": "yā esā tava attano upaṭṭhākehi saddhiṁ uyyāne ca gāme ca nikaṇṇikā mantanā,",
  "atk-s0513a30:988_6": "yañcetaṁ idāni mama māraṇatthāya iti cīti ca karaṇaṁ,",
  "atk-s0513a30:988_7": "etampi sabbaṁ mayā ñātanti.",
  "atk-s0513a30:989_0": "Kumāro “jānāti me veribhāvaṁ pitā”ti tato palāyitvā upaṭṭhākānaṁ ārocesi.",
  "atk-s0513a30:989_1": "Te sattaṭṭha divase atikkamitvā “kumāra,",
  "atk-s0513a30:989_2": "na te pitā,",
  "atk-s0513a30:989_3": "veribhāvaṁ jānāti,",
  "atk-s0513a30:989_4": "takkamattena tvaṁ evaṁsaññī ahosi,",
  "atk-s0513a30:989_5": "mārehi na”nti vadiṁsu.",
  "atk-s0513a30:989_6": "So ekadivasaṁ khaggaṁ gahetvā sopānamatthake gabbhadvāre aṭṭhāsi.",
  "atk-s0513a30:989_7": "Rājā sopānamatthake ṭhito tatiyaṁ gāthamāha –",
  "atk-s0513a30:990_0": "151.",
  "atk-s0513a30:991_0": "“Dhammena kira jātassa, pitā puttasssa makkaṭo;",
  "atk-s0513a30:992_0": "Daharasseva santassa, dantehi phalamacchidā”ti.",
  "atk-s0513a30:993_0": "Tattha dhammenāti sabhāvena.",
  "atk-s0513a30:993_1": "Pitā puttassa makkaṭoti pitā makkaṭo puttassa makkaṭapotakassa.",
  "atk-s0513a30:993_2": "Idaṁ vuttaṁ hoti –",
  "atk-s0513a30:993_3": "yathā araññe jāto makkaṭo attano yūthapariharaṇaṁ āsaṅkanto taruṇassa makkaṭapotakassa dantehi phalaṁ chinditvā purisabhāvaṁ nāseti,",
  "atk-s0513a30:993_4": "tathā tava atirajjakāmassa phalāni uppāṭāpetvā purisabhāvaṁ nāsessāmīti.",
  "atk-s0513a30:994_0": "Kumāro “gaṇhāpetukāmo maṁ pitā”ti bhīto palāyitvā “pitarāmhi santajjito”ti upaṭṭhākānaṁ ārocesi.",
  "atk-s0513a30:994_1": "Te aḍḍhamāsamatte vītivatte “kumāra,",
  "atk-s0513a30:994_2": "sace rājā jāneyya,",
  "atk-s0513a30:994_3": "ettakaṁ kālaṁ nādhivāseyya,",
  "atk-s0513a30:994_4": "takkamattena tayā kathitaṁ,",
  "atk-s0513a30:994_5": "mārehi na”nti vadiṁsu.",
  "atk-s0513a30:994_6": "So ekadivasaṁ khaggaṁ gahetvā uparipāsāde sirisayanaṁ pavisitvā “āgacchantameva naṁ māressāmī”ti heṭṭhāpallaṅke nisīdi.",
  "atk-s0513a30:994_7": "Rājā bhuttasāyamāso parijanaṁ uyyojetvā “nipajjissāmī”ti sirigabbhaṁ pavisanto ummāre ṭhatvā catutthaṁ gāthamāha –",
  "atk-s0513a30:995_0": "152.",
  "atk-s0513a30:996_0": "“Yametaṁ parisappasi, ajakāṇova sāsape;",
  "atk-s0513a30:997_0": "Yopāyaṁ heṭṭhato seti, etampi viditaṁ mayā”ti.",
  "atk-s0513a30:998_0": "Tattha parisappasīti bhayena ito cito ca sappasi.",
  "atk-s0513a30:998_1": "Sāsapeti sāsapakhette.",
  "atk-s0513a30:998_2": "Yopāyanti yopi ayaṁ.",
  "atk-s0513a30:998_3": "Idaṁ vuttaṁ hoti –",
  "atk-s0513a30:998_4": "yampi etaṁ tvaṁ sāsapavanaṁ paviṭṭhakāṇaeḷako viya bhayena ito cito ca saṁsappasi,",
  "atk-s0513a30:998_5": "paṭhamaṁ visaṁ gahetvā āgatosi,",
  "atk-s0513a30:998_6": "dutiyaṁ khaggena paharitukāmo hutvā āgatosi,",
  "atk-s0513a30:998_7": "tatiyaṁ khaggaṁ ādāya sopānamatthake aṭṭhāsi,",
  "atk-s0513a30:998_8": "idāni maṁ “māressāmī”ti heṭṭhāsayane nipannosi,",
  "atk-s0513a30:998_9": "sabbametaṁ jānāmi,",
  "atk-s0513a30:998_10": "na taṁ idāni vissajjemi,",
  "atk-s0513a30:998_11": "gahetvā rājāṇaṁ kārāpessāmīti.",
  "atk-s0513a30:998_12": "Evaṁ tassa ajānantasseva sā sā gāthā taṁ taṁ atthaṁ dīpeti.",
  "atk-s0513a30:999_0": "Kumāro “ñātomhi pitarā,",
  "atk-s0513a30:999_1": "idāni maṁ nāssessatī”ti bhayappatto heṭṭhāsayanā nikkhamitvā khaggaṁ rañño pādamūle chaḍḍetvā “khamāhi me,",
  "atk-s0513a30:999_2": "devā”ti pādamūle urena nipajji.",
  "atk-s0513a30:999_3": "Rājā “na mayhaṁ koci kammaṁ jānātīti tvaṁ cintesī”ti taṁ tajjetvā saṅkhalikabandhanena bandhāpetvā bandhanāgāraṁ pavesāpetvā ārakkhaṁ ṭhapesi.",
  "atk-s0513a30:999_4": "Tadā rājā bodhisattassa guṇaṁ sallakkhesi.",
  "atk-s0513a30:999_5": "So aparabhāge kālamakāsi,",
  "atk-s0513a30:999_6": "tassa sarīrakiccaṁ katvā kumāraṁ bandhanāgārā nīharitvā rajje patiṭṭhāpesuṁ.",
  "atk-s0513a30:1000_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1000_1": "“tadā takkasilāyaṁ disāpāmokkho ācariyo ahameva ahosi”nti.",
  "atk-s0513a30:1001_0": "Thusajātakavaṇṇanā aṭṭhamā.",
  "atk-s0513a30:1003_0": "[339] 9. Bāverujātakavaṇṇanā",
  "atk-s0513a30:1004_0": "Adassanena morassāti idaṁ satthā jetavane viharanto hatalābhasakkāre titthiye ārabbha kathesi.",
  "atk-s0513a30:1004_1": "Titthiyā hi anuppanne buddhe lābhino ahesuṁ,",
  "atk-s0513a30:1004_2": "uppanne pana buddhe hatalābhasakkārā sūriyuggamane khajjopanakā viya jātā.",
  "atk-s0513a30:1004_3": "Tesaṁ taṁ pavattiṁ ārabbha bhikkhū dhammasabhāyaṁ kathaṁ samuṭṭhāpesuṁ.",
  "atk-s0513a30:1004_4": "Satthā āgantvā “kāya nuttha,",
  "atk-s0513a30:1004_5": "bhikkhave,",
  "atk-s0513a30:1004_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:1004_7": "bhikkhave, idāneva,",
  "atk-s0513a30:1004_8": "pubbepi yāva guṇavantā na uppajjanti,",
  "atk-s0513a30:1004_9": "tāva nigguṇā lābhaggayasaggappattā ahesuṁ,",
  "atk-s0513a30:1004_10": "guṇavantesu pana uppannesu nigguṇā hatalābhasakkārā jātā”ti vatvā atītaṁ āhari.",
  "atk-s0513a30:1005_0": "Atīte bārāṇasiyaṁ brahmadatte rajjaṁ kārente bodhisatto morayoniyaṁ nibbattitvā vuḍḍhimanvāya sobhaggappatto araññe vicari.",
  "atk-s0513a30:1005_1": "Tadā ekacce vāṇijā disākākaṁ gahetvā nāvāya bāveruraṭṭhaṁ agamaṁsu.",
  "atk-s0513a30:1005_2": "Tasmiṁ kira kāle bāveruraṭṭhe sakuṇā nāma natthi.",
  "atk-s0513a30:1005_3": "Āgatāgatā raṭṭhavāsino taṁ pañjare nisinnaṁ disvā “passathimassa chavivaṇṇaṁ galapariyosānaṁ mukhatuṇḍakaṁ",
  "atk-s0513a30:1005_4": "maṇiguḷasadisāni akkhīnī”ti kākameva pasaṁsitvā te vāṇijake āhaṁsu “imaṁ, ayyā,",
  "atk-s0513a30:1005_5": "sakuṇaṁ amhākaṁ detha,",
  "atk-s0513a30:1005_6": "amhākaṁ iminā attho,",
  "atk-s0513a30:1005_7": "tumhe attano raṭṭhe aññaṁ labhissathā”ti.",
  "atk-s0513a30:1005_8": "“Tena hi mūlena gaṇhathā”ti.",
  "atk-s0513a30:1005_9": "“Kahāpaṇena no dethā”ti.",
  "atk-s0513a30:1005_10": "“Na demā”ti.",
  "atk-s0513a30:1005_11": "Anupubbena vaḍḍhitvā “satena dethā”ti vutte “amhākaṁ esa bahūpakāro,",
  "atk-s0513a30:1005_12": "tumhehi saddhiṁ metti hotū”ti kahāpaṇasataṁ gahetvā adaṁsu.",
  "atk-s0513a30:1005_13": "Te taṁ netvā suvaṇṇapañjare pakkhipitvā nānappakārena macchamaṁsena ceva phalāphalena ca paṭijaggiṁsu.",
  "atk-s0513a30:1005_14": "Aññesaṁ sakuṇānaṁ avijjamānaṭṭhāne dasahi asaddhammehi samannāgato kāko lābhaggayasaggappatto ahosi.",
  "atk-s0513a30:1006_0": "Punavāre te vāṇijā ekaṁ morarājānaṁ gahetvā yathā accharasaddena vassati,",
  "atk-s0513a30:1006_1": "pāṇippaharaṇasaddena naccati,",
  "atk-s0513a30:1006_2": "evaṁ sikkhāpetvā bāveruraṭṭhaṁ agamaṁsu.",
  "atk-s0513a30:1006_3": "So mahājane sannipatite nāvāya dhure ṭhatvā pakkhe vidhunitvā madhurassaraṁ nicchāretvā nacci.",
  "atk-s0513a30:1006_4": "Manussā taṁ disvā somanassajātā “etaṁ, ayyā,",
  "atk-s0513a30:1006_5": "sobhaggappattaṁ susikkhitaṁ sakuṇarājānaṁ amhākaṁ dethā”ti āhaṁsu.",
  "atk-s0513a30:1006_6": "Amhehi paṭhamaṁ kāko ānīto,",
  "atk-s0513a30:1006_7": "taṁ gaṇhittha,",
  "atk-s0513a30:1006_8": "idāni ekaṁ morarājānaṁ ānayimhā,",
  "atk-s0513a30:1006_9": "etampi yācatha,",
  "atk-s0513a30:1006_10": "tumhākaṁ raṭṭhe sakuṇaṁ nāma gahetvā āgantuṁ na sakkāti. “Hotu, ayyā,",
  "atk-s0513a30:1006_11": "attano raṭṭhe aññaṁ labhissatha,",
  "atk-s0513a30:1006_12": "imaṁ no dethā”ti mūlaṁ vaḍḍhetvā sahassena gaṇhiṁsu.",
  "atk-s0513a30:1006_13": "Atha naṁ sattaratanavicitte pañjare ṭhapetvā macchamaṁsaphalāphalehi ceva madhulājasakkarapānakādīhi ca paṭijaggiṁsu,",
  "atk-s0513a30:1006_14": "mayūrarājā lābhaggayasaggappatto jāto,",
  "atk-s0513a30:1006_15": "tassāgatakālato paṭṭhāya kākassa lābhasakkāro parihāyi,",
  "atk-s0513a30:1006_16": "koci naṁ oloketumpi na icchi.",
  "atk-s0513a30:1006_17": "Kāko khādanīyabhojanīyaṁ alabhamāno “kākā”ti vassanto gantvā ukkārabhūmiyaṁ otaritvā gocaraṁ gaṇhi.",
  "atk-s0513a30:1007_0": "Satthā dve vatthūni ghaṭetvā sambuddho hutvā imā gāthā abhāsi –",
  "atk-s0513a30:1008_0": "153.",
  "atk-s0513a30:1009_0": "“Adassanena morassa, sikhino mañjubhāṇino;",
  "atk-s0513a30:1010_0": "Kākaṁ tattha apūjesuṁ, maṁsena ca phalena ca.",
  "atk-s0513a30:1011_0": "154.",
  "atk-s0513a30:1012_0": "“Yadā ca sarasampanno, moro bāverumāgamā;",
  "atk-s0513a30:1013_0": "Atha lābho ca sakkāro, vāyasassa ahāyatha.",
  "atk-s0513a30:1014_0": "155.",
  "atk-s0513a30:1015_0": "“Yāva nuppajjatī buddho, dhammarājā pabhaṅkaro;",
  "atk-s0513a30:1016_0": "Tāva aññe apūjesuṁ, puthū samaṇabrāhmaṇe.",
  "atk-s0513a30:1017_0": "156.",
  "atk-s0513a30:1018_0": "“Yadā ca sarasampanno, buddho dhammaṁ adesayi;",
  "atk-s0513a30:1019_0": "Atha lābho ca sakkāro, titthiyānaṁ ahāyathā”ti.",
  "atk-s0513a30:1020_0": "Tattha sikhinoti sikhāya samannāgatassa.",
  "atk-s0513a30:1020_1": "Mañjubhāṇinoti madhurassarassa.",
  "atk-s0513a30:1020_2": "Apūjesunti apūjayiṁsu.",
  "atk-s0513a30:1020_3": "Maṁsena ca phalena cāti nānappakārena maṁsena phalāphalena ca.",
  "atk-s0513a30:1020_4": "Bāverumāgamāti bāveruraṭṭhaṁ āgato.",
  "atk-s0513a30:1020_5": "“Bhāverū”tipi pāṭho.",
  "atk-s0513a30:1020_6": "Ahāyathāti parihīno.",
  "atk-s0513a30:1020_7": "Dhammarājāti navahi lokuttaradhammehi parisaṁ rañjetīti dhammarājā.",
  "atk-s0513a30:1020_8": "Pabhaṅkaroti sattalokaokāsalokasaṅkhāralokesu ālokassa katattā pabhaṅkaro.",
  "atk-s0513a30:1020_9": "Sarasampannoti brahmassarena samannāgato.",
  "atk-s0513a30:1020_10": "Dhammaṁ adesayīti catusaccadhammaṁ pakāsesīti.",
  "atk-s0513a30:1021_0": "Iti imā catasso gāthā bhāsitvā jātakaṁ samodhānesi –",
  "atk-s0513a30:1021_1": "“tadā kāko nigaṇṭho nāṭaputto ahosi,",
  "atk-s0513a30:1021_2": "morarājā pana ahameva ahosi”nti.",
  "atk-s0513a30:1022_0": "Bāverujātakavaṇṇanā navamā.",
  "atk-s0513a30:1024_0": "[340] 10. Visayhajātakavaṇṇanā",
  "atk-s0513a30:1025_0": "Adāsidānānīti idaṁ satthā jetavane viharanto anāthapiṇḍikaṁ ārabbha kathesi.",
  "atk-s0513a30:1025_1": "Vatthu heṭṭhā khadiraṅgārajātake vitthāritameva.",
  "atk-s0513a30:1025_2": "Idha pana satthā anāthapiṇḍikaṁ.",
  "atk-s0513a30:1025_3": "Āmantetvā “porāṇakapaṇḍitāpi gahapati ‘dānaṁ mā dadāsī’ti ākāse ṭhatvā vārentaṁ sakkaṁ devānamindaṁ paṭibāhitvā",
  "atk-s0513a30:1025_4": "dānaṁ adaṁsuyevā”ti vatvā tena yācito atītaṁ āhari.",
  "atk-s0513a30:1026_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhavo visayho nāma seṭṭhi hutvā pañcahi",
  "atk-s0513a30:1026_1": "sīlehi samannāgato dānajjhāsayo dānābhirato ahosi.",
  "atk-s0513a30:1026_2": "So catūsu nagaradvāresu,",
  "atk-s0513a30:1026_3": "nagaramajjhe,",
  "atk-s0513a30:1026_4": "attano gharadvāreti chasu ṭhānesu dānasālāyo kāretvā dānaṁ pavattesi,",
  "atk-s0513a30:1026_5": "divase divase cha satasahassāni vissajjeti.",
  "atk-s0513a30:1026_6": "Bodhisattassa ca vanibbakayācakānañca ekasadisameva bhattaṁ hoti.",
  "atk-s0513a30:1026_7": "Tassa jambudīpaṁ unnaṅgalaṁ katvā dānaṁ dadato dānānubhāvena sakkassa bhavanaṁ kampi,",
  "atk-s0513a30:1026_8": "sakkassa devarañño paṇḍukambalasilāsanaṁ uṇhākāraṁ dassesi.",
  "atk-s0513a30:1026_9": "Sakko “ko nu kho maṁ ṭhānā cāvetukāmo”ti upadhārento mahāseṭṭhiṁ disvā “ayaṁ visayho ativiya pattharitvā",
  "atk-s0513a30:1026_10": "sakalajambudīpaṁ unnaṅgalaṁ karonto dānaṁ deti,",
  "atk-s0513a30:1026_11": "iminā dānena maṁ cāvetvā sayaṁ sakko bhavissati maññe,",
  "atk-s0513a30:1026_12": "dhanamassa nāsetvā etaṁ daliddaṁ katvā yathā dānaṁ na deti,",
  "atk-s0513a30:1026_13": "tathā karissāmī”ti cintetvā sabbaṁ dhanadhaññaṁ telamadhuphāṇitasakkarādīni antamaso dāsakammakaraporisampi antaradhāpesi.",
  "atk-s0513a30:1027_0": "Tadā dānabyāvaṭā āgantvā “sāmi dānaggaṁ pacchinnaṁ,",
  "atk-s0513a30:1027_1": "ṭhapitaṭhapitaṭṭhāne na kiñci passāmā”ti ārocayiṁsu.",
  "atk-s0513a30:1027_2": "“Ito paribbayaṁ haratha,",
  "atk-s0513a30:1027_3": "mā dānaṁ pacchindathā”ti bhariyaṁ pakkosāpetvā “bhadde,",
  "atk-s0513a30:1027_4": "dānaṁ pavattāpehī”ti āha.",
  "atk-s0513a30:1027_5": "Sā sakalagehaṁ vicinitvā aḍḍhamāsakamattampi adisvā “ayya,",
  "atk-s0513a30:1027_6": "amhākaṁ nivatthavatthaṁ ṭhapetvā aññaṁ kiñci na passāmi,",
  "atk-s0513a30:1027_7": "sakalagehaṁ tuccha”nti āha.",
  "atk-s0513a30:1027_8": "Sattaratanagabbhesu dvāraṁ vivarāpetvā na kiñci addasa,",
  "atk-s0513a30:1027_9": "seṭṭhiñca bhariyañca ṭhapetvā aññe dāsakammakarāpi na paññāyiṁsu.",
  "atk-s0513a30:1027_10": "Puna mahāsatto.",
  "atk-s0513a30:1027_11": "Bhariyaṁ āmantetvā “bhadde,",
  "atk-s0513a30:1027_12": "na sakkā dānaṁ pacchindituṁ,",
  "atk-s0513a30:1027_13": "sakalanivesanaṁ vicinitvā kiñci upadhārehī”ti āha.",
  "atk-s0513a30:1027_14": "Tasmiṁ khaṇe eko tiṇahārako asitañca kājañca tiṇabandhanarajjuñca dvārantare chaḍḍetvā palāyi.",
  "atk-s0513a30:1027_15": "Seṭṭhibhariyā taṁ disvā “sāmi,",
  "atk-s0513a30:1027_16": "idaṁ ṭhapetvā aññaṁ na passāmī”ti āharitvā adāsi.",
  "atk-s0513a30:1027_17": "Mahāsatto “bhadde,",
  "atk-s0513a30:1027_18": "mayā ettakaṁ kālaṁ tiṇaṁ nāma na lāyitapubbaṁ,",
  "atk-s0513a30:1027_19": "ajja pana tiṇaṁ lāyitvā āharitvā vikkiṇitvā yathānucchavikaṁ dānaṁ dassāmī”ti dānupacchedabhayena asitañceva",
  "atk-s0513a30:1027_20": "kājañca rajjuñca gahetvā nagarā nikkhamitvā tiṇavatthuṁ gantvā tiṇaṁ lāyitvā “eko amhākaṁ bhavissati,",
  "atk-s0513a30:1027_21": "ekena dānaṁ dassāmī”ti dve tiṇakalāpe bandhitvā kāje laggetvā ādāya gantvā nagaradvāre vikkiṇitvā māsake gahetvā ekaṁ koṭṭhāsaṁ yācakānaṁ adāsi.",
  "atk-s0513a30:1027_22": "Yācakā bahū,",
  "atk-s0513a30:1027_23": "tesaṁ “mayhampi dehi,",
  "atk-s0513a30:1027_24": "mayhampi dehī”ti vadantānaṁ itarampi koṭṭhāsaṁ datvā taṁ divasaṁ saddhiṁ bhariyāya anāhāro vītināmesi.",
  "atk-s0513a30:1027_25": "Iminā niyāmena cha divasā vītivattā.",
  "atk-s0513a30:1028_0": "Athassa sattame divase tiṇaṁ āharamānassa sattāhaṁ nirāhārassa atisukhumālassa nalāṭe sūriyātapena pahaṭamatte akkhīni bhamiṁsu.",
  "atk-s0513a30:1028_1": "So satiṁ paccupaṭṭhāpetuṁ asakkonto tiṇaṁ avattharitvā pati.",
  "atk-s0513a30:1028_2": "Sakko tassa kiriyaṁ upadhārayamāno vicarati.",
  "atk-s0513a30:1028_3": "So taṅkhaṇaññeva āgantvā ākāse ṭhatvā paṭhamaṁ gāthamāha –",
  "atk-s0513a30:1029_0": "157.",
  "atk-s0513a30:1030_0": "“Adāsi dānāni pure visayha, dadato ca te khayadhammo ahosi;",
  "atk-s0513a30:1031_0": "Ito paraṁ ce na dadeyya dānaṁ, tiṭṭheyyuṁ te saṁyamantassa bhogā”ti.",
  "atk-s0513a30:1032_0": "Tassattho –",
  "atk-s0513a30:1032_1": "ambho visayha tvaṁ ito pubbe tava gehe dhane vijjamāne sakalajambudīpaṁ unnaṅgalaṁ karitvā dānāni adāsi.",
  "atk-s0513a30:1032_2": "Tassa ca te evaṁ dadato bhogānaṁ khayadhammo khayasabhāvo ahosi,",
  "atk-s0513a30:1032_3": "sabbaṁ sāpateyyaṁ khīṇaṁ,",
  "atk-s0513a30:1032_4": "ito paraṁ cepi tvaṁ dānaṁ na dadeyya,",
  "atk-s0513a30:1032_5": "kassaci kiñci na dadeyyāsi,",
  "atk-s0513a30:1032_6": "tava saṁyamantassa adadantassa bhogā tatheva tiṭṭheyyuṁ,",
  "atk-s0513a30:1032_7": "“ito paṭṭhāya na dassāmī”ti tvaṁ mayhaṁ paṭiññaṁ dehi,",
  "atk-s0513a30:1032_8": "ahaṁ te bhoge dassessāmīti.",
  "atk-s0513a30:1033_0": "Mahāsatto tassa vacanaṁ sutvā “kosi tva”nti āha.",
  "atk-s0513a30:1033_1": "“Sakkohamasmī”ti.",
  "atk-s0513a30:1033_2": "Bodhisatto “sakko nāma sayaṁ dānaṁ datvā sīlaṁ samādiyitvā uposathakammaṁ katvā satta vattapadāni pūretvā sakkattaṁ patto,",
  "atk-s0513a30:1033_3": "tvaṁ pana attano issariyakāraṇaṁ dānaṁ vāresi,",
  "atk-s0513a30:1033_4": "anariyaṁ vata karosī”ti vatvā tisso gāthā abhāsi –",
  "atk-s0513a30:1034_0": "158.",
  "atk-s0513a30:1035_0": "“Anariyamariyena sahassanetta, suduggatenāpi akiccamāhu;",
  "atk-s0513a30:1036_0": "Mā vo dhanaṁ taṁ ahu devarāja, yaṁ bhogahetu vijahemu saddhaṁ.",
  "atk-s0513a30:1037_0": "159.",
  "atk-s0513a30:1038_0": "“Yena eko ratho yāti, yāti tenaparo ratho;",
  "atk-s0513a30:1039_0": "Porāṇaṁ nihitaṁ vattaṁ, vattataññeva vāsava.",
  "atk-s0513a30:1040_0": "160.",
  "atk-s0513a30:1041_0": "“Yadi hessati dassāma, asante kiṁ dadāmase;",
  "atk-s0513a30:1042_0": "Evaṁbhūtāpi dassāma, mā dānaṁ pamadamhase”ti.",
  "atk-s0513a30:1043_0": "Tattha anariyanti lāmakaṁ pāpakammaṁ.",
  "atk-s0513a30:1043_1": "Ariyenāti parisuddhācārena ariyena.",
  "atk-s0513a30:1043_2": "Suduggatenāpīti sudaliddenāpi.",
  "atk-s0513a30:1043_3": "Akiccamāhūti akattabbanti buddhādayo ariyā vadanti,",
  "atk-s0513a30:1043_4": "tvaṁ pana maṁ anariyaṁ maggaṁ ārocesīti adhippāyo.",
  "atk-s0513a30:1043_5": "Voti nipātamattaṁ.",
  "atk-s0513a30:1043_6": "Yaṁ bhogahetūti yassa dhanassa paribhuñjanahetu mayaṁ dānasaddhaṁ vijahemu pariccajeyyāma,",
  "atk-s0513a30:1043_7": "taṁ dhanameva mā ahu,",
  "atk-s0513a30:1043_8": "na no tena dhanena atthoti dīpeti.",
  "atk-s0513a30:1044_0": "Rathoti yaṁkiñci yānaṁ.",
  "atk-s0513a30:1044_1": "Idaṁ vuttaṁ hoti –",
  "atk-s0513a30:1044_2": "yena maggena eko ratho yāti,",
  "atk-s0513a30:1044_3": "aññopi ratho “rathassa gatamaggo eso”ti teneva maggena yāti.",
  "atk-s0513a30:1044_4": "Porāṇaṁ nihitaṁ vattanti yaṁ mayā pubbe nihitaṁ vattaṁ,",
  "atk-s0513a30:1044_5": "taṁ mayi dharante vattatuyeva,",
  "atk-s0513a30:1044_6": "mā tiṭṭhatūti attho.",
  "atk-s0513a30:1044_7": "Evaṁbhūtāti evaṁ tiṇahārakabhūtāpi mayaṁ yāva jīvāma,",
  "atk-s0513a30:1044_8": "tāva dassāmayeva.",
  "atk-s0513a30:1044_9": "Kiṁkāraṇā?",
  "atk-s0513a30:1044_10": "Mā dānaṁ pamadamhaseti.",
  "atk-s0513a30:1044_11": "Adadanto hi dānaṁ pamajjati nāma na sarati na sallakkheti,",
  "atk-s0513a30:1044_12": "ahaṁ pana jīvamāno dānaṁ pamussituṁ na icchāmi,",
  "atk-s0513a30:1044_13": "tasmā dānaṁ dassāmiyevāti dīpeti.",
  "atk-s0513a30:1045_0": "Sakko taṁ paṭibāhituṁ asakkonto “kimatthāya dānaṁ dadāsī”ti pucchi.",
  "atk-s0513a30:1045_1": "Bodhisatto “neva sakkattaṁ,",
  "atk-s0513a30:1045_2": "na brahmattaṁ patthayamāno,",
  "atk-s0513a30:1045_3": "sabbaññutaṁ patthento panāhaṁ dadāmī”ti āha.",
  "atk-s0513a30:1045_4": "Sakko tassa vacanaṁ sutvā tuṭṭho hatthena piṭṭhiṁ parimajji.",
  "atk-s0513a30:1045_5": "Bodhisattassa taṅkhaṇaññeva parimajjitamattasseva sakalasarīraṁ paripūri.",
  "atk-s0513a30:1045_6": "Sakkānubhāvena cassa sabbo vibhavaparicchedo paṭipākatikova ahosi.",
  "atk-s0513a30:1045_7": "Sakko “mahāseṭṭhi,",
  "atk-s0513a30:1045_8": "tvaṁ ito paṭṭhāya divase divase dvādasa satasahassāni vissajjento dānaṁ dadāhī”ti tassa gehe aparimāṇaṁ",
  "atk-s0513a30:1045_9": "dhanaṁ katvā taṁ uyyojetvā sakaṭṭhānameva gato.",
  "atk-s0513a30:1046_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1046_1": "“tadā seṭṭhibhariyā rāhulamātā ahosi,",
  "atk-s0513a30:1046_2": "visayho pana seṭṭhi ahameva ahosi”nti.",
  "atk-s0513a30:1047_0": "Visayhajātakavaṇṇanā dasamā.",
  "atk-s0513a30:1048_0": "Kokilavaggo catuttho.",
  "atk-s0513a30:1049_0": "5. Cūḷakuṇālavaggo",
  "atk-s0513a30:1051_0": "[341] 1. Kaṇḍarījātakavaṇṇanā",
  "atk-s0513a30:1052_0": "Narānamārāmakarāsūti imassa jātakassa vitthārakathā kuṇālajātake āvi bhavissati.",
  "atk-s0513a30:1053_0": "Kaṇḍarījātakavaṇṇanā paṭhamā.",
  "atk-s0513a30:1055_0": "[342] 2. Vānarajātakavaṇṇanā",
  "atk-s0513a30:1056_0": "Asakkhiṁvata attānanti idaṁ satthā veḷuvane viharanto devadattassa vadhāya parisakkanaṁ ārabbha kathesi.",
  "atk-s0513a30:1056_1": "Vatthu heṭṭhā vitthāritameva.",
  "atk-s0513a30:1057_0": "Atīte pana bārāṇasiyaṁ brahmadatte rajjaṁ kārente bodhisatto himavantapadese kapiyoniyaṁ nibbattitvā vayappatto gaṅgātīre vasi.",
  "atk-s0513a30:1057_1": "Athekā antogaṅgāyaṁ saṁsumārī bodhisattassa hadayamaṁse dohaḷaṁ uppādetvā saṁsumārassa kathesi.",
  "atk-s0513a30:1057_2": "So “taṁ kapiṁ udake nimujjāpetvā māretvā hadayamaṁsaṁ gahetvā saṁsumāriyā dassāmī”ti cintetvā mahāsattaṁ āha – “ehi, samma,",
  "atk-s0513a30:1057_3": "antaradīpake phalāphale khādituṁ gacchāmā”ti. “Kathaṁ, samma,",
  "atk-s0513a30:1057_4": "ahaṁ gamissāmī”ti.",
  "atk-s0513a30:1057_5": "“Ahaṁ taṁ mama piṭṭhiyaṁ nisīdāpetvā nessāmī”ti.",
  "atk-s0513a30:1057_6": "So tassa cittaṁ ajānanto laṅghitvā piṭṭhiyaṁ nisīdi.",
  "atk-s0513a30:1057_7": "Saṁsumāro thokaṁ gantvā nimujjituṁ ārabhi.",
  "atk-s0513a30:1057_8": "Atha naṁ vānaro “kiṁkāraṇā, bho,",
  "atk-s0513a30:1057_9": "maṁ udake nimujjāpesī”ti āha.",
  "atk-s0513a30:1057_10": "“Ahaṁ taṁ māretvā tava hadayamaṁsaṁ mama bhariyāya dassāmī”ti.",
  "atk-s0513a30:1057_11": "“Dandha tvaṁ mama hadayamaṁsaṁ ure atthīti maññasī”ti?",
  "atk-s0513a30:1057_12": "“Atha kahaṁ te ṭhapita”nti?",
  "atk-s0513a30:1057_13": "“Etaṁ udumbare olambantaṁ na passasī”ti? “Passāmi,",
  "atk-s0513a30:1057_14": "dassasi pana me”ti. “Āma,",
  "atk-s0513a30:1057_15": "dassāmī”ti.",
  "atk-s0513a30:1057_16": "Saṁsumāro dandhatāya taṁ gahetvā nadītīre udumbaramūlaṁ gato.",
  "atk-s0513a30:1057_17": "Bodhisatto tassa piṭṭhito laṅghitvā udumbararukkhe nisinno imā gāthā abhāsi –",
  "atk-s0513a30:1058_0": "161.",
  "atk-s0513a30:1059_0": "“Asakkhiṁ vata attānaṁ, uddhātuṁ udakā thalaṁ;",
  "atk-s0513a30:1060_0": "Na dānāhaṁ puna tuyhaṁ, vasaṁ gacchāmi vārija.",
  "atk-s0513a30:1061_0": "162.",
  "atk-s0513a30:1062_0": "“Alametehi ambehi, jambūhi panasehi ca;",
  "atk-s0513a30:1063_0": "Yāni pāraṁ samuddassa, varaṁ mayhaṁ udumbaro.",
  "atk-s0513a30:1064_0": "163.",
  "atk-s0513a30:1065_0": "“Yo ca uppatitaṁ atthaṁ, na khippamanubujjhati;",
  "atk-s0513a30:1066_0": "Amittavasamanveti, pacchā ca anutappati.",
  "atk-s0513a30:1067_0": "164.",
  "atk-s0513a30:1068_0": "“Yo ca uppatitaṁ atthaṁ, khippameva nibodhati;",
  "atk-s0513a30:1069_0": "Muccate sattusambādhā, na ca pacchānutappatī”ti.",
  "atk-s0513a30:1070_0": "Tattha asakkhiṁ vatāti samattho vata ahosiṁ.",
  "atk-s0513a30:1070_1": "Uddhātunti uddharituṁ.",
  "atk-s0513a30:1070_2": "Vārijāti saṁsumāraṁ ālapati.",
  "atk-s0513a30:1070_3": "Yāni pāraṁ samuddassāti gaṅgaṁ samuddanāmenālapanto “yāni samuddassa pāraṁ gantvā khāditabbāni,",
  "atk-s0513a30:1070_4": "alaṁ tehī”ti vadati.",
  "atk-s0513a30:1070_5": "Pacchā ca anutappatīti uppannaṁ atthaṁ khippaṁ ajānanto amittavasaṁ gacchati,",
  "atk-s0513a30:1070_6": "pacchā ca anutappati.",
  "atk-s0513a30:1071_0": "Iti so catūhi gāthāhi lokiyakiccānaṁ nipphattikāraṇaṁ kathetvā vanasaṇḍameva pāvisi.",
  "atk-s0513a30:1072_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1072_1": "“tadā saṁsumāro devadatto ahosi,",
  "atk-s0513a30:1072_2": "vānaro pana ahameva ahosi”nti.",
  "atk-s0513a30:1073_0": "Vānarajātakavaṇṇanā dutiyā.",
  "atk-s0513a30:1075_0": "[343] 3. Kuntinījātakavaṇṇanā",
  "atk-s0513a30:1076_0": "Avasimha tavāgāreti idaṁ satthā jetavane viharanto kosalarañño gehe nivutthaṁ kuntinīsakuṇikaṁ ārabbha kathesi.",
  "atk-s0513a30:1076_1": "Sā kira rañño dūteyyahārikā ahosi.",
  "atk-s0513a30:1076_2": "Dve potakāpissā atthi,",
  "atk-s0513a30:1076_3": "rājā taṁ sakuṇikaṁ ekassa rañño paṇṇaṁ gāhāpetvā pesesi.",
  "atk-s0513a30:1076_4": "Tassā gatakāle rājakule dārakā te sakuṇapotake hatthehi parimaddantā māresuṁ.",
  "atk-s0513a30:1076_5": "Sā āgantvā te potake mate passantī “kena me puttakā māritā”ti pucchi.",
  "atk-s0513a30:1076_6": "“Asukena ca asukena cā”ti.",
  "atk-s0513a30:1076_7": "Tasmiñca kāle rājakule posāvanikabyaggho atthi kakkhaḷo pharuso,",
  "atk-s0513a30:1076_8": "bandhanabalena tiṭṭhati.",
  "atk-s0513a30:1076_9": "Atha te dārakā taṁ byagghaṁ dassanāya agamaṁsu.",
  "atk-s0513a30:1076_10": "Sāpi sakuṇikā tehi saddhiṁ gantvā “yathā imehi mama puttakā māritā,",
  "atk-s0513a30:1076_11": "tatheva ne karissāmī”ti te dārake gahetvā byagghassa pādamūle khipi,",
  "atk-s0513a30:1076_12": "byaggho murāmurāpetvā khādi.",
  "atk-s0513a30:1076_13": "Sā “idāni me manoratho paripuṇṇo”ti uppatitvā himavantameva gatā.",
  "atk-s0513a30:1076_14": "Taṁ kāraṇaṁ sutvā bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:1076_15": "rājakule kira asukā nāma kuntinī sakuṇikā ye hissā potakā māritā,",
  "atk-s0513a30:1076_16": "te dārake byagghassa pādamūle khipitvā himavantameva gatā”ti.",
  "atk-s0513a30:1076_17": "Satthā āgantvā “kāya nuttha,",
  "atk-s0513a30:1076_18": "bhikkhave,",
  "atk-s0513a30:1076_19": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:1076_20": "bhikkhave, idāneva,",
  "atk-s0513a30:1076_21": "pubbepesā attano potakaghātake dārake gahetvā byagghassa pādamūle khipitvā himavantameva gatā”ti vatvā atītaṁ āhari.",
  "atk-s0513a30:1077_0": "Atīte bārāṇasiyaṁ bodhisatto dhammena samena rajjaṁ kāresi.",
  "atk-s0513a30:1077_1": "Tassa nivesane ekā kuntinī sakuṇikā dūteyyahārikāti sabbaṁ purimasadisameva.",
  "atk-s0513a30:1077_2": "Ayaṁ pana viseso.",
  "atk-s0513a30:1077_3": "Ayaṁ kuntinī byagghena dārake mārāpetvā cintesi “idāni na sakkā mayā idha vasituṁ,",
  "atk-s0513a30:1077_4": "gamissāmi,",
  "atk-s0513a30:1077_5": "gacchantī ca pana rañño anārocetvā na gamissāmi,",
  "atk-s0513a30:1077_6": "ārocetvāva gamissāmī”ti.",
  "atk-s0513a30:1077_7": "Sā rājānaṁ upasaṅkamitvā vanditvā ekamantaṁ ṭhitā “sāmi,",
  "atk-s0513a30:1077_8": "tumhākaṁ pamādena mama puttake dārakā māresuṁ,",
  "atk-s0513a30:1077_9": "ahaṁ kodhavasikā hutvā te dārake paṭimāresiṁ,",
  "atk-s0513a30:1077_10": "idāni mayā idha vasituṁ na sakkā”ti vatvā paṭhamaṁ gāthamāha –",
  "atk-s0513a30:1078_0": "165.",
  "atk-s0513a30:1079_0": "“Avasimha tavāgāre, niccaṁ sakkatapūjitā,",
  "atk-s0513a30:1080_0": "Tvameva dānimakari, handa rāja vajāmaha”nti.",
  "atk-s0513a30:1081_0": "Tattha tvameva dānimakarīti maṁ paṇṇaṁ gāhāpetvā pesetvā attano pamādena mama piyaputtake arakkhanto tvaññeva idāni etaṁ mama domanassakāraṇaṁ akari.",
  "atk-s0513a30:1081_1": "Handāti vavassaggatthe nipāto.",
  "atk-s0513a30:1081_2": "Rājāti bodhisattaṁ ālapati.",
  "atk-s0513a30:1081_3": "Vajāmahanti ahaṁ himavantaṁ gacchāmīti.",
  "atk-s0513a30:1082_0": "Taṁ sutvā rājā dutiyaṁ gāthamāha –",
  "atk-s0513a30:1083_0": "166.",
  "atk-s0513a30:1084_0": "“Yo ve kate paṭikate, kibbise paṭikibbise;",
  "atk-s0513a30:1085_0": "Evaṁ taṁ sammatī veraṁ, vasa kuntini māgamā”ti.",
  "atk-s0513a30:1086_0": "Tassattho –",
  "atk-s0513a30:1086_1": "yo puggalo parena kate kibbise attano puttamāraṇādike dāruṇe kamme kate puna attano tassa puggalassa",
  "atk-s0513a30:1086_2": "paṭikate paṭikibbise “paṭikataṁ mayā tassā”ti jānāti.",
  "atk-s0513a30:1086_3": "Evaṁ taṁ sammatī veranti ettakena taṁ veraṁ sammati vūpasantaṁ hoti,",
  "atk-s0513a30:1086_4": "tasmā vasa kuntini māgamāti.",
  "atk-s0513a30:1087_0": "Taṁ sutvā kuntinī tatiyaṁ gāthamāha –",
  "atk-s0513a30:1088_0": "167.",
  "atk-s0513a30:1089_0": "“Na katassa ca kattā ca, metti sandhīyate puna;",
  "atk-s0513a30:1090_0": "Hadayaṁ nānujānāti, gacchaññeva rathesabhā”ti.",
  "atk-s0513a30:1091_0": "Tattha na katassa ca kattā cāti katassa ca abhibhūtassa upapīḷitassa puggalassa,",
  "atk-s0513a30:1091_1": "idāni vibhattivipariṇāmaṁ katvā yo kattā tassa cāti imesaṁ dvinnaṁ puggalānaṁ puna mittabhāvo nāma na sandhīyati na ghaṭīyatīti attho.",
  "atk-s0513a30:1091_2": "Hadayaṁ nānujānātīti tena kāraṇena mama hadayaṁ idha vāsaṁ nānujānāti.",
  "atk-s0513a30:1091_3": "Gacchaññeva rathesabhāti tasmā ahaṁ mahārāja gamissāmiyevāti.",
  "atk-s0513a30:1092_0": "Taṁ sutvā rājā catutthaṁ gāthamāha –",
  "atk-s0513a30:1093_0": "168.",
  "atk-s0513a30:1094_0": "“Katassa ceva kattā ca, metti sandhīyate puna;",
  "atk-s0513a30:1095_0": "Dhīrānaṁ no ca bālānaṁ, vasa kuntini māgamā”ti.",
  "atk-s0513a30:1096_0": "Tassattho –",
  "atk-s0513a30:1096_1": "katassa ceva puggalassa,",
  "atk-s0513a30:1096_2": "yo ca kattā tassa metti sandhīyate puna,",
  "atk-s0513a30:1096_3": "sā pana dhīrānaṁ,",
  "atk-s0513a30:1096_4": "no ca bālānaṁ.",
  "atk-s0513a30:1096_5": "Dhīrānañhi metti bhinnāpi puna ghaṭīyati,",
  "atk-s0513a30:1096_6": "bālānaṁ pana sakiṁ bhinnā bhinnāva hoti,",
  "atk-s0513a30:1096_7": "tasmā vasa kuntini māgamāti.",
  "atk-s0513a30:1097_0": "Sakuṇikā “evaṁ santepi na sakkā mayā idha vasituṁ sāmī”ti rājānaṁ vanditvā uppatitvā himavantameva gatā.",
  "atk-s0513a30:1098_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1098_1": "“tadā kuntinīyeva etarahi kuntinī ahosi,",
  "atk-s0513a30:1098_2": "bārāṇasirājā pana ahameva ahosi”nti.",
  "atk-s0513a30:1099_0": "Kuntinījātakavaṇṇanā tatiyā.",
  "atk-s0513a30:1101_0": "[344] 4. Ambajātakavaṇṇanā",
  "atk-s0513a30:1102_0": "Yonīliyaṁ maṇḍayatīti idaṁ satthā jetavane viharanto ekaṁ ambagopakattheraṁ ārabbha kathesi.",
  "atk-s0513a30:1102_1": "So kira mahallakakāle pabbajitvā jetavanapaccante ambavane paṇṇasālaṁ kāretvā ambe rakkhanto patitāni ambapakkāni khādanto vicarati,",
  "atk-s0513a30:1102_2": "attano sambandhamanussānampi deti.",
  "atk-s0513a30:1102_3": "Tasmiṁ bhikkhācāraṁ paviṭṭhe ambacorakā ambāni pātetvā khāditvā ca gahetvā ca gacchanti.",
  "atk-s0513a30:1102_4": "Tasmiṁ khaṇe catasso seṭṭhidhītaro aciravatiyaṁ nhāyitvā vicarantiyo taṁ ambavanaṁ pavisiṁsu.",
  "atk-s0513a30:1102_5": "Mahallako āgantvā tā disvā “tumhehi me ambāni khāditānī”ti āha. “Bhante,",
  "atk-s0513a30:1102_6": "mayaṁ idāneva āgatā,",
  "atk-s0513a30:1102_7": "na tumhākaṁ ambāni khādāmā”ti.",
  "atk-s0513a30:1102_8": "“Tena hi sapathaṁ karothā”ti? “Karoma,",
  "atk-s0513a30:1102_9": "bhante”ti sapathaṁ kariṁsu.",
  "atk-s0513a30:1102_10": "Mahallako tā sapathaṁ kāretvā lajjāpetvā vissajjesi.",
  "atk-s0513a30:1102_11": "Tassa taṁ kiriyaṁ sutvā bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:1102_12": "asuko kira mahallako attano vasanakaṁ ambavanaṁ paviṭṭhā seṭṭhidhītaro sapathaṁ kāretvā lajjāpetvā vissajjesī”ti.",
  "atk-s0513a30:1102_13": "Satthā āgantvā “kāya nuttha,",
  "atk-s0513a30:1102_14": "bhikkhave,",
  "atk-s0513a30:1102_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:1102_16": "bhikkhave, idāneva,",
  "atk-s0513a30:1102_17": "pubbepesa ambagopako hutvā catasso seṭṭhidhītaro sapathaṁ kāretvā lajjāpetvā vissajjesī”ti vatvā atītaṁ āhari.",
  "atk-s0513a30:1103_0": "Atīte bārāṇasiyaṁ brahmadatte rajjaṁ kārente bodhisatto sakkattaṁ kāresi.",
  "atk-s0513a30:1103_1": "Tadā eko kūṭajaṭilo bārāṇasiṁ upanissāya nadītīre ambavane paṇṇasālaṁ māpetvā ambe rakkhanto patitāni",
  "atk-s0513a30:1103_2": "ambapakkāni khādanto sambandhamanussānampi dento nānappakārena micchājīvena jīvikaṁ kappento vicarati.",
  "atk-s0513a30:1103_3": "Tadā sakko devarājā “ke nu kho loke mātāpitaro upaṭṭhahanti,",
  "atk-s0513a30:1103_4": "kule jeṭṭhāpacayanakammaṁ karonti,",
  "atk-s0513a30:1103_5": "dānaṁ denti,",
  "atk-s0513a30:1103_6": "sīlaṁ rakkhanti,",
  "atk-s0513a30:1103_7": "uposathakammaṁ karonti,",
  "atk-s0513a30:1103_8": "ke pabbajitā samaṇadhamme yuttapayuttā viharanti,",
  "atk-s0513a30:1103_9": "ke anācāraṁ carantī”ti lokaṁ volokento imaṁ ambagopakaṁ anācāraṁ kūṭajaṭilaṁ disvā “ayaṁ kūṭajaṭilo kasiṇaparikammādiṁ",
  "atk-s0513a30:1103_10": "attano samaṇadhammaṁ pahāya ambavanaṁ rakkhanto vicarati,",
  "atk-s0513a30:1103_11": "saṁvejessāmi na”nti tassa gāmaṁ bhikkhāya paviṭṭhakāle attano ānubhāvena ambe pātetvā corehi vilumbite viya akāsi.",
  "atk-s0513a30:1104_0": "Tadā bārāṇasito catasso seṭṭhidhītaro taṁ ambavanaṁ pavisiṁsu.",
  "atk-s0513a30:1104_1": "Kūṭajaṭilo tā disvā “tumhehi me ambāni khāditānī”ti palibuddhi. “Bhante,",
  "atk-s0513a30:1104_2": "mayaṁ idāneva āgatā,",
  "atk-s0513a30:1104_3": "na te ambāni khādāmā”ti.",
  "atk-s0513a30:1104_4": "“Tena hi sapathaṁ karothā”ti?",
  "atk-s0513a30:1104_5": "“Katvā ca pana gantuṁ labhissāmā”ti? “Āma,",
  "atk-s0513a30:1104_6": "labhissathā”ti. “Sādhu,",
  "atk-s0513a30:1104_7": "bhante”ti tāsu jeṭṭhikā sapathaṁ karontī paṭhamaṁ gāthamāha –",
  "atk-s0513a30:1105_0": "169.",
  "atk-s0513a30:1106_0": "“Yo nīliyaṁ maṇḍayati, saṇḍāsena vihaññati;",
  "atk-s0513a30:1107_0": "Tassa sā vasamanvetu, yā te ambe avāharī”ti.",
  "atk-s0513a30:1108_0": "Tassattho –",
  "atk-s0513a30:1108_1": "yo puriso palitānaṁ kāḷavaṇṇakaraṇatthāya nīlaphalādīni yojetvā kataṁ nīliyaṁ maṇḍayati,",
  "atk-s0513a30:1108_2": "nīlakesantare ca uṭṭhitaṁ palitaṁ uddharanto saṇḍāsena vihaññati kilamati,",
  "atk-s0513a30:1108_3": "tassa evarūpassa mahallakassa sā vasaṁ anvetu,",
  "atk-s0513a30:1108_4": "tathārūpaṁ patiṁ labhatu,",
  "atk-s0513a30:1108_5": "yā te ambe avāharīti.",
  "atk-s0513a30:1109_0": "Tāpaso “tvaṁ ekamantaṁ tiṭṭhāhī”ti vatvā dutiyaṁ seṭṭhidhītaraṁ sapathaṁ kāresi.",
  "atk-s0513a30:1109_1": "Sā sapathaṁ karontī dutiyaṁ gāthamāha –",
  "atk-s0513a30:1110_0": "170.",
  "atk-s0513a30:1111_0": "“Vīsaṁ vā pañcavīsaṁ vā, ūnatiṁsaṁva jātiyā;",
  "atk-s0513a30:1112_0": "Tādisā pati mā laddhā, yā te ambe avāharī”ti.",
  "atk-s0513a30:1113_0": "Tassattho –",
  "atk-s0513a30:1113_1": "nāriyo nāma pannarasasoḷasavassikakāle purisānaṁ piyā honti.",
  "atk-s0513a30:1113_2": "Yā pana tava ambāni avāhari,",
  "atk-s0513a30:1113_3": "sā evarūpe yobbane patiṁ alabhitvā jātiyā vīsaṁ vā pañcavīsaṁ vā ekena dvīhi ūnatāya ūnatiṁsaṁ vā vassāni",
  "atk-s0513a30:1113_4": "patvā tādisā paripakkavayā hutvāpi patiṁ mā laddhāti.",
  "atk-s0513a30:1114_0": "Tāyapi sapathaṁ katvā ekamantaṁ ṭhitāya tatiyā tatiyaṁ gāthamāha –",
  "atk-s0513a30:1115_0": "171.",
  "atk-s0513a30:1116_0": "“Dīghaṁ gacchatu addhānaṁ, ekikā abhisārikā;",
  "atk-s0513a30:1117_0": "Saṅkete pati mā adda, yā te ambe avāharī”ti.",
  "atk-s0513a30:1118_0": "Tassattho –",
  "atk-s0513a30:1118_1": "yā te ambe avāhari,",
  "atk-s0513a30:1118_2": "sā patiṁ patthayamānā tassa santikaṁ abhisaraṇatāya abhisārikā nāma hutvā ekikā adutiyā gāvutadvigāvutamattaṁ dīghaṁ addhānaṁ gacchatu,",
  "atk-s0513a30:1118_3": "gantvāpi ca tasmiṁ asukaṭṭhānaṁ nāma āgaccheyyāsīti kate saṅkete taṁ patiṁ mā addasāti.",
  "atk-s0513a30:1119_0": "Tāyapi sapathaṁ katvā ekamantaṁ ṭhitāya catutthā catutthaṁ gāthamāha –",
  "atk-s0513a30:1120_0": "172.",
  "atk-s0513a30:1121_0": "“Alaṅkatā suvasanā, mālinī candanussadā;",
  "atk-s0513a30:1122_0": "Ekikā sayane setu, yā te ambe avāharī”ti. – sā uttānatthāyeva;",
  "atk-s0513a30:1123_0": "Tāpaso “tumhehi atibhāriyā sapathā katā,",
  "atk-s0513a30:1123_1": "aññehi ambāni khāditāni bhavissanti,",
  "atk-s0513a30:1123_2": "gacchatha dāni tumhe”ti tā uyyojesi.",
  "atk-s0513a30:1123_3": "Sakko bheravarūpārammaṇaṁ dassetvā kūṭatāpasaṁ tato palāpesi.",
  "atk-s0513a30:1124_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1124_1": "“tadā kūṭajaṭilo ayaṁ ambagopako mahallako ahosi,",
  "atk-s0513a30:1124_2": "catasso seṭṭhidhītaro etāyeva,",
  "atk-s0513a30:1124_3": "sakko pana ahameva ahosi”nti.",
  "atk-s0513a30:1125_0": "Ambajātakavaṇṇanā catutthā.",
  "atk-s0513a30:1127_0": "[345] 5. Rājakumbhajātakavaṇṇanā",
  "atk-s0513a30:1128_0": "Vanaṁ yadaggi dahatīti idaṁ satthā jetavane viharanto ekaṁ alasabhikkhuṁ ārabbha kathesi.",
  "atk-s0513a30:1128_1": "So kira sāvatthivāsī kulaputto sāsane uraṁ datvā pabbajitvāpi alaso ahosi uddesaparipucchāyonisomanasikāravattapaṭivattādīhi",
  "atk-s0513a30:1128_2": "paribāhiro nīvaraṇābhibhūto.",
  "atk-s0513a30:1128_3": "Nisinnaṭṭhānādīsu iriyāpathesu tathā eva hoti.",
  "atk-s0513a30:1128_4": "Tassa taṁ ālasiyabhāvaṁ ārabbha bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a30:1128_5": "asuko nāma bhikkhu evarūpe niyyānikasāsane pabbajitvā ālasiyo kusīto nīvaraṇābhibhūto viharatī”ti.",
  "atk-s0513a30:1128_6": "Satthā āgantvā “kāya nuttha,",
  "atk-s0513a30:1128_7": "bhikkhave,",
  "atk-s0513a30:1128_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a30:1128_9": "bhikkhave, idāneva,",
  "atk-s0513a30:1128_10": "pubbepesa ālasiyoyevā”ti vatvā atītaṁ āhari.",
  "atk-s0513a30:1129_0": "Atīte bārāṇasiyaṁ brahmadatte rajjaṁ kārente bodhisatto tassa amaccaratanaṁ ahosi,",
  "atk-s0513a30:1129_1": "bārāṇasirājā ālasiyajātiko ahosi.",
  "atk-s0513a30:1129_2": "Bodhisatto “rājānaṁ pabodhessāmī”ti ekaṁ upamaṁ upadhārento vicarati.",
  "atk-s0513a30:1129_3": "Athekadivasaṁ rājā uyyānaṁ gantvā amaccagaṇaparivuto tattha vicaranto ekaṁ rājakumbhaṁ nāma ālasiyaṁ passi.",
  "atk-s0513a30:1129_4": "Tathārūpā kira ālasiyā sakaladivasaṁ gacchantāpi ekadvaṅgulamattameva gacchanti.",
  "atk-s0513a30:1129_5": "Rājā taṁ disvā “vayassa ko nāma so”ti bodhisattaṁ pucchi.",
  "atk-s0513a30:1129_6": "Mahāsatto “rājakumbho nāmesa, mahārāja, ālasiyo.",
  "atk-s0513a30:1129_7": "Evarūpo hi sakaladivasaṁ gacchantopi ekaṅguladvaṅgulamattameva gacchatī”ti vatvā tena saddhiṁ sallapanto “ambho,",
  "atk-s0513a30:1129_8": "rājakumbha,",
  "atk-s0513a30:1129_9": "tumhākaṁ dandhagamanaṁ imasmiṁ araññe dāvaggimhi uṭṭhite kiṁ karothā”ti vatvā paṭhamaṁ gāthamāha –",
  "atk-s0513a30:1130_0": "173.",
  "atk-s0513a30:1131_0": "“Vanaṁ yadaggi dahati, pāvako kaṇhavattanī;",
  "atk-s0513a30:1132_0": "Kathaṁ karosi pacalaka, evaṁ dandhaparakkamo”ti.",
  "atk-s0513a30:1133_0": "Tattha yadaggīti yadā aggi.",
  "atk-s0513a30:1133_1": "Pāvako kaṇhavattanīti aggino vevacanaṁ.",
  "atk-s0513a30:1133_2": "Pacalakāti taṁ ālapati.",
  "atk-s0513a30:1133_3": "So hi calanto calanto gacchati,",
  "atk-s0513a30:1133_4": "niccaṁ vā pacalāyati,",
  "atk-s0513a30:1133_5": "tasmā “pacalako”ti vuccati.",
  "atk-s0513a30:1133_6": "Dandhaparakkamoti garuvīriyo.",
  "atk-s0513a30:1134_0": "Taṁ sutvā rājakumbho dutiyaṁ gāthamāha –",
  "atk-s0513a30:1135_0": "174.",
  "atk-s0513a30:1136_0": "“Bahūni rukkhachiddāni, pathabyā vivarāni ca;",
  "atk-s0513a30:1137_0": "Tāni ce nābhisambhoma, hoti no kālapariyāyo”ti.",
  "atk-s0513a30:1138_0": "Tassattho – paṇḍita,",
  "atk-s0513a30:1138_1": "amhākaṁ ito uttarigamanaṁ nāma natthi.",
  "atk-s0513a30:1138_2": "Imasmiṁ pana araññe rukkhachiddāni pathaviyaṁ vivarāni ca bahūni.",
  "atk-s0513a30:1138_3": "Yadi tāni na pāpuṇāma,",
  "atk-s0513a30:1138_4": "hoti no kālapariyāyoti maraṇameva no hotīti.",
  "atk-s0513a30:1139_0": "Taṁ sutvā bodhisatto itarā dve gāthā abhāsi –",
  "atk-s0513a30:1140_0": "175.",
  "atk-s0513a30:1141_0": "“Yo dandhakāle tarati, taraṇīye ca dandhati;",
  "atk-s0513a30:1142_0": "Sukkhapaṇṇaṁva akkamma, atthaṁ bhañjati attano.",
  "atk-s0513a30:1143_0": "176.",
  "atk-s0513a30:1144_0": "“Yo dandhakāle dandheti, taraṇīye ca tārayi;",
  "atk-s0513a30:1145_0": "Sasīva rattiṁ vibhajaṁ, tassattho paripūratī”ti.",
  "atk-s0513a30:1146_0": "Tattha dandhakāleti tesaṁ tesaṁ kammānaṁ saṇikaṁ kattabbakāle.",
  "atk-s0513a30:1146_1": "Taratīti turitaturito vegena tāni kammāni karoti.",
  "atk-s0513a30:1146_2": "Sukkhapaṇṇaṁvāti yathā vātātapasukkhaṁ tālapaṇṇaṁ balavā puriso akkamitvā bhañjeyya,",
  "atk-s0513a30:1146_3": "tattheva cuṇṇavicuṇṇaṁ kareyya,",
  "atk-s0513a30:1146_4": "evaṁ so attano atthaṁ vuddhiṁ bhañjati.",
  "atk-s0513a30:1146_5": "Dandhetīti dandhayati dandhakātabbāni kammāni dandhameva karoti.",
  "atk-s0513a30:1146_6": "Tārayīti turitakātabbāni kammāni turitova karoti.",
  "atk-s0513a30:1146_7": "Sasīva rattiṁ vibhajanti yathā cando juṇhapakkhaṁ rattiṁ jotayamāno kāḷapakkharattito rattiṁ vibhajanto divase divase paripūrati,",
  "atk-s0513a30:1146_8": "evaṁ tassa purisassa attho paripūratīti vuttaṁ hoti.",
  "atk-s0513a30:1147_0": "Rājā bodhisattassa vacanaṁ sutvā tato paṭṭhāya analaso jāto.",
  "atk-s0513a30:1148_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1148_1": "“tadā rājakumbho ālasiyabhikkhu ahosi,",
  "atk-s0513a30:1148_2": "paṇḍitāmacco pana ahameva ahosi”nti.",
  "atk-s0513a30:1149_0": "Rājakumbhajātakavaṇṇanā pañcamā.",
  "atk-s0513a30:1151_0": "[346] 6. Kesavajātakavaṇṇanā",
  "atk-s0513a30:1152_0": "Manussindaṁ jahitvānāti idaṁ satthā jetavane viharanto vissāsabhojanaṁ ārabbha kathesi.",
  "atk-s0513a30:1152_1": "Anāthapiṇḍikassa kira gehe pañcannaṁ bhikkhusatānaṁ nibaddhabhattaṁ hoti,",
  "atk-s0513a30:1152_2": "gehaṁ niccakālaṁ bhikkhusaṅghassa opānabhūtaṁ kāsāvapajjotaṁ isivātapaṭivātaṁ.",
  "atk-s0513a30:1152_3": "Athekadivasaṁ rājā nagaraṁ padakkhiṇaṁ karonto seṭṭhino nivesane bhikkhusaṅghaṁ disvā “ahampi ariyasaṅghassa",
  "atk-s0513a30:1152_4": "nibaddhaṁ bhikkhaṁ dassāmī”ti vihāraṁ gantvā satthāraṁ vanditvā pañcannaṁ bhikkhusatānaṁ nibaddhaṁ bhikkhaṁ",
  "atk-s0513a30:1152_5": "paṭṭhapesi.",
  "atk-s0513a30:1152_6": "Tato paṭṭhāya rājanivesane nibaddhaṁ bhikkhā diyyati,",
  "atk-s0513a30:1152_7": "tivassikagandhasālibhojanaṁ paṇītaṁ.",
  "atk-s0513a30:1152_8": "Vissāsenapi sinehenapi sahatthā dāyakā natthi,",
  "atk-s0513a30:1152_9": "rājayutte dāpesi.",
  "atk-s0513a30:1152_10": "Bhikkhū nisīditvā bhuñjituṁ na icchanti,",
  "atk-s0513a30:1152_11": "nānaggarasabhattaṁ gahetvā attano attano upaṭṭhākakulaṁ gantvā taṁ bhattaṁ tesaṁ datvā tehi dinnaṁ lūkhaṁ vā paṇītaṁ vā bhuñjanti.",
  "atk-s0513a30:1153_0": "Athekadivasaṁ rañño bahuṁ phalāphalaṁ āhariṁsu.",
  "atk-s0513a30:1153_1": "Rājā “saṅghassa dethā”ti āha.",
  "atk-s0513a30:1153_2": "Manussā bhattaggaṁ gantvā ekabhikkhumpi adisvā “eko bhikkhupi natthī”ti rañño ārocesuṁ.",
  "atk-s0513a30:1153_3": "“Nanu velāyeva tāvā”ti? “Āma, velā,",
  "atk-s0513a30:1153_4": "bhikkhū pana tumhākaṁ gehe bhattaṁ gahetvā attano attano vissāsikānaṁ upaṭṭhākānaṁ gehaṁ gantvā tesaṁ",
  "atk-s0513a30:1153_5": "datvā tehi dinnaṁ lūkhaṁ vā paṇītaṁ vā bhuñjantī”ti.",
  "atk-s0513a30:1153_6": "Rājā “amhākaṁ bhattaṁ paṇītaṁ,",
  "atk-s0513a30:1153_7": "kena nu kho kāraṇena abhutvā aññaṁ bhuñjanti,",
  "atk-s0513a30:1153_8": "satthāraṁ pucchissāmī”ti cintetvā vihāraṁ gantvā satthāraṁ vanditvā pucchi.",
  "atk-s0513a30:1153_9": "Satthā “mahārāja,",
  "atk-s0513a30:1153_10": "bhojanaṁ nāma vissāsaparamaṁ,",
  "atk-s0513a30:1153_11": "tumhākaṁ gehe vissāsaṁ paccupaṭṭhāpetvā sinehena dāyakānaṁ abhāvā bhikkhū bhattaṁ gahetvā attano attano vissāsikaṭṭhāne paribhuñjanti. Mahārāja,",
  "atk-s0513a30:1153_12": "vissāsasadiso añño raso nāma natthi,",
  "atk-s0513a30:1153_13": "avissāsikena dinnaṁ catumadhurampi hi vissāsikena dinnaṁ sāmākabhattaṁ na agghati.",
  "atk-s0513a30:1153_14": "Porāṇakapaṇḍitāpi roge uppanne raññā pañca vejjakulāni gahetvā bhesajje kāritepi roge avūpasante vissāsikānaṁ",
  "atk-s0513a30:1153_15": "santikaṁ gantvā aloṇakaṁ sāmākanīvārayāguñceva udakamattasittaṁ aloṇakapaṇṇañca paribhuñjitvā nirogā",
  "atk-s0513a30:1153_16": "jātā”ti vatvā tena yācito atītaṁ āhari.",
  "atk-s0513a30:1154_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāmhaṇakule nibbatti,",
  "atk-s0513a30:1154_1": "“kappakumāro”tissa nāmaṁ akaṁsu.",
  "atk-s0513a30:1154_2": "So vayappatto takkasilāyaṁ sabbasippāni uggaṇhitvā aparabhāge isipabbajjaṁ pabbaji.",
  "atk-s0513a30:1154_3": "Tadā kesavo nāma tāpaso pañcahi tāpasasatehi parivuto gaṇasatthā hutvā himavante vasati.",
  "atk-s0513a30:1154_4": "Bodhisatto tassa santikaṁ gantvā pañcannaṁ antevāsikasatānaṁ jeṭṭhantevāsiko hutvā vihāsi,",
  "atk-s0513a30:1154_5": "kesavatāpasassa hitajjhāsayo sasineho ahosi.",
  "atk-s0513a30:1154_6": "Te aññamaññaṁ ativiya vissāsikā ahesuṁ.",
  "atk-s0513a30:1154_7": "Aparabhāge kesavo te tāpase ādāya loṇambilasevanatthāya manussapathaṁ gantvā bārāṇasiṁ patvā rājuyyāne",
  "atk-s0513a30:1154_8": "vasitvā punadivase nagaraṁ bhikkhāya pavisitvā rājadvāraṁ agamāsi.",
  "atk-s0513a30:1154_9": "Rājā isigaṇaṁ disvā pakkosāpetvā antonivesane bhojetvā paṭiññaṁ gahetvā uyyāne vasāpesi.",
  "atk-s0513a30:1154_10": "Atha vassāratte atikkante kesavo rājānaṁ āpucchi.",
  "atk-s0513a30:1154_11": "Rājā “bhante,",
  "atk-s0513a30:1154_12": "tumhe mahallakā,",
  "atk-s0513a30:1154_13": "amhe tāva upanissāya vasatha,",
  "atk-s0513a30:1154_14": "daharatāpase himavantaṁ pesethā”ti āha.",
  "atk-s0513a30:1154_15": "So “sādhū”ti jeṭṭhantevāsikena saddhiṁ te himavantaṁ pesetvā sayaṁ ekakova ohiyi.",
  "atk-s0513a30:1154_16": "Kappo himavantaṁ gantvā tāpasehi saddhiṁ vasi.",
  "atk-s0513a30:1155_0": "Kesavo kappena vinā vasanto ukkaṇṭhitvā taṁ daṭṭhukāmo hutvā niddaṁ na labhati,",
  "atk-s0513a30:1155_1": "tassa niddaṁ alabhantassa sammā āhāro na pariṇāmaṁ gacchati,",
  "atk-s0513a30:1155_2": "lohitapakkhandikā ahosi,",
  "atk-s0513a30:1155_3": "bāḷhā vedanā vattanti.",
  "atk-s0513a30:1155_4": "Rājā pañca vejjakulāni gahetvā tāpasaṁ paṭijaggi,",
  "atk-s0513a30:1155_5": "rogo na vūpasammati.",
  "atk-s0513a30:1155_6": "Kesavo rājānaṁ āha “mahārāja,",
  "atk-s0513a30:1155_7": "kiṁ mayhaṁ maraṇaṁ icchatha,",
  "atk-s0513a30:1155_8": "udāhu arogabhāva”nti ?",
  "atk-s0513a30:1155_9": "“Arogabhāvaṁ,",
  "atk-s0513a30:1155_10": "bhante”ti.",
  "atk-s0513a30:1155_11": "“Tena hi maṁ himavantaṁ pesethā”ti. “Sādhu,",
  "atk-s0513a30:1155_12": "bhante”ti rājā nāradaṁ nāma amaccaṁ pakkāsāpetvā “nārada,",
  "atk-s0513a30:1155_13": "amhākaṁ bhadantaṁ gahetvā vanacarakehi saddhiṁ himavantaṁ yāhī”ti pesesi.",
  "atk-s0513a30:1155_14": "Nārado taṁ tattha netvā paccāgamāsi.",
  "atk-s0513a30:1155_15": "Kesavassapi kappe diṭṭhamatteyeva cetasikarogo vūpasanto,",
  "atk-s0513a30:1155_16": "ukkaṇṭhā paṭippassambhi.",
  "atk-s0513a30:1155_17": "Athassa kappo aloṇakena adhūpanena udakamattasittapaṇṇena saddhiṁ sāmākanīvārayāguṁ adāsi,",
  "atk-s0513a30:1155_18": "tassa taṅkhaṇaññeva lohitapakkhandikā paṭippassambhi.",
  "atk-s0513a30:1156_0": "Puna rājā nāradaṁ pesesi “gaccha kesavassa tāpasassa pavattiṁ jānāhī”ti.",
  "atk-s0513a30:1156_1": "So gantvā taṁ arogaṁ disvā “bhante,",
  "atk-s0513a30:1156_2": "bārāṇasirājā pañca vejjakulāni gahetvā paṭijagganto tumhe aroge kātuṁ nāsakkhi,",
  "atk-s0513a30:1156_3": "kathaṁ te kappo paṭijaggī”ti vatvā paṭhamaṁ gāthamāha –",
  "atk-s0513a30:1157_0": "177.",
  "atk-s0513a30:1158_0": "“Manussindaṁ jahitvāna, sabbakāmasamiddhinaṁ;",
  "atk-s0513a30:1159_0": "Kathaṁ nu bhagavā kesī, kappassa ramati assame”ti.",
  "atk-s0513a30:1160_0": "Tattha manussindanti manussānaṁ indaṁ bārāṇasirājānaṁ.",
  "atk-s0513a30:1160_1": "Kathaṁ nu bhagavā kesīti kena nu kho upāyena ayaṁ amhākaṁ bhagavā kesavatāpaso kappassa assame ramatīti.",
  "atk-s0513a30:1161_0": "Evaṁ aññehi saddhiṁ sallapanto viya kesavassa abhiratikāraṇaṁ pucchi.",
  "atk-s0513a30:1161_1": "Taṁ sutvā kesavo dutiyaṁ gāthamāha –",
  "atk-s0513a30:1162_0": "178.",
  "atk-s0513a30:1163_0": "“Sādūni ramaṇīyāni, santi vakkhā manoramā;",
  "atk-s0513a30:1164_0": "Subhāsitāni kappassa, nārada ramayanti ma”nti.",
  "atk-s0513a30:1165_0": "Tattha vakkhāti rukkhā.",
  "atk-s0513a30:1165_1": "Pāḷiyaṁ pana “rukkhā”tveva likhitaṁ.",
  "atk-s0513a30:1165_2": "Subhāsitānīti kappena kathitāni subhāsitāni maṁ ramayantīti attho.",
  "atk-s0513a30:1166_0": "Evañca pana vatvā “evaṁ maṁ abhiramāpento kappo aloṇakaṁ adhūpanaṁ udakasittapaṇṇamissaṁ sāmākanīvārayāguṁ pāyesi,",
  "atk-s0513a30:1166_1": "tāya me sarīre byādhi vūpasamito,",
  "atk-s0513a30:1166_2": "arogo jātomhī”ti āha.",
  "atk-s0513a30:1166_3": "Taṁ sutvā nārado tatiyaṁ gāthamāha –",
  "atk-s0513a30:1167_0": "179.",
  "atk-s0513a30:1168_0": "“Sālīnaṁ odanaṁ bhuñje, suciṁ maṁsūpasecanaṁ;",
  "atk-s0513a30:1169_0": "Kathaṁ sāmākanīvāraṁ, aloṇaṁ chādayanti ta”nti.",
  "atk-s0513a30:1170_0": "Tattha bhuñjeti bhuñjasi,",
  "atk-s0513a30:1170_1": "ayameva vā pāṭho.",
  "atk-s0513a30:1170_2": "Chādayantīti chādayati pīṇeti toseti.",
  "atk-s0513a30:1170_3": "Gāthābandhasukhatthaṁ pana anunāsiko kato.",
  "atk-s0513a30:1170_4": "Idaṁ vuttaṁ hoti –",
  "atk-s0513a30:1170_5": "yo tvaṁ suciṁ maṁsūpasecanaṁ rājakule rājārahaṁ sālibhattaṁ bhuñjasi,",
  "atk-s0513a30:1170_6": "taṁ kathamidaṁ sāmākanīvāraṁ aloṇaṁ pīṇeti toseti,",
  "atk-s0513a30:1170_7": "kathaṁ te etaṁ ruccatīti.",
  "atk-s0513a30:1171_0": "Taṁ sutvā kesavo catutthaṁ gāthamāha –",
  "atk-s0513a30:1172_0": "180.",
  "atk-s0513a30:1173_0": "“Sāduṁ vā yadi vāsāduṁ, appaṁ vā yadi vā bahuṁ;",
  "atk-s0513a30:1174_0": "Vissattho yattha bhuñjeyya, vissāsaparamā rasā”ti.",
  "atk-s0513a30:1175_0": "Tattha yadi vāsādunti yadi vā asāduṁ.",
  "atk-s0513a30:1175_1": "Vissatthoti nirāsaṅko vissāsapatto hutvā.",
  "atk-s0513a30:1175_2": "Yattha bhuñjeyyāti yasmiṁ nivesane evaṁ bhuñjeyya,",
  "atk-s0513a30:1175_3": "tattha evaṁ bhuttaṁ yaṁkiñci bhojanaṁ sādumeva. Kasmā?",
  "atk-s0513a30:1175_4": "Yasmā vissāsaparamā rasā,",
  "atk-s0513a30:1175_5": "vissāso paramo uttamo etesanti vissāsaparamā rasā.",
  "atk-s0513a30:1175_6": "Vissāsasadiso hi añño raso nāma natthi.",
  "atk-s0513a30:1175_7": "Avissāsikena hi dinnaṁ catumadhurampi vissāsikena dinnaṁ ambilakañjiyaṁ na agghatīti.",
  "atk-s0513a30:1176_0": "Nārado tassa vacanaṁ sutvā rañño santikaṁ gantvā “kesavo idaṁ nāma kathesī”ti ācikkhi.",
  "atk-s0513a30:1177_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1177_1": "“tadā rājā ānando ahosi,",
  "atk-s0513a30:1177_2": "nārado sāriputto,",
  "atk-s0513a30:1177_3": "kesavo bakabrahmā,",
  "atk-s0513a30:1177_4": "kappo pana ahameva ahosi”nti.",
  "atk-s0513a30:1178_0": "Kesavajātakavaṇṇanā chaṭṭhā.",
  "atk-s0513a30:1180_0": "[347] 7. Ayakūṭajātakavaṇṇanā",
  "atk-s0513a30:1181_0": "Sabbāyasanti idaṁ satthā jetavane viharanto lokatthacariyaṁ ārabbha kathesi.",
  "atk-s0513a30:1181_1": "Vatthu mahākaṇhajātake āvi bhavissati.",
  "atk-s0513a30:1182_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi nibbattitvā vayappatto",
  "atk-s0513a30:1182_1": "uggahitasabbasippo pitu accayena rajje patiṭṭhāya dhammena rajjaṁ kāresi.",
  "atk-s0513a30:1182_2": "Tadā manussā devamaṅgalikā hutvā bahū ajeḷakādayo māretvā devatānaṁ balikammaṁ karonti.",
  "atk-s0513a30:1182_3": "Bodhisatto “pāṇo na hantabbo”ti bheriṁ carāpesi.",
  "atk-s0513a30:1182_4": "Yakkhā balikammaṁ alabhamānā bodhisattassa kujjhitvā himavante yakkhasamāgamaṁ gantvā bodhisattassa māraṇatthāya ekaṁ kakkhaḷaṁ yakkhaṁ pesesuṁ.",
  "atk-s0513a30:1182_5": "So kaṇṇikamattaṁ mahantaṁ ādittaṁ ayakūṭaṁ gahetvā “iminā naṁ paharitvā māressāmī”ti āgantvā majjhimayāmasamanantare",
  "atk-s0513a30:1182_6": "bodhisattassa sayanamatthake aṭṭhāsi.",
  "atk-s0513a30:1182_7": "Tasmiṁ khaṇe sakkassa āsanaṁ uṇhākāraṁ dassesi.",
  "atk-s0513a30:1182_8": "So āvajjamāno taṁ kāraṇaṁ ñatvā indavajiraṁ ādāya gantvā yakkhassa upari aṭṭhāsi.",
  "atk-s0513a30:1182_9": "Bodhisatto yakkhaṁ disvā “kiṁ nu kho esa maṁ rakkhamāno ṭhito,",
  "atk-s0513a30:1182_10": "udāhu māretukāmo”ti tena saddhiṁ sallapanto paṭhamaṁ gāthamāha –",
  "atk-s0513a30:1183_0": "181.",
  "atk-s0513a30:1184_0": "“Sabbāyasaṁ kūṭamatippamāṇaṁ, paggayha yo tiṭṭhasi antalikkhe;",
  "atk-s0513a30:1185_0": "Rakkhāya me tvaṁ vihito nusajja, udāhu me cetayase vadhāyā”ti.",
  "atk-s0513a30:1186_0": "Tattha vihito nusajjāti vihito nu asi ajja.",
  "atk-s0513a30:1187_0": "Bodhisatto pana yakkhameva passati,",
  "atk-s0513a30:1187_1": "na sakkaṁ.",
  "atk-s0513a30:1187_2": "Yakkho sakkassa bhayena bodhisattaṁ paharituṁ na sakkoti.",
  "atk-s0513a30:1187_3": "So bodhisattassa kathaṁ sutvā “mahārāja,",
  "atk-s0513a30:1187_4": "nāhaṁ tava rakkhaṇatthāya ṭhito,",
  "atk-s0513a30:1187_5": "iminā pana jalitena ayakūṭena paharitvā taṁ māressāmīti āgatomhi,",
  "atk-s0513a30:1187_6": "sakkassa bhayena taṁ paharituṁ na sakkomī”ti etamatthaṁ dīpento dutiyaṁ gāthamāha –",
  "atk-s0513a30:1188_0": "182.",
  "atk-s0513a30:1189_0": "“Dūto ahaṁ rājidha rakkhasānaṁ, vadhāya tuyhaṁ pahitohamasmi;",
  "atk-s0513a30:1190_0": "Indo ca taṁ rakkhati devarājā, tenuttamaṅgaṁ na te phālayāmī”ti.",
  "atk-s0513a30:1191_0": "Taṁ sutvā bodhisatto itarā dve gāthā abhāsi –",
  "atk-s0513a30:1192_0": "183.",
  "atk-s0513a30:1193_0": "“Sace ca maṁ rakkhati devarājā, devānamindo maghavā sujampati;",
  "atk-s0513a30:1194_0": "Kāmaṁ pisācā vinadantu sabbe, na santase rakkhasiyā pajāya.",
  "atk-s0513a30:1195_0": "184.",
  "atk-s0513a30:1196_0": "“Kāmaṁ kandantu kumbhaṇḍā, sabbe paṁsupisācakā;",
  "atk-s0513a30:1197_0": "Nālaṁ pisācā yuddhāya, mahatī sā vibhiṁsikā”ti.",
  "atk-s0513a30:1198_0": "Tattha rakkhasiyā pajāyāti rakkhasisaṅkhātāya pajāya,",
  "atk-s0513a30:1198_1": "rakkhasasattānanti attho.",
  "atk-s0513a30:1198_2": "Kumbhaṇḍāti kumbhamattarahassaṅgā mahodarā yakkhā.",
  "atk-s0513a30:1198_3": "Paṁsupisācakāti saṅkāraṭṭhāne pisācā.",
  "atk-s0513a30:1198_4": "Nālanti pisācā nāma mayā saddhiṁ yuddhāya na samatthā.",
  "atk-s0513a30:1198_5": "Mahatī sā vibhiṁsikāti yaṁ panete yakkhā sannipatitvā vibhiṁsikaṁ dassenti,",
  "atk-s0513a30:1198_6": "sā mahatī vibhiṁsikā bhayakāraṇadassanamattameva mayhaṁ,",
  "atk-s0513a30:1198_7": "na panāhaṁ bhāyāmīti attho.",
  "atk-s0513a30:1199_0": "Sakko yakkhaṁ palāpetvā mahāsattaṁ ovaditvā “mā bhāyi, mahārāja,",
  "atk-s0513a30:1199_1": "ito paṭṭhāya tava rakkhā mamāyattā”ti vatvā sakaṭṭhānameva gato.",
  "atk-s0513a30:1200_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1200_1": "“tadā sakko anuruddho ahosi,",
  "atk-s0513a30:1200_2": "bārāṇasirājā ahameva ahosi”nti.",
  "atk-s0513a30:1201_0": "Ayakūṭajātakavaṇṇanā sattamā.",
  "atk-s0513a30:1203_0": "[348] 8. Araññajātakavaṇṇanā",
  "atk-s0513a30:1204_0": "Araññāgāmamāgammāti idaṁ satthā jetavane viharanto thullakumārikāpalobhanaṁ ārabbha kathesi.",
  "atk-s0513a30:1204_1": "Vatthu cūḷanāradakassapajātake āvi bhavissati.",
  "atk-s0513a30:1205_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto takkasilāyaṁ",
  "atk-s0513a30:1205_1": "uggahitasippo bhariyāya kālakatāya puttaṁ gahetvā isipabbajjaṁ pabbajitvā himavante vasanto puttaṁ assamapade",
  "atk-s0513a30:1205_2": "ṭhapetvā phalāphalatthāya gacchati.",
  "atk-s0513a30:1205_3": "Tadā coresu paccantagāmaṁ paharitvā karamare gahetvā gacchantesu ekā kumārikā palāyitvā taṁ assamapadaṁ",
  "atk-s0513a30:1205_4": "patvā tāpasakumāraṁ palobhetvā sīlavināsaṁ pāpetvā “ehi gacchāmā”ti āha.",
  "atk-s0513a30:1205_5": "“Pitā tāva me āgacchatu,",
  "atk-s0513a30:1205_6": "taṁ passitvā gamissāmī”ti.",
  "atk-s0513a30:1205_7": "“Tena hi disvā āgacchā”ti nikkhamitvā antarāmagge nisīdi.",
  "atk-s0513a30:1205_8": "Tāpasakumāro pitari āgate paṭhamaṁ gāthamāha –",
  "atk-s0513a30:1206_0": "185.",
  "atk-s0513a30:1207_0": "“Araññā gāmamāgamma, kiṁsīlaṁ kiṁvataṁ ahaṁ;",
  "atk-s0513a30:1208_0": "Purisaṁ tāta seveyyaṁ, taṁ me akkhāhi pucchito”ti.",
  "atk-s0513a30:1209_0": "Tattha araññā gāmamāgammāti tāta ahaṁ ito araññato manussapathaṁ vasanatthāya gato vasanagāmaṁ patvā kiṁ karomīti.",
  "atk-s0513a30:1210_0": "Athassa pitā ovādaṁ dadanto tisso gāthā abhāsi –",
  "atk-s0513a30:1211_0": "186.",
  "atk-s0513a30:1212_0": "“Yo taṁ vissāsaye tāta, vissāsañca khameyya te;",
  "atk-s0513a30:1213_0": "Sussūsī ca titikkhī ca, taṁ bhajehi ito gato.",
  "atk-s0513a30:1214_0": "187.",
  "atk-s0513a30:1215_0": "“Yassa kāyena vācāya, manasā natthi dukkaṭaṁ;",
  "atk-s0513a30:1216_0": "Urasīva patiṭṭhāya, taṁ bhajehi ito gato.",
  "atk-s0513a30:1217_0": "188.",
  "atk-s0513a30:1218_0": "“Haliddirāgaṁ kapicittaṁ, purisaṁ rāgavirāginaṁ;",
  "atk-s0513a30:1219_0": "Tādisaṁ tāta mā sevi, nimmanussampi ce siyā”ti.",
  "atk-s0513a30:1220_0": "Tattha yo taṁ vissāsayeti yo puriso taṁ vissāseyya na parisaṅkeyya.",
  "atk-s0513a30:1220_1": "Vissāsañca khameyya teti yo ca attani kayiramānaṁ tava vissāsaṁ patto nirāsaṅko taṁ khameyya.",
  "atk-s0513a30:1220_2": "Sussūsīti yo ca tava vissāsavacanaṁ sotumicchati.",
  "atk-s0513a30:1220_3": "Titikkhīti yo ca tayā kataṁ aparādhaṁ khamati.",
  "atk-s0513a30:1220_4": "Taṁ bhajehīti taṁ purisaṁ bhajeyyāsi payirupāseyyāsi.",
  "atk-s0513a30:1220_5": "Urasīva patiṭṭhāyāti yathā tassa urasi patiṭṭhāya vaḍḍhito orasaputto tvampi tādiso urasi patiṭṭhitaputto",
  "atk-s0513a30:1220_6": "viya hutvā evarūpaṁ purisaṁ bhajeyyāsīti attho.",
  "atk-s0513a30:1221_0": "Haliddirāganti haliddirāgasadisaṁ athiracittaṁ.",
  "atk-s0513a30:1221_1": "Kapicittanti lahuparivattitāya makkaṭacittaṁ.",
  "atk-s0513a30:1221_2": "Rāgavirāginanti muhutteneva rajjanavirajjanasabhāvaṁ.",
  "atk-s0513a30:1221_3": "Nimmanussampi ce siyāti sacepi sakalaṁ jambudīpatalaṁ kāyaduccaritādivirahitassa manussassa abhāvena nimmanussaṁ siyā, tathāpi, tāta,",
  "atk-s0513a30:1221_4": "tādisaṁ lahucittaṁ mā sevi,",
  "atk-s0513a30:1221_5": "sabbampi manussapathaṁ vicinitvā heṭṭhā vuttaguṇasampannameva bhajeyyāsīti attho.",
  "atk-s0513a30:1222_0": "Taṁ sutvā tāpasakumāro “ahaṁ, tāta,",
  "atk-s0513a30:1222_1": "imehi guṇehi samannāgataṁ purisaṁ kattha labhissāmi,",
  "atk-s0513a30:1222_2": "na gacchāmi,",
  "atk-s0513a30:1222_3": "tumhākaññeva santike vasissāmī”ti vatvā nivatti.",
  "atk-s0513a30:1222_4": "Athassa pitā kasiṇaparikammaṁ ācikkhi.",
  "atk-s0513a30:1222_5": "Ubhopi aparihīnajjhānā brahmalokaparāyaṇā ahesuṁ.",
  "atk-s0513a30:1223_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a30:1223_1": "“tadā putto ca kumārikā ca eteyeva ahesuṁ,",
  "atk-s0513a30:1223_2": "pitā tāpaso pana ahameva ahosi”nti.",
  "atk-s0513a30:1224_0": "Araññajātakavaṇṇanā aṭṭhamā.",
  "atk-s0513a30:1226_0": "[349] 9. Sandhibhedajātakavaṇṇanā",
  "atk-s0513a30:1227_0": "Neva itthīsu sāmaññanti idaṁ satthā jetavane viharanto pesuññasikkhāpadaṁ ārabbha kathesi.",
  "atk-s0513a30:1227_1": "Ekasmiṁ kira samaye satthā “chabbaggiyā bhikkhū pesuññaṁ upasaṁharantī”ti sutvā te pakkosāpetvā “saccaṁ kira tumhe,",
  "atk-s0513a30:1227_2": "bhikkhave,",
  "atk-s0513a30:1227_3": "bhikkhūnaṁ bhaṇḍanajātānaṁ kalahajātānaṁ vivādāpannānaṁ pesuññaṁ upasaṁharatha,",
  "atk-s0513a30:1227_4": "tena anuppannāni ceva bhaṇḍanāni uppajjanti,",
  "atk-s0513a30:1227_5": "uppannāni ca bhiyyobhāvāya saṁvattantī”ti pucchitvā “sacca”nti vutte te bhikkhū garahitvā “bhikkhave,",
  "atk-s0513a30:1227_6": "pisuṇā vācā nāma tikhiṇasattipahārasadisā,",
  "atk-s0513a30:1227_7": "daḷho vissāsopi tāya khippaṁ bhijjati,",
  "atk-s0513a30:1227_8": "tañca pana gahetvā attano mettibhindanakajano sīhausabhasadiso hotī”ti vatvā atītaṁ āhari.",
  "atk-s0513a30:1228_0": "Atīte bārāṇasiyaṁ brahmadatte rajjaṁ kārente bodhisatto tassa putto hutvā vayappatto takkasilāyaṁ uggahitasippo pitu accayena dhammena rajjaṁ kāresi.",
  "atk-s0513a30:1228_1": "Tadā eko gopālako araññe gokulesu gāvo paṭijaggitvā āgacchanto ekaṁ gabbhiniṁ asallakkhetvā pahāya āgato.",
  "atk-s0513a30:1228_2": "Tassā ekāya sīhiyā saddhiṁ vissāso uppajji.",
  "atk-s0513a30:1228_3": "Tā ubhopi daḷhamittā hutvā ekato vicaranti.",
  "atk-s0513a30:1228_4": "Aparabhāge gāvī vacchakaṁ,",
  "atk-s0513a30:1228_5": "sīhī sīhapotakaṁ vijāyi.",
  "atk-s0513a30:1228_6": "Te ubhopi janā kulena āgatamettiyā daḷhamittā hutvā ekato vicaranti.",
  "atk-s0513a30:1228_7": "Atheko vanacarako araññaṁ pavisitvā tesaṁ vissāsaṁ disvā araññe uppajjanakabhaṇḍaṁ ādāya bārāṇasiṁ gantvā rañño datvā “api te, samma,",
  "atk-s0513a30:1228_8": "kiñci araññe acchariyaṁ diṭṭhapubba”nti raññā puṭṭho “deva,",
  "atk-s0513a30:1228_9": "aññaṁ kiñci na passāmi,",
  "atk-s0513a30:1228_10": "ekaṁ pana sīhañca usabhañca aññamaññaṁ vissāsike ekato vicarante addasa”nti āha.",
  "atk-s0513a30:1228_11": "“Etesaṁ tatiye uppanne bhayaṁ bhavissati,",
  "atk-s0513a30:1228_12": "yadā tesaṁ tatiyaṁ passati,",
  "atk-s0513a30:1228_13": "atha me ācikkheyyāsī”ti. “Sādhu, devā”ti.",
  "atk-s0513a30:1229_0": "Vanacarake pana bārāṇasiṁ gate eko siṅgālo sīhañca usabhañca upaṭṭhahi.",
  "atk-s0513a30:1229_1": "Vanacarako araññaṁ gantvā taṁ disvā “tatiyassa uppannabhāvaṁ rañño kathessāmī”ti nagaraṁ gato.",
  "atk-s0513a30:1229_2": "Siṅgālo cintesi “mayā ṭhapetvā sīhamaṁsañca usabhamaṁsañca aññaṁ akhāditapubbaṁ nāma natthi,",
  "atk-s0513a30:1229_3": "ime bhinditvā imesaṁ maṁsaṁ khādissāmī”ti.",
  "atk-s0513a30:1229_4": "So “ayaṁ taṁ evaṁ vadati,",
  "atk-s0513a30:1229_5": "ayaṁ taṁ evaṁ vadatī”ti ubhopi te aññamaññaṁ bhinditvā na cirasseva kalahaṁ kāretvā maraṇākārappatte akāsi.",
  "atk-s0513a30:1229_6": "Vanacarakopi gantvā rañño “tesaṁ, deva,",
  "atk-s0513a30:1229_7": "tatiyo uppanno”ti āha.",
  "atk-s0513a30:1229_8": "“Ko so”ti? “Siṅgālo, devā”ti.",
  "atk-s0513a30:1229_9": "Rājā “so ubho mitte bhinditvā mārāpessati,",
  "atk-s0513a30:1229_10": "mayaṁ tesaṁ matakāle sampāpuṇissāmā”ti vatvā rathaṁ abhiruyha vanacarakena maggadesakena gacchanto tesu",
  "atk-s0513a30:1229_11": "aññamaññaṁ kalahaṁ katvā jīvitakkhayaṁ pattesu sampāpuṇi.",
  "atk-s0513a30:1229_12": "Siṅgālo pana haṭṭhatuṭṭho ekavāraṁ sīhassa maṁsaṁ khādati,",
  "atk-s0513a30:1229_13": "ekavāraṁ usabhassa maṁsaṁ khādati.",
  "atk-s0513a30:1229_14": "Rājā te ubhopi jīvitakkhayappatte disvā rathe ṭhitova sārathinā saddhiṁ sallapanto imā gāthā abhāsi –",
  "atk-s0513a30:1230_0": "189.",
  "atk-s0513a30:1231_0": "“Neva itthīsu sāmaññaṁ, nāpi bhakkhesu sārathi;",
  "atk-s0513a30:1232_0": "Athassa sandhibhedassa, passa yāva sucintitaṁ.",
  "atk-s0513a30:1233_0": "190.",
  "atk-s0513a30:1234_0": "“Asi tikkhova maṁsamhi, pesuññaṁ parivattati;",
  "atk-s0513a30:1235_0": "Yatthūsabhañca sīhañca, bhakkhayanti migādhamā.",
  "atk-s0513a30:1236_0": "191.",
  "atk-s0513a30:1237_0": "“Imaṁ so sayanaṁ seti, yamimaṁ passasi sārathi;",
  "atk-s0513a30:1238_0": "Yo vācaṁ sandhibhedassa, pisuṇassa nibodhati.",
  "atk-s0513a30:1239_0": "192.",
  "atk-s0513a30:1240_0": "“Te janā sukhamedhanti, narā saggagatāriva;",
  "atk-s0513a30:1241_0": "Ye vācaṁ sandhibhedassa, nāvabodhanti sārathī”ti.",
  "atk-s0513a30:1242_0": "Tattha neva itthīsūti samma sārathi,",
  "atk-s0513a30:1242_1": "imesaṁ dvinnaṁ janānaṁ neva itthīsu sāmaññaṁ atthi na,",
  "atk-s0513a30:1242_2": "bhakkhesupi.",
  "atk-s0513a30:1242_3": "Aññameva hi itthiṁ sīho sevati,",
  "atk-s0513a30:1242_4": "aññaṁ usabho,",
  "atk-s0513a30:1242_5": "aññaṁ bhakkhaṁ sīho khādati,",
  "atk-s0513a30:1242_6": "aññaṁ usabhoti attho.",
  "atk-s0513a30:1242_7": "Athassāti evaṁ kalahakāraṇe avijjamānepi atha imassa mittasandhibhedakassa duṭṭhasiṅgālassa “ubhinnaṁ",
  "atk-s0513a30:1242_8": "maṁsaṁ khādissāmī”ti cintetvā ime mārentassa passa yāva sucintitaṁ,",
  "atk-s0513a30:1242_9": "sucintitaṁ jātanti adhippāyo.",
  "atk-s0513a30:1242_10": "Yatthāti yasmiṁ pesuññe parivattamāne.",
  "atk-s0513a30:1242_11": "Usabhañca sīhañca migādhamā siṅgālā khādanti,",
  "atk-s0513a30:1242_12": "taṁ pesuññaṁ maṁsamhi tikhiṇo asi viya mittabhāvaṁ chindantameva parivattatīti dīpeti.",
  "atk-s0513a30:1243_0": "Yamimaṁ passasīti samma sārathi,",
  "atk-s0513a30:1243_1": "yaṁ imaṁ passasi imesaṁ dvinnaṁ matasayanaṁ,",
  "atk-s0513a30:1243_2": "aññopi yo puggalo sandhibhedassa pisuṇassa pisuṇavācaṁ nibodhati gaṇhāti,",
  "atk-s0513a30:1243_3": "so imaṁ sayanaṁ seti,",
  "atk-s0513a30:1243_4": "evamevaṁ maratīti dasseti.",
  "atk-s0513a30:1243_5": "Sukhamedhantīti sukhaṁ vindanti labhanti.",
  "atk-s0513a30:1243_6": "Narā saggagatārivāti saggagatā dibbabhogasamaṅgino narā viya te sukhaṁ vindanti.",
  "atk-s0513a30:1243_7": "Nāvabodhantīti na sārato paccenti,",
  "atk-s0513a30:1243_8": "tādisaṁ pana vacanaṁ sutvā codetvā sāretvā mettiṁ abhinditvā pākatikāva hontīti.",
  "atk-s0513a30:1244_0": "Rājā imā gāthā bhāsitvā sīhassa kesaracammanakhadāṭhā gāhāpetvā nagarameva gato.",
  "atk-s0513a30:1245_0": "Satthā imaṁ dhammadesanaṁ āharitvā jātakaṁ samodhānesi – “tadā bārāṇasirājā ahameva ahosi”nti.",
  "atk-s0513a30:1246_0": "Sandhibhedajātakavaṇṇanā navamā.",
  "atk-s0513a30:1248_0": "[350] 10. Devatāpañhajātakavaṇṇanā",
  "atk-s0513a30:1249_0": "Hanti hatthehi pādehīti ayaṁ devatāpucchā umaṅgajātake āvi bhavissati.",
  "atk-s0513a30:1250_0": "Devatāpañhajātakavaṇṇanā dasamā.",
  "atk-s0513a30:1251_0": "Cūḷakuṇālavaggo pañcamo.",
  "atk-s0513a30:1252_0": "Jātakuddānaṁ –",
  "atk-s0513a30:1253_0": "Kāliṅgo assāroho ca, ekarājā ca daddaro;",
  "atk-s0513a30:1254_0": "Sīlavīmaṁsasujātā, palāso sakuṇo chavo;",
  "atk-s0513a30:1255_0": "Seyyoti dasa jātakā.",
  "atk-s0513a30:1256_0": "Pucimando kassapo ca, khantivādī lohakumbhī;",
  "atk-s0513a30:1257_0": "Sabbamaṁsalābhī saso, matārodakaṇaverā;",
  "atk-s0513a30:1258_0": "Tittiro succajo dasa.",
  "atk-s0513a30:1259_0": "Kuṭidūso duddabhāyo, brahmadattacammasāṭako;",
  "atk-s0513a30:1260_0": "Godharājā ca kakkāru, kākavatī nanu sociyo;",
  "atk-s0513a30:1261_0": "Kāḷabāhu sīlavīmaṁso dasa.",
  "atk-s0513a30:1262_0": "Kokāliko rathalaṭṭhi, pakkagodharājovādā;",
  "atk-s0513a30:1263_0": "Jambukabrahāchatto ca, pīṭhathusā ca bāveru;",
  "atk-s0513a30:1264_0": "Visayhaseṭṭhi dasadhā.",
  "atk-s0513a30:1265_0": "Kinnarīvānarakuntinī, ambahārī gajakumbho;",
  "atk-s0513a30:1266_0": "Kesavāyakūṭāraññaṁ, sandhibhedo devatāpañhā.",
  "atk-s0513a30:1267_0": "Vagguddānaṁ –",
  "atk-s0513a30:1268_0": "Kāliṅgo pucimando ca, kuṭidūsakakokilā;",
  "atk-s0513a30:1269_0": "Cūḷakuṇālavaggoti, pañcavaggā catukkamhi;",
  "atk-s0513a30:1270_0": "Honti paññāsa jātakā.",
  "atk-s0513a30:1271_0": "Catukkanipātavaṇṇanā niṭṭhitā."
}