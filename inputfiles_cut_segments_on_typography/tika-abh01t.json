{
  "tika-abh01t:6_0": "Namo tassa bhagavato arahato sammāsambuddhassa",
  "tika-abh01t:7_0": "Abhidhammapiṭake",
  "tika-abh01t:8_0": "Dhammasaṅgaṇī-mūlaṭīkā",
  "tika-abh01t:9_0": "Vīsatigāthāvaṇṇanā",
  "tika-abh01t:10_0": "1.",
  "tika-abh01t:10_1": "Dhammasaṃvaṇṇanāyaṃ satthari paṇāmakaraṇaṃ dhammassa svākkhātabhāvena satthari pasādajananatthaṃ,",
  "tika-abh01t:10_2": "satthu ca avitathadesanabhāvappakāsanena dhamme pasādajananatthaṃ.",
  "tika-abh01t:10_3": "Tadubhayappasādā hi dhammasampaṭipatti mahato ca atthassa siddhi hotīti.",
  "tika-abh01t:10_4": "Atha vā ratanattayapaṇāmavacanaṃ attano ratanattayapasādassa viññāpanatthaṃ,",
  "tika-abh01t:10_5": "taṃ pana viññūnaṃ cittārādhanatthaṃ,",
  "tika-abh01t:10_6": "taṃ aṭṭhakathāya gāhaṇatthaṃ,",
  "tika-abh01t:10_7": "taṃ sabbasampattinipphādanatthanti.",
  "tika-abh01t:10_8": "Idaṃ pana ācariyena adhippetappayojanaṃ antarāyavisosanaṃ.",
  "tika-abh01t:10_9": "Vakkhati hi “nipaccakārassetassa…pe…",
  "tika-abh01t:10_10": "asesato”ti.",
  "tika-abh01t:10_11": "Ratanattayapaṇāmakaraṇañhi antarāyakarāpuññavighātakarapuññavisesabhāvato maṅgalabhāvato bhayādiupaddavanivāraṇato ca antarāyavisosane samatthaṃ hoti.",
  "tika-abh01t:10_12": "Kathaṃ panetassāpuññavighātakarādibhāvo vijānitabboti?",
  "tika-abh01t:10_13": "“Yasmiṃ mahānāma samaye ariyasāvako tathāgataṃ anussarati,",
  "tika-abh01t:10_14": "nevassa tasmiṃ samaye rāgapariyuṭṭhitaṃ cittaṃ hotī”tiādivacanato,",
  "tika-abh01t:10_15": "“pūjā ca pūjaneyyānaṃ,",
  "tika-abh01t:10_16": "etaṃ maṅgalamuttama”nti ca,",
  "tika-abh01t:10_17": "“evaṃ buddhaṃ sarantānaṃ,",
  "tika-abh01t:10_18": "dhammaṃ saṅghañca bhikkhavo.",
  "tika-abh01t:10_19": "Bhayaṃ vā chambhitattaṃ vā,",
  "tika-abh01t:10_20": "lomahaṃso na hessatī”ti ca vacanatoti.",
  "tika-abh01t:11_0": "Tattha yassa satthuno paṇāmaṃ kattukāmo,",
  "tika-abh01t:11_1": "tassa guṇavisesadassanatthaṃ “karuṇā viyā”tiādimāha.",
  "tika-abh01t:11_2": "Guṇavisesavā hi paṇāmāraho hoti,",
  "tika-abh01t:11_3": "paṇāmārahe ca kato paṇāmo vuttappayojanasiddhikarova hotīti.",
  "tika-abh01t:11_4": "Bhagavato ca desanā vinayapiṭake karuṇāppadhānā,",
  "tika-abh01t:11_5": "suttantapiṭake paññākaruṇāppadhānā.",
  "tika-abh01t:11_6": "Teneva ca kāraṇena vinayapiṭakassa saṃvaṇṇanaṃ karontena karuṇāppadhānā bhagavato thomanā katā,",
  "tika-abh01t:11_7": "āgamasaṃvaṇṇanañca karontena ubhayappadhānā,",
  "tika-abh01t:11_8": "abhidhammadesanā pana paññāppadhānāti katvā paññāppadhānameva thomanaṃ karonto “karuṇā viya sattesū”ti karuṇaṃ upamābhāvena gahetvā paññāya thometi.",
  "tika-abh01t:12_0": "Tattha karuṇā viyāti nidassanavacanametaṃ,",
  "tika-abh01t:12_1": "yassa yathā karuṇā sabbesu sattesu pavattittha,",
  "tika-abh01t:12_2": "evaṃ sabbesu ñeyyadhammesu paññāpi pavattitthāti attho.",
  "tika-abh01t:12_3": "Sattesūti visayanidassanametaṃ.",
  "tika-abh01t:12_4": "Paññāti nidassetabbadhammanidassanaṃ.",
  "tika-abh01t:12_5": "Yassāti tadadhiṭṭhānapuggalanidassanaṃ.",
  "tika-abh01t:12_6": "Mahesinoti tabbisesanaṃ.",
  "tika-abh01t:12_7": "Ñeyyadhammesūti paññāvisayanidassanaṃ.",
  "tika-abh01t:12_8": "Sabbesūti tabbisesanaṃ.",
  "tika-abh01t:12_9": "Pavattitthāti kiriyānidassanaṃ.",
  "tika-abh01t:12_10": "Yathārucīti vasībhāvanidassanaṃ.",
  "tika-abh01t:13_0": "Tattha kiratīti karuṇā,",
  "tika-abh01t:13_1": "paradukkhaṃ vikkhipati apanetīti attho.",
  "tika-abh01t:13_2": "Rūpādīsu sattā visattāti sattā.",
  "tika-abh01t:13_3": "Tassā pana paññattiyā khandhasantāne niruḷhabhāvato nicchandarāgāpi “sattā”ti vuccanti.",
  "tika-abh01t:13_4": "Pajānātīti paññā,",
  "tika-abh01t:13_5": "yathāsabhāvaṃ pakārehi paṭivijjhatīti attho.",
  "tika-abh01t:13_6": "Yassāti aniyamanaṃ.",
  "tika-abh01t:13_7": "“Tassa pāde namassitvā”ti etena niyamanaṃ veditabbaṃ.",
  "tika-abh01t:13_8": "Mahesīti mahante sīlakkhandhādayo esi gavesīti mahesi.",
  "tika-abh01t:13_9": "Ñātabbāti ñeyyā,",
  "tika-abh01t:13_10": "sabhāvadhāraṇādinā atthena dhammā.",
  "tika-abh01t:13_11": "Tattha “ñeyyā”ti vacanena dhammānaṃ añeyyattaṃ paṭikkhipati.",
  "tika-abh01t:13_12": "“Dhammā”ti vacanena ñeyyānaṃ sattajīvādibhāvaṃ paṭikkhipati.",
  "tika-abh01t:13_13": "Ñeyyā ca te dhammā cāti ñeyyadhammā.",
  "tika-abh01t:13_14": "Sabbesūti anavasesapariyādānaṃ.",
  "tika-abh01t:13_15": "Tena aññātābhāvaṃ dasseti.",
  "tika-abh01t:13_16": "Pavattitthāti uppajjittha.",
  "tika-abh01t:13_17": "Yathārucīti yā yā ruci yathāruci,",
  "tika-abh01t:13_18": "rucīti ca icchā,",
  "tika-abh01t:13_19": "kattukāmatā sā.",
  "tika-abh01t:13_20": "Yā yā pavattā tappabhedā,",
  "tika-abh01t:13_21": "yathā vā ruci tathā,",
  "tika-abh01t:13_22": "rucianurūpaṃ pavattā “yathāruci pavattitthā”ti vuccati.",
  "tika-abh01t:13_23": "Yathā yathā vā ruci pavattā,",
  "tika-abh01t:13_24": "tathā tathā pavattā paññā “yathāruci pavattitthā”ti vuccati.",
  "tika-abh01t:14_0": "Tattha bhagavati pavattāva karuṇā bhagavato paññāya nidassananti gahetabbā.",
  "tika-abh01t:14_1": "Sā hi asādhāraṇā mahākaruṇā, na aññā.",
  "tika-abh01t:14_2": "Yassāti ca karuṇāpaññānaṃ ubhinnampi ādhārapuggalanidassanaṃ.",
  "tika-abh01t:14_3": "Na hi nirādhārā karuṇā atthīti “karuṇā”ti vutte tadādhārabhūto puggalo nidassetabbo hoti,",
  "tika-abh01t:14_4": "so ca idha añño vutto natthi,",
  "tika-abh01t:14_5": "na ca āsannaṃ vajjetvā dūrassa gahaṇe payojanaṃ atthīti “yassā”ti nidassitapuggalova karuṇāya ādhāro.",
  "tika-abh01t:14_6": "Tena idaṃ vuttaṃ hoti “yassa attano karuṇā viya paññāpi pavattitthā”ti.",
  "tika-abh01t:14_7": "Kathaṃ pana karuṇā sattesu pavattittha yathā paññāpi dhammesu pavattitthāti?",
  "tika-abh01t:14_8": "Niravasesato yathāruci ca.",
  "tika-abh01t:14_9": "Bhagavato hi karuṇā kañci sattaṃ avajjetvā sabbesu sattesu niravasesesu pavattati,",
  "tika-abh01t:14_10": "pavattamānā ca rucivasena ekasmiṃ anekesu ca aññehi asādhāraṇā pavattati.",
  "tika-abh01t:14_11": "Na hi aññesaṃ “mahoghapakkhandānaṃ sattānaṃ natthañño koci oghā uddhatā aññatra mayā”ti passantānaṃ karuṇokkamanaṃ hoti yathā bhagavatoti.",
  "tika-abh01t:14_12": "Paññāpi bhagavato sabbesu dhammesu niravasesesu pavattati,",
  "tika-abh01t:14_13": "pavattamānā ca ekasmiṃ anekesu ca dhammesu sabhāvakiccādijānanena anāvaraṇā asādhāraṇā pavattati yathāruci,",
  "tika-abh01t:14_14": "yathā ca passantassa bhagavato karuṇā yathāruci pavattati.",
  "tika-abh01t:14_15": "Taṃ sabbaṃ paṭisambhidāmagge mahākaruṇāñāṇavibhaṅgavasena jānitabbaṃ,",
  "tika-abh01t:14_16": "paññāya ca yathāruci pavatti sesāsādhāraṇañāṇavibhaṅgādivasena.",
  "tika-abh01t:14_17": "Paññāgahaṇena ca tīsu kālesu appaṭihatañāṇaṃ catusaccañāṇaṃ catupaṭisambhidāñāṇaṃ,",
  "tika-abh01t:14_18": "karuṇāgahaṇena mahākaruṇāsamāpattiñāṇassa gahitattā taṃ vajjetvā aññāni asādhāraṇañāṇāni catuvesārajjañāṇaṃ",
  "tika-abh01t:14_19": "dasabalāni cha abhiññā catucattālīsa ñāṇavatthūni sattasattati ñāṇavatthūnīti evamādayo aneke paññāppabhedā",
  "tika-abh01t:14_20": "saṅgayhanti,",
  "tika-abh01t:14_21": "tasmā tassā tassā paññāya pavattivasena yathāruci pavatti veditabbā.",
  "tika-abh01t:14_22": "Tenāha “karuṇā viya…pe…",
  "tika-abh01t:14_23": "yathārucī”ti.",
  "tika-abh01t:15_0": "Tattha karuṇāgahaṇena mahābodhiyā mūlaṃ dasseti.",
  "tika-abh01t:15_1": "Mahādukkhasambādhappaṭipannañhi sattanikāyaṃ disvā “tassa natthañño koci saraṇaṃ,",
  "tika-abh01t:15_2": "ahametaṃ mutto mocessāmī”ti karuṇāya sañcoditamānaso abhinīhāraṃ dīpaṅkarassa bhagavato pādamūle katvā",
  "tika-abh01t:15_3": "bodhisambhāre samodhānetvā anupubbena sambodhiṃ pattoti karuṇā mahābodhiyā mūlanti.",
  "tika-abh01t:15_4": "Sattesūti etena mahābodhiyā payojanaṃ dasseti.",
  "tika-abh01t:15_5": "Sattā hi mahābodhiṃ payojenti.",
  "tika-abh01t:15_6": "Sattasantāraṇatthañhi sabbaññutā abhipatthitā. Yathāha –",
  "tika-abh01t:16_0": "“Kiṃ me ekena tiṇṇena, purisena thāmadassinā;",
  "tika-abh01t:17_0": "Sabbaññutaṃ pāpuṇitvā, santāressaṃ sadevaka”nti. ;",
  "tika-abh01t:18_0": "Paññāgahaṇena mahābodhiṃ dasseti.",
  "tika-abh01t:18_1": "Sabbaññutāya hi padaṭṭhānabhūtaṃ maggañāṇaṃ,",
  "tika-abh01t:18_2": "maggañāṇapadaṭṭhānañca sabbaññutaññāṇaṃ “mahābodhī”ti vuccatīti.",
  "tika-abh01t:18_3": "Ñeyyadhammesu sabbesūti etena santāretabbānaṃ sattānaṃ abhiññeyyapariññeyyapahātabbabhāvetabbasacchikātabbe",
  "tika-abh01t:18_4": "khandhāyatanadhātusaccindriyapaṭiccasamuppādasatipaṭṭhānādibhede kusalādibhede ca sabbadhamme dasseti.",
  "tika-abh01t:18_5": "Pavattittha yathārucīti etena paṭivedhapaccavekkhaṇapubbaṅgamadesanāñāṇappavattidīpanena payojanasampattiṃ dasseti.",
  "tika-abh01t:18_6": "Sabbadhammānañhi paṭivedhañāṇaṃ bodhipallaṅke ahosi.",
  "tika-abh01t:18_7": "Maggañāṇameva hi tanti.",
  "tika-abh01t:18_8": "Paccavekkhaṇañāṇañca visesena ratanagharasattāhe ahosi.",
  "tika-abh01t:18_9": "Evaṃ paṭividdhapaccavekkhitānaṃ dhammānaṃ dhammacakkappavattanādīsu desanāñāṇaṃ ahosi,",
  "tika-abh01t:18_10": "visesena ca paṇḍukambalasilāyaṃ sattappakaraṇadesanāyanti.",
  "tika-abh01t:18_11": "Desanāñāṇena ca desento bhagavā sattesu hitapaṭipattiṃ paṭipajjatīti.",
  "tika-abh01t:18_12": "Etena sabbena attahitapaṭipattiṃ parahitapaṭipattiñca dasseti.",
  "tika-abh01t:18_13": "Mahābodhidassanena hi attahitapaṭipatti,",
  "tika-abh01t:18_14": "itarehipi parahitapaṭipatti dassitāti.",
  "tika-abh01t:18_15": "Tena attahitapaṭipannādīsu catūsu puggalesu bhagavato catutthapuggalabhāvaṃ dasseti,",
  "tika-abh01t:18_16": "tena ca anuttaradakkhiṇeyyabhāvaṃ niratisayapaṇāmārahabhāvañca attano ca kiriyāya khettaṅgatabhāvaṃ dasseti.",
  "tika-abh01t:19_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato sabbalokiyaguṇasampatti bhagavato dassitā hoti,",
  "tika-abh01t:19_1": "paññāgahaṇenapi sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-abh01t:19_2": "Karuṇāvacanena ca upagamanaṃ nirupakkilesaṃ,",
  "tika-abh01t:19_3": "paññāvacanena apagamanaṃ dasseti.",
  "tika-abh01t:19_4": "Upagamanaṃ dassento ca loke sañjātasaṃvaḍḍhabhāvaṃ dasseti,",
  "tika-abh01t:19_5": "apagamanaṃ dassento lokena anupalittataṃ.",
  "tika-abh01t:19_6": "“Karuṇā viya sattesū”ti ca lokasamaññānurūpaṃ bhagavato pavattiṃ dasseti,",
  "tika-abh01t:19_7": "“ñeyyadhammesu sabbesu yathāruci paññā pavattitthā”ti etena samaññāya anatidhāvanaṃ.",
  "tika-abh01t:19_8": "Sabbadhammasabhāvānavabodhe hi sati samaññaṃ atidhāvitvā “satto jīvo atthī”ti parāmasanaṃ hotīti.",
  "tika-abh01t:19_9": "Sabbesañca buddhaguṇānaṃ karuṇā ādi tannidānabhāvato,",
  "tika-abh01t:19_10": "paññā pariyosānaṃ tato uttarikaraṇīyābhāvato.",
  "tika-abh01t:19_11": "Ādipariyosānadassanena ca sabbe buddhaguṇā dassitāva honti.",
  "tika-abh01t:19_12": "Karuṇāgahaṇena ca sīlakkhandhapubbaṅgamo samādhikkhandho dassito hoti.",
  "tika-abh01t:19_13": "Karuṇānidānañhi sīlaṃ tato pāṇātipātādiviratippavattito tassā ca jhānattayasampayogato.",
  "tika-abh01t:19_14": "Paññāvacanena paññākkhandho.",
  "tika-abh01t:19_15": "Sīlañca sabbabuddhaguṇānaṃ ādi,",
  "tika-abh01t:19_16": "samādhi majjhaṃ,",
  "tika-abh01t:19_17": "paññā pariyosānanti evampi ādimajjhapariyosānakalyāṇā sabbe buddhaguṇā dassitā honti.",
  "tika-abh01t:20_0": "2.",
  "tika-abh01t:20_1": "Evaṃ saṅkhepena sabbabuddhaguṇehi bhagavantaṃ thometvā yassā saṃvaṇṇanaṃ kattukāmo,",
  "tika-abh01t:20_2": "tāya abhidhammadesanāya aññehi asādhāraṇāya thometuṃ “dayāya tāyā”tiādimāha.",
  "tika-abh01t:20_3": "Tassā pana desanāya nidānañca samuṭṭhānañca dassetuṃ “dayāya tāyā”tiādi vuttaṃ.",
  "tika-abh01t:20_4": "Nidānañca duvidhaṃ abbhantaraṃ bāhirañcāti.",
  "tika-abh01t:20_5": "Abbhantaraṃ karuṇā,",
  "tika-abh01t:20_6": "bāhiraṃ desakālādi.",
  "tika-abh01t:20_7": "Samuṭṭhānaṃ desanāpaññā.",
  "tika-abh01t:20_8": "Tattha abbhantaranidānaṃ dassento “dayāya tāya sattesu,",
  "tika-abh01t:20_9": "samussāhitamānaso”ti āha.",
  "tika-abh01t:20_10": "Tattha dayāti karuṇā adhippetā.",
  "tika-abh01t:20_11": "Tāya hi samussāhito abhidhammakathāmaggaṃ sampavattayīti.",
  "tika-abh01t:20_12": "Tāyāti ayaṃ ta-",
  "tika-abh01t:20_13": "saddo pubbe vuttassa paṭiniddeso hoti.",
  "tika-abh01t:21_0": "Purimagāthāya ca padhānabhāvena paññā niddiṭṭhā,",
  "tika-abh01t:21_1": "tabbisesanabhāvena karuṇā.",
  "tika-abh01t:21_2": "Sā hi tassā nidassanabhūtā appadhānā taṃ visesetvā vinivattā,",
  "tika-abh01t:21_3": "tasmā “tāyā”ti paṭiniddesaṃ nārahati.",
  "tika-abh01t:21_4": "Yā ca padhānabhūtā paññā,",
  "tika-abh01t:21_5": "sā desanāya samuṭṭhānaṃ,",
  "tika-abh01t:21_6": "na samussāhinīti tassā ca paṭiniddeso na yuttoti?",
  "tika-abh01t:21_7": "Paññāya tāva paṭiniddeso na yuttoti suvuttametaṃ,",
  "tika-abh01t:21_8": "karuṇāya pana paṭiniddeso no na yutto “dayāya tāyā”ti dvinnaṃ padānaṃ samānādhikaraṇabhāvato.",
  "tika-abh01t:21_9": "Samānādhikaraṇānañhi dvinnaṃ padānaṃ rūpakkhandhādīnaṃ viya visesanavisesitabbabhāvo hoti. Rūpa-",
  "tika-abh01t:21_10": "saddo hi aññakkhandhanivattanatthaṃ vuccamāno visesanaṃ hoti, khandha-",
  "tika-abh01t:21_11": "saddo ca nivattetabbagahetabbasādhāraṇavacanabhāvato visesitabbo,",
  "tika-abh01t:21_12": "evamidhāpi “dayāya tāyā”ti dvinnaṃ padānaṃ ekavibhattiyuttānaṃ samānādhikaraṇabhāvato visesanavisesitabbabhāvo hoti.",
  "tika-abh01t:21_13": "Tattha dayā samussāhinīti padhānā,",
  "tika-abh01t:21_14": "nivattetabbagahetabbasādhāraṇavacanañcidaṃ.",
  "tika-abh01t:21_15": "Tasmā “dayāyā”ti visesitabbavacanametaṃ,",
  "tika-abh01t:21_16": "tassa ca yathā visesanaṃ hoti “tāyā”ti idaṃ vacanaṃ,",
  "tika-abh01t:21_17": "tathā tassa paṭiniddesabhāvo yojetabbo.",
  "tika-abh01t:21_18": "Na hi paññāpaṭiniddesabhāve dayāvisesanaṃ ta-",
  "tika-abh01t:21_19": "saddo hoti,",
  "tika-abh01t:21_20": "karuṇāpaṭiniddesabhāve ca hotīti.",
  "tika-abh01t:21_21": "Padhānañca paññaṃ vajjetvā “dayāyā”ti etena sambajjhamāno “tāyā”ti ayaṃ ta-",
  "tika-abh01t:21_22": "saddo appadhānāya karuṇāya paṭiniddeso bhavitumarahati.",
  "tika-abh01t:21_23": "Ayamettha attho –",
  "tika-abh01t:21_24": "yāya dayāya samussāhito,",
  "tika-abh01t:21_25": "na sā yā kāci,",
  "tika-abh01t:21_26": "sabbaññutaññāṇassa pana nidassanabhūtā mahākaruṇā,",
  "tika-abh01t:21_27": "tāya samussāhitoti.",
  "tika-abh01t:22_0": "Kathaṃ pana karuṇā “dayā”ti ñātabbā,",
  "tika-abh01t:22_1": "nanu vuttaṃ “dayāpanno”ti etassa aṭṭhakathāyaṃ “mettacittataṃ āpanno”ti,",
  "tika-abh01t:22_2": "tasmā dayā mettāti yujjeyya,",
  "tika-abh01t:22_3": "na karuṇāti?",
  "tika-abh01t:22_4": "Yadi evaṃ “adayāpanno”ti etassa aṭṭhakathāyaṃ “nikkaruṇataṃ āpanno”ti vuttanti dayā mettāti ca na yujjeyya,",
  "tika-abh01t:22_5": "tasmā dayā-",
  "tika-abh01t:22_6": "saddo yattha yattha pavattati,",
  "tika-abh01t:22_7": "tattha tattha adhippāyavasena yojetabbo. Dayā-",
  "tika-abh01t:22_8": "saddo hi anurakkhaṇatthaṃ antonītaṃ katvā pavattamāno mettāya ca karuṇāya ca pavattatīti no na yujjati.",
  "tika-abh01t:22_9": "Evañhi aṭṭhakathānaṃ avirodho hotīti.",
  "tika-abh01t:22_10": "Karuṇā ca desanāya nidānabhāvena vuttā,",
  "tika-abh01t:22_11": "na mettā “accantameva hi taṃ samayaṃ bhagavā karuṇāvihārena vihāsī”ti evamādīsu,",
  "tika-abh01t:22_12": "tasmā idha karuṇāva dayāvacanena gahitāti veditabbā.",
  "tika-abh01t:22_13": "Sā hi samussāhinī, na mettā,",
  "tika-abh01t:22_14": "mettā pana paññāgatikapavattinī hotīti.",
  "tika-abh01t:23_0": "“Sattesū”ti kasmā evaṃ vuttaṃ,",
  "tika-abh01t:23_1": "nanu “tāyā”ti etena vacanena sattavisayā karuṇā gahitāti?",
  "tika-abh01t:23_2": "No na gahitā,",
  "tika-abh01t:23_3": "purimagāthāya pana “sattesu karuṇā yathāruci pavattitthā”ti sappadesasattavisayā nippadesasattavisayā ca sabbā vuttā,",
  "tika-abh01t:23_4": "idha pana nippadesasattavisayataṃ gahetuṃ “sattesū”ti nippadesasattavisayabhūtā dassitā.",
  "tika-abh01t:23_5": "Tena sabbasattavisayāya karuṇāya samussāhito abhidhammakathāmaggaṃ devānaṃ sampavattayi,",
  "tika-abh01t:23_6": "na devavisayāya eva,",
  "tika-abh01t:23_7": "tasmā sabbasattahitatthaṃ abhidhammakathāmaggaṃ devānaṃ sampavattayi,",
  "tika-abh01t:23_8": "na devānaṃyeva atthāyāti ayamattho dassitova hoti.",
  "tika-abh01t:23_9": "Atha vā “sattesū”ti idaṃ na dayāya ālambananidassanaṃ,",
  "tika-abh01t:23_10": "samussāhanavisayo pana etena dassito.",
  "tika-abh01t:23_11": "Abhidhammakathāmaggappavattanatthañhi bhagavā karuṇāya na devesuyeva samussāhito,",
  "tika-abh01t:23_12": "sabbabodhaneyyesu pana sattesu samussāhito sabbesaṃ atthāya pavattattā,",
  "tika-abh01t:23_13": "tasmā sattesu samussāhitamānasoti sattesu visayabhūtesu nimittabhūtesu vā samussāhitamānaso uyyojitacittoti attho daṭṭhabbo.",
  "tika-abh01t:24_0": "Evaṃ abbhantaranidānaṃ dassetvā bāhiranidānaṃ dassento “pāṭihīrāvasānamhī”tiādimāha.",
  "tika-abh01t:24_1": "Tattha yasmiṃ kāle bhagavatā abhidhammakathāmaggo pavattito,",
  "tika-abh01t:24_2": "taṃ dassetuṃ “pāṭihīrāvasānamhi vasanto”ti vuttaṃ.",
  "tika-abh01t:24_3": "“Avasānamhi vasanto tidasālaye”ti vacanato yassāvasānamhi tidasālaye vasi,",
  "tika-abh01t:24_4": "taṃ kaṇḍambamūle kataṃ yamakapāṭihāriyaṃ idha “pāṭihīra”nti vuttaṃ,",
  "tika-abh01t:24_5": "na bodhimūlādīsu kataṃ pāṭihāriyaṃ,",
  "tika-abh01t:24_6": "nāpi ādesanānusāsaniyoti viññāyati,",
  "tika-abh01t:24_7": "pākaṭattā ca āsannattā ca tadeva gahitanti daṭṭhabbaṃ.",
  "tika-abh01t:24_8": "Pāṭihāriyapadassa vacanatthaṃ “paṭipakkhaharaṇato rāgādikilesāpanayanato pāṭihāriya”nti vadanti,",
  "tika-abh01t:24_9": "bhagavato pana paṭipakkhā rāgādayo na santi ye haritabbā.",
  "tika-abh01t:24_10": "Puthujjanānampi hi vigatupakkilese aṭṭhaṅgaguṇasamannāgate citte hatapaṭipakkhe iddhividhaṃ pavattati,",
  "tika-abh01t:24_11": "tasmā tattha pavattavohārena ca na sakkā idha “pāṭihāriya”nti vattuṃ.",
  "tika-abh01t:24_12": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-abh01t:24_13": "tesaṃ haraṇato “pāṭihāriya”nti vuttaṃ,",
  "tika-abh01t:24_14": "evaṃ sati yuttametaṃ.",
  "tika-abh01t:24_15": "Atha vā bhagavato ca sāsanassa ca paṭipakkhā titthiyā,",
  "tika-abh01t:24_16": "tesaṃ haraṇato pāṭihāriyaṃ.",
  "tika-abh01t:24_17": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-abh01t:24_18": "Atha vā paṭīti ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-abh01t:24_19": "añño āgañchi brāhmaṇo”tiādīsu viya,",
  "tika-abh01t:24_20": "tasmā samāhite citte vigatupakkilese ca katakiccena pacchā haritabbaṃ pavattetabbanti paṭihāriyaṃ,",
  "tika-abh01t:24_21": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ,",
  "tika-abh01t:24_22": "iddhiādesanānusāsaniyo ca vigatupakkilesena katakiccena ca sattahitatthaṃ puna pavattetabbā,",
  "tika-abh01t:24_23": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti,",
  "tika-abh01t:24_24": "paṭihāriyameva pāṭihāriyaṃ.",
  "tika-abh01t:24_25": "Paṭihāriye vā iddhiādesanānusāsanisamudāye bhavaṃ ekekaṃ pāṭihāriyanti vuccati.",
  "tika-abh01t:24_26": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-abh01t:24_27": "tattha jātaṃ,",
  "tika-abh01t:24_28": "tasmiṃ vā nimittabhūte,",
  "tika-abh01t:24_29": "tato vā āgatanti pāṭihāriyaṃ.",
  "tika-abh01t:24_30": "Pāṭihāriyameva idha “pāṭihīra”nti vuttaṃ.",
  "tika-abh01t:24_31": "Avasānamhi vasantoti etehi kālaṃ nidasseti.",
  "tika-abh01t:24_32": "Pāṭihīrakaraṇāvasānena hi tidasālayavāsena ca paricchinno abhidhammakathāmaggappavattanassa kāloti.",
  "tika-abh01t:24_33": "Tidasālayeti desaṃ nidasseti.",
  "tika-abh01t:24_34": "So hi abhidhammakathāmaggappavattanassa deso tattha vasantena pavattitattāti.",
  "tika-abh01t:25_0": "3.",
  "tika-abh01t:25_1": "Tatthāpi desavisesadassanatthaṃ “pāricchattakamūlamhī”tiādi vuttaṃ.",
  "tika-abh01t:25_2": "Yugandhareti sītapabbatesveko dvecattālīsayojanasahassubbedho,",
  "tika-abh01t:25_3": "ādicco ca tadubbedhamaggacārī,",
  "tika-abh01t:25_4": "so sati sambhave yathā yugandhare sobheyya,",
  "tika-abh01t:25_5": "evaṃ sobhamāno nisinnoti attho.",
  "tika-abh01t:26_0": "4- 5.",
  "tika-abh01t:26_1": "Idāni puggale dhammapaṭiggāhake apadisanto “cakkavāḷasahassehī”tiādimāha.",
  "tika-abh01t:26_2": "Sabbasoti samantato āgamma sabbehi disābhāgehi,",
  "tika-abh01t:26_3": "sannivesavasena vā samantato sanniviṭṭhehi dasahi cakkavāḷasahassehīti adhippāyo,",
  "tika-abh01t:26_4": "na sabbaso cakkavāḷasahassehi dasahi dasahīti.",
  "tika-abh01t:26_5": "Evaṃ sati cattālīsacakkavāḷasahassehi adhikehi vā āgamanaṃ vuttaṃ siyā,",
  "tika-abh01t:26_6": "na cetaṃ adhippetanti.",
  "tika-abh01t:26_7": "Samantato sannisinnenāti vā yojetabbaṃ. Samaṃ,",
  "tika-abh01t:26_8": "sammā vā nisinnena sannisinnena,",
  "tika-abh01t:26_9": "aññamaññaṃ abyābādhetvā bhagavati gāravaṃ katvā sotaṃ odahitvā nisajjadose vajjitabbe vajjetvā nisinnenāti attho.",
  "tika-abh01t:26_10": "Mātaraṃ pamukhaṃ katvā sannisinnena devānaṃ gaṇena parivāritoti vā,",
  "tika-abh01t:26_11": "mātaraṃ pamukhaṃ katvā abhidhammakathāmaggaṃ sampavattayīti vā yojanā kātabbā.",
  "tika-abh01t:27_0": "Idāni desanāya samuṭṭhānaṃ dassento “tassā paññāya tejasā”ti āha.",
  "tika-abh01t:27_1": "Yā sā ādimhi karuṇāya upamitā sabbañeyyadhammānaṃ yathāsabhāvajānanasamatthā,",
  "tika-abh01t:27_2": "tesaṃ desetabbappakārajānanasamatthā,",
  "tika-abh01t:27_3": "bodhetabbapuggalānaṃ āsayādhimuttiyādivibhāvanasamatthā ca paññā,",
  "tika-abh01t:27_4": "tassā ca yathāvuttabalayogatoti attho.",
  "tika-abh01t:27_5": "Tena sabbaññutaññāṇameva abhidhammakathāya samuṭṭhānabhāve samatthaṃ,",
  "tika-abh01t:27_6": "nāññanti imamatthaṃ dīpento abhidhammakathāya asādhāraṇabhāvaṃ dasseti.",
  "tika-abh01t:27_7": "Maggoti upāyo.",
  "tika-abh01t:27_8": "Khandhāyatanādīnaṃ kusalādīnañca dhammānaṃ avabodhassa,",
  "tika-abh01t:27_9": "saccappaṭivedhasseva vā upāyabhāvato “abhidhammakathāmaggo”ti vutto.",
  "tika-abh01t:27_10": "Pabandho vā “maggo”ti vuccati.",
  "tika-abh01t:27_11": "So hi dīghattā maggo viyāti maggo,",
  "tika-abh01t:27_12": "tasmā abhidhammakathāpabandho “abhidhammakathāmaggo”ti vutto.",
  "tika-abh01t:27_13": "Devānaṃ gaṇena parivāritoti vatvā puna devānanti vacanaṃ tesaṃ gahaṇasamatthataṃ dīpeti.",
  "tika-abh01t:27_14": "Na hi asamatthānaṃ bhagavā desetīti.",
  "tika-abh01t:28_0": "6.",
  "tika-abh01t:28_1": "Evaṃ karuṇāpaññāmukhehi guṇehi bhagavato abhidhammakathāmaggappavattanena ca hitappaṭipattiyā paramapaṇāmārahataṃ",
  "tika-abh01t:28_2": "dassetvā idāni adhippetaṃ paṇāmaṃ karonto āha “tassa pāde namassitvā”ti.",
  "tika-abh01t:28_3": "Bhagavato thomaneneva ca dhammassa svākkhātatā saṅghassa ca suppaṭipannatā dassitā hoti tappabhavassa anaññathābhāvato,",
  "tika-abh01t:28_4": "tasmā paṇāmārahaṃ tañca ratanadvayaṃ paṇamanto “saddhammañcassa…pe…",
  "tika-abh01t:28_5": "cañjali”nti āha.",
  "tika-abh01t:28_6": "Tattha yasmā buddho “sadevake loke tathāgato vandanīyo”ti,",
  "tika-abh01t:28_7": "saṅgho ca “suppaṭipanno…pe…",
  "tika-abh01t:28_8": "añjalikaraṇīyo”ti vutto,",
  "tika-abh01t:28_9": "tasmā “tassa pāde namassitvā,",
  "tika-abh01t:28_10": "katvā saṅghassa cañjali”nti vuttaṃ.",
  "tika-abh01t:28_11": "Dhammo pana svākkhātatādiguṇayutto tathānussaraṇena pūjetabbo hoti “tameva dhammaṃ sakkatvā garuṃkatvā upanissāya vihareyya”nti vacanato,",
  "tika-abh01t:28_12": "kāyavācācittehi sabbathā pūjetabbo,",
  "tika-abh01t:28_13": "tasmā “saddhammañcassa pūjetvā”ti vuttaṃ.",
  "tika-abh01t:28_14": "Sirīmatoti ettha sirīti paññāpuññānaṃ adhivacananti vadanti.",
  "tika-abh01t:28_15": "Atha vā puññanibbattā sarīrasobhaggādisampatti katapuññe nissayati,",
  "tika-abh01t:28_16": "katapuññehi vā nissīyatīti “sirī”ti vuccati,",
  "tika-abh01t:28_17": "sā ca atisayavatī bhagavato atthīti sirīmā, bhagavā,",
  "tika-abh01t:28_18": "tassa sirīmato.",
  "tika-abh01t:29_0": "7.",
  "tika-abh01t:29_1": "Nipaccakārassāti paṇāmakiriyāya.",
  "tika-abh01t:29_2": "Ānubhāvenāti balena.",
  "tika-abh01t:29_3": "Sosetvāti sukkhāpetvā antaradhāpetvā atthaṃ pakāsayissāmīti sambandho.",
  "tika-abh01t:29_4": "Antarāyeti atthappakāsanassa upaghātake.",
  "tika-abh01t:29_5": "Asesatoti nissese sakale.",
  "tika-abh01t:30_0": "8.",
  "tika-abh01t:30_1": "Idāni abhidhammassa gambhīratthattā atthappakāsanassa dukkarabhāvaṃ dīpetuṃ “visuddhācārasīlenā”tiādinā abhiyācanaṃ dasseti.",
  "tika-abh01t:30_2": "Thullaccayādivisuddhiyā visuddhācāro,",
  "tika-abh01t:30_3": "pārājikasaṅghādisesavisuddhiyā visuddhasīlo.",
  "tika-abh01t:30_4": "Cārittavārittavisuddhiyā vā visuddhācārasīlo, tena.",
  "tika-abh01t:30_5": "Sakkaccanti cittiṃ katvā.",
  "tika-abh01t:30_6": "Abhiyācitoti abhimukhaṃ yācito.",
  "tika-abh01t:30_7": "Tena anādariyaṃ atthappakāsane kātuṃ asakkuṇeyyaṃ dasseti.",
  "tika-abh01t:31_0": "9.",
  "tika-abh01t:31_1": "Idāni yassa atthaṃ pakāsetukāmo,",
  "tika-abh01t:31_2": "taṃ dassetuṃ “yaṃ devadevo”tiādimāha.",
  "tika-abh01t:31_3": "Tattha yanti abhidhammaṃ.",
  "tika-abh01t:31_4": "Devadevoti visuddhisammutiupapattidevānaṃ devo.",
  "tika-abh01t:31_5": "Loke hi ye “saraṇaṃ parāyaṇa”nti gantabbā gatibhūtā,",
  "tika-abh01t:31_6": "te “devā”ti vuccanti,",
  "tika-abh01t:31_7": "bhagavā ca sabbadevānaṃ gatibhūtoti.",
  "tika-abh01t:31_8": "Nayatoti saṅkhepato.",
  "tika-abh01t:31_9": "Samācikkhīti sammā ācikkhi yathā thero bujjhati.",
  "tika-abh01t:31_10": "Veneyyasatte vinetīti vināyako,",
  "tika-abh01t:31_11": "nāyakavirahito vā,",
  "tika-abh01t:31_12": "sayambhūti attho.",
  "tika-abh01t:32_0": "10- 12.",
  "tika-abh01t:32_1": "Yañcāti yañca abhidhammaṃ bhikkhūnaṃ payirudāhāsīti sambandho.",
  "tika-abh01t:32_2": "Payirudāhāsīti kathesi.",
  "tika-abh01t:32_3": "Itīti iminā anukkamena.",
  "tika-abh01t:32_4": "“Yo dhārito”ti yanti upayogavasena vutto yaṃ-",
  "tika-abh01t:32_5": "saddo dhāritoti paccattena sambajjhamāno paccattavasena pariṇamati,",
  "tika-abh01t:32_6": "tasmā yo dhārito,",
  "tika-abh01t:32_7": "yo ca saṅgīto,",
  "tika-abh01t:32_8": "tassa atthaṃ pakāsayissāmīti yojanā kātabbā.",
  "tika-abh01t:32_9": "Vedena paññāya īhati pavattatīti vedeho,",
  "tika-abh01t:32_10": "tena muninā.",
  "tika-abh01t:32_11": "Abhiṇhasoti bahuso.",
  "tika-abh01t:32_12": "Abhidhammassāti etaṃ “atthaṃ pakāsayissāmī”ti etena yojetabbaṃ.",
  "tika-abh01t:32_13": "Idāni yo atthappakāsanassa nissayo,",
  "tika-abh01t:32_14": "taṃ dassetuṃ “ādito”tiādimāha.",
  "tika-abh01t:32_15": "Tattha āditoti ādimhi paṭhamasaṅgītiyaṃ.",
  "tika-abh01t:33_0": "13.",
  "tika-abh01t:33_1": "Yā aṭṭhakathā saṅgītā,",
  "tika-abh01t:33_2": "kassa pana sā aṭṭhakathāti?",
  "tika-abh01t:33_3": "Aññassa vuttassa abhāvā “yassa atthaṃ pakāsayissāmī”ti vuttaṃ,",
  "tika-abh01t:33_4": "adhikāravasena “tassa abhidhammassā”ti viññāyati.",
  "tika-abh01t:33_5": "Saṅgītāti atthaṃ pakāsetuṃ yuttaṭṭhāne “ayaṃ etassa attho,",
  "tika-abh01t:33_6": "ayaṃ etassa attho”ti saṅgahetvā vuttā,",
  "tika-abh01t:33_7": "pacchāpi ca dutiyatatiyasaṅgītīsu anusaṅgītā.",
  "tika-abh01t:34_0": "14- 16.",
  "tika-abh01t:34_1": "Abhisaṅkhatāti racitā.",
  "tika-abh01t:34_2": "Tatoti aṭṭhakathāto.",
  "tika-abh01t:34_3": "Tantinayānuganti tantigatiṃ anugataṃ.",
  "tika-abh01t:34_4": "Bhāsanti māgadhabhāsaṃ.",
  "tika-abh01t:34_5": "Nikāyantaraladdhīhīti antarantarā anuppavesitāhi.",
  "tika-abh01t:34_6": "Asammissanti avokiṇṇaṃ.",
  "tika-abh01t:34_7": "Anākulanti sanikāyepi anāvilaṃ paricchinnaṃ.",
  "tika-abh01t:34_8": "Asammisso anākulo ca yo mahāvihāravāsīnaṃ atthavinicchayo,",
  "tika-abh01t:34_9": "taṃ dīpayanto atthaṃ pakāsayissāmīti.",
  "tika-abh01t:34_10": "Etena tipiṭakacūḷanāgattherādīhi vutto theravādopi saṅgahito hoti.",
  "tika-abh01t:34_11": "Atha vā tambapaṇṇibhāsaṃ apanetvā māgadhabhāsañca āropetvā pakāsiyamāno yo abhidhammassa attho asammisso",
  "tika-abh01t:34_12": "anākuloyeva ca hoti mahāvihāravāsīnañca vinicchayabhūto,",
  "tika-abh01t:34_13": "taṃ atthaṃ “eso mahāvihāravāsīnaṃ vinicchayo”ti dīpayanto pakāsayissāmi.",
  "tika-abh01t:34_14": "Tappakāsaneneva hi so tathā dīpito hotīti.",
  "tika-abh01t:35_0": "17.",
  "tika-abh01t:35_1": "Tosayanto vicakkhaṇeti vicakkhaṇe tosayanto gahetabbaṃ gahetvānāti evaṃ yojetvā “gahetabbaṭṭhāneyeva",
  "tika-abh01t:35_2": "gahitaṃ suṭṭhu kata”nti evaṃ tosayantoti atthaṃ vadanti.",
  "tika-abh01t:35_3": "Evaṃ sati gahetabbaggahaṇeneva tosanaṃ kataṃ,",
  "tika-abh01t:35_4": "na aññena atthappakāsanenāti etaṃ āpajjeyya.",
  "tika-abh01t:35_5": "Tosayanto atthaṃ pakāsayissāmīti evaṃ pana yojanāya sati gahetabbaggahaṇaṃ aññañca sabbaṃ atthappakāsanaṃ hotīti sabbena tena tosanaṃ kataṃ hoti,",
  "tika-abh01t:35_6": "tasmā tosayanto atthaṃ pakāsayissāmīti yuttarūpā.",
  "tika-abh01t:36_0": "18- 20.",
  "tika-abh01t:36_1": "Idāni yaṃ atthappakāsanaṃ kattukāmo,",
  "tika-abh01t:36_2": "tassa mahattaṃ pariharituṃ “kammaṭṭhānānī”tiādimāha.",
  "tika-abh01t:36_3": "Atthavaṇṇananti ettha vaṇṇanā nāma vivaritvā vitthāretvā vacanaṃ.",
  "tika-abh01t:36_4": "Itīti “apanetvā tato bhāsa”nti evamādinā yathādassitappakārena.",
  "tika-abh01t:36_5": "Iti sotūnaṃ ussāhuppādanassa hetuṃ dasseti.",
  "tika-abh01t:36_6": "Abhidhammakathanti abhidhammaṭṭhakathaṃ.",
  "tika-abh01t:36_7": "Nisāmethāti suṇātha.",
  "tika-abh01t:36_8": "Idāni avassaṃ ayaṃ sotabbāyevāti daḷhaṃ ussāhento āha “dullabhā hi ayaṃ kathā”ti.",
  "tika-abh01t:37_0": "Vīsatigāthāvaṇṇanā niṭṭhitā.",
  "tika-abh01t:38_0": "Nidānakathāvaṇṇanā",
  "tika-abh01t:39_0": "Aṭṭhasāliniṃ tāva vaṇṇentehi ācariyehi tassā sanniveso vibhāvetabbo. Tasmā idaṃ vuccati –",
  "tika-abh01t:40_0": "“Vacanattho paricchedo, sanniveso ca pāḷiyā;",
  "tika-abh01t:41_0": "Sāgarehi tathā cintā, desanāhi gambhīratā.",
  "tika-abh01t:42_0": "“Desanāya sarīrassa, pavattiggahaṇaṃ tathā;",
  "tika-abh01t:43_0": "Therassa vācanāmagga-tappabhāvitatāpi ca.",
  "tika-abh01t:44_0": "“Paṭivedhā tathā buddha-vacanādīhi ādito;",
  "tika-abh01t:45_0": "Ābhidhammikabhāvassa, sādhanaṃ sabbadassino.",
  "tika-abh01t:46_0": "“Vinayenātha gosiṅga-suttena ca mahesinā;",
  "tika-abh01t:47_0": "Bhāsitattassa saṃsiddhi, nidānena ca dīpitā.",
  "tika-abh01t:48_0": "“Pakāsetvā imaṃ sabbaṃ, paṭiññātakathā katā;",
  "tika-abh01t:49_0": "Aṭṭhasāliniyā etaṃ, sannivesaṃ vibhāvaye”ti.",
  "tika-abh01t:50_0": "Vacanatthavijānanena viditābhidhammasāmaññatthassa abhidhammakathā vuccamānā sobheyyāti abhidhammaparijānanameva",
  "tika-abh01t:50_1": "ādimhi yuttarūpanti tadatthaṃ pucchati “tattha kenaṭṭhena abhidhammo”ti.",
  "tika-abh01t:50_2": "Tattha tatthāti “abhidhammassa atthaṃ pakāsayissāmī”ti yadidaṃ vuttaṃ, tasmiṃ.",
  "tika-abh01t:50_3": "“Yassa atthaṃ pakāsayissāmī”ti paṭiññātaṃ,",
  "tika-abh01t:50_4": "so abhidhammo kenaṭṭhena abhidhammoti attho.",
  "tika-abh01t:50_5": "Tatthāti vā “abhidhammakatha”nti etasmiṃ vacane yo abhidhammo vutto,",
  "tika-abh01t:50_6": "so kenaṭṭhena abhidhammoti attho.",
  "tika-abh01t:50_7": "Dhammātirekadhammavisesaṭṭhenāti ettha dhammo atireko dhammātireko,",
  "tika-abh01t:50_8": "suttantādhikā pāḷīti attho.",
  "tika-abh01t:50_9": "Dhammo viseso dhammaviseso dhammātisayo,",
  "tika-abh01t:50_10": "vicittā pāḷīti attho,",
  "tika-abh01t:50_11": "dhammātirekadhammavisesā eva attho dhammātirekadhammavisesaṭṭho.",
  "tika-abh01t:50_12": "Dvinnampi atthānaṃ abhidhammasaddassa atthabhāvena sāmaññato ekavacananiddeso kato.",
  "tika-abh01t:50_13": "Tasmāti yasmā “abhikkamanti,",
  "tika-abh01t:50_14": "abhikkantavaṇṇā”tiādīsu viya atirekavisesaṭṭhadīpako abhisaddo,",
  "tika-abh01t:50_15": "tasmā ayampi dhammo dhammātirekadhammavisesaṭṭhena “abhidhammo”ti vuccatīti sambandho.",
  "tika-abh01t:51_0": "Tattha siyā –",
  "tika-abh01t:51_1": "“abhikkamanti,",
  "tika-abh01t:51_2": "abhikkantavaṇṇā”ti ettha dhātusaddassa purato payujjamāno abhisaddo kiriyāya atirekavisesabhāvadīpako hotīti yuttaṃ upasaggabhāvato,",
  "tika-abh01t:51_3": "dhammasaddo pana na dhātusaddoti etasmā purato abhisaddo payogameva nārahati.",
  "tika-abh01t:51_4": "Athāpi payujjeyya,",
  "tika-abh01t:51_5": "kiriyāvisesakā upasaggā,",
  "tika-abh01t:51_6": "na ca dhammo kiriyāti dhammassa atirekavisesabhāvadīpanaṃ na yuttanti?",
  "tika-abh01t:51_7": "No na yuttaṃ.",
  "tika-abh01t:51_8": "Aññassapi hi upasaggassa adhātusaddā purato payujjamānassa akiriyāyapi atirekavisesabhāvadīpakassa dassanatoti",
  "tika-abh01t:51_9": "etamatthaṃ vibhāvetuṃ atichattādiudāharaṇaṃ dassento āha “yathā”tiādi.",
  "tika-abh01t:51_10": "Evamevāti yathā chattātirekachattavisesādiatthena atichattādayo honti atisaddassa upasaggassa adhātusaddassapi",
  "tika-abh01t:51_11": "purato payujjamānassa akiriyāya ca tabbhāvadīpakattā,",
  "tika-abh01t:51_12": "evamayampi dhammo dhammātirekadhammavisesaṭṭhena “abhidhammo”ti vuccati abhi-",
  "tika-abh01t:51_13": "saddassa upasaggassa adhātusaddassapi purato payujjamānassa akiriyāya ca tabbhāvadīpakattāti adhippāyo.",
  "tika-abh01t:52_0": "Ekadeseneva vibhattāti “katame ca,",
  "tika-abh01t:52_1": "bhikkhave,",
  "tika-abh01t:52_2": "pañcakkhandhā?",
  "tika-abh01t:52_3": "Rūpakkhandho…pe…",
  "tika-abh01t:52_4": "viññāṇakkhandho.",
  "tika-abh01t:52_5": "Katamo ca,",
  "tika-abh01t:52_6": "bhikkhave,",
  "tika-abh01t:52_7": "rūpakkhandho?",
  "tika-abh01t:52_8": "Yaṃ kiñci rūpaṃ atītā…pe…",
  "tika-abh01t:52_9": "santike vā,",
  "tika-abh01t:52_10": "ayaṃ vuccati rūpakkhandho”tievamādinā uddesaniddesamatteneva vibhattā,",
  "tika-abh01t:52_11": "“tattha katamaṃ rūpaṃ atīta”ntievamādinā paṭiniddesassa abhidhammabhājanīyassa pañhapucchakassa ca abhāvā na nippadesena.",
  "tika-abh01t:52_12": "Abhidhammaṃ patvā pana…pe…",
  "tika-abh01t:52_13": "nippadesatova vibhattā,",
  "tika-abh01t:52_14": "tasmā ayampi dhammo dhammātirekadhammavisesaṭṭhena “abhidhammo”ti vuccati nippadesānaṃ tiṇṇampi nayānaṃ",
  "tika-abh01t:52_15": "atirekapāḷibhāvato visesapāḷibhāvato cāti adhippāyo.",
  "tika-abh01t:52_16": "Suttante bāvīsatiyā indriyānaṃ ekato anāgatattā indriyavibhaṅge suttantabhājanīyaṃ natthi.",
  "tika-abh01t:52_17": "“Avijjāpaccayā saṅkhārā sambhavantī”tiādinā paṭiccasamuppāde tassa tassa paccayadhammassa paccayuppannadhammānaṃ paccayabhāvo uddiṭṭho,",
  "tika-abh01t:52_18": "uddiṭṭhadhammānañca kusalādibhāvo pucchitvā vissajjetabbo,",
  "tika-abh01t:52_19": "na cettha “avijjāsaṅkhārā”ti evaṃ vutto uddeso atthīti pañhapucchakaṃ natthi.",
  "tika-abh01t:52_20": "Suttante pañca sikkhāpadāni uddiṭṭhāni pāṇātipātā veramaṇītiādīni.",
  "tika-abh01t:52_21": "Sā pana veramaṇī yadi sabhāvakiccādivasena vibhajīyeyya,",
  "tika-abh01t:52_22": "“ārati viratī”tiādinā abhidhammabhājanīyameva hoti.",
  "tika-abh01t:52_23": "Athāpi cittuppādavasena vibhajīyeyya,",
  "tika-abh01t:52_24": "tathāpi abhidhammabhājanīyameva hoti.",
  "tika-abh01t:52_25": "Añño pana veramaṇīnaṃ vibhajitabbappakāro natthi,",
  "tika-abh01t:52_26": "yena pakārena suttantabhājanīyaṃ vattabbaṃ siyā.",
  "tika-abh01t:52_27": "Tasmā sikkhāpadavibhaṅge suttantabhājanīyaṃ natthi.",
  "tika-abh01t:53_0": "Vacanatthato abhidhamme ñāte paricchedato ñāpetuṃ āha “pakaraṇaparicchedato”tiādi.",
  "tika-abh01t:53_1": "Katipayāva pañhavārā avasesāti dhammahadayavibhaṅge anāgatā hutvā mahādhammahadaye āgatā dhammahadayavibhaṅgavacanavasena",
  "tika-abh01t:53_2": "avasesā katipayāva pañhavārāti attho.",
  "tika-abh01t:53_3": "Ettheva saṅgahitāti “apubbaṃ natthī”ti vuttaṃ.",
  "tika-abh01t:53_4": "Appamattikāva tanti avasesāti dhammahadayavibhaṅge anāgantvā mahādhammahadaye āgatatantito yadi pathavīādīnaṃ",
  "tika-abh01t:53_5": "vitthārakathā mahādhātukathā rūpakaṇḍadhātuvibhaṅgādīsu,",
  "tika-abh01t:53_6": "atha dhātukathāya vitthārakathā dhātukathāya anāgantvā mahādhātukathāya āgatatanti appamattikāvāti adhippāyo.",
  "tika-abh01t:54_0": "Yaṃ pana vuttaṃ “sāvakabhāsitattā chaḍḍetha na”nti,",
  "tika-abh01t:54_1": "taṃ buddhabhāsitabhāvadassanena paṭisedhetuṃ “sammāsambuddho hī”tiādimāha.",
  "tika-abh01t:54_2": "Catūsu pañhesūti “upalabbhati nupalabbhatī”ti paṭiññāya gahitāya paṭikkhepagahaṇatthaṃ “yo saccikaṭṭho”ti",
  "tika-abh01t:54_3": "vuttaṃ saccikaṭṭhaṃ nissayaṃ katvā upādāya pavattā dvepi pañcakā eko pañho,",
  "tika-abh01t:54_4": "“sabbatthā”ti sarīraṃ sabbaṃ vā desaṃ upādāya pavattā eko,",
  "tika-abh01t:54_5": "“sabbadā”ti kālamupādāya eko,",
  "tika-abh01t:54_6": "“sabbesū”ti yadi khandhāyatanādayo gahitā,",
  "tika-abh01t:54_7": "te upādāya pavattā,",
  "tika-abh01t:54_8": "atha pana “yo saccikaṭṭho sabbattha sabbadā”ti etehi na koci saccikaṭṭho deso kālo vā aggahito atthi,",
  "tika-abh01t:54_9": "te pana sāmaññavasena gahetvā anuyogo kato,",
  "tika-abh01t:54_10": "na bhedavasenāti bhedavasena gahetvā anuyuñjituṃ “sabbesū”ti vuttā saccikaṭṭhadesakālappadese upādāya ca pavattā ekoti etesu catūsu.",
  "tika-abh01t:54_11": "Dvinnaṃ pañcakānanti ettha “puggalo upalabbhati…pe…",
  "tika-abh01t:54_12": "micchā”ti ekaṃ,",
  "tika-abh01t:54_13": "“puggalo nupalabbhati…pe…",
  "tika-abh01t:54_14": "micchā”ti ekaṃ,",
  "tika-abh01t:54_15": "“tvaṃ ce pana maññasi…pe…",
  "tika-abh01t:54_16": "idaṃ te micchā”ti ekaṃ,",
  "tika-abh01t:54_17": "“ese ce dunniggahite…pe…",
  "tika-abh01t:54_18": "idaṃ te micchā”ti ekaṃ,",
  "tika-abh01t:54_19": "“na hevaṃ niggahetabbe,",
  "tika-abh01t:54_20": "tena hi yaṃ niggaṇhāsi…pe…",
  "tika-abh01t:54_21": "sukatā paṭipādanā”ti ekanti evaṃ niggahakaraṇaṃ,",
  "tika-abh01t:54_22": "paṭikammakaraṇaṃ,",
  "tika-abh01t:54_23": "niggahassa suniggahabhāvaṃ icchato paṭiññāṭhapanena paṭikammaveṭhanaṃ,",
  "tika-abh01t:54_24": "paṭikammassa duppaṭikammabhāvaṃ icchato taṃnidassanena niggahassa dunniggahabhāvadassanena niggahanibbeṭhanaṃ,",
  "tika-abh01t:54_25": "aniggahabhāvāropanādinā chedoti ayaṃ eko pañcako,",
  "tika-abh01t:54_26": "yo aṭṭhakathāyaṃ anulomapañcakapaṭikammacatukkaniggahacatukkaupanayanacatukkanigamanacatukka nāmehi sakavādipubbapakkhe",
  "tika-abh01t:54_27": "anulomapaccanīkapañcakoti vutto,",
  "tika-abh01t:54_28": "paravādipubbapakkhe ca evameva paccanīyānulomapañcakoti vutto.",
  "tika-abh01t:54_29": "Evaṃ dve pañcakā veditabbā.",
  "tika-abh01t:54_30": "Evaṃ sesapañhesupīti aṭṭha pañcakā aṭṭhamukhā vādayuttīti vuttā.",
  "tika-abh01t:54_31": "Yuttīti upāyo,",
  "tika-abh01t:54_32": "vādassa yutti vādayutti,",
  "tika-abh01t:54_33": "vādappavattanassa upāyoti attho.",
  "tika-abh01t:55_0": "Anulomapaccanīkapañcake ādiniggahaṃ dassetvā paccanīyānulomapañcake ca ādiniggahameva dassetvā mātikaṃ dīpetuṃ “sā panesā”tiādimāha.",
  "tika-abh01t:55_1": "Puggaloti attā satto jīvo.",
  "tika-abh01t:55_2": "Upalabbhatīti paññāya upagantvā labbhati.",
  "tika-abh01t:55_3": "Saccikaṭṭhaparamaṭṭhenāti māyāmarīciādayo viya nābhūtākārena,",
  "tika-abh01t:55_4": "anussavādīhi gahetabbā viya na anuttamatthabhāvena,",
  "tika-abh01t:55_5": "atha kho bhūtena uttamatthabhāvena upalabbhatīti pucchati.",
  "tika-abh01t:55_6": "Itaro tādisaṃ icchanto paṭijānāti.",
  "tika-abh01t:55_7": "Puna yo saccikaṭṭhaparamaṭṭhena upalabbhati,",
  "tika-abh01t:55_8": "so saccikaṭṭhaparamaṭṭhato añño tadādhāro,",
  "tika-abh01t:55_9": "aññatra vā tehi,",
  "tika-abh01t:55_10": "tesaṃ vā ādhārabhūto,",
  "tika-abh01t:55_11": "anañño vā tato ruppanādisabhāvato sappaccayādisabhāvato vā upalabbhamāno āpajjatīti anuyuñjati “yo saccikaṭṭho…pe…",
  "tika-abh01t:55_12": "paramaṭṭhenā”ti.",
  "tika-abh01t:55_13": "Itaro puggalassa rūpādīhi aññattaṃ anaññattañca anicchanto “na heva”nti paṭikkhipati.",
  "tika-abh01t:55_14": "Puna sakavādī paṭiññāya ekattāpannaṃ appaṭikkhipitabbaṃ paṭikkhipatīti katvā niggahaṃ āropento āha “ājānāhi niggaha”nti.",
  "tika-abh01t:55_15": "“Puggalo nupalabbhatī”ti puṭṭho sakavādī puggaladiṭṭhiṃ paṭisedhento “āmantā”ti paṭijānāti.",
  "tika-abh01t:55_16": "Puna itaro yo saccikaṭṭhena nupalabbhati puggalo,",
  "tika-abh01t:55_17": "so saccikaṭṭhaparamaṭṭhato añño vā anañño vā nupalabbhatīti āpajjati aññassa pakārassa abhāvāti anuyuñjati “yo saccikaṭṭho…pe…",
  "tika-abh01t:55_18": "paramaṭṭhenā”ti.",
  "tika-abh01t:55_19": "Yasmā pana puggalo sabbena sabbaṃ nupalabbhati,",
  "tika-abh01t:55_20": "tasmā tassa aññattānaññattānuyogo ananuyogo puggalaladdhiṃ paṭisedhentassa anāpajjanatoti “na heva”nti paṭikkhipati.",
  "tika-abh01t:55_21": "Itaro paṭiññāya āpajjanalesameva passanto aviparītaṃ atthaṃ asambujjhantoyeva niggahaṃ āropeti “ājānāhi niggaha”nti.",
  "tika-abh01t:56_0": "Itīti yaṃ disvā mātikā ṭhapitā,",
  "tika-abh01t:56_1": "evaṃ desitattāti adhippāyo.",
  "tika-abh01t:56_2": "Yathā kinti yena pakārena buddhabhāsitaṃ nāma jātaṃ,",
  "tika-abh01t:56_3": "taṃ nidassanaṃ kinti attho.",
  "tika-abh01t:56_4": "Yatonidānanti yaṃkāraṇā chaajjhattikabāhirāyatanādinidānanti attho.",
  "tika-abh01t:56_5": "Papañcasaññāsaṅkhāti taṇhāmānadiṭṭhipapañcasampayuttā saññākoṭṭhāsā.",
  "tika-abh01t:56_6": "Samudācarantīti ajjhācaranti.",
  "tika-abh01t:56_7": "Ettha ceti etesu āyatanādīsu taṇhāmānadiṭṭhīhi abhinanditabbaṃ abhivaditabbaṃ ajjhositabbañca natthi ce.",
  "tika-abh01t:56_8": "Nanu natthiyeva,",
  "tika-abh01t:56_9": "kasmā “natthi ce”ti vuttanti?",
  "tika-abh01t:56_10": "Saccaṃ natthi,",
  "tika-abh01t:56_11": "appahīnābhinandanābhivadanajjhosānānaṃ pana puthujjanānaṃ abhinanditabbādippakārāni āyatanādīni hontīti tesaṃ na sakkā “natthī”ti vattuṃ,",
  "tika-abh01t:56_12": "pahīnābhinandanādīnaṃ pana sabbathā natthīti “natthi ce”ti vuttaṃ.",
  "tika-abh01t:56_13": "Esevantoti abhinandanādīnaṃ natthibhāvakaro maggo tappaṭippassaddhibhūtaṃ phalaṃ vā rāgānusayādīnaṃ anto avasānaṃ,",
  "tika-abh01t:56_14": "appavattīti attho.",
  "tika-abh01t:57_0": "Jānaṃ jānātīti sabbaññutaññāṇena jānitabbaṃ jānāti.",
  "tika-abh01t:57_1": "Na hi padesañāṇavā jānitabbaṃ sabbaṃ jānātīti.",
  "tika-abh01t:57_2": "Passaṃ passatīti dibbacakkhupaññācakkhudhammacakkhubuddhacakkhusamantacakkhusaṅkhātehi pañcahi cakkhūhi passitabbaṃ passati.",
  "tika-abh01t:57_3": "Atha vā jānaṃ jānātīti yathā aññe savipallāsā kāmarūpapariññāvādino jānantāpi vipallāsavasena jānanti,",
  "tika-abh01t:57_4": "na evaṃ bhagavā,",
  "tika-abh01t:57_5": "bhagavā pana pahīnavipallāsattā jānanto jānātiyeva,",
  "tika-abh01t:57_6": "diṭṭhidassanassa ca abhāvā passanto passatiyevāti attho.",
  "tika-abh01t:57_7": "Cakkhubhūtoti paññācakkhumayattā sattesu ca taduppādanato lokassa cakkhubhūto.",
  "tika-abh01t:57_8": "Ñāṇabhūtoti etassa ca evameva attho daṭṭhabbo.",
  "tika-abh01t:57_9": "Dhammā bodhipakkhiyā.",
  "tika-abh01t:57_10": "Brahmā maggo,",
  "tika-abh01t:57_11": "tehi uppannattā lokassa ca taduppādanato tabbhūto.",
  "tika-abh01t:57_12": "Vattāti catusaccadhamme vadatīti vattā.",
  "tika-abh01t:57_13": "Pavattāti ciraṃ saccappaṭivedhaṃ pavattento vadatīti pavattā.",
  "tika-abh01t:57_14": "Atthassa ninnetāti atthaṃ uddharitvā dassetā,",
  "tika-abh01t:57_15": "paramatthaṃ vā nibbānaṃ pāpayitā.",
  "tika-abh01t:57_16": "Amatassa dātāti amatasacchikiriyaṃ sattesu uppādento amataṃ dadātīti amatassa dātā.",
  "tika-abh01t:57_17": "Bodhipakkhiyadhammānaṃ tadāyattabhāvato dhammassāmī.",
  "tika-abh01t:57_18": "Suvaṇṇāliṅganti suvaṇṇamayaṃ āliṅgaṃ khuddakamudiṅgaṃ.",
  "tika-abh01t:57_19": "Supupphitasatapattapadumamiva sassirikaṃ sasobhaṃ supupphitasatapattasassirikaṃ.",
  "tika-abh01t:58_0": "Anumoditakālato paṭṭhāya…pe…",
  "tika-abh01t:58_1": "buddhabhāsitaṃ nāma jātanti etena anumodanā buddhabhāsitabhāvassa kāraṇanti ayamattho vutto viya dissati,",
  "tika-abh01t:58_2": "evañca sati kathāvatthussa buddhabhāsitabhāvo na siyā ananumoditattā,",
  "tika-abh01t:58_3": "tasmā evamettha attho daṭṭhabbo –",
  "tika-abh01t:58_4": "“mahākaccāyano evaṃ vibhajissatī”ti disvā bhagavā mātikaṃ nikkhipitvā vihāraṃ paviṭṭho,",
  "tika-abh01t:58_5": "tatheva ca thero bhagavatā dinnanayena ṭhapitamātikāya vibhajīti buddhabhāsitaṃ nāma jātaṃ,",
  "tika-abh01t:58_6": "taṃ pana anumodanāya pākaṭaṃ jātanti etamatthaṃ sandhāya “evaṃ satthārā…pe…",
  "tika-abh01t:58_7": "nāma jāta”nti vuttanti.",
  "tika-abh01t:59_0": "Idāni pāḷiyā sannivesaṃ dassetuṃ “tattha dhammasaṅgaṇīpakaraṇe”tiādimāha.",
  "tika-abh01t:59_1": "Kāmāvacarakusalato aṭṭhāti kāmāvacarakusale cattāro khandhe gahetvā tato aṭṭha cittāni uddharati.",
  "tika-abh01t:59_2": "Paṭhamā vibhattītipi vadanti.",
  "tika-abh01t:59_3": "Ekūnanavuti cittānīti yattha etāni cittāni vibhattāni,",
  "tika-abh01t:59_4": "te pāḷippadesā “ekūnanavuti cittānī”ti vuttā.",
  "tika-abh01t:59_5": "Tesañca samudāyo cittavibhatti,",
  "tika-abh01t:59_6": "tasmā upapannametaṃ “ekūnanavuti cittāni cittavibhattī”ti.",
  "tika-abh01t:59_7": "Mātikañca uddisitvā tattha ekekaṃ padaṃ uddharitvā yasmā cittāni vibhattāni,",
  "tika-abh01t:59_8": "tasmā mātikāpi cittavibhattiantogadhāyevāti cittuppādakaṇḍaṃ mātikāpadabhājanīyavasena duvidhanti idampi vacanaṃ yujjati.",
  "tika-abh01t:60_0": "Mūlatoti “tīṇi kusalamūlānī”tiādinā kusalādīnaṃ mūlavasena saṅkhipitvā vacanaṃ.",
  "tika-abh01t:60_1": "“Vedanākkhandho”tiādinā khandhato.",
  "tika-abh01t:60_2": "“Kāyakamma”ntiādinā dvārato.",
  "tika-abh01t:60_3": "“Sukhabhūmiyaṃ kāmāvacare”tiādinā bhūmito.",
  "tika-abh01t:60_4": "Atthoti hetuphalaṃ.",
  "tika-abh01t:60_5": "Dhammoti hetu.",
  "tika-abh01t:60_6": "“Tīṇi kusalamūlāni tīṇi akusalamūlānī”tiādinā hetuvasena saṅgaho dhammato nikkhepo.",
  "tika-abh01t:60_7": "“Taṃsampayutto,",
  "tika-abh01t:60_8": "taṃsamuṭṭhānā tadekaṭṭhā ca kilesā”tiādinā hetuphalavasena saṅgaho atthato nikkhepo.",
  "tika-abh01t:60_9": "Atha vā dhammoti bhāsito.",
  "tika-abh01t:60_10": "Atthoti bhāsitattho.",
  "tika-abh01t:60_11": "“Tayo kusalahetū”ti dhammo.",
  "tika-abh01t:60_12": "“Tattha katame tayo kusalahetū alobho”tiādi attho,",
  "tika-abh01t:60_13": "so ca dhammo.",
  "tika-abh01t:60_14": "“Tattha katamo alobho”tiādi atthoti evaṃ atthadhammavasena nikkhepo veditabbo.",
  "tika-abh01t:60_15": "Nāmatoti “tīṇi kusalamūlānī”ti vuttadhammānaṃ alobhotiādināmavasena.",
  "tika-abh01t:60_16": "Liṅgatoti uddiṭṭhassa ekasseva dhammassa “alobho alubbhanā alubbhitatta”nti purisādiliṅgavasena nikkhepo.",
  "tika-abh01t:61_0": "Gaṇanacāranti gaṇanappavattiṃ.",
  "tika-abh01t:61_1": "Samānentīti samānaṃ karonti pūrenti,",
  "tika-abh01t:61_2": "tathā samānetabbanti etthāpi.",
  "tika-abh01t:61_3": "“Vijjābhāgino avijjābhāgino”ti evamādīsu ettha viññātesu ābhidhammikattherā suttantaṃ suṇantā cintentā",
  "tika-abh01t:61_4": "ca suttantesu “vijjābhāgino”tiādīsu āgatesu atthassa viññātattā na kilamantīti etamatthaṃ sandhāya vuttaṃ",
  "tika-abh01t:61_5": "“ābhidhammikattherānaṃ…pe…",
  "tika-abh01t:61_6": "akilamatthaṃ ṭhapitā”ti.",
  "tika-abh01t:62_0": "Anamataggoti aññātaggo.",
  "tika-abh01t:62_1": "Khandhantaranti khandhanānattaṃ,",
  "tika-abh01t:62_2": "khandhameva vā.",
  "tika-abh01t:62_3": "Gahetuṃ asakkuṇeyyattā saṇhaṃ,",
  "tika-abh01t:62_4": "sukhumāya paññāya gahetabbato sukhumañca dhammaṃ saṇhasukhumadhammaṃ.",
  "tika-abh01t:62_5": "Balavatā ñāṇavegena pavattattā balavato ñāṇavegassa nimittabhāvato ca balavaṃ.",
  "tika-abh01t:62_6": "Gambhīrameva gambhīragataṃ,",
  "tika-abh01t:62_7": "gambhīrāni vā gatāni gamanāni etassa santīti gambhīragataṃ.",
  "tika-abh01t:62_8": "Yathānupubbanti yathānupubbena.",
  "tika-abh01t:62_9": "Nikhilenāti niravasesena desitaṃ,",
  "tika-abh01t:62_10": "pañcakhilarahitena vā bhagavatā desitaṃ.",
  "tika-abh01t:62_11": "Rūpagataṃvāti hatthagataṃ rūpaṃ viya cakkhunā.",
  "tika-abh01t:62_12": "“Paṭivedhañāṇena samantapaṭṭhānaṃ yo passati,",
  "tika-abh01t:62_13": "so attheva,",
  "tika-abh01t:62_14": "no natthī”ti attānaṃ sandhāya thero vadatīti.",
  "tika-abh01t:63_0": "Khuddakavatthuvibhaṅge āgatesu ekādhikesu aṭṭhasu kilesasatesu aṭṭhasatataṇhāvicaritāni apanetvā sesā",
  "tika-abh01t:63_1": "dvāsaṭṭhi diṭṭhiyo ca uppannānuppannabhāvena diguṇitāni diyaḍḍhakilesasahassāni dasādhikāni honti,",
  "tika-abh01t:63_2": "appakaṃ pana ūnamadhikaṃ vā na gaṇanūpagaṃ hotīti “diyaḍḍhakilesasahassa”nti vuttaṃ.",
  "tika-abh01t:63_3": "Itaresaṃ atītādibhāvāmasanā aggahaṇaṃ khepane daṭṭhabbaṃ.",
  "tika-abh01t:64_0": "Mecakapaṭāti nīlanibhā paṭā.",
  "tika-abh01t:64_1": "Cittasamuṭṭhānā vaṇṇadhātūti cittapaccayautusamuṭṭhānā vaṇṇadhātūti attho gahetabbo. Kasmā?",
  "tika-abh01t:64_2": "Na hi cittasamuṭṭhānaṃ rūpaṃ bahi nigacchatīti,",
  "tika-abh01t:64_3": "cittasamuṭṭhānarūpaparamparāya āgatattā pana evaṃ vuttaṃ.",
  "tika-abh01t:64_4": "Atha vā cittasamuṭṭhānā vaṇṇadhātūti ettha paccayautusaddānaṃ lopaṃ katvā soyeva pubbe vutto attho suvaṇṇatā sussaratā viya.",
  "tika-abh01t:64_5": "Ettha hi “sussaratā”ti upādinnakādhikāre āgataṃ,",
  "tika-abh01t:64_6": "na ca saddo upādinnako atthi,",
  "tika-abh01t:64_7": "tasmā upādinnakarūpaoṭṭhatāluādinissayattā evaṃ vuttanti,",
  "tika-abh01t:64_8": "evametthāpi cittapaccayautusamuṭṭhānaṃ sandhāya “cittasamuṭṭhānā vaṇṇadhātū”ti vadati.",
  "tika-abh01t:65_0": "Kāyasakkhinti paccakkhaṃ.",
  "tika-abh01t:65_1": "Dantāvaraṇanti oṭṭhadvayaṃ.",
  "tika-abh01t:65_2": "Mukhādānanti mukhavivaraṃ.",
  "tika-abh01t:65_3": "Siliṭṭhanti saṃgataṃ susaṇṭhitaṃ.",
  "tika-abh01t:65_4": "Sare nimittaṃ gahetvāti “dhammo eso vuccatī”ti dhammassaravasena nimittaṃ gahetvā,",
  "tika-abh01t:65_5": "na kilesānubyañjanavasena.",
  "tika-abh01t:65_6": "Ekappahārenāti ettha pahāroti divasassa tatiyo bhāgo vuccati.",
  "tika-abh01t:65_7": "Evaṃ santeti pubbe vuttamaggahetvā vācanāmaggassa therappabhavattavacanameva gahetvā tena purimavacanañca paṭikkhipanto codeti.",
  "tika-abh01t:66_0": "Tenetametassāti vinayassa.",
  "tika-abh01t:66_1": "Attatthaparatthādibhedeti yo taṃ suttaṃ sajjhāyati suṇāti vāceti cinteti deseti,",
  "tika-abh01t:66_2": "suttena saṅgahito sīlādiattho tassapi hoti,",
  "tika-abh01t:66_3": "tena parassa sādhetabbato parassapi hotīti tadubhayaṃ taṃ suttaṃ sūceti dīpeti.",
  "tika-abh01t:66_4": "Tathā diṭṭhadhammikasamparāyikatthe lokiyalokuttarattheti evamādibhede atthe ādisaddena saṅgaṇhāti.",
  "tika-abh01t:66_5": "Atthasaddo cāyaṃ hitapariyāyavacanaṃ,",
  "tika-abh01t:66_6": "na bhāsitatthavacanaṃ.",
  "tika-abh01t:66_7": "Yadi siyā,",
  "tika-abh01t:66_8": "suttaṃ attanopi bhāsitatthaṃ sūceti parasuttassapīti ayamattho siyā,",
  "tika-abh01t:66_9": "suttena ca yo attho pakāsito,",
  "tika-abh01t:66_10": "so tasseva hotīti na tena parattho sūcito hoti,",
  "tika-abh01t:66_11": "tena ca sūcetabbassa paratthassa nivattetabbassa abhāvā attaggahaṇaṃ na kattabbaṃ,",
  "tika-abh01t:66_12": "attatthaparatthavinimuttassa bhāsitatthassa abhāvā ādiggahaṇañca na kattabbaṃ,",
  "tika-abh01t:66_13": "tasmā yathāvuttassa atthassa sutte asambhavato suttādhārassa puggalassa vasena attatthaparatthā vuttā.",
  "tika-abh01t:67_0": "Atha vā suttaṃ anapekkhitvā ye attatthādayopi atthappabhedā vuttā niddese “attattho parattho ubhayattho",
  "tika-abh01t:67_1": "diṭṭhadhammiko attho samparāyiko attho uttāno attho gambhīro attho guḷho attho paṭicchanno attho neyyo",
  "tika-abh01t:67_2": "attho nīto attho anavajjo attho nikkileso attho vodāno attho paramattho attho”ti,",
  "tika-abh01t:67_3": "te suttaṃ sūcetīti attho.",
  "tika-abh01t:67_4": "Atha vā “attanā ca appiccho hotī”ti attatthaṃ,",
  "tika-abh01t:67_5": "“appicchakathañca paresaṃ kattā hotī”ti paratthaṃ sūcetīti.",
  "tika-abh01t:67_6": "Evaṃ “attanā ca pāṇātipātā paṭivirato hotī”tiādisuttāni yojetabbāni.",
  "tika-abh01t:67_7": "Vinayābhidhammehi ca visesetvā suttasaddassa attho vattabbo,",
  "tika-abh01t:67_8": "tasmā veneyyajjhāsayavasappavattāya desanāya attahitaparahitādīni sātisayaṃ pakāsitāni honti,",
  "tika-abh01t:67_9": "na āṇādhammasabhāvavasappavattāyāti idameva “atthānaṃ sūcanato sutta”nti vuttaṃ.",
  "tika-abh01t:68_0": "Sutte ca āṇādhammasabhāvā veneyyajjhāsayaṃ anuvattanti,",
  "tika-abh01t:68_1": "na vinayābhidhammesu viya veneyyajjhāsayo āṇādhammasabhāve anuvattati,",
  "tika-abh01t:68_2": "tasmā veneyyānaṃ ekantahitapaṭilābhasaṃvattanikā suttantadesanā hotīti “suvuttā cettha atthā”tiādi vuttaṃ.",
  "tika-abh01t:68_3": "Pasavatīti phalati.",
  "tika-abh01t:68_4": "“Suttāṇā”ti etassa atthaṃ pakāsetuṃ “suṭṭhu ca ne tāyatī”ti vuttaṃ.",
  "tika-abh01t:68_5": "Attatthaparatthādividhānesu ca suttassa pamāṇabhāvo tesañca saṅgāhakattaṃ yojetabbaṃ,",
  "tika-abh01t:68_6": "tadatthappakāsane padhānattā suttassa itarehi visesanañca.",
  "tika-abh01t:68_7": "Etanti “atthānaṃ sūcanato”tiādikaṃ atthavacanaṃ.",
  "tika-abh01t:68_8": "Etassāti suttassa.",
  "tika-abh01t:69_0": "Abhikkamantīti ettha abhi-",
  "tika-abh01t:69_1": "saddo kamanassa vuddhibhāvaṃ atirekattaṃ dīpeti.",
  "tika-abh01t:69_2": "Abhikkantenāti ca ettha kantiyā adhikattaṃ visesabhāvanti yuttaṃ kiriyāvisesakattā upasaggassa.",
  "tika-abh01t:69_3": "Abhiññātā, abhirājā,",
  "tika-abh01t:69_4": "abhivinayeti ettha lakkhaṇapūjitaparicchinnesu rattiādīsu abhi-",
  "tika-abh01t:69_5": "saddo vattatīti kathametaṃ yujjeyyāti?",
  "tika-abh01t:69_6": "Lakkhaṇakaraṇañāṇapūjanaparicchedakiriyādīpanato tāhi ca kiriyāhi rattirājavinayānaṃ yuttattā.",
  "tika-abh01t:69_7": "Bhāvanāpharaṇavuddhīhi vuddhimanto.",
  "tika-abh01t:69_8": "Ārammaṇādīhīti ārammaṇasampayuttakammadvārapaṭipadādīhi.",
  "tika-abh01t:69_9": "Avisiṭṭhanti aññamaññavisiṭṭhesu vinayasuttantābhidhammesu avisiṭṭhaṃ samānaṃ piṭakasaddanti attho.",
  "tika-abh01t:69_10": "Yathāvuttenevāti “evaṃ duvidhatthenā”tiādinā nayena.",
  "tika-abh01t:70_0": "Kathetabbānaṃ atthānaṃ desakāyattena āṇādividhinā atisajjanaṃ pabodhanaṃ desanā.",
  "tika-abh01t:70_1": "Sāsitabbapuggalagatena yathāparādhādinā sāsitabbabhāvena anusāsanaṃ vinayanaṃ sāsanaṃ.",
  "tika-abh01t:70_2": "Kathetabbassa saṃvarāsaṃvarādino atthassa kathanaṃ vacanapaṭibaddhakaraṇaṃ kathā. Bheda-",
  "tika-abh01t:70_3": "saddo visuṃ visuṃ yojetabbo “desanābhedaṃ sāsanabhedaṃ kathābhedañca yathārahaṃ paridīpaye”ti.",
  "tika-abh01t:70_4": "Bhedanti nānattaṃ,",
  "tika-abh01t:70_5": "nānākaraṇanti attho.",
  "tika-abh01t:70_6": "Sikkhā ca pahānāni ca gambhīrabhāvo ca sikkhāpahānagambhīrabhāvaṃ,",
  "tika-abh01t:70_7": "tañca paridīpaye.",
  "tika-abh01t:70_8": "Yanti pariyattiādiṃ.",
  "tika-abh01t:70_9": "Yathāti upārambhādihetu pariyāpuṇanādippakārehi.",
  "tika-abh01t:71_0": "Tīsupi cetesu ete dhammatthadesanāpaṭivedhāti ettha tantiattho tantidesanā tantiatthapaṭivedho ca tantivisayā",
  "tika-abh01t:71_1": "hontīti vinayapiṭakādīnaṃ atthadesanāpaṭivedhādhārabhāvo yutto,",
  "tika-abh01t:71_2": "piṭakāni pana tantiyoyevāti dhammādhārabhāvo kathaṃ yujjeyyāti?",
  "tika-abh01t:71_3": "Tantisamudāyassa avayavatantiyā ādhārabhāvato,",
  "tika-abh01t:71_4": "dhammādīnañca dukkhogāhabhāvato tehi vinayādayo gambhīrāti vinayādīnañca catubbidho gambhīrabhāvo vutto,",
  "tika-abh01t:71_5": "tasmā “dhammādayo eva dukkhogāhattā gambhīrā,",
  "tika-abh01t:71_6": "na vinayādayo”ti na codetabbametaṃ.",
  "tika-abh01t:71_7": "Tattha paṭivedhassa dukkarabhāvato dhammatthānaṃ,",
  "tika-abh01t:71_8": "desanāñāṇassa dukkarabhāvato desanāya ca dukkhogāhabhāvo veditabbo.",
  "tika-abh01t:71_9": "Paṭivedhassa pana uppādetuṃ asakkuṇeyyattā tabbisayañāṇuppattiyā ca dukkarabhāvato dukkhogāhatā veditabbā.",
  "tika-abh01t:72_0": "Hetumhi ñāṇaṃ dhammapaṭisambhidāti etena vacanatthena dhammassa hetubhāvo kathaṃ ñātabboti?",
  "tika-abh01t:72_1": "“Dhammapaṭisambhidā”ti etassa samāsapadassa avayavapadatthaṃ dassentena “hetumhi ñāṇa”nti vuttattā.",
  "tika-abh01t:72_2": "“Dhamme paṭisambhidā”ti ettha hi “dhamme”ti etassa atthaṃ dassentena “hetumhī”ti vuttaṃ,",
  "tika-abh01t:72_3": "“paṭisambhidā”ti etassa ca atthaṃ dassentena “ñāṇa”nti,",
  "tika-abh01t:72_4": "tasmā hetudhammasaddā ekatthā ñāṇapaṭisambhidāsaddā cāti imamatthaṃ dassentena sādhito dhammassa hetubhāvo.",
  "tika-abh01t:72_5": "Atthassa hetuphalabhāvo ca evameva daṭṭhabbo.",
  "tika-abh01t:72_6": "Yathādhammanti ettha dhamma-",
  "tika-abh01t:72_7": "saddo hetuṃ hetuphalañca sabbaṃ gaṇhāti.",
  "tika-abh01t:72_8": "Sabhāvavācako hesa,",
  "tika-abh01t:72_9": "na pariyattihetubhāvavācako,",
  "tika-abh01t:72_10": "tasmā yathādhammanti yo yo avijjāsaṅkhārādidhammo,",
  "tika-abh01t:72_11": "tasmiṃ tasminti attho.",
  "tika-abh01t:72_12": "Dhammābhilāpoti atthabyañjanako aviparītābhilāpo.",
  "tika-abh01t:72_13": "Etena “tatra dhammaniruttābhilāpe ñāṇaṃ niruttipaṭisambhidā”ti ettha vuttadhammaniruttiṃ dasseti.",
  "tika-abh01t:72_14": "Anulomādivasena vā kathananti etena tassā dhammaniruttiyā abhilāpaṃ kathanaṃ tassa vacanassa pavattanaṃ dasseti.",
  "tika-abh01t:72_15": "Adhippāyoti etena “desanāti paññattī”ti etaṃ vacanaṃ dhammaniruttābhilāpaṃ sandhāya vuttaṃ,",
  "tika-abh01t:72_16": "na tabbinimuttaṃ paññattiṃ sandhāyāti dasseti.",
  "tika-abh01t:73_0": "So ca lokiyalokuttaroti evaṃ vuttaṃ abhisamayaṃ yena pakārena abhisameti,",
  "tika-abh01t:73_1": "yañca abhisameti,",
  "tika-abh01t:73_2": "yo ca tassa sabhāvo,",
  "tika-abh01t:73_3": "tehi pākaṭaṃ kātuṃ “visayato asammohato ca atthādianurūpaṃ dhammādīsu avabodho”ti āha.",
  "tika-abh01t:73_4": "Tattha hi visayato atthādianurūpaṃ dhammādīsu avabodho avijjādidhammasaṅkhārādiatthatadubhayapaññāpanārammaṇo lokiyo abhisamayo.",
  "tika-abh01t:73_5": "Asammohato atthādianurūpaṃ dhammādīsu avabodho nibbānārammaṇo maggasampayutto yathāvuttadhammatthapaññattīsu",
  "tika-abh01t:73_6": "sammohaviddhaṃsano lokuttaro abhisamayoti.",
  "tika-abh01t:73_7": "Abhisamayato aññampi paṭivedhatthaṃ dassetuṃ “tesaṃ tesaṃ vā”tiādimāha.",
  "tika-abh01t:73_8": "“Paṭivedhanaṃ paṭivedho”ti iminā hi vacanatthena abhisamayo,",
  "tika-abh01t:73_9": "paṭivijjhīyatīti paṭivedhoti iminā taṃtaṃrūpādidhammānaṃ aviparītasabhāvo ca paṭivedhoti yujjati.",
  "tika-abh01t:74_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idāni yasmā etesu piṭakesū”tiādimāha.",
  "tika-abh01t:74_1": "Yo cetthāti etesu taṃtaṃpiṭakagatesu dhammādīsu yo paṭivedho etesu ca piṭakesu tesaṃ tesaṃ dhammānaṃ yo aviparītasabhāvoti yojetabbo.",
  "tika-abh01t:74_2": "Dukkhogāhatā ca vuttanayeneva veditabbā.",
  "tika-abh01t:74_3": "Ayaṃ panettha viseso “aviparītasabhāvasaṅkhāto paṭivedho dubbiññeyyatāya eva dukkhogāho”ti.",
  "tika-abh01t:75_0": "Yanti pariyattiduggahaṇaṃ sandhāya vuttaṃ.",
  "tika-abh01t:75_1": "Atthanti bhāsitatthaṃ payojanatthañca.",
  "tika-abh01t:75_2": "Na upaparikkhantīti na vicārenti.",
  "tika-abh01t:75_3": "Na nijjhānaṃ khamantīti nijjhānapaññaṃ na khamanti,",
  "tika-abh01t:75_4": "nijjhāyitvā paññāya disvā rocetvā na gahetabbā hontīti adhippāyo.",
  "tika-abh01t:75_5": "Itīti evaṃ etāya pariyattiyā vādappamokkhānisaṃsā attano upari parehi āropitavādassa niggahassa pamokkhappayojanā hutvā dhammaṃ pariyāpuṇanti.",
  "tika-abh01t:75_6": "Vādappamokkhoti vā nindāpamokkho.",
  "tika-abh01t:75_7": "Yassa catthāyāti yassa ca sīlādiparipūraṇassa anupādāvimokkhassa vā atthāya.",
  "tika-abh01t:75_8": "Dhammaṃ pariyāpuṇantīti ñāyena pariyāpuṇantīti adhippāyo.",
  "tika-abh01t:75_9": "Assāti assa dhammassa.",
  "tika-abh01t:75_10": "Nānubhontīti na vindanti.",
  "tika-abh01t:75_11": "Tesaṃ te dhammā duggahitattā upārambhamānadappamakkhapalāsādihetubhāvena dīgharattaṃ ahitāya dukkhāya saṃvattanti.",
  "tika-abh01t:75_12": "Bhaṇḍāgāre niyutto bhaṇḍāgāriko,",
  "tika-abh01t:75_13": "bhaṇḍāgāriko viyāti bhaṇḍāgāriko,",
  "tika-abh01t:75_14": "dhammaratanānupālako.",
  "tika-abh01t:75_15": "Aññaṃ atthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-abh01t:76_0": "Tāsaṃyevāti avadhāraṇaṃ pāpuṇitabbānaṃ chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ.",
  "tika-abh01t:76_1": "Verañjakaṇḍe hi tisso vijjāva vibhattāti.",
  "tika-abh01t:76_2": "Dutiye tāsaṃyevāti avadhāraṇaṃ catasso paṭisambhidā apekkhitvā kataṃ,",
  "tika-abh01t:76_3": "na tisso vijjā.",
  "tika-abh01t:76_4": "Tā hi chasu abhiññāsu antogadhāti sutte vibhattāyevāti.",
  "tika-abh01t:76_5": "Ñatvā saṅgayhamānanti yojanā.",
  "tika-abh01t:76_6": "Tesanti tesaṃ piṭakānaṃ.",
  "tika-abh01t:76_7": "Sabbampīti sabbampi buddhavacanaṃ.",
  "tika-abh01t:77_0": "Atthānulomanāmato anulomiko.",
  "tika-abh01t:77_1": "Anulomikattaṃyeva vibhāvetuṃ “kasmā panā”tiādi vuttaṃ.",
  "tika-abh01t:77_2": "Ekanikāyampīti ekasamūhampi.",
  "tika-abh01t:77_3": "Poṇikā ca cikkhallikā ca khattiyā,",
  "tika-abh01t:77_4": "tesaṃ nivāso poṇikanikāyo cikkhallikanikāyo ca.",
  "tika-abh01t:77_5": "Evaṃ dhammakkhandhato caturāsīti dhammakkhandhasahassānīti buddhavacanapiṭakādīni niṭṭhāpetvā anekacchariyapātubhāvapaṭimaṇḍitāya",
  "tika-abh01t:77_6": "saṅgītiyā paṭhamabuddhavacanādiko sabbo vuttappabhedo aññopi uddānasaṅgahādibhedo saṅgītiyā ñāyatīti",
  "tika-abh01t:77_7": "etassa dassanatthaṃ “evametaṃ sabbampī”tiādi āraddhaṃ.",
  "tika-abh01t:77_8": "Ayaṃ abhidhammo piṭakato abhidhammapiṭakantiādinā piṭakādibhāvadassaneneva majjhimabuddhavacanabhāvo",
  "tika-abh01t:77_9": "tathāgatassa ca ādito ābhidhammikabhāvo dassitoti veditabbo.",
  "tika-abh01t:78_0": "Ettha siyā “yadi tathāgatabhāsitabhāvo abhidhammassa siddho siyā,",
  "tika-abh01t:78_1": "majjhimabuddhavacanabhāvo ca siddho bhaveyya,",
  "tika-abh01t:78_2": "so eva ca na siddho”ti tassa vinayādīhi buddhabhāsitabhāvaṃ sādhetuṃ vatthuṃ dassento “taṃ dhārayantesu bhikkhūsū”tiādimāha.",
  "tika-abh01t:78_3": "Sabbasāmayikaparisāyāti sabbanikāyikaparisāya pañcapi nikāye pariyāpuṇantiyā.",
  "tika-abh01t:78_4": "Na uggahitanti sakalassa vinayapiṭakassa anuggahitattā āha.",
  "tika-abh01t:78_5": "Vinayamattaṃ uggahitanti vibhaṅgadvayassa uggahitattā āha.",
  "tika-abh01t:78_6": "Vinayaṃ avivaṇṇetukāmatāya “abhidhammaṃ pariyāpuṇassū”ti bhaṇantassa anāpattiṃ,",
  "tika-abh01t:78_7": "abhidhamme anokāsakataṃ bhikkhuṃ pañhaṃ pucchantiyā pācittiyañca vadantena bhagavatā abhidhammassa buddhabhāsitabhāvo",
  "tika-abh01t:78_8": "dīpito buddhabhāsitehi suttādīhisaha vacanato,",
  "tika-abh01t:78_9": "bāhirakabhāsitesu ca īdisassa vacanassa abhāvā.",
  "tika-abh01t:79_0": "Itopi balavataraṃ ābhidhammikassa sādhukāradānena vicikicchāvicchedassa katattā.",
  "tika-abh01t:79_1": "Kammato aññaṃ kammaṃ kammantaraṃ,",
  "tika-abh01t:79_2": "taṃ kāmāvacarādiṃ rūpāvacarādibhāvena,",
  "tika-abh01t:79_3": "kaṇhavipākādiṃ sukkavipākādibhāvena kathento āloḷeti.",
  "tika-abh01t:80_0": "Jinacakketi jinasāsane.",
  "tika-abh01t:80_1": "Visaṃvādetīti vippalambheti.",
  "tika-abh01t:80_2": "Bhedakaravatthūsu ekasminti “bhāsitaṃ lapitaṃ tathāgatena abhāsitaṃ alapitaṃ tathāgatenāti dīpetī”ti ekasmiṃ sandissati.",
  "tika-abh01t:80_3": "Uttaripi evaṃ vattabbo…pe…",
  "tika-abh01t:80_4": "na aññesaṃ visayo…pe…",
  "tika-abh01t:80_5": "nidānakiccaṃ nāma natthīti apākaṭānaṃ kāladesadesakaparisānaṃ pākaṭabhāvakaraṇatthaṃ tadupadesasahitena nidānena bhavitabbaṃ,",
  "tika-abh01t:80_6": "aññesaṃ avisayattā desako pākaṭo,",
  "tika-abh01t:80_7": "okkantikālādīnaṃ pākaṭattā kālo ca,",
  "tika-abh01t:80_8": "devaloke desitabhāvassa pākaṭattā desaparisā ca pākaṭāti kiṃ nidānakiccaṃ siyāti.",
  "tika-abh01t:81_0": "Yattha khandhādayo nippadesena vibhattā,",
  "tika-abh01t:81_1": "so abhidhammo nāma,",
  "tika-abh01t:81_2": "tasmā tassa nidānena khandhādīnaṃ nippadesatopi paṭividdhaṭṭhānena bhavitabbanti adhippāyena thero “mahābodhinidāno abhidhammo”ti dasseti.",
  "tika-abh01t:81_3": "“So evaṃ pajānāmi sammādiṭṭhipaccayāpi vedayita”ntiādinā nayena paccayādīhi vedanaṃ upaparikkhanto khandhādipadesānaṃ",
  "tika-abh01t:81_4": "vedanākkhandhādīnaṃ vasena vihāsi.",
  "tika-abh01t:81_5": "Dhammeti kusalādiaraṇante.",
  "tika-abh01t:82_0": "Dhammaṃ parivattentoti sāṭṭhakathaṃ pāḷiṃ parivattento etaṃ paravādīcodanaṃ patvā “ayaṃ paravādī”tiādimāha.",
  "tika-abh01t:82_1": "Amhādisesu nidānaṃ jānantesu paṭisaraṇesu vijjamānesu appaṭisaraṇo araññe kandanto viya nidānasabbhāve",
  "tika-abh01t:82_2": "sakkhibhūtesupi amhesu vijjamānesu asakkhikaṃ aḍḍaṃ karonto viya hoti,",
  "tika-abh01t:82_3": "nidānassa atthibhāvampi na jānāti,",
  "tika-abh01t:82_4": "nanu etaṃ nidānanti kathento evamāha.",
  "tika-abh01t:82_5": "Ekamevāti desanānidānameva ajjhāsayānurūpena desitattā.",
  "tika-abh01t:82_6": "Dve nidānānīti adhigantabbadesetabbadhammānurūpena desitattā.",
  "tika-abh01t:82_7": "Abhidhammādhigamassa mūlaṃ adhigamaṃ nidetīti adhigamanidānaṃ.",
  "tika-abh01t:82_8": "Bodhiabhinīhārasaddhāyāti yāya saddhāya dīpaṅkaradasabalassa santike bodhiyā cittaṃ abhinīhari paṇidhānaṃ akāsi.",
  "tika-abh01t:83_0": "Sumedhakathāvaṇṇanā",
  "tika-abh01t:84_0": "Caturo ca asaṅkhiyeti uddhaṃ ārohanavasena atikkamitvā amaraṃ nāma nagaraṃ ahosīti vacanasesayojanā kātabbā.",
  "tika-abh01t:84_1": "Dasahīti hatthiassarathabherīsaṅkhamudiṅgavīṇāgītasammatāḷehi “asnātha pivatha khādathā”ti dasamena saddena.",
  "tika-abh01t:84_2": "Te pana ekadesena dassetuṃ “hatthisadda”ntiādi vuttaṃ.",
  "tika-abh01t:84_3": "Hatthisaddanti karaṇatthe upayogo daṭṭhabbo.",
  "tika-abh01t:84_4": "Bherīsaṅkharathānañca saddehi avivittanti vā ghositanti vā yojetabbaṃ.",
  "tika-abh01t:84_5": "Hatthisaddanti vā hatthisaddavantaṃ nagaraṃ.",
  "tika-abh01t:84_6": "Khādatha pivatha cevāti iti-",
  "tika-abh01t:84_7": "saddo ñātatthattā appayutto daṭṭhabbo.",
  "tika-abh01t:85_0": "Sabbaṅgasampannaṃ uyyānapokkharaṇīādisampannattā.",
  "tika-abh01t:85_1": "Lakkhaṇeti itthilakkhaṇe purisalakkhaṇe ca.",
  "tika-abh01t:85_2": "Itihāseti porāṇe.",
  "tika-abh01t:85_3": "Sadhammeti attano tevijjadhamme ca yaññavidhiādike ca.",
  "tika-abh01t:85_4": "Pāraminti pārañāṇaṃ pārādhigamaṃ gato.",
  "tika-abh01t:85_5": "Cintesahanti cintesiṃ ahaṃ sumedhabhūtoti satthā vadati.",
  "tika-abh01t:85_6": "Atthi hehitīti so vijjamāno bhavissati.",
  "tika-abh01t:85_7": "Na hetuyeti abhavituṃ.",
  "tika-abh01t:85_8": "Evamevāti evamevaṃ.",
  "tika-abh01t:85_9": "Na gavesatīti na gantuṃ esati na icchati nānugacchati vā.",
  "tika-abh01t:85_10": "Dhoveti dhovante.",
  "tika-abh01t:85_11": "Serīti sāyattiko.",
  "tika-abh01t:85_12": "Sayaṃvasīti savaso.",
  "tika-abh01t:85_13": "Mahācorasamo viyāti kāyasārāgavasena duccaritānesanehi kusalabhaṇḍacchedanā.",
  "tika-abh01t:85_14": "Nāthāti nāthavanto.",
  "tika-abh01t:85_15": "Pañcadosavivajjitanti evamādikassa attho kesuci aṭṭhakathāpotthakesu likhitoti katvā na vakkhāma.",
  "tika-abh01t:86_0": "Sāsaneti ettha tāpasasāsanaṃ jhānābhiññā ca.",
  "tika-abh01t:86_1": "Vasībhūtassa sato.",
  "tika-abh01t:86_2": "Mayi evaṃbhūte dīpaṅkaro jino uppajji.",
  "tika-abh01t:86_3": "Sodheti jano.",
  "tika-abh01t:86_4": "Añjasaṃ vaṭumāyananti pariyāyavacanehi maggameva vadati.",
  "tika-abh01t:86_5": "Mā naṃ akkamitthāti ettha nanti padapūraṇamatte nipāto.",
  "tika-abh01t:86_6": "Ghātiyāmahanti ettha ca a-",
  "tika-abh01t:86_7": "iti ca haṃ-",
  "tika-abh01t:86_8": "iti ca nipātā, ahaṃ-",
  "tika-abh01t:86_9": "iti vā eko nipāto sānunāsiko kato.",
  "tika-abh01t:86_10": "Āhutīnanti dakkhiṇāhutīnaṃ.",
  "tika-abh01t:86_11": "Manti mama,",
  "tika-abh01t:86_12": "maṃ vā abrvi.",
  "tika-abh01t:87_0": "Kappe atikkamitvā vuttepi bodhimhi mātādisaṃkittane saṅgaṇhituṃ “bodhi tassa bhagavato”tiādimāha.",
  "tika-abh01t:87_1": "Sukhenāti uttamena sukhena.",
  "tika-abh01t:87_2": "Asamoti tāpasehi asamo.",
  "tika-abh01t:87_3": "Abhiññāsukhatopi visiṭṭhaṃ īdisaṃ buddhattabyākaraṇajaṃ sukhaṃ alabhiṃ.",
  "tika-abh01t:87_4": "Yāti yāni nimittāni.",
  "tika-abh01t:87_5": "Ābhujatīti āvattati.",
  "tika-abh01t:87_6": "Abhiravantīti saddaṃ karonti.",
  "tika-abh01t:87_7": "Chuddhāti nikkhantā.",
  "tika-abh01t:87_8": "Nuddhaṃsatīti na uddhaṃ gacchati.",
  "tika-abh01t:87_9": "Ubhayanti ubhayavacanaṃ.",
  "tika-abh01t:87_10": "Dhuvasassatanti ekantasassataṃ,",
  "tika-abh01t:87_11": "aviparītamevāti attho.",
  "tika-abh01t:87_12": "Āpannasattānanti gabbhinīnaṃ.",
  "tika-abh01t:87_13": "Yāvatādasa disā, tattha.",
  "tika-abh01t:87_14": "Dhammadhātuyāti dhammadhātuyaṃ,",
  "tika-abh01t:87_15": "sabbesu dhammesu vicināmīti attho.",
  "tika-abh01t:88_0": "Yassa sampuṇṇo,",
  "tika-abh01t:88_1": "taṃ vamateva udakaṃ nissesaṃ.",
  "tika-abh01t:88_2": "Eteti ekissāpi dānapāramitāya anekappakāratāya bahuvacananiddeso kato.",
  "tika-abh01t:88_3": "Paṭilaggitaṃ rakkhatīti vacanaseso,",
  "tika-abh01t:88_4": "bhummatthe vā upayogo.",
  "tika-abh01t:88_5": "Catūsu bhūmīsūti pātimokkhādīsu saṃvarabhūmīsu.",
  "tika-abh01t:88_6": "Advejjhamānasoti kadāci khamanaṃ kadāci akkhamanaṃ,",
  "tika-abh01t:88_7": "kassaci khamanaṃ kassaci akkhamananti evaṃ dvedhābhāvaṃ anāpannamānaso hutvā.",
  "tika-abh01t:88_8": "Saccassa vīthi nāma diṭṭhādi ca adiṭṭhādi ca yathābhūtaṃva vatthu.",
  "tika-abh01t:88_9": "Adhiṭṭhānanti kusalasamādānādhiṭṭhānaṃ,",
  "tika-abh01t:88_10": "samādinnesu kusalesu acalatā adhiṭṭhānaṃ nāma.",
  "tika-abh01t:88_11": "Pathaviyā upekkhanaṃ nāma vikārānāpatti.",
  "tika-abh01t:88_12": "Aññatrāti aññaṃ.",
  "tika-abh01t:88_13": "Sabhāvarasalakkhaṇeti ettha bhāvoti aviparītatā vijjamānatā,",
  "tika-abh01t:88_14": "saha bhāvena sabhāvo,",
  "tika-abh01t:88_15": "aviparīto attano bodhiparipācanakiccasaṅkhāto raso,",
  "tika-abh01t:88_16": "anavajjavatthupariccāgādisaṅkhātaṃ lakkhaṇañca sabhāvarasalakkhaṇaṃ,",
  "tika-abh01t:88_17": "tato sammasato.",
  "tika-abh01t:88_18": "Dhammatejenāti ñāṇatejena.",
  "tika-abh01t:88_19": "Calatāti calatāya kampanatāya.",
  "tika-abh01t:88_20": "Sesīti sayi.",
  "tika-abh01t:88_21": "Mā bhāthāti mā bhāyittha.",
  "tika-abh01t:88_22": "Sabbītiyoti sabbā ītiyo upaddavā taṃ vivajjantu.",
  "tika-abh01t:89_0": "Sumedhakathāvaṇṇanā niṭṭhitā.",
  "tika-abh01t:90_0": "Pavacchatīti deti.",
  "tika-abh01t:90_1": "Yogenāti upāyena.",
  "tika-abh01t:90_2": "Samiṃsūti sannipatiṃsu.",
  "tika-abh01t:90_3": "Appattamānasāti appattaarahattā bhikkhū garahitā bhavanti.",
  "tika-abh01t:90_4": "Rittāti suññā antarahitā.",
  "tika-abh01t:90_5": "Sālakalyāṇī nāma eko rukkho.",
  "tika-abh01t:90_6": "Buddhacakkavattikāleyeva kira ekāheneva uppajjati.",
  "tika-abh01t:91_0": "Liṅgasampattīti purisaliṅgatā.",
  "tika-abh01t:91_1": "Hetūti tihetukapaṭisandhitā.",
  "tika-abh01t:91_2": "Guṇasampattīti abhiññāsamāpattilābhitā.",
  "tika-abh01t:91_3": "Adhikāroti buddhānaṃ sakkārakaraṇaṃ.",
  "tika-abh01t:91_4": "Chandatāti buddhattappattiyaṃ chandasamāyogo.",
  "tika-abh01t:91_5": "Sabbaṅgasampannāti aṭṭhaṅgāni samodhānetvā katapaṇidhānā.",
  "tika-abh01t:91_6": "Pakkhikāti pīṭhasappikā.",
  "tika-abh01t:91_7": "Paṇḍakāti ubhayaliṅgarahitā.",
  "tika-abh01t:91_8": "Bodhisattā ca brahmalokūpapattipaṭhamakappikesu kālesu ubhayaliṅgarahitā honti,",
  "tika-abh01t:91_9": "na pana paṇḍakapariyāpannāti etamatthaṃ dassetuṃ “pariyāpannā na bhavantī”ti vuttaṃ,",
  "tika-abh01t:91_10": "yathāvuttesu vā dosesu sabbesu pariyāpannā na bhavanti,",
  "tika-abh01t:91_11": "bodhisattesu vā pariyāpannā tadantogadhā,",
  "tika-abh01t:91_12": "paricchinnasaṃsārattā vā pariyāpannā bodhisattā ubhatobyañjanapaṇḍakā na bhavantīti attho.",
  "tika-abh01t:91_13": "Sabbattha suddhagocarā yasmā,",
  "tika-abh01t:91_14": "tasmā micchādiṭṭhiṃ na sevanti.",
  "tika-abh01t:91_15": "Micchādiṭṭhinti natthikāhetukākiriyadiṭṭhiṃ.",
  "tika-abh01t:91_16": "Bhavābhaveti khuddake ceva mahante ca bhave.",
  "tika-abh01t:91_17": "Bhojaputteti luddake.",
  "tika-abh01t:91_18": "Lagananti saṅgo.",
  "tika-abh01t:91_19": "Aññathāti līnatā.",
  "tika-abh01t:91_20": "Gāmaṇḍalāti gāmadārakā.",
  "tika-abh01t:91_21": "Rūpanti vippakāraṃ.",
  "tika-abh01t:91_22": "Ayaṃ tāva nidānakathā yāya abhidhammassa buddhabhāsitatāsiddhīti atthayojanā kātabbā.",
  "tika-abh01t:92_0": "Nidānakathāvaṇṇanā niṭṭhitā.",
  "tika-abh01t:93_0": "1. Cittuppādakaṇḍaṃ",
  "tika-abh01t:94_0": "Tikamātikāpadavaṇṇanā",
  "tika-abh01t:95_0": "Idāni paṭiññātakathaṃ kātuṃ “idāni iti me…pe…",
  "tika-abh01t:95_1": "kathanokāso sampatto”tiādimāha.",
  "tika-abh01t:95_2": "Ito paṭṭhāyāti kusaladhammapadato paṭṭhāya.",
  "tika-abh01t:96_0": "1.",
  "tika-abh01t:96_1": "Sabbapadehi laddhanāmoti tīsupi padesu vedanāsaddassa vijjamānattā tena laddhanāmo sabbapadehi laddhanāmo hoti.",
  "tika-abh01t:96_2": "Nanu sukhāya vedanāya sampayuttā dhammāti cattāri padāni,",
  "tika-abh01t:96_3": "evaṃ sesesupīti dvādasetāni padāni,",
  "tika-abh01t:96_4": "na tīṇīti vedanāsaddassa padattayāvayavattaṃ sandhāya “sabbapadehī”ti vucceyya,",
  "tika-abh01t:96_5": "na yuttaṃ.",
  "tika-abh01t:96_6": "“Vedanāyā”ti hi visuṃ padaṃ na kassaci padassa avayavo hoti,",
  "tika-abh01t:96_7": "nāpi sukhādipadabhāvaṃ bhajatīti tena laddhanāmo kathaṃ sabbapadehi laddhanāmo siyāti?",
  "tika-abh01t:96_8": "Adhippetappakāratthagamakassa padasamudāyassa padattā.",
  "tika-abh01t:96_9": "Pajjati avabujjhīyati etenāti hi padaṃ,",
  "tika-abh01t:96_10": "“sukhāya vedanāya sampayuttā dhammā”ti etena ca padasamudāyena yathādhippeto attho samatto viññāyati,",
  "tika-abh01t:96_11": "tasmā so padasamudāyo “pada”nti vuccati.",
  "tika-abh01t:96_12": "Evaṃ itarepi veditabbā.",
  "tika-abh01t:96_13": "Tasmā tesaṃ tiṇṇaṃ samudāyānaṃ avayavena laddhanāmo sabbapadehi laddhanāmoti yutto.",
  "tika-abh01t:97_0": "Ganthato ca atthato cāti ettha hetupadasahetukapadādīhi sambandhattā ganthato ca hetuatthasahetukatthādīhi",
  "tika-abh01t:97_1": "sambandhattā atthato ca aññamaññasambandho veditabbo.",
  "tika-abh01t:97_2": "Sahetukahetusampayuttadukā hi hetuduke hetūhi sambandhattā hetudukasambandhā,",
  "tika-abh01t:97_3": "hetusahetukaduko hetudukasahetukadukasambandho ubhayekapadavasena.",
  "tika-abh01t:97_4": "Tathā hetuhetusampayuttaduko hetudukahetusampayuttadukasambandho,",
  "tika-abh01t:97_5": "nahetusahetukaduko ekadvipadavasena hetudukasahetukadukasambandhoti.",
  "tika-abh01t:97_6": "Kaṇṇikā viyāti pupphamayakaṇṇikā viya.",
  "tika-abh01t:97_7": "Ghaṭā viyāti pupphahatthakādīsu pupphādīnaṃ samūho viya.",
  "tika-abh01t:97_8": "Kaṇṇikāghaṭādīsu hi pupphādīni vaṇṭādīhi aññamaññasambandhāni hontīti tathāsambandhatā etesaṃ dukānaṃ vuttā.",
  "tika-abh01t:97_9": "Dukasāmaññatoti aññehi hetudukādīhi dukavasena samānabhāvā.",
  "tika-abh01t:97_10": "Aññehīti sārammaṇadukādīhi.",
  "tika-abh01t:97_11": "Asaṅgahito padeso yesaṃ atthi,",
  "tika-abh01t:97_12": "te sappadesā.",
  "tika-abh01t:97_13": "Yesaṃ pana natthi,",
  "tika-abh01t:97_14": "te nippadesā.",
  "tika-abh01t:98_0": "“Kacci nu bhoto kusala”nti evaṃ pucchitamevatthaṃ pākaṭaṃ katvā pucchituṃ “kacci bhoto anāmaya”nti vuttaṃ,",
  "tika-abh01t:98_1": "tasmā kusalasaddo anāmayattho hoti.",
  "tika-abh01t:98_2": "Bāhitikasutte bhagavato kāyasamācārādayo vaṇṇentena dhammabhaṇḍāgārikena “yo kho, mahārāja,",
  "tika-abh01t:98_3": "kāyasamācāro anavajjo”ti kusalo kāyasamācāro vutto.",
  "tika-abh01t:98_4": "Na hi bhagavato sukhavipākaṃ kammaṃ atthīti sabbasāvajjarahitā kāyasamācārādayo kusalāti vuttā.",
  "tika-abh01t:98_5": "Kusalesu dhammesūti ca bodhipakkhiyadhammā “kusalā”ti vuttā.",
  "tika-abh01t:98_6": "Te ca vipassanāmaggaphalasampayuttā na ekantena sukhavipākāyevāti anavajjattho kusalasaddo.",
  "tika-abh01t:98_7": "Aṅgapaccaṅgānanti kusalasaddayogena bhummatthe sāmivacanaṃ,",
  "tika-abh01t:98_8": "aṅgapaccaṅgānaṃ vā nāmakiriyāpayojanādīsūti attho.",
  "tika-abh01t:98_9": "Naccagītassāti ca sāmivacanaṃ bhummatthe,",
  "tika-abh01t:98_10": "naccagītassa visesesūti vā yojetabbaṃ.",
  "tika-abh01t:98_11": "Kusalānaṃ dhammānaṃ samādānahetu evamidaṃ puññaṃ pavaḍḍhatīti puññavipākanibbattakakammaṃ “kusala”nti vuttaṃ.",
  "tika-abh01t:98_12": "Dhammā hontīti suññadhammattā sabhāvamattā hontīti attho.",
  "tika-abh01t:98_13": "Evaṃ dhammesu dhammānupassīti etthāpi suññatattho dhammasaddo daṭṭhabbo.",
  "tika-abh01t:99_0": "Salayanti…pe…",
  "tika-abh01t:99_1": "viddhaṃsentīti ettha purimassa purimassa pacchimaṃ pacchimaṃ atthavacanaṃ.",
  "tika-abh01t:99_2": "Atha vā salanassa atthadīpanāni calanādīni tīṇi tadaṅgappahānādīhi yojetabbāni.",
  "tika-abh01t:99_3": "Appahīnabhāvena santāne sayamānā akusalā dhammā rāgādiasucisampayogato nānāvidhadukkhahetuto ca kucchitena ākārena sayanti.",
  "tika-abh01t:99_4": "Ñāṇavippayuttānampi ñāṇaṃ upanissayapaccayo hotīti sabbepi kusalā dhammā kusena ñāṇena pavattetabbāti kusalā.",
  "tika-abh01t:99_5": "Uppannaṃsānuppannaṃsabhāgesu saṅgahitattā ubhayabhāgagataṃ saṃkilesapakkhaṃ pahānānuppādanehi lunanti sammappadhānadvayaṃ viya.",
  "tika-abh01t:100_0": "Sattādigāhakānaṃ cittānaṃ gocarā sattādayo viya paññāya upaparikkhiyamānā na nissabhāvā,",
  "tika-abh01t:100_1": "kintu attano sabhāvaṃ dhārentīti dhammā.",
  "tika-abh01t:100_2": "Na ca dhāriyamānasabhāvā añño dhammo nāma atthi.",
  "tika-abh01t:100_3": "Na hi ruppanādīhi aññe rūpādayo,",
  "tika-abh01t:100_4": "kakkhaḷādīhi ca aññe pathavīādayo dhammā vijjantīti.",
  "tika-abh01t:100_5": "Aññathā pana avabodhetuṃ na sakkāti nāmavasena viññātāviññāte sabhāvadhamme aññe viya katvā “attano sabhāvaṃ dhārentī”ti vuttaṃ.",
  "tika-abh01t:100_6": "Sappaccayadhammesu visesaṃ dassento “dhārīyanti vā paccayehī”ti āha.",
  "tika-abh01t:100_7": "Dhārīyantīti upadhārīyanti,",
  "tika-abh01t:100_8": "lakkhīyantīti attho.",
  "tika-abh01t:101_0": "Akusalāti kusalapaṭisedhanamattaṃ kusalābhāvamattavacanaṃ tadaññamattavacanaṃ vā etaṃ na hoti,",
  "tika-abh01t:101_1": "kintu tappaṭipakkhavacananti dassetuṃ “mittapaṭipakkhā amittā viyā”tiādi vuttaṃ.",
  "tika-abh01t:101_2": "Tappaṭipakkhavacanatā ca abyākatatatiyarāsivacanena viññāyati.",
  "tika-abh01t:101_3": "Yadi hi kusalābhāvamattavacanaṃ akusalasaddo,",
  "tika-abh01t:101_4": "tena na koci dhammo vuttoti abyākatavacaneneva ca tatiyo rāsi vutto na siyā,",
  "tika-abh01t:101_5": "kusalā ceva dhammā abyākatā cāti dukovāyaṃ āpajjati, na tiko,",
  "tika-abh01t:101_6": "evañca sati akusalavacanena na koci attho.",
  "tika-abh01t:101_7": "Atha siyā,",
  "tika-abh01t:101_8": "“anabyākatā”ti ca vattabbaṃ siyā kusalānaṃ viya abyākatānañca abhāvamattasambhavā,",
  "tika-abh01t:101_9": "tasmā abhāvamattavacane abyākatabhāvamattaṃ viya kusalābhāvamattaṃ akusalaṃ na koci rāsīti “abyākatā”ti tatiyo rāsi na siyā.",
  "tika-abh01t:101_10": "Tatiyarāsibhāvena ca abyākatā vuttāti akusalo ca eko rāsīti viññāyati.",
  "tika-abh01t:101_11": "Tasmā nābhāvavacanatā,",
  "tika-abh01t:101_12": "sabhāvadhāraṇādiatthena dhammasaddena samānādhikaraṇabhāvato ca akusalasaddassa kusalābhāvamattavacanatā na hoti,",
  "tika-abh01t:101_13": "nāpi tadaññamattavacanatā tatiyarāsivacanato eva.",
  "tika-abh01t:101_14": "Yadi hi kusalehi aññe akusalā cetasikehi aññe acetasikā viya,",
  "tika-abh01t:101_15": "kusalākusalavacanehi sabbesaṃ dhammānaṃ saṅgahitattā asaṅgahitassa tatiyarāsissa abhāvā cetasikaduko",
  "tika-abh01t:101_16": "viya ayañca duko vattabbo siyā “kusalā dhammā akusalā dhammā”ti,",
  "tika-abh01t:101_17": "na “abyākatā”ti tatiyo rāsi vattabbo,",
  "tika-abh01t:101_18": "vutto ca so,",
  "tika-abh01t:101_19": "tasmā na tadaññamattavacanaṃ akusalasaddo,",
  "tika-abh01t:101_20": "pārisesena tappaṭipakkhesu a-",
  "tika-abh01t:101_21": "kārassa payogadassanato loke “amittā”ti sāsane “alobho”ti idhāpi tappaṭipakkhavacanatā akusalasaddassa siddhā,",
  "tika-abh01t:101_22": "tattha niruḷhattā ca na itaravacanatā,",
  "tika-abh01t:101_23": "tappaṭipakkhabhāvo ca viruddhasabhāvattā tappaheyyabhāvato ca veditabbo,",
  "tika-abh01t:101_24": "na kusalavināsanato.",
  "tika-abh01t:101_25": "Na hi kusalā akusalehi pahātabbā,",
  "tika-abh01t:101_26": "mahābalavatāya pana kusalāyeva payoganipphāditā sadānusayite akusale tadaṅgavikkhambhanasamucchedavasena pajahantīti.",
  "tika-abh01t:102_0": "Na byākatāti akathitā.",
  "tika-abh01t:102_1": "Kathaṃ panete akathitā honti,",
  "tika-abh01t:102_2": "nanu “sukhāya vedanāya sampayuttā”tiādīhi tikadukapadehi cakkhuviññāṇādivacanehi phassādivacanehi ca kathitāti?",
  "tika-abh01t:102_3": "No na kathitā,",
  "tika-abh01t:102_4": "tāni pana vacanāni idha anadhippetāni avuttattā ananuvattanato.",
  "tika-abh01t:102_5": "Na hi “sukhāya vedanāya sampayuttā dhammā”tiādiṃ vatvā “abyākatā”ti vuttaṃ,",
  "tika-abh01t:102_6": "tasmā na tāni idha anuvattantīti tabbacanīyabhāvena akathitatā na hoti,",
  "tika-abh01t:102_7": "kusalākusalavacanāni pana idha vuttattā anuvattantīti tabbacanīyabhāvena akathitatā ñāyatīti “kusalākusalabhāvena akathitāti attho”ti āha.",
  "tika-abh01t:102_8": "Na byākatāti vā avipākā,",
  "tika-abh01t:102_9": "abyākatavacaneneva ca avipākatthā ñāyanti.",
  "tika-abh01t:102_10": "Na hi bhagavato vacanaṃ ñāpakasādhanīyaṃ,",
  "tika-abh01t:102_11": "āsayānusayacariyādikusalena bhagavatā yesaṃ avabodhanatthaṃ dhammā vuttā tesaṃ vacanānantaraṃ tadatthapaṭivedhato,",
  "tika-abh01t:102_12": "pacchimehi pana yathā tesaṃ avabodhanatthaṃ bhagavatā taṃ taṃ vacanaṃ vuttaṃ,",
  "tika-abh01t:102_13": "yathā ca tehi tadattho paṭividdho,",
  "tika-abh01t:102_14": "taṃ sabbaṃ ācariye payirupāsitvā sutvā veditabbaṃ hoti,",
  "tika-abh01t:102_15": "tasmā kāraṇaṃ avatvā “kusalākusalabhāvena akathitāti attho”ti āha.",
  "tika-abh01t:102_16": "Yo ca vadeyya “akusalavipākabhāvena akathitattā,",
  "tika-abh01t:102_17": "kusalā abyākatāti āpajjanti,",
  "tika-abh01t:102_18": "kusalavipākabhāvena akathitattā akusalāpī”ti,",
  "tika-abh01t:102_19": "sopi “aññāpakasādhanīyavacano bhagavā”ti nivāretabbo anuvattamānavacanavacanīyabhāvena akathitassa ca abyākatabhāvato.",
  "tika-abh01t:102_20": "Na hi avipākavacanaṃ vuttaṃ kusalavacanañca avuttaṃ,",
  "tika-abh01t:102_21": "yato avipākavacanassa adhikatabhāvo kusalassa ca tabbacanīyabhāvena akathitabhāvo siyā,",
  "tika-abh01t:102_22": "tasmā na kusalānaṃ abyākatatā,",
  "tika-abh01t:102_23": "evaṃ akusalānañca anabyākatabhāve yojanā kātabbā.",
  "tika-abh01t:103_0": "Atha vā vi-",
  "tika-abh01t:103_1": "saddo virodhavacano, ā-",
  "tika-abh01t:103_2": "saddo abhimukhabhāvappakāsano,",
  "tika-abh01t:103_3": "tasmā attano paccayehi aññamaññavirodhābhimukhā katā,",
  "tika-abh01t:103_4": "lakkhaṇavirodhato vināsakavināsitabbato cāti byākatā,",
  "tika-abh01t:103_5": "kusalākusalā.",
  "tika-abh01t:103_6": "Na byākatāti abyākatā.",
  "tika-abh01t:103_7": "Te hi lakkhaṇato kusalākusalā viya viruddhā na honti.",
  "tika-abh01t:103_8": "Na hi avipākatā dukkhavipākatā viya sukhavipākatāya sukhavipākatā viya ca dukkhavipākatāya sukhadukkhavipākatāhi",
  "tika-abh01t:103_9": "virujjhatīti nāpi te kiñci pajahanti,",
  "tika-abh01t:103_10": "na ca te kenaci pahātabbāti ayamettha attanomati.",
  "tika-abh01t:104_0": "Anavajjasukhavipākalakkhaṇāti ettha natthi etesaṃ avajjanti anavajjā,",
  "tika-abh01t:104_1": "garahitabbabhāvarahitā niddosāti attho.",
  "tika-abh01t:104_2": "Tena nesaṃ agarahitabbabhāvaṃ dasseti,",
  "tika-abh01t:104_3": "na gārayhavirahamattaṃ.",
  "tika-abh01t:104_4": "Aññepi atthi niddosā abyākatāti anavajjavacanamattena tesampi kusalatāpattidosaṃ disvā taṃ pariharituṃ sukhavipākavacanaṃ āha.",
  "tika-abh01t:104_5": "Avajjapaṭipakkhā vā idha anavajjāti vuttā,",
  "tika-abh01t:104_6": "na bāhitikasutte viya paṭippassaddhāvajjā virahitāvajjamattā vā,",
  "tika-abh01t:104_7": "tasmā anavajjavacanena avajjavināsanabhāvo dassito.",
  "tika-abh01t:104_8": "Abyākatehi pana visiṭṭhaṃ kusalākusalānaṃ sādhāraṇaṃ savipākatālakkhaṇanti tasmiṃ lakkhaṇe visesadassanattaṃ sukhavipākavacanaṃ avoca.",
  "tika-abh01t:104_9": "Siddho hi purimeneva akusalābyākatehi kusalānaṃ visesoti.",
  "tika-abh01t:104_10": "Sukho vipāko etesanti sukhavipākā.",
  "tika-abh01t:104_11": "Tena kusalākusalānaṃ sāmaññe vipākadhammabhāve sukhavipākavipaccanasabhāvaṃ dasseti,",
  "tika-abh01t:104_12": "na tesaṃ sukhavipākasabbhāvameva.",
  "tika-abh01t:104_13": "Anavajjā ca te sukhavipākā cāti anavajjasukhavipākā.",
  "tika-abh01t:104_14": "Kusalā lakkhīyanti etenāti lakkhaṇaṃ,",
  "tika-abh01t:104_15": "anavajjasukhavipākalakkhaṇaṃ etesanti anavajjasukhavipākalakkhaṇā.",
  "tika-abh01t:104_16": "Nanu te eva kusalā anavajjasukhavipākā,",
  "tika-abh01t:104_17": "kathaṃ te sayameva attano lakkhaṇaṃ hontīti?",
  "tika-abh01t:104_18": "Viññātāviññātasaddatthabhāvena lakkhaṇalakkhitabbabhāvayuttito.",
  "tika-abh01t:104_19": "Kusalasaddatthavasena hi aviññātā kusalā lakkhitabbā honti,",
  "tika-abh01t:104_20": "anavajjasukhavipākasaddatthabhāvena viññātā lakkhaṇanti yuttametaṃ.",
  "tika-abh01t:104_21": "Atha vā lakkhīyatīti lakkhaṇaṃ, sabhāvo.",
  "tika-abh01t:104_22": "Anavajjasukhavipākā ca te lakkhaṇañcāti anavajjasukhavipākalakkhaṇā,",
  "tika-abh01t:104_23": "anavajjasukhavipākā hutvā lakkhiyamānā sabhāvā kusalā nāmāti attho.",
  "tika-abh01t:105_0": "Atha vā anavajjavacanena anavajjattaṃ āha,",
  "tika-abh01t:105_1": "sukhavipākavacanena sukhavipākattaṃ,",
  "tika-abh01t:105_2": "tasmā anavajjañca sukhavipāko ca anavajjasukhavipākaṃ,",
  "tika-abh01t:105_3": "taṃ lakkhaṇaṃ etesaṃ karaṇatthe ca kammatthe ca lakkhaṇasadde sabhāvabhūtanti anavajjasukhavipākalakkhaṇā,",
  "tika-abh01t:105_4": "anavajjasukhavipākasabhāvena lakkhiyamānā taṃsabhāvavanto ca kusalāti vuttaṃ hoti.",
  "tika-abh01t:105_5": "Tattha anavajjavacanena pavattisukhataṃ kusalānaṃ dasseti,",
  "tika-abh01t:105_6": "sukhavipākavacanena vipākasukhataṃ.",
  "tika-abh01t:105_7": "Purimañhi attano pavattisabhāvavasena lakkhaṇatāvacanaṃ,",
  "tika-abh01t:105_8": "pacchimaṃ kālantare vipākuppādanasamatthatāyāti.",
  "tika-abh01t:105_9": "Tathā purimena kusalānaṃ attasuddhiṃ dasseti,",
  "tika-abh01t:105_10": "pacchimena visuddhavipākataṃ.",
  "tika-abh01t:105_11": "Purimena ca kusalaṃ akusalasabhāvato nivatteti,",
  "tika-abh01t:105_12": "pacchimena abyākatasabhāvato savipākattadīpakattā pacchimassa.",
  "tika-abh01t:105_13": "Purimena vā vajjapaṭipakkhabhāvadassanato kiccaṭṭhena rasena akusalaviddhaṃsanarasataṃ dīpeti,",
  "tika-abh01t:105_14": "pacchimena sampattiatthena iṭṭhavipākarasataṃ.",
  "tika-abh01t:105_15": "Purimena ca upaṭṭhānākāraṭṭhena paccupaṭṭhānena vodānapaccupaṭṭhānataṃ dasseti,",
  "tika-abh01t:105_16": "pacchimena phalatthena sukhavipākapaccupaṭṭhānataṃ.",
  "tika-abh01t:105_17": "Purimena ca yonisomanasikāraṃ kusalānaṃ padaṭṭhānaṃ vibhāveti.",
  "tika-abh01t:105_18": "Tato hi te anavajjā jātāti.",
  "tika-abh01t:105_19": "Pacchimena kusalānaṃ aññesaṃ padaṭṭhānabhāvaṃ dasseti.",
  "tika-abh01t:105_20": "Te hi sukhavipākassa kāraṇaṃ hontīti.",
  "tika-abh01t:105_21": "Ettha ca sukhavipākasadde sukhasaddo iṭṭhapariyāyavacananti daṭṭhabbo.",
  "tika-abh01t:105_22": "Iṭṭhacatukkhandhavipākā hi kusalā,",
  "tika-abh01t:105_23": "na sukhavedanāvipākāva.",
  "tika-abh01t:105_24": "Saṅkhāradukkhopasamasukhavipākatāya ca sambhavo eva natthi.",
  "tika-abh01t:105_25": "Na hi taṃvipākoti.",
  "tika-abh01t:105_26": "Yadi pana vipākasaddo phalapariyāyavacanaṃ,",
  "tika-abh01t:105_27": "nissandavipākena iṭṭharūpenāpi sukhavipākatā yojetabbā.",
  "tika-abh01t:106_0": "Sāvajjadukkhavipākalakkhaṇāti ettha ca vuttavidhianusārena attho ca yojanā ca yathāsambhavaṃ veditabbā.",
  "tika-abh01t:106_1": "Vipākārahatā kusalākusalānaṃ lakkhaṇabhāvena vuttā,",
  "tika-abh01t:106_2": "tabbhāvena akathitā abyākatā avipākārahasabhāvā hontīti āha “avipākalakkhaṇā abyākatā”ti.",
  "tika-abh01t:106_3": "Yatheva hi sukhadukkhavipākārahā sukhadukkhavipākāti evaṃlakkhaṇatā kusalākusalānaṃ vuttā,",
  "tika-abh01t:106_4": "evamidhāpi avipākārahā avipākāti evaṃlakkhaṇatā abyākatānaṃ vuttā.",
  "tika-abh01t:106_5": "Tasmā “ahosi kammaṃ nāhosi kammavipāko na bhavissati kammavipāko natthi kammavipāko,",
  "tika-abh01t:106_6": "atthi kammaṃ natthi kammavipāko na bhavissati kammavipāko,",
  "tika-abh01t:106_7": "bhavissati kammaṃ na bhavissati kammavipāko”ti evaṃpakārānaṃ kusalākusalānaṃ kusalākusalabhāvānāpatti abyākatabhāvāpatti vā na hoti.",
  "tika-abh01t:106_8": "Na hi te sukhadukkhavipākārahā na honti vipākadhammattā,",
  "tika-abh01t:106_9": "avipākārahā vā na honti avipākadhammattābhāvāti.",
  "tika-abh01t:107_0": "Kusalāti vā dhammāti vātiādīnīti kusaladhammapadāni dve,",
  "tika-abh01t:107_1": "akusaladhammapadāni dve,",
  "tika-abh01t:107_2": "abyākatadhammapadāni dveti.",
  "tika-abh01t:107_3": "Ekatthanānatthānīti visuṃ visuṃ dvinnaṃ dvinnaṃ aññamaññāpekkhaṃ ekatthanānatthataṃ codeti,",
  "tika-abh01t:107_4": "na channaṃ.",
  "tika-abh01t:107_5": "Dosamettha vattukāmo codako pucchatīti ñatvā ācariyo āha “kiñcetthā”ti.",
  "tika-abh01t:107_6": "Ettha ekatthanānatthatāyaṃ kiñci vattabbaṃ asamattā te codanā,",
  "tika-abh01t:107_7": "avasiṭṭhaṃ tāva brūhīti vuttaṃ hoti.",
  "tika-abh01t:107_8": "Yadi ekatthāni indasakkasaddānaṃ viya saddamatte eva bhedo,",
  "tika-abh01t:107_9": "evaṃ kusaladhammasaddānaṃ,",
  "tika-abh01t:107_10": "na attheti.",
  "tika-abh01t:107_11": "Yathā “indo sakko”ti vutte “indo indo”ti vuttasadisaṃ hoti,",
  "tika-abh01t:107_12": "evaṃ “kusalā dhammā”ti idaṃ vacanaṃ “kusalā kusalā”ti vuttasadisaṃ hoti.",
  "tika-abh01t:107_13": "Evaṃ itaresupi “akusalā akusalā”ti vuttasadisatā “abyākatā abyākatā”ti vuttasadisatā ca yojetabbā.",
  "tika-abh01t:107_14": "Atha nānatthāni,",
  "tika-abh01t:107_15": "indakuverasaddānaṃ viya saddato atthato ca kusaladhammasaddānaṃ bhedo,",
  "tika-abh01t:107_16": "tathā akusaladhammasaddādīnanti chahi padehi catūhi padehi ca cha cattāro ca atthā bhinnā vuttāti kusalattikādīnaṃ kusalachakkādibhāvo,",
  "tika-abh01t:107_17": "hetudukādīnañca hetucatukkādibhāvo āpajjatīti.",
  "tika-abh01t:108_0": "Nanu tiṇṇaṃ dhammasaddānaṃ tiṇṇaṃ indasaddānaṃ viya rūpābhedā atthābhedoti chakkabhāvo na bhavissati,",
  "tika-abh01t:108_1": "tasmā evamidaṃ vattabbaṃ siyā “tikadukānaṃ catukkatikabhāvo āpajjatī”ti,",
  "tika-abh01t:108_2": "na vattabbaṃ,",
  "tika-abh01t:108_3": "tiṇṇaṃ dhammasaddānaṃ ekatthānaṃ tiṇṇaṃ indasaddānaṃ viya vacane payojanābhāvā vuttānaṃ tesaṃ māsasaddānaṃ",
  "tika-abh01t:108_4": "viya abhinnarūpānañca atthabhedo upapajjatīti,",
  "tika-abh01t:108_5": "evamapi yathā eko māsasaddo abhinnarūpo kālaṃ aparaṇṇavisesaṃ suvaṇṇamāsañca vadati,",
  "tika-abh01t:108_6": "evaṃ dhammasaddopi eko bhinne atthe vattumarahatīti kālādīnaṃ māsapadatthatāya viya tabbacanīyabhinnatthānaṃ",
  "tika-abh01t:108_7": "dhammapadatthatāya abhedoti catukkatikabhāvo eva āpajjatīti,",
  "tika-abh01t:108_8": "nāpajjati ekassa saddassa jātiguṇakiriyābhinnānaṃ anabhidhānato.",
  "tika-abh01t:108_9": "Na hi māsa-",
  "tika-abh01t:108_10": "saddo eko jātibhinnānaṃ kālādīnaṃ antarena sarūpekasesaṃ vācako hoti.",
  "tika-abh01t:108_11": "Idha ca yadi sarūpekaseso kato siyā,",
  "tika-abh01t:108_12": "dutiyo tatiyo ca dhamma-",
  "tika-abh01t:108_13": "saddo na vattabbo siyā,",
  "tika-abh01t:108_14": "vutto ca so,",
  "tika-abh01t:108_15": "tasmā kusalādi-",
  "tika-abh01t:108_16": "saddā viya abhinnakusalādijātīsu rūpasāmaññepi māsa-",
  "tika-abh01t:108_17": "saddā viya tayo vinivattaaññajātīsu vattamānā tayo dve ca dhamma-",
  "tika-abh01t:108_18": "saddā āpannāti tikadukānaṃ chakkacatukkabhāvo eva āpajjatīti.",
  "tika-abh01t:109_0": "Padānañca asambandhoti kusaladhammapadānaṃ aññamaññaṃ tathā akusaladhammapadānaṃ abyākatadhammapadānañca asambandho āpajjatīti attho.",
  "tika-abh01t:109_1": "Dvinnaṃ dvinnañhi icchito sambandho,",
  "tika-abh01t:109_2": "na sabbesaṃ channaṃ catunnaṃ vā aññamaññanti.",
  "tika-abh01t:109_3": "Idaṃ pana kasmā codeti,",
  "tika-abh01t:109_4": "nanu nānatthatte sati atthantaradassanatthaṃ vuccamānesu dhamma-",
  "tika-abh01t:109_5": "saddesu kusalākusalābyākata-",
  "tika-abh01t:109_6": "saddānaṃ viya asambandho vutto yutto evāti?",
  "tika-abh01t:109_7": "Saccametaṃ,",
  "tika-abh01t:109_8": "asambandhaṃ pana siddhaṃ katvā purimacodanā katā “tikadukānaṃ chakkacatukkabhāvo āpajjatī”ti,",
  "tika-abh01t:109_9": "idha pana taṃ asambandhaṃ sādhetuṃ idaṃ coditanti veditabbaṃ.",
  "tika-abh01t:109_10": "Atha vā evamettha yojanā kātabbā –",
  "tika-abh01t:109_11": "yadi pana chakkacatukkabhāvaṃ na icchasi,",
  "tika-abh01t:109_12": "padānaṃ sambandhena bhavitabbaṃ yathāvuttanayena,",
  "tika-abh01t:109_13": "so ca samānavibhattīnaṃ dvinnaṃ dvinnaṃ sambandho ekatthatte sati yujjeyya,",
  "tika-abh01t:109_14": "tvaṃ pana nānatthataṃ vadasīti padānañca te asambandho āpajjati,",
  "tika-abh01t:109_15": "neva nāpajjatīti.",
  "tika-abh01t:109_16": "Niyamanattho ca- saddo.",
  "tika-abh01t:109_17": "Pubbāpara…pe…",
  "tika-abh01t:109_18": "nippayojanāni nāma hontīti chakkacatukkabhāvaṃ anicchantassa,",
  "tika-abh01t:109_19": "nānatthataṃ pana icchantassāti adhippāyo.",
  "tika-abh01t:109_20": "Avassañca sambandho icchitabbo pubbāparavirodhāpattitoti dassetuṃ “yāpi cesā”tiādimāha.",
  "tika-abh01t:109_21": "Pucchā hi padavipallāsakaraṇena dhammā eva kusalāti kusaladhamma-",
  "tika-abh01t:109_22": "saddānaṃ idha uddiṭṭhānaṃ ekatthataṃ dīpeti,",
  "tika-abh01t:109_23": "tava ca nānatthataṃ vadantassa neva hi dhammā kusalāti katvā tāyapi pucchāya virodho āpajjati,",
  "tika-abh01t:109_24": "vuccati ca tathā sā pucchāti na nānatthatā yujjati.",
  "tika-abh01t:110_0": "Aparo nayoti “kusalā dhammā”tiādīnaṃ dvinnaṃ dvinnaṃ ekatthattameva tiṇṇaṃ dhammasaddānaṃ ekatthanānatthattehi codeti.",
  "tika-abh01t:110_1": "Tiṇṇaṃ dhammānaṃ ekattātiādimhi yathā tīhi inda-",
  "tika-abh01t:110_2": "saddehi vuccamānānaṃ indatthānaṃ indabhāvena ekattā tato anaññesaṃ sakkapurindadasahassakkhasaddatthānaṃ ekattaṃ,",
  "tika-abh01t:110_3": "evaṃ tiṇṇaṃ dhamma-",
  "tika-abh01t:110_4": "saddatthānaṃ dhammabhāvena ekattā tato anaññesaṃ kusalākusalābyākata-",
  "tika-abh01t:110_5": "saddatthānaṃ ekattaṃ āpajjatīti attho.",
  "tika-abh01t:110_6": "Dhammo nāma bhāvoti sabhāvadhāraṇādinā atthena dhammoti vutto,",
  "tika-abh01t:110_7": "so ca sabhāvasseva hoti,",
  "tika-abh01t:110_8": "nāsabhāvassāti iminā adhippāyena vadati.",
  "tika-abh01t:110_9": "Hotu bhāvo,",
  "tika-abh01t:110_10": "tato kinti?",
  "tika-abh01t:110_11": "Yadi tiṇṇaṃ dhammasaddānaṃ nānatthatā,",
  "tika-abh01t:110_12": "tīsu dhammesu yo koci eko dhammo bhāvo,",
  "tika-abh01t:110_13": "tato anaññaṃ kusalaṃ akusalaṃ abyākataṃ vā ekekameva bhāvo.",
  "tika-abh01t:110_14": "Bhāvabhūtā pana dhammā aññe dve abhāvā hontīti tehi anaññe kusalādīsu dve ye keci abhāvā.",
  "tika-abh01t:110_15": "Yopi ca so eko dhammo bhāvoti gahito,",
  "tika-abh01t:110_16": "sopi samānarūpesu tīsu dhammasaddesu ayameva bhāvattho hotīti niyamassa abhāvā aññassa bhāvatthatte sati",
  "tika-abh01t:110_17": "abhāvo hotīti tato anaññassapi abhāvattaṃ āpannanti kusalādīnaṃ sabbesampi abhāvattāpatti hoti.",
  "tika-abh01t:110_18": "Na hi indassa amanussatte tato anaññesaṃ sakkādīnaṃ manussattaṃ atthīti.",
  "tika-abh01t:111_0": "Nanu evamapi ekassa bhāvattaṃ vinā aññesaṃ abhāvattaṃ na sakkā vattuṃ,",
  "tika-abh01t:111_1": "tattha ca ekeneva bhāvena bhavitabbanti niyamābhāvato tiṇṇampi bhāvatte siddhe tehi anaññesaṃ kusalādīnampi bhāvattaṃ siddhaṃ hotīti?",
  "tika-abh01t:111_2": "Na hoti tiṇṇaṃ dhamma-",
  "tika-abh01t:111_3": "saddānaṃ nānatthabhāvassa anuññātattā.",
  "tika-abh01t:111_4": "Na hi tiṇṇaṃ bhāvatte nānatthatā atthi,",
  "tika-abh01t:111_5": "anuññātā ca sā tayāti.",
  "tika-abh01t:111_6": "Nanu tiṇṇaṃ dhammānaṃ abhāvattepi nānatthatā na siyāti?",
  "tika-abh01t:111_7": "Mā hotu nānatthatā,",
  "tika-abh01t:111_8": "tava pana nānatthataṃ paṭijānantassa “eso doso”ti vadāmi,",
  "tika-abh01t:111_9": "na pana mayā nānatthatā ekatthatā vā anuññātāti kuto me virodho siyāti.",
  "tika-abh01t:111_10": "Atha vā abhāvattaṃ āpannehi dhammehi anaññe kusalādayopi abhāvā eva siyunti idaṃ vacanaṃ aniyamena ye keci dve dhammā abhāvattaṃ āpannā,",
  "tika-abh01t:111_11": "tehi anaññesaṃ kusalādīsu yesaṃ kesañci dvinnaṃ kusalādīnaṃ abhāvattāpattiṃ sandhāya vuttaṃ ekassa bhāvattā.",
  "tika-abh01t:111_12": "Yampi vuttaṃ “tehi ca añño kusalaparopi abhāvo siyā”ti,",
  "tika-abh01t:111_13": "taṃ aniyamadassanatthaṃ vuttaṃ,",
  "tika-abh01t:111_14": "na sabbesaṃ abhāvasādhanatthaṃ.",
  "tika-abh01t:111_15": "Ayañhi tattha attho akusalaparassa vā abyākataparassa vā dhammassa bhāvatte sati tehi añño kusalaparopi abhāvo siyāti.",
  "tika-abh01t:112_0": "Sabbametaṃ akāraṇanti ettha kāraṇaṃ nāma yutti.",
  "tika-abh01t:112_1": "Kusalakusalasaddānaṃ viya ekantaekatthataṃ,",
  "tika-abh01t:112_2": "kusalarūpacakkhuma-",
  "tika-abh01t:112_3": "saddānaṃ viya ekantanānatthatañca vikappetvā yāyaṃ punarutti chakkacatukkāpatti asambandhavirodhābhāvāpatti dosāropanayutti vuttā,",
  "tika-abh01t:112_4": "sabbā sā ayutti,",
  "tika-abh01t:112_5": "tathā ekatthanānatthatābhāvatoti vuttaṃ hoti.",
  "tika-abh01t:112_6": "Yā yā anumati yathānumati anumatiyā anumatiyā vohārasiddhito.",
  "tika-abh01t:112_7": "Anumatiyā anurūpaṃ vā yathānumati,",
  "tika-abh01t:112_8": "yathā anumati pavattā,",
  "tika-abh01t:112_9": "tathā tadanurūpaṃ vohārasiddhitoti attho.",
  "tika-abh01t:112_10": "Anumati hi visesanavisesitabbābhāvato accantamabhinnesu katthaci kiriyāguṇādipariggahavisesena avivaṭasaddatthavivaraṇatthaṃ",
  "tika-abh01t:112_11": "pavattā yathā “sakko indo purindado”ti.",
  "tika-abh01t:112_12": "Katthaci accantaṃ bhinnesu yathā “dhavo khadiro palāso ca ānīyantū”ti.",
  "tika-abh01t:112_13": "Katthaci visesanavisesitabbabhāvato bhedābhedavantesu seyyathāpi “nīluppalaṃ paṇḍitapuriso”ti,",
  "tika-abh01t:112_14": "tāya tāya anumatiyā tadanurūpañca te te vohārā siddhā.",
  "tika-abh01t:112_15": "Tasmā ihāpi kusaladhamma-",
  "tika-abh01t:112_16": "saddānaṃ visesanavisesitabbabhāvato visesatthasāmaññatthapariggahena samāne atthe bhedābhedayutte pavatti",
  "tika-abh01t:112_17": "anumatāti tāya tāya anumatiyā tadanurūpañca siddho eso vohāro.",
  "tika-abh01t:112_18": "Tasmā vuttaṃ “sabbametaṃ akāraṇa”nti.",
  "tika-abh01t:113_0": "Attano attano atthavisesaṃ tassa dīpentīti attanā pariggahitaṃ attanā vuccamānaṃ anavajjasukhavipākādikusalādibhāvaṃ dhamma-",
  "tika-abh01t:113_1": "saddassa dīpenti tadatthassa tabbhāvadīpanavasenāti adhippāyo.",
  "tika-abh01t:113_2": "Na hi dhamma-",
  "tika-abh01t:113_3": "saddo kusalādibhāvo hotīti.",
  "tika-abh01t:113_4": "Imināvāti “dhamma-",
  "tika-abh01t:113_5": "saddo pariyattiādīsu dissatī”tiādinā “attano sabhāvaṃ dhārentī”tiādinā ca nayena.",
  "tika-abh01t:113_6": "So hi sabbattha samāno,",
  "tika-abh01t:113_7": "na kusala-",
  "tika-abh01t:113_8": "saddo ārogyādīsu dissatīti “kucchite salayantī”tiādiko,",
  "tika-abh01t:113_9": "so ca visesanayo “ito paraṃ visesamattameva vakkhāmā”ti etena apanītoti daṭṭhabbo.",
  "tika-abh01t:113_10": "Na hi kusalādivisesaṃ gahetvā pavattā sukhāya vedanāya sampayuttātiādayo visesāti.",
  "tika-abh01t:114_0": "2.",
  "tika-abh01t:114_1": "Sukhassa ca pahānāti ettha sukhindriyaṃ “sukha”nti vuttaṃ,",
  "tika-abh01t:114_2": "tañca sukhavedanāva hotīti “sukhavedanāyaṃ dissatī”ti vuttaṃ,",
  "tika-abh01t:114_3": "na pana “tisso imā,",
  "tika-abh01t:114_4": "bhikkhave,",
  "tika-abh01t:114_5": "vedanā sukhā vedanā”tievamādīsu sukha-",
  "tika-abh01t:114_6": "saddo viya sukhavedanāsaddena samānatthattā.",
  "tika-abh01t:114_7": "Ayañhi sukhindriyattho sukha-",
  "tika-abh01t:114_8": "saddo kāyasukhanaṃ kāyānuggahaṃ sātavisesaṃ gahetvā pavatto,",
  "tika-abh01t:114_9": "na pana sukhā vedanā “yaṃ kiñci vedanaṃ vedeti sukhaṃ vā,",
  "tika-abh01t:114_10": "yo sukhaṃ dukkhato”tievamādīsu sukha-",
  "tika-abh01t:114_11": "saddo viya sātasāmaññaṃ gahetvā pavattoti.",
  "tika-abh01t:114_12": "Yasmiṃ sati sukhahetūnaṃ pavatti,",
  "tika-abh01t:114_13": "taṃ sukhamūlaṃ.",
  "tika-abh01t:114_14": "Buddhuppāde ca kāmasamatikkamādike virāge ca sati sukhahetūnaṃ puññapassaddhiādīnaṃ pavatti hotīti taṃ “sukhamūlaṃ sukha”nti vuttaṃ.",
  "tika-abh01t:114_15": "Sukhassa ca ārammaṇattā “rūpaṃ sukha”nti vuttaṃ.",
  "tika-abh01t:114_16": "Puññānīti yadidaṃ vacanaṃ,",
  "tika-abh01t:114_17": "taṃ sukhassa ca adhivacanaṃ iṭṭhavipākassa adhivacanaṃ tadatthassa iṭṭhavipākavipaccanatoti attho.",
  "tika-abh01t:114_18": "Sukhapaccayānaṃ rūpādīnaṃ iṭṭhānaṃ ṭhānaṃ okāso saggā nandanañcāti “sukhā saggā sukhaṃ nandana”nti vuttaṃ.",
  "tika-abh01t:114_19": "Diṭṭhadhammeti imasmiṃ attabhāve.",
  "tika-abh01t:114_20": "Sukhavihārāti paṭhamajjhānavihārādī.",
  "tika-abh01t:114_21": "Nīvaraṇādibyābādharahitattā “abyābajjhā”ti vuttā.",
  "tika-abh01t:114_22": "Sabbasaṅkhāradukkhanibbāpanato taṃnirodhattā vā “nibbānaṃ sukha”nti vuttaṃ. Ādi-",
  "tika-abh01t:114_23": "saddena “adukkhamasukhaṃ santaṃ,",
  "tika-abh01t:114_24": "sukhamicceva bhāsita”nti adukkhamasukhe.",
  "tika-abh01t:114_25": "“Dvepi mayā, ānanda,",
  "tika-abh01t:114_26": "vedanā vuttā pariyāyena sukhā vedanā dukkhā vedanā”ti sukhopekkhāsu ca iṭṭhāsūti evamādīsu pavatti saṅgahitā.",
  "tika-abh01t:115_0": "Dukkhavatthūti dukkhassa okāso.",
  "tika-abh01t:115_1": "Attano paccayehi uppajjamānampi hi taṃ dukkhaṃ jātiādīsu vijjamānesu tabbatthukaṃ hutvā uppajjati.",
  "tika-abh01t:115_2": "Dukkhapaccayeti dukkhahetumhi,",
  "tika-abh01t:115_3": "dukkhassa janaketi attho.",
  "tika-abh01t:115_4": "Dukkhapaccayaṭṭhāneti dukkhajanakakammassa sahāyabhūtānaṃ aniṭṭharūpādipaccayānaṃ ṭhāne.",
  "tika-abh01t:115_5": "Paccayasaddo hi janake janakasahāye ca pavattatīti. Ādi-",
  "tika-abh01t:115_6": "saddena “yadaniccaṃ taṃ dukkha”ntiādinā saṅkhāradukkhādīsu pavatti daṭṭhabbā.",
  "tika-abh01t:115_7": "Sampayutte vatthuñca karajakāyaṃ sukhayati laddhassāde anuggahite karotīti sukhā.",
  "tika-abh01t:115_8": "Sukhāti vedanāsaddamapekkhitvā sukhabhāvamattassa appakāsanena napuṃsakaliṅgatā na katā.",
  "tika-abh01t:115_9": "Sabhāvato saṅkappato ca yaṃ iṭṭhaṃ,",
  "tika-abh01t:115_10": "tadanubhavanaṃ iṭṭhākārānubhavanaṃ vā iṭṭhānubhavanaṃ.",
  "tika-abh01t:116_0": "Samanti avisamaṃ.",
  "tika-abh01t:116_1": "Samā ekībhāvūpagatā viya yuttā,",
  "tika-abh01t:116_2": "samaṃ vā saha yuttāti yojetabbaṃ.",
  "tika-abh01t:116_3": "Ekuppādāti eko samāno uppādo etesanti ekuppādā,",
  "tika-abh01t:116_4": "samānapaccayehi sahuppattikāti attho.",
  "tika-abh01t:116_5": "Sahuppattikānaṃ rūpārūpānañca aññamaññasampayuttatā āpajjeyyāti “ekanirodhā”ti vuttaṃ,",
  "tika-abh01t:116_6": "ye samānuppādā samānanirodhā ca,",
  "tika-abh01t:116_7": "te sampayuttāti rūpārūpānaṃ aññamaññasampayogo nivārito hoti.",
  "tika-abh01t:116_8": "Evamapi avinibbhogarūpānaṃ aññamaññasampayuttatā āpajjeyyāti “ekavatthukā”ti vuttaṃ,",
  "tika-abh01t:116_9": "ye ekuppādā ekanirodhā ekavatthukā ca,",
  "tika-abh01t:116_10": "te sampayuttāti.",
  "tika-abh01t:116_11": "Evamapi avinibbhogarūpesu ekaṃ mahābhūtaṃ sesamahābhūtopādārūpānaṃ nissayapaccayo hotīti tena tāni ekavatthukānīti,",
  "tika-abh01t:116_12": "cakkhādinissayabhūtāni vā bhūtāni ekaṃ vatthu etesu sannissitanti ekavatthukānīti kappentassa tesaṃ sampayuttatāpatti",
  "tika-abh01t:116_13": "siyāti tannivāraṇatthaṃ “ekārammaṇā”ti vuttaṃ,",
  "tika-abh01t:116_14": "ye ekuppādā…pe…",
  "tika-abh01t:116_15": "ekārammaṇā ca honti,",
  "tika-abh01t:116_16": "te sampayuttāti.",
  "tika-abh01t:116_17": "Paṭilomato vā ekārammaṇāti vutte ekavīthiyañca pañcaviññāṇasampaṭicchanānaṃ nānāvīthiyaṃ parasantāne",
  "tika-abh01t:116_18": "ca ekasmiṃ ārammaṇe uppajjamānānaṃ bhinnavatthukānaṃ sampayuttatā āpajjeyyāti “ekavatthukā”ti vuttaṃ,",
  "tika-abh01t:116_19": "ye ekavatthukā hutvā ekārammaṇā,",
  "tika-abh01t:116_20": "te sampayuttāti.",
  "tika-abh01t:116_21": "Evamapi sampaṭicchanasantīraṇādīnaṃ sampayuttatā āpajjeyyāti “ekanirodhā”ti vuttaṃ,",
  "tika-abh01t:116_22": "ye ekanirodhā hutvā ekavatthukā ekārammaṇā,",
  "tika-abh01t:116_23": "te sampayuttāti.",
  "tika-abh01t:116_24": "Kiṃ pana nānuppādāpi evaṃ tividhalakkhaṇā honti,",
  "tika-abh01t:116_25": "atha ekuppādā evāti vicāraṇāya ekuppādā eva evaṃ tividhalakkhaṇā hontīti dassanatthaṃ “ekuppādā”ti vuttaṃ.",
  "tika-abh01t:117_0": "3.",
  "tika-abh01t:117_1": "Vipakkabhāvamāpannānaṃ arūpadhammānanti yathā sālibījādīnaṃ phalāni taṃsadisāni nibbattāni vipakkāni nāma honti,",
  "tika-abh01t:117_2": "vipākaniruttiñca labhanti,",
  "tika-abh01t:117_3": "na mūlaṅkurapattakhandhanāḷāni,",
  "tika-abh01t:117_4": "evaṃ kusalākusalānaṃ phalāni arūpadhammabhāvena sārammaṇabhāvena sukkakaṇhādibhāvena ca taṃsadisāni vipakkabhāvamāpannānīti vipākaniruttiṃ labhanti,",
  "tika-abh01t:117_5": "na rūpadhammā kammanibbattāpi kammāsadisāti dassetuṃ vuttaṃ.",
  "tika-abh01t:117_6": "Jātijarāsabhāvāti jāyanajīraṇasabhāvā.",
  "tika-abh01t:117_7": "Vipākapakatikāti vipaccanapakatikā.",
  "tika-abh01t:117_8": "Vipaccanasabhāvatā ca anupacchinnāvijjātaṇhāmānasantāne sabyāpāratā,",
  "tika-abh01t:117_9": "tena abhiññādikusalānaṃ bhāvanāyapahātabbādiakusalānañca vipākānuppādanepi vipākadhammatā siddhā hoti.",
  "tika-abh01t:117_10": "Vipakkabhāvanti cettha bhāva-",
  "tika-abh01t:117_11": "saddena sabhāvo eva vutto.",
  "tika-abh01t:117_12": "Taṃ yathāvuttaṃ vipakkasabhāvaṃ dutiyassa vuttaṃ vipaccanasabhāvañca gahetvā “ubhayasabhāvapaṭikkhepavasenā”ti āha.",
  "tika-abh01t:118_0": "4.",
  "tika-abh01t:118_1": "Upetena ādinnā upādinnā.",
  "tika-abh01t:118_2": "Kiṃ pana taṃ upetaṃ,",
  "tika-abh01t:118_3": "kena ca upetaṃ,",
  "tika-abh01t:118_4": "kathañca upetaṃ,",
  "tika-abh01t:118_5": "ke ca tena ādinnāti?",
  "tika-abh01t:118_6": "Sati ca lokuttarānaṃ kesañci ārammaṇabhāve tannivattanatthaṃ upetasaddasambandhinā upaya-",
  "tika-abh01t:118_7": "saddena vuccamānāhi catubbidhupādānabhūtāhi taṇhādiṭṭhīhi upetaṃ,",
  "tika-abh01t:118_8": "tehi ca ārammaṇakaraṇavasena upetaṃ,",
  "tika-abh01t:118_9": "na samannāgamavasena.",
  "tika-abh01t:118_10": "Sati ca sabbatebhūmakadhammānaṃ upādānārammaṇatte yehi vipākakaṭattārūpāni amhehi nibbattattā amhākaṃ etāni phalānīti gaṇhantehi viya ādinnāni,",
  "tika-abh01t:118_11": "tāni tebhūmakakammāni kammabhāvena ekattaṃ upanetvā upetanti idha gahitāni.",
  "tika-abh01t:118_12": "Tehi ca nibbattāni vipākakaṭattārūpāni upādinnā dhammāti sabbametaṃ dassetuṃ “ārammaṇakaraṇavasenā”tiādi vuttaṃ.",
  "tika-abh01t:118_13": "Ayañca atthanayo yathāsambhavaṃ yojetabbo,",
  "tika-abh01t:118_14": "na vacanānupubbenāti. Etthāha –",
  "tika-abh01t:118_15": "yadi ārammaṇakaraṇavasena taṇhādiṭṭhīhi upetena ādinnā upādinnā,",
  "tika-abh01t:118_16": "sabbatebhūmakadhammā ca taṇhādīnaṃ ārammaṇā honti,",
  "tika-abh01t:118_17": "na ca upetasaddo kamme eva niruḷho,",
  "tika-abh01t:118_18": "tena kammasseva gahaṇe kāraṇaṃ natthi,",
  "tika-abh01t:118_19": "tasmā sabbatebhūmakadhammapaccayuppannānaṃ avijjādihetūhi nibbattānaṃ saṅkhārādiphalānaṃ upādinnattaṃ āpajjati tesampi tehiphalabhāvena gahitattā. Upa-",
  "tika-abh01t:118_20": "saddena ca upetatāmattaṃ jotitaṃ,",
  "tika-abh01t:118_21": "na ārammaṇakaraṇaṃ samannāgamanivattakaṃ, ādinna-",
  "tika-abh01t:118_22": "saddena ca gahitatāmattaṃ vuttaṃ,",
  "tika-abh01t:118_23": "na kammasamuṭṭhānatāviseso.",
  "tika-abh01t:118_24": "Tasmā sabbapaccayuppannānaṃ upādinnattaṃ āpajjatīti?",
  "tika-abh01t:118_25": "Nāpajjati bodhaneyyajjhāsayavasena desanāpavattito.",
  "tika-abh01t:118_26": "Yesañhi bodhanatthaṃ “upādinnā”ti etaṃ vuttaṃ,",
  "tika-abh01t:118_27": "te teneva vacanena yathāvuttappakāre dhamme bujjhiṃsu,",
  "tika-abh01t:118_28": "etarahi pana tāvatā bujjhituṃ asakkontena sutvā tadattho veditabboti esā atthavibhāvanā katā “kammunā”ti.",
  "tika-abh01t:119_0": "Ayaṃ pana aparo attho daṭṭhabbo – upa-",
  "tika-abh01t:119_1": "saddo upetaṃ dīpeti.",
  "tika-abh01t:119_2": "Ayañhi upa-",
  "tika-abh01t:119_3": "saddo samāse payujjamāno “atimālā”tiādīsu ati-",
  "tika-abh01t:119_4": "saddo viya atikkamanaṃ sasādhanaṃ upagamanaṃ sasādhanaṃ vadati,",
  "tika-abh01t:119_5": "upagamanañca upādānaupayo,",
  "tika-abh01t:119_6": "tena upagataṃ upetaṃ.",
  "tika-abh01t:119_7": "Kiṃ pana tanti?",
  "tika-abh01t:119_8": "Yaṃ asati upādāne na hoti,",
  "tika-abh01t:119_9": "taṃ “upādānapaccayā bhavo”ti evaṃ vuttaṃ tebhūmakakammaṃ paccayabhāvena purimajātuppannena upādānena upagatattā “upeta”nti vuccati.",
  "tika-abh01t:119_10": "Na hi koci anupaggamma anicchanto kammaṃ karotīti.",
  "tika-abh01t:119_11": "Tena upetena kammunā punabbhavassa ādānaṃ hoti.",
  "tika-abh01t:119_12": "Kammunā hi sāsavena sattā ādiyanti punabbhavaṃ,",
  "tika-abh01t:119_13": "tasmā ādātabbabhāvena pākaṭo punabbhavo.",
  "tika-abh01t:119_14": "So ca upapattibhavo tebhūmakavipākakaṭattārūpasaṅgaho “bhavapaccayā jātī”ti ettha jātivacane samavaruddhoti upādinnavacanena upapattibhavo vuccati,",
  "tika-abh01t:119_15": "upapattibhavo ca tebhūmakavipākakaṭattārūpānīti dhātukathāyaṃ pakāsitametaṃ.",
  "tika-abh01t:119_16": "Tasmā upetena ādinnāti te eva dhammā vuccantīti siddho ayamatthoti. Upādinna-",
  "tika-abh01t:119_17": "saddassa atthaṃ vatvā taṃ vissajjetvā upādāniya-",
  "tika-abh01t:119_18": "saddassa visuṃ upādinnasaddānapekkhaṃ atthaṃ vattuṃ “ārammaṇabhāvaṃ upagantvā”tiādimāha.",
  "tika-abh01t:119_19": "Tasmā eva avisesetvā “upādānassa ārammaṇapaccayabhūtānametaṃ adhivacana”nti vuttaṃ.",
  "tika-abh01t:119_20": "Taṃ pana upādāniyaṃ upādinnaṃ anupādinnanti duvidhaṃ.",
  "tika-abh01t:119_21": "Tasmā taṃ visesanena dassento “upādinnā ca te upādāniyā cā”tiādimāha.",
  "tika-abh01t:120_0": "5.",
  "tika-abh01t:120_1": "Saṃkilesoti dasa kilesavatthūni vuccanti.",
  "tika-abh01t:120_2": "Saṃkiliṭṭhāti tehi vibādhitā upatāpitā ca.",
  "tika-abh01t:120_3": "Te pana yasmā saṃkilesasampayuttā ekuppādādīhi ninnānattā ekībhāvamiva gatā visādīhi viya sappiādayo",
  "tika-abh01t:120_4": "vidūsitā malīnā vibādhitā upatāpitā ca nāma honti,",
  "tika-abh01t:120_5": "tasmā āha “saṃkilesena samannāgatā saṃkiliṭṭhā”ti.",
  "tika-abh01t:120_6": "Saṃkilesaṃ arahantīti saṃkilesassa ārammaṇabhāvena taṃ laddhuṃ arahantīti attho.",
  "tika-abh01t:120_7": "Ārammaṇabhāvānatikkamanatoti etena saṃkilesānatikkamanameva dasseti,",
  "tika-abh01t:120_8": "vatthayugikasuṅkasālikasaddānaṃ viya saṃkilesika-",
  "tika-abh01t:120_9": "saddassa pavatti veditabbā.",
  "tika-abh01t:121_0": "6.",
  "tika-abh01t:121_1": "Saha vitakkena hontīti vacanaseso yojetabbo avuccamānassapi bhavati-",
  "tika-abh01t:121_2": "atthassa viññāyamānattā.",
  "tika-abh01t:121_3": "Mattāti pamāṇavācakaṃ ekaṃ padanti gahetvā “vicārova mattā etesa”nti attho vutto.",
  "tika-abh01t:121_4": "Aññattha avippayogīsu vitakkavicāresu vicārova etesaṃ mattā,",
  "tika-abh01t:121_5": "tato uddhaṃ vitakkena sampayogaṃ na gacchantīti attho.",
  "tika-abh01t:121_6": "Ayamaparo attho – matta-",
  "tika-abh01t:121_7": "saddo visesanivattiattho.",
  "tika-abh01t:121_8": "Savitakkasavicārā dhammā hi vitakkavisiṭṭhena vicārena savicārā,",
  "tika-abh01t:121_9": "ete pana vicāramattena vitakkasaṅkhātavisesarahitena,",
  "tika-abh01t:121_10": "tasmā “vicāramattā”ti vuccanti,",
  "tika-abh01t:121_11": "vicāramattavantoti attho.",
  "tika-abh01t:121_12": "Vicāramattavacanena avitakkatte siddhe avitakkānaṃ aññesampi atthibhāvajotanatthaṃ avitakkavacanaṃ.",
  "tika-abh01t:121_13": "Avitakkā hi vicāramattā ca santi avicārā cāti nivattetabbā gahetabbā ca honti,",
  "tika-abh01t:121_14": "tesu avuccamānesu nivattetabbagahetabbassa adassitattā vicāramattāvaavitakkāti āpajjeyyāti.",
  "tika-abh01t:121_15": "Visesanavisesitabbabhāvo pana yathākāmaṃ hotīti sāmaññena avitakkabhāvena saha vicāramattatāya dhammavisesanabhāvaṃ",
  "tika-abh01t:121_16": "dassetuṃ “avitakkavicāramattā”ti padānukkamo kato.",
  "tika-abh01t:122_0": "Atha vā savicārā duvidhā savitakkā avitakkā ca,",
  "tika-abh01t:122_1": "tesu avitakke nivattetuṃ ādipadaṃ vuttaṃ.",
  "tika-abh01t:122_2": "Avicārā ca duvidhā savitakkā avitakkā ca,",
  "tika-abh01t:122_3": "tesu savitakke nivattetuṃ tatiyapadaṃ vuttaṃ.",
  "tika-abh01t:122_4": "Ye pana dvīhipi nivattitā avitakkā savitakkā ca savicārā avicārā ca,",
  "tika-abh01t:122_5": "tesu aññataradassanaṃ vā kattabbaṃ siyā ubhayadassanaṃ vā.",
  "tika-abh01t:122_6": "Ubhayadassane kariyamāne yadi “savitakkasavicārā”ti vucceyya,",
  "tika-abh01t:122_7": "ādipadatthatāva āpajjati.",
  "tika-abh01t:122_8": "Atha “avitakkaavicārā”ti vucceyya,",
  "tika-abh01t:122_9": "antapadatthatā.",
  "tika-abh01t:122_10": "Atha pana “avitakkasavicārā savitakkaavicārā”ti vucceyya,",
  "tika-abh01t:122_11": "ajjhattabahiddhānaṃ viya atthantarābhāvo vā saṅkaradoso vā ekasseva savitakkāvitakkatāsavicārāvicāratāvirodho vā āpajjeyya,",
  "tika-abh01t:122_12": "tasmā aññataradassanena itarampi pakāsetuṃ avitakkavacanena dvippakāresu vattabbesu savitakkaavicāre",
  "tika-abh01t:122_13": "nivattetvā avitakkasavicāre dassento āha “avitakkavicāramattā”ti.",
  "tika-abh01t:122_14": "Atha vā vitakkābhāvena ete vicāramattā,",
  "tika-abh01t:122_15": "na vicārato aññassa kassaci dhammassa abhāvāti dassetuṃ avitakkavacanena vicāramattā visesitā.",
  "tika-abh01t:123_0": "7.",
  "tika-abh01t:123_1": "Upekkhatīti vedayamānāpi majjhattavedanā sukhākāre dukkhākāre ca udāsinā hotīti attho.",
  "tika-abh01t:123_2": "Atha vā upetā yuttā sukhadukkhānaṃ aviruddhā ikkhā anubhavanaṃ upekkhā.",
  "tika-abh01t:123_3": "Visesadassanavasenāti nānattadassanavasena.",
  "tika-abh01t:123_4": "Yadi hi pītisahagatā eva sukhasahagatā siyuṃ,",
  "tika-abh01t:123_5": "“pītisahagatā”ti eteneva siddhattā “sukhasahagatā”ti idaṃ na vattabbaṃ siyā,",
  "tika-abh01t:123_6": "“sukhasahagatā”ti vā vuccamāne “pītisahagatā”ti na vattabbaṃ,",
  "tika-abh01t:123_7": "tato tikaṃ pūrentena dukkhasahagatapadaṃ vattabbaṃ siyā,",
  "tika-abh01t:123_8": "evañca sati “vedanāttiko evāya”nti vuttavacanaṃ āpajjati,",
  "tika-abh01t:123_9": "tasmā “pītisahagatā”ti vatvā “sukhasahagatā”ti vadanto pītivippayuttampi sukhaṃ atthīti tatiyajjhānakāyaviññāṇasampayuttaṃ",
  "tika-abh01t:123_10": "sukhaṃ sappītikasukhato bhinnaṃ katvā dassetīti adhippāyo.",
  "tika-abh01t:123_11": "Atha vā pītisukhānaṃ dubbiññeyyanānattānaṃ nānattadassanatthaṃ ayaṃ tiko vutto.",
  "tika-abh01t:123_12": "“Pītisahagatā”ti ettha hi sukhekadeso saṅgahito, na pīti.",
  "tika-abh01t:123_13": "“Sukhasahagatā”ti ettha pīti saṅgahitā,",
  "tika-abh01t:123_14": "na sukhaṃ.",
  "tika-abh01t:123_15": "Pītivippayuttasukhasahagatā ca purimena asaṅgahitā pacchimena saṅgahitāti siddho pītisukhānaṃ visesoti.",
  "tika-abh01t:124_0": "8.",
  "tika-abh01t:124_1": "Nibbānaṃ dassanatoti nibbānārammaṇataṃ sandhāyāha.",
  "tika-abh01t:124_2": "Atha vā dhammacakkhu punappunaṃ nibbattanena bhāvanābhāvaṃ appattaṃ dassanaṃ nāma,",
  "tika-abh01t:124_3": "dhammacakkhu ca pariññādikiccakaraṇena catusaccadhammadassanaṃ tadatisayo,",
  "tika-abh01t:124_4": "tasmā natthettha gotrabhussa dassanabhāvāpattīti.",
  "tika-abh01t:124_5": "Ubhayapaṭikkhepavasenāti dvīhi padehi vuttadhammapaṭikkhepavasena,",
  "tika-abh01t:124_6": "na pahāyakapaṭikkhepavasena.",
  "tika-abh01t:124_7": "Tathā hi sati dassanabhāvanāhi añño samucchedavasena pahāyako atthi,",
  "tika-abh01t:124_8": "tena pahātabbā neva dassanena na bhāvanāya pahātabbāti ayamattho āpajjati,",
  "tika-abh01t:124_9": "na ca añño pahāyako atthi aññehi vikkhambhitānañca punappavattisabbhāvā,",
  "tika-abh01t:124_10": "nāpi pahātabbā tatiyapadena saṅgayhanti,",
  "tika-abh01t:124_11": "kintu appahātabbā evāti.",
  "tika-abh01t:124_12": "Tasmā pahātabbapadaṃ paccekaṃ yojetvā neva dassanena pahātabbā na bhāvanāya pahātabbāti dassanena bhāvanāya pahātabbehi aññe gahitāti veditabbā.",
  "tika-abh01t:125_0": "9.",
  "tika-abh01t:125_1": "Evamatthaṃ aggahetvāti atthāyuttito ca saddāyuttito ca aggahetabbataṃ dasseti.",
  "tika-abh01t:125_2": "Dassanabhāvanāhi appahātabbahetumattesu hi gayhamānesu ahetukā asaṅgahitāti yathādhippetassa atthassa aparipuṇṇattā atthāyutti,",
  "tika-abh01t:125_3": "pahātabbasaddassa niccasāpekkhatte ca sati na sambandhīsaddato pahāyakato aññaṃ paṭisedhaṃ apekkhamānassa",
  "tika-abh01t:125_4": "hetusaddena samāso upapajjatīti saddāyutti ca veditabbā.",
  "tika-abh01t:125_5": "Evamattho gahetabboti pahātabba-",
  "tika-abh01t:125_6": "saddaṃ paṭisedhena ayojetvā yesaṃ aññapadatthe samāso,",
  "tika-abh01t:125_7": "tabbisesanaṃ atthīti idaṃ paṭisedhena yojetvā dassanabhāvanāhi pahātabbo hetu etesaṃ nevatthīti attho gahetabboti vuttaṃ hoti.",
  "tika-abh01t:125_8": "Evañca sati yathādhippetattho sabbo saṅgahitoti.",
  "tika-abh01t:125_9": "Atthāyutti mā hotu,",
  "tika-abh01t:125_10": "saddo pana idhāpi na yutto.",
  "tika-abh01t:125_11": "Ekantayogīnaṃ atthi-",
  "tika-abh01t:125_12": "saddameva hi apekkhamānānaṃ ubhinnaṃ pahātabbahetu-",
  "tika-abh01t:125_13": "saddānaṃ samāso yutto,",
  "tika-abh01t:125_14": "na paṭisedhaṃ apekkhamānānanti,",
  "tika-abh01t:125_15": "tasmā gahetabbatthadassanamattaṃ etaṃ kataṃ,",
  "tika-abh01t:125_16": "saddo pana yathā yujjati,",
  "tika-abh01t:125_17": "tathā yojetabbo.",
  "tika-abh01t:125_18": "Evaṃ pana yujjati –",
  "tika-abh01t:125_19": "pahātabbo hetu etesaṃ atthīti pahātabbahetukā.",
  "tika-abh01t:125_20": "Kena pahātabboti?",
  "tika-abh01t:125_21": "Dassanena bhāvanāya ca.",
  "tika-abh01t:125_22": "Tayidaṃ pahātabbahetukapadaṃ dassanabhāvanāpadehi visuṃ visuṃ yojetvā tehi yuttena ye dassanena pahātabbahetukā neva honti,",
  "tika-abh01t:125_23": "bhāvanāya pahātabbahetukā ca na hontīti paṭisedhañca visuṃ visuṃ yojetvā te neva dassanena na bhāvanāya pahātabbahetukāti vuccanti.",
  "tika-abh01t:125_24": "Nevavipākanavipākadhammadhammavacanaṃ viya hi purimapadadvayasaṅgahitadhammapaṭisedhanena tadaññadhammanidassanametaṃ hoti,",
  "tika-abh01t:125_25": "na ahetukapadaṃ viya hetuvirahappakāsanenāti.",
  "tika-abh01t:125_26": "Evañca katvā dve paṭisedhā yuttā honti.",
  "tika-abh01t:126_0": "Hetuyeva hi tesaṃ natthi,",
  "tika-abh01t:126_1": "yo dassanabhāvanāhi pahātabbo siyāti purimasmiñhi atthe hetūnaṃ dassanabhāvanāhi pahātabbatā paṭikkhittā,",
  "tika-abh01t:126_2": "paṭikkhepo ca pahātabbāsaṅkāsabbhāve hoti,",
  "tika-abh01t:126_3": "pahātabbāsaṅkā ca hetumhi sati siyā,",
  "tika-abh01t:126_4": "tesaṃ pana ahetukānaṃ hetuyeva natthi,",
  "tika-abh01t:126_5": "yo dassanabhāvanāhi pahātabbo siyā,",
  "tika-abh01t:126_6": "tadabhāvā pahātabbāsaṅkā natthīti taṃnivāraṇattho paṭikkhepo na sambhavati,",
  "tika-abh01t:126_7": "tasmā “nevadassanena na bhāvanāya pahātabbo hetu etesa”nti evaṃ ahetukānaṃ gahaṇaṃ na bhaveyyāti attho.",
  "tika-abh01t:126_8": "Atha vā itarathā hi ahetukānaṃ aggahaṇaṃ bhaveyyāti atthassa pākaṭattā na kāraṇasādhanīyo esoti gahetabbatthasseva",
  "tika-abh01t:126_9": "kāraṇaṃ vadanto “hetuyeva hi tesaṃ natthī”tiādimāha.",
  "tika-abh01t:126_10": "Tesañhi nevadassanena na bhāvanāyapahātabbahetukapadavacanīyānaṃ yo dassanabhāvanāhi pahātabbo siyā,",
  "tika-abh01t:126_11": "so evaṃpakāro hetu natthi.",
  "tika-abh01t:126_12": "Te hi anekappakārā sahetukā ahetukā cāti,",
  "tika-abh01t:126_13": "tasmā nevadassanena na bhāvanāya pahātabbo hetu etesaṃ atthīti ayamattho gahetabboti attho.",
  "tika-abh01t:127_0": "10.",
  "tika-abh01t:127_1": "Taṃ ārammaṇaṃ katvāti idaṃ catukiccasādhanavasena ārammaṇakaraṇaṃ sandhāya vuttanti veditabbaṃ.",
  "tika-abh01t:127_2": "Aññathā gotrabhuphalapaccavekkhaṇādīnampi apacayagāmitā āpajjeyyāti.",
  "tika-abh01t:127_3": "Atha vā hetubhāvena apacayaṃ nibbānaṃ gacchantīti apacayagāmino.",
  "tika-abh01t:127_4": "Nibbānassa hi anibbattaniyattepi samudayappahānasamudayanirodhānaṃ adhigamaadhigantabbabhāvato hetuhetuphalabhāvo magganibbānānaṃ yujjati.",
  "tika-abh01t:127_5": "Yathāha “dukkhanirodhe ñāṇaṃ atthapaṭisambhidā,",
  "tika-abh01t:127_6": "dukkhanirodhagāminiyā paṭipadāya ñāṇaṃ dhammapaṭisambhidā”ti.",
  "tika-abh01t:127_7": "Atthoti hi hetuphalaṃ.",
  "tika-abh01t:127_8": "Dhammoti hetūti.",
  "tika-abh01t:127_9": "Purimapacchimānaṃ purime sasampayuttā vuttā,",
  "tika-abh01t:127_10": "pacchime kevalā.",
  "tika-abh01t:127_11": "Purime viya pana pacchime atthepi ariyamaggasīsena sabbalokuttarakusalacittuppādā gahetabbā.",
  "tika-abh01t:127_12": "Dutiye atthavikappe “ācayaṃ gāmino”ti vattabbe anunāsikalopo katoti daṭṭhabbo.",
  "tika-abh01t:127_13": "Ācinantīti vā ācayā,",
  "tika-abh01t:127_14": "ācayā hutvā gacchanti pavattantītipi attho daṭṭhabbo.",
  "tika-abh01t:128_0": "11.",
  "tika-abh01t:128_1": "Satta pana sekkhā sikkhanasīlāti sekkhā,",
  "tika-abh01t:128_2": "tesaṃ imeti sekkhā,",
  "tika-abh01t:128_3": "aññāsādhāraṇā maggaphalattayadhammā.",
  "tika-abh01t:128_4": "Sayameva sikkhantīti sikkhanasīlānametaṃ nidassanaṃ.",
  "tika-abh01t:128_5": "Ye hi dhammā sikkhanti,",
  "tika-abh01t:128_6": "te sikkhanasīlā hontīti.",
  "tika-abh01t:128_7": "Akkharattho pana sikkhā etesaṃ sīlanti sekkhāti.",
  "tika-abh01t:128_8": "Na sekkhāti yattha sekkhabhāvāsaṅkā atthi,",
  "tika-abh01t:128_9": "tatthāyaṃ paṭisedhoti lokiyanibbānesu asekkhabhāvānāpatti daṭṭhabbā.",
  "tika-abh01t:128_10": "Sīlasamādhipaññāsaṅkhātā hi sikkhā attano paṭipakkhakilesehi vippamuttā parisuddhā upakkilesānaṃ ārammaṇabhāvampi",
  "tika-abh01t:128_11": "anupagamanato etā sikkhāti vattuṃ yuttā aṭṭhasu maggaphalesu vijjanti,",
  "tika-abh01t:128_12": "tasmā catumaggaheṭṭhimaphalattayadhammā viya arahattaphaladhammāpi tāsu sikkhāsu jātāti ca,",
  "tika-abh01t:128_13": "taṃsikkhāsamaṅgino arahato itaresaṃ viya sekkhatte sati sekkhassa eteti ca,",
  "tika-abh01t:128_14": "sikkhā sīlaṃ etesanti ca sekkhāti āsaṅkitabbā siyunti tadāsaṅkānivattanatthaṃ “asekkhā”ti yathāvuttasekkhabhāvapaṭisedho kato.",
  "tika-abh01t:128_15": "Arahattaphale hi pavattamānā sikkhā pariniṭṭhitasikkhākiccattā na sikkhākiccaṃ karonti,",
  "tika-abh01t:128_16": "kevalaṃ sikkhāphalabhāveneva pavattanti,",
  "tika-abh01t:128_17": "tasmā tā na sikkhāvacanaṃ arahanti,",
  "tika-abh01t:128_18": "nāpi taṃsamaṅgino sekkhavacanaṃ,",
  "tika-abh01t:128_19": "na ca taṃsampayuttā sikkhanasīlāti sikkhāsu jātātiādiatthehi aggaphaladhammā sekkhā na honti,",
  "tika-abh01t:128_20": "heṭṭhimaphalesu pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ arahanti,",
  "tika-abh01t:128_21": "taṃsamaṅgino ca sekkhavacanaṃ,",
  "tika-abh01t:128_22": "taṃsampayuttā ca sikkhanasīlavuttīti tattha dhammā yathāvuttehi atthehi sekkhā honti eva.",
  "tika-abh01t:129_0": "Sekkhāti vā apariyositasikkhā dassitā.",
  "tika-abh01t:129_1": "Anantarameva “asekkhā”ti vacanaṃ pariyositasikkhānaṃ dassananti na lokiyanibbānānaṃ asekkhatāpatti.",
  "tika-abh01t:129_2": "Vuddhippattā vā sekkhāti etasmiṃ atthe sekkhadhammesu eva kesañci vuddhippattānaṃ asekkhatā āpajjati,",
  "tika-abh01t:129_3": "tena arahattamaggadhammā vuddhippattā ca yathāvuttehi ca atthehi sekkhāti katvā asekkhā āpannāti? Na,",
  "tika-abh01t:129_4": "taṃsadisesu tabbohārā.",
  "tika-abh01t:129_5": "Arahattamaggato hi ninnānākaraṇaṃ arahattaphalaṃ ṭhapetvā pariññādikiccakaraṇaṃ vipākabhāvañca,",
  "tika-abh01t:129_6": "tasmā te eva sekkhā dhammā arahattaphalabhāvaṃ āpannāti sakkā vattuṃ,",
  "tika-abh01t:129_7": "kusalasukhato ca vipākasukhaṃ santataratāya paṇītataranti vuddhippattā ca te dhammā hontīti asekkhāti vuccantīti.",
  "tika-abh01t:130_0": "12.",
  "tika-abh01t:130_1": "Kilesavikkhambhanāsamatthatādīhi parittā.",
  "tika-abh01t:130_2": "“Kilesa…pe…",
  "tika-abh01t:130_3": "tāyā”ti atthattayampi kusalesu yujjati,",
  "tika-abh01t:130_4": "vipākakiriyesu dīghasantānatāva.",
  "tika-abh01t:130_5": "Pamāṇakarehi vā oḷārikehi kāmataṇhādīhi paricchinnā parittā.",
  "tika-abh01t:130_6": "Tehi aparicchinnattā sukhumehi rūpataṇhādīhi paricchinnā pamāṇamahattaṃ gatāti mahaggatā.",
  "tika-abh01t:130_7": "Aparicchinnā appamāṇā.",
  "tika-abh01t:131_0": "14.",
  "tika-abh01t:131_1": "Atappakaṭṭhenāti divasampi paccavekkhiyamānā lokuttaradhammā tittiṃ na janenti samāpajjiyamānāpi phaladhammāti.",
  "tika-abh01t:132_0": "15.",
  "tika-abh01t:132_1": "Mātughātādīsu pavattamānāpi hitasukhaṃ icchantāva pavattantīti te dhammā hitasukhāvahā me bhavissantīti āsīsitā honti,",
  "tika-abh01t:132_2": "tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu pavatti",
  "tika-abh01t:132_3": "hotīti te dhammā asubhādīsu subhādiviparītappavattikā honti.",
  "tika-abh01t:132_4": "Micchāsabhāvāti musāsabhāvā.",
  "tika-abh01t:132_5": "Anekesu ānantariyesu katesu yaṃ tattha balavaṃ,",
  "tika-abh01t:132_6": "taṃ vipaccati,",
  "tika-abh01t:132_7": "na itarānīti ekantavipākajanakatāya niyatatā na sakkā vattunti “vipākadāne satī”tiādimāha.",
  "tika-abh01t:132_8": "Tattha khandhabhedānantaranti cutianantaraṃ.",
  "tika-abh01t:132_9": "Cuti hi maraṇaniddese “khandhānaṃ bhedo”ti vuttāti.",
  "tika-abh01t:132_10": "Etena vacanena sati phaladāne cutianantaro eva,",
  "tika-abh01t:132_11": "na añño etesaṃ phalakāloti phalakālaniyameneva niyatatā vuttā hoti,",
  "tika-abh01t:132_12": "na phaladānaniyamenāti niyataphalakālānaṃ aññesampi upapajjavedanīyānaṃ diṭṭhadhammavedanīyānampi niyatatā āpajjati,",
  "tika-abh01t:132_13": "tasmā vipākadhammadhammānaṃ paccayantaravikalatādīhi avipaccamānānampi attano sabhāvena vipākadhammatā",
  "tika-abh01t:132_14": "viya balavatā ānantariyena vipāke dinne avipaccamānānampi ānantariyānaṃ phaladāne niyatasabhāvā ānantariyasabhāvā",
  "tika-abh01t:132_15": "ca pavattīti attano sabhāvena phaladānaniyameneva niyatatā ānantariyatā ca veditabbā.",
  "tika-abh01t:132_16": "Avassañca niyatasabhāvā ānantariyasabhāvā ca tesaṃ pavattīti sampaṭicchitabbametaṃ aññassa balavato ānantariyassa",
  "tika-abh01t:132_17": "abhāve cutianantaraṃ ekantena phaladānato.",
  "tika-abh01t:133_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva ekantena phaladānato",
  "tika-abh01t:133_1": "ānantariyasabhāvā niyatasabhāvā ca pavatti āpajjatīti?",
  "tika-abh01t:133_2": "Nāpajjati asamānajātikena cetopaṇidhivasena upaghātakena ca nivattetabbavipākattā anantarekantaphaladāyakattābhāvā,",
  "tika-abh01t:133_3": "na pana ānantariyakānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ atthi sabbānantariyakānaṃ avīciphalattā,",
  "tika-abh01t:133_4": "na ca heṭṭhupapattiṃ icchato sīlavato cetopaṇidhi viya uparūpapattijanakakammaphalaṃ ānantariyakaphalaṃ",
  "tika-abh01t:133_5": "nivattetuṃ samattho cetopaṇidhi atthi anicchantasseva avīcipātanato,",
  "tika-abh01t:133_6": "na ca ānantariyakopaghātakaṃ kiñci kammaṃ atthi,",
  "tika-abh01t:133_7": "tasmā tesaṃyeva anantarekantavipākajanakasabhāvā pavattīti.",
  "tika-abh01t:134_0": "Anekāni ca ānantariyakāni katāni ekante vipāke sanniyatattā uparatāvipaccanasabhāvāsaṅkattā nicchitāni sabhāvato niyatāneva.",
  "tika-abh01t:134_1": "Cutianantaraṃ pana phalaṃ anantaraṃ nāma tasmiṃ anantare niyuttāni tannibbattanena anantarakaraṇasīlāni",
  "tika-abh01t:134_2": "anantarappayojanāni cāti sabhāvato ānantariyakāneva ca honti.",
  "tika-abh01t:134_3": "Tesu pana samānasabhāvesu ekena vipāke dinne itarāni attanā kattabbassa kiccassa teneva katattā na dutiyaṃ tatiyampi ca paṭisandhiṃ karonti,",
  "tika-abh01t:134_4": "na samatthatāvighātattāti natthi tesaṃ niyatānantariyatānivattīti.",
  "tika-abh01t:134_5": "Na hi samānasabhāvaṃ samānasabhāvassa samatthataṃ vihanatīti.",
  "tika-abh01t:134_6": "Ekassa pana aññānipi upatthambhakāni hontīti daṭṭhabbānīti.",
  "tika-abh01t:134_7": "Sammā sabhāvāti saccasabhāvā.",
  "tika-abh01t:135_0": "16.",
  "tika-abh01t:135_1": "Paripuṇṇamaggakiccattā cattāro ariyamaggāva idha “maggā”ti vuttā.",
  "tika-abh01t:135_2": "Paccayaṭṭhenāti maggapaccayaṭṭhena.",
  "tika-abh01t:135_3": "Nikkhepakaṇḍepi hi ye maggapaccayaṃ labhanti,",
  "tika-abh01t:135_4": "na pana sayaṃ maggapaccayabhāvaṃ gacchanti,",
  "tika-abh01t:135_5": "te maggahetukāti dassetuṃ “ariyamaggasamaṅgissa maggaṅgāni ṭhapetvā”tiādi vuttaṃ.",
  "tika-abh01t:135_6": "Yo pana tattheva “ariyamaggasamaṅgissa alobho adoso amoho,",
  "tika-abh01t:135_7": "ime dhammā maggahetū”ti ādinayo vutto,",
  "tika-abh01t:135_8": "taṃ dassetuṃ “maggasampayuttā vā”tiādi vuttaṃ.",
  "tika-abh01t:135_9": "“Ariyamaggasamaṅgissa sammādiṭṭhi maggo ceva hetu cā”tiādinā pana vuttanayaṃ dassetuṃ “sammādiṭṭhi saya”ntiādimāha.",
  "tika-abh01t:135_10": "Tattha pana asaṅgahitasaṅgaṇhanavasena paṭipāṭiyā tayo nayā vuttā,",
  "tika-abh01t:135_11": "hetubahutāvasena tatiyo nayo idha dutiyo vutto.",
  "tika-abh01t:136_0": "Abhibhavitvā pavattanaṭṭhenāti sahajātādhipatipi pubbābhisaṅkhāravasena jeṭṭhakabhāve pavattamāno sahajāte",
  "tika-abh01t:136_1": "attano vase anuvattayamāno te abhibhavitvā pavattati,",
  "tika-abh01t:136_2": "ārammaṇādhipatipi tadārammaṇe dhamme tatheva attānaṃ anuvattayamāno te dhamme abhibhavitvā ārammaṇabhāvena pavattati,",
  "tika-abh01t:136_3": "na paccuppannabhāvena,",
  "tika-abh01t:136_4": "tasmā adhipatidvayampi saṅgahitanti veditabbaṃ.",
  "tika-abh01t:136_5": "“Maggo adhipati etesa”nti ayañca attho nikkhepakaṇḍe udāharaṇavasena āgataṃ atthanayaṃ gahetvā vutto.",
  "tika-abh01t:136_6": "Yasmā pana paṭṭhāne “maggādhipatiṃ dhammaṃ paṭicca maggādhipati dhammo uppajjati nādhipatipaccayā,",
  "tika-abh01t:136_7": "maggādhipatī khandhe paṭicca maggādhipati adhipatī”ti vuttaṃ,",
  "tika-abh01t:136_8": "tasmā maggo adhipati maggādhipatīti ayampi attho pāḷiyaṃ sarūpekasesavasena samānasaddatthavasena vā saṅgahitoti veditabbo.",
  "tika-abh01t:137_0": "17.",
  "tika-abh01t:137_1": "Anuppannāti etena sabbo uppannabhāvo paṭisiddho,",
  "tika-abh01t:137_2": "na uppannadhammabhāvo evāti tena uppannā vigatā atītāpi na saṅgahitāti daṭṭhabbā.",
  "tika-abh01t:137_3": "Yadi hi saṅgahitā siyuṃ,",
  "tika-abh01t:137_4": "“anuppanno dhammo uppannassa dhammassa anantarapaccayena paccayo”tievamādi vucceyya,",
  "tika-abh01t:137_5": "na tu vuttanti.",
  "tika-abh01t:137_6": "Anāgatāni vipākakaṭattārūpāni atīte anāgate vā kamme purimanipphanne eva uppajjissanti,",
  "tika-abh01t:137_7": "nānipphanneti pariniṭṭhitakāraṇekadesāneva honti,",
  "tika-abh01t:137_8": "tasmā tāni “avassaṃ uppajjissantīti uppādino dhammā”ti vuccanti.",
  "tika-abh01t:138_0": "18. Attano sabhāvanti kakkhaḷaphusanādisabhāvaṃ.",
  "tika-abh01t:139_0": "20.",
  "tika-abh01t:139_1": "Evaṃ pavattamānāti evaṃ cakkhādibhāvena phusanādibhāvena ca ekasantatipariyāpannatāvasena pavattamānā.",
  "tika-abh01t:139_2": "Attānaṃ adhi ajjhattāti adhi-",
  "tika-abh01t:139_3": "saddo samāsavisaye adhikāratthaṃ pavattiatthañca gahetvā pavattatīti attānaṃ adhikicca uddissa pavattā ajjhattā.",
  "tika-abh01t:139_4": "Tenāti yassa jhānā vuṭṭhahitvā ajjhattaṃ bahiddhā ajjhattabahiddhā ca suññataṃ āneñjañca manasikaroto",
  "tika-abh01t:139_5": "ajjhattasuññatādīsu cittaṃ na pakkhandati na pasīdati na santiṭṭhati nādhimuccati,",
  "tika-abh01t:139_6": "yo ca itiha tattha sampajāno,",
  "tika-abh01t:139_7": "tena bhikkhunā.",
  "tika-abh01t:139_8": "Tasmiṃyeva purimasmiṃ samādhinimitteti paṭhamajjhānādisamādhinimitte.",
  "tika-abh01t:139_9": "Ajjhattamevāti jhānagocare kasiṇādimhi.",
  "tika-abh01t:139_10": "Cittaṃ saṇṭhapetabbanti paṭhamajjhānādicittaṃ saṇṭhapetabbaṃ.",
  "tika-abh01t:139_11": "Ajjhattaratoti gocarajjhatte nibbāne rato,",
  "tika-abh01t:139_12": "samādhigocare kammaṭṭhāne vā rato.",
  "tika-abh01t:139_13": "“Samāhito eko santusito tamāhu bhikkhu”nti gāthāseso.",
  "tika-abh01t:140_0": "Ajjhattaṃ sampasādananti ettha jhānaṃ sakasantatipariyāpannattā “ajjhatta”nti vuttanti niyakajjhattattho ajjhatta-",
  "tika-abh01t:140_1": "saddo hoti.",
  "tika-abh01t:140_2": "Ajjhattanti sakasantatiniyakaṃ.",
  "tika-abh01t:140_3": "Ajjhatte bhavā ajjhattikāti niyakajjhattesupi abbhantarā cakkhādayo vuccanti.",
  "tika-abh01t:140_4": "Ettha pana ajjhattika-",
  "tika-abh01t:140_5": "saddo cakkhādīsu pavattamāno dassito,",
  "tika-abh01t:140_6": "na ajjhattasaddo,",
  "tika-abh01t:140_7": "atthi ca ajjhattaajjhattikasaddānaṃ bahiddhābāhira-",
  "tika-abh01t:140_8": "saddānaṃ viya viseso.",
  "tika-abh01t:140_9": "Ajjhattikasaddo hi saparasantānikesu sabbesu cakkhādīsu rūpādīsu bāhira-",
  "tika-abh01t:140_10": "saddo viya pavattati, ajjhatta-",
  "tika-abh01t:140_11": "saddo pana sakasantānikesveva cakkhurūpādīsu tato aññesveva bahiddhā-",
  "tika-abh01t:140_12": "saddo viya pavattatīti tasmā saddato atthato ca asamānattā na idamettha udāharaṇaṃ yuttanti.",
  "tika-abh01t:140_13": "Ayaṃ panettha adhippāyo daṭṭhabbo –",
  "tika-abh01t:140_14": "ajjhatte bhavā ajjhattikāti ayañhi vacanattho.",
  "tika-abh01t:140_15": "Yañca ajjhatte bhavaṃ,",
  "tika-abh01t:140_16": "tena ajjhatteneva bhavitabbaṃ,",
  "tika-abh01t:140_17": "tena taṃvācakassa ajjhatta-",
  "tika-abh01t:140_18": "saddassa ajjhattika-",
  "tika-abh01t:140_19": "saddassa ca samānatthatā.",
  "tika-abh01t:140_20": "Ubhinnampi saddānaṃ samānatthabhāvato ajjhattajjhatte pavattamāne ajjhattika-",
  "tika-abh01t:140_21": "sadde ajjhatta-",
  "tika-abh01t:140_22": "saddo tattha pavattoti sakkā vattunti.",
  "tika-abh01t:141_0": "Ayaṃ kho panānanda,",
  "tika-abh01t:141_1": "vihāroti vihārasuññatāsutte saṅgaṇikārāmatāya rūpādiratiyā ca ādīnavaṃ vatvā tappaṭipakkhavihāradassanatthaṃ vuttaṃ.",
  "tika-abh01t:141_2": "Ajjhattaṃ suññatanti visayabhūtaṃ issariyaṭṭhānabhūtaṃ suññataṃ,",
  "tika-abh01t:141_3": "suññatāphalasamāpattinti attho.",
  "tika-abh01t:141_4": "Cittissarā hi buddhā bhagavanto dhammaṃ desentāpi yaṃ muhuttaṃ tuṇhī bhavitabbaṃ hoti,",
  "tika-abh01t:141_5": "taṃ muhuttaṃ phalasamāpattiṃ samāpajjanti,",
  "tika-abh01t:141_6": "pageva aññasmiṃ kāle,",
  "tika-abh01t:141_7": "tasmā sabbatthāpi issariyānaṃ bahulaṃ phalasamāpattiyaṃ issariyassa pavattanato phalasamāpatti “issariyaṭṭhāna”nti vuttā.",
  "tika-abh01t:141_8": "Arahattaphalādhigamena vā tathāgatānaṃ issariyaṃ nibbattaṃ taṃjanakeneva maggenāti taṃ tesaṃ issariyaṭṭhānaṃ.",
  "tika-abh01t:141_9": "Visayo ca anaññatthabhāvova yathā “ākāse sakuṇā udake macchā”ti,",
  "tika-abh01t:141_10": "buddhā ca aññattha dissamānāpi vivekapabbhāratāya phalasamāpattininnāva,",
  "tika-abh01t:141_11": "tena tassā tassā kiriyāya anantaraṃ phalasamāpattiyaṃyeva bhavantīti sā tesaṃ visayo,",
  "tika-abh01t:141_12": "tabbisayatā ca saccakasuttena dīpetabbā.",
  "tika-abh01t:142_0": "22.",
  "tika-abh01t:142_1": "Yesaṃ daṭṭhabbabhāvo atthi,",
  "tika-abh01t:142_2": "te sanidassanā.",
  "tika-abh01t:142_3": "Cakkhuviññāṇagocarabhāvova daṭṭhabbabhāvo,",
  "tika-abh01t:142_4": "tassa rūpāyatanā anaññattepi aññehi dhammehi rūpāyatanaṃ visesetuṃ aññaṃ viya katvā “saha nidassanenāti sanidassanā”ti vuttaṃ.",
  "tika-abh01t:142_5": "Dhammasabhāvasāmaññena hi ekībhūtesu dhammesu yo nānattakaro sabhāvo,",
  "tika-abh01t:142_6": "so añño viya katvā upacarituṃ yutto.",
  "tika-abh01t:142_7": "Evañhi atthavisesāvabodho hotīti.",
  "tika-abh01t:142_8": "Sayañca nissayavasena ca sampattānaṃ asampattānañca paṭimukhabhāvo aññamaññapatanaṃ paṭihananabhāvo,",
  "tika-abh01t:142_9": "yena byāpārādivikārapaccayantarasahitesu cakkhādīnaṃ visayesu vikāruppatti.",
  "tika-abh01t:143_0": "Tikamātikāpadavaṇṇanā niṭṭhitā.",
  "tika-abh01t:144_0": "Dukamātikāpadavaṇṇanā",
  "tika-abh01t:145_0": "1- 6.",
  "tika-abh01t:145_1": "Mūlaṭṭhenāti suppatiṭṭhitabhāvasādhanena mūlabhāvena,",
  "tika-abh01t:145_2": "na paccayamattaṭṭhena hetudhammā hetū dhammāti samāsāsamāsaniddesabhāvo dvinnaṃ pāṭhānaṃ viseso.",
  "tika-abh01t:145_3": "Tathevāti sampayogatova.",
  "tika-abh01t:145_4": "Sahetukānaṃ hetusampayuttabhāvato “sampayogato”ti vuttanti veditabbaṃ,",
  "tika-abh01t:145_5": "na sahasaddassa sampayogatthattā. Saha-",
  "tika-abh01t:145_6": "saddo pana ekapuñje uppādato yāva bhaṅgā sahetukānaṃ hetūhi samānadesagahaṇānaṃ hetuādisabbhāvaṃ dīpeti,",
  "tika-abh01t:145_7": "sampayutta-",
  "tika-abh01t:145_8": "saddo ekuppādādivasena saha hetūhi ekībhāvupagamanaṃ,",
  "tika-abh01t:145_9": "tato eva ca dvinnaṃ dukānaṃ nānattaṃ veditabbaṃ.",
  "tika-abh01t:145_10": "Dhammanānattābhāvepi hi padatthanānattena dukantaraṃ vuccati.",
  "tika-abh01t:145_11": "Na hi hetudukasaṅgahitehi dhammehi aññe sahetukadukādīhi vuccanti,",
  "tika-abh01t:145_12": "te eva pana sahetukāhetukādibhāvato sahetukadukādīhi vuttā.",
  "tika-abh01t:145_13": "Evaṃ sahetukadukasaṅgahitā eva hetusampayuttavippayuttabhāvato hetusampayuttadukena vuttā.",
  "tika-abh01t:145_14": "Na hi dhammānaṃ avuttatāpekkhaṃ dukantaravacananti natthi punaruttidoso.",
  "tika-abh01t:145_15": "Desetabbappakārajānanañhi desanāvilāso tathā desanāñāṇañcāti.",
  "tika-abh01t:145_16": "Tena dhammānaṃ tappakāratā vuttā hoti.",
  "tika-abh01t:145_17": "Sakalekadesavasena paṭhamadukaṃ dutiyatatiyehi saddhiṃ yojetvā catutthādayo tayo dukā vuttā.",
  "tika-abh01t:145_18": "Sakalañhi paṭhamadukaṃ dutiyadukekadesena sahetukapadena tatiyadukekadesena hetusampayuttapadena ca yojetvā yathākkamaṃ catutthapañcamadukā vuttā,",
  "tika-abh01t:145_19": "tathā paṭhamadukekadesaṃ nahetupadaṃ sakalena dutiyadukena yojetvā chaṭṭhaduko vutto.",
  "tika-abh01t:145_20": "Idampi sambhavatīti etena avuttampi sambhavavasena dīpitanti dasseti.",
  "tika-abh01t:145_21": "Sambhavo hi gahaṇassa kāraṇanti.",
  "tika-abh01t:145_22": "Yathā hetusahetukāti idaṃ sambhavatīti katvā gahitaṃ,",
  "tika-abh01t:145_23": "evaṃ hetuahetukāti idampi sambhavatīti katvā gahetabbamevāti evaṃ aññatthāpi yojetabbaṃ.",
  "tika-abh01t:146_0": "Evaṃ paṭhamadukaṃ dutiyatatiyadukesu dutiyapadehi yojetvā “hetū ceva dhammā ahetukā ca,",
  "tika-abh01t:146_1": "ahetukā ceva dhammā na ca hetū,",
  "tika-abh01t:146_2": "hetū ceva dhammā hetuvippayuttā ca,",
  "tika-abh01t:146_3": "hetuvippayuttā ceva dhammā na ca hetū”ti ye dve dukā kātabbā,",
  "tika-abh01t:146_4": "tesaṃ sambhavavaseneva saṅgahaṃ dassetvā kho pana-",
  "tika-abh01t:146_5": "padena aparesampi dukānaṃ saṅgahaṃ dassetuṃ “tatra yadeta”ntiādimāha.",
  "tika-abh01t:146_6": "Tatrāti pāḷiyaṃ.",
  "tika-abh01t:146_7": "Ayaṃ atirekatthoti idāni yaṃ vakkhati,",
  "tika-abh01t:146_8": "tamatthamāha.",
  "tika-abh01t:146_9": "Tattha pana aññepi aññathāpīti etesaṃ visuṃ pavattiyā dve dukā dassitā,",
  "tika-abh01t:146_10": "saha pavattiyā pana ayampi duko veditabbo “hetū ceva dhammā hetusampayuttāpi hetuvippayuttāpī”ti,",
  "tika-abh01t:146_11": "etesu pana pañcasu dukesu dutiyadukena tatiyaduko viya,",
  "tika-abh01t:146_12": "catutthadukena pañcamaduko viya ca chaṭṭhadukena ninnānatthattā “na hetu kho pana dhammā hetusampayuttāpi hetuvippayuttāpī”ti ayaṃ duko na vutto.",
  "tika-abh01t:146_13": "Dassitaninnānatthanayo hi so purimadukehīti.",
  "tika-abh01t:146_14": "Itaresu catūsu hetū ceva ahetukadukena samānatthattā hetū ceva hetuvippayuttaduko,",
  "tika-abh01t:146_15": "hetusahetukadukena samānatthattā hetuhetusampayuttaduko ca nahetuhetusampayuttaduko viya na vattabbo.",
  "tika-abh01t:146_16": "Tesu pana dvīsu pacchimaduke “hetū kho pana dhammā sahetukā”ti padaṃ catutthaduke paṭhamapadena ninnānākaraṇattā na vattabbaṃ,",
  "tika-abh01t:146_17": "“hetū kho pana dhammā ahetukā”ti padaṃ “hetū ceva dhammā ahetukā”ti etena ninnānattā na vattabbaṃ.",
  "tika-abh01t:146_18": "Avasiṭṭhe pana ekasmiṃ duke “ahetukā ceva dhammā na ca hetū”ti padaṃ chaṭṭhaduke dutiyapadena ekatthattā na vattabbaṃ.",
  "tika-abh01t:146_19": "Idāni “hetū ceva dhammā ahetukā cā”ti idamevekaṃ padaṃ avasiṭṭhaṃ,",
  "tika-abh01t:146_20": "na ca ekena padena duko hotīti tañca na vuttanti.",
  "tika-abh01t:146_21": "Catutthaduke dutiyapadena pana samānatthassa chaṭṭhaduke paṭhamapadassa vacanaṃ dukapūraṇatthaṃ,",
  "tika-abh01t:146_22": "etena vā gatidassanena sabbassa sambhavantassa saṅgaho katoti daṭṭhabbo.",
  "tika-abh01t:146_23": "Tathā hi sabbo sambhavaduko paṭhamaduke dutiyatatiyadukapakkhepena dassito,",
  "tika-abh01t:146_24": "tesu ca paṭhamadukapakkhepenāti.",
  "tika-abh01t:147_0": "7- 13.",
  "tika-abh01t:147_1": "Samānakālena asamānakālena kālavimuttena ca paccayena nipphannānaṃ paccayāyattānaṃ paccayabhāvamattena",
  "tika-abh01t:147_2": "tesaṃ paccayānaṃ atthitaṃ dīpetuṃ sappaccayavacanaṃ,",
  "tika-abh01t:147_3": "na sahetukavacanaṃ viya samānakālānameva,",
  "tika-abh01t:147_4": "nāpi sanidassanaṃ viya taṃsabhāvassa anatthantarabhūtassa. Saṅkhata-",
  "tika-abh01t:147_5": "saddo pana sametehi nipphāditabhāvaṃ dīpetīti ayametesaṃ viseso dukantaravacane kāraṇaṃ.",
  "tika-abh01t:147_6": "Ettha ca appaccayā asaṅkhatāti bahuvacananiddeso avinicchitatthaparicchedadassanavasena mātikāṭhapanato katoti veditabbo.",
  "tika-abh01t:147_7": "Uddesena hi kusalādisabhāvānaṃ dhammānaṃ atthitāmattaṃ vuccati,",
  "tika-abh01t:147_8": "na paricchedoti aparicchedena bahuvacanena uddeso vuttoti.",
  "tika-abh01t:147_9": "Rūpanti rūpāyatanaṃ pathaviyādi vā.",
  "tika-abh01t:147_10": "Purimasmiṃ atthavikappe rūpāyatanassa asaṅgahitatā āpajjatīti ruppanalakkhaṇaṃ vā rūpanti ayaṃ atthanayo vutto.",
  "tika-abh01t:147_11": "Tattha rūpanti ruppanasabhāvo.",
  "tika-abh01t:147_12": "Na lujjati na palujjatīti yo gahito tathā na hoti,",
  "tika-abh01t:147_13": "so lokoti taṃgahaṇarahitānaṃ lokuttarānaṃ natthi lokatā.",
  "tika-abh01t:147_14": "Dukkhasaccaṃ vā loko,",
  "tika-abh01t:147_15": "tattha teneva lokasabhāvena viditāti lokiyā.",
  "tika-abh01t:148_0": "Evaṃ sante cakkhuviññāṇena vijānitabbassa rūpāyatanassa teneva navijānitabbassa saddāyatanādikassa ca",
  "tika-abh01t:148_1": "nānattā dvinnampi padānaṃ atthanānattato duko hoti.",
  "tika-abh01t:148_2": "Evaṃ pana duke vuccamāne dukabahutā āpajjati,",
  "tika-abh01t:148_3": "yattakāni viññāṇāni,",
  "tika-abh01t:148_4": "tattakā dukā vuttā samattā ṭhapetvā sabbadhammārammaṇāni viññāṇāni.",
  "tika-abh01t:148_5": "Tesu ca dukassa pacchedo āpajjati,",
  "tika-abh01t:148_6": "tathā ca sati “kenacī”ti padaṃ sabbaviññāṇasaṅgāhakaṃ na siyā,",
  "tika-abh01t:148_7": "niddesena ca viruddhaṃ idaṃ vacanaṃ.",
  "tika-abh01t:148_8": "Yo ca tattha “ye te dhammā cakkhuviññeyyā,",
  "tika-abh01t:148_9": "na te dhammā sotaviññeyyāti ayaṃ duko na hotī”ti paṭisedho kato,",
  "tika-abh01t:148_10": "so ca kathaṃ yujjeyya.",
  "tika-abh01t:148_11": "Na hi samatthā aṭṭhakathā pāḷiṃ paṭisedhetunti,",
  "tika-abh01t:148_12": "na ca kenaci-",
  "tika-abh01t:148_13": "saddassa tenevāti ayaṃ padattho sambhavati,",
  "tika-abh01t:148_14": "“kenacī”ti etassa ādipadassa aniyamitaṃ yaṃ kiñci ekaṃ padattho,",
  "tika-abh01t:148_15": "taṃ vatvā vuccamānassa “kenacī”ti dutiyapadassa yaṃ kiñci aparaṃ aniyamitaṃ padatthoti lokasiddhametaṃ,",
  "tika-abh01t:148_16": "tatheva ca niddeso pavatto,",
  "tika-abh01t:148_17": "na cettha viññātabbadhammabhedena dukabhedo samatto āpajjati yattakā viññātabbā,",
  "tika-abh01t:148_18": "tattakā dukāti,",
  "tika-abh01t:148_19": "tasmā natthi dukabahutā.",
  "tika-abh01t:148_20": "Na hi ekaṃyeva viññātabbaṃ kenaci viññeyyaṃ kenaci na viññeyyañca,",
  "tika-abh01t:148_21": "kintu aparampi aparampīti sabbaviññātabbasaṅgahe duko samatto hoti,",
  "tika-abh01t:148_22": "evañca sati “kenacī”ti padaṃ aniyamena sabbaviññāṇasaṅgāhakanti siddhaṃ hoti,",
  "tika-abh01t:148_23": "viññāṇanānattena ca viññātabbaṃ bhinditvā ayaṃ duko vutto,",
  "tika-abh01t:148_24": "na viññātabbānaṃ atthantaratāyāti.",
  "tika-abh01t:148_25": "Etassa pana dukassa nikkheparāsiniddeso dukasaṅgahitadhammekadesesu dukapadadvayappavattidassanavasena pavatto.",
  "tika-abh01t:148_26": "Atthuddhāraniddeso niravasesadukasaṅgahitadhammadassanavasenāti veditabbo.",
  "tika-abh01t:149_0": "14- 19.",
  "tika-abh01t:149_1": "Cakkhutopi…pe…",
  "tika-abh01t:149_2": "manatopīti cakkhuviññāṇādivīthīsu tadanugatamanoviññāṇavīthīsu ca kiñcāpi kusalādīnampi pavatti atthi,",
  "tika-abh01t:149_3": "kāmāsavādayo eva pana vaṇato yūsaṃ viya paggharaṇakaasucibhāvena sandanti,",
  "tika-abh01t:149_4": "tasmā te eva “āsavā”ti vuccanti.",
  "tika-abh01t:149_5": "Tattha hi paggharaṇakaasucimhi niruḷho āsavasaddoti.",
  "tika-abh01t:149_6": "Dhammato yāva gotrabhunti tato paraṃ maggaphalesu appavattito vuttaṃ.",
  "tika-abh01t:149_7": "Ete hi ārammaṇakaraṇavasena dhamme gacchantā tato paraṃ na gacchantīti.",
  "tika-abh01t:149_8": "Nanu tato paraṃ bhavaṅgādīnipi gacchantīti ce? Na,",
  "tika-abh01t:149_9": "tesampi pubbe ālambitesu lokiyadhammesu sāsavabhāvena antogadhattā tato paratābhāvato.",
  "tika-abh01t:149_10": "Ettha ca gotrabhuvacanena gotrabhuvodānaphalasamāpattipurecārikaparikammāni vuttānīti veditabbāni,",
  "tika-abh01t:149_11": "paṭhamamaggapurecārikameva vā gotrabhu avadhinidassanabhāvena gahitaṃ,",
  "tika-abh01t:149_12": "tato paraṃ maggaphalasamānatāya pana aññesu maggesu maggavīthiyaṃ phalasamāpattivīthiyaṃ nirodhānantarañca",
  "tika-abh01t:149_13": "pavattamānesu phalesu nibbāne ca pavatti nivāritā āsavānanti veditabbā.",
  "tika-abh01t:149_14": "Savantīti gacchanti.",
  "tika-abh01t:149_15": "Duvidho hi avadhi abhividhivisayo anabhividhivisayo ca.",
  "tika-abh01t:149_16": "Abhividhivisayaṃ kiriyā byāpetvā pavattati “ābhavaggā bhagavato yaso gato”ti,",
  "tika-abh01t:149_17": "itaraṃ bahi katvā “āpāṭaliputtā vuṭṭho devo”ti. Ayañca ā-",
  "tika-abh01t:149_18": "kāro abhividhiattho idha gahitoti “antokaraṇattho”ti vuttaṃ.",
  "tika-abh01t:150_0": "Cirapārivāsiyaṭṭho ciraparivutthatā purāṇabhāvo. Ādi-",
  "tika-abh01t:150_1": "saddena “purimā,",
  "tika-abh01t:150_2": "bhikkhave,",
  "tika-abh01t:150_3": "koṭi na paññāyati bhavataṇhāyā”ti idaṃ suttaṃ saṅgahitaṃ.",
  "tika-abh01t:150_4": "Avijjāsavabhavāsavānañca ciraparivutthatāya dassitāya tabbhāvabhāvīnaṃ kāmāsavadiṭṭhāsavānañca ciraparivutthatā dassitā hoti.",
  "tika-abh01t:150_5": "Aññesupi yathāvutte dhamme okāsañca ārammaṇaṃ katvā pavattamānesu mānādīsu vijjamānesu attattaniyādiggāhavasena",
  "tika-abh01t:150_6": "abhibyāpanaṃ madakaraṇavasena āsavasadisatā ca etesaṃyeva,",
  "tika-abh01t:150_7": "nāññesanti etesveva āsavasaddo niruḷho daṭṭhabbo.",
  "tika-abh01t:150_8": "Āyataṃ vā savanti phalantīti āsavā.",
  "tika-abh01t:150_9": "Na hi kiñci saṃsāradukkhaṃ āsavehi vinā uppajjamānaṃ atthīti.",
  "tika-abh01t:150_10": "Ārammaṇabhāvena ye dhammā vaṇo viya āsave paggharanti,",
  "tika-abh01t:150_11": "te asampayoge atabbhāvepi saha āsavehīti sāsavā,",
  "tika-abh01t:150_12": "āsavavantoti attho.",
  "tika-abh01t:151_0": "Osānaduke “no āsavā kho panā”ti avatvā “āsavavippayuttā kho panā”ti vacanaṃ sāsavānaṃ sahetukānaṃ viya",
  "tika-abh01t:151_1": "sampayuttehi taṃsahitatā na hotīti dassanatthaṃ.",
  "tika-abh01t:151_2": "Evaṃ sesagocchakesupi yathāsambhavaṃ vippayuttaggahaṇe payojanaṃ daṭṭhabbaṃ.",
  "tika-abh01t:151_3": "Apica “no āsavā kho pana dhammā sāsavā”ti idaṃ padaṃ catutthaduke dutiyapadena ninnānaṃ,",
  "tika-abh01t:151_4": "na ca ekena duko hoti,",
  "tika-abh01t:151_5": "tasmā āsavavippayuttapadameva gahetvā osānadukayojanā ñāyāgatāti katā.",
  "tika-abh01t:151_6": "Hetugocchake pana hetuvippayuttānaṃ sahetukatā natthīti te gahetvā dukayojanāya asakkuṇeyyattā nahetupadaṃ gahetvā osānadukayojanā katā.",
  "tika-abh01t:151_7": "Ye vā pana paṭhame duke dutiyassa pakkhepe eko,",
  "tika-abh01t:151_8": "tatiyassa dve,",
  "tika-abh01t:151_9": "paṭhamassa dutiye eko,",
  "tika-abh01t:151_10": "tatiye dve,",
  "tika-abh01t:151_11": "dutiyassa tatiye eko,",
  "tika-abh01t:151_12": "dutiye ca tatiyassa ekoti aṭṭha dukā labbhanti,",
  "tika-abh01t:151_13": "tesu tīhi itare ca nayato dassitāti veditabbā.",
  "tika-abh01t:151_14": "Esa nayo sesagocchakesupi.",
  "tika-abh01t:152_0": "20- 25.",
  "tika-abh01t:152_1": "Kilesakammavipākavaṭṭānaṃ paccayabhāvena tattha saṃyojenti,",
  "tika-abh01t:152_2": "satipi aññesaṃ tappaccayabhāve na vinā saṃyojanāni tesaṃ tappaccayabhāvo atthi,",
  "tika-abh01t:152_3": "orambhāgiyuddhambhāgiyasaṅgahitehi ca taṃtaṃbhavanibbattakakammaniyamo bhavaniyamo ca hoti,",
  "tika-abh01t:152_4": "na ca upacchinnasaṃyojanassa katānipi kammāni bhavaṃ nibbattentīti.",
  "tika-abh01t:152_5": "Saṃyojetabbāti vā saṃyojaniyā,",
  "tika-abh01t:152_6": "saṃyojane niyuttāti vā.",
  "tika-abh01t:152_7": "Dūragatassapi ākaḍḍhanato nissarituṃ appadānavasena bandhanaṃ saṃyojanaṃ,",
  "tika-abh01t:152_8": "ganthakaraṇaṃ saṅkhalikacakkalakānaṃ viya paṭibaddhatākaraṇaṃ vā ganthanaṃ gantho,",
  "tika-abh01t:152_9": "saṃsilisakaraṇaṃ yojanaṃ yogoti ayametesaṃ visesoti veditabbo.",
  "tika-abh01t:152_10": "Dhammānaṃ sabhāvakiccavisesaññunā pana bhagavatā sampayuttesu ārammaṇesu tappaccayesu ca tehi tehi nipphādiyamānaṃ",
  "tika-abh01t:152_11": "taṃ taṃ kiccavisesaṃ passantena te te dhammā tathā tathā āsavasaṃyojanaganthādivasena vuttāti “kimatthaṃ",
  "tika-abh01t:152_12": "eteyeva dhammā evaṃ vuttā,",
  "tika-abh01t:152_13": "kasmā ca vuttā eva puna vuttā”ti na codetabbametaṃ.",
  "tika-abh01t:153_0": "26- 37.",
  "tika-abh01t:153_1": "Ganthaniyāti ettha ayamañño attho “ganthakaraṇaṃ ganthanaṃ,",
  "tika-abh01t:153_2": "ganthane niyuttāti ganthaniyā,",
  "tika-abh01t:153_3": "ganthayituṃ sakkuṇeyyā,",
  "tika-abh01t:153_4": "ganthayituṃ arahantīti vā ganthaniyā”ti.",
  "tika-abh01t:153_5": "Evaṃ oghaniyādīsupi daṭṭhabbaṃ.",
  "tika-abh01t:153_6": "Tenātikkamatīti etaṃ dhātvatthaṃ gahetvā oghaniyāti padasiddhi katā.",
  "tika-abh01t:154_0": "50- 54.",
  "tika-abh01t:154_1": "Dhammasabhāvaṃ aggahetvā parato āmasantīti parāmāsā.",
  "tika-abh01t:154_2": "Paratoti niccādito.",
  "tika-abh01t:154_3": "Āmasantīti sabhāvapaṭisedhena parimajjanti.",
  "tika-abh01t:155_0": "55- 68.",
  "tika-abh01t:155_1": "Sabhāvato vijjamānaṃ avijjamānaṃ vā vicittasaññāya saññitaṃ ārammaṇaṃ aggahetvā appavattito ālambamānā dhammā sārammaṇā.",
  "tika-abh01t:155_2": "Cintanaṃ gahaṇaṃ ārammaṇūpaladdhi.",
  "tika-abh01t:155_3": "Cetasi niyuttā,",
  "tika-abh01t:155_4": "cetasā saṃsaṭṭhā vā cetasikā.",
  "tika-abh01t:155_5": "Dubbiññeyyanānattatāya ekībhāvamivupagamanaṃ nirantarabhāvupagamanaṃ.",
  "tika-abh01t:155_6": "Yesaṃ rūpānaṃ cittaṃ sahajātapaccayo hoti,",
  "tika-abh01t:155_7": "tesaṃ cittassa ca suviññeyyanānattanti nirantarabhāvānupagamanaṃ veditabbaṃ.",
  "tika-abh01t:155_8": "Ekato vattamānāpīti api-",
  "tika-abh01t:155_9": "saddo ko pana vādo ekato avattamānāti etamatthaṃ dīpeti.",
  "tika-abh01t:155_10": "Idamettha vicāretabbaṃ –",
  "tika-abh01t:155_11": "avinibbhogarūpānaṃ kiṃ aññamaññaṃ saṃsaṭṭhatā,",
  "tika-abh01t:155_12": "udāhu visaṃsaṭṭhatāti?",
  "tika-abh01t:155_13": "Visuṃ ārammaṇabhāvena suviññeyyanānattattā na saṃsaṭṭhatā,",
  "tika-abh01t:155_14": "nāpi visaṃsaṭṭhatā saṃsaṭṭhāti anāsaṅkanīyasabhāvattā.",
  "tika-abh01t:155_15": "Catunnañhi khandhānaṃ aññamaññaṃ saṃsaṭṭhasabhāvattā rūpanibbānehipi so saṃsaṭṭhabhāvo atthi natthīti siyā āsaṅkā,",
  "tika-abh01t:155_16": "tasmā tesaṃ itarehi,",
  "tika-abh01t:155_17": "itaresañca tehi visaṃsaṭṭhasabhāvatā vuccati,",
  "tika-abh01t:155_18": "na pana rūpānaṃ rūpehi katthaci saṃsaṭṭhatā atthīti tadāsaṅkābhāvato visaṃsaṭṭhatā ca rūpānaṃ rūpehi na vuccatīti.",
  "tika-abh01t:155_19": "Esa hi tesaṃ sabhāvoti.",
  "tika-abh01t:155_20": "Cittasaṃsaṭṭhasamuṭṭhānādipadesu saṃsaṭṭhasamuṭṭhānādisaddā cittasaddāpekkhāti paccekaṃ cittasaddasambandhattā",
  "tika-abh01t:155_21": "cittasaṃsaṭṭhā ca te cittasamuṭṭhānā cāti paccekaṃ yojetvā attho vutto.",
  "tika-abh01t:155_22": "Upādiyantevāti bhūtāni gaṇhanti eva,",
  "tika-abh01t:155_23": "nissayanti evāti attho.",
  "tika-abh01t:155_24": "Yathā bhūtāni upādiyanti gayhanti nissīyanti,",
  "tika-abh01t:155_25": "na tathā etāni gayhanti nissīyanti,",
  "tika-abh01t:155_26": "tasmā upādā.",
  "tika-abh01t:155_27": "Atha vā bhūtāni amuñcitvā tesaṃ vaṇṇanibhādibhāvena gahetabbato upādā.",
  "tika-abh01t:156_0": "75-82. Saṃkiliṭṭhattike vuttanayenāti saṃ-saddaṃ apanetvā kilisantīti kilesātiādinā nayena.",
  "tika-abh01t:157_0": "83- 100.",
  "tika-abh01t:157_1": "Kāmāvacarādīsu ayamaparo attho –",
  "tika-abh01t:157_2": "kāmataṇhā kāmo,",
  "tika-abh01t:157_3": "evaṃ rūpārūpataṇhā rūpaṃ arūpañca.",
  "tika-abh01t:157_4": "Ārammaṇakaraṇavasena tāni yattha avacaranti,",
  "tika-abh01t:157_5": "te kāmāvacarādayoti.",
  "tika-abh01t:157_6": "Evañhi sati aññabhūmīsu uppajjamānānaṃ akāmāvacarāditā kāmāvacarāditā ca nāpajjatīti siddhaṃ hoti.",
  "tika-abh01t:157_7": "Nikkhepakaṇḍepi “etthāvacarā”ti vacanaṃ avīciparanimmitaparicchinnokāsāya kāmataṇhāya ārammaṇabhāvaṃ sandhāya vuttanti veditabbaṃ,",
  "tika-abh01t:157_8": "tadokāsatā ca taṇhāya tanninnatāya veditabbā.",
  "tika-abh01t:157_9": "Yadi pariyāpannasaddassa antogadhāti ayamattho,",
  "tika-abh01t:157_10": "maggādidhammānañca lokuttarantogadhattā pariyāpannatā āpajjati.",
  "tika-abh01t:157_11": "Na hi “pariyāpannā”ti ettha tebhūmakagahaṇaṃ atthīti?",
  "tika-abh01t:157_12": "Nāpajjati sabbadā pavattamānassa paccakkhassa lokassa vasena pariyāpannanicchayato.",
  "tika-abh01t:157_13": "Atha vā paricchedakārikāya taṇhāya paricchinditvā āpannā paṭipannā gahitāti pariyāpannā.",
  "tika-abh01t:158_0": "Anīya-",
  "tika-abh01t:158_1": "saddo bahulā kattuabhidhāyakoti vaṭṭacārakato niyyantīti niyyānīyā, nī-",
  "tika-abh01t:158_2": "kārassa rassattaṃ ya-",
  "tika-abh01t:158_3": "kārassa ca ka-",
  "tika-abh01t:158_4": "kārattaṃ katvā “niyyānikā”ti vuttaṃ,",
  "tika-abh01t:158_5": "niyyānakaraṇasīlā vā niyyānikā.",
  "tika-abh01t:158_6": "Uttaritabbassa aññassa niddiṭṭhassa abhāvā niddisiyamānā sauttarā dhammāva uttaritabbāti “attāna”nti āha.",
  "tika-abh01t:158_7": "Rāgādīnanti rāgādīnaṃ dasannaṃ kilesānaṃ sabbaniyatākusalānaṃ vā.",
  "tika-abh01t:158_8": "Tehi nānappakāradukkhanibbattakehi abhibhūtā sattā kandanti akandantāpi kandanakāraṇabhāvato.",
  "tika-abh01t:158_9": "Yasmā pana pahānekaṭṭhatāvasena ca “saraṇā”ti āha,",
  "tika-abh01t:158_10": "tasmā “rāgādīna”nti vacanena rāgadosamohāva gahitāti ñāyati. Raṇa-",
  "tika-abh01t:158_11": "saddo vā rāgādireṇūsu niruḷho daṭṭhabbo,",
  "tika-abh01t:158_12": "raṇaṃ vā yuddhaṃ,",
  "tika-abh01t:158_13": "“kāmā te paṭhamā senā”ti evamādikā ca akusalā senā ariyamaggayuddhena jetabbattā sayuddhattā “saraṇā”ti vuccantīti.",
  "tika-abh01t:158_14": "Araṇavibhaṅgasutte pana sadukkhā saupaghātā saupāyāsā sapariḷāhā micchāpaṭipadābhūtā kāmasukhānuyogādayo",
  "tika-abh01t:158_15": "“saraṇā”ti vuttāti dukkhādīnaṃ raṇabhāvo tannibbattakasabhāvānaṃ akusalānaṃ saraṇatā ca veditabbā.",
  "tika-abh01t:159_0": "Piṭṭhidukā samattā.",
  "tika-abh01t:160_0": "Suttantikadukamātikāpadavaṇṇanā",
  "tika-abh01t:161_0": "101- 108.",
  "tika-abh01t:161_1": "Vijjārāsantogadhadhammā vijjāsabhāgatāya tadekadese vijjākoṭṭhāse vattantīti vuttā.",
  "tika-abh01t:161_2": "Vajirassa yattha taṃ patati,",
  "tika-abh01t:161_3": "tattha abhejjaṃ nāma kiñci maṇipāsāṇādi natthi,",
  "tika-abh01t:161_4": "na ca tena gamanamaggo viruhati,",
  "tika-abh01t:161_5": "evameva arahattamaggena yattha so uppajjati,",
  "tika-abh01t:161_6": "tasmiṃ santāne abhejjo kileso nāma natthi,",
  "tika-abh01t:161_7": "na ca bhinno puna viruhatīti vajirupamatā veditabbā.",
  "tika-abh01t:161_8": "Tadupacārena bālā yathā “mañcā ghosantī”ti.",
  "tika-abh01t:161_9": "Kaṇhābhijātīti apāyā vuccanti manussesu ca dobhaggiyaṃ.",
  "tika-abh01t:161_10": "Tapanassa vā dukkhassa hitāti tapaniyā.",
  "tika-abh01t:162_0": "Dāsādīsupi sirivaḍḍhakādisaddā viya atathattā vacanamattameva adhikāraṃ katvā pavattā adhivacanā.",
  "tika-abh01t:162_1": "Yasmā pana adhivacananiruttipaññattipadāni samānatthāni,",
  "tika-abh01t:162_2": "sabbañca vacanaṃ adhivacanādibhāvaṃ bhajati,",
  "tika-abh01t:162_3": "tasmā tesupi vacanavisesesu visesena pavattehi adhivacanādisaddehi sabbāni vacanāni atthappakāsanasāmaññena",
  "tika-abh01t:162_4": "vuttānīti etenādhippāyena ayaṃ atthayojanā katāti veditabbā.",
  "tika-abh01t:162_5": "Atha vā adhi-",
  "tika-abh01t:162_6": "saddo uparibhāge,",
  "tika-abh01t:162_7": "upari vacanaṃ adhivacanaṃ.",
  "tika-abh01t:162_8": "Kassa upari?",
  "tika-abh01t:162_9": "Pakāsetabbassa atthassāti viditovāyamattho.",
  "tika-abh01t:162_10": "Adhīnaṃ vā vacanaṃ adhivacanaṃ.",
  "tika-abh01t:162_11": "Kena adhīnaṃ? Atthena.",
  "tika-abh01t:162_12": "Tathā taṃtaṃatthappakāsane nicchitaṃ,",
  "tika-abh01t:162_13": "niyataṃ vā vacanaṃ nirutti.",
  "tika-abh01t:162_14": "Pathavīdhātupurisāditaṃtaṃpakārena ñāpanato paññattīti evaṃ adhivacanādipadānaṃ sabbavacanesu pavatti veditabbā.",
  "tika-abh01t:162_15": "Aññathā sirivaḍḍhakadhanavaḍḍhakappakārānameva abhilāpānaṃ adhivacanatā,",
  "tika-abh01t:162_16": "abhisaṅkharontīti evaṃpakārānameva niddhāraṇavacanānaṃ niruttitā,",
  "tika-abh01t:162_17": "takko vitakkoti evaṃpakārānameva ekamevatthaṃ tena tena pakārena ñāpentānaṃ paññattitā ca āpajjeyyāti.",
  "tika-abh01t:163_0": "109- 118.",
  "tika-abh01t:163_1": "Phasso vedanāti sabbadāpi arūpadhammānaṃ phassādināmakattā pathaviyādīnaṃ kesakumbhādināmantarāpatti",
  "tika-abh01t:163_2": "viya nāmantarānāpajjanato ca sadā attanāva katanāmatāya catukkhandhanibbānāni nāmakaraṇaṭṭhena nāmaṃ.",
  "tika-abh01t:163_3": "Namanaṃ avinābhāvato ārammaṇābhimukhatā,",
  "tika-abh01t:163_4": "namanahetubhūtatā nāmanaṃ.",
  "tika-abh01t:163_5": "Atha vā adhivacanasamphasso viya adhivacanaṃ nāmamantarena ye anupacitabodhisambhārānaṃ gahaṇaṃ na gacchanti,",
  "tika-abh01t:163_6": "te nāmāyattaggahaṇā nāmaṃ.",
  "tika-abh01t:163_7": "Rūpaṃ pana vināpi nāmasādhanaṃ attano ruppanasabhāvena gahaṇaṃ upayātīti rūpaṃ.",
  "tika-abh01t:164_0": "119- 123.",
  "tika-abh01t:164_1": "Ito pubbe parikammaṃ pavattaṃ,",
  "tika-abh01t:164_2": "ito paraṃ bhavaṅgaṃ,",
  "tika-abh01t:164_3": "majjhe samāpattīti evaṃ samāpattīnaṃ appanāparicchedapaññā samāpattikusalatā.",
  "tika-abh01t:164_4": "Vuṭṭhāne kusalabhāvo pubbe vuṭṭhāne paricchedakaraṇañāṇaṃ.",
  "tika-abh01t:164_5": "Lakkhaṇādivasena aniccādivasena ca manasi karaṇaṃ manasikāro.",
  "tika-abh01t:165_0": "124- 134.",
  "tika-abh01t:165_1": "Sucisīlatā soraccaṃ.",
  "tika-abh01t:165_2": "Sā hi sobhanakammaratatāti.",
  "tika-abh01t:165_3": "Sammodakassa,",
  "tika-abh01t:165_4": "sammodako vā mudubhāvo sammodakamudubhāvo,",
  "tika-abh01t:165_5": "saṇhavācatā.",
  "tika-abh01t:165_6": "“Aguttadvāratā”ti vutte kesu dvāresūti na paññāyatīti “indriyesū”ti vuttaṃ.",
  "tika-abh01t:165_7": "Sampajānātīti sampajāno,",
  "tika-abh01t:165_8": "tassa bhāvo sampajaññaṃ.",
  "tika-abh01t:165_9": "Tadapi ñāṇaṃ yasmā sampajānāti,",
  "tika-abh01t:165_10": "tasmā “sampajānātīti sampajañña”nti āha.",
  "tika-abh01t:165_11": "Appaṭisaṅkhāne nimitte visaye vā.",
  "tika-abh01t:165_12": "Vīriyasīsenāti vīriyapāmokkhena.",
  "tika-abh01t:165_13": "Uppannaṃ balanti vīriyopatthambhena hi kusalabhāvanā balavatī thirā uppajjatīti tathā uppannā balavatī",
  "tika-abh01t:165_14": "kusalabhāvanā balavanto satta bojjhaṅgātipi vuccanti.",
  "tika-abh01t:165_15": "Kasiṇanimittaṃ viya saññāṇaṃ viya saviggahaṃ viya ca suṭṭhu upalakkhetabbākāraṃ “nimitta”nti vuccati.",
  "tika-abh01t:165_16": "Samatho ca evaṃ ākāroti “nimitta”nti vutto.",
  "tika-abh01t:165_17": "Tathā hi so paccavekkhantena paccavekkhaṇato gayhatīti.",
  "tika-abh01t:165_18": "Uddhaccamiva cittaṃ na vikkhipatīti,",
  "tika-abh01t:165_19": "vikkhepapaṭikkhepo vā avikkhepo.",
  "tika-abh01t:166_0": "135- 142.",
  "tika-abh01t:166_1": "Sīlameva punappunaṃ āseviyamānaṃ lokiyaṃ lokuttarampi sīlaṃ paripūretīti “sīlaparipūraṇato”ti vuttaṃ.",
  "tika-abh01t:166_2": "Sīlassa sampadāti kāraṇasīlampi phalasīlampi sampannasamudāyassa ekadesavasena vuttaṃ.",
  "tika-abh01t:166_3": "Atha vā “katame ca thapati akusalā sīlā?",
  "tika-abh01t:166_4": "Akusalaṃ kāyakammaṃ akusalaṃ vacīkammaṃ pāpako ājīvo”ti vuttattā sabbampi kusalākusalaṃ “sīla”nti gahetvā",
  "tika-abh01t:166_5": "tattha kusalasīlaṃ niddhāretvā “sīlasampadā”ti vuttaṃ.",
  "tika-abh01t:166_6": "Evaṃ diṭṭhisampadāpi veditabbā.",
  "tika-abh01t:167_0": "Diṭṭhivisuddhi kho pana yathādiṭṭhissa ca padhānanti kammassakatañāṇādisaṅkhātā diṭṭhivisuddhi cevāti",
  "tika-abh01t:167_1": "paṭipāṭiyā diṭṭhivisuddhi diṭṭhivisuddhi kho panāti ca padadvayassa samānattā paññā.",
  "tika-abh01t:167_2": "Yathādiṭṭhissāti nibbattitappakāradiṭṭhissa nibbattetabbapadhānānurūpadiṭṭhissa vā yathādiṭṭhipavattakiriyassa vā.",
  "tika-abh01t:167_3": "Saṃvegoti sahottappaṃ ñāṇaṃ,",
  "tika-abh01t:167_4": "ottappameva vā.",
  "tika-abh01t:167_5": "Samattaṃ tussanaṃ titti santuṭṭhi,",
  "tika-abh01t:167_6": "natthi etassa santuṭṭhīti asantuṭṭhi,",
  "tika-abh01t:167_7": "asantuṭṭhissa bhāvo asantuṭṭhitā.",
  "tika-abh01t:167_8": "Vīriyappavāhe pavattamāne antarā eva paṭigamanaṃ nivattanaṃ paṭivānaṃ,",
  "tika-abh01t:167_9": "taṃ assa atthīti paṭivānī,",
  "tika-abh01t:167_10": "na paṭivānī appaṭivānī,",
  "tika-abh01t:167_11": "tassa bhāvo appaṭivānitā.",
  "tika-abh01t:167_12": "Vimuccanaṃ nāma ārammaṇe adhimuttatā kilesehi sabbasaṅkhārehi ca nissaṭatā ca.",
  "tika-abh01t:167_13": "Paṭisandhivasenāti kilesānaṃ taṃtaṃmaggavajjhānaṃ uppannamagge khandhasantāne puna saṃdahanavasena.",
  "tika-abh01t:167_14": "Anuppādabhūteti taṃtaṃphale.",
  "tika-abh01t:167_15": "Anuppādapariyosāneti anuppādakaro maggo anuppādo,",
  "tika-abh01t:167_16": "tassa pariyosāne.",
  "tika-abh01t:168_0": "Suttantikadukamātikāpadavaṇṇanā niṭṭhitā.",
  "tika-abh01t:169_0": "Dukamātikāpadavaṇṇanā niṭṭhitā.",
  "tika-abh01t:170_0": "Kāmāvacarakusalapadabhājanīyavaṇṇanā",
  "tika-abh01t:171_0": "1.",
  "tika-abh01t:171_1": "“Ye vā pana…pe…",
  "tika-abh01t:171_2": "arūpino dhammā”ti idaṃ “phasso hotī”ti evamādikaṃ viya na visuṃ “tepi hontī”ti hoti-",
  "tika-abh01t:171_3": "saddena sambandhaṃ katvā vuttaṃ,",
  "tika-abh01t:171_4": "uddiṭṭhāvasese ca pana gahetvā “ime dhammā kusalā”ti appetuṃ vuttanti appanāya avarodhitaṃ.",
  "tika-abh01t:171_5": "Evañca katvā niddesepi etassa padabhājanīyaṃ na vuttanti.",
  "tika-abh01t:171_6": "Sarūpena pana adassitattā “atthī”ti vatvā dutiyena hoti-",
  "tika-abh01t:171_7": "saddena sambandho niddeso ca na kato,",
  "tika-abh01t:171_8": "saṅkhepena pana uddisitvā saṅkhepeneva ye vā pana dhammā niddiṭṭhāti etassa dhammassa uddese avarodho yutto.",
  "tika-abh01t:171_9": "Dhammaniddese ca niddesāvasāne vuttassāti.",
  "tika-abh01t:172_0": "Pucchāparicchedavacaneneva pucchābhāve viññāte pucchāvisesañāpanatthaṃ āha “ayaṃ kathetukamyatāpucchā”ti.",
  "tika-abh01t:172_1": "Pañcavidhā hīti mahāniddese āgatā pucchā dasseti.",
  "tika-abh01t:172_2": "Lakkhaṇanti ñātuṃ icchito yo koci sabhāvo.",
  "tika-abh01t:172_3": "Aññātanti yena kenaci ñāṇena aññātabhāvaṃ āha.",
  "tika-abh01t:172_4": "Adiṭṭhanti dassanabhūtena ñāṇena paccakkhaṃ viya adiṭṭhataṃ.",
  "tika-abh01t:172_5": "Atulitanti “ettakaṃ ida”nti tulābhūtāya paññāya atulitataṃ.",
  "tika-abh01t:172_6": "Atīritanti tīraṇabhūtāya paññāya akatañāṇakiriyāsamāpanataṃ.",
  "tika-abh01t:172_7": "Avibhūtanti ñāṇassa apākaṭabhāvaṃ.",
  "tika-abh01t:172_8": "Avibhāvitanti ñāṇena apākaṭīkatabhāvaṃ.",
  "tika-abh01t:172_9": "Adiṭṭhaṃ jotīyati etāyāti adiṭṭhajotanā.",
  "tika-abh01t:172_10": "Anumatiyā pucchā anumatipucchā.",
  "tika-abh01t:172_11": "“Taṃ kiṃ maññatha,",
  "tika-abh01t:172_12": "bhikkhave”tiādipucchāya hi “kā tumhākaṃ anumatī”ti anumati pucchitā hoti.",
  "tika-abh01t:172_13": "Kathetukamyatāti kathetukamyatāya.",
  "tika-abh01t:173_0": "Pabhedato dhammānaṃ desananti mātikādesanaṃ āha.",
  "tika-abh01t:173_1": "Tattha hi purato kusalādike pabhede vatvā pacchato dhammā vuttāti “pabhedavantadassanattha”nti niddesaṃ āha.",
  "tika-abh01t:173_2": "Idaṃ vuttaṃ hoti –",
  "tika-abh01t:173_3": "mātikāya savisesanā dhammā vuttā,",
  "tika-abh01t:173_4": "te ca visesitabbattā padhānā,",
  "tika-abh01t:173_5": "padhānañca itikattabbatāya yujjatīti dhammānameva padhānānaṃ pucchitabbatā vissajjitabbatā ca hoti,",
  "tika-abh01t:173_6": "tasmā te pucchitabbe dassetuṃ “katame dhammā”ti vuttaṃ,",
  "tika-abh01t:173_7": "te pana visesavanto pucchitāti dassetuṃ puna “kusalā”ti vuttanti evaṃ pabhedavantadassanatthaṃ ayaṃ padānukkamo katoti.",
  "tika-abh01t:173_8": "“Ime dhammā kusalā”ti vissajjanepi evameva yojanā kātabbā.",
  "tika-abh01t:173_9": "“Pabhedato dhammānaṃ desanaṃ dīpetvā”ti etassa atthaṃ vivarituṃ “imasmiñhī”tiādimāha.",
  "tika-abh01t:173_10": "Anekappabhedā desetabbāti sambandho.",
  "tika-abh01t:173_11": "Tasmāti avohāradesanato dhammānameva desetabbattā tesañca ghanavinibbhogapaṭisambhidāñāṇāvahanato pabhedavantānaṃ desetabbattā “kusalā…pe…",
  "tika-abh01t:173_12": "dīpetvā”ti etena sambandho.",
  "tika-abh01t:173_13": "Evameva hi yathāvuttadīpanassa hetuṃ sakāraṇaṃ pakāsetuṃ puna “dhammāyevā”tiādi vuttanti.",
  "tika-abh01t:173_14": "Dhammāti sāmaññamattavacanena samūhādighanavasena ekattaggahaṇaṃ hotīti ekattavinibbhogakaraṇaṃ ghanavinibbhogañāṇaṃ āvahati pabhedadesanā,",
  "tika-abh01t:173_15": "tathā kusalādidhammānaṃ abyākatādiatthānañca dīpanato dhammapaṭisambhidādiñāṇañca āvahati.",
  "tika-abh01t:173_16": "“Pabhedavantadassanattha”nti etaṃ vivarituṃ “idāni ye tenā”tiādimāha.",
  "tika-abh01t:173_17": "Pabheda…pe…",
  "tika-abh01t:173_18": "yujjati itikattabbatāyuttassa visesanattā.",
  "tika-abh01t:173_19": "Atha vā uddeso dhammappadhāno,",
  "tika-abh01t:173_20": "pucchā saṃsayitappadhānā,",
  "tika-abh01t:173_21": "na ca dhammabhāvo saṃsayito,",
  "tika-abh01t:173_22": "kusalādibhedo pana saṃsayitoti nicchitasaṃsayitavasenāyaṃ padānukkamo kato.",
  "tika-abh01t:174_0": "Etthāti etasmiṃ vacane.",
  "tika-abh01t:174_1": "Kimatthamāha bhagavāti taṃ dassetuṃ āha “samaye niddisi citta”nti.",
  "tika-abh01t:174_2": "Pariyosāneti samaye cittaniddesassa “yasmiṃ…pe…",
  "tika-abh01t:174_3": "ārabbhā”ti etassa pariyosāne.",
  "tika-abh01t:174_4": "Tasmiṃ samayeti tasmiṃ cittuppādasamaye.",
  "tika-abh01t:174_5": "Cittena samayaṃ niyametvāna atha pacchā bodhetunti sambandho.",
  "tika-abh01t:174_6": "Vijjamānepi bhojanagamanādisamayanānatte samavāyādinānatte ca yathāvuttacittaniyamitā visesitā aññasmiṃ",
  "tika-abh01t:174_7": "samaye yathādhippetānaṃ phassādīnaṃ abhāvā cittaniyamite samaye phassādayo bodhetuṃ visesanameva tāva",
  "tika-abh01t:174_8": "cittaṃ dassetuṃ samaye cittaṃ niddisīti attho.",
  "tika-abh01t:174_9": "Visesitabbopi hi samayo attano upakāratthaṃ visesanabhāvaṃ āpajjati,",
  "tika-abh01t:174_10": "visesanabhūtañca cittaṃ tadupakāratthaṃ visesitabbabhāvanti.",
  "tika-abh01t:174_11": "Santatighanādīnaṃ ayaṃ viseso –",
  "tika-abh01t:174_12": "purimapacchimānaṃ nirantaratāya ekībhūtānamiva pavatti santatighanatā,",
  "tika-abh01t:174_13": "tathā phassādīnaṃ ekasamūhavasena dubbiññeyyakiccabhedavasena ekārammaṇatāvasena ca ekībhūtānamiva pavatti samūhādighanatāti.",
  "tika-abh01t:175_0": "Kālañca samayañcāti yuttakālañca paccayasāmaggiñca.",
  "tika-abh01t:175_1": "Khaṇoti okāso.",
  "tika-abh01t:175_2": "Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-abh01t:175_3": "Khaṇo eva ca samayo.",
  "tika-abh01t:175_4": "Yo “khaṇo”ti ca “samayo”ti ca vuccati,",
  "tika-abh01t:175_5": "so ekovāti attho.",
  "tika-abh01t:175_6": "Mahāsamayoti mahāsamūho.",
  "tika-abh01t:175_7": "Samayopi khoti sikkhāparipūraṇassa hetupi.",
  "tika-abh01t:175_8": "Samayappavādaketi diṭṭhippavādake.",
  "tika-abh01t:175_9": "Tattha hi nisinnā titthiyā attano attano samayaṃ pavadantīti.",
  "tika-abh01t:175_10": "Atthābhisamayāti hitapaṭilābhā.",
  "tika-abh01t:175_11": "Abhisametabboti abhisamayo,",
  "tika-abh01t:175_12": "abhisamayo attho abhisamayaṭṭhoti pīḷanādīni abhisamitabbabhāvena ekībhāvaṃ upanetvā vuttāni,",
  "tika-abh01t:175_13": "abhisamayassa vā paṭivedhassa visayabhūto attho abhisamayaṭṭhoti tāneva tathā ekattena vuttāni.",
  "tika-abh01t:175_14": "Tattha pīḷanaṃ dukkhasaccassa taṃsamaṅgino hiṃ sanaṃ avipphārikatākaraṇaṃ.",
  "tika-abh01t:175_15": "Santāpo dukkhadukkhatādibhāvena santāpanaṃ paridahanaṃ.",
  "tika-abh01t:176_0": "“Idhā”ti vacanaṃ akusalesu abyākatesu ca kesuci khaṇassa asambhavato.",
  "tika-abh01t:176_1": "Nanu kusalānañca navamena khaṇena vinā uppatti hotīti?",
  "tika-abh01t:176_2": "No na hoti,",
  "tika-abh01t:176_3": "na pana navamo eva khaṇo,",
  "tika-abh01t:176_4": "catucakkānipi khaṇoti vuttāni.",
  "tika-abh01t:176_5": "Sabbantimena paricchedena attasammāpaṇidhikhaṇamantarena natthi kusalassa uppattīti khaṇo idha gahito.",
  "tika-abh01t:176_6": "Indriyavisayamanasikārādhīnaṃ viññāṇanti evamādi sādhāraṇaphalaṃ daṭṭhabbaṃ.",
  "tika-abh01t:176_7": "Navamoti aṭṭhakkhaṇe upādāya vuttaṃ.",
  "tika-abh01t:176_8": "Catucakkaṃ vattatīti puna patirūpadesavāsādisampatti catucakkaṃ viparivattatīti attho.",
  "tika-abh01t:176_9": "Okāsabhūtānīti attano nibbattiyā “idāni uppajjantu kusalānī”ti anumatidānaṃ viya bhūtāni.",
  "tika-abh01t:177_0": "Cittakāloti dhammeneva satā kālo visesito,",
  "tika-abh01t:177_1": "na tassa pavattittha pavattissati pavattatīti etena avatthāvisesena,",
  "tika-abh01t:177_2": "nāpi tassa vijānanakiccena,",
  "tika-abh01t:177_3": "tasmā evaṃvidhe dhamme upādāya paññattoti vutto.",
  "tika-abh01t:177_4": "Kamappavattā visesā eva paṭipāṭīti bījabhāvo ca paṭipāṭīti vattumarahatīti iminādhippāyena “bījakāloti dhammapaṭipāṭiṃ upādāya paññatto”ti āha.",
  "tika-abh01t:177_5": "Dhammapaṭipāṭiṃ vāti aṭṭhakalāpadhamme sandhāyāha.",
  "tika-abh01t:177_6": "Sañcitā viya gayhamānakālā eva kālasañcayo,",
  "tika-abh01t:177_7": "yathā vā tathā vā kāloti ekaṃ sabhāvaṃ gahetvā abhinivesaṃ karontassa tadabhinivesanisedhanatthaṃ “so",
  "tika-abh01t:177_8": "panesa sabhāvato avijjamānattā paññattimattako”ti āha.",
  "tika-abh01t:177_9": "Ñatvā viññeyyoti sambandho.",
  "tika-abh01t:177_10": "Itaro pana hetūti esa samayo paccayova viññeyyo.",
  "tika-abh01t:177_11": "Etthāti etasmiṃ adhikāre na hetuhetu sādhāraṇahetu cāti attho.",
  "tika-abh01t:177_12": "Samavāyo paccayasāmaggī,",
  "tika-abh01t:177_13": "hetu pana ekeko paccayoti ayametesaṃ viseso veditabbo.",
  "tika-abh01t:177_14": "Cakkhuviññāṇādīnaṃ anekapaccayadassanena taṃtaṃdvārikānaṃ kusalānañca tappaccayataṃ dasseti.",
  "tika-abh01t:178_0": "Pariggaho kato aṭṭhakathācariyehi.",
  "tika-abh01t:178_1": "Ekakāraṇavādoti pakatikāraṇavādo,",
  "tika-abh01t:178_2": "issarakāraṇavādo vā.",
  "tika-abh01t:178_3": "Aññamaññāpekkhoti avayavānaṃ aññamaññāpekkhatāya samudāyo vutto.",
  "tika-abh01t:178_4": "Apekkhā ca yāva sahāyakāraṇasamāgamo na hoti,",
  "tika-abh01t:178_5": "tāva phalassa anipphādanaṃ samāgame nipphādanasamatthassa nipphādanañca.",
  "tika-abh01t:178_6": "Samāgamo ca yesu yujjamānesu nibyāpāresupi phalassa pavatti,",
  "tika-abh01t:178_7": "tesaṃ sabbhāvoti.",
  "tika-abh01t:179_0": "Asāmaggī…pe…",
  "tika-abh01t:179_1": "pattitoti cakkhurūpālokamanasikārānaṃ asamavetānaṃ cakkhuviññāṇassa ahetubhāve sati samavetānañca taṃsabhāvāvinivattito hetubhāvānāpattitoti attho.",
  "tika-abh01t:179_2": "Na hi sabhāvantaraṃ aññena sahitaṃ sabhāvantaraṃ hotīti.",
  "tika-abh01t:179_3": "Ekasminti andhasate ekekasmiṃ andheti adhippāyo.",
  "tika-abh01t:179_4": "Aññathā yathārutavasena atthe gayhamāne ekassa andhassa dassanāsamatthatā sabbesampi na hoti,",
  "tika-abh01t:179_5": "nāpi ekassa asamatthatāya sabbesampi asamatthatā vuttā,",
  "tika-abh01t:179_6": "kintu sabbesaṃ visuṃ asamatthatāya evāti upamāvacanaṃ na yujjeyya,",
  "tika-abh01t:179_7": "nāpi upamopamitabbasambandho.",
  "tika-abh01t:179_8": "Na hi upamitabbesu cakkhādīsu ekassa asamatthatāya sabbesampi asamatthatā vuttā,",
  "tika-abh01t:179_9": "kintu sabbesaṃ visuṃ asamatthatāya sahitānaṃ asamatthatāti.",
  "tika-abh01t:179_10": "Andhasataṃ passatīti ca andhasataṃ sahitaṃ passatīti adhippāyo aññathā vuttanayena upamitabbāsamānatāpattito. Sādhā…pe…",
  "tika-abh01t:179_11": "ṭhitabhāvoti yesu vijjamānesu phalappavatti tesaṃ samodhāne,",
  "tika-abh01t:179_12": "yathā pavattamānesu tesu phalappavatti,",
  "tika-abh01t:179_13": "tathā pavattimāha.",
  "tika-abh01t:179_14": "Na yesaṃ kesañci anekesaṃ samodhānamattaṃ sāmaggī.",
  "tika-abh01t:179_15": "Na hi saddagandharasaphoṭṭhabbasamodhānaṃ cakkhuviññāṇassa,",
  "tika-abh01t:179_16": "kaṭṭhakapālapāsāṇasamodhānaṃ vā sotaviññāṇassa hetūti.",
  "tika-abh01t:179_17": "Tanti taṃ dassanaṃ. Asā…pe…",
  "tika-abh01t:179_18": "siddhoti nāyamattho sādhetabbo visuṃ ahetūnaṃ cakkhādīnaṃ sahitānaṃ hetubhāvassa paccakkhasiddhattāti attho.",
  "tika-abh01t:179_19": "Na hi paccakkhasiddhe yuttimagganaṃ yuttanti.",
  "tika-abh01t:180_0": "Manussattādīnaṃ khaṇāvayavānaṃ sāmaggī khaṇasāmaggī,",
  "tika-abh01t:180_1": "taṃ vinā so navamacakkasampattisaṅkhāto khaṇo natthi.",
  "tika-abh01t:180_2": "Sā eva hi khaṇasāmaggī so khaṇoti attho. Khaṇa…pe…",
  "tika-abh01t:180_3": "dīpeti attano dullabhatāyāti attho.",
  "tika-abh01t:180_4": "Khaṇattho vā samayasaddo khaṇasaṅkhāto samayoti vutto.",
  "tika-abh01t:180_5": "So yasmiṃ dullabhe khaṇe satīti imassatthassa vibhāvanavasena tadāyattāya kusaluppattiyā dullabhabhāvaṃ dīpeti.",
  "tika-abh01t:180_6": "Etenupāyena samavāya…pe…",
  "tika-abh01t:180_7": "vuttiṃ dīpetīti ettha ito paresu ca yojanā tassa tassa taṃtaṃdīpane kātabbā.",
  "tika-abh01t:181_0": "Tassa purisassāti “seyyathāpi bhikkhave cattāro daḷhadhammā dhanuggahā sikkhitā katahatthā katupāsanā catuddisā ṭhitā assu,",
  "tika-abh01t:181_1": "atha puriso āgaccheyya ‘ahaṃ imesaṃ…pe…",
  "tika-abh01t:181_2": "katupāsanānaṃ kaṇḍe khitte khitte appatiṭṭhite pathaviyaṃ gahetvā āharissāmī”’ti evaṃ vuttajavanapurisassa.",
  "tika-abh01t:181_3": "Tāva parittakoti gamanassādānaṃ devaputtānaṃ heṭṭhupariyāyena paṭimukhaṃ dhāvantānaṃ sirasi pāde ca baddhakhuradhārāsannipātato ca parittataro kālo.",
  "tika-abh01t:181_4": "Kālasaṅkhāto samayo cittaparicchinno vuccamāno teneva paricchedakacittena “evaṃ paritto aha”nti attano parittataṃ dīpeti.",
  "tika-abh01t:181_5": "Yathā cāhaṃ,",
  "tika-abh01t:181_6": "evaṃ sabbo kusalacittappavattikāloti tassa parittataṃ dīpeti.",
  "tika-abh01t:181_7": "Saddassa dīpanā vuttanayānusārena veditabbā.",
  "tika-abh01t:182_0": "Pakativādīnaṃ mahato viya aṇuvādīnaṃ dviaṇukassa viya ca ekasseva. Hetu…pe…",
  "tika-abh01t:182_1": "vuttitaṃ dīpetīti paccayāyattavuttidīpanato tapparabhāvā hetusaṅkhātassa parāyattavuttidīpanatā vuttā.",
  "tika-abh01t:182_2": "Sati pana paccayāyattabhāve paccayasāmaggīāyattatā samavāyasaṅkhātena dīpiyatīti atapparabhāvato tassa taṃdīpanatā na vuttā.",
  "tika-abh01t:182_3": "Anena samayena kattubhūtena,",
  "tika-abh01t:182_4": "anena samayena vā karaṇabhūtena bhagavatā paṭisedhitoti attho.",
  "tika-abh01t:182_5": "Esa nayo purimāsu dīpanāsu.",
  "tika-abh01t:183_0": "Adhikaraṇavasenāti ādhāravasena.",
  "tika-abh01t:183_1": "Etthāti kālasamūhasaṅkhāte samaye gahiteti attho.",
  "tika-abh01t:183_2": "Kālopi hi cittaparicchinno sabhāvato avijjamānopi ādhārabhāveneva saññāto “adhikaraṇa”nti vutto taṃkhaṇappavattānaṃ tato pubbe parato ca abhāvā.",
  "tika-abh01t:183_3": "Bhāvoti kiriyā.",
  "tika-abh01t:183_4": "Kiriyāya kiriyantaralakkhaṇaṃ bhāvenabhāvalakkhaṇaṃ.",
  "tika-abh01t:183_5": "Yathā gāvīsu duyhamānāsu gato,",
  "tika-abh01t:183_6": "duddhāsu āgatoti dohanakiriyā gamanakiriyāya lakkhaṇaṃ hoti,",
  "tika-abh01t:183_7": "evamihāpi “yasmiṃ samaye tasmiṃ samaye”ti ca vutte satīti ayamattho viññāyamāno eva hoti aññakiriyāsambandhābhāvena",
  "tika-abh01t:183_8": "padatthassa sattāvirahābhāvatoti samayassa sattākiriyāya cittuppādakiriyā phassādibhavanakiriyā ca lakkhīyatīti",
  "tika-abh01t:183_9": "ubhayattha samayasadde bhummaniddeso kato lakkhaṇabhūtabhāvayuttoti.",
  "tika-abh01t:184_0": "Uddānatoti uddesato saṅkhepato.",
  "tika-abh01t:184_1": "Kilesakāmo vatthukāmabhāvaṃ bhajanto kāmanīyavasena bhajati,",
  "tika-abh01t:184_2": "na kāmanavasenāti kāmanavasena kilesakāmo eva hoti,",
  "tika-abh01t:184_3": "na vatthukāmo.",
  "tika-abh01t:184_4": "Duvidhopesoti vacanena duvidhassapi sahitassa avacaraṇappadesaṃ saṅgaṇhāti.",
  "tika-abh01t:184_5": "Tena vatthukāmasseva pavattideso rūpārūpadhātudvayaṃ apanītaṃ hoti.",
  "tika-abh01t:184_6": "Nanu ca duvidhopi sahito rūpārūpadhātūsu pavattati rūpārūpāvacaradhammānaṃ vatthukāmattā tadārammaṇānaṃ rūpārūparāgānañca kilesakāmabhāvasiddhitoti? Taṃ na,",
  "tika-abh01t:184_7": "bahalakilesassa kāmarāgassa kilesakāmabhāvena idha saṅgahitattā.",
  "tika-abh01t:184_8": "Evañca katvā rūpārūpadhātūsu pavattamānesu kāmāvacaradhammesu nikanti idha na saṅgahitā sukhumattā.",
  "tika-abh01t:184_9": "“Uddānato dve kāmā”ti sabbakāme uddisitvāpi hi “duvidhopeso”ti ettha tadekadesabhūtā aññamaññasahitatāparicchinnā",
  "tika-abh01t:184_10": "kāmarāgatabbatthukadhammāva saṅgahitāti,",
  "tika-abh01t:184_11": "niravaseso vā kilesakāmo kāmarāgo kāmataṇhārūpataṇhāarūpataṇhānirodhataṇhābhedo idha pavattatīti anavasesappavattitaṃ",
  "tika-abh01t:184_12": "sandhāya “duvidhopeso”ti vuttaṃ,",
  "tika-abh01t:184_13": "vatthukāmopi ca appako idhāpi na vattati rūpārūpāvacaravipākamatto,",
  "tika-abh01t:184_14": "tathāpi paripuṇṇavatthukāmattā kāmāvacaradhammāva idha gahitā.",
  "tika-abh01t:184_15": "Evañca katvā sasatthāvacaropamā yuttā hoti.",
  "tika-abh01t:184_16": "“Rūpūpapattiyā maggaṃ bhāvetī”ti ettha rūpabhavo uttarapadalopaṃ katvā “rūpa”nti vutto,",
  "tika-abh01t:184_17": "evamidhāpi uttarapadalopo daṭṭhabbo.",
  "tika-abh01t:184_18": "Aññathā hi cittaṃ kāmāvacarāvacaranti vucceyyāti.",
  "tika-abh01t:184_19": "Ārammaṇakaraṇavasenātiādike “kāmo”ti sabbaṃ taṇhamāha,",
  "tika-abh01t:184_20": "tasmā “kāmañcesā”tiādi vuttaṃ,",
  "tika-abh01t:184_21": "“kāme avacāretīti kāmāvacāra”nti vattabbe cā-",
  "tika-abh01t:184_22": "saddassa rassattaṃ kataṃ.",
  "tika-abh01t:185_0": "Ruḷhisaddenāti ñāṇasampayuttesu ruḷhena saddena,",
  "tika-abh01t:185_1": "ñāṇasampayuttesu vā pavattitvā anavajjasukhavipākatāya taṃsadisesu ñāṇavippayuttesu ruḷhena saddena.",
  "tika-abh01t:185_2": "Atha vā kiñci nimittaṃ gahetvā satipi aññasmiṃ taṃnimittayutte kismiñcideva visaye sammutiyā cirakālatāvasena",
  "tika-abh01t:185_3": "nimittavirahepi pavatti ruḷhi nāma yathā “mahiyaṃ setīti mahiṃso,",
  "tika-abh01t:185_4": "gacchantīti gāvo”ti,",
  "tika-abh01t:185_5": "evaṃ kusalasaddassapi ruḷhibhāvo veditabbo.",
  "tika-abh01t:185_6": "Paññāniddese “kosalla”nti abhidhamme vuttaṃ,",
  "tika-abh01t:185_7": "tassa ca bhāvā kusalasaddappavattīti kosallayogā kusalanti ayaṃ abhidhammapariyāyo hoti.",
  "tika-abh01t:185_8": "Kusalanti kusalabhāvaṃ āha.",
  "tika-abh01t:186_0": "Vipākādīnaṃ avajjapaṭipakkhatā natthīti kusalameva anavajjalakkhaṇaṃ vuttaṃ.",
  "tika-abh01t:186_1": "Anavajjalakkhaṇamevāti sukhavipākasabhāvassa lakkhaṇabhāvanivāraṇatthaṃ avadhāraṇaṃ kataṃ,",
  "tika-abh01t:186_2": "taṃnivāraṇañca tassa paccupaṭṭhānataṃ vatthukāmatāya kataṃ.",
  "tika-abh01t:186_3": "Sampattiatthena rasena vodānabhāvarasaṃ.",
  "tika-abh01t:186_4": "Phalaṭṭhena paccupaṭṭhānena iṭṭhavipākapaccupaṭṭhānaṃ.",
  "tika-abh01t:186_5": "Sabhāvo kakkhaḷādiphusanādiko asādhāraṇo.",
  "tika-abh01t:186_6": "Sāmaññaṃ sādhāraṇo aniccādisabhāvo.",
  "tika-abh01t:186_7": "Idha ca kusalalakkhaṇaṃ sabbakusalasādhāraṇasabhāvattā sāmaññaṃ daṭṭhabbaṃ,",
  "tika-abh01t:186_8": "akusalādīhi asādhāraṇatāya sabhāvo vā.",
  "tika-abh01t:186_9": "Upaṭṭhānākāroti gahetabbabhāvena ñāṇassa upaṭṭhahanākāro.",
  "tika-abh01t:186_10": "Phalaṃ pana attano kāraṇaṃ paṭicca tappaṭibimbabhāvena,",
  "tika-abh01t:186_11": "paṭimukhaṃ vā upaṭṭhātīti paccupaṭṭhānaṃ.",
  "tika-abh01t:187_0": "Vijānātīti saññāpaññākiccavisiṭṭhaṃ visayaggahaṇaṃ āha.",
  "tika-abh01t:187_1": "Sabbacittasādhāraṇattā yattha yattha yathā yathā attho labbhati,",
  "tika-abh01t:187_2": "tattha tattha tathā tathā gahetabboti.",
  "tika-abh01t:187_3": "Yaṃ āsevanapaccayabhāvena cinoti,",
  "tika-abh01t:187_4": "yañca kammunā abhisaṅkhatattā citaṃ,",
  "tika-abh01t:187_5": "taṃ tathā “citta”nti vuttaṃ.",
  "tika-abh01t:187_6": "Yaṃ pana tathā na hoti,",
  "tika-abh01t:187_7": "taṃ parittakiriyadvayaṃ antimajavanañca labbhamānacintanavicittatādivasena “citta”nti veditabbaṃ.",
  "tika-abh01t:187_8": "Hasituppādo pana aññajavanagatikova.",
  "tika-abh01t:187_9": "Cittānaṃ panāti vicitrānanti attho.",
  "tika-abh01t:187_10": "Tadantogadhattā hi samudāyavohārena avayavopi “citta”nti vuccati yathā pabbatanadīsamuddādiekadesesu diṭṭhesu pabbatādayo diṭṭhāti vuccantīti.",
  "tika-abh01t:187_11": "Caraṇaṃ nāma gahetvā caritabbacittapaṭo.",
  "tika-abh01t:187_12": "Rūpānīti bimbāni.",
  "tika-abh01t:188_0": "Ajjhattikanti indriyabaddhaṃ vadati.",
  "tika-abh01t:188_1": "Cittakatamevāti cittassa mūlakāraṇataṃ sandhāya vuttaṃ.",
  "tika-abh01t:188_2": "Kammassa hetaṃ cittaṃ kāraṇanti.",
  "tika-abh01t:188_3": "Taṃ pana atthaṃ vibhāvetuṃ “kāyakammādibheda”ntiādimāha.",
  "tika-abh01t:188_4": "Liṅganānattanti saṇṭhānanānattaṃ,",
  "tika-abh01t:188_5": "bhinnasaṇṭhānaṅgapaccaṅgavato sarīrassa vā nānattaṃ.",
  "tika-abh01t:188_6": "Vohāravasena itthipurisādibhāvena voharitabbesu patthanāvisesā uppajjanti,",
  "tika-abh01t:188_7": "tato kammavisesā.",
  "tika-abh01t:188_8": "Evamidaṃ kammanānattaṃ vohāranānattato hoti. Apā…pe…",
  "tika-abh01t:188_9": "kāditāti evamādīsu ādi-",
  "tika-abh01t:188_10": "saddehi gatiyā upapattiyā attabhāve lokadhammesu ca nānākaraṇāni suttāgatāni saṅgaṇhāti.",
  "tika-abh01t:189_0": "Kammanānattādivasenāti ettha kusalākusalavasena kammanānattaṃ veditabbaṃ.",
  "tika-abh01t:189_1": "Visadisasabhāvatā hi nānattanti.",
  "tika-abh01t:189_2": "Kusalakammassa dānādivasena kāyasucaritādibhāvena ca puthuttaṃ,",
  "tika-abh01t:189_3": "akusalakammassa ca macchariyādīhi kāyaduccaritādīhi ca puthuttaṃ veditabbaṃ.",
  "tika-abh01t:189_4": "Bahuppakāratā hi puthuttanti.",
  "tika-abh01t:189_5": "Annadānādivasena dānādīnaṃ pāṇātipātāviratiādivasena kāyasucaritādīnaṃ āvāsamacchariyādivasena macchariyādīnaṃ",
  "tika-abh01t:189_6": "pāṇātipātādivasena kāyaduccaritādīnañca pabhedo veditabbo.",
  "tika-abh01t:189_7": "Ekekassa hi pakārassa bhedo pabhedoti.",
  "tika-abh01t:189_8": "Nānattādīnaṃ vavatthānaṃ tathā tathā vavatthitatā nicchitatā.",
  "tika-abh01t:189_9": "Etenupāyena liṅganānattādīni veditabbāni.",
  "tika-abh01t:189_10": "Kammanānattādīhi nibbattāni hi tānīti.",
  "tika-abh01t:190_0": "Paccuppannassa liṅgassa kammato pavattiṃ tadanukkamena paccuppannakammassa nipphattiñca dassetvā tato",
  "tika-abh01t:190_1": "anāgataliṅganānattādinipphattidassanena saṃsāraṃ ghaṭento “kammanānākaraṇaṃ paṭiccā”tiādimāha.",
  "tika-abh01t:190_2": "Tattha purimena kammavacanena avijjāsaṅkhārā,",
  "tika-abh01t:190_3": "liṅgādivacanena viññāṇādīni bhavapariyosānāni,",
  "tika-abh01t:190_4": "gatiādivacanena jātijarāmaraṇāni gahitānīti daṭṭhabbāni.",
  "tika-abh01t:190_5": "Tattha gatīti nirayādayo pañca gatiyo vuccanti,",
  "tika-abh01t:190_6": "tāsaṃ nānākaraṇaṃ apadādibhāvo.",
  "tika-abh01t:190_7": "Tā hi tathā bhinnāti.",
  "tika-abh01t:190_8": "Upapattīti gomahiṃsādikhattiyādicātumahārājikādiupapattiyo,",
  "tika-abh01t:190_9": "tāsaṃ nānākaraṇaṃ uccāditā.",
  "tika-abh01t:190_10": "Khattiyo eva hi ekacco kulabhogaissariyādīhi ucco hoti,",
  "tika-abh01t:190_11": "ekacco nīco.",
  "tika-abh01t:190_12": "Tehi eva hīnatāya hīno,",
  "tika-abh01t:190_13": "padhānabhāvaṃ nītatāya paṇīto,",
  "tika-abh01t:190_14": "aḍḍhatāya sugato,",
  "tika-abh01t:190_15": "daliddatāya duggato.",
  "tika-abh01t:190_16": "Kulavasena vā uccanīcatā,",
  "tika-abh01t:190_17": "issariyavasena hīnapaṇītatā,",
  "tika-abh01t:190_18": "bhogavasena sugataduggatatā yojetabbā.",
  "tika-abh01t:190_19": "Suvaṇṇadubbaṇṇatāti odātasāmādivaṇṇasuddhiasuddhivasena vuttaṃ.",
  "tika-abh01t:190_20": "Sujātadujjātatāti nigrodhaparimaṇḍalādiārohapariṇāhehi lakkhaṇehi vā attabhāvaparipuṇṇāparipuṇṇajātatāvasena.",
  "tika-abh01t:190_21": "Susaṇṭhitadussaṇṭhitatāti aṅgapaccaṅgānaṃ saṇṭhānavasena.",
  "tika-abh01t:191_0": "Aparampi vuttaṃ ajjhattikacittassa yathāvuttassa cittakatabhāvasādhakaṃ suttaṃ “kammato”tiādi.",
  "tika-abh01t:191_1": "Kammañhi cittato nibbattanti tato nipphajjamānaṃ sabbampi cittaṃ cittakatamevāti sādheti.",
  "tika-abh01t:191_2": "Kammanibbattato liṅgato pavattamānaliṅgasaññā mūlakāraṇato kammato āsannakāraṇato liṅgato ca pavattā hotīti “kammato…pe…",
  "tika-abh01t:191_3": "pavattare”ti āha.",
  "tika-abh01t:191_4": "Atha vā liṅgañca saññā ca liṅgasaññā,",
  "tika-abh01t:191_5": "tā yathāsaṅkhyaṃ kammato liṅgato ca pavattareti attho.",
  "tika-abh01t:191_6": "Saññāto bhedaṃ gacchantīti te itthipurisādiliṅgasaññāto itthipurisādivohārabhedaṃ dhammā gacchanti,",
  "tika-abh01t:191_7": "tathā tathā voharitabbāti attho.",
  "tika-abh01t:191_8": "Imāya gāthāya atītapaccuppannaddhapaṭiccasamuppādavasena cittakataṃ cittaṃ dassitaṃ.",
  "tika-abh01t:192_0": "Loko eva pajātattā pajāti purimapādassa vivaraṇaṃ pacchimapādo daṭṭhabbo.",
  "tika-abh01t:192_1": "Yathā rathassa āṇi nibandhanā,",
  "tika-abh01t:192_2": "evaṃ sattalokarathassa kammaṃ nibandhananti upamāsaṃsandanaṃ veditabbaṃ.",
  "tika-abh01t:192_3": "Imāya ca gāthāya addhadvayavasena cittassa kammaviññāṇakatatā dassitā.",
  "tika-abh01t:192_4": "Kittinti parammukhā kittanaṃ patthaṭayasataṃ.",
  "tika-abh01t:192_5": "Pasaṃsanti sammukhā pasaṃsanaṃ thutiṃ.",
  "tika-abh01t:192_6": "Kammanānākaraṇanti kammato nibbattanānākaraṇaṃ kammajehi anumiyamānaṃ kammasseva vā nānākaraṇaṃ.",
  "tika-abh01t:193_0": "Kammassakāti kammasayā.",
  "tika-abh01t:193_1": "Kammassa dāyaṃ tena dātabbaṃ ādiyantīti kammadāyādā.",
  "tika-abh01t:193_2": "Aṇḍajādīnañca yonīnaṃ kammato nibbattattā kammameva yoni attabhāvapaṭilābhanimittaṃ etesanti kammayonī.",
  "tika-abh01t:193_3": "Bandhanaṭṭhena kammaṃ bandhu etesanti kammabandhū.",
  "tika-abh01t:194_0": "Cittassāti kammaviññāṇassa.",
  "tika-abh01t:194_1": "Tassa pana aladdhokāsatā aññena kammena paṭibāhitattā tadavipaccanokāse puggalassa nibbattattā ca veditabbā.",
  "tika-abh01t:194_2": "Vijjamānampi aparāpariyavedanīyakammaviññāṇaṃ kālagatipayogādisahakārīpaccayavikalatāya avasesapaccayavekallaṃ daṭṭhabbaṃ.",
  "tika-abh01t:194_3": "Ekaccacittanti cittena kattabbacitrena ekaccabhūtaṃ tena kattabbacitramāha.",
  "tika-abh01t:195_0": "Anubhavitvā bhavitvā ca apagataṃ bhūtāpagataṃ.",
  "tika-abh01t:195_1": "Anubhūtabhūtatā hi bhūtatāsāmaññena bhūtasaddena vuttā.",
  "tika-abh01t:195_2": "Sāmaññameva hi upasaggena visesīyatīti.",
  "tika-abh01t:195_3": "Anubhūtasaddo ca kammavacanicchābhāvato anubhavakavācako daṭṭhabbo.",
  "tika-abh01t:195_4": "Vikappagāhavasena rāgādīhi tabbipakkhehi ca akusalaṃ kusalañca ārammaṇarasaṃ anubhavati,",
  "tika-abh01t:195_5": "na vipāko kammavegakkhittattā,",
  "tika-abh01t:195_6": "nāpi kiriyā ahetukānaṃ atidubbalatāya sahetukānañca khīṇakilesassa chaḷaṅgupekkhāvato uppajjamānānaṃ atisantavuttittā.",
  "tika-abh01t:195_7": "Ettha ca purimanaye kusalākusalameva vattuṃ adhippāyavasena “bhūtāpagata”nti vuttaṃ.",
  "tika-abh01t:195_8": "Yaṃ “uppannānaṃ akusalānaṃ dhammānaṃ pahānāya uppannānaṃ kusalānaṃ dhammānaṃ ṭhitiyā”ti ettha uppannanti gahetvā taṃsadisānaṃ pahānaṃ,",
  "tika-abh01t:195_9": "vuddhi ca vuttā,",
  "tika-abh01t:195_10": "pacchimanaye pana ca-",
  "tika-abh01t:195_11": "saddena kusalākusalañca ākaḍḍhitvā sabbaṃ saṅkhataṃ vuttaṃ bhūtāpagatabhāvābhidhānādhippāyena.",
  "tika-abh01t:196_0": "Vipaccituṃ okāsakaraṇavasena uppatitaṃ atītakammañca tato uppajjituṃ āraddho anāgato vipāko ca “okāsakatuppanna”nti vutto.",
  "tika-abh01t:196_1": "Yaṃ uppannasaddena vināpi viññāyamānaṃ uppannaṃ,",
  "tika-abh01t:196_2": "taṃ sandhāya “nāhaṃ,",
  "tika-abh01t:196_3": "bhikkhave,",
  "tika-abh01t:196_4": "sañcetanikāna”ntiādi vuttaṃ.",
  "tika-abh01t:196_5": "Tāsu tāsu bhūmīsūti manussadevādiattabhāvasaṅkhātesu upādānakkhandhesu.",
  "tika-abh01t:196_6": "Tasmiṃ tasmiṃ santāne anuppattianāpāditatāya asamūhataṃ.",
  "tika-abh01t:196_7": "Ettha ca laddhabhūmikaṃ “bhūmiladdha”nti vuttaṃ aggiāhito viya.",
  "tika-abh01t:196_8": "Okāsakatuppannasaddepi ca okāso kato etenāti,",
  "tika-abh01t:196_9": "okāso kato etassāti ca duvidhatthepi evameva katasaddassa paranipāto veditabbo.",
  "tika-abh01t:197_0": "Sabbadā avattamānampi gamiyacittaṃ paṭipakkhapaccavekkhaṇāya avikkhambhitattā “uppanna”nti vuttaṃ.",
  "tika-abh01t:197_1": "Antaradhāpetīti vikkhambhikā ānāpānassati vikkhambheti.",
  "tika-abh01t:197_2": "Antarāyevāti bhūmiladdhe sabhūmiyaṃ abbocchinne vicchinditvāti attho.",
  "tika-abh01t:197_3": "Anatītaṃ ananāgatañca khaṇattayekadesagatampi uppajjamānaṃ “khaṇattayagata”nti vuttaṃ.",
  "tika-abh01t:197_4": "Desanāya padhānena gahito attho “sīsa”nti vuccati.",
  "tika-abh01t:197_5": "Lokiyadhammañhi desetabbaṃ patvā desanāya cittaṃ pubbaṅgamaṃ hoti,",
  "tika-abh01t:197_6": "dhammasabhāvaṃ vā sandhāyetaṃ vuttaṃ.",
  "tika-abh01t:197_7": "Akusalāti sabbepi akusalā dhammā vuttā.",
  "tika-abh01t:197_8": "Cetanāti keci.",
  "tika-abh01t:197_9": "Akusalabhāgiyāti rāgādayo ekantaakusalā.",
  "tika-abh01t:197_10": "Akusalapakkhikāti phassādayopi tappakkhikā.",
  "tika-abh01t:197_11": "Mano tesaṃ dhammānaṃ paṭhamaṃ uppajjatīti sahajātopi mano sampayutte saṅgaṇhitvā adhipatibhāvena pavattamāno paṭhamaṃ uppanno viya hotīti evaṃ vutto.",
  "tika-abh01t:197_12": "Sampayuttāpi tadanuvattanatāya anvadeva akusalā dhammāti vuttā,",
  "tika-abh01t:197_13": "anantarapaccayamanaṃ vā sandhāya manopubbaṅgamatā vuttā.",
  "tika-abh01t:197_14": "Cittena nīyatīti abhisaṅkhāraviññāṇaṃ sandhāyāha,",
  "tika-abh01t:197_15": "taṇhāsampayuttaṃ vā.",
  "tika-abh01t:197_16": "Pabhassaranti sabhāvapaṇḍarataṃ sandhāyāha.",
  "tika-abh01t:197_17": "Arakkhiteti satiyā anunayapaṭighādīhi arakkhite,",
  "tika-abh01t:197_18": "rāgādīhi byāpanne,",
  "tika-abh01t:197_19": "tehi eva avassute.",
  "tika-abh01t:197_20": "Cittassa pubbaṅgamabhāvasādhane aññamaññaṃ baladānavasena suttānurakkhaṇaṃ,",
  "tika-abh01t:197_21": "idha vā upasaṃhatānaṃ ābhidhammikehi viññātānaṃ cirakālappavattivasena veditabbaṃ.",
  "tika-abh01t:198_0": "Katarapaññaṃ tvantiādi na pāḷiāruḷhaṃ,",
  "tika-abh01t:198_1": "evaṃ bhagavā pucchatīti aṭṭhakathāyameva vuttaṃ.",
  "tika-abh01t:198_2": "Paññā pana kimatthiyāti idampi ekaṃ suttaṃ.",
  "tika-abh01t:198_3": "“Abhiññatthā pariññatthā pahānatthā”ti tassa vissajjanaṃ.",
  "tika-abh01t:199_0": "Sātanti sabhāvavasena vuttaṃ,",
  "tika-abh01t:199_1": "madhuranti madhuraṃ viyāti upamāvasena.",
  "tika-abh01t:199_2": "Ponobbhavikāti punabbhavakaraṇasīlā.",
  "tika-abh01t:199_3": "Tatratatrābhinandanato nandī,",
  "tika-abh01t:199_4": "nandibhūto rāgo nandirāgo,",
  "tika-abh01t:199_5": "nandirāgabhāvena sahagatāti nandirāgasahagatāti na ettha sampayogavasena sahagatabhāvo atthīti sahagatasaddo taṇhāya nandirāgabhāvaṃ joteti.",
  "tika-abh01t:199_6": "Nandirāgabhūtāti cassa attho.",
  "tika-abh01t:199_7": "Nissayeti pādake.",
  "tika-abh01t:199_8": "Rūpārūpārammaṇānanti pathavīkasiṇādiākāsādiārammaṇānaṃ.",
  "tika-abh01t:199_9": "Saṃsaṭṭheti khīrodakaṃ viya samodite ekībhāvamiva gate.",
  "tika-abh01t:199_10": "Sahajāteti sampayuttasahajāte,",
  "tika-abh01t:199_11": "na sahajātamatte.",
  "tika-abh01t:199_12": "Idhāpīti “imasmimpi pade ayameva attho adhippeto”ti imissā aṭṭhakathāya yathādassitasaṃsaṭṭhasaddo sahajāte adhippetoti.",
  "tika-abh01t:199_13": "Arūpaṃ rūpenāti paṭisandhikkhaṇe vatthunā.",
  "tika-abh01t:199_14": "Ukkaṭṭhaniddesoti anavasesasaṅgahena kato atisayaniddeso.",
  "tika-abh01t:200_0": "Anābhaṭṭhatāyevāti “diṭṭhaṃ suta”ntiādīsu diṭṭhatādayo viya abhāsitabbatā anābhaṭṭhatā.",
  "tika-abh01t:200_1": "Sabbākārena sadisassa dutiyacittassa sasaṅkhārikatāvacanena imassa asaṅkhārikatā viññāyati,",
  "tika-abh01t:200_2": "tasmā abhāsitabbatāya na gahitoti attho yujjati.",
  "tika-abh01t:200_3": "Adhippāyo pana pāḷiyaṃ abhāsitattā eva tattha desetabbabhāvena na gahito na saṅgahito na tassatthassa abhāvāti.",
  "tika-abh01t:200_4": "Atha vā pāḷiyaṃ anābhaṭṭhatāya eva aṭṭhakathāyaṃ na gahito na tassattho vutto.",
  "tika-abh01t:200_5": "Niyametvāvāti parato evaṃvidhasseva sasaṅkhārikabhāvavacanato idha tadavacaneneva asaṅkhārikabhāvaṃ niyametvā.",
  "tika-abh01t:201_0": "Manoviññāṇanti ettha dvāraṃ vatthūti vuttaṃ,",
  "tika-abh01t:201_1": "dvārena vā taṃsahāyabhūtaṃ hadayavatthu vuttaṃ.",
  "tika-abh01t:201_2": "Sarasabhāvenāti sakiccabhāvena.",
  "tika-abh01t:201_3": "Avijjā hi saṅkhārānaṃ paccayabhāvakiccā,",
  "tika-abh01t:201_4": "aññāsādhāraṇo vā rasitabbo viññātabbo bhāvo sarasabhāvo,",
  "tika-abh01t:201_5": "avijjāsabhāvo saṅkhārasabhāvoti evamādiko.",
  "tika-abh01t:201_6": "“Sarasasabhāvenā”tipi pāṭho,",
  "tika-abh01t:201_7": "soyeva attho.",
  "tika-abh01t:201_8": "Avijjāpaccayāti vā sarasena,",
  "tika-abh01t:201_9": "saṅkhārāti sabhāvena.",
  "tika-abh01t:202_0": "Ekasamuṭṭhānāditā rūpadhammesu eva yojetabbā tesu tabbohārabāhullato.",
  "tika-abh01t:202_1": "Atītādibhāvo rūpārūpadhammesu,",
  "tika-abh01t:202_2": "cittacetasikanibbānānampi vā yathāsabhāvaṃ ekadvinakutocisamuṭṭhānatā yojetabbā.",
  "tika-abh01t:202_3": "Anāpāthagatāti cakkhādīnaṃ agocaragatā sukhumarajādirūpaṃ viya vatthuparittatāya tattāyoguḷe patitodakabindurūpaṃ",
  "tika-abh01t:202_4": "viya khaṇaparittatāya atidūratāya accāsannāditāya atītānāgatatāya ca.",
  "tika-abh01t:202_5": "Visayo anaññatthabhāvena,",
  "tika-abh01t:202_6": "gocaro ca tattha caraṇena vutto,",
  "tika-abh01t:202_7": "tabbisayanicchayena mano paṭisaraṇaṃ.",
  "tika-abh01t:202_8": "Ayamattho siddho hoti aññathā tesaṃ dhammārammaṇabhāvena “nesaṃ gocaravisayaṃ paccanubhotī”ti vacanassa anupapattito.",
  "tika-abh01t:202_9": "Dibbacakkhudibbasotaiddhividhañāṇehi yathāvuttanayena anāpāthagatāni rūpādīni ālambiyamānāni na dhammārammaṇanti katthaci vuccamānāni diṭṭhāni,",
  "tika-abh01t:202_10": "itarathā ca diṭṭhāni “dibbena cakkhunā rūpaṃ passatī”tiādīsūti.",
  "tika-abh01t:203_0": "Āpāthamāgacchati manasā pañcaviññāṇehi ca gahetabbabhāvūpagamanena.",
  "tika-abh01t:203_1": "Ghaṭṭetvāti paṭimukhabhāvāpāthaṃ gantvā.",
  "tika-abh01t:203_2": "Sarabhāṇakassa osārakassa.",
  "tika-abh01t:203_3": "Pakatiyā diṭṭhādivasena āpāthagamanañca bhojanapariṇāmautubhojanavisesaussāhādīhi kalyaṃ,",
  "tika-abh01t:203_4": "rogino vātādīhi ca upaddutaṃ vā kāyaṃ anuvattantassa jāgarassa bhavaṅgassa calanapaccayānaṃ kāyikasukhadukkhautubhojanādiupanissayānaṃ",
  "tika-abh01t:203_5": "cittapaṇidahanasadisāsadisasambandhadassanādipaccayānaṃ,",
  "tika-abh01t:203_6": "suttassa ca supinadassane dhātukkhobhādipaccayānaṃ vasena veditabbaṃ.",
  "tika-abh01t:203_7": "Adiṭṭhassa asutassa anāgatabuddharūpādino pasādadātukāmatāvatthussa taṃsadisatāsaṅkhātena diṭṭhasutasambandheneva.",
  "tika-abh01t:203_8": "Na kevalaṃ taṃsadisatāva ubhayasambandho,",
  "tika-abh01t:203_9": "kintu tabbipakkhatā tadekadesatā taṃsampayuttatādiko ca veditabbo.",
  "tika-abh01t:203_10": "Kenaci vutte kismiñci sute avicāretvā saddahanaṃ saddhā,",
  "tika-abh01t:203_11": "sayameva taṃ vicāretvā rocanaṃ ruci,",
  "tika-abh01t:203_12": "“evaṃ vā evaṃ vā bhavissatī”ti ākāravicāraṇaṃ ākāraparivitakko,",
  "tika-abh01t:203_13": "vicārentassa katthaci diṭṭhiyā nijjhānakkhamanaṃ diṭṭhinijjhānakkhanti.",
  "tika-abh01t:204_0": "Gerukaharitālañjanādidhātūsu.",
  "tika-abh01t:204_1": "Subhanimittaṃ subhaggahaṇassa nimittaṃ.",
  "tika-abh01t:204_2": "Taṃ subhanimittattā rañjanīyattā ca lobhassa vatthu.",
  "tika-abh01t:204_3": "Niyamitassa cittassa vasena niyamitavasena.",
  "tika-abh01t:204_4": "Evamitaresu dvīsu.",
  "tika-abh01t:204_5": "Ābhogo ābhujitaṃ.",
  "tika-abh01t:204_6": "Lūkhapuggalā dosabahulā.",
  "tika-abh01t:204_7": "Adosabahulā siniddhapuggalā.",
  "tika-abh01t:204_8": "Tadadhimuttatāti pītininnacittatā. Imehi…pe…",
  "tika-abh01t:204_9": "veditabbo pītiyā somanassavippayogāsambhavatoti adhippāyo.",
  "tika-abh01t:205_0": "Jīvitavuttiyā āyatanabhāvato hatthārohādisippameva sippāyatanaṃ.",
  "tika-abh01t:205_1": "Kasivāṇijjādikammameva kammāyatanaṃ.",
  "tika-abh01t:205_2": "Āyuvedādivijjā eva vijjāṭṭhānaṃ.",
  "tika-abh01t:205_3": "Abyāpajjeti domanassabyāpādarahite rūpabhave.",
  "tika-abh01t:205_4": "Dhammapadāti dhammakoṭṭhāsā.",
  "tika-abh01t:205_5": "Pilavantīti upaṭṭhahanti padissanti.",
  "tika-abh01t:205_6": "Yogāti bhāvanābhiyogā samādhito.",
  "tika-abh01t:205_7": "Vatthuvisadakiriyāti ajjhattikabāhirānaṃ vatthūnaṃ nimmalabhāvakiriyā.",
  "tika-abh01t:205_8": "Saddhādīnaṃ indriyānaṃ aññamaññānativattanaṃ indriyasamattapaṭipādanatā.",
  "tika-abh01t:205_9": "Gambhīrānaṃ ñāṇena caritabbānaṃ,",
  "tika-abh01t:205_10": "gambhīrañāṇena vā caritabbānaṃ suttantānaṃ paccavekkhaṇā gambhīrañāṇacariyapaccavekkhaṇā.",
  "tika-abh01t:206_0": "Vaṃsoti anukkamo.",
  "tika-abh01t:206_1": "Tantīti santati.",
  "tika-abh01t:206_2": "Paveṇīti sambandho.",
  "tika-abh01t:206_3": "Sabbametaṃ cārittakiriyāpabandhassa vacanaṃ.",
  "tika-abh01t:206_4": "Cārittasīlattā sīlamayaṃ.",
  "tika-abh01t:206_5": "“Dassāmī”ti vacībhedena vatthussa pariṇatattā tato paṭṭhāya dānaṃ āraddhaṃ nāma hoti,",
  "tika-abh01t:206_6": "yato tassa attano pariṇāmanādīsu āpatti hoti.",
  "tika-abh01t:206_7": "Vijjamānavatthusmiṃ cintanakālato paṭṭhāya dānaṃ āraddhanti tattha dānamayaṃ kusalaṃ hotīti adhippāyo.",
  "tika-abh01t:206_8": "Na hi dānavatthuṃ avijjamānakampi saṅkharontassa kusalaṃ na hotīti.",
  "tika-abh01t:206_9": "Taṃ pana dānamayassa pubbabhāgoti tadeva bhajeyya,",
  "tika-abh01t:206_10": "vuttaṃ aṭṭhakathāyaṃ.",
  "tika-abh01t:206_11": "Kulavaṃsādivasenāti udāharaṇamattamevetaṃ.",
  "tika-abh01t:206_12": "Attanā samādinnavattavasena sappurisavattagāmajanapadavattādivasena ca cārittasīlatā veditabbā.",
  "tika-abh01t:207_0": "Savatthukanti bheriādivatthusahitaṃ katvā.",
  "tika-abh01t:207_1": "Vijjamānakavatthunti bheriādivatthuṃ.",
  "tika-abh01t:207_2": "Dhammassavanaghosanādīsu ca savatthukaṃ katvā saddassa dānaṃ saddavatthūnaṃ ṭhānakaraṇānaṃ sasaddappavattikaraṇamevāti",
  "tika-abh01t:207_3": "tassa cintanaṃ vijjamānavatthupariccāgo veditabbo.",
  "tika-abh01t:207_4": "Bhājetvā dassesi dhammarājā idha ca rūpārammaṇādibhāvaṃ,",
  "tika-abh01t:207_5": "aññattha ca “tīṇimāni,",
  "tika-abh01t:207_6": "bhikkhave,",
  "tika-abh01t:207_7": "puññakiriyavatthūnī”ti dānamayādibhāvaṃ,",
  "tika-abh01t:207_8": "aparattha ca “katame dhammā kusalā? Tīṇi…pe…",
  "tika-abh01t:207_9": "taṃsamuṭṭhānaṃ kāyakamma”ntiādinā kāyakammādibhāvañca vadanto.",
  "tika-abh01t:207_10": "Apariyāpannā cāti paramatthato avijjamānattā aññāyatanattā ca asaṅgahitā.",
  "tika-abh01t:208_0": "Paribhogaraso paribhogapaccayaṃ pītisomanassaṃ.",
  "tika-abh01t:208_1": "Ayaṃ pana rasasamānatāvasena gahaṇaṃ upādāya rasārammaṇanti vutto,",
  "tika-abh01t:208_2": "na sabhāvato.",
  "tika-abh01t:208_3": "Sabhāvena pana gahaṇaṃ upādāya pītisomanassaṃ dhammārammaṇameva hotīti “sukhā vedanā dhammārammaṇa”nti vuttaṃ.",
  "tika-abh01t:208_4": "Ārammaṇameva nibaddhanti rūpārammaṇaṃ…pe…",
  "tika-abh01t:208_5": "dhammārammaṇanti evaṃ niyametvā vuttaṃ.",
  "tika-abh01t:208_6": "Kammassa anibaddhattāti kammassa aniyatattā.",
  "tika-abh01t:208_7": "Yathā hi rūpādīsu ekārammaṇaṃ cittaṃ anaññārammaṇaṃ hoti,",
  "tika-abh01t:208_8": "na evaṃ kāyadvārādīsu ekadvārikakammaṃ aññasmiṃ dvāre nuppajjati,",
  "tika-abh01t:208_9": "tasmā kammassa dvāraniyamarahitattā dvārampi kammaniyamarahitanti idha ārammaṇaṃ viya niyametvā na vuttaṃ.",
  "tika-abh01t:208_10": "Vinā ārammaṇena anuppajjanatoti etassapi cattho “yathā kāyakammādīsu ekaṃ kammaṃ tena dvārena vinā aññasmiṃ dvāre carati,",
  "tika-abh01t:208_11": "na evaṃ rūpādīsu ekārammaṇaṃ cittaṃ tenārammaṇena vinā ārammaṇantare uppajjatī”ti veditabbo.",
  "tika-abh01t:208_12": "Na hi yathā vacīdvāre uppajjamānampi “kāyakamma”nti vuccati,",
  "tika-abh01t:208_13": "evaṃ saddārammaṇe uppajjamānaṃ “rūpārammaṇa”nti vuccati.",
  "tika-abh01t:209_0": "Kāmāvacarakusalaṃ",
  "tika-abh01t:210_0": "Kāyakammadvārakathāvaṇṇanā",
  "tika-abh01t:211_0": "Imassa panatthassāti kammadvārānaṃ aññamaññasmiṃ aniyatatāya “dvāre caranti kammānī”tiādinā pakāsanatthaṃ.",
  "tika-abh01t:211_1": "Pañca viññāṇānīti ettha chaṭṭhassa viññāṇassa tassa ca dvārassa anuddeso dvāradvāravantānaṃ sahābhāvā.",
  "tika-abh01t:211_2": "Niyatarūparūpavasena catusamuṭṭhānikakāyā vuttāti saddassa vikārarūpādīnañca asaṅgaho.",
  "tika-abh01t:212_0": "Paṭhamajavanasamuṭṭhitā vāyodhātu yadipi tasmiṃ khaṇe rūpānaṃ desantaruppattihetubhāvena cāletuṃ na sakkoti,",
  "tika-abh01t:212_1": "tathāpi viññattivikārasahitāva sā veditabbā.",
  "tika-abh01t:212_2": "Dasasu hi disāsu yaṃ disaṃ gantukāmo aṅgapaccaṅgāni vā khipitukāmo,",
  "tika-abh01t:212_3": "taṃdisābhimukhāneva rūpāni sā santhambheti sandhāreti cāti tadabhimukhabhāvavikāravatī hoti,",
  "tika-abh01t:212_4": "adhippāyasahabhāvī ca vikāro viññattīti.",
  "tika-abh01t:212_5": "Evañca katvā āvajjanassapi viññattisamuṭṭhāpakabhāvo yathādhippāyavikārarūpuppādanena upapanno hoti,",
  "tika-abh01t:212_6": "yato bāttiṃsa cittāni rūpiriyāpathaviññattijanakāni vuttānīti.",
  "tika-abh01t:212_7": "Yojanaṃ gato,",
  "tika-abh01t:212_8": "dasayojanaṃ gatoti vattabbataṃ āpajjāpeti anekasahassavāraṃ uppannā.",
  "tika-abh01t:213_0": "Vāyodhātuyā…pe…",
  "tika-abh01t:213_1": "paccayo bhavitunti thambhanacalanesu vāyodhātuyā paccayo bhavituṃ samattho cittasamuṭṭhānamahābhūtānaṃ eko ākāraviseso atthi,",
  "tika-abh01t:213_2": "ayaṃ viññatti nāma.",
  "tika-abh01t:213_3": "Tesañhi tadākārattā vāyodhātu thambheti cāleti cāti.",
  "tika-abh01t:213_4": "Na cittasamuṭṭhānāti etena paramatthato abhāvaṃ dasseti.",
  "tika-abh01t:213_5": "Na hi rūpaṃ appaccayaṃ atthi,",
  "tika-abh01t:213_6": "na ca nibbānavajjo attho nicco atthīti.",
  "tika-abh01t:213_7": "Viññattitāyāti viññattivikāratāya.",
  "tika-abh01t:213_8": "Cittasamuṭṭhānabhāvo viya mahābhūtavikāratāya upādārūpabhāvo ca adhippetoti veditabbo.",
  "tika-abh01t:214_0": "Kāyikakaraṇanti kāyadvārappavattaṃ cittakiriyaṃ,",
  "tika-abh01t:214_1": "adhippāyanti attho.",
  "tika-abh01t:214_2": "Kāreti maññeti etena vaṇṇaggahaṇānusārena gahitāya viññattiyā yaṃ karaṇaṃ viññātabbaṃ,",
  "tika-abh01t:214_3": "tassa vijānanena viññattiyā viññātattaṃ dasseti.",
  "tika-abh01t:214_4": "Na hi viññattirahitesu rukkhacalanādīsu “idamesa kāretī”ti vijānanaṃ hotīti.",
  "tika-abh01t:214_5": "Cakkhuviññāṇassa hi rūpe abhinipātamattaṃ kiccaṃ,",
  "tika-abh01t:214_6": "na adhippāyasahabhuno calanavikārassa gahaṇaṃ.",
  "tika-abh01t:214_7": "Cittassa pana lahuparivattitāya cakkhuviññāṇavīthiyā anantaraṃ manoviññāṇena viññātampi calanaṃ cakkhunā diṭṭhaṃ viya maññanti avisesaviduno,",
  "tika-abh01t:214_8": "tasmā yathā nīlābhinipātavasappavattāya cakkhuviññāṇavīthiyā nīlanti pavattāya manoviññāṇavīthiyā ca antaraṃ na viññāyati,",
  "tika-abh01t:214_9": "evaṃ aviññāyamānantarena manodvāraviññāṇena gahite tasmiṃ cittena saheva anuparivatte kāyathambhanavikāracopanasaṅkhāte “idamesa kāreti,",
  "tika-abh01t:214_10": "ayamassa adhippāyo”ti vijānanaṃ hoti.",
  "tika-abh01t:215_0": "Tālapaṇṇādirūpāni disvā tadanantarappavattāya manodvāravīthiyā aviññāyamānantarāya tālapaṇṇādīnaṃ udakādisahacārippakārataṃ",
  "tika-abh01t:215_1": "saññāṇākāraṃ gahetvā udakādiggahaṇaṃ viya.",
  "tika-abh01t:215_2": "Ettha udakaṃ bhavissatītiādinā ca udakādisambandhanākārena rūpaggahaṇānusāraviññāṇena yaṃ udakādi viññātabbaṃ,",
  "tika-abh01t:215_3": "tassa vijānanena tadākārassa viññātatā vuttāti daṭṭhabbā.",
  "tika-abh01t:215_4": "Etassa pana kāyikakaraṇaggahaṇassa udakādiggahaṇassa ca purimasiddhasambandhaggahaṇaṃ upanissayo hotīti daṭṭhabbaṃ.",
  "tika-abh01t:215_5": "Atha pana nālambitāpi viññatti kāyikakaraṇaggahaṇassa ca paccayo purimasiddhasambandhaggahaṇopanissayavasena",
  "tika-abh01t:215_6": "sādhippāyavikārabhūtavaṇṇaggahaṇānantaraṃ pavattamānassa adhippāyaggahaṇassa adhippāyasahabhūvikārābhāve abhāvato,",
  "tika-abh01t:215_7": "evaṃ sati vaṇṇaggahaṇānantarena udakādiggahaṇeneva tālapaṇṇādisaññāṇākāro viya vaṇṇaggahaṇānantarena",
  "tika-abh01t:215_8": "adhippāyaggahaṇeneva viññatti pākaṭā hotīti “idañcidañca esa kāreti maññe”ti adhippāyavijānaneneva viññattiyā",
  "tika-abh01t:215_9": "viññātatā vuttā.",
  "tika-abh01t:216_0": "Ayaṃ no paharitukāmoti adhippāyavijānanena viññattiyā pākaṭabhāvaṃ dasseti.",
  "tika-abh01t:216_1": "Na hi tadapākaṭabhāve adhippāyavijānanaṃ hotīti.",
  "tika-abh01t:216_2": "Sammukhī…pe…",
  "tika-abh01t:216_3": "yeva nāma hotīti asammukhībhūtatāya anāpāthagatānaṃ rūpādīnaṃ cakkhuviññeyyādibhāvo viya sabhāvabhūtaṃ taṃ dvidhā viññattibhāvaṃ sādheti.",
  "tika-abh01t:216_4": "Paraṃ bodhetukāmatāya vināpi abhikkamanādippavattanena so cittasahabhūvikāro adhippāyaṃ viññāpeti,",
  "tika-abh01t:216_5": "sayañca viññāyatīti dvidhāpi viññattiyevāti veditabbā.",
  "tika-abh01t:217_0": "Tasmiṃ dvāre siddhāti tena dvārena viññātabbabhāvato teneva dvārena nāmalābhato tasmiṃ dvāre pākaṭabhāvavasena siddhā.",
  "tika-abh01t:217_1": "Kusalaṃ vā akusalaṃ vāti ṭhapetabbaṃ. Kasmā?",
  "tika-abh01t:217_2": "Yasmā paravādino avipākassa kammabhāvo na siddho,",
  "tika-abh01t:217_3": "itarassa pana siddhoti viññattisamuṭṭhāpakānaṃ ekādasannaṃ kiriyacittānaṃ vasena tikaṃ pūretvā ṭhapetabbaṃ.",
  "tika-abh01t:218_0": "Dvāre caranti kammānīti ettha ayamadhippāyo –",
  "tika-abh01t:218_1": "yadi dvārā dvārantaracārino honti,",
  "tika-abh01t:218_2": "dvārasambhedā kammasambhedopīti kāyakammaṃ kāyakammadvāranti aññamaññavavatthānaṃ na siyā,",
  "tika-abh01t:218_3": "kammānampi kammantaracaraṇe eseva nayo.",
  "tika-abh01t:218_4": "Yadi pana dvārānampi dvārabhāvena kammantaracaraṇaṃ kammānañca dvārantaracaraṇaṃ na siyā,",
  "tika-abh01t:218_5": "suṭṭhutaraṃ kammadvāravavatthānaṃ siyā.",
  "tika-abh01t:218_6": "Na pana kammānaṃ dvārantare acaraṇaṃ atthi,",
  "tika-abh01t:218_7": "kintu dvāre aññasmiñca caranti kammāni aññānipi.",
  "tika-abh01t:218_8": "Yasmā pana dvāre dvārāni na caranti,",
  "tika-abh01t:218_9": "tasmā advāracārīhi dvārehi kāraṇabhūtehi kammāni dvārantare carantānipi vavatthitāni.",
  "tika-abh01t:218_10": "Na kevalaṃ kammāneva,",
  "tika-abh01t:218_11": "tehi pana dvārānipīti evaṃ kammadvārāni aññamaññaṃ vavatthitāni “yebhuyyenavuttitāya tabbahulavuttitāya cā”ti vuccamānāya vavatthānayuttiyā.",
  "tika-abh01t:218_12": "Tattha dvārāpekkhattā kammānaṃ kāyakammādibhāvassa advāracārīhi dvārehi vavatthānaṃ hoti,",
  "tika-abh01t:218_13": "na pana dvārantaracārīhi kammehi dvārānaṃ avavatthānaṃ kammānapekkhakāyadvārādibhāvehi dvārehi vavatthitānaṃ",
  "tika-abh01t:218_14": "kāyakammādīnaṃ kāyakammadvārādivavatthānakarattā.",
  "tika-abh01t:218_15": "Atha vā dvārantare carantānipi kāyādīhi upalakkhitāneva caranti pāṇātipātādīnaṃ evaṃsabhāvattā āṇattihatthavikārādīhi",
  "tika-abh01t:218_16": "vuccamānassapi kāyādīhi sādhetabbasabhāvāvabodhato,",
  "tika-abh01t:218_17": "tasmā na kammantarassa attani carantassapi dvārantaraṃ sanāmaṃ deti,",
  "tika-abh01t:218_18": "nāpi kammaṃ dvārassa,",
  "tika-abh01t:218_19": "taṃtaṃdvārameva pana kammassa kammañca dvārantare carantampi attanoyeva dvārassa nāmaṃ detīti siddhaṃ aññamaññavavatthānaṃ.",
  "tika-abh01t:218_20": "Pubbe pana dvāresu anibaddhatā kammānaṃ dvārantaracaraṇameva sandhāya vuttā,",
  "tika-abh01t:218_21": "na etaṃ vavatthānanti.",
  "tika-abh01t:219_0": "Tatthāti tesu dvārakammesu.",
  "tika-abh01t:219_1": "Kāyakammassa uppajjanaṭṭhānanti taṃsahajātā viññattiyeva vuccati.",
  "tika-abh01t:219_2": "Kiñcāpi hi sā tassa kenaci pakārena paccayo na hoti,",
  "tika-abh01t:219_3": "tathāpi kammassa visesikā viññatti taṃsahajātā hotīti tassa uppattiṭṭhānabhāvena vuttā yathāvuttaniyamena",
  "tika-abh01t:219_4": "aññavisesanassa kammassa visesanantare uppattiabhāvā.",
  "tika-abh01t:219_5": "Kāyena pana katattāti kāyaviññattiṃ janetvā tāya jīvitindriyupacchedādinipphādanato attano nipphattivasena “kāyena kataṃ kamma”nti vuttaṃ.",
  "tika-abh01t:219_6": "Kāraṇabhūto hi panettha kāyoti.",
  "tika-abh01t:220_0": "Aññamaññaṃ vavatthitāti ettha kammunā kāyo kāyakammadvāranti evaṃ vavatthito,",
  "tika-abh01t:220_1": "na kāyo icceva.",
  "tika-abh01t:220_2": "Yathā sūcikammunā sūcikammakaraṇanti vavatthitā,",
  "tika-abh01t:220_3": "na sūci icceva,",
  "tika-abh01t:220_4": "tathā idampi daṭṭhabbaṃ.",
  "tika-abh01t:220_5": "Aññamaññaṃ vavatthitāti ca aññamaññaṃ visesitāti attho.",
  "tika-abh01t:220_6": "Evaṃ santeti yathāvuttaṃ vavatthānaniyamaṃ aggahetvā “dvāre caranti kammānī”tiādivacanameva gahetvā codeti.",
  "tika-abh01t:220_7": "Tattha evaṃ santeti kammānaṃ dvāracaraṇe aññamaññena ca vavatthāne nāmalābhe visesane satīti attho.",
  "tika-abh01t:221_0": "Kāyakammadvārakathāvaṇṇanā niṭṭhitā.",
  "tika-abh01t:222_0": "Vacīkammadvārakathāvaṇṇanā",
  "tika-abh01t:223_0": "Catūhi,",
  "tika-abh01t:223_1": "bhikkhave,",
  "tika-abh01t:223_2": "aṅgehi samannāgatāti ettha subhāsitabhāsanasaṅkhātā apisuṇavācā,",
  "tika-abh01t:223_3": "dhammabhāsanasaṅkhāto asamphappalāpo,",
  "tika-abh01t:223_4": "piyabhāsanasaṅkhātā apharusavācā,",
  "tika-abh01t:223_5": "saccabhāsanasaṅkhāto amusāvādo cāti etā vācā tathāpavattā cetanā daṭṭhabbā.",
  "tika-abh01t:223_6": "Sahasaddā panāti tassa vikārassa saddena saha sambhūtattā vuttaṃ.",
  "tika-abh01t:223_7": "Cittānuparivattitāya pana so na yāva saddabhāvīti daṭṭhabbo,",
  "tika-abh01t:223_8": "vitakkavipphārasaddo na sotaviññeyyoti pavattena mahāaṭṭhakathāvādena cittasamuṭṭhānasaddo vināpi viññattighaṭṭanena uppajjatīti āpajjati.",
  "tika-abh01t:223_9": "“Yā tāya vācāya viññattī”ti hi vacanato asotaviññeyyasaddena saha viññattiyā uppatti natthīti viññāyatīti.",
  "tika-abh01t:224_0": "Cittasamuṭṭhānaṃ saddāyatananti ettha ca na koci cittasamuṭṭhāno saddo asaṅgahito nāma atthīti adhippāyena mahāaṭṭhakathāvādaṃ paṭisedheti.",
  "tika-abh01t:224_1": "Chabbidhena rūpasaṅgahādīsu hi “sotaviññeyya”nti “diṭṭhaṃ suta”nti ettha “suta”nti ca na koci saddo na saṅgayhatīti.",
  "tika-abh01t:224_2": "Mahāaṭṭhakathāyaṃ pana viññattisahajameva jivhātālucalanādikaravitakkasamuṭṭhitaṃ sukhumasaddaṃ “dibbasotena",
  "tika-abh01t:224_3": "sutvā ādisatī”ti sutte paṭṭhāne ca oḷārikasaddaṃ sandhāya “sotaviññāṇassa ārammaṇapaccayena paccayo”ti",
  "tika-abh01t:224_4": "vuttanti iminā adhippāyena asotaviññeyyatā vuttā siyā.",
  "tika-abh01t:224_5": "Saddo ca asotaviññeyyo cāti viruddhametanti pana paṭikkhepo veditabbo.",
  "tika-abh01t:224_6": "Viññattipaccayā ghaṭṭanā viññattighaṭṭanā.",
  "tika-abh01t:224_7": "Viññatti eva vā.",
  "tika-abh01t:224_8": "Ghaṭṭanākārappavattabhūtavikāro hi “ghaṭṭanā”ti vutto.",
  "tika-abh01t:224_9": "Saṅghaṭṭanena saheva saddo uppajjati,",
  "tika-abh01t:224_10": "na pubbāparabhāvena.",
  "tika-abh01t:224_11": "Pathavīdhātuyāti idaṃ vāyodhātuyā viya cālanaṃ pathavīdhātuyā saṅghaṭṭanaṃ kiccaṃ adhikanti katvā vuttaṃ,",
  "tika-abh01t:224_12": "vikārassa ca tappaccayabhāvo vuttanayeneva veditabbo.",
  "tika-abh01t:224_13": "Tabbikārānañhi bhūtānaṃ aññamaññassa paccayabhāvoti.",
  "tika-abh01t:224_14": "Aññampi sabbaṃ vidhānaṃ kāyaviññattiyaṃ viya veditabbaṃ.",
  "tika-abh01t:225_0": "Tisamuṭṭhānikakāyaṃ…pe…",
  "tika-abh01t:225_1": "na labbhati.",
  "tika-abh01t:225_2": "Na hi cālanaṃ upādinnaghaṭṭananti.",
  "tika-abh01t:225_3": "Cālanañhi desantaruppādanaparamparatā,",
  "tika-abh01t:225_4": "ghaṭṭanaṃ paccayavisesena bhūtakalāpānaṃ āsannataruppādoti.",
  "tika-abh01t:225_5": "Upatthambhanakiccampi natthīti upatthambhanena vinā paṭhamacittasamuṭṭhānāpi ghaṭṭanākārena pavattatīti",
  "tika-abh01t:225_6": "ghaṭṭanatthaṃ upatthambhanena payojanaṃ natthi,",
  "tika-abh01t:225_7": "laddhāsevanena citteneva ghaṭṭanassa balavabhāvato cāti adhippāyo.",
  "tika-abh01t:225_8": "Upatthambhanaṃ natthi atthīti vicāretvā gahetabbaṃ.",
  "tika-abh01t:226_0": "Vacīkammadvārakathāvaṇṇanā niṭṭhitā.",
  "tika-abh01t:227_0": "Manokammadvārakathāvaṇṇanā",
  "tika-abh01t:228_0": "Ayaṃ nāma cetanā kammaṃ na hotīti na vattabbāti idaṃ yassa dvāraṃ mano,",
  "tika-abh01t:228_1": "taṃdassanatthaṃ vuttaṃ.",
  "tika-abh01t:228_2": "Kappetīti “tvaṃ phusanaṃ karohi,",
  "tika-abh01t:228_3": "tvaṃ vedayita”nti evaṃ kappentaṃ viya pavattatīti attho.",
  "tika-abh01t:228_4": "Pakappanañca tadeva.",
  "tika-abh01t:228_5": "Kiṃ piṇḍaṃ karotīti āyūhanatthavasena pucchati.",
  "tika-abh01t:228_6": "Phassādidhamme hi avippakiṇṇe katvā sakiccesu pavattanaṃ āyūhanaṃ,",
  "tika-abh01t:228_7": "tattheva byāpāraṇaṃ cetayanaṃ,",
  "tika-abh01t:228_8": "tathākaraṇaṃ abhisaṅkharaṇanti.",
  "tika-abh01t:228_9": "Tebhūmakasseva gahaṇaṃ lokuttarakammassa kammakkhayakarattā.",
  "tika-abh01t:229_0": "Manokammadvārakathāvaṇṇanā niṭṭhitā.",
  "tika-abh01t:230_0": "Kammakathāvaṇṇanā",
  "tika-abh01t:231_0": "Cetayitvā kammaṃ karotīti ettha yasmā purimacetanāya cetayitvā sanniṭṭhānakammaṃ karoti,",
  "tika-abh01t:231_1": "tasmā cetanāpubbakaṃ kammaṃ taṃcetanāsabhāvamevāti cetanaṃ ahaṃ kammaṃ vadāmīti attho.",
  "tika-abh01t:231_2": "Atha vā samānakālattepi kāraṇakiriyā pubbakālā viya vattuṃ yuttā,",
  "tika-abh01t:231_3": "phalakiriyā ca aparakālā viya.",
  "tika-abh01t:231_4": "Yasmā ca cetanāya cetayitvā kāyavācāhi copanakiriyaṃ manasā ca abhijjhādikiriyaṃ karoti,",
  "tika-abh01t:231_5": "tasmā tassā kiriyāya kārikaṃ cetanaṃ ahaṃ kammaṃ vadāmīti attho.",
  "tika-abh01t:231_6": "Kāye vāti kāyaviññattisaṅkhāte kāye vā.",
  "tika-abh01t:231_7": "Satīti dharamāne,",
  "tika-abh01t:231_8": "anirodhite vā.",
  "tika-abh01t:231_9": "Kāyasamuṭṭhāpikā cetanā kāyasañcetanā.",
  "tika-abh01t:231_10": "Ettha ca sukhadukkhuppādakena kammena bhavitabbaṃ,",
  "tika-abh01t:231_11": "cetanā ca sukhadukkhuppādikā vuttāti tassā kammabhāvo siddho hoti.",
  "tika-abh01t:231_12": "Sañcetaniyanti sañcetanasabhāvavantaṃ.",
  "tika-abh01t:231_13": "Samiddhittherena “sañcetaniyaṃ, āvuso…pe…",
  "tika-abh01t:231_14": "manasā sukhaṃ so vedayatī”ti avibhajitvā byākato.",
  "tika-abh01t:231_15": "Sukhavedanīyantiādinā pana vibhajitvā byākātabbo so pañho,",
  "tika-abh01t:231_16": "tasmā sammā byākato nāma na hoti.",
  "tika-abh01t:231_17": "Itaradvayepi eseva nayo.",
  "tika-abh01t:231_18": "Yathā pana suttāni ṭhitāni,",
  "tika-abh01t:231_19": "tathā copanakiriyānissayabhūtā kāyavācā abhijjhādikiriyānissayo ca manodvārāni,",
  "tika-abh01t:231_20": "yāya pana cetanāya tehi kāyādīhi karaṇabhūtehi copanābhijjhādikiriyaṃ karonti vāsiādīhi viya chedanādiṃ,",
  "tika-abh01t:231_21": "sā cetanā kammanti dvārappavattiyampi kammadvārābhedanañca kammadvāravavatthānañca dissati,",
  "tika-abh01t:231_22": "evañca sati “kāyena ce kataṃ kamma”ntiādigāthāyo ativiya yujjanti.",
  "tika-abh01t:232_0": "Lokuttaramaggo idha lokiyakammakathāyaṃ anadhippetopi bhajāpiyamāno tīṇi kammāni bhajati.",
  "tika-abh01t:232_1": "Manena dussīlyanti kāyikavācasikavītikkamavajjaṃ sabbaṃ akusalaṃ saṅgaṇhāti,",
  "tika-abh01t:232_2": "micchādiṭṭhisaṅkappavāyāmasatisamādhiṃ vā.",
  "tika-abh01t:232_3": "Tampi cetaṃ “manasā saṃvaro sādhū”ti vuttassa saṃvarassa paṭipakkhavasena vuttaṃ,",
  "tika-abh01t:232_4": "na sīlavipattivasena.",
  "tika-abh01t:232_5": "Na hi sā mānasikā atthīti maggasseva bhajāpanaṃ mahāvisayattā.",
  "tika-abh01t:232_6": "Bojjhaṅgā hi manokammameva bhajeyyuṃ,",
  "tika-abh01t:232_7": "na ca na sakkā maggabhajāpaneneva tesaṃ bhajāpanaṃ viññātunti.",
  "tika-abh01t:233_0": "Kammapathaṃ appattānampi taṃtaṃdvāre saṃsandanaṃ avarodhanaṃ dvārantare kammantaruppattiyampi kammadvārābhedanañca dvārasaṃsandanaṃ nāma. “Tividhā,",
  "tika-abh01t:233_1": "bhikkhave,",
  "tika-abh01t:233_2": "kāyasañcetanā akusalaṃ kāyakamma”ntiādinā kammapathappattāva sanniṭṭhāpakacetanā kammanti vuttāti purimacetanā sabbā kāyakammaṃ na hotīti vuttaṃ.",
  "tika-abh01t:233_3": "Āṇāpetvā…pe…",
  "tika-abh01t:233_4": "alabhantassāti āṇattehi amāritabhāvaṃ sandhāya vuttaṃ,",
  "tika-abh01t:233_5": "vacīduccaritaṃ nāma hoti akammapathabhāvatoti adhippāyo.",
  "tika-abh01t:233_6": "“Ime sattā haññantū”ti pavattabyāpādavasena cetanāpakkhikā vā bhavanti kāyakammavohāralābhā.",
  "tika-abh01t:233_7": "Abbohārikā vā manokammavohāravirahā.",
  "tika-abh01t:233_8": "Sasambhārapathavīādīsu āpādayo ettha nidassanaṃ.",
  "tika-abh01t:234_0": "Kulumbassāti gabbhassa,",
  "tika-abh01t:234_1": "kulasseva vā.",
  "tika-abh01t:234_2": "Tissopi saṅgītiyo āruḷhatāya ananujānanato “tava suttassā”ti vuttaṃ.",
  "tika-abh01t:234_3": "Dasavidhā iddhi paṭisambhidāmagge iddhikathāya gahetabbā.",
  "tika-abh01t:234_4": "Bhāvanāmayanti adhiṭṭhāniddhiṃ sandhāya vadati.",
  "tika-abh01t:234_5": "Ghaṭabhedo viya parūpaghāto,",
  "tika-abh01t:234_6": "udakavināso viya iddhivināso ca hotīti upamā saṃsandati.",
  "tika-abh01t:234_7": "Tava pañhoti bhāvanāmayāya parūpaghāto hotīti vutto ñāpetuṃ icchito attho.",
  "tika-abh01t:234_8": "Āthabbaṇiddhi vijjāmayiddhi hoti.",
  "tika-abh01t:234_9": "Sattame padeti maṇḍalādito sattame pade.",
  "tika-abh01t:235_0": "Vacanantarena gametabbatthaṃ neyyatthaṃ,",
  "tika-abh01t:235_1": "sayameva gamitabbatthaṃ nītatthaṃ.",
  "tika-abh01t:235_2": "Kiriyato samuṭṭhāti,",
  "tika-abh01t:235_3": "udāhu akiriyatoti tenādhippetaṃ sampajānamusāvādaṃ sandhāya pucchati,",
  "tika-abh01t:235_4": "na uposathakkhandhake vuttaṃ.",
  "tika-abh01t:235_5": "Tattha avuttameva hi so anariyavohāraṃ vuttanti gahetvā voharatīti.",
  "tika-abh01t:235_6": "Vācāgiranti vācāsaṅkhātaṃ giraṃ,",
  "tika-abh01t:235_7": "vācānuccāraṇaṃ vā.",
  "tika-abh01t:236_0": "Khandasivādayo seṭṭhāti khandāti kumārā.",
  "tika-abh01t:236_1": "Sivāti mahessarā,",
  "tika-abh01t:236_2": "micchādiṭṭhiyā nidassanatthamidaṃ vuttanti daṭṭhabbaṃ.",
  "tika-abh01t:236_3": "Natthikadiṭṭhādayo eva hi kammapathappattā kammanti.",
  "tika-abh01t:236_4": "Cetanā panettha abbohārikāti kāyadvāre vacīdvāre ca samuṭṭhitāpi kāyakammaṃ vacīkammanti ca vohāraṃ na labhati abhijjhādippadhānattā. “Tividhā,",
  "tika-abh01t:236_5": "bhikkhave,",
  "tika-abh01t:236_6": "manosañcetanā akusalaṃ manokamma”nti pana vacanato sabhāveneva sā manokammaṃ,",
  "tika-abh01t:236_7": "na abhijjhādipakkhikattāti “abhijjhādipakkhikāvā”ti na vuttaṃ.",
  "tika-abh01t:236_8": "Imasmiṃ pana ṭhāne kāyaṅgavācaṅgāni acopetvā cintanakāle cetanāpi cetanāsampayuttadhammāpi manodvāre eva samuṭṭhahanti,",
  "tika-abh01t:236_9": "tasmā cetanāya abbohārikabhāvo kathañci natthīti adhippāyo.",
  "tika-abh01t:237_0": "“Tividhā,",
  "tika-abh01t:237_1": "bhikkhave,",
  "tika-abh01t:237_2": "kāyasañcetanā kusalaṃ kāyakamma”ntiādivacanato pāṇātipātādipaṭipakkhabhūtā tabbirativisiṭṭhā cetanāva",
  "tika-abh01t:237_3": "pāṇātipātaviratiādikā hontīti “cetanāpakkhikā vā”ti vuttaṃ,",
  "tika-abh01t:237_4": "na “viratipakkhikā”ti.",
  "tika-abh01t:237_5": "Rakkhatīti avināsetvā katheti.",
  "tika-abh01t:237_6": "Bhindatīti vināsetvā katheti.",
  "tika-abh01t:238_0": "Kammakathāvaṇṇanā niṭṭhitā.",
  "tika-abh01t:239_0": "Cakkhuviññāṇadvāranti cakkhuviññāṇassa dvāraṃ.",
  "tika-abh01t:239_1": "Cakkhu ca taṃ viññāṇadvārañcāti vā cakkhuviññāṇadvāraṃ.",
  "tika-abh01t:239_2": "Cakkhu viññāṇadvāranti vā asamāsaniddeso.",
  "tika-abh01t:239_3": "Taṃ pana cakkhumeva.",
  "tika-abh01t:239_4": "Esa nayo sesesupi.",
  "tika-abh01t:239_5": "“Cakkhunā saṃvaro sādhū”tiādikāya gāthāya pasādakāyacopanakāyasaṃvare ekajjhaṃ katvā kāyena saṃvaro vutto,",
  "tika-abh01t:239_6": "taṃ idha bhinditvā aṭṭha saṃvarā,",
  "tika-abh01t:239_7": "tappaṭipakkhabhāvena asaṃvarā aṭṭha kathitā.",
  "tika-abh01t:239_8": "Sīlasaṃvarādayopi pañceva saṃvarā sabbadvāresu uppajjamānāpi,",
  "tika-abh01t:239_9": "tappaṭipakkhabhāvena dussīlyādīni asaṃvarāti vuttāni.",
  "tika-abh01t:239_10": "Tattha dussīlyaṃ pāṇātipātādicetanā.",
  "tika-abh01t:239_11": "Muṭṭhassaccaṃ satipaṭipakkhā akusalā dhammā.",
  "tika-abh01t:239_12": "Pamādanti keci.",
  "tika-abh01t:239_13": "Sītādīsu paṭigho akkhanti.",
  "tika-abh01t:239_14": "Thinamiddhaṃ kosajjaṃ.",
  "tika-abh01t:240_0": "Vinā vacīdvārena suddhaṃ kāyadvārasaṅkhātanti idaṃ vacīdvārasallakkhitassa musāvādādinopi kāyadvāre pavattisabbhāvā",
  "tika-abh01t:240_1": "asuddhatā atthīti taṃnivāraṇatthaṃ vuttaṃ.",
  "tika-abh01t:240_2": "Na hi taṃ kāyakammaṃ hoti.",
  "tika-abh01t:240_3": "Suddhavacīdvāropalakkhitaṃ pana vacīkammameva hotīti.",
  "tika-abh01t:240_4": "Ettha asaṃvaroti etena suddhakāyadvārena upalakkhito asaṃvaro dvārantare uppajjamānopi vutto.",
  "tika-abh01t:240_5": "Dvārantarānupalakkhitaṃ sabbaṃ taṃdvārikākusalañceti veditabbaṃ.",
  "tika-abh01t:240_6": "Evañca katvā kammapathasaṃsandane “copanakāyaasaṃvaradvāravasena uppajjamāno asaṃvaro akusalaṃ kāyakammameva",
  "tika-abh01t:240_7": "hotī”tiādi “akusalaṃ kāyakammaṃ copanakāyaasaṃvaradvāravasena vacīasaṃvaravasena ca uppajjatī”tiādinā",
  "tika-abh01t:240_8": "saha aviruddhaṃ hoti.",
  "tika-abh01t:240_9": "Asaṃvaro hi dvārantare uppajjamānopi sadvāre evāti vuccati,",
  "tika-abh01t:240_10": "sadvāravasena uppannoti ca,",
  "tika-abh01t:240_11": "kammaṃ aññadvāre aññadvāravasena cāti evaṃ aviruddhaṃ.",
  "tika-abh01t:241_0": "Atha vā etthāti suddhaṃ asuddhanti etaṃ avicāretvā etasmiṃ copaneti vuttaṃ hoti.",
  "tika-abh01t:241_1": "Evaṃ sati dvārantaropalakkhitaṃ kammapathabhāvappattatāya vacīmanokammaṃ copanakāyaasaṃvaradvāre uppannaṃ,",
  "tika-abh01t:241_2": "sesaṃ sabbaṃ taṃdvāruppannākusalaṃ viya “copanakāyaasaṃvaro”ti vuccati.",
  "tika-abh01t:241_3": "Kammapathabhāvappattiyā dvārantaruppannaṃ kāyakammañca tathā na vuccatīti kammapathasaṃsandanavirodho siyā,",
  "tika-abh01t:241_4": "tadavirodhaṃ tattheva vakkhāma.",
  "tika-abh01t:241_5": "Sīlasaṃvarādayo pañca nikkhepakaṇḍe āvi bhavissanti.",
  "tika-abh01t:241_6": "Tattha ñāṇasaṃvare paccayasannissitasīlassa,",
  "tika-abh01t:241_7": "vīriyasaṃvare ca ājīvapārisuddhiyā antogadhatā daṭṭhabbā.",
  "tika-abh01t:242_0": "Akusalakammapathakathāvaṇṇanā",
  "tika-abh01t:243_0": "Saraseneva ca patanasabhāvassa pāṇassa antarā eva atīva pātanaṃ atipāto,",
  "tika-abh01t:243_1": "saṇikaṃ patituṃ adatvāva sīghaṃ pātananti attho.",
  "tika-abh01t:243_2": "Atikkamma vā satthādīhi abhibhavitvā pātanaṃ atipāto.",
  "tika-abh01t:243_3": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato.",
  "tika-abh01t:243_4": "Yathāvuttapaccayavipariyāyepi taṃtaṃpaccayehi uppajjamānāya cetanāya balavābalavavaseneva appasāvajjamahāsāvajjatā veditabbā.",
  "tika-abh01t:243_5": "Iddhimayo kammavipākajiddhimayo dāṭhākoṭikādīnaṃ viya.",
  "tika-abh01t:244_0": "Gottarakkhitā sagottehi rakkhitā.",
  "tika-abh01t:244_1": "Dhammarakkhitā sahadhammikehi rakkhitā.",
  "tika-abh01t:244_2": "Sasāmikā sārakkhā.",
  "tika-abh01t:244_3": "Yassā gamane raññā daṇḍo ṭhapito,",
  "tika-abh01t:244_4": "sā saparidaṇḍā.",
  "tika-abh01t:244_5": "Atthabhañjakoti kammapathappattaṃ vuttaṃ.",
  "tika-abh01t:244_6": "Kammapathakathā hesāti.",
  "tika-abh01t:244_7": "Attano santakaṃ adātukāmatāyātiādi musāvādasāmaññato vuttaṃ.",
  "tika-abh01t:244_8": "Hasādhippāyena visaṃvādanapurekkhārasseva musāvādo.",
  "tika-abh01t:244_9": "Suññabhāvanti pītivirahitatāya rittataṃ.",
  "tika-abh01t:244_10": "Atthavipannatāya na hadayaṅgamā.",
  "tika-abh01t:244_11": "Aggaṇhanteti asaddahante kammapathabhedo na hoti.",
  "tika-abh01t:244_12": "Yo koci pana samphappalāpo dvīhi sambhārehi sijjhatīti.",
  "tika-abh01t:244_13": "Attano pariṇāmanaṃ cittenevāti veditabbaṃ.",
  "tika-abh01t:244_14": "Micchā passatīti vitathaṃ passati.",
  "tika-abh01t:245_0": "Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti,",
  "tika-abh01t:245_1": "tatoti attho.",
  "tika-abh01t:245_2": "Nanu ca cetanā kammapathesu na vuttāti paṭipāṭiyā sattannaṃ kammapathabhāvo na yuttoti? Na,",
  "tika-abh01t:245_3": "avacanassa aññahetuttā.",
  "tika-abh01t:245_4": "Na hi cetanāya akammapathattā kammapatharāsimhi avacanaṃ,",
  "tika-abh01t:245_5": "kadāci pana kammapatho hoti,",
  "tika-abh01t:245_6": "na sabbadāti kammapathabhāvassa aniyatattā avacanaṃ.",
  "tika-abh01t:245_7": "Yadā pana kammapatho hoti,",
  "tika-abh01t:245_8": "tadā kammapatharāsisaṅgaho na nivāritoti.",
  "tika-abh01t:245_9": "“Pañca sikkhāpadā parittārammaṇā evā”ti etena adinnādānādīnaṃ sattārammaṇabhāvavirodhaṃ “sattasaṅkhāte",
  "tika-abh01t:245_10": "saṅkhāre eva ārabbha pavattito”ti sayameva pariharissati.",
  "tika-abh01t:245_11": "“Natthi sattā opapātikā”ti pavattamānā diṭṭhi tebhūmakadhammavisayāvāti saṅkhārārammaṇatā vuttā.",
  "tika-abh01t:245_12": "Vipākanissandaphalāni yathākkamaṃ nirayādivipākaduggatatādīni.",
  "tika-abh01t:246_0": "Akusalakammapathakathāvaṇṇanā niṭṭhitā.",
  "tika-abh01t:247_0": "Kusalakammapathakathāvaṇṇanā",
  "tika-abh01t:248_0": "Pāṇātipātādīhi pana viratiyoti etaṃ yāhi viratīhi sampayuttā cetanā “kāyavacīkammānī”ti vuccanti,",
  "tika-abh01t:248_1": "tāsañca kammapathabhāvo yuttoti katvā vuttaṃ.",
  "tika-abh01t:248_2": "Tathā hi vakkhati “paṭipāṭiyā satta cetanāpi vaṭṭanti viratiyopī”ti.",
  "tika-abh01t:248_3": "Allasasamaṃsanti jīvamānakasasamaṃsaṃ.",
  "tika-abh01t:248_4": "Voropetā hutvā nābhijānāmi.",
  "tika-abh01t:248_5": "Dussīlyādārammaṇā tadārammaṇā.",
  "tika-abh01t:248_6": "Jīvitindriyādiārammaṇā kathaṃ dussīlyādīni pajahantīti taṃ dassetuṃ “yathā panā”tiādi vuttaṃ.",
  "tika-abh01t:248_7": "Anabhijjhā…pe…",
  "tika-abh01t:248_8": "viramantassāti abhijjhaṃ pajahantassāti attho.",
  "tika-abh01t:248_9": "Na hi manoduccaritā virati atthi anabhijjhādīheva tappahānato.",
  "tika-abh01t:249_0": "Kammapathasaṃsandanakathāvaṇṇanā",
  "tika-abh01t:250_0": "Kammapathappattānaṃ dussīlyādīnaṃ asaṃvarānaṃ tathā duccaritānañca akusalakammapathehi kammapathappattānameva",
  "tika-abh01t:250_1": "ca susīlyādīnaṃ saṃvarānaṃ tathā sucaritānañca kusalakammapathehi atthato nānattābhāvadassanaṃ.",
  "tika-abh01t:250_2": "Atha vā tesaṃ phassadvārādīhi avirodhabhāvena dīpanaṃ kammapathasaṃsandananti keci vadanti,",
  "tika-abh01t:250_3": "tadetaṃ vicāretabbaṃ.",
  "tika-abh01t:250_4": "Na hi pañcaphassadvārapañcaasaṃvaradvārapañcasaṃvaradvāresu uppannānaṃ asaṃvarānaṃ saṃvarānañca kammapathatā",
  "tika-abh01t:250_5": "atthi pāṇātipātādīnaṃ parasantakavatthulobhaparasattārammaṇabyāpādaahetukadiṭṭhiādīnañca tesu dvāresu",
  "tika-abh01t:250_6": "anuppattito.",
  "tika-abh01t:250_7": "Tividhakaāyaduccaritādīni ca kammapathāti pākaṭā evāti kiṃ tesaṃ kammapathehi nānattābhāvadassanena,",
  "tika-abh01t:250_8": "na ca duccaritānaṃ sucaritānañca phassadvārādivasena uppatti dīpitā,",
  "tika-abh01t:250_9": "nāpi asaṃvarānaṃ saṃvarānañca yato tesaṃ phassadvārādīhi avirodhabhāvena dīpanā siyā,",
  "tika-abh01t:250_10": "kevalaṃ pana phassadvārādivasena uppannānaṃ asaṃvarānaṃ saṃvarānañca kāyakammāditā dīpitā.",
  "tika-abh01t:250_11": "Yadi ca ettakaṃ kammapathasaṃsandanaṃ,",
  "tika-abh01t:250_12": "“akusalaṃ kāyakammaṃ pañcaphassadvāravasena nuppajjatī”tiādi kammapathasaṃsandanaṃ na siyā.",
  "tika-abh01t:250_13": "Esāpi chaphassadvārādīhi avirodhadīpanāti ce,",
  "tika-abh01t:250_14": "vuttameva pakārantarena dassetuṃ “atha vā”ti na vattabbaṃ.",
  "tika-abh01t:250_15": "Samuccayatthe ca atha vā-",
  "tika-abh01t:250_16": "sadde kammapathappattāneva dussīlyādīni kāyakammādināmehi vadantehi manokammassa chaphassadvāravasena uppatti na vattabbā.",
  "tika-abh01t:250_17": "Na hi taṃ cakkhudvārādivasena uppajjatīti.",
  "tika-abh01t:250_18": "Yadi ca kammapathappattā eva asaṃvarādayo gahitā,",
  "tika-abh01t:250_19": "duccaritehi aññesaṃ asaṃvarānaṃ abhāvā tesañca taṃtaṃkammabhāvassa vuttattā “copanakāyaasaṃvaradvāravasena",
  "tika-abh01t:250_20": "uppanno asaṃvaro akusalaṃ kāyakammameva hotī”tiādi na vattabbaṃ siyā.",
  "tika-abh01t:250_21": "Vuccamāne hi tasmiṃ saṅkaro siyā,",
  "tika-abh01t:250_22": "vacīmanokammānipi hi kāyadvāre uppajjanti,",
  "tika-abh01t:250_23": "tathā sesadvāresupi kammantarānīti.",
  "tika-abh01t:251_0": "Atha pana dvārantare uppajjamānaṃ kammantarampi taṃdvārikakammameva siyā,",
  "tika-abh01t:251_1": "“tividhaṃ kāyaduccaritaṃ akusalaṃ kāyakammamevā”tiādi,",
  "tika-abh01t:251_2": "“akusalaṃ kāyakammaṃ copanakāyaasaṃvaradvāravasena vācāasaṃvaradvāravasena ca uppajjatī”tiādi ca virujjheyya.",
  "tika-abh01t:251_3": "Duccaritānañhi aññadvāracaraṇaṃ atthi,",
  "tika-abh01t:251_4": "na cassa dvārantaruppannaṃ kammantaraṃ hotīti.",
  "tika-abh01t:251_5": "Tasmā heṭṭhā kammapathappattānaṃ eva kāyakammādibhāvassa vuttattā sesānañca taṃtaṃdvāruppannānaṃ kusalākusalānaṃ",
  "tika-abh01t:251_6": "dvārasaṃsandane taṃtaṃdvārapakkhikabhāvassa katattā idha kammapathaṃ appattānañca cetanābhāvato akammānañca",
  "tika-abh01t:251_7": "asaṃvarānaṃ saṃvarānañca bhajāpiyamānānaṃ kammapathānaṃ viya kāyakammāditādīpanaṃ,",
  "tika-abh01t:251_8": "kammapathappattānaṃ tividhakāyaduccaritādīnaṃ tividhakāyasucaritādīnañca dvārantaracaraṇepi kāyakammādibhāvāvijahanadīpanaṃ,",
  "tika-abh01t:251_9": "yathāpakāsitānañca kammapathabhāvaṃ pattānaṃ apattānañca akusalakāyakammādīnañca kusalakāyakammādīnañca",
  "tika-abh01t:251_10": "phassadvārādīhi uppattipakāsanañca kammapathasaṃsandanaṃ nāma. Kasmā?",
  "tika-abh01t:251_11": "Akammapathānaṃ kammapathesu kammapathānañca akammapathesu samānanāmatāvasena,",
  "tika-abh01t:251_12": "kammapathānaṃ kammapathesu sāmaññanāmāvijahanavasena,",
  "tika-abh01t:251_13": "ubhayesañca uppattivasena dvāresu ettha saṃsanditattā.",
  "tika-abh01t:252_0": "Tattha tividhakammadvāravasena uppannānaṃ kammānaṃ ñātakammabhāvatāya taṃtaṃkammabhāvassa avacanīyattā",
  "tika-abh01t:252_1": "kammadvāresu tesaṃ uppattiyā ca vuttattā pañcaviññāṇadvāravasena asaṃvarādīnaṃ uppattipariyāyavacanābhāvato",
  "tika-abh01t:252_2": "ca kammadvāraviññāṇadvārāni virajjhitvā “pañcaphassadvāravasena hi uppanno”tiādi vuttaṃ.",
  "tika-abh01t:252_3": "“Yampidaṃ cakkhusamphassapaccayā uppajjati sukhaṃ vā”tiādinā “cakkhusamphassapaccayā vedanākkhandho atthi",
  "tika-abh01t:252_4": "kusalo”tiādinā ca pañcaphassadvāravasena asaṃvarādīnaṃ uppattipariyāyo vutto,",
  "tika-abh01t:252_5": "na ca “yamidaṃ cakkhuviññāṇapaccayā”tiādivacanaṃ atthīti.",
  "tika-abh01t:252_6": "Vuttampi cetaṃ “cakkhuviññāṇasahajāto hi phasso cakkhusamphasso”tiādi.",
  "tika-abh01t:252_7": "Tena hi asaṃvarānaṃ saṃvarānañca cakkhusamphassādīhi asahajātattā manosamphassasahajātānañca cakkhusamphassadvārādivasena uppatti dīpitāti.",
  "tika-abh01t:252_8": "“So hi kāyadvāre copanaṃ patto akusalaṃ kāyakammaṃ hotī”tiādinā “copanakāyaasaṃvaradvāravasena uppanno",
  "tika-abh01t:252_9": "akusalaṃ kāyakammameva hotī”tiādinā ca vacīkammādīnañca kammapathappattānaṃ asaṃvarabhūtānaṃ kāyakammādibhāve",
  "tika-abh01t:252_10": "āpanne “catubbidhaṃ vacīduccaritaṃ akusalaṃ vacīkammameva hotī”tiādinā apavādena nivatti daṭṭhabbā.",
  "tika-abh01t:252_11": "Evañca katvā pubbe dassitesu asaṃvaravinicchayesu dutiyavinicchayesu ca na koci virodho.",
  "tika-abh01t:252_12": "Na hi vacīkammādibhūto copanakāyaasaṃvaro kāyakammādi hotīti.",
  "tika-abh01t:253_0": "Akusalaṃ manokammaṃ pana chaphassadvāravasena uppajjati,",
  "tika-abh01t:253_1": "taṃ kāyavacīdvāresu copanaṃ pattaṃ akusalaṃ kāyavacīkammaṃ hotīti ettha kiṃ taṃ akusalaṃ manokammaṃ nāma,",
  "tika-abh01t:253_2": "heṭṭhā dassitanayena ca kāyavacīdvāresu uppannaṃ tividhaṃ manoduccaritaṃ copanaṃ appattaṃ sabbākusalañca.",
  "tika-abh01t:253_3": "Yadi evaṃ tassa kāyavacīkammabhāvo natthīti “copanappattaṃ kāyavacīkammaṃ hotī”ti na yujjatīti?",
  "tika-abh01t:253_4": "No na yujjati copanappattaṃ kāye vācāya ca akusalaṃ kammaṃ hotīti atthasiddhito.",
  "tika-abh01t:253_5": "Kammaṃ pana hontaṃ kiṃ kammaṃ hotīti?",
  "tika-abh01t:253_6": "Manokammameva hotīti.",
  "tika-abh01t:253_7": "Idaṃ vuttaṃ hoti –",
  "tika-abh01t:253_8": "copanappattaṃ akusalaṃ kāyadvāre vacīdvāre ca manokammaṃ hotīti.",
  "tika-abh01t:253_9": "Atha vā taṃ-",
  "tika-abh01t:253_10": "saddassa manokammena sambandhaṃ akatvā chaphassadvāravasena yaṃ uppajjati,",
  "tika-abh01t:253_11": "tanti yathāvuttauppādamattaparicchinnena sambandho kātabbo.",
  "tika-abh01t:253_12": "Kiṃ pana tanti?",
  "tika-abh01t:253_13": "Kammakathāya pavattamānattā kammanti viññāyati,",
  "tika-abh01t:253_14": "tañca manosamphassadvāre uppajjamānampi tividhaṃ kammaṃ hotīti.",
  "tika-abh01t:253_15": "Yathā taṃ hoti,",
  "tika-abh01t:253_16": "taṃ dassetuṃ “kāyavacīdvāresu copanaṃ patta”ntiādimāha.",
  "tika-abh01t:253_17": "Tattha niyamassa akatattā copanappatti upalakkhaṇabhāvena kāyavacīkammanāmasādhikāva,",
  "tika-abh01t:253_18": "na pana sabbampi copanappattaṃ kāyavacīkammameva,",
  "tika-abh01t:253_19": "nāpi kusalapakkhe copanaṃ appattaṃ kāyavacīkammaṃ na hotīti ayamattho siddhova hotīti.",
  "tika-abh01t:254_0": "Atha vā tanti taṃ chaphassadvāravasena uppajjamānaṃ manokammanti sabbaṃ manasāpi nipphajjamānaṃ kammaṃ manokammanti codakādhippāyena gahetvā vadati,",
  "tika-abh01t:254_1": "na pubbe dassitamanokammanti.",
  "tika-abh01t:254_2": "Yo hi parassa adhippāyo “manasā nipphattito sabbena manokammeneva bhavitabbaṃ,",
  "tika-abh01t:254_3": "na kāyavacīkammenā”ti,",
  "tika-abh01t:254_4": "taṃ nivattetvā kammattayaniyamaṃ dassetuṃ idamāraddhaṃ “taṃ kāyavacīdvāresu copanaṃ patta”ntiādi.",
  "tika-abh01t:254_5": "Ettha ca saṅkarābhāvo purimanayeneva veditabbo.",
  "tika-abh01t:254_6": "Atha vā kammanti avisesena kammasaddamattena sambandhaṃ katvā yathāvutto kammappabhedo yathā hoti,",
  "tika-abh01t:254_7": "taṃ pakāraṃ dasseti.",
  "tika-abh01t:254_8": "Asaṅkaro ca vuttanayova.",
  "tika-abh01t:254_9": "Yaṃ pana vadanti “kāyavacīkammasahajātā abhijjhādayo yadā cetanāpakkhikā honti,",
  "tika-abh01t:254_10": "tadā tāni manokammāni kāyavacīkammāni hontī”ti, tañca na,",
  "tika-abh01t:254_11": "cetanāpakkhikānaṃ manokammattābhāvā.",
  "tika-abh01t:254_12": "Abbohārikatte ca manokammatā suṭṭhutaraṃ natthi.",
  "tika-abh01t:254_13": "Vuttampi cetaṃ “abbohārikā vā”ti.",
  "tika-abh01t:254_14": "Tasmā manokammassa kāyavacīkammatā na vattabbā.",
  "tika-abh01t:254_15": "Abhijjhādikiriyākārikāya eva cetanāya sampayuttā abhijjhādayo manokammaṃ,",
  "tika-abh01t:254_16": "na pāṇātipātādikāyavacīkiriyākārikāyāti bhiyyopi tesaṃ manokammatāti na tesaṃ manokammānaṃ sataṃ kāyavacīkammatā vattabbāti.",
  "tika-abh01t:254_17": "Evaṃ kammānaṃ dvāresu dvārānañca kammesu aniyatattā dvāranibandhanaṃ na kataṃ.",
  "tika-abh01t:254_18": "Idāni akatepi ca dvāranibandhane yesaṃ dvārānaṃ vasena idaṃ cittaṃ uppajjati,",
  "tika-abh01t:254_19": "tesaṃ taṃtaṃdvārakammapathānañca vasena uppattiyā yathābhaṭṭhapāḷiyā vuttāya ca dīpanatthaṃ “tattha kāmāvacara”ntiādimāha.",
  "tika-abh01t:254_20": "Cittaṃ tividhakammadvāravasena uppajjatīti idaṃ manokammadvārabhūtassa tena sabhāvena uppattiṃ gahetvā vuttaṃ.",
  "tika-abh01t:254_21": "Yathā vā cittaṃ cittādhipateyyanti sampayuttavasena vuccati,",
  "tika-abh01t:254_22": "evamidhāpīti veditabbaṃ.",
  "tika-abh01t:254_23": "Copanadvayarahitassa manopabandhassa manokammadvārabhāve pana vattabbameva natthi.",
  "tika-abh01t:255_0": "Kammapathasaṃsandanakathāvaṇṇanā niṭṭhitā.",
  "tika-abh01t:256_0": "Dvārakathāvaṇṇanā niṭṭhitā.",
  "tika-abh01t:257_0": "Ayaṃ yojanāti “rūpārammaṇaṃ vā…pe…",
  "tika-abh01t:257_1": "dhammārammaṇaṃ vā”ti etena saha “yaṃ yaṃ vā panā”ti etassa ayaṃ sambandhoti attho.",
  "tika-abh01t:257_2": "Ko panāyaṃ sambandhoti?",
  "tika-abh01t:257_3": "Yena vacanāni aññamaññaṃ sambajjhanti,",
  "tika-abh01t:257_4": "taṃ pubbāparavacane payojanaṃ sambandho.",
  "tika-abh01t:257_5": "Idha ca sabbārammaṇatādidassanaṃ “rūpārammaṇaṃ vā…pe…",
  "tika-abh01t:257_6": "dhammārammaṇaṃ vā”ti etassa anantaraṃ “yaṃ yaṃ vā panā”ti etassa vacane payojanaṃ yojanā daṭṭhabbaṃ.",
  "tika-abh01t:257_7": "Tattha “rūpārammaṇaṃ vā…pe…",
  "tika-abh01t:257_8": "dhammārammaṇaṃ vā ārabbhā”ti ettakena āpannaṃ dosaṃ dassetvā tannivattanavasena “yaṃ yaṃ vā panā”ti etassa payojanaṃ dassetuṃ “heṭṭhā”tiādimāha.",
  "tika-abh01t:257_9": "Dutiye atthavikappe “yaṃ yaṃ vāpanā”ti etena appadhānampi rūpādiṃ ākaḍḍhati.",
  "tika-abh01t:257_10": "Na hi padhānassa cittassa attanoyeva ārammaṇabhāvo atthīti.",
  "tika-abh01t:257_11": "Heṭṭhā vuttanayenāti sabbārammaṇatādinayena.",
  "tika-abh01t:257_12": "“Heṭṭhā gahitameva gahitanti vatvā tassa vacane payojanaṃ dassetuṃ ‘rūpaṃ vā…pe…",
  "tika-abh01t:257_13": "idaṃ vā idaṃ vā ārabbhā’ti kathetuṃ idaṃ vutta”nti vuttaṃ.",
  "tika-abh01t:257_14": "Tattha idaṃ vā idaṃ vāti etaṃ sabbārammaṇatādiṃ sandhāya kathitanti veditabbaṃ.",
  "tika-abh01t:258_0": "Dhammuddesavārakathā",
  "tika-abh01t:259_0": "Phassapañcamakarāsivaṇṇanā",
  "tika-abh01t:260_0": "Ācariyānanti revatācariyassa.",
  "tika-abh01t:260_1": "Na panetaṃ sārato daṭṭhabbaṃ.",
  "tika-abh01t:260_2": "Na hi phassādīnaṃ kāmāvacarādibhāvadassanatthaṃ idamāraddhaṃ,",
  "tika-abh01t:260_3": "kintu tasmiṃ samaye phassādisabhāvadassanatthanti.",
  "tika-abh01t:261_0": "Cittassa paṭhamābhinipātattāti sabbe cetasikā cittāyattā cittakiriyābhāvena vuccantīti phasso “cittassa paṭhamābhinipāto”ti vutto.",
  "tika-abh01t:261_1": "Kāmaṃ uppannaphasso puggalo cittacetasikarāsi vā ārammaṇena phuṭṭho phassasahajātāya vedanāya taṃsamakālameva vedeti,",
  "tika-abh01t:261_2": "phasso pana obhāsassa padīpo viya vedanādīnaṃ paccayaviseso hotīti purimakālo viya vutto.",
  "tika-abh01t:261_3": "Gopānasīnaṃ upari tiriyaṃ ṭhapitakaṭṭhaṃ pakkhapāso.",
  "tika-abh01t:261_4": "Kaṭṭhadvayādi viya ekadesena ekapassena anallīyamānopi rūpena saha phassassa sāmaññaṃ anallīyamānaṃ saṅghaṭṭanameva,",
  "tika-abh01t:261_5": "na visayabhāvo,",
  "tika-abh01t:261_6": "saṅghaṭṭanañca phassassa cittārammaṇānaṃ sannipatanabhāvo eva.",
  "tika-abh01t:261_7": "Vatthārammaṇasannipātena sampajjatīti saṅghaṭṭanasampattiko phasso.",
  "tika-abh01t:261_8": "Pāṇidvayassa sannipāto viya cittārammaṇasannipāto phasso cittassa ārammaṇe sannipatitappavattiyā paccayo hotīti kiccaṭṭheneva rasena saṅghaṭṭanaraso.",
  "tika-abh01t:261_9": "Tathā paccayabhāvo hi tassa phassassa saṅghaṭṭanakiccanti.",
  "tika-abh01t:261_10": "Yathā hi pāṇiyā pāṇimhi saṅghaṭṭanaṃ tabbisesabhūtā rūpadhammā,",
  "tika-abh01t:261_11": "evaṃ cittassa ārammaṇe saṅghaṭṭanaṃ tabbisesabhūto eko cetasikadhammo daṭṭhabbo.",
  "tika-abh01t:261_12": "Citteyevāti etena cetasikasabhāvataṃ vatthārammaṇehi asaṃsaṭṭhaṃ saṅghaṭṭanaṃ vedanāya dasseti,",
  "tika-abh01t:261_13": "na pana vatthunissayataṃ paṭikkhipati.",
  "tika-abh01t:261_14": "Tassa phassassa kāraṇabhūto tadanurūpo samannāhāro tajjāsamannāhāro.",
  "tika-abh01t:261_15": "Indriyassa tadabhimukhabhāvo āvajjanāya ca ārammaṇakaraṇaṃ visayassa parikkhatatā abhisaṅkhatatā viññāṇassa visayabhāvakaraṇanti attho.",
  "tika-abh01t:262_0": "Sukhavedanāyameva labbhati assādabhāvatoti adhippāyo.",
  "tika-abh01t:262_1": "Vissavitāyāti arahatāya.",
  "tika-abh01t:262_2": "Anekatthattā hi dhātūnaṃ arahattho vipubbo susaddo.",
  "tika-abh01t:262_3": "Vissavaṃ vā sajanaṃ vasitā kāmakāritā vissavitā.",
  "tika-abh01t:262_4": "Ārammaṇarasekadesameva anubhavantīti idaṃ phusanādikiccaṃ ekadesānubhavanamiva hotīti katvā vuttaṃ.",
  "tika-abh01t:262_5": "Vedayitasabhāvo eva hi anubhavananti.",
  "tika-abh01t:262_6": "Phusanādibhāvena vā ārammaṇaggahaṇaṃ ekadesānubhavanaṃ,",
  "tika-abh01t:262_7": "vedayitabhāvena gahaṇaṃ yathākāmaṃ sabbānubhavanaṃ.",
  "tika-abh01t:262_8": "Evaṃ sabhāvāneva tāni gahaṇānīti na vedanāya viya phassādīnampi yathāsakakiccakaraṇena sāmibhāvānubhavanaṃ codetabbaṃ.",
  "tika-abh01t:262_9": "Ayaṃ idhāti etena pañcasu vedanāsu imasmiṃ citte adhippetaṃ somanassavedanaṃ vadati,",
  "tika-abh01t:262_10": "tasmā asomanassavedanaṃ apanetvā gahitāya somanassavedanāya samānā iṭṭhākārasambhogarasatā vuttāti veditabbā.",
  "tika-abh01t:263_0": "Nimittena punasañjānanakiccā paccābhiññāṇarasā.",
  "tika-abh01t:263_1": "Punasañjānanassa paccayo punasañjānanapaccayo,",
  "tika-abh01t:263_2": "tadeva nimittaṃ puna…pe… nimittaṃ,",
  "tika-abh01t:263_3": "tassa karaṇaṃ puna…pe… karaṇaṃ.",
  "tika-abh01t:263_4": "Punasañjānanapaccayabhūtaṃ vā nimittakaraṇaṃ puna…pe… karaṇaṃ,",
  "tika-abh01t:263_5": "tadassā kiccanti attho.",
  "tika-abh01t:263_6": "Punasañjānanapaccayanimittakaraṇaṃ nimittakārikāya nimittena sañjānantiyā ca sabbāya saññāya samānaṃ veditabbaṃ.",
  "tika-abh01t:263_7": "Ñāṇameva anuvattati,",
  "tika-abh01t:263_8": "tasmā abhinivesakārikā viparītaggāhikā ca na hotīti adhippāyo.",
  "tika-abh01t:263_9": "Etenupāyena samādhisampayuttāya aciraṭṭhānatā ca na hotīti daṭṭhabbā.",
  "tika-abh01t:264_0": "Abhisandahatīti pabandhati pavatteti.",
  "tika-abh01t:264_1": "Cetanābhāvo byāpārabhāvo.",
  "tika-abh01t:264_2": "Diguṇussāhāti na diguṇaṃ vīriyayogaṃ sandhāya vuttaṃ,",
  "tika-abh01t:264_3": "attano eva pana byāpārakiccassa mahantabhāvaṃ dīpeti.",
  "tika-abh01t:264_4": "Ussāhanabhāvenāti ādarabhāvena.",
  "tika-abh01t:264_5": "Sā hi sayaṃ ādarabhūtā sampayutte ādarayatīti.",
  "tika-abh01t:265_0": "Vijānanaṃ ārammaṇassa upaladdhi.",
  "tika-abh01t:265_1": "Sandahanaṃ cittantarassa anuppabandhanaṃ.",
  "tika-abh01t:265_2": "Cakkhunā hi diṭṭhanti cakkhunā daṭṭhabbaṃ.",
  "tika-abh01t:265_3": "Yathā “diṭṭhaṃ sutaṃ mutaṃ viññāta”nti daṭṭhabbādi vuccati,",
  "tika-abh01t:265_4": "evamidhāpi veditabbaṃ.",
  "tika-abh01t:265_5": "Cakkhunā hītiādīsu cakkhunā…pe…",
  "tika-abh01t:265_6": "manasā dvārenāti attho.",
  "tika-abh01t:265_7": "Nagaraguttikassa viya cittassa ārammaṇavibhāvanamattaṃ upadhāraṇamattaṃ upaladdhimattaṃ kiccaṃ,",
  "tika-abh01t:265_8": "ārammaṇapaṭivedhanapaccābhiññāṇādi pana kiccaṃ paññāsaññādīnanti veditabbaṃ.",
  "tika-abh01t:265_9": "Purimaniddiṭṭhanti samayavavatthāne niddiṭṭhaṃ.",
  "tika-abh01t:265_10": "Bhāvento viya na na uppajjati,",
  "tika-abh01t:265_11": "kintu uppajjatīti dassetuṃ “cittaṃ hotī”ti vuttanti etaṃ hoti-",
  "tika-abh01t:265_12": "saddassa uppajjati-",
  "tika-abh01t:265_13": "saddassa ca samānatthatte sati yujjeyya,",
  "tika-abh01t:265_14": "tadatthatte ca tattha uppannaṃ hotīti na vucceyya.",
  "tika-abh01t:265_15": "Na hi yuttaṃ uppannaṃ uppajjatīti vattuṃ.",
  "tika-abh01t:265_16": "Cittassa ca uppannatā samayavavatthāne vuttā evāti kiṃ tassa puna uppattidassanena.",
  "tika-abh01t:265_17": "Yena ca samayavavatthānaṃ kataṃ,",
  "tika-abh01t:265_18": "tassa niddeso na na sakkā kātunti kiṃ taṃ niddesatthaṃ uddesena dutiyena,",
  "tika-abh01t:265_19": "niddeseneva ca phassādīhi ca aññattaṃ cittassa sijjhatīti kiṃ tadatthena puna vacanena,",
  "tika-abh01t:265_20": "aññappayojanattā pana purimassa cittavacanassa pacchimaṃ vuttaṃ.",
  "tika-abh01t:265_21": "Purimañhi samayavavatthānatthameva vuttaṃ,",
  "tika-abh01t:265_22": "na vavatthitasamaye vijjamānadhammadassanatthaṃ,",
  "tika-abh01t:265_23": "itarañca tasmiṃ samaye vijjamānadhammadassanatthaṃ vuttaṃ,",
  "tika-abh01t:265_24": "na samayavavatthānatthaṃ,",
  "tika-abh01t:265_25": "na ca aññadatthaṃ vacanaṃ aññadatthaṃ vadati,",
  "tika-abh01t:265_26": "na ca lesena vuttoti katvā mahākāruṇiko atthaṃ pākaṭaṃ na karotīti.",
  "tika-abh01t:266_0": "Phassapañcamakarāsivaṇṇanā niṭṭhitā.",
  "tika-abh01t:267_0": "Jhānaṅgarāsivaṇṇanā",
  "tika-abh01t:268_0": "Vitakketīti dhammato aññassa kattunivattanatthaṃ dhammameva kattāraṃ niddisati.",
  "tika-abh01t:268_1": "Tassa pana vasavattibhāvanivāraṇatthaṃ “vitakkanaṃ vā”ti bhāvaniddeso.",
  "tika-abh01t:268_2": "Rūpaṃ rūpanti pathavī pathavīti vā ākoṭento viya hotīti ākoṭanalakkhaṇo. Ādito,",
  "tika-abh01t:268_3": "abhimukhaṃ vā hananaṃ āhananaṃ, parito,",
  "tika-abh01t:268_4": "parivattetvā vā āhananaṃ pariyāhananaṃ.",
  "tika-abh01t:268_5": "Vicārato oḷārikaṭṭhena vicārasseva pubbaṅgamaṭṭhena anuravato oḷāriko tassa ca pubbaṅgamo ghaṇṭābhighāto viya hoti vitakko.",
  "tika-abh01t:268_6": "So yathā ghaṇṭābhighāto paṭhamābhinipāto hoti,",
  "tika-abh01t:268_7": "evaṃ ārammaṇābhimukhaniropanaṭṭhena paṭhamābhinipāto hoti.",
  "tika-abh01t:268_8": "Vipphāravāti vicalanayutto.",
  "tika-abh01t:268_9": "Anuppabandhena pavattiyanti upacāre vā appanāyaṃ vā santānena pavattiyaṃ.",
  "tika-abh01t:268_10": "Tattha hi vitakko niccalo hutvā ārammaṇaṃ anupavisitvā pavattati.",
  "tika-abh01t:268_11": "Maṇḍalanti khalamaṇḍalaṃ.",
  "tika-abh01t:269_0": "Piṇayatīti tappeti,",
  "tika-abh01t:269_1": "vaḍḍheti vā.",
  "tika-abh01t:269_2": "Pharaṇarasāti paṇītarūpehi kāyassa byāpanarasā.",
  "tika-abh01t:269_3": "Udaggabhāvo odagyaṃ.",
  "tika-abh01t:269_4": "Khuddikā lahuṃ lomahaṃsanamattaṃ katvā bhinnā na puna uppajjati.",
  "tika-abh01t:269_5": "Khaṇikā bahulaṃ uppajjati.",
  "tika-abh01t:269_6": "Ubbegato pharaṇā niccalattā ciraṭṭhitikattā ca paṇītatarā.",
  "tika-abh01t:269_7": "Passaddhiyā nimittabhāvena gabbhaṃ gaṇhantī.",
  "tika-abh01t:269_8": "Appanāsampayuttāva pīti appanāsamādhipūrikāti katvā sā ṭhapitā.",
  "tika-abh01t:269_9": "Itarā dve khaṇikopacārasamādhipūrikā pītī.",
  "tika-abh01t:270_0": "Samādhicittenāti samādhisahitacittena.",
  "tika-abh01t:270_1": "Avisāro attano eva avisaraṇasabhāvo.",
  "tika-abh01t:270_2": "Avikkhepo sampayuttānaṃ avikkhittatā.",
  "tika-abh01t:270_3": "Yena sampayuttā avikkhittā honti,",
  "tika-abh01t:270_4": "so dhammo avikkhepoti.",
  "tika-abh01t:270_5": "Visesatoti yebhuyyena.",
  "tika-abh01t:270_6": "Sukhavirahitopi hi atthi samādhīti.",
  "tika-abh01t:270_7": "Padīpanidassanena santānaṭṭhitibhāvaṃ samādhissa dasseti.",
  "tika-abh01t:271_0": "Jhānaṅgarāsivaṇṇanā niṭṭhitā.",
  "tika-abh01t:272_0": "Indriyarāsivaṇṇanā",
  "tika-abh01t:273_0": "Saddahanti etāyāti saddahanakiriyāya pavattamānānaṃ dhammānaṃ tattha ādhipaccabhāvena saddhāya paccayataṃ dasseti.",
  "tika-abh01t:273_1": "Tassā hi dhammānaṃ tathāpaccayabhāve sati “puggalo saddahatī”ti vohāro hoti.",
  "tika-abh01t:273_2": "Pasādanīyaṭṭhānesu pasādassa paṭipakkhabhūtaṃ akusalaṃ assaddhiyaṃ micchādhimokkho ca.",
  "tika-abh01t:273_3": "Pasādabhūto nicchayo vatthugato adhimokkhalakkhaṇaṃ,",
  "tika-abh01t:273_4": "na yevāpanakādhimokkhoti.",
  "tika-abh01t:273_5": "Indaṭṭhaṃ kāretīti “maṃ antarena tumhākaṃ adhimuccanaṃ natthi,",
  "tika-abh01t:273_6": "mayā saddahathā”ti viya attānaṃ anuvatteti sampayuttadhamme.",
  "tika-abh01t:273_7": "Evaṃ sesesupi.",
  "tika-abh01t:273_8": "Pakkhandananti saṃsīdanaṃ.",
  "tika-abh01t:273_9": "Paṅko kaddamato ghanībhūto hoti.",
  "tika-abh01t:273_10": "Paṇakaṃ picchilaṃ udakamalaṃ.",
  "tika-abh01t:273_11": "Pītaṃ udakaṃ.",
  "tika-abh01t:273_12": "Okappanalakkhaṇāti anupavisitvā evametanti kappanalakkhaṇā.",
  "tika-abh01t:273_13": "Akalusabhāvo akālusiyaṃ,",
  "tika-abh01t:273_14": "anāvilabhāvoti attho.",
  "tika-abh01t:273_15": "Buddhādivatthūni saddheyyāni.",
  "tika-abh01t:273_16": "Sappurisūpasevanasaddhammasavanayonisomanasikāradhammānudhammapaṭipattiyo sotāpattiyaṅgāni.",
  "tika-abh01t:273_17": "Kusaladhammānaṃ ādāne hattho viya,",
  "tika-abh01t:273_18": "sabbasampattinipphādane vittaṃ viya,",
  "tika-abh01t:273_19": "amatakasiphalaphalane bījaṃ viya daṭṭhabbā.",
  "tika-abh01t:274_0": "Vīrabhāvoti yena vīro nāma hoti,",
  "tika-abh01t:274_1": "so dhammoti attho.",
  "tika-abh01t:274_2": "Anubalappadānaṃ paggaho.",
  "tika-abh01t:274_3": "Maggo gantabbo hoti,",
  "tika-abh01t:274_4": "maggo gato,",
  "tika-abh01t:274_5": "kammaṃ kattabbaṃ,",
  "tika-abh01t:274_6": "kammaṃ kataṃ,",
  "tika-abh01t:274_7": "appamattako ābādho uppanno,",
  "tika-abh01t:274_8": "gilānā vuṭṭhito hoti aciravuṭṭhito gelaññā,",
  "tika-abh01t:274_9": "gāmaṃ vā nigamaṃ vā piṇḍāya caranto na labhati lūkhassa vā paṇītassa vā bhojanassa yāvadatthaṃ pāripūriṃ,",
  "tika-abh01t:274_10": "labhati…pe…",
  "tika-abh01t:274_11": "pāripūrinti etāni anurūpapaccavekkhaṇāsahitāni aṭṭha vīriyārambhavatthūni taṃmūlakāni vā paccavekkhaṇāni.",
  "tika-abh01t:275_0": "Cirakatādiārammaṇaṃ upagantvā ṭhānaṃ,",
  "tika-abh01t:275_1": "anissajjanaṃ vā ārammaṇassa upaṭṭhānaṃ.",
  "tika-abh01t:275_2": "Udake alābu viya ārammaṇaṃ pilavitvā gantuṃ appadānaṃ pāsāṇassa viya niccalassa ārammaṇassa ṭhapanaṃ sāraṇaṃ asammuṭṭhatākaraṇaṃ apilāpanaṃ.",
  "tika-abh01t:275_3": "Apilāpe karoti apilāpeti.",
  "tika-abh01t:275_4": "Gatiyoti nipphattiyo sambhavato phalato ca.",
  "tika-abh01t:275_5": "Aparo nayoti rasādidassanatthaṃ āraddhaṃ.",
  "tika-abh01t:275_6": "Sammosapaccanīkaṃ kiccaṃ asammoso,",
  "tika-abh01t:275_7": "na sammosābhāvamattaṃ.",
  "tika-abh01t:275_8": "Satiyā vatthubhūtā kāyādayo kāyādisatipaṭṭhānā,",
  "tika-abh01t:275_9": "satiyoyeva vā purimā pacchimānaṃ padaṭṭhānaṃ.",
  "tika-abh01t:276_0": "Vikkhepassa uddhaccassa.",
  "tika-abh01t:276_1": "Paññāpetīti pakārehi jānāpeti.",
  "tika-abh01t:276_2": "Ekālokā hotīti vipassanupakkilesobhāsaṃ sandhāyāha.",
  "tika-abh01t:276_3": "Manate vijānāti etenāti vā mano,",
  "tika-abh01t:276_4": "evañca katvā “manañca paṭicca dhamme cā”ti kāraṇabhāvena mano vutto.",
  "tika-abh01t:276_5": "Sabbo hi mano attano anantarassa viññāṇassa kāraṇanti.",
  "tika-abh01t:276_6": "Vijānātīti paricchinnopaladdhivasena jānāti,",
  "tika-abh01t:276_7": "na saññāpaññā viya sañjānanapaṭivijjhanavasena.",
  "tika-abh01t:277_0": "Pītisomanassasampayogatoti vutte yena yogā sumano hoti,",
  "tika-abh01t:277_1": "taṃ somanassanti vuccatīti pītiyā ca somanassabhāvo āpajjati,",
  "tika-abh01t:277_2": "tasmā vināpi kāyena vatthunā sātavedanāsampayogatoti yojetabbaṃ.",
  "tika-abh01t:277_3": "Evañca nippītikaṃ somanassañca saṅgahitaṃ hoti,",
  "tika-abh01t:277_4": "pītiupalakkhitaṃ vā somanassaṃ sappītikaṃ nippītikañca somanassanti attho daṭṭhabbo.",
  "tika-abh01t:278_0": "Pavattasantatādhipateyyanti pavattasaṅkhātāya santatiyā adhipatibhūtaṃ.",
  "tika-abh01t:278_1": "Jīvitindriyassa hi attano vijjamānakkhaṇe anupālentassa anantarañca sānupālanānaṃ uppattiyā hetubhūtassa vasena pavattaṃ ciraṭṭhitikaṃ hoti,",
  "tika-abh01t:278_2": "taṃtaṃkammavisesena visesayuttaṃ yāva cuti avisesena vā yāva parinibbānaṃ avicchinnaṃ pavattati jīvamānatāvisesayuttañcāti",
  "tika-abh01t:278_3": "rūpārūpajīvitindriyānaṃ samānalakkhaṇādiṃ vattuṃ “attanā avinibhuttadhammāna”nti āha.",
  "tika-abh01t:278_4": "Anupāletabbānaṃ atthikkhaṇeyeva.",
  "tika-abh01t:278_5": "Asati hi anupāletabbe uppalādimhi kiṃ udakaṃ anupāleyyāti.",
  "tika-abh01t:278_6": "Tassa tassāti anupālanādikassa.",
  "tika-abh01t:278_7": "Sādhanatoti sādhanena.",
  "tika-abh01t:278_8": "Taṃsādhanañca jīvamānavisesapaccayabhāvato.",
  "tika-abh01t:279_0": "Indriyarāsivaṇṇanā niṭṭhitā.",
  "tika-abh01t:280_0": "Maggaṅgarāsivaṇṇanā",
  "tika-abh01t:281_0": "Sammāti aviparītaniyyānikabhāvena. Pasatthatā ca evameva daṭṭhabbā.",
  "tika-abh01t:282_0": "Balarāsivaṇṇanā",
  "tika-abh01t:283_0": "Assaddhiyeti assaddhiyakāraṇā.",
  "tika-abh01t:283_1": "Ubhayapadavasenāti saddhāpadaṃ balapadanti evamādipadadvayavasena.",
  "tika-abh01t:283_2": "Niyakajjhattaṃ jātiādisamuṭṭhānaṃ etissāti ajjhattasamuṭṭhānā.",
  "tika-abh01t:283_3": "Garunā kismiñci vutte gāravavasena patissavanaṃ patissavo,",
  "tika-abh01t:283_4": "saha patissavena sappatissavaṃ,",
  "tika-abh01t:283_5": "patissavabhūtaṃ taṃsabhāgañca yaṃkiñci gāravanti attho.",
  "tika-abh01t:283_6": "Jātiādimahattapaccavekkhaṇena uppajjamānā ca hirī tattha gāravavasena pavattatīti “sappatissavalakkhaṇā”ti vuccati.",
  "tika-abh01t:283_7": "Vajjaṃ bhāyati tañca bhayato passatīti vajjabhīrukabhayadassāvī.",
  "tika-abh01t:283_8": "Evaṃsabhāvaṃ ottappaṃ.",
  "tika-abh01t:283_9": "Hirī pāpadhamme gūthaṃ viya passati,",
  "tika-abh01t:283_10": "ottappaṃ uṇhaṃ viya.",
  "tika-abh01t:283_11": "Dāyajjaṃ navalokuttaradhammādi.",
  "tika-abh01t:283_12": "Ajjhattasamuṭṭhānāditā ca hirīottappānaṃ tattha tattha pākaṭabhāvena vuttā,",
  "tika-abh01t:283_13": "na pana tesaṃ kadāci aññamaññaṃ vippayogā.",
  "tika-abh01t:283_14": "Na hi lajjanaṃ nibbhayaṃ pāpabhayaṃ vā alajjanaṃ hotīti.",
  "tika-abh01t:284_0": "Mūlarāsivaṇṇanā",
  "tika-abh01t:285_0": "Agedho anabhijjhanaṃ anabhikaṅkhanaṃ.",
  "tika-abh01t:285_1": "Anallīno bhāvo adhippāyo etassāti anallīnabhāvo,",
  "tika-abh01t:285_2": "evañhi upamāya sameti.",
  "tika-abh01t:285_3": "Anukūlamitto anuvattako.",
  "tika-abh01t:285_4": "Vinayarasoti vinayanaraso.",
  "tika-abh01t:285_5": "Adoso dussīlyamalassāti idaṃ dussīlyassa dosasamuṭṭhānataṃ dosūpanissayatañca sandhāya vuttaṃ.",
  "tika-abh01t:285_6": "Abhāvanāyāti “tattha jātānaṃ dhammānaṃ anativattanaṭṭhena bhāvanāindriyānaṃ ekarasaṭṭhena bhāvanā tadupagavīriyavāhanaṭṭhena",
  "tika-abh01t:285_7": "bhāvanā āsevanaṭṭhena bhāvanā”ti evaṃ vuttāya paññāsādhanāya bhāvanāya appavatti,",
  "tika-abh01t:285_8": "tappaṭipakkhabhūtā vā akusalā abhāvanā.",
  "tika-abh01t:285_9": "Nigguṇepi guṇaggahaṇaṃ adhikaggahaṇaṃ.",
  "tika-abh01t:285_10": "Vijjamānampi guṇaṃ viddhaṃsetvā gahaṇaṃ ūnaggahaṇaṃ.",
  "tika-abh01t:285_11": "Catuvipallāsaggahaṇaṃ viparītaggahaṇaṃ.",
  "tika-abh01t:286_0": "Yāthāvasabhāveti “ettako etassa guṇo,",
  "tika-abh01t:286_1": "ettako doso”ti guṇadosānaṃ sabhāve “jarādhammo jīrati,",
  "tika-abh01t:286_2": "taṃ kutettha labbhā mā jīrī”ti evamādipaccavekkhaṇasambhavato.",
  "tika-abh01t:286_3": "Alobhena ca gahaṭṭhānaṃ khettavatthādīsu vivādābhāvato.",
  "tika-abh01t:286_4": "Amohena pabbajitānaṃ diṭṭhigatavivādābhāvato.",
  "tika-abh01t:286_5": "Kāmarāgābhinivesavinibandhā hi gahaṭṭhā gahaṭṭhehi vivadanti,",
  "tika-abh01t:286_6": "diṭṭhirāgābhinivesavinibandhā samaṇā samaṇehīti.",
  "tika-abh01t:286_7": "Rāgavasena mittasanthavo dosavasena virodho ca tabbisesena upagamāpagamā,",
  "tika-abh01t:286_8": "ārammaṇe vā rūpādimhi anurodhavirodhā.",
  "tika-abh01t:286_9": "Amajjhattabhāvassa paṭighānunayasaṅkhātassa mohena pavatti.",
  "tika-abh01t:286_10": "Sukhavipariṇāme dukkhasamāyoge ca paṭighapavattiyaṃ vedanāpariggaho na sijjhatīti adosānubhāvena vedanāsatipaṭṭhānaṃ sijjhati.",
  "tika-abh01t:286_11": "Dibbavihārassāti catunnaṃ jhānānaṃ.",
  "tika-abh01t:286_12": "Ariyavihāro phalasamāpatti.",
  "tika-abh01t:286_13": "Mohena avicārento udāsīnapakkhesupi sattasaṅkhāresu sabbesu abhisaṅgaṃ karotīti amūḷhassa tadabhāvo veditabbo.",
  "tika-abh01t:286_14": "Dukkhadassanassa āsannapaṭipakkhattā dosassa tappaṭipakkhena adosena dukkhadassanaṃ hoti.",
  "tika-abh01t:287_0": "Kammapatharāsivaṇṇanā",
  "tika-abh01t:288_0": "Sukhādīni attano na byāpādeti na vināseti parassa cāti daṭṭhabbaṃ.",
  "tika-abh01t:288_1": "Kammapathatātaṃsabhāgatāhi kammapathavasena.",
  "tika-abh01t:289_0": "Passaddhādiyugalavaṇṇanā",
  "tika-abh01t:290_0": "Daratho sārambho,",
  "tika-abh01t:290_1": "dukkhadomanassapaccayānaṃ uddhaccādikānaṃ kilesānaṃ catunnaṃ vā khandhānaṃ etaṃ adhivacanaṃ.",
  "tika-abh01t:290_2": "Uddhaccappadhānā kilesā uddhaccādikilesā,",
  "tika-abh01t:290_3": "uddhaccaṃ vā ādiṃ katvā sabbakilese saṅgaṇhāti.",
  "tika-abh01t:290_4": "Suvaṇṇavisuddhi viyāti yathā suvaṇṇavisuddhi alaṅkāravikativiniyogakkhamā,",
  "tika-abh01t:290_5": "evaṃ ayampi hitakiriyāviniyogakkhamā.",
  "tika-abh01t:291_0": "Samaṃ,",
  "tika-abh01t:291_1": "samantato vā pakārehi jānanaṃ sampajaññaṃ.",
  "tika-abh01t:291_2": "Cetiyavandanādiatthaṃ abhikkamādīsu atthānatthapariggaṇhanaṃ sātthakasampajaññaṃ.",
  "tika-abh01t:291_3": "Sati ca atthe sappāyāsappāyarūpādipariggaṇhanaṃ sappāyasampajaññaṃ.",
  "tika-abh01t:291_4": "Gocaragāmābhikkamanādīsu kammaṭṭhānāvijahanaṃ gocarasampajaññaṃ.",
  "tika-abh01t:291_5": "Abhikkamanādīnaṃ dhātuādivasena pavicayo asammohasampajaññaṃ.",
  "tika-abh01t:291_6": "Sabbakammaṭṭhānabhāvanānuyuttānaṃ sabbayogīnaṃ sabbadā upakārakā ime dve dhammā pāripanthakaharaṇato bhāvanāvaḍḍhanato ca.",
  "tika-abh01t:291_7": "Yathāha “dve dhammā bahukārā sati ca sampajaññañcā”ti.",
  "tika-abh01t:291_8": "Yuge naddhā viyāti yuganaddhā,",
  "tika-abh01t:291_9": "aññamaññaṃ nimittabhāvena samaṃ pavattāti attho.",
  "tika-abh01t:291_10": "“Puna caparaṃ, āvuso,",
  "tika-abh01t:291_11": "bhikkhu samathavipassanaṃ yuganaddhaṃ bhāvetī”ti hi sutte etesaṃ yuganaddhatā vuttā.",
  "tika-abh01t:291_12": "Sabbakusaladhammesu līnuddhaccābhāvo etehi dvīhi samaṃ yuttehīti “vīriyasamādhiyojanatthāyā”ti āha,",
  "tika-abh01t:291_13": "yogavacanatthāyāti attho.",
  "tika-abh01t:292_0": "Yevāpanakavaṇṇanā",
  "tika-abh01t:293_0": "Rūpābhāvenāti ruppanābhāvena.",
  "tika-abh01t:293_1": "Dhammāti etassa attho sabhāvato upalabbhamānāti.",
  "tika-abh01t:293_2": "Mettāpubbabhāgoti appanāppattāya mettāya pubbabhāgo,",
  "tika-abh01t:293_3": "parikammamettā etasmiṃ citte atthīti attho.",
  "tika-abh01t:293_4": "Virativasenāti vacīpavattiyā na pūreti,",
  "tika-abh01t:293_5": "kintu viratiyogenāti attho.",
  "tika-abh01t:293_6": "Apaṇṇakaṅgānīti aviraddhaṅgāni.",
  "tika-abh01t:293_7": "Yathā tathā vā ārammaṇe vinicchayanaṃ adhimuccanaṃ.",
  "tika-abh01t:293_8": "Na hi anadhimuccanto pāṇātipātādīsu dānādīsu vā pavattati,",
  "tika-abh01t:293_9": "saddhā pana pasādanīyesu pasādādhimokkhoti ayametesaṃ viseso.",
  "tika-abh01t:293_10": "Dārakassa viya ito cito ca saṃsappanassa karissāmi na karissāmīti avinicchayassa paṭipakkhakiriyā asaṃsappanaṃ.",
  "tika-abh01t:293_11": "Purimamanatoti bhavaṅgato.",
  "tika-abh01t:293_12": "Visadisaṃ vīthijavanaṃ manaṃ karotīti manasikārasāmaññena vīthijavanapaṭipādake dasseti.",
  "tika-abh01t:293_13": "Tesu dhammesūti cittacetasikadhammesu.",
  "tika-abh01t:293_14": "Atadārammaṇattepi hi tesu samappavattesu udāsīnabhāvato tatramajjhattatāti vuccati.",
  "tika-abh01t:293_15": "Alīnānuddhatappavattipaccayattā ūnādhikanivāraṇarasā.",
  "tika-abh01t:293_16": "Kāyaduccaritādivatthūnanti pāṇādīnaṃ.",
  "tika-abh01t:293_17": "Amaddanā maddanapaṭipakkhabhāvova.",
  "tika-abh01t:294_0": "Taṃtaṃrāsikiccavasena vibhāgarahitā avibhattikā.",
  "tika-abh01t:294_1": "Etthāti etesu savibhattikesu dutiyaṭṭhānādīsupi bhājiyamānesu apubbaṃ natthīti attho.",
  "tika-abh01t:294_2": "Padaṃ pūritanti jhānādipadaṃ pañcakādivasena pūritaṃ.",
  "tika-abh01t:294_3": "Pañca hi aṅgāni jhānapadassa attho,",
  "tika-abh01t:294_4": "tesu ekasmiñca ūne jhānapadaṃ ūnaṃ hotīti.",
  "tika-abh01t:294_5": "Padasamūho padakoṭṭhāso vā taṃ tameva vā padaṃ,",
  "tika-abh01t:294_6": "avuttaṃ hāpitaṃ nāma hotīti vuttaṃ “pūrita”nti.",
  "tika-abh01t:294_7": "Vuttasmiññeva vuccamāne anekesaṃ purisasaddānaṃ viya koci sambandho natthīti maññamāno āha “ananusandhikā kathā”ti.",
  "tika-abh01t:294_8": "Antarantarā vuttasmiññeva vuccamāne anukkamena dhammā kathitā na hontīti āha “uppaṭipāṭiyā”ti.",
  "tika-abh01t:294_9": "Phassapañcamakarāsi sabbacittuppādasādhāraṇavasena catukkhandhatappaccayasaṅgahavasena ca vutto.",
  "tika-abh01t:294_10": "Yathāvuttesu pana rāsīsu ekarāsikiccassapi abhāvā chandādayo yevāpanakavasena vuttā.",
  "tika-abh01t:294_11": "Vuttānampi ca dhammānaṃ yathā vedanādīnaṃ jhānaṅgādibhāvo vutto,",
  "tika-abh01t:294_12": "na evaṃ sovacassatākalyāṇamittatādiviseso vuttoti tassa saṅgaṇhanatthaṃ keci dhamme visuṃ ṭhapetvā te ca tañca visesaṃ “ye vā panā”ti āha.",
  "tika-abh01t:294_13": "Veneyyajjhāsayavasena vā sāvasese dhamme vatvā “ye vā panā”ti vuttaṃ.",
  "tika-abh01t:295_0": "Yevāpanakavaṇṇanā niṭṭhitā.",
  "tika-abh01t:296_0": "Dhammuddesavārakathāvaṇṇanā niṭṭhitā.",
  "tika-abh01t:297_0": "Kāmāvacarakusalaṃ",
  "tika-abh01t:298_0": "Niddesavārakathāvaṇṇanā",
  "tika-abh01t:299_0": "2.",
  "tika-abh01t:299_1": "Phusanakavasenāti sante asantepi visaye āpāthagate cittassa sannipatanavasena “cittaṃ mano”tiādīsu viya kiccavisesaṃ,",
  "tika-abh01t:299_2": "“mānasa”ntiādīsu viya samāne atthe saddavisesaṃ,",
  "tika-abh01t:299_3": "“paṇḍara”ntiādīsu viya guṇavisesaṃ,",
  "tika-abh01t:299_4": "“cetasikaṃ sāta”ntiādīsu viya nissayavisesaṃ,",
  "tika-abh01t:299_5": "“cittassa ṭhitī”tiādīsu viya aññassa avatthābhāvavisesaṃ,",
  "tika-abh01t:299_6": "“alubbhanā”tiādīsu viya aññassa kiriyābhāvavisesaṃ,",
  "tika-abh01t:299_7": "“alubbhitatta”ntiādīsu viya aññassa kiriyābhāvabhūtatāvisesantiādikaṃ anapekkhitvā dhammamattadīpanaṃ sabhāvapadaṃ.",
  "tika-abh01t:299_8": "Phusantassa hi cittassa phusanakiriyā phusanākāro.",
  "tika-abh01t:299_9": "Samphusanāti ārammaṇasamāgamaphusanā,",
  "tika-abh01t:299_10": "na paṭilābhasamphusanā.",
  "tika-abh01t:299_11": "Samphusitassa ārammaṇena samāgatassa cittassa bhāvo samphusitattaṃ.",
  "tika-abh01t:299_12": "Yasmiṃ sati cittaṃ samphusitanti vuccati,",
  "tika-abh01t:299_13": "so tassa bhāvo.",
  "tika-abh01t:299_14": "Evaṃ aññesupi bhāvaniddesesu daṭṭhabbaṃ.",
  "tika-abh01t:300_0": "Aparassa vevacanassa,",
  "tika-abh01t:300_1": "aparena vā purimatthassa dīpanā aparadīpanā.",
  "tika-abh01t:300_2": "“Paṇḍiccaṃ kosalla”nti evamādayo paññāvisesā nānākāle labbhamānāpi ekasmiṃ citte labbhanti.",
  "tika-abh01t:300_3": "Ekasmiñca visese itarepi anugatā hontīti dassetuṃ tathā vibhatti atthato vibhatti hoti atthanānattena katattā.",
  "tika-abh01t:300_4": "Atha vā yathā “kodho kujjhanā kujjhitatta”nti sabhāvākārabhāvaniddesehi kodhoti evamākārova attho vutto,",
  "tika-abh01t:300_5": "na evamidha,",
  "tika-abh01t:300_6": "idha pana paṇḍitādibhāvākārabhinno attho vuttoti idaṃ vibhattigamanaṃ atthavasena hoti.",
  "tika-abh01t:300_7": "Samphusitattanti etthāpi na “phasso”ti evamākārova attho vutto.",
  "tika-abh01t:300_8": "Samphassoti evamākāro pana vuttoti atthato vibhattigamananti vuttaṃ.",
  "tika-abh01t:301_0": "Doso byāpādoti uddesepi nāmanānattena nānābhūto uddiṭṭho.",
  "tika-abh01t:301_1": "Niddesepi teneva nānattena niddiṭṭho.",
  "tika-abh01t:301_2": "Ekova khandho hotīti ekena khandhasaddena vattabbataṃ sandhāyāha.",
  "tika-abh01t:301_3": "Cetanāti saṅkhārakkhandhaṃ dasseti tappamukhattā.",
  "tika-abh01t:301_4": "Asaddhammāti asataṃ,",
  "tika-abh01t:301_5": "asanto vā dhammā,",
  "tika-abh01t:301_6": "na vā saddhammāti asaddhammāti asaddhammavacanīyabhāvena ekībhūtopi asaddhammo kodhagarutādivisiṭṭhena",
  "tika-abh01t:301_7": "saddhammagarutāpaṭikkhepanānattena nānattaṃ gatoti “cattāro”ti vuttaṃ.",
  "tika-abh01t:301_8": "Na saddhammagarutāti vuccamānā vā asaddhammagarutā asaddhammagarutābhāvena ekībhūtāpi kodhādivisiṭṭhapaṭikkhepanānattena nānattaṃ gatā.",
  "tika-abh01t:301_9": "Paṭipakkho vā paṭikkhipīyati tena,",
  "tika-abh01t:301_10": "sayaṃ vā paṭikkhipatīti paṭikkhepoti vuccatīti saddhammagarutāpaṭikkhepanānattena asaddhammagarutā asaddhammā vā nānattaṃ gatā.",
  "tika-abh01t:301_11": "Alobhotiādīnaṃ phassādīhi nānattaṃ lobhādivisiṭṭhena paṭikkhepena lobhādipaṭipakkhena vā veditabbaṃ.",
  "tika-abh01t:301_12": "Alobhādosāmohānaṃ aññamaññanānattaṃ yathāvuttena paṭikkhepanānattena yojetabbaṃ.",
  "tika-abh01t:301_13": "Padatthassa padantarena vibhāvanaṃ padatthuti.",
  "tika-abh01t:301_14": "Tena hi taṃ padaṃ mahatthanti dīpitaṃ hoti alaṅkatañcāti.",
  "tika-abh01t:301_15": "Atthavisesābhāvepi ābharaṇavasena ca ādaravasena ca puna vacanaṃ daḷhīkammaṃ.",
  "tika-abh01t:302_0": "3.",
  "tika-abh01t:302_1": "Tajjanti tassa phalassa anucchavikaṃ.",
  "tika-abh01t:302_2": "Na kevalaṃ niddisiyamānaṃ sātameva adhikataṃ,",
  "tika-abh01t:302_3": "atha kho yathāniddiṭṭhāni ārammaṇānipīti “tehi vā”tiādi vuttaṃ.",
  "tika-abh01t:302_4": "Tassa vā jātā kāraṇabhāvena phassatthaṃ pavattāti tajjā.",
  "tika-abh01t:302_5": "Taṃsamaṅgīpuggalaṃ,",
  "tika-abh01t:302_6": "sampayuttadhamme vā attani sādayatīti sātaṃ da-",
  "tika-abh01t:302_7": "kārassa ta-",
  "tika-abh01t:302_8": "kāraṃ katvā.",
  "tika-abh01t:302_9": "Suṭṭhu khādati,",
  "tika-abh01t:302_10": "khaṇati vā dukkhanti sukhaṃ.",
  "tika-abh01t:303_0": "5.",
  "tika-abh01t:303_1": "Pāsoti rāgapāso.",
  "tika-abh01t:303_2": "So hi nirāvaraṇattā antalikkhacaro.",
  "tika-abh01t:303_3": "Akusalampi paṇḍaranti vuttaṃ,",
  "tika-abh01t:303_4": "ko pana vādo kusalanti adhippāyo.",
  "tika-abh01t:303_5": "Tañhi paṇḍarato nikkhantaṃ sayañca paṇḍaranti.",
  "tika-abh01t:303_6": "Atha vā sabbampi cittaṃ sabhāvato paṇḍarameva,",
  "tika-abh01t:303_7": "āgantukopakkilesavodānehi pana sāvajjānavajjānaṃ upakkiliṭṭhavisuddhataratā hontīti.",
  "tika-abh01t:303_8": "Dāruppamāṇesu silādīsu khandhapaññattiyā abhāvā kiñci nimittaṃ anapekkhitvā dārumhi pavattā khandhapaññattīti “paṇṇattimattaṭṭhenā”ti vuttaṃ. Taṃ-",
  "tika-abh01t:303_9": "saddena manoviññāṇadhātuyeva vucceyya niddisitabbattāti na tassā tajjatā.",
  "tika-abh01t:303_10": "Tehi ārammaṇehi jātā tajjāti ca vuccamāne samphassajatā na vattabbā.",
  "tika-abh01t:303_11": "Na hi so ārammaṇaṃ,",
  "tika-abh01t:303_12": "nāpi visesapaccayo.",
  "tika-abh01t:303_13": "“Tiṇṇaṃ saṅgati phasso”ti viññāṇameva phassassa visesapaccayoti vuttoti tasmā na viññāṇaṃ visesapaccayabhūtaṃ",
  "tika-abh01t:303_14": "samphassajatāya tajjāmanoviññāṇadhātusamphassajāpaññattiṃ labhati,",
  "tika-abh01t:303_15": "na ca tadeva tassa kāraṇabhāvena phalabhāvena ca vuccamānaṃ suviññeyyaṃ hotīti.",
  "tika-abh01t:303_16": "Kiṃ vā etena,",
  "tika-abh01t:303_17": "yathā bhagavatā vuttā taṃsabhāvāyeva te dhammāti na evaṃvidhesu kāraṇaṃ maggitabbaṃ.",
  "tika-abh01t:304_0": "7.",
  "tika-abh01t:304_1": "Evaṃ takkanavasena lokasiddhenāti adhippāyo.",
  "tika-abh01t:304_2": "Evañcevañca bhavitabbanti vividhaṃ takkanaṃ kūpe viya udakassa ārammaṇassa ākaḍḍhanaṃ vitakkanaṃ.",
  "tika-abh01t:305_0": "8. Samantato caraṇaṃ vicaraṇaṃ.",
  "tika-abh01t:306_0": "9.",
  "tika-abh01t:306_1": "Attamanatāti ettha atta-",
  "tika-abh01t:306_2": "saddena na cittaṃ vuttaṃ.",
  "tika-abh01t:306_3": "Na hi cittassa mano atthīti.",
  "tika-abh01t:306_4": "Attamanassa pana puggalassa bhāvo attamanatāti vatvā puna puggaladiṭṭhinisedhanatthaṃ “cittassā”ti vuttaṃ.",
  "tika-abh01t:307_0": "11.",
  "tika-abh01t:307_1": "Na balavatī,",
  "tika-abh01t:307_2": "kasmā avaṭṭhiti vuttāti?",
  "tika-abh01t:307_3": "Ekaggacittena pāṇavadhādikaraṇe tathā avaṭṭhānamattabhāvato. Virūpaṃ,",
  "tika-abh01t:307_4": "vividhaṃ vā saṃharaṇaṃ vikiraṇaṃ visāhāro,",
  "tika-abh01t:307_5": "saṃharaṇaṃ vā sampiṇḍanaṃ,",
  "tika-abh01t:307_6": "tadabhāvo visāhāro.",
  "tika-abh01t:308_0": "12.",
  "tika-abh01t:308_1": "Aññasmiṃ pariyāyeti aññasmiṃ kāraṇe.",
  "tika-abh01t:308_2": "Samānādhikaraṇabhāvo dvinnaṃ bahūnaṃ vā padānaṃ ekasmiṃ atthe pavatti.",
  "tika-abh01t:309_0": "13.",
  "tika-abh01t:309_1": "Ārambhati cāti āpajjati ca.",
  "tika-abh01t:309_2": "Uddhaṃ yamanaṃ uyyāmo.",
  "tika-abh01t:309_3": "Dhuranti nipphādetuṃ āraddhaṃ kusalaṃ,",
  "tika-abh01t:309_4": "paṭiññaṃ vā.",
  "tika-abh01t:310_0": "14. Tiṇṇanti buddhādīnaṃ. Citte ārammaṇassa upaṭṭhānaṃ jotanañca satiyevāti tassā etaṃ lakkhaṇaṃ.",
  "tika-abh01t:311_0": "16. Pāsāṇasakkharavālikādirahitā bhūmi saṇhāti “saṇhaṭṭhenā”ti vuttaṃ.",
  "tika-abh01t:312_0": "19.",
  "tika-abh01t:312_1": "Ayantīti ekakammanibbattamanussādisantatiavicchedavasena pavattanti.",
  "tika-abh01t:312_2": "Kusalākusalesupi hi jīvitaṃ indriyapaccayabhāvena sampayutte pavattayamānameva tadavicchedassa paccayo hoti.",
  "tika-abh01t:313_0": "30.",
  "tika-abh01t:313_1": "Yaṃ hirīyatīti hirīyati-",
  "tika-abh01t:313_2": "saddena vutto bhāvo yaṃ-",
  "tika-abh01t:313_3": "saddena vuccatīti yanti bhāvanapuṃsakaṃ vā etaṃ daṭṭhabbaṃ.",
  "tika-abh01t:313_4": "Hiriyitabbenāti ca hetuatthe karaṇavacanaṃ yujjati.",
  "tika-abh01t:314_0": "32. Alubbhanakavasenāti ettha alubbhanameva alubbhanakanti bhāvaniddeso daṭṭhabbo.",
  "tika-abh01t:315_0": "33.",
  "tika-abh01t:315_1": "Abyāpajjoti byāpādena dukkhena domanassasaṅkhātena dosena viya na byāpādetabbotipi attho yujjati.",
  "tika-abh01t:316_0": "42- 43.",
  "tika-abh01t:316_1": "Thinamiddhādipaṭipakkhabhāvena kusaladhamme aniccādimanasikāre ca sīghaṃ sīghaṃ parivattanasamatthatā lahupariṇāmatā,",
  "tika-abh01t:316_2": "avijjānīvaraṇānañhi taṇhāsaṃyojanānaṃ sattānaṃ akusalappavatti pakatibhūtāti na tattha lahupariṇāmatāya attho.",
  "tika-abh01t:316_3": "Tesañca bhāvo garutāyevāti tabbidhurasabhāvānaṃ lahutā daṭṭhabbā.",
  "tika-abh01t:316_4": "Sā hi pavattamānā sīghaṃ bhavaṅgavuṭṭhānassa paccayo hoti.",
  "tika-abh01t:317_0": "44- 45.",
  "tika-abh01t:317_1": "Ye ca dhammā mohasampayuttā viya avipannalahutā,",
  "tika-abh01t:317_2": "tesañca kusalakaraṇe appaṭighāto mudutā.",
  "tika-abh01t:317_3": "Appaṭighātena mudutādirūpasadisatāya arūpadhammānampi mudutā maddavatātiādi vuttaṃ.",
  "tika-abh01t:318_0": "46- 47.",
  "tika-abh01t:318_1": "Sinehavasena kilinnaṃ atimudukaṃ cittaṃ akammaññaṃ hoti vilīnaṃ viya suvaṇṇaṃ,",
  "tika-abh01t:318_2": "mānādivasena atithaddhañca atāpitaṃ viya suvaṇṇaṃ,",
  "tika-abh01t:318_3": "yaṃ panānurūpamudutāyuttaṃ,",
  "tika-abh01t:318_4": "taṃ kammaññaṃ hoti yuttamaddavaṃ viya suvaṇṇaṃ.",
  "tika-abh01t:318_5": "Tasseva mudukassa yo kammaññākāro,",
  "tika-abh01t:318_6": "sā kammaññatāti mudutāvisiṭṭhā kammaññatā veditabbā.",
  "tika-abh01t:319_0": "50- 51.",
  "tika-abh01t:319_1": "Paccosakkanabhāvena pavattaṃ akusalameva paccosakkanaṃ.",
  "tika-abh01t:319_2": "Ekavīsati anesanā nāma vejjakammaṃ karoti,",
  "tika-abh01t:319_3": "dūtakammaṃ karoti,",
  "tika-abh01t:319_4": "pahiṇakammaṃ karoti,",
  "tika-abh01t:319_5": "gaṇḍaṃ phāleti,",
  "tika-abh01t:319_6": "arumakkhanaṃ deti,",
  "tika-abh01t:319_7": "uddhaṃvirecanaṃ deti,",
  "tika-abh01t:319_8": "adhovirecanaṃ deti,",
  "tika-abh01t:319_9": "natthutelaṃ pacati,",
  "tika-abh01t:319_10": "cakkhutelaṃ pacati,",
  "tika-abh01t:319_11": "veḷudānaṃ deti,",
  "tika-abh01t:319_12": "paṇṇadānaṃ deti,",
  "tika-abh01t:319_13": "pupphadānaṃ deti,",
  "tika-abh01t:319_14": "phaladānaṃ deti,",
  "tika-abh01t:319_15": "sinānadānaṃ deti,",
  "tika-abh01t:319_16": "dantakaṭṭhadānaṃ deti,",
  "tika-abh01t:319_17": "mukhodakadānaṃ deti,",
  "tika-abh01t:319_18": "cuṇṇadānaṃ deti,",
  "tika-abh01t:319_19": "mattikādānaṃ deti,",
  "tika-abh01t:319_20": "cāṭukakammaṃ karoti,",
  "tika-abh01t:319_21": "muggasūpiyaṃ,",
  "tika-abh01t:319_22": "pāribhaṭyaṃ,",
  "tika-abh01t:319_23": "jaṅghapesaniyaṃ dvāvīsatimaṃ dūtakammena sadisaṃ,",
  "tika-abh01t:319_24": "tasmā ekavīsati.",
  "tika-abh01t:319_25": "Cha agocarā vesiyāgocaro, vidhavā,",
  "tika-abh01t:319_26": "thullakumārī, paṇḍaka, pānāgāra,",
  "tika-abh01t:319_27": "bhikkhunīagocaroti.",
  "tika-abh01t:319_28": "Saṅkhepatoti sarūpena anuddiṭṭhattā “tattha katamo chando”tiādi na sakkā vattunti “yo chando chandikatā”tiādiniddesaṃ",
  "tika-abh01t:319_29": "saṅkhipitvā “ye vā panā”ti niddeso katoti attho.",
  "tika-abh01t:320_0": "Niddesavārakathāvaṇṇanā niṭṭhitā.",
  "tika-abh01t:321_0": "Koṭṭhāsavāravaṇṇanā",
  "tika-abh01t:322_0": "58- 120.",
  "tika-abh01t:322_1": "Niddesavāre pucchādīnaṃ paccekaṃ anekattepi pucchādibhāvena ekattaṃ upanetvā catuparicchedatā vuttā.",
  "tika-abh01t:322_2": "Cattāro dveti evamādikaṃ saṅkhipitvā saha vā gahaṇaṃ saṅgaho.",
  "tika-abh01t:322_3": "Ṭhapetvā yevāpanaketi saṅgahetabbe sandhāya vuttaṃ.",
  "tika-abh01t:322_4": "Te hi visuṃ visuṃ uddiṭṭhattā niddiṭṭhattā ca vippakiṇṇāti saṅgahetabbā honti,",
  "tika-abh01t:322_5": "na yevāpanakā saṅgahagamaneneva tathā avippakiṇṇattā.",
  "tika-abh01t:322_6": "Yasmā pana saṅkhārakkhandhapariyāpannā honti,",
  "tika-abh01t:322_7": "tasmā taṃniddese akhandhabhāvanivāraṇatthaṃ yevāpanātveva vuttāti na yevāpanakā ṭhapetabbāti.",
  "tika-abh01t:322_8": "Paccayasaṅkhātenāti āhārapaccayasaṅkhātenāti vuttaṃ hoti.",
  "tika-abh01t:322_9": "Atha vā “hetu paccayo”ti etesu dvīsu janako hetu upatthambhako paccayoti evaṃ visesavantesu paccayasaṅkhātena.",
  "tika-abh01t:322_10": "Yathā hi kabaḷīkārāhāro ojaṭṭhamakarūpāharaṇena rūpakāyaṃ upatthambheti,",
  "tika-abh01t:322_11": "evamimepi vedanādiāharaṇena nāmakāyanti.",
  "tika-abh01t:322_12": "Tathā ca hontīti sādhāraṇe sahajātādipaccaye sandhāyāha.",
  "tika-abh01t:322_13": "Aññathā cāti aññena ca ekenākārena paccayā hontiyevāti āhārāti vuccantīti attho.",
  "tika-abh01t:322_14": "Tasmā āharaṇakiccarahitānaṃ hetuadhipatiādīnaṃ natthi āhārabhāvappasaṅgo.",
  "tika-abh01t:322_15": "Tisso ca vedanā āharatītiādi yathāsambhavavasena vuttaṃ,",
  "tika-abh01t:322_16": "na imasmiṃyeva citte phassādivasena.",
  "tika-abh01t:322_17": "Tayo ca bhaveti kāmādibhavabhūtaṃ viññāṇaṃ visesena,",
  "tika-abh01t:322_18": "avisesena ca pañcupādānakkhandhe.",
  "tika-abh01t:323_0": "Ārammaṇaṃ upagantvā nijjhāyanaṃ cintanaṃ upanijjhāyanaṃ.",
  "tika-abh01t:323_1": "Hetvaṭṭhenāti upāyatthena,",
  "tika-abh01t:323_2": "na mūlatthena.",
  "tika-abh01t:323_3": "Pubbabhāge gato paṭipanno nānākkhaṇiko aṭṭhaṅgiko maggo lokuttarakkhaṇeva saha pavatto yathāgatamaggoti vutto.",
  "tika-abh01t:323_4": "Vipassanākkhaṇato pubbeva kāyakammādīnaṃ suparisuddhatāya aṭṭhaṅgikamaggupanissayassa “ariyo aṭṭhaṅgiko",
  "tika-abh01t:323_5": "maggo bhāvanāpāripūriṃ gacchatī”ti evaṃ vuttena pariyāyena pubbabhāgamaggassa aṭṭhaṅgikatā yathāgatavacanena dīpitā,",
  "tika-abh01t:323_6": "na ekakkhaṇe aṭṭhannaṃ aṅgānaṃ sabbhāvāti evamassapi pariyāyadesanatā veditabbā.",
  "tika-abh01t:323_7": "Vijānanameva cittavicittatāti “cittavicittaṭṭhena ekova dhammo viññāṇakkhandho”ti āha.",
  "tika-abh01t:323_8": "Cattāro khandhā hontītiādīsu vedanākkhandhādīnaṃ saṅgahe katepi puna “eko vedanākkhandho hotī”tiādivacanaṃ",
  "tika-abh01t:323_9": "na aneke vedanākkhandhādayo jātiniddesena idha vuttāti dassanatthaṃ.",
  "tika-abh01t:323_10": "Indriyesu ca ekassa jātiniddesabhāve paṭikkhitte aññesaṃ indriyānaṃ āhārādīnañca tappaṭikkhepo kato hotīti",
  "tika-abh01t:323_11": "pubbaṅgamassa manindriyasseva katoti daṭṭhabbo.",
  "tika-abh01t:324_0": "Koṭṭhāsavāravaṇṇanā niṭṭhitā.",
  "tika-abh01t:325_0": "Suññatavāravaṇṇanā",
  "tika-abh01t:326_0": "121-145. Etthāti etasmiṃ yathāvutte samaye, etesu vā dhammesu. Bhāvoti satto, yo koci vā attho.",
  "tika-abh01t:327_0": "Dutiyacittādivaṇṇanā",
  "tika-abh01t:328_0": "146.",
  "tika-abh01t:328_1": "Sappayogenāti līnassa cittassa ussāhanapayogasahitena.",
  "tika-abh01t:328_2": "Saupāyenāti kusalassa karaṇākaraṇesu ādīnavānisaṃsapaccavekkhaṇaṃ parehi ussāhananti evamādiupāyasahitena.",
  "tika-abh01t:329_0": "156-159. Mahāaṭṭhakathāyaṃ anuññātā nātisamāhitāya bhāvanāyāti yevāpanakehipi nibbisesataṃ dasseti.",
  "tika-abh01t:330_0": "Puññakiriyavatthādikathāvaṇṇanā",
  "tika-abh01t:331_0": "Apaciti eva apacitisahagataṃ puññakiriyāvatthu yathā “nandirāgasahagatā”ti.",
  "tika-abh01t:331_1": "Apaciti vā cetanāsampayuttakadhammā kāyavacīkiriyā vā,",
  "tika-abh01t:331_2": "taṃsahitā cetanā apacitisahagataṃ.",
  "tika-abh01t:331_3": "Hitapharaṇenāti desake mettāpharaṇena,",
  "tika-abh01t:331_4": "“evaṃ me hitaṃ bhavissatī”ti pavattena hitacittena vā.",
  "tika-abh01t:331_5": "Kammassakatāñāṇaṃ diṭṭhijukammaṃ.",
  "tika-abh01t:331_6": "Niyamalakkhaṇanti mahapphalatāniyamassa lakkhaṇaṃ.",
  "tika-abh01t:331_7": "Sīlamaye saṅgahaṃ gacchanti cārittavasena.",
  "tika-abh01t:331_8": "Anavajjavatthuṃ pariccajanto viya abbhanumodamānopi parassa sampattiyā modatīti abbhanumodanā dānamaye saṅgahitā.",
  "tika-abh01t:331_9": "Bhāventopīti asamattabhāvanaṃ sandhāyāha.",
  "tika-abh01t:331_10": "Samattā hi appanā hotīti.",
  "tika-abh01t:331_11": "Aṭṭheva koṭṭhāse katvāti ekassa sattassa ekasmiṃ khaṇe uppannamekaṃ paṭhamacittaṃ dassetvā aññāni tādisāni",
  "tika-abh01t:331_12": "adassentena sabbāni tāni sarikkhaṭṭhena ekīkatāni honti,",
  "tika-abh01t:331_13": "tathā sesānipīti evaṃ aṭṭha katvā.",
  "tika-abh01t:332_0": "Kāmāvacarakusalavaṇṇanā niṭṭhitā.",
  "tika-abh01t:333_0": "Rūpāvacarakusalaṃ",
  "tika-abh01t:334_0": "Catukkanayo",
  "tika-abh01t:335_0": "Paṭhamajjhānakathāvaṇṇanā",
  "tika-abh01t:336_0": "160.",
  "tika-abh01t:336_1": "Uttarapadalopaṃ katvā rūpabhavo rūpanti vutto.",
  "tika-abh01t:336_2": "Jhānassa amaggabhāvepi sati maggavacanaṃ aññamaggabhāvanivāraṇatthanti imasmiṃ atthe maggaggahaṇassa payojanaṃ vuttaṃ,",
  "tika-abh01t:336_3": "na sabbassa kusalajjhānassa maggabhāvoti.",
  "tika-abh01t:336_4": "Tattha maggassa bhāvanāya samayavavatthānassa katattā amaggabhāvanāsamaye pavattānaṃ phassādīnaṃ kusalabhāvo na dassito siyā,",
  "tika-abh01t:336_5": "tasmā sabbassa maggabhāvo dassetabboti.",
  "tika-abh01t:336_6": "Ito añño maggo natthīti evaṃ aññabhūmikavidhuro sati paccayantare rūpūpapattijanakasabhāvo vipākadhammasabhāvo",
  "tika-abh01t:336_7": "viya vipākadhammavasena sabbasamāno maggasaddena vuttoti dassetīti veditabbaṃ.",
  "tika-abh01t:336_8": "Kusalaṃ dānanti alobho daṭṭhabbo.",
  "tika-abh01t:336_9": "Atha vā cetanā dānaṃ,",
  "tika-abh01t:336_10": "taṃ vajjetvā itare dve cetanāsampayuttakāti vuttā.",
  "tika-abh01t:336_11": "Vaṭṭantīti maggabhāvato jhānavacanena saṅgahetvā maggoti vattuṃ vaṭṭantīti attho.",
  "tika-abh01t:336_12": "Okappanāti saddahanā.",
  "tika-abh01t:336_13": "Aññattha diṭṭhaṃ atthaṃ pariccajitvā “janeti vaḍḍhetī”ti ayamattho kasmā vuttoti nirupasaggassa aññattha",
  "tika-abh01t:336_14": "evamatthasseva diṭṭhattāti imamatthaṃ vibhāvetuṃ “puna caparaṃ udāyī”ti suttamāhaṭaṃ.",
  "tika-abh01t:336_15": "Kesañci ariyānaṃ ariyamaggena siddhāni aññāni ca jhānāni bhāvanāsabhāvānevāti tesupi bhāventena samayavavatthānaṃ ijjhatīti.",
  "tika-abh01t:337_0": "Nissaranti niggacchanti etena,",
  "tika-abh01t:337_1": "ettha vāti nissaraṇaṃ.",
  "tika-abh01t:337_2": "Ke niggacchanti? Kāmā.",
  "tika-abh01t:337_3": "Tesaṃ kāmānaṃ nissaraṇaṃ pahānanti attho.",
  "tika-abh01t:337_4": "Evañhi “kāmāna”nti kattari sāmivacanaṃ yujjati.",
  "tika-abh01t:337_5": "Vatthukāmehipīti vatthukāmehi viviccevātipi attho yujjatīti evaṃ yujjamānatthantarasamuccayattho pi- saddo,",
  "tika-abh01t:337_6": "na kilesakāmasamuccayattho. Kasmā?",
  "tika-abh01t:337_7": "Imasmiṃ atthe kilesakāmānaṃ dutiyapadena vivekassa vuttattā.",
  "tika-abh01t:337_8": "Akusalasaddena yadipi kilesakāmā,",
  "tika-abh01t:337_9": "athāpi sabbākusalā gahitā,",
  "tika-abh01t:337_10": "sabbathā pana kilesakāmehi viveko vuttoti āha “dutiyena kilesakāmehi vivekavacanato”ti.",
  "tika-abh01t:337_11": "Kāmaguṇādhigamahetupi pāṇātipātādiasuddhappayogo hotīti tabbivekena payogasuddhi vibhāvitā.",
  "tika-abh01t:337_12": "Taṇhāsaṃkilesasodhanena āsayaposanaṃ.",
  "tika-abh01t:338_0": "Aññesampi cāti diṭṭhimānādīnaṃ phassādīnañca.",
  "tika-abh01t:338_1": "Upari vuccamānāni jhānaṅgāni uparijjhānaṅgāni,",
  "tika-abh01t:338_2": "tesaṃ attano vipaccanīkānaṃ paṭipakkhabhāvadassanatthaṃ tappaccanīkanīvaraṇavacanaṃ.",
  "tika-abh01t:338_3": "Byāpādavivekavacanena “anatthaṃ me acarī”tiādiāghātavatthubhedavisayassa dosassa mohādhikānaṃ thinamiddhādīnaṃ",
  "tika-abh01t:338_4": "vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto.",
  "tika-abh01t:338_5": "Kāmarāgabyāpādatadekaṭṭhathinamiddhādivikkhambhanakañcedaṃ sabbākusalapaṭipakkhasabhāvattā sabbakusalānaṃ",
  "tika-abh01t:338_6": "tena sabhāvena sabbākusalānaṃ pahānaṃ hontampi kāmarāgādivikkhambhanasabhāvamevāti taṃsabhāvattā avisesetvā",
  "tika-abh01t:338_7": "nīvaraṇākusalamūlādīnaṃ vikkhambhanaviveko vutto hotīti āha.",
  "tika-abh01t:339_0": "Vitakkassa kiccavisesena thirabhāvappatte paṭhamajjhānasamādhimhi paccanīkadūrībhāvakatena thirabhāvena",
  "tika-abh01t:339_1": "taṃsadisesu vitakkarahitesu dutiyajjhānādisamādhīsu ca appanāti aṭṭhakathāvohāroti vitakkassa appanāyogo vutto,",
  "tika-abh01t:339_2": "aññathā vitakkova appanāti tassa taṃsampayogo na siyāti. Attho…pe…",
  "tika-abh01t:339_3": "daṭṭhabbo jhānasamaṅgino vitakkavicārasamaṅgitādassanena jhānasseva savitakkasavicārabhāvassa vuttattā.",
  "tika-abh01t:340_0": "Vivekajaṃ pītisukhanti ettha purimasmiṃ atthe vivekajanti jhānaṃ.",
  "tika-abh01t:340_1": "Pītisukhasaddato ca atthiatthavisesavato assa,",
  "tika-abh01t:340_2": "asmiṃ vāti ettha a-",
  "tika-abh01t:340_3": "kāro vutto.",
  "tika-abh01t:340_4": "Dutiye pītisukhameva vivekajaṃ.",
  "tika-abh01t:340_5": "Vivekajaṃpītisukhanti ca aññapadatthe samāso paccattaniddesassa ca alopo kato,",
  "tika-abh01t:340_6": "lope vā sati “vivekajapītisukha”nti pāṭhoti ayaṃ viseso.",
  "tika-abh01t:340_7": "Gaṇanānupubbatāti gaṇanānupubbatāya,",
  "tika-abh01t:340_8": "gaṇanānupubbatāmattaṃ vā paṭhamanti vacananti attho.",
  "tika-abh01t:340_9": "Niccādivipallāsappahānena maggo asammohato aniccādilakkhaṇāni paṭivijjhatīti lakkhaṇūpanijjhānaṃ.",
  "tika-abh01t:340_10": "Asammosadhammaṃ nibbānaṃ aviparītalakkhaṇattā anaññathābhāvato tathalakkhaṇaṃ.",
  "tika-abh01t:341_0": "Dutiyajjhānakathāvaṇṇanā",
  "tika-abh01t:342_0": "161- 2.",
  "tika-abh01t:342_1": "Vitakkavicārānaṃ vūpasamāti etena yehi vitakkavicārehi paṭhamajjhānassa oḷārikatā,",
  "tika-abh01t:342_2": "tesaṃ samatikkamā dutiyajjhānassa samadhigamo,",
  "tika-abh01t:342_3": "na sabhāvato anoḷārikānaṃ phassādīnaṃ samatikkamāti ayamattho dīpito hoti.",
  "tika-abh01t:342_4": "Evaṃ “pītiyā ca virāgā”tiādīsu nayo.",
  "tika-abh01t:342_5": "Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamaparidīpakānīti",
  "tika-abh01t:342_6": "tesaṃ ekadesabhūtaṃ vitakkavicārasamatikkamavacanaṃ taṃdīpakanti vuttaṃ.",
  "tika-abh01t:342_7": "Atha vā vitakkavicāravūpasamavacaneneva taṃsamatikkamā dutiyādhigamadīpakena pītivirāgādivacanānaṃ pītiyādisamatikkamā",
  "tika-abh01t:342_8": "tatiyādiadhigamadīpakatā hotīti tassa taṃdīpakatā vuttā.",
  "tika-abh01t:343_0": "Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo.",
  "tika-abh01t:343_1": "Yena sampasādanena yogā jhānaṃ sampasādanaṃ,",
  "tika-abh01t:343_2": "tasmiṃ dassite “sampasādanaṃ jhāna”nti samānādhikaraṇaniddeseneva taṃyogā jhāne taṃsaddappavatti dassitāti avirodho yutto.",
  "tika-abh01t:343_3": "Ekodibhāve kathanti ekodimhi dassite “ekodibhāvaṃ jhāna”nti samānādhikaraṇaniddeseneva jhānassa ekodivaḍḍhanatā vuttā hotīti.",
  "tika-abh01t:343_4": "Ekodibhāvanti panidaṃ uddharitvā ekodissa niddeso na kattabbo siyāti ekodibhāvasaddo eva samādhimhi pavatto",
  "tika-abh01t:343_5": "sampasādanasaddo viya jhānamhi pavattatīti yuttaṃ.",
  "tika-abh01t:344_0": "Appitāti gamitā vināsaṃ.",
  "tika-abh01t:344_1": "Dutiyajjhānādiadhigamupāyadīpakena ajjhattasampasādanatāya cetaso ekodibhāvatāya ca hetudīpakena avitakkāvicārabhāvahetudīpakena",
  "tika-abh01t:344_2": "ca vitakkavicāravūpasamavacaneneva vitakkavicārābhāvo dīpitoti kiṃ puna avitakkaavicāravacanena katenāti?  Na,",
  "tika-abh01t:344_3": "adīpitattā.",
  "tika-abh01t:344_4": "Na hi vitakkavicāravūpasamavacanena vitakkavicārānaṃ appavatti vuttā hoti.",
  "tika-abh01t:344_5": "Vitakkavicāresu hi taṇhāpahānañca etesaṃ vūpasamanaṃ.",
  "tika-abh01t:344_6": "Ye ca saṅkhāresu taṇhāpahānaṃ karonti,",
  "tika-abh01t:344_7": "tesu maggesu pahīnataṇhesu phalesu ca saṅkhārappavatti hoti,",
  "tika-abh01t:344_8": "evamidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito",
  "tika-abh01t:344_9": "siyāti taṃnivāraṇatthaṃ āvajjitukāmatādiatikkamova tesaṃ vūpasamoti dassanatthañca “avitakkaṃ avicāra”nti vuttaṃ.",
  "tika-abh01t:345_0": "Tatiyajjhānakathāvaṇṇanā",
  "tika-abh01t:346_0": "163.",
  "tika-abh01t:346_1": "Parisuddhapakati khīṇāsavapakati nikkilesatā.",
  "tika-abh01t:346_2": "Upekkhānimittanti ettha līnuddhaccapakkhapātarahitaṃ majjhattaṃ vīriyaṃ “upekkhā”ti vuttaṃ,",
  "tika-abh01t:346_3": "tadeva taṃ ākāraṃ gahetvā pavattetabbassa tādisassa vīriyassa nimittabhāvato upekkhānimittaṃ.",
  "tika-abh01t:346_4": "Paṭhamajjhānappaṭilābhatthāya nīvaraṇe…pe…",
  "tika-abh01t:346_5": "nevasaññānāsaññāyatanasamāpattipaṭilābhatthāya ākiñcaññāyatanasaññaṃ paṭisaṅkhāsantiṭṭhanāpaññāsaṅkhārupekkhāsu",
  "tika-abh01t:346_6": "ñāṇanti imā aṭṭha samāpattivasena uppajjanti.",
  "tika-abh01t:346_7": "Sotāpattimaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ",
  "tika-abh01t:346_8": "jātiṃ jarāmaraṇasokaparidevadukkhadomanassaupāyāse.",
  "tika-abh01t:346_9": "Sotāpattiphalasamāpattatthāya uppādaṃ…pe…",
  "tika-abh01t:346_10": "upāyāse…pe…",
  "tika-abh01t:346_11": "arahattamaggapaṭilābhatthāya uppādaṃ…pe… upāyāse.",
  "tika-abh01t:346_12": "Arahattaphalasamāpattatthāya…pe…",
  "tika-abh01t:346_13": "suññatavihārasamāpattatthāya…pe…",
  "tika-abh01t:346_14": "animittavihārasamāpattatthāya uppādaṃ pavattaṃ āyūhanaṃ paṭisandhiṃ…pe…",
  "tika-abh01t:346_15": "paṭisaṅkhāsantiṭṭhanā paññā saṅkhārupekkhāsu ñāṇanti imā dasa vipassanāvasena uppajjanti.",
  "tika-abh01t:347_0": "Yadatthi yaṃ bhūtanti khandhapañcakaṃ,",
  "tika-abh01t:347_1": "taṃ muñcitukamyatāñāṇena pajahati.",
  "tika-abh01t:347_2": "Diṭṭhasovatthikattayassa sappalakkhaṇavicinane viya diṭṭhalakkhaṇattayassa bhūtassa saṅkhāralakkhaṇavicinane upekkhaṃ paṭilabhati.",
  "tika-abh01t:347_3": "Anābhogarasāti paṇītasukhepi tasmiṃ avanati paṭipakkhakiccāti attho.",
  "tika-abh01t:347_4": "Nāmakāyena cetasikasukhaṃ kāyikasukhahetu rūpasamuṭṭhāpanena kāyikasukhañca jhānasamaṅgī paṭisaṃvedetīti vuccati.",
  "tika-abh01t:347_5": "Phuṭattā byāpitattā.",
  "tika-abh01t:347_6": "Yathā hi udakena phuṭasarīrassa tādise nātipaccanīke vātādike phoṭṭhabbe phuṭṭhe sukhaṃ uppajjati,",
  "tika-abh01t:347_7": "evaṃ etehi phuṭasarīrassapi.",
  "tika-abh01t:348_0": "Catutthajjhānakathāvaṇṇanā",
  "tika-abh01t:349_0": "165.",
  "tika-abh01t:349_1": "Avibhūtapaccupaṭṭhānāti sukhadukkhāni viya avibhūtākārā piṭṭhipāsāṇagatamigamaggo viya tadanumātabbāvibhūtākāropaṭṭhānā.",
  "tika-abh01t:350_0": "Catukkanayavaṇṇanā niṭṭhitā.",
  "tika-abh01t:351_0": "Pañcakanayavaṇṇanā",
  "tika-abh01t:352_0": "167.",
  "tika-abh01t:352_1": "Yassā pana dhammadhātuyāti sabbaññutaññāṇassa.",
  "tika-abh01t:352_2": "Tena hi dhammānaṃ ākārabhedaṃ ñatvā tadanurūpaṃ desanaṃ niyāmetīti.",
  "tika-abh01t:352_3": "Ettha ca pañcakanaye dutiyajjhānaṃ catukkanaye dutiyajjhānapakkhikaṃ katvā vibhattaṃ “yasmiṃ…pe…",
  "tika-abh01t:352_4": "maggaṃ bhāveti avitakkaṃ vicāramattaṃ samādhijaṃ pītisukhaṃ dutiyajjhānaṃ upasampajja viharatī”ti. Kasmā?",
  "tika-abh01t:352_5": "Ekattakāyanānattasaññīsattāvāsaphalatāya dutiyajjhānena samānaphalattā paṭhamajjhānasamādhito jātattā ca.",
  "tika-abh01t:352_6": "Paṭhamajjhānameva hi kāmehi akusalehi ca vivittanti tadabhāvā na idha “vivicceva kāmehi vivicca akusalehī”ti sakkā vattuṃ,",
  "tika-abh01t:352_7": "nāpi “vivekaja”nti.",
  "tika-abh01t:352_8": "Suttantadesanāsu ca pañcakanaye dutiyatatiyajjhānāni dutiyajjhānameva bhajanti vitakkavūpasamā vicāravūpasamā avitakkattā avicārattā cāti.",
  "tika-abh01t:353_0": "Paṭipadācatukkavaṇṇanā",
  "tika-abh01t:354_0": "176- 180.",
  "tika-abh01t:354_1": "Tassa tassa jhānassa upacāranti nīvaraṇavitakkavicāranikantiyādīnaṃ vūpasamā thirabhūto kāmāvacarasamādhi.",
  "tika-abh01t:354_2": "Tadanudhammatāti tadanurūpatābhūtā,",
  "tika-abh01t:354_3": "sā pana tadassādasaṅkhātā tadassādasampayuttakkhandhasaṅkhātā vā micchāsatīti vadanti.",
  "tika-abh01t:354_4": "Avigatanikantikā taṃtaṃpariharaṇasatītipi vattuṃ vaṭṭatīti evañca katvā “satiyā vā nikantiyā vā”ti vikappo kato.",
  "tika-abh01t:354_5": "Āgamanavasenāpi ca paṭipadā hontiyevāti idaṃ kadāci dutiyādīnaṃ paṭhamādiāgamanakatapaṭipadataṃ sandhāya vuttaṃ. Api-",
  "tika-abh01t:354_6": "saddo hi anekantikataṃ dīpeti,",
  "tika-abh01t:354_7": "etassa anekantikattā eva ca pāḷiyaṃ ekekasmiṃ jhāne catasso paṭipadā cattāri ārammaṇāni soḷasakkhattukañca visuṃ visuṃ yojitaṃ.",
  "tika-abh01t:354_8": "Aññathā ekekasmiṃ paṭipadādimhi nava nava jhānāni yojetabbāni siyunti.",
  "tika-abh01t:355_0": "Ārammaṇacatukkavaṇṇanā",
  "tika-abh01t:356_0": "181. Appaguṇanti pañcahi vasitāhi avasīkataṃ.",
  "tika-abh01t:357_0": "Ārammaṇapaṭipadāmissakavaṇṇanā",
  "tika-abh01t:358_0": "186.",
  "tika-abh01t:358_1": "Heṭṭhāti soḷasakkhattukato pubbe.",
  "tika-abh01t:358_2": "Ye keci jhānaṃ uppādenti nāmāti vacanena ye katādhikārā sekkhā maggeneva uppāditajjhānā,",
  "tika-abh01t:358_3": "tesaṃ jhānāni maggapaṭibaddhatāya suddhikanavakasaṅgahitānīti veditabbāni.",
  "tika-abh01t:358_4": "Na hi te uppādenti nāmāti.",
  "tika-abh01t:359_0": "Kasiṇakathāvaṇṇanā",
  "tika-abh01t:360_0": "203.",
  "tika-abh01t:360_1": "Nirodhapādakatāvacanena āruppapādakatā ca dassitā.",
  "tika-abh01t:360_2": "Khippadassanaṃ khippābhiññatā khippanisantibhāvo.",
  "tika-abh01t:361_0": "Abhibhāyatanakathāvaṇṇanā",
  "tika-abh01t:362_0": "204.",
  "tika-abh01t:362_1": "Aññampīti kevalaṃ kasiṇāyatanasaṅkhātameva ahutvā abhibhāyatanasaṅkhātampi pavattatīti satipi abhibhāyatanānaṃ",
  "tika-abh01t:362_2": "kasiṇāyatanatte kasiṇāyatanabhāvato añño abhibhāyatanabhāvo kasiṇanimittābhibhavanakabhāvanānimittanānattatoti dasseti.",
  "tika-abh01t:362_3": "Tattha abhibhavatīti abhibhu,",
  "tika-abh01t:362_4": "parikammaṃ, ñāṇaṃ vā.",
  "tika-abh01t:362_5": "Abhibhu āyatanaṃ etassāti abhibhāyatanaṃ, jhānaṃ.",
  "tika-abh01t:362_6": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ, jhānaṃ.",
  "tika-abh01t:362_7": "Ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-abh01t:362_8": "cātipi sasampayuttaṃ jhānaṃ abhibhāyatanaṃ.",
  "tika-abh01t:362_9": "Maggappaṭibaddhatāya tadā samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ",
  "tika-abh01t:362_10": "abhibhavanākāraṃ gahetvā pavatto vuttoti daṭṭhabbo.",
  "tika-abh01t:362_11": "Āgamesu pana “ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni.",
  "tika-abh01t:362_12": "Appamāṇāni suvaṇṇadubbaṇṇāni.",
  "tika-abh01t:362_13": "Ajjhattaṃ arūpasaññī eko…pe…",
  "tika-abh01t:362_14": "parittāni suvaṇṇadubbaṇṇāni.",
  "tika-abh01t:362_15": "Appamāṇāni suvaṇṇadubbaṇṇānī”ti imesaṃ catunnaṃ abhibhāyatanānaṃ āgatattā āgamaṭṭhakathāsu “vaṇṇavasena",
  "tika-abh01t:362_16": "ābhoge vijjamānepi parittaappamāṇavaseneva imāni abhibhāyatanāni desitānī”ti vuttaṃ.",
  "tika-abh01t:362_17": "Parittaappamāṇatā hi abhibhavanassa kāraṇaṃ vaṇṇābhoge satipi asatipi.",
  "tika-abh01t:362_18": "Tattha ca vaṇṇābhogarahitāni sahitāni ca sabbāni parittāni “suvaṇṇadubbaṇṇānī”ti vuttāni,",
  "tika-abh01t:362_19": "tathā appamāṇānīti daṭṭhabbāni.",
  "tika-abh01t:362_20": "Atthi hi eso pariyāyo parittāni abhibhuyya tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyāti.",
  "tika-abh01t:362_21": "Idha pana nippariyāyadesanattā vaṇṇābhogarahitāni visuṃ vuttāni sahitāni ca.",
  "tika-abh01t:362_22": "Atthi hi ubhayattha abhibhavanavisesoti.",
  "tika-abh01t:363_0": "Tattha ca pariyāyadesanattā vimokkhānampi abhibhavanapariyāyo atthīti “ajjhattaṃ rūpasaññī”ti abhibhāyatanadvayaṃ vuttaṃ,",
  "tika-abh01t:363_1": "tatiyacatutthaabhibhāyatanesu dutiyavimokkho vaṇṇābhibhāyatanesu tatiyavimokkho ca abhibhavanappavattito saṅgahito,",
  "tika-abh01t:363_2": "idha pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni.",
  "tika-abh01t:363_3": "Sabbāni ca vimokkhakiccāni vimokkhadesanāya vuttāni,",
  "tika-abh01t:363_4": "tadetaṃ “ajjhattaṃ rūpasaññī”ti āgatassa abhibhāyatanadvayassa abhibhāyatanesu avacanato “rūpī rūpāni",
  "tika-abh01t:363_5": "passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-abh01t:364_0": "Ajjhattarūpānaṃ anabhibhavanīyatoti idaṃ katthacipi “ajjhattaṃ rūpāni passatī”ti avatvā sabbattha yaṃ vuttaṃ “bahiddhā rūpāni passatī”ti,",
  "tika-abh01t:364_1": "tassa kāraṇavacanaṃ.",
  "tika-abh01t:364_2": "Tena yaṃ aññahetukaṃ,",
  "tika-abh01t:364_3": "taṃ tena hetunā vuttaṃ.",
  "tika-abh01t:364_4": "Yaṃ pana desanāvilāsahetukaṃ ajjhattaṃ arūpasaññitāya eva idha vacanaṃ,",
  "tika-abh01t:364_5": "na tassa aññaṃ kāraṇaṃ maggitabbanti dasseti.",
  "tika-abh01t:364_6": "Ajjhattarūpānaṃ anabhibhavanīyatā ca bahiddhārūpānaṃ viya avibhūtattā,",
  "tika-abh01t:364_7": "desanāvilāso ca yathāvuttavavatthānavasena veditabbo.",
  "tika-abh01t:364_8": "Suvaṇṇadubbaṇṇānīti eteneva siddhattā nīlādiabhibhāyatanāni na vattabbānīti ce? Na,",
  "tika-abh01t:364_9": "nīlādīsu katādhikārānaṃ nīlādibhāvasseva abhibhavanakāraṇattā.",
  "tika-abh01t:364_10": "Na hi tesaṃ parisuddhāparisuddhavaṇṇaparittatā tadappamāṇatā vā abhibhavanakāraṇaṃ,",
  "tika-abh01t:364_11": "atha kho nīlādibhāvo evāti.",
  "tika-abh01t:365_0": "Abhibhāyatanakathāvaṇṇanā niṭṭhitā.",
  "tika-abh01t:366_0": "Vimokkhakathāvaṇṇanā",
  "tika-abh01t:367_0": "248.",
  "tika-abh01t:367_1": "Rūpīti yenāyaṃ sasantatipariyāpannena rūpena samannāgato,",
  "tika-abh01t:367_2": "taṃ yassa jhānassa hetubhāvena visiṭṭhaṃ rūpaṃ hoti.",
  "tika-abh01t:367_3": "Yena visiṭṭhena rūpīti vucceyya,",
  "tika-abh01t:367_4": "tadeva sasantatipariyāpannarūpanimittaṃ jhānamiva paramatthato rūpībhāvasādhakanti daṭṭhabbaṃ.",
  "tika-abh01t:367_5": "Kasiṇadesanā jhānānameva kasiṇabhāvena pavattā abhidhamme,",
  "tika-abh01t:367_6": "sutte pana ārammaṇānanti “abhidhammavasenā”ti vuttaṃ.",
  "tika-abh01t:368_0": "Vimokkhakathāvaṇṇanā niṭṭhitā.",
  "tika-abh01t:369_0": "Brahmavihārakathāvaṇṇanā",
  "tika-abh01t:370_0": "251.",
  "tika-abh01t:370_1": "Somanassadomanassarahitaṃ aññāṇameva aññāṇupekkhā.",
  "tika-abh01t:370_2": "Kilesodhīnaṃ maggodhīhi ajitattā anodhijinassa.",
  "tika-abh01t:370_3": "Sattamabhavādito uddhaṃ pavattavipākassa ajitattā avipākajinassa.",
  "tika-abh01t:370_4": "Niddosabhāvenāti nippaṭighabhāvena.",
  "tika-abh01t:370_5": "Ekassapi sattassa appaṭibhāganimittattā paricchedaggahaṇaṃ natthi,",
  "tika-abh01t:370_6": "na ca sammutisaccavasena pavattaṃ sattaggahaṇaṃ paricchinnarūpādiggahaṇaṃ hotīti appanāppattiyāpi aparāmāsasattaggahaṇamuddhabhūtānaṃ",
  "tika-abh01t:370_7": "mettādīnaṃ ekasattārammaṇānampi appamāṇagocaratā vuttāti veditabbā.",
  "tika-abh01t:371_0": "Brahmavihārakathāvaṇṇanā niṭṭhitā.",
  "tika-abh01t:372_0": "Asubhakathāvaṇṇanā",
  "tika-abh01t:373_0": "263.",
  "tika-abh01t:373_1": "Uddhaṃ dhumātattā uddhumātaṃ.",
  "tika-abh01t:373_2": "Setarattehi paribhinnaṃ vimissitaṃ nīlaṃ vinīlaṃ,",
  "tika-abh01t:373_3": "purimavaṇṇavipariṇāmabhūtaṃ vā nīlaṃ vinīlaṃ.",
  "tika-abh01t:373_4": "Saṅghāṭo aṅgānaṃ susambaddhatā.",
  "tika-abh01t:373_5": "Ārammaṇassa dubbalatā paṭipakkhabhāvena cittaṃ ṭhapetuṃ asamatthatā.",
  "tika-abh01t:373_6": "Attani ānisaṃsadassananīvaraṇarogavūpasamānaṃ yathākkamaṃ pupphachaḍḍakavamanavirecanaupamā yojetabbā.",
  "tika-abh01t:373_7": "Paṭikūlamanasikārasāmaññena asubhehi kesādīhi paṭikūlajjhānassa gahaṇaṃ sivathikāvaṇṇajjhānassa ca.",
  "tika-abh01t:373_8": "Tampi hi paṭikūlamanasikāravaseneva uppajjatīti,",
  "tika-abh01t:373_9": "sivathikappakārāni vā sivathikāvaṇṇāni.",
  "tika-abh01t:374_0": "Asubhakathāvaṇṇanā niṭṭhitā.",
  "tika-abh01t:375_0": "Rūpāvacarakusalakathāvaṇṇanā niṭṭhitā.",
  "tika-abh01t:376_0": "Arūpāvacarakusalakathāvaṇṇanā",
  "tika-abh01t:377_0": "265.",
  "tika-abh01t:377_1": "Sabbākārenāti evaṃ rūpanimittaṃ daṇḍādānasambhavadassanādinā sabbena rūparūpanimittesu tadārammaṇajjhānesu dosadassanākārena,",
  "tika-abh01t:377_2": "rūpādīsu nikantippahānaanāvajjitukāmatādinā vā.",
  "tika-abh01t:377_3": "Virāgāti jigucchanā.",
  "tika-abh01t:377_4": "Āneñjābhisaṅkhāravacanādīhi āneñjatā “santā ime cunda ariyassa vinaye vimokkhā”tiādinā santavimokkhatā ca vuttā.",
  "tika-abh01t:377_5": "Dosadassanapaṭipakkhabhāvanāvasena paṭighasaññānaṃ suppahīnattā mahatāpi saddena arūpasamāpattito na vuṭṭhāti.",
  "tika-abh01t:377_6": "Tathā pana na suppahīnattā sabbarūpasamāpattito vuṭṭhānaṃ siyā,",
  "tika-abh01t:377_7": "paṭhamajjhānaṃ pana appakampi saddaṃ na sahatīti taṃ samāpannassa saddo kaṇṭakoti vuttaṃ.",
  "tika-abh01t:378_0": "Āruppabhāvanāya abhāve cutito uddhaṃ uppattirahānaṃ rūpasaññāpaṭighasaññānaṃ yāva attano vipākappavatti,",
  "tika-abh01t:378_1": "tāva anuppattidhammatāpādanena samatikkamo atthaṅgamo ca vutto.",
  "tika-abh01t:378_2": "Nānattasaññāsu pana yā tasmiṃ bhave na uppajjanti,",
  "tika-abh01t:378_3": "tā anokāsatāya na uppajjanti,",
  "tika-abh01t:378_4": "na āruppabhāvanāya nivāritattā.",
  "tika-abh01t:378_5": "Anivāritattā ca kāci uppajjanti.",
  "tika-abh01t:378_6": "Tasmā tāsaṃ amanasikāro anāvajjanaṃ apaccavekkhaṇaṃ,",
  "tika-abh01t:378_7": "javanapaṭipādakena vā bhavaṅgamanassa antare akaraṇaṃ appavesanaṃ vuttaṃ,",
  "tika-abh01t:378_8": "tena ca nānattasaññāmanasikārahetūnaṃ rūpānaṃ samatikkamā samādhissa thirabhāvaṃ dasseti.",
  "tika-abh01t:378_9": "Rūpasamatikkamābhāveneva hi rūpasamāpattīsu “nānattasaññānaṃ amanasikārā”ti ekassa avacananti.",
  "tika-abh01t:378_10": "Ko ānisaṃso,",
  "tika-abh01t:378_11": "na hi sabbassādavatthurahite ākāse pavattitasaññāya ānisaṃso dissatīti vuttaṃ hoti.",
  "tika-abh01t:378_12": "Rūpasaññāsamatikkamanādikaṃ vacanaṃ ānisaṃsassa pakāsanaṃ, na attho.",
  "tika-abh01t:379_0": "Aññatthāti suttesu.",
  "tika-abh01t:379_1": "Tattha hi parittakasiṇugghāṭanepi rūpavivekamattaggahaṇena paricchedassa aggahaṇato anantapharaṇatā ca vuttā,",
  "tika-abh01t:379_2": "idha pana anantapharaṇatāsabbhāvepi ugghāṭitakasiṇavasena parittānantatā hotīti dassanatthaṃ “ananto ākāso”ti na vuttanti adhippāyo.",
  "tika-abh01t:379_3": "Samayavavatthāpanajhānavisesanenevettha attho,",
  "tika-abh01t:379_4": "na paṭipattiyāti tadavacanaṃ.",
  "tika-abh01t:380_0": "266.",
  "tika-abh01t:380_1": "Paṭhamāruppaviññāṇaṃ attano pharaṇākāreneva anantanti manasikātabbattā “ananta”nti vuttaṃ.",
  "tika-abh01t:380_2": "Ugghāṭabhāvo ugghāṭimaṃ.",
  "tika-abh01t:381_0": "267. Akiñcananti viññāṇassa kiñci pakāraṃ aggahetvā sabbena sabbaṃ vibhāvanaṃ āha.",
  "tika-abh01t:382_0": "268.",
  "tika-abh01t:382_1": "Yāyāti saṅkhārāvasesasaññāya.",
  "tika-abh01t:382_2": "Taṃ tāva paṭipattiṃ.",
  "tika-abh01t:382_3": "Āvajjissāmītiādinā tanninnāvajjanādipavattiyā abhāvaṃ dasseti,",
  "tika-abh01t:382_4": "na tadatikkamanatthāya āvajjanabhāvanāpavattiyā.",
  "tika-abh01t:382_5": "Nāsaññāti saññābhāvo ca etissā atthīti attho.",
  "tika-abh01t:382_6": "Samūhagahaṇavasena pavattaṃ kalāpasammasanaṃ.",
  "tika-abh01t:382_7": "Phassādiekekadhammagahaṇavasena pavattā anupadadhammavipassanā.",
  "tika-abh01t:383_0": "Ākāse pavattitaviññāṇātikkamato tatiyā.",
  "tika-abh01t:383_1": "Tadatikkamato hi tasseva vibhāvanaṃ hoti.",
  "tika-abh01t:383_2": "Dutiyāruppaviññāṇavibhāvane hi tadeva atikkantaṃ siyā,",
  "tika-abh01t:383_3": "na tassa ārammaṇaṃ,",
  "tika-abh01t:383_4": "na cārammaṇe dosaṃ disvā anārammaṇassa vibhāvanātikkamo yujjati.",
  "tika-abh01t:383_5": "Pāḷiyañca “viññāṇañcāyatanasamāpattiṃ sato samāpajjitvā tato vuṭṭhahitvā taññeva viññāṇaṃ abhāvetī”ti ttaṃ,",
  "tika-abh01t:383_6": "na vuttaṃ “taññeva viññāṇañcāyatanaṃ abhāvetī”ti,",
  "tika-abh01t:383_7": "“taññeva abhāvetī”ti vā.",
  "tika-abh01t:383_8": "“Anantaṃ viññāṇanti viññāṇañcāyatanaṃ upasampajjā”ti ettha pana dvayaṃ vuttaṃ ārammaṇañca viññāṇaṃ viññāṇañcāyatanañca.",
  "tika-abh01t:383_9": "Tasmiṃ dvaye yena kenaci yato vā vuṭṭhito,",
  "tika-abh01t:383_10": "teneva paṭṭhānaniddiṭṭhena taṃsaddassa sambandhe āpanne viññāṇañcāyatanassa nivattanatthaṃ viññāṇavacanaṃ,",
  "tika-abh01t:383_11": "tasmā paṭhamāruppaviññāṇasseva abhāvanātikkamo vutto.",
  "tika-abh01t:383_12": "Tannissitanti tena nissitaṃ.",
  "tika-abh01t:383_13": "Taṃ maṇḍapalaggaṃ anissāya tena vinābhūte vivitte bahi okāse ṭhānaṃ viya ākāsalaggaviññāṇassa viveke tadapagame tatiyāruppassa ṭhānaṃ.",
  "tika-abh01t:384_0": "Arūpāvacarakusalakathāvaṇṇanā niṭṭhitā.",
  "tika-abh01t:385_0": "Tebhūmakakusalavaṇṇanā",
  "tika-abh01t:386_0": "269.",
  "tika-abh01t:386_1": "Ime tāva chandādhipateyye pañca nayāti chandādhipateyyanaye ante purimanayānaṃ taṃnayābhimukhappavattiṃ sandhāya vuttaṃ,",
  "tika-abh01t:386_2": "ayaṃ pana pakāro na pāḷianugato.",
  "tika-abh01t:386_3": "Na hi pāḷiyaṃ suddhikanayādayo vatvā vīriyādhipateyyādinayā vuttāti.",
  "tika-abh01t:386_4": "Mahāpakaraṇe sattahi mahāvārehi anulomādinayavicittehi hīnattiko vibhatto.",
  "tika-abh01t:386_5": "Tattha ca majjhimadhammekadesabhūtā ime vīsati lokiyamahānayāti katvā “tattha vibhattā”ti vuttaṃ,",
  "tika-abh01t:386_6": "na etena kamena imesaṃ nayānaṃ tattha āgatattā.",
  "tika-abh01t:387_0": "Evametesaṃ vibhattaṭṭhānaṃ dassetvā idāni etasmiṃ tebhūmakakusalakathāvasānaṭṭhāne aṭṭhārasakammadvāradassanatthaṃ “imasmiṃ pana ṭhāne”tiādimāha.",
  "tika-abh01t:387_1": "Atha vā hīnapaṇītehi vinivattetvā majjhimarāsiantogadhabhāvaṃ dassentena etesaṃ tebhūmakakusalanayānaṃ hīnattike vibhāgo kato.",
  "tika-abh01t:387_2": "“Imasmiṃ pana ṭhāne”tiādikassa yathāvuttova sambandho.",
  "tika-abh01t:387_3": "Hīnattike majjhimarāsimhi ye savipākā vaṭṭanissiteneva dānādivasena pavattitā,",
  "tika-abh01t:387_4": "te hīnāti kātabbā.",
  "tika-abh01t:387_5": "Ye vivaṭṭanissitena dānādivasena pavattitā,",
  "tika-abh01t:387_6": "te paṇītāti kātabbā.",
  "tika-abh01t:387_7": "Avipākā majjhimāti kātabbā.",
  "tika-abh01t:387_8": "Avipākattā ca tesu majjhimarāsiṃ ṭhapetvā itare dve ekantavaṭṭanissitā nava,",
  "tika-abh01t:387_9": "vivaṭṭupanissayabhūtā ca navāti aṭṭhārasa kammadvārāni,",
  "tika-abh01t:387_10": "kammāni ca tāni tassa tassa phalassa kāraṇabhāvena dvārāni cāti kammadvārāni.",
  "tika-abh01t:387_11": "Tattha tattha vā cittāni kammadvārānīti āha.",
  "tika-abh01t:387_12": "Taṃtaṃdvārāni vā kāyādīni.",
  "tika-abh01t:387_13": "Aṭṭhārasa khattiyā ca abhabbā hīnahīnattayādayo nava,",
  "tika-abh01t:387_14": "bhabbā ca paṇītapaṇītattayādayo navāti kammānurūpeneva veditabbā.",
  "tika-abh01t:387_15": "Evaṃ brāhmaṇādayo devā ca yojetabbā.",
  "tika-abh01t:387_16": "Aṭṭhacattālīsa gottacaraṇāni tesaññeva khattiyādīnaṃ bhedā.",
  "tika-abh01t:387_17": "“Kāmāvacaraṃ kusalaṃ cittaṃ uppannaṃ hoti…pe…",
  "tika-abh01t:387_18": "cittādhipateyya”nti evaṃ vutto cittassa cittādhipateyyabhāvo,",
  "tika-abh01t:387_19": "cittacetasikasamudāye samayavavatthāpako cittasaddo pavattoti “sampayuttadhammānaṃ vasena vutto”ti āha.",
  "tika-abh01t:388_0": "Tebhūmakakusalavaṇṇanā niṭṭhitā.",
  "tika-abh01t:389_0": "Lokuttarakusalavaṇṇanā",
  "tika-abh01t:390_0": "277.",
  "tika-abh01t:390_1": "Lokaṃ taratīti etena lokasamatikkamapaṭipattimāha.",
  "tika-abh01t:390_2": "Uttaratīti etena lokassantagamanaṃ phale patiṭṭhānaṃ phalaṃ.",
  "tika-abh01t:390_3": "Samatikkammātiādinā nibbānaṃ.",
  "tika-abh01t:390_4": "Samatikkammāti hi nissaritvā.",
  "tika-abh01t:390_5": "Abhibhuyyāti visaṃyuttaṃ hutvāti attho.",
  "tika-abh01t:390_6": "Tividhopi cattho maggādīsu ekekasmiṃ yojetabbo,",
  "tika-abh01t:390_7": "maggeyeva vā idha tassa adhippetattā.",
  "tika-abh01t:390_8": "Ekacittakkhaṇikanti ekamaggassa dve vāre anuppattiṃ sandhāyāha.",
  "tika-abh01t:390_9": "Aññamaññaṃ dhammānaṃ anativattanādisādhikāya paññāya vaḍḍheti.",
  "tika-abh01t:390_10": "“Niyyātīti niyyānīya”nti vattabbe ī-",
  "tika-abh01t:390_11": "kārassa rassattaṃ ya-",
  "tika-abh01t:390_12": "kārassa ca ka-",
  "tika-abh01t:390_13": "kāraṃ katvā “niyyānika”nti vuttaṃ.",
  "tika-abh01t:390_14": "Niyyāti etenāti niyyānaṃ,",
  "tika-abh01t:390_15": "niyyānameva niyyānikaṃ venayiko viya.",
  "tika-abh01t:390_16": "Ettha “neyyānika”nti vattabbe i-",
  "tika-abh01t:390_17": "kārassa e-",
  "tika-abh01t:390_18": "kārattaṃ akatvā vuttaṃ.",
  "tika-abh01t:391_0": "Phalanti cittacetasikarāsi vuccati,",
  "tika-abh01t:391_1": "taṃ aññamaññaṃ sampayuttānaṃ dhammānaṃ attano avayavabhūtānaṃ nissayo hoti.",
  "tika-abh01t:391_2": "Phalañāṇaṃ vā phalaṃ,",
  "tika-abh01t:391_3": "sammādiṭṭhiādayo aṅgāni vā.",
  "tika-abh01t:391_4": "Lokuttarabhāveti lokaṃ uttiṇṇabhāve.",
  "tika-abh01t:391_5": "Tena phalanibbānāni saṅgaṇhāti.",
  "tika-abh01t:391_6": "Tesu yaṃ bhavati phalaṃ,",
  "tika-abh01t:391_7": "taṃ “bhūmī”ti vuccati.",
  "tika-abh01t:391_8": "Yathā vā kammanibbattā kāmabhavādayo taṃsamaṅgino nissayabhāvena “bhūmī”ti vuccanti,",
  "tika-abh01t:391_9": "evaṃ maggena nibbattaṃ phalaṃ ariyasāvakassa kālena kālaṃ samāpajjitabbatāya nissayabhāvato “bhūmī”ti vuccati,",
  "tika-abh01t:391_10": "tatoyeva ariyā cirataraṃ tiṭṭhanti.",
  "tika-abh01t:391_11": "Samucchedavivekavasenāti ettha apāyagamanīyānaṃ accantasamucchedo itaresañca vijjutobhāsena viya tamassa samucchedo daṭṭhabbo.",
  "tika-abh01t:391_12": "Lokiyajjhānampi puthujjanassa ariyassa ca akatādhikārassa na vinā paṭipadāya ijjhati,",
  "tika-abh01t:391_13": "katādhikārassa pana ariyassa maggeneva samijjhanato vipākānaṃ viya kusalena tathā samiddhassa ariyamaggena",
  "tika-abh01t:391_14": "sadisatāya abhāvato atabbipākattā ca na maggapaṭipadā tassa jhānassa paṭipadāti sakkā vattunti tattha",
  "tika-abh01t:391_15": "tathā garuṃ katvā paṭipadāhi eva desanā na katā,",
  "tika-abh01t:391_16": "yathāvuttajjhānasaṅgahatthaṃ suddhikadesanāpi katā.",
  "tika-abh01t:392_0": "Idha pana kassaci vinā paṭipadāya asiddhito garuṃ katvā dassetuṃ “dukkhapaṭipada”ntiādi vuttaṃ.",
  "tika-abh01t:392_1": "Yo koci vāroti sakiṃ dvikkhattuṃ tikkhattuṃ catukkhattuṃ anekakkhattunti evamādīsu vikkhambhanavāresu yo koci.",
  "tika-abh01t:392_2": "Sakiṃ dvikkhattuñca vikkhambhanavārā sukhā paṭipadā eva,",
  "tika-abh01t:392_3": "na ca tato uddhaṃ sukhā paṭipadā hotīti tikkhattuṃ vikkhambhanavāraṃ dukkhā paṭipadāti rocesuṃ aṭṭhakathācariyā.",
  "tika-abh01t:392_4": "Tasmiṃ tathārocite tato paresu catukkhattuṃ vikkhambhanavārādīsu vattabbameva natthīti.",
  "tika-abh01t:392_5": "Rūpārūpānaṃ lakkhaṇādīhi paricchinditvā gahaṇaṃ rūpārūpapariggaho,",
  "tika-abh01t:392_6": "nāmarūpamattametaṃ,",
  "tika-abh01t:392_7": "na añño koci sattādikoti vavatthāpanaṃ nāmarūpavavatthāpanaṃ.",
  "tika-abh01t:392_8": "Pariggahitarūpārūpassa maggapātubhāvadandhatā ca nāmarūpavavatthāpanādīnaṃ kicchasiddhito siyāti na rūpārūpapariggahakicchatāya",
  "tika-abh01t:392_9": "eva dukkhapaṭipadatā vattabbāti ce? Taṃ na,",
  "tika-abh01t:392_10": "nāmarūpavavatthāpanādīnaṃ paccanīkakilesamandatāya sukhasiddhiyampi tathāsiddhavipassanāsahagatānaṃ indriyānaṃ mandatāya maggapātubhāvadandhabhāvato.",
  "tika-abh01t:393_0": "Rūpārūpaṃ pariggahetvāti akicchenapi pariggahetvā.",
  "tika-abh01t:393_1": "Kicchena pariggahite vattabbameva natthi.",
  "tika-abh01t:393_2": "Evaṃ sesesupi.",
  "tika-abh01t:393_3": "Imaṃ vāraṃ rocesunti kalāpasammasanāvasāne udayabbayānupassanāya vattamānāya uppannassa vipassanupakkilesassa",
  "tika-abh01t:393_4": "tikkhattuṃ vikkhambhanena kicchatāvāraṃ dukkhā paṭipadāti rocesuṃ etadantattā paṭipadāya.",
  "tika-abh01t:393_5": "Etassa akicchattepi purimānaṃ kicchatte dukkhapaṭipadatā vuttanayāvāti na paṭisiddhāti daṭṭhabbaṃ.",
  "tika-abh01t:393_6": "Yathāvuttaṃ vā sabbaṃ rūpārūpapariggahādikicchataṃ tikkhattuṃ vikkhambhanavāratāvasena “imaṃ vāra”nti āha.",
  "tika-abh01t:393_7": "Yassa pana sabbattha akicchatā,",
  "tika-abh01t:393_8": "tassa sukhā paṭipadā veditabbā.",
  "tika-abh01t:394_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā.",
  "tika-abh01t:394_1": "Sā siniddhabhāvato sampayuttadhamme pariggaṇhāti sammāvācāpaccayasubhāsitasotārañca janaṃ.",
  "tika-abh01t:394_2": "Kāyikakiriyākiccaṃ kattabbaṃ samuṭṭhāpeti,",
  "tika-abh01t:394_3": "sayañca samuṭṭhahanaṃ ghaṭanaṃ hotīti sammākammantasaṅkhātā viratipi samuṭṭhānasabhāvāti vuttā.",
  "tika-abh01t:394_4": "Sampayuttadhammānaṃ vā ukkhipanaṃ samuṭṭhahanaṃ kāyikakiriyāya bhārukkhipanaṃ viya,",
  "tika-abh01t:394_5": "jīvamānassa sattassa,",
  "tika-abh01t:394_6": "sampayuttadhammānaṃ vā suddhi vodānaṃ ājīvasseva vā jīvitindriyavuttiyā.",
  "tika-abh01t:395_0": "283. Maggasannissitanti paramatthamaggasabhāvattā maggāvayavabhāvena samudāyasannissitanti attho.",
  "tika-abh01t:396_0": "285.",
  "tika-abh01t:396_1": "Patiṭṭhānaṃ kilesavasena,",
  "tika-abh01t:396_2": "āyūhanaṃ abhisaṅkhāravasena.",
  "tika-abh01t:396_3": "Taṇhāvasena vā patiṭṭhānaṃ,",
  "tika-abh01t:396_4": "diṭṭhivasena āyūhanaṃ.",
  "tika-abh01t:396_5": "Bodhīti yā ayaṃ dhammasāmaggī vuccatīti yojetabbā.",
  "tika-abh01t:396_6": "Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti. Aṅga-",
  "tika-abh01t:396_7": "saddo kāraṇatthopi hotīti catusaccabodhāya saṃvattantīti bojjhaṅgā.",
  "tika-abh01t:396_8": "Bujjhantīti bodhiyo,",
  "tika-abh01t:396_9": "bodhiyo eva aṅgāti “anubujjhantīti bojjhaṅgā”ti vuttaṃ.",
  "tika-abh01t:396_10": "Vipassanādīnaṃ kāraṇānaṃ bujjhitabbānañca saccānaṃ anurūpaṃ paccakkhabhāvena paṭimukhaṃ aviparītatāya",
  "tika-abh01t:396_11": "sammā ca bujjhantīti evamatthavisesadīpakehi upasaggehi “anubujjhantī”tiādi vuttaṃ. Bodhi-",
  "tika-abh01t:396_12": "saddo hi sabbavisesayuttaṃ bujjhanaṃ sāmaññena saṅgaṇhātīti.",
  "tika-abh01t:397_0": "299. Tiṇṇanti rāgādīnaṃ. Karoti nāma kiṃ duccaritāni anuvattamānāni.",
  "tika-abh01t:398_0": "301.",
  "tika-abh01t:398_1": "Pāṇātipātādinipphāditapaccayānaṃ niccasevanaṃ dhuvapaṭisevanaṃ.",
  "tika-abh01t:398_2": "Sakiccakoti visuṃ attano kiccavā.",
  "tika-abh01t:398_3": "Na hotīti atthantarabhāvaṃ paṭikkhipati.",
  "tika-abh01t:398_4": "Paccayapaṭisevanasāmantajappanairiyāpathappavattanāni pāpicchatānibbattāni tīṇi kuhanavatthūnīti.",
  "tika-abh01t:399_0": "343.",
  "tika-abh01t:399_1": "Vuṭṭhānagāminīvipassanā saṅkhārupekkhā sānulomā,",
  "tika-abh01t:399_2": "sā suññato passantī “suññatā”ti vuccati,",
  "tika-abh01t:399_3": "dukkhato passantī taṇhāpaṇidhisosanato “appaṇihita”nti.",
  "tika-abh01t:399_4": "Sā āgamanīyaṭṭhāne maggādhigamatthaṃ āgamanapaṭipadāṭhāne ṭhatvā suññatāppaṇihitanti nāmaṃ deti.",
  "tika-abh01t:399_5": "Āgamanato nāme laddhe saguṇato ārammaṇato ca nāmaṃ siddhameva hoti,",
  "tika-abh01t:399_6": "na pana saguṇārammaṇehi nāmalābhe sabbattha āgamanato nāmaṃ siddhaṃ hotīti paripuṇṇanāmasiddhihetuttā saguṇārammaṇehi sabbesampi nāmattayayogo,",
  "tika-abh01t:399_7": "na āgamanatoti vavatthānakarattā ca nippariyāyadesanāya āgamanatova idha nāmaṃ labhati,",
  "tika-abh01t:399_8": "na itarehīti vuttaṃ.",
  "tika-abh01t:400_0": "350.",
  "tika-abh01t:400_1": "Animittavipassananti aniccānupassanaṃ.",
  "tika-abh01t:400_2": "Nimittadhammesūti samūhādighanavasena ca sakiccaparicchedatāya ca sapariggahesu khandhesu.",
  "tika-abh01t:400_3": "Animittavimokkhoti aniccānupassanamāha.",
  "tika-abh01t:400_4": "Evaṃsampadamidanti kathamidha upamāsaṃsandanaṃ hoti.",
  "tika-abh01t:400_5": "Na hi chandacittānaṃ maggasaṅkhātaadhipatibhāvābhāvo viya saddhindriyādhikassa animittavimokkhassa animittabhāvābhāvo atthi,",
  "tika-abh01t:400_6": "na ca amaggādhipatīnaṃ maggādhipatināmadānābhāvo viya animittassa animittanāmadānābhāvoti sakkā vattuṃ animittavimokkhassa ananimittatāya abhāvato.",
  "tika-abh01t:400_7": "Maggo adhipati etesanti ca maggādhipatinoti yutto tattha chandacittehi taṃsampayuttānaṃ maggādhipatibhāvābhāvo.",
  "tika-abh01t:400_8": "Idha pana maggo animittaṃ etassāti maggānimittoti ayamattho na sambhavatīti na tena amaggena maggassa animittabhāvo na yujjati,",
  "tika-abh01t:400_9": "kiṃ vā ettha sāmaññaṃ adhippetanti.",
  "tika-abh01t:400_10": "Amaggaṅgamagganāmābhāvo.",
  "tika-abh01t:400_11": "Yathā satipi adhipatibhāve chandacittānaṃ na maggādhipatīti magganāmaṃ,",
  "tika-abh01t:400_12": "na ca tehi maggassa tesaṃ amaggaṅgattā,",
  "tika-abh01t:400_13": "tathā satipi saddhāya āgamanabhāvena tassā animittanti magganāmaṃ,",
  "tika-abh01t:400_14": "na ca tāya maggassa tassā amaggaṅgattā.",
  "tika-abh01t:400_15": "Evaṃ animittavipassanāyapi animittabhāvo nippariyāyena natthīti dīpito hoti.",
  "tika-abh01t:401_0": "Nanu ca idha jhānaṃ suññatādināmena vuttaṃ,",
  "tika-abh01t:401_1": "na maggoti ce? Na,",
  "tika-abh01t:401_2": "maggasampayogato jhānassa suññatādināmakattā.",
  "tika-abh01t:401_3": "Suttantapariyāyena saguṇārammaṇehi idha abhidhammepi nāmaṃ labhatīti āhaṃsu.",
  "tika-abh01t:401_4": "Tasmā paṭikkhittā “na pana labhantī”ti.",
  "tika-abh01t:401_5": "Kiṃ kāraṇā?",
  "tika-abh01t:401_6": "Abhidhamme sarasaṃ anāmasitvā paccanīkatova nāmalābhāti adhippāyo.",
  "tika-abh01t:401_7": "Yo hi saguṇārammaṇehi nāmalābho,",
  "tika-abh01t:401_8": "so sarasappadhāno hoti.",
  "tika-abh01t:401_9": "Saraseneva ca nāmalābhe sabbamaggānaṃ suññatādibhāvoti vavatthānaṃ na siyā.",
  "tika-abh01t:401_10": "Tasmā abhidhamme satipi dvīhi nāmalābhe paccanīkato nāmavavatthānakaraṃ gahitanti saguṇārammaṇehi suññatāppaṇihitamaggā nāmaṃ na labhantīti āha.",
  "tika-abh01t:401_11": "Atha vā na pana labhantīti aññanirapekkhehi saguṇārammaṇehi na labhanti.",
  "tika-abh01t:401_12": "Kiṃ kāraṇā?",
  "tika-abh01t:401_13": "Abhidhamme sarasapaccanīkehi sahitehi nāmalābhāti attho.",
  "tika-abh01t:401_14": "Paccanīkañhi vavatthānakaraṃ anapekkhitvā kevalassa sarasassa nāmahetubhāvo abhidhamme natthi avavatthānāpattito.",
  "tika-abh01t:401_15": "Tasmā attābhinivesapaṇidhipaṭipakkhavipassanānulomā maggā satipi sarasantare paccanīkasahitena sarasena nāmaṃ labhanti.",
  "tika-abh01t:401_16": "Animittamaggassa pana vipassanā nimittapaṭipakkhā na hoti sayaṃ nimittaggahaṇato nimittaggahaṇānivāraṇāti tadanulomamaggopi na nimittassa paṭipakkho.",
  "tika-abh01t:401_17": "Yadi siyā,",
  "tika-abh01t:401_18": "nimittagatavipassanāyapi paṭipakkho siyāti.",
  "tika-abh01t:401_19": "Tasmā vijjamānopi saraso vavatthānakarapaccanīkābhāvā abhidhamme animittanti nāmadāyako na gahito.",
  "tika-abh01t:401_20": "Aniccānupassanānulomo pana maggo suddhikapaṭipadānayeyeva saṅgahitoti daṭṭhabbo.",
  "tika-abh01t:401_21": "Tasmā eva ca so nayo vuttoti.",
  "tika-abh01t:401_22": "Evanti yaṃ vakkhati “aniccato vuṭṭhahantassa maggo animitto hotī”ti,",
  "tika-abh01t:401_23": "evaṃ āharitvā aṭṭhakathācariyehi so animittamaggo dīpitoti attho.",
  "tika-abh01t:402_0": "Vuṭṭhāna…pe…",
  "tika-abh01t:402_1": "kimārammaṇāti aniccādito vuṭṭhahantassa vuṭṭhānagāminiyā lakkhaṇārammaṇatte sati saṅkhārehi vuṭṭhānaṃ na siyā,",
  "tika-abh01t:402_2": "saṅkhārārammaṇatte ca lakkhaṇapaṭivedhoti maññamāno pucchati.",
  "tika-abh01t:402_3": "“Anicca”ntiādinā saṅkhāresu pavattamānena ñāṇena lakkhaṇānipi paṭividdhāni honti tadākārasaṅkhāragahaṇatoti āha “lakkhaṇārammaṇā”ti.",
  "tika-abh01t:402_4": "Saṅkhārārammaṇā eva yathāvuttādhippāyena “lakkhaṇārammaṇā”ti vuttāti dassento “lakkhaṇaṃ nāmā”tiādimāha.",
  "tika-abh01t:402_5": "Aniccatā dukkhatā anattatāti hi visuṃ gayhamānaṃ lakkhaṇaṃ paññattigatikaṃ paramatthato avijjamānaṃ,",
  "tika-abh01t:402_6": "avijjamānattā eva parittādivasena navattabbadhammabhūtaṃ.",
  "tika-abh01t:402_7": "Tasmā visuṃ gahetabbassa lakkhaṇassa paramatthato abhāvā “aniccaṃ dukkhamanattā”ti saṅkhāre sabhāvato",
  "tika-abh01t:402_8": "sallakkhentova lakkhaṇāni sallakkheti nāmāti āha “yo pana aniccaṃ dukkhamanattāti tīṇi lakkhaṇāni sallakkhetī”ti.",
  "tika-abh01t:402_9": "Yasmā ca aniccantiādinā saṅkhārāva dissamānā,",
  "tika-abh01t:402_10": "tasmā te kaṇṭhe baddhakuṇapaṃ viya paṭinissajjanīyā honti.",
  "tika-abh01t:403_0": "Lokuttarakusalaṃ",
  "tika-abh01t:404_0": "Pakiṇṇakakathāvaṇṇanā",
  "tika-abh01t:405_0": "Tatrāti lokuttarajjhāne.",
  "tika-abh01t:405_1": "Ajjhattañcāti upaḍḍhagāthāya abhinivisitabbaṃ vuṭṭhātabbaṃ vipassanābhūmiṃ pañcadhā uddisati.",
  "tika-abh01t:405_2": "Sattaaṭṭhādīni aṅgāni sattaṭṭhaṅgānīti ādisaddassa lopo daṭṭhabbo.",
  "tika-abh01t:405_3": "Nimittanti yato vuṭṭhānaṃ,",
  "tika-abh01t:405_4": "tāni nimittapavattāni nimittavacaneneva uddisati.",
  "tika-abh01t:405_5": "Saṅkhārupekkhāñāṇameva ariyamaggassa bojjhaṅgādivisesaṃ niyameti. Kasmā?",
  "tika-abh01t:405_6": "Tato tato dutiyādipādakajjhānato uppannassa sasaṅkhārupekkhāñāṇassa pādakajjhānātikkantānaṃ aṅgānaṃ asamāpajjitukāmatāvirāgabhāvanābhāvato",
  "tika-abh01t:405_7": "itarassa ca atabbhāvato.",
  "tika-abh01t:405_8": "Tesampi vādesu…pe…",
  "tika-abh01t:405_9": "vipassanāva niyametīti veditabbā. Kasmā?",
  "tika-abh01t:405_10": "Vipassanāniyameneva hi paṭhamattheravādepi apādakapaṭhamajjhānapādakamaggā paṭhamajjhānikāva honti,",
  "tika-abh01t:405_11": "itare ca pādakajjhānavipassanāniyamehi taṃtaṃjhānikā.",
  "tika-abh01t:405_12": "Evaṃ sesavādesupi vipassanāniyamo yathāsambhavaṃ yojetabbo.",
  "tika-abh01t:406_0": "Pakiṇṇakasaṅkhāreti pādakajjhānato aññasaṅkhāre.",
  "tika-abh01t:406_1": "Tena pādakajjhānasaṅkhāresu sammasitesu vattabbameva natthīti dasseti.",
  "tika-abh01t:406_2": "Tatrāpīti dutiyattheravādepi.",
  "tika-abh01t:406_3": "Taṃtaṃjhānikatā taṃtaṃsammasitasaṅkhāravipassanāniyamehi hoti.",
  "tika-abh01t:406_4": "Tatrāpi hi vipassanā taṃtaṃvirāgāvirāgabhāvanābhāvena somanassasahagatā upekkhāsahagatā ca hutvā jhānaṅgādiniyamaṃ",
  "tika-abh01t:406_5": "maggassa karotīti evaṃ vipassanāniyamo vuttanayeneva veditabbo.",
  "tika-abh01t:407_0": "Tanti taṃtaṃjhānasadisabhavanaṃ.",
  "tika-abh01t:407_1": "Svāyamattho pādakajjhānasammasitajjhānupanissayehi vinā ajjhāsayamattena asijjhanā upanissayena vinā",
  "tika-abh01t:407_2": "saṅkappamattena sakadāgāmiphalādīnaṃ asijjhanadīpakena nandakovādena dīpetabbo.",
  "tika-abh01t:407_3": "Tattha hi sotāpannāyapi paripuṇṇasaṅkappabhāvaṃ vadantena bhagavatā yassa yassa upanissayo atthi,",
  "tika-abh01t:407_4": "tassa tasseva ajjhāsayo niyāmako,",
  "tika-abh01t:407_5": "nāññassāti tena tena paripuṇṇasaṅkappatā hoti,",
  "tika-abh01t:407_6": "na tato paraṃ saṅkappasabbhāvepi asijjhanatoti ayamattho dīpito hoti.",
  "tika-abh01t:407_7": "Evamidhāpi yassa yassa dutiyādijhānikassa maggassa yathāvutto upanissayo atthi,",
  "tika-abh01t:407_8": "tassa tasseva ajjhāsayo niyāmako,",
  "tika-abh01t:407_9": "nāññassa satipi tasmiṃ asijjhanato.",
  "tika-abh01t:407_10": "Imasmiṃ pana vāde pādakasammasitajjhānupanissayasabbhāve ajjhāsayo ekantena hoti,",
  "tika-abh01t:407_11": "taṃtaṃphalūpanissayasabbhāve taṃtaṃsaṅkappo viyāti tadabhāvābhāvato ajjhāsayo niyametīti vuttaṃ.",
  "tika-abh01t:408_0": "Yasmiṃ pana pādakajjhānaṃ natthīti catutthajjhānikavajjānaṃ pādakāni lokiyajjhānāni sandhāya vuttaṃ.",
  "tika-abh01t:408_1": "Appanāppatti ca oḷārikaṅgātikkamanupanissayābhāve pañcahi aṅgehi vinā na hotīti “somanassasahagatamaggo hotī”ti āha.",
  "tika-abh01t:408_2": "Upekkhāsahagatamaggoti etena catutthajjhānikatāpi samānā anusayasamugghāṭanasamatthassa na saṅkhārāvasesatāti dasseti.",
  "tika-abh01t:408_3": "Te ca vādā na virujjhanti ajjhāsayavasena pañcamajjhānikatāya paṭhamādijjhānikatāya ca sambhavatoti adhippāyo.",
  "tika-abh01t:408_4": "Ajjhāsayo ca sātthako hoti,",
  "tika-abh01t:408_5": "aññathā pādakasammasitajjhāneheva niyamassa siddhattā ajjhāsayo niyāmako vuccamāno niratthako siyāti.",
  "tika-abh01t:408_6": "Idha pana aṭṭhasāliniyā niyāmane ekantikaṃ vipassanāsaṅkhātaṃ atthameva uddharitvā “tesampi vādesu ayaṃ…pe…",
  "tika-abh01t:408_7": "vipassanāva niyametī”ti vadantena tayopete vāde vipassanāva niyametīti dassitaṃ.",
  "tika-abh01t:408_8": "Taṃtaṃvādānañhi vipassanāsahitānameva siddhi,",
  "tika-abh01t:408_9": "nāññathāti dassitanti.",
  "tika-abh01t:409_0": "Pavedhatīti gotrabhussa paccayo bhavituṃ na sakkotīti attho.",
  "tika-abh01t:409_1": "Yadi pañcamacittakkhaṇe javanaṃ patitaṃ nāma hoti,",
  "tika-abh01t:409_2": "kathaṃ tadā gotrabhu tadanantarañca maggo javanassa patitakkhaṇe uppajjatīti?",
  "tika-abh01t:409_3": "Apubbassa javanantarassa patitatābhāvato.",
  "tika-abh01t:409_4": "Tadeva hi javanaṃ anekakkhattuṃ pavattamānaṃ patitaṃ siyāti,",
  "tika-abh01t:409_5": "gotrabhu pana ārammaṇantare uppannaṃ apubbaṃ javanaṃ,",
  "tika-abh01t:409_6": "tathā maggo bhūmantarato cāti.",
  "tika-abh01t:409_7": "Nanu ca sattamajavanacetanāya balavatāya upapajjavedanīyabhāvo hoti ānantariyatāpīti,",
  "tika-abh01t:409_8": "tatthāyaṃ adhippāyo siyā “paṭisandhiyā anantarapaccayabhāvino vipākasantānassa anantarapaccayabhāvena",
  "tika-abh01t:409_9": "antimajavanacetanāya susaṅkhatattā sā sattamajavanacetanā upapajjavedanīyā ānantarikā ca hoti,",
  "tika-abh01t:409_10": "na apatitajavanacetanā viya balavatāyā”ti.",
  "tika-abh01t:410_0": "Puna anulomaṃ taṃ anubandheyyāti gotrabhussa hi saṅkhārārammaṇatte sati tadapi anulomamevāti purimaanulomaṃ",
  "tika-abh01t:410_1": "viya taṃ tadapi aññaṃ anulomaṃ anubandheyya,",
  "tika-abh01t:410_2": "na maggoti maggavuṭṭhānameva ca na bhaveyya attano sadisālambanassa āvajjanaṭṭhāniyassa paccayassa alābhā.",
  "tika-abh01t:410_3": "Appahīnabhāvena pañcasu upādānakkhandhesu anusayitā kilesā sā bhūmi etehi laddhāti katvā bhūmiladdhā.",
  "tika-abh01t:410_4": "Vaṭṭaṃ sinonti bandhantīti katvā vaṭṭasetū ca,",
  "tika-abh01t:410_5": "tesaṃ samugghātakaraṇantipi etadevassa lobhakkhandhādipadālanaṃ vuccati.",
  "tika-abh01t:410_6": "Tanti pavattaṃ.",
  "tika-abh01t:410_7": "Ekaṃ bhavanti anāgāmino anekakkhattuñca tattheva upapajjantassa heṭṭhā anāgamanavasena eko bhavoti gahetvā vuttaṃ.",
  "tika-abh01t:411_0": "Imassa panatthassāti yathāvuttassa upādinnakapavattato vuṭṭhānassa.",
  "tika-abh01t:411_1": "Apāyesu sattamabhavato uddhaṃ sugatiyañca vipākadāyakassa abhisaṅkhāraviññāṇassa paccayaghāto sotāpattimaggañāṇena",
  "tika-abh01t:411_2": "abhisaṅkhāraviññāṇassa nirodho daṭṭhabbo.",
  "tika-abh01t:411_3": "Dvīsu bhavesūti anāgāmimagge abhāvite sakadāgāmissa kāmadhātuyaṃ ye dve bhavā uppajjeyyuṃ,",
  "tika-abh01t:411_4": "tesūti attho.",
  "tika-abh01t:411_5": "Calatīti etena calanasabhāvameva dasseti,",
  "tika-abh01t:411_6": "na acalanābhāvaṃ,",
  "tika-abh01t:411_7": "tasmā acalanaṃ dassetvā puna calanaṃ dassetuṃ “tathāgatassa hī”tiādimāha.",
  "tika-abh01t:411_8": "Yepi vā katthaci cattāropi magge samānapaṭipade disvā sabhāvato acalanameva gaṇheyyuṃ,",
  "tika-abh01t:411_9": "tesaṃ taṃgahaṇanivāraṇatthaṃ “calatī”ti vuttaṃ,",
  "tika-abh01t:411_10": "na calanāvadhāraṇatthanti yuttaṃ ubhayadassanaṃ.",
  "tika-abh01t:411_11": "Atha vā yadipi kesañci cattāropi maggā samānapaṭipadā,",
  "tika-abh01t:411_12": "tathāpi kilesindriyehi sijjhamānā paṭipadā tesaṃ vasena calanapakatikā evāti “calati”cceva vuttaṃ,",
  "tika-abh01t:411_13": "na “na calatī”ti.",
  "tika-abh01t:412_0": "Lokuttarakusalapakiṇṇakakathāvaṇṇanā niṭṭhitā.",
  "tika-abh01t:413_0": "Paṭhamamaggavīsatimahānayavaṇṇanā",
  "tika-abh01t:414_0": "357.",
  "tika-abh01t:414_1": "Yassa pubbabhāge “maggaṃ bhāvemī”ti ajjhāsayo pavatto,",
  "tika-abh01t:414_2": "so maggaṃ bhāveti.",
  "tika-abh01t:414_3": "Evaṃ sabbattha ajjhāsayavisesena taṃtaṃbhāvanāviseso daṭṭhabbo.",
  "tika-abh01t:415_0": "358.",
  "tika-abh01t:415_1": "Chandādhipateyyantiādīsu ekacittakkhaṇe vattamānesu dhammesu kathaṃ chandassa taṃsahajātassa adhipatibhāvo vīriyādīnañcāti?",
  "tika-abh01t:415_2": "Upanissayavasena.",
  "tika-abh01t:415_3": "Yassa hi sace chandavato kusalaṃ nipphajjati,",
  "tika-abh01t:415_4": "“ahaṃ nipphādessāmī”ti pavattamānassa kusalaṃ nipphannaṃ,",
  "tika-abh01t:415_5": "tassa taṃsahajāto chando tena purimupanissayena visiṭṭho sahajātadhamme attano vase vatteti.",
  "tika-abh01t:415_6": "Tasmiñca pavattamāne te pavattanti,",
  "tika-abh01t:415_7": "nivattamāne nivattanti,",
  "tika-abh01t:415_8": "tadanurūpabalā ca honti rājapurisā viyāti.",
  "tika-abh01t:415_9": "Evaṃ vīriyādīsu.",
  "tika-abh01t:415_10": "Sesadhammānaṃ pana katthaci vuttappakārappavattisabbhāvepi ataṃsabhāvattā adhipatibhāvo natthīti daṭṭhabbo.",
  "tika-abh01t:416_0": "Dutiyamaggavaṇṇanā",
  "tika-abh01t:417_0": "361. Ā-kārassa rassattaṃ katvā aññindriyaṃ vuttaṃ, ā-kāro ca dhammamariyādattho.",
  "tika-abh01t:418_0": "Tatiyacatutthamaggavaṇṇanā",
  "tika-abh01t:419_0": "362.",
  "tika-abh01t:419_1": "Maggaṅgāni na pūrenti akiccakattā sammādiṭṭhiyāti adhippāyo.",
  "tika-abh01t:419_2": "Mārento gacchatīti hi maggo,",
  "tika-abh01t:419_3": "na cetāya māretabbaṃ atthīti.",
  "tika-abh01t:419_4": "Mānassa diṭṭhisadisā pavatti ahamasmīti pavattamānassa diṭṭhiṭṭhāne ṭhānaṃ.",
  "tika-abh01t:419_5": "Ālokasseva pavattikālo viyāti cirappavattiṃ sandhāyāha.",
  "tika-abh01t:419_6": "Ekadesasāmaññena hi yathādhippetena upamā hotīti.",
  "tika-abh01t:419_7": "Khāre vāti kaṭṭhādīnaṃ khāracchārikāyaṃ.",
  "tika-abh01t:419_8": "Sammadditvāti kiledetvā.",
  "tika-abh01t:419_9": "Chandoti taṇhā.",
  "tika-abh01t:419_10": "Anusayoti taṇhā mānānusayo ca.",
  "tika-abh01t:419_11": "Etasmiñca sutte asamūhatassa gandhassa samugghāṭanaṃ viya asamūhatamānādisamugghātaṃ dassentena aññamaññe kilese pajahatīti dassitanti ānītaṃ,",
  "tika-abh01t:419_12": "na yathāvuttanayena upamāya vuttattāti daṭṭhabbaṃ.",
  "tika-abh01t:419_13": "Nirantaraṃ pavattamāne citte tassa saṃkilesavodānakarā sāvajjānavajjā cetasikā uppajjamānā tassaṅgabhūtā",
  "tika-abh01t:419_14": "avayavā viya hontīti “cittaṅgavasenā”ti vuttaṃ.",
  "tika-abh01t:420_0": "Lokuttarakusalavaṇṇanā niṭṭhitā.",
  "tika-abh01t:421_0": "Kusalakathāvaṇṇanā niṭṭhitā.",
  "tika-abh01t:422_0": "Akusalapadaṃ",
  "tika-abh01t:423_0": "Dhammuddesavāro",
  "tika-abh01t:424_0": "Paṭhamacittakathāvaṇṇanā",
  "tika-abh01t:425_0": "365.",
  "tika-abh01t:425_1": "Kusale vuttanayaṃ anugantvā yathānurūpaṃ veditabbatāya “vuttanayenā”ti āha.",
  "tika-abh01t:425_2": "Gantabbābhāvatoti bujjhitabbābhāvato.",
  "tika-abh01t:425_3": "Diṭṭhiyā gatamattanti diṭṭhiyā gatimattaṃ gahaṇamattaṃ.",
  "tika-abh01t:425_4": "Āsannakāraṇattā ayonisomanasikārassa visuṃ gahaṇaṃ ekantakāraṇattā ca.",
  "tika-abh01t:425_5": "Satisaṃvaroti idha sītādīhi phuṭṭhassa appamajjanaṃ khamanaṃ daṭṭhabbaṃ.",
  "tika-abh01t:425_6": "Pahānasaṃvaroti vīriyasaṃvaro.",
  "tika-abh01t:426_0": "Assādadassananti assādadiṭṭhi.",
  "tika-abh01t:426_1": "Phalaṭṭhena paccupaṭṭhānena asammāpaṭipattipaccupaṭṭhānomoho,",
  "tika-abh01t:426_2": "sammāpaṭipattipaṭipakkhabhāvaggahaṇākāro vā.",
  "tika-abh01t:426_3": "Sabbassa lobhassa abhijjhābhāve satipi visesayuttāya abhijjhāya kammapathappattāya idhuppajjamānāya lakkhaṇādiṃ",
  "tika-abh01t:426_4": "dassetuṃ “sā parasampattīna”ntiādimāha.",
  "tika-abh01t:426_5": "Attano pariṇāmanassa purecārikā taṇhābhirati abhirati.",
  "tika-abh01t:427_0": "Anupaparikkhā moho.",
  "tika-abh01t:427_1": "Mohavasena hi diṭṭhivasena vā avatthusmiṃ sānunayo adhimokkho uppajjatīti.",
  "tika-abh01t:427_2": "Asatiyacitteti ahirikādīhi ārakkharahitacitte.",
  "tika-abh01t:427_3": "Satirahitattā satipaṭipakkhattā cāti etena satirahitā satipaṭipakkhā ca akusalā khandhā eva micchāsatīti dasseti.",
  "tika-abh01t:427_4": "Te pana upanāhādippavattiyaṃ cirakatādisallakkhaṇe paṭusaññāsampayuttā daṭṭhabbā.",
  "tika-abh01t:427_5": "Sadarathādibhāvo avisesena kilesasampayogato vutto lahutādiekantapaṭipakkhānaṃ thinamiddhādīnaṃ kesañci idha abhāvā.",
  "tika-abh01t:427_6": "Avūpasamoti asannisinnasabbhāvamāha.",
  "tika-abh01t:427_7": "Anavaṭṭhānarasanti calanakiccaṃ.",
  "tika-abh01t:427_8": "Cetaso avūpasameti nipphādetabbe payojane bhummaṃ,",
  "tika-abh01t:427_9": "avūpasamapaccayabhūtaṃ ārammaṇaṃ vā “avūpasamo”ti vuttaṃ.",
  "tika-abh01t:428_0": "Dhammuddesavārakathāvaṇṇanā niṭṭhitā.",
  "tika-abh01t:429_0": "Niddesavārakathāvaṇṇanā",
  "tika-abh01t:430_0": "377.",
  "tika-abh01t:430_1": "Sahajātadhammesu akampanaṃ na kosajjesu akampanaṃ viya tappaṭipakkhabhāvato daṭṭhabbaṃ,",
  "tika-abh01t:430_2": "taṃtaṃpāpakiriyāya ussahanavasena pana thiratā tattha akampanaṃ.",
  "tika-abh01t:431_0": "381.",
  "tika-abh01t:431_1": "Diṭṭhiyā virūpaṃ phanditanti tathā tathā sassatādivasena pavattā diṭṭhi eva vuccati.",
  "tika-abh01t:431_2": "Tarantīti titthe viya pilavanti.",
  "tika-abh01t:431_3": "Vipariyesatoti vatthussa viparītato.",
  "tika-abh01t:432_0": "390.",
  "tika-abh01t:432_1": "Sabhāvapaṭicchādanavasena pakatiattādiasantagahaṇassa aniccādīnaṃ niccādivisamagahaṇassa ca saññādivipariyesassa",
  "tika-abh01t:432_2": "nissayattā “asantaṃ asamañca bujjhatī”ti vuttaṃ.",
  "tika-abh01t:433_0": "Dutiyacittavaṇṇanā",
  "tika-abh01t:434_0": "399.",
  "tika-abh01t:434_1": "Kiñcāpi…pe…",
  "tika-abh01t:434_2": "parāmasantassa uppajjatīti purimacittena avisesaṃ dasseti.",
  "tika-abh01t:434_3": "Anussāhanāvasīdanabhāvena saṃhatabhāvo thinaṃ.",
  "tika-abh01t:435_0": "Tatiyacittavaṇṇanā",
  "tika-abh01t:436_0": "400.",
  "tika-abh01t:436_1": "Idha mānena saddhiṃ pañca apaṇṇakaṅgānīti avirajjhanakaṅgāni uppattiarahaṅgāni hontīti attho daṭṭhabbo.",
  "tika-abh01t:436_2": "Mānassa aniyatattā na niyatayevāpanakāti.",
  "tika-abh01t:436_3": "Paṭṭhāne hi “saṃyojanaṃ dhammaṃ paṭicca saṃyojano dhammo uppajjati hetupaccayā”ti ettha “catukkhattuṃ",
  "tika-abh01t:436_4": "kāmarāgena tikkhattuṃ paṭighena ca māno vicikicchā bhavarāgo tayopete sakadāgāmino saṃyojanānaṃ saṃyojanehi",
  "tika-abh01t:436_5": "dasavidhā yojanā”ti dassitāya dasavidhāya yojanāya “kāmarāgasaṃyojanaṃ paṭicca mānasaṃyojanaṃ avijjāsaṃyojana”nti",
  "tika-abh01t:436_6": "vatvā “kāmarāgasaṃyojanaṃ paṭicca avijjāsaṃyojana”nti “mānasaṃyojanaṃ paṭicca bhavarāgasaṃyojanaṃ avijjāsaṃyojana”nti",
  "tika-abh01t:436_7": "ca vatvā “bhavarāgasaṃyojanaṃ paṭicca avijjāsaṃyojana”nti vuttāhi yojanāhi mānassa aniyatabhāvo pakāsito,",
  "tika-abh01t:436_8": "tathā kilesadukepi.",
  "tika-abh01t:436_9": "Idha ca vakkhati “dasavidhā saṃyojanānaṃ yojanā,",
  "tika-abh01t:436_10": "tathā dasavidhā kilesāna”nti ca.",
  "tika-abh01t:436_11": "Unnamanavaseneva sampaggaharaso,",
  "tika-abh01t:436_12": "na vīriyaṃ viya taṃtaṃkiccasādhane abbhussāhanavasena.",
  "tika-abh01t:436_13": "Omānassapi attānaṃ avaṃkatvā gahaṇaṃ sampaggahoti daṭṭhabbo.",
  "tika-abh01t:437_0": "Catutthacittavaṇṇanā",
  "tika-abh01t:438_0": "402. Pariharaṇatthaṃ vikkhittā hutvā ussāhaṃ janentā “pariharaṇatthaṃ saussāhā”ti vuttā, tesaṃ.",
  "tika-abh01t:439_0": "Navamacittavaṇṇanā",
  "tika-abh01t:440_0": "413.",
  "tika-abh01t:440_1": "Visappanaaniṭṭharūpasamuṭṭhānavasena attano pavattiākāravasena ca visappanaraso.",
  "tika-abh01t:440_2": "Doso upayogaphalesu aniṭṭhattā visasaṃsaṭṭhapūtimuttaṃ viya daṭṭhabbo.",
  "tika-abh01t:440_3": "Anabhiratirasāti evaṃpakāresu paṭikkhepena rasavacanesu taṃtaṃpaṭipakkhakiccagahaṇaṃ daṭṭhabbaṃ.",
  "tika-abh01t:440_4": "Kaṭukākāragati kaṭukañcukatā,",
  "tika-abh01t:440_5": "attasampatti āvāsādi,",
  "tika-abh01t:440_6": "parāyattatāya dāsabyaṃ viya daṭṭhabbaṃ.",
  "tika-abh01t:440_7": "Yathā hi dāsabye sati dāso parāyatto hoti,",
  "tika-abh01t:440_8": "evaṃ kukkucce sati taṃsamaṅgī.",
  "tika-abh01t:440_9": "Na hi so attano dhammatāya pavattituṃ sakkoti kusaleti.",
  "tika-abh01t:440_10": "Atha vā katākatākusalakusalānusocane āyattatāya tadubhayavasena kukkuccena taṃsamaṅgī hotīti dāsabyaṃ viya taṃ hoti.",
  "tika-abh01t:441_0": "418.",
  "tika-abh01t:441_1": "Viruddhākāroti viruddhassa puggalassa,",
  "tika-abh01t:441_2": "cittassa vā ākāro viruddhabhāvo.",
  "tika-abh01t:441_3": "Tena virujjhanaṃ virodhoti dasseti.",
  "tika-abh01t:441_4": "Vacananti etaṃ nidassanamattaṃ daṭṭhabbaṃ.",
  "tika-abh01t:441_5": "Sabbameva hi kiccaṃ etena kariyamānaṃ suropitaṃ sujanitaṃ na hotīti.",
  "tika-abh01t:441_6": "Ropasaddavacanatthameva keci vaṇṇenti.",
  "tika-abh01t:441_7": "Taṃ appamāṇanti kodhassa tathāpavattanasabhāvābhāvā aññena kenaci kāraṇena paripuṇṇatā siyāti sandhāya vuttaṃ.",
  "tika-abh01t:442_0": "Ekādasamacittavaṇṇanā",
  "tika-abh01t:443_0": "422.",
  "tika-abh01t:443_1": "Vigatā cikicchāti cikicchituṃ dukkaratāya vuttaṃ,",
  "tika-abh01t:443_2": "na sabbathā cikicchābhāvā vicikicchāyāti tadatthaṃ dasseti.",
  "tika-abh01t:444_0": "424. Nicchayābhāvā asaṇṭhahanato cetaso pavattipaccayamattatāya “pavattiṭṭhitimatta”nti vuttaṃ.",
  "tika-abh01t:445_0": "425. Ekaṃ ākāraṃ gantuṃ asamatthatāya attano āmukhaṃ sappanato osakkati.",
  "tika-abh01t:446_0": "Dvādasamacittavaṇṇanā",
  "tika-abh01t:447_0": "429.",
  "tika-abh01t:447_1": "Uddhaccaṃ attano gahitākāre eva ṭhatvā bhamatīti ekārammaṇasmiṃyeva vipphandanaṃ hoti.",
  "tika-abh01t:447_2": "Vicikicchā pana yadipi rūpādīsu ekasmiññevārammaṇe uppajjati,",
  "tika-abh01t:447_3": "tathāpi “evaṃ nu kho,",
  "tika-abh01t:447_4": "idaṃ nu kho”ti uppajjamānā “nanu kho,",
  "tika-abh01t:447_5": "aññaṃ nu kho”ti aññaṃ gahetabbākāraṃ apekkhatīti nānārammaṇe calanaṃ hoti.",
  "tika-abh01t:448_0": "“Evaṃsampadamidaṃ veditabba”nti ettāvatā imasmiṃ cittadvaye vuttapakiṇṇakaṃ dassetvā dvādasasu dassetuṃ “sabbesupī”tiādimāha.",
  "tika-abh01t:448_1": "Kusalesupi ārammaṇādhipatiṃ anuddharitvā sahajātādhipatino eva uddhaṭattā idhāpi so eva uddharitabbo",
  "tika-abh01t:448_2": "siyāti “sahajātādhipati labbhamānopi na uddhaṭo”ti vuttaṃ nārammaṇādhipatino alabbhamānattā.",
  "tika-abh01t:448_3": "Sopi hi aṭṭhasu lobhasahagatesu labbhatīti.",
  "tika-abh01t:448_4": "Sesopīti vīmaṃsato aññopi sahajātādhipati natthi,",
  "tika-abh01t:448_5": "yo uddharitabbo siyā.",
  "tika-abh01t:448_6": "Ārammaṇādhipatimhi vattabbameva natthi.",
  "tika-abh01t:448_7": "Kañci dhammanti chandādīsu ekampi sahajātaṃ.",
  "tika-abh01t:448_8": "Kusalattike tāva paṭiccavārādīsu “na hetupaccayā adhipatipaccayā”ti ekassapi pañhassa anuddhaṭattā paṭṭhāne paṭisiddhatā veditabbā.",
  "tika-abh01t:448_9": "Aññathā hi “akusalaṃ dhammaṃ paṭicca akusalo dhammo uppajjati na hetupaccayā adhipatipaccayā”ti etassa vasena “eka”nti vattabbaṃ siyā.",
  "tika-abh01t:449_0": "Dassanena pahātabbābhāvatoti dassanena pahātabbassa abhāvato,",
  "tika-abh01t:449_1": "dassanena pahātabbesu vā abhāvato.",
  "tika-abh01t:449_2": "Etena paṭisandhianākaḍḍhanato dassanena pahātabbesu anāgamananti tattha anāgamanena paṭisandhianākaḍḍhanaṃ sādheti.",
  "tika-abh01t:449_3": "Anākaḍḍhanato anāgamanaṃ pana sādhetuṃ “tesu hī”tiādimāha.",
  "tika-abh01t:449_4": "Ettheva paṭisandhidānaṃ bhaveyya.",
  "tika-abh01t:449_5": "Tathā ca sati dassanena pahātabbaṃ siyā apāyagamanīyassa dassanena pahātabbabhāvato.",
  "tika-abh01t:449_6": "Na cetaṃ dassanena pahātabbaṃ siyā,",
  "tika-abh01t:449_7": "tasmā dassanena pahātabbavibhaṅge nāgatanti adhippāyo.",
  "tika-abh01t:450_0": "Kathaṃ panetaṃ ñāyati “paṭisandhianākaḍḍhanato dassanena pahātabbesu anāgamana”nti?",
  "tika-abh01t:450_1": "Dassanena pahātabbānaññeva nānākkhaṇikakammapaccayabhāvassa vuttattā.",
  "tika-abh01t:450_2": "Duvidhā hi akusalā dassanena pahātabbā bhāvanāya pahātabbāti.",
  "tika-abh01t:450_3": "Tattha bhāvanāya pahātabbacetanānaṃ nānākkhaṇikakammapaccayabhāvo na vutto,",
  "tika-abh01t:450_4": "itarāsaññeva vutto.",
  "tika-abh01t:450_5": "“Bhāvanāya pahātabbo dhammo neva dassanena na bhāvanāya pahātabbassa dhammassa kammapaccayena paccayo”ti ettha hi sahajātameva vibhattaṃ,",
  "tika-abh01t:450_6": "na nānākkhaṇikanti.",
  "tika-abh01t:450_7": "Tathā paccanīyepi “bhāvanāya pahātabbo dhammo neva dassanena na bhāvanāya pahātabbassa dhammassa ārammaṇapaccayena paccayo…pe…",
  "tika-abh01t:450_8": "sahajātapaccayena…pe…",
  "tika-abh01t:450_9": "upanissayapaccayena…pe….",
  "tika-abh01t:450_10": "Pacchājātapaccayena paccayo”ti ettakameva vuttaṃ,",
  "tika-abh01t:450_11": "na vuttaṃ “kammapaccayena paccayo”ti.",
  "tika-abh01t:450_12": "Itarattha ca vuttaṃ.",
  "tika-abh01t:450_13": "Uddhaccasahagatā ca cetanā bhāvanāya pahātabbesu eva āgatāti nānākkhaṇikakammapaccayo na siyāti.",
  "tika-abh01t:450_14": "Yadi siyā,",
  "tika-abh01t:450_15": "bhāvanāya pahātabbacetanāya ca nānākkhaṇikakammapaccayabhāvo vucceyya,",
  "tika-abh01t:450_16": "na tu vutto.",
  "tika-abh01t:450_17": "Tasmā uddhaccasahagatā nānākkhaṇikakammapaccayabhāve sati dassanena pahātabbesu vattabbā siyā,",
  "tika-abh01t:450_18": "tadabhāvā na vuttāti.",
  "tika-abh01t:450_19": "Paṭisandhianākaḍḍhanato tattha anāgatāti ayametthādhippāyo.",
  "tika-abh01t:450_20": "Nānākkhaṇikakammapaccayāvacanena pana bhāvanāya pahātabbānaṃ pavattivipākatā paṭikkhittā.",
  "tika-abh01t:450_21": "Pavattivipākassapi hi nānākkhaṇikakammapaccayatā na sakkā nivāretuṃ.",
  "tika-abh01t:450_22": "Vuttañca “sukhāya vedanāya sampayutto dhammo dukkhāya vedanāya sampayuttassa dhammassa kammapaccayena paccayo,",
  "tika-abh01t:450_23": "nānākkhaṇikā”tiādi.",
  "tika-abh01t:450_24": "Yadi bhāvanāya pahātabbānaṃ vipākadānaṃ natthi,",
  "tika-abh01t:450_25": "kathaṃ te vipākadhammadhammā hontīti?",
  "tika-abh01t:450_26": "Abhiññācittādīnaṃ viya vipākārahasabhāvattā.",
  "tika-abh01t:450_27": "Yaṃ pana vuttaṃ “yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ…pe…",
  "tika-abh01t:450_28": "avikkhepo hoti,",
  "tika-abh01t:450_29": "imesu dhammesu ñāṇaṃ dhammapaṭisambhidā,",
  "tika-abh01t:450_30": "tesaṃ vipāke ñāṇaṃ atthapaṭisambhidā”ti idampi tesaṃ vipākārahataññeva sandhāya vuttaṃ siyā.",
  "tika-abh01t:450_31": "Idaṃ pana ṭhānaṃ suṭṭhu vicāretabbaṃ.",
  "tika-abh01t:450_32": "Atthi hi ettha vacanokāso.",
  "tika-abh01t:450_33": "Na hi vipāketi vacanaṃ vipākadhammavacanaṃ viya vipākārahataṃ vadatīti.",
  "tika-abh01t:451_0": "Akusalapadavaṇṇanā niṭṭhitā.",
  "tika-abh01t:452_0": "Abyākatapadaṃ",
  "tika-abh01t:453_0": "Ahetukakusalavipākavaṇṇanā",
  "tika-abh01t:454_0": "431.",
  "tika-abh01t:454_1": "Tesu vipākābyākatantiādīnaṃ “bhājetvā dassetuṃ katame dhammā abyākatātiādi āraddha”nti etena sambandho.",
  "tika-abh01t:454_2": "Tassāpīti etassa “uppattiṃ dīpetuṃ kāmā…pe…",
  "tika-abh01t:454_3": "ādi vutta”nti etena sambandho.",
  "tika-abh01t:454_4": "Upacitattāti yathā aññassa vipākaṃ paṭibāhitvā attano vipākābhimukhaṃ hoti tathā vaḍḍhitattā.",
  "tika-abh01t:454_5": "Rūpādīnaṃ paccayānaṃ aññaviññāṇasādhāraṇattā asādhāraṇena vatthunā cakkhuviññāṇaṃ sotaviññāṇanti nāmaṃ uddhaṭaṃ.",
  "tika-abh01t:454_6": "Cakkhādīnaṃ tikkhamandabhāve viññāṇānaṃ tikkhamandabhāvā visesapaccayattā ca.",
  "tika-abh01t:455_0": "Cakkhusannissitañca taṃ rūpavijānanañcāti cakkhusannissitarūpavijānanaṃ.",
  "tika-abh01t:455_1": "Evaṃlakkhaṇaṃ cakkhuviññāṇaṃ.",
  "tika-abh01t:455_2": "Tattha cakkhusannissitavacanena rūpārammaṇaṃ aññaviññāṇaṃ paṭikkhipati.",
  "tika-abh01t:455_3": "Rūpavijānanavacanena cakkhunissaye phassādayo nivatteti.",
  "tika-abh01t:455_4": "Cakkhurūpavacanehi ca nissayato ārammaṇato ca vijānanaṃ vibhāveti.",
  "tika-abh01t:455_5": "Rūpamattassa ārammaṇassa gahaṇaṃ kiccametassāti rūpamattārammaṇarasaṃ.",
  "tika-abh01t:455_6": "Jhānaṅgavasenāti idaṃ dvipañcaviññāṇavajjesu vijjamānānaṃ upekkhāsukhadukkhekaggatānaṃ jhānaṅgikattā idhāpi taṃsadisānaṃ tadupacāraṃ katvā vuttaṃ.",
  "tika-abh01t:455_7": "Na hi jhānapaccayattābhāve jhānaṅgatā atthi.",
  "tika-abh01t:455_8": "Vuttañhi “jhānaṅgāni jhānasampayutta…pe…",
  "tika-abh01t:455_9": "rūpānaṃ jhānapaccayena paccayo”ti.",
  "tika-abh01t:455_10": "Etesañca jhānapaccayabhāvo paṭikkhitto.",
  "tika-abh01t:455_11": "Yathāha “abyākataṃ dhammaṃ paṭicca abyākato dhammo uppajjati na jhānapaccayā.",
  "tika-abh01t:455_12": "Pañcaviññāṇasahagataṃ ekaṃ khandhaṃ paṭicca tayo khandhā”tiādi.",
  "tika-abh01t:455_13": "Jhānapaccayattābhāvepi vedanācittaṭṭhitīnaṃ upekkhādibhāvato tathābhūtānaṃ vacane aññaṭṭhānābhāvato ca dutiyarāsiniddeso.",
  "tika-abh01t:456_0": "436.",
  "tika-abh01t:456_1": "Vatthupaṇḍarattāti sayaṃ kaṇhadhammānaṃ appaṭipakkhattā sabhāvaparisuddhānaṃ pasādahadayavatthunissayānaṃ vasena paṇḍarasabhāvaṃ jātanti adhippāyo.",
  "tika-abh01t:456_2": "Ayaṃ pana nayo catuvokāre na labbhatīti tattha bhavaṅgassa tato nikkhantākusalassa ca paṇḍaratā na siyā,",
  "tika-abh01t:456_3": "tasmā tattha paṇḍaratāya kāraṇaṃ vattabbaṃ.",
  "tika-abh01t:456_4": "Sabhāvo vāyaṃ cittassa paṇḍaratāti.",
  "tika-abh01t:457_0": "439.",
  "tika-abh01t:457_1": "Idampīti pi-",
  "tika-abh01t:457_2": "saddo ṭhitimattasahitaṃ pubbe vuttaṃ vicikicchāsahagataṃ apekkhitvā vutto.",
  "tika-abh01t:457_3": "Pakatiyāti anatikkamanena.",
  "tika-abh01t:457_4": "Sopi viseso.",
  "tika-abh01t:457_5": "Kāyappasādaṃ ghaṭṭetvā pasādapaccayesu mahābhūtesu paṭihaññatīti āpāthaṃ gantvā paṭihaññatīti attho.",
  "tika-abh01t:457_6": "Yathā ca “rūpaṃ ārabbha uppanna”nti vutte na ārammaṇuppādānaṃ pubbāparakālatā hoti,",
  "tika-abh01t:457_7": "evamidhāpi ghaṭṭanapaṭihananesu daṭṭhabbaṃ.",
  "tika-abh01t:457_8": "Upamāpi ubhayaghaṭṭanadassanatthaṃ vuttā,",
  "tika-abh01t:457_9": "na nissitanissayaghaṭṭanānaṃ pubbāparatādassanatthaṃ.",
  "tika-abh01t:457_10": "Ettha ca bahiddhāti etaṃ nidassanamattaṃ.",
  "tika-abh01t:457_11": "Ajjhattampi hi ārammaṇaṃ hotīti.",
  "tika-abh01t:457_12": "Viññāṇadhātunissayabhūtehi vā aññaṃ “bahiddhā”ti vuttaṃ.",
  "tika-abh01t:457_13": "Paṭighaṭṭanānighaṃso balavā hoti,",
  "tika-abh01t:457_14": "tato eva iṭṭhāniṭṭhaphoṭṭhabbasamāyoge sukhadukkhapaccayā dhātuanuggahadhātukkhobhā ciraṃ anuvattanti.",
  "tika-abh01t:458_0": "455.",
  "tika-abh01t:458_1": "Aññesaṃ cittānaṃ sabhāvasuññatasabbhāvā manodhātubhāvo āpajjatīti ce? Na,",
  "tika-abh01t:458_2": "visesasabbhāvā.",
  "tika-abh01t:458_3": "Cakkhuviññāṇādīnañhi cakkhādinissitatā cakkhādīnaṃ savisayesu dassanādippavattibhāvatā ca viseso.",
  "tika-abh01t:458_4": "Manoviññāṇassa pana anaññanissayamanopubbaṅgamatāya aññanissayaviññāṇassa anantarapaccayattābhāvena manodvāraniggamanamukhabhāvābhāvato",
  "tika-abh01t:458_5": "ca sātisayavijānanakiccatā viseso.",
  "tika-abh01t:458_6": "Tabbisesavirahā manomattā dhātu manodhātūti tividhā manodhātu eva vuccati,",
  "tika-abh01t:458_7": "na visesamano.",
  "tika-abh01t:458_8": "Tasmā ettha mano eva dhātu manodhātūti eva-",
  "tika-abh01t:458_9": "saddo mattasaddattho daṭṭhabbo.",
  "tika-abh01t:458_10": "Visesanivattanattho hi so viññāṇassāti.",
  "tika-abh01t:458_11": "Manodvāraniggamanapavesamukhabhāvato pana manodhātuyā vijānanavisesaviraho daṭṭhabbo,",
  "tika-abh01t:458_12": "tato eva manoviññāṇantipi na vuccati.",
  "tika-abh01t:458_13": "Na hi taṃ viññāṇaṃ manato pavattaṃ manaso paccayo,",
  "tika-abh01t:458_14": "nāpi manaso paccayabhūtaṃ manato pavattaṃ,",
  "tika-abh01t:458_15": "dassanādīnaṃ pana paccayo,",
  "tika-abh01t:458_16": "tehi ca pavattaṃ tesaṃ purecaraṃ anucarañcāti.",
  "tika-abh01t:458_17": "Sammāsaṅkappoti avacanaṃ mahāvipākānaṃ viya janakasadisattābhāvato.",
  "tika-abh01t:458_18": "Tattha hi tihetukato duhetukampi uppajjamānaṃ sammāsaṅkappatādīhi sadisaṃ sahetukatāyāti.",
  "tika-abh01t:458_19": "Pañcaviññāṇasoteti ettha yathā paguṇaṃ ganthaṃ sajjhāyanto sajjhāyasote patitaṃ kañci kañci vācanāmaggaṃ na sallakkheti,",
  "tika-abh01t:458_20": "evaṃ tathāgatassa asallakkhaṇā nāma natthi,",
  "tika-abh01t:458_21": "na ca pañcaviññāṇasote jhānaṅgābhāvo idha avacanassa kāraṇaṃ.",
  "tika-abh01t:458_22": "Yadi tadanantaraṃ niddeso taṃsotapatitatā,",
  "tika-abh01t:458_23": "ito paresaṃ dvinnaṃ manoviññāṇadhātūnaṃ taṃsotapatitatā na siyā.",
  "tika-abh01t:458_24": "Tasmā pañcaviññāṇānaṃ viya ahetukatāya maggapaccayavirahā ca vijjamānesupi vitakkavicāresu jhānaṅgadhammānaṃ",
  "tika-abh01t:458_25": "dubbalattā pañcaviññāṇesu viya agaṇanupagabhāvā ca pañcaviññāṇasotapatitatā.",
  "tika-abh01t:458_26": "Tato eva hi ahetukakiriyattayepi jhānaṅgāni balāni ca saṅgahavāre na uddhaṭāni,",
  "tika-abh01t:458_27": "jhānapaccayakiccamattato pana paṭṭhāne dubbalānaṃ ettha vitakkādīnaṃ jhānapaccayatā vuttā.",
  "tika-abh01t:459_0": "469.",
  "tika-abh01t:459_1": "Samānavatthukaṃ anantarapaccayaṃ labhitvā uppajjamānaṃ santīraṇaṃ manodhātuto balavataraṃ hotīti taṃ",
  "tika-abh01t:459_2": "yathārammaṇaṃ ārammaṇarasaṃ anubhavantaṃ iṭṭhe somanassasahagataṃ hoti,",
  "tika-abh01t:459_3": "iṭṭhamajjhatte upekkhāsahagataṃ sātisayānubhavattā,",
  "tika-abh01t:459_4": "tasmā “ayañhi iṭṭhārammaṇasmiṃ yevā”tiādi vuttaṃ.",
  "tika-abh01t:459_5": "Voṭṭhabbanaṃ pana satipi balavabhāve vipākappavattiṃ nivattetvā visadisaṃ manaṃ karontaṃ manasikārakiccantarayogato",
  "tika-abh01t:459_6": "vipāko viya anubhavanameva na hotīti sabbattha upekkhāsahagatameva hoti,",
  "tika-abh01t:459_7": "tathā pañcadvārāvajjanaṃ manodvārāvajjanañca kiccavasena apubbattā.",
  "tika-abh01t:460_0": "Ahetukakusalavipākavaṇṇanā niṭṭhitā.",
  "tika-abh01t:461_0": "Aṭṭhamahāvipākacittavaṇṇanā",
  "tika-abh01t:462_0": "498.",
  "tika-abh01t:462_1": "Alobho abyākatamūlantiādīsu kusalapakkhe tāva alobhādosānaṃ niddesesu “yo tasmiṃ samaye alobho alubbhanā…pe…",
  "tika-abh01t:462_2": "alobho kusalamūla”nti,",
  "tika-abh01t:462_3": "“yo tasmiṃ samaye adoso adussanā…pe…",
  "tika-abh01t:462_4": "adoso kusalamūla”nti ca vuttattā idhāpi taṃniddesesu “alobho abyākatamūla”nti “adoso abyākatamūla”nti vacanaṃ yujjeyya.",
  "tika-abh01t:462_5": "Paññindriyādiniddesesu pana “paññāratanaṃ amoho dhammavicayo sammādiṭṭhī”ti evaṃ tatthapi vuttaṃ,",
  "tika-abh01t:462_6": "na vuttaṃ “amoho kusalamūla”nti.",
  "tika-abh01t:462_7": "Tasmā idhāpi “amoho abyākatamūla”nti pāṭhena na bhavitabbaṃ siyā.",
  "tika-abh01t:462_8": "Alobhādosānaṃ viya amohassapi abyākatamūladassanatthaṃ panetaṃ vuttanti veditabbaṃ.",
  "tika-abh01t:462_9": "Aviññattijanakatoti kāyavacīkammadvāranivāraṇaṃ karoti.",
  "tika-abh01t:462_10": "Avipākadhammatoti manokammadvāranivāraṇañca.",
  "tika-abh01t:462_11": "Vipākadhammānañhi kammadvāraṃ vuttanti.",
  "tika-abh01t:462_12": "Tathā appavattitoti dānādipuññakiriyabhāvena appavattito.",
  "tika-abh01t:462_13": "Etena puññakiriyavatthubhedameva nivāreti.",
  "tika-abh01t:463_0": "Balavapaccayehīti payogena vinā nipphannehi ārammaṇādipaccayehi.",
  "tika-abh01t:463_1": "Asaṅkhārikādīsu hi yena kenaci cittena kamme āyūhite asaṅkhārena appayogena kammakammanimittagatinimittapaccupaṭṭhāne",
  "tika-abh01t:463_2": "paṭisandhi uppajjamānā asaṅkhārikā hoti,",
  "tika-abh01t:463_3": "sasaṅkhārena sappayogena kammādipaccupaṭṭhāne sasaṅkhārikā.",
  "tika-abh01t:463_4": "Bhavaṅgacutiyo pana paṭisandhisadisāva.",
  "tika-abh01t:463_5": "Tadārammaṇañca kusalākusalāni viya asaṅkhārikaṃ sasaṅkhārikañca daṭṭhabbanti.",
  "tika-abh01t:463_6": "Etesu balavaṃ dubbalañca vicāretuṃ “tattha sabbepi sabbaññubodhisattā”tiādimāha.",
  "tika-abh01t:463_7": "Kālavasena pana pariṇamatīti appāyukasaṃvattanikakammabahule kāle taṃkammasahitasantānajanitasukkasoṇitapaccayānaṃ",
  "tika-abh01t:463_8": "taṃmūlakānaṃ candasūriyavisamaparivattādijanitautāhārādivisamapaccayānañca vasena pariṇamati.",
  "tika-abh01t:464_0": "Vipākuddhārakathāvaṇṇanā",
  "tika-abh01t:465_0": "Yato yattako ca vipāko hoti,",
  "tika-abh01t:465_1": "yasmiñca ṭhāne vipaccati,",
  "tika-abh01t:465_2": "taṃ dassetuṃ vipākuddhārakathā āraddhā.",
  "tika-abh01t:465_3": "Etthevāti ekāya cetanāya kamme āyūhiteyeva.",
  "tika-abh01t:465_4": "Duhetukapaṭisandhivasena dvādasakamaggopi hoti,",
  "tika-abh01t:465_5": "dvādasakappakāropīti attho.",
  "tika-abh01t:465_6": "Ahetukapaṭisandhivasena ahetukaṭṭhakampi.",
  "tika-abh01t:465_7": "Asaṅkhārikasasaṅkhārikānaṃ sasaṅkhārikaasaṅkhārikavipākasaṅkaraṃ anicchanto dutiyatthero “dvādasā”tiādimāha.",
  "tika-abh01t:465_8": "Purimassa hi paccayatosasaṅkhārikaasaṅkhārikabhāvo,",
  "tika-abh01t:465_9": "itaresaṃ kammato.",
  "tika-abh01t:465_10": "Tatiyo tihetukato duhetukampi anicchanto “dasā”tiādimāha.",
  "tika-abh01t:466_0": "Imasmiṃ vipākuddhāraṭṭhāne kammapaṭisandhivavatthānatthaṃ sāketapañhaṃ gaṇhiṃsu.",
  "tika-abh01t:466_1": "Kammavasena vipākassa taṃtaṃguṇadosussadanimittataṃ dassetuṃ ussadakittanaṃ gaṇhiṃsu.",
  "tika-abh01t:466_2": "Hetukittanaṃ idha paṭhamattherassa adhippāyena vuttaṃ.",
  "tika-abh01t:466_3": "Dutiyattheravādādīsu visesaṃ tattha tattheva vakkhāmi.",
  "tika-abh01t:466_4": "Ñāṇassa jaccandhādivipattinimittapaṭipakkhabhāvato tihetukaṃ atidubbalampi samānaṃ paṭisandhiṃ ākaḍḍhantaṃ",
  "tika-abh01t:466_5": "duhetukaṃ ākaḍḍheyyāti “ahetukā na hotī”ti āha.",
  "tika-abh01t:466_6": "Yaṃ pana paṭisambhidāmagge sugatiyaṃ jaccandhabadhirādivipattiyā ahetukaupapattiṃ vajjetvā gatisampattiyā",
  "tika-abh01t:466_7": "sahetukopapattiṃ dassentena “gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti",
  "tika-abh01t:466_8": "hoti”cceva vuttaṃ.",
  "tika-abh01t:466_9": "Tena ñāṇavippayuttena kammunā ñāṇasampayuttapaṭisandhi na hotīti dīpitaṃ hoti.",
  "tika-abh01t:466_10": "Aññathā “sattannaṃ hetūnaṃ paccayā upapatti hotī”ti idampi vucceyya.",
  "tika-abh01t:466_11": "Tathā hi “gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti?",
  "tika-abh01t:466_12": "Kusalassa kammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā honti.",
  "tika-abh01t:466_13": "Tena vuccati kusalamūlapaccayāpi saṅkhārā.",
  "tika-abh01t:466_14": "Nikantikkhaṇe dve hetū akusalā tasmiṃ khaṇe jātacetanāya sahajātapaccayā honti.",
  "tika-abh01t:466_15": "Tena vuccati akusalamūlapaccayāpi saṅkhārā.",
  "tika-abh01t:466_16": "Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā honti.",
  "tika-abh01t:466_17": "Tena vuccati nāmarūpapaccayāpi viññāṇaṃ,",
  "tika-abh01t:466_18": "viññāṇapaccayāpi nāmarūpa”nti vissajjitaṃ ñāṇasampayuttopapattiyaṃ.",
  "tika-abh01t:467_0": "Evaṃ ñāṇavippayuttato ñāṇasampayuttupapattiyā ca vijjamānāya “gatisampattiyā ñāṇasampayutte katamesaṃ sattannaṃ hetūnaṃ paccayā upapatti hoti?",
  "tika-abh01t:467_1": "Kusalassa kammassa javanakkhaṇe dve hetū kusalā”ti vatvā aññattha ca pubbe vuttanayeneva sakkā vissajjanaṃ kātunti.",
  "tika-abh01t:467_2": "Yathā pana “ñāṇasampayutte sattannaṃ hetūnaṃ paccayā”ti avacanato ñāṇavippayuttato ñāṇasampayuttā paṭisandhi na hoti,",
  "tika-abh01t:467_3": "evaṃ “gatisampattiyā ñāṇavippayutte channaṃ hetūnaṃ paccayā upapatti hoti”cceva vatvā “sattannaṃ hetūnaṃ",
  "tika-abh01t:467_4": "paccayā”ti avacanato ñāṇasampayuttato ñāṇavippayuttāpi paṭisandhi na hotīti āpannaṃ.",
  "tika-abh01t:467_5": "Etthāpi hi na na sakkā kammanikantikkhaṇesu tayo ca dve ca hetū yojetvā paṭisandhikkhaṇe dve yojetunti.",
  "tika-abh01t:467_6": "Imassa pana therassa ayamadhippāyo siyā “kammasarikkhakavipākadassanavasena idha pāṭho sāvaseso kathito”ti.",
  "tika-abh01t:467_7": "“Ñāṇasampayutte aṭṭhannaṃ hetūnaṃ paccayā”ti etthāpi pāṭhassa sāvasesatāpattīti ce? Na,",
  "tika-abh01t:467_8": "dubbalassa duhetukakammassa ñāṇasampayuttavipākadāne asamatthattā.",
  "tika-abh01t:467_9": "Tihetukassa pana ahetukavipaccane viya duhetukavipaccanepi natthi samatthatāvighātoti.",
  "tika-abh01t:467_10": "Ārammaṇena vedanā parivattetabbāti santīraṇatadārammaṇe sandhāya vuttaṃ.",
  "tika-abh01t:467_11": "Vibhāgaggahaṇasamatthatābhāvato hi cakkhuviññāṇādīni iṭṭhaiṭṭhamajjhattesu upekkhāsahagatāneva honti,",
  "tika-abh01t:467_12": "kāyaviññāṇañca sukhasahagatameva paṭighaṭṭanāvisesenāti.",
  "tika-abh01t:468_0": "Visesavatā kālena tadārammaṇapaccayasabbajavanavatā vipākappavattiṃ dassetuṃ “saṃvarāsaṃvare…pe…",
  "tika-abh01t:468_1": "upagatassā”ti vuttaṃ aññakāle pañcaviññāṇādiparipuṇṇavipākappavattiabhāvā.",
  "tika-abh01t:468_2": "Kakkaṭaka…pe…",
  "tika-abh01t:468_3": "bhavaṅgotaraṇanti etena idaṃ dasseti –",
  "tika-abh01t:468_4": "kedāre pūretvā nadīpavesanamaggabhūtaṃ mātikaṃ appavisitvā kakkaṭakamaggādinā amaggena nadīotaraṇaṃ viya",
  "tika-abh01t:468_5": "cittassa javitvā bhavaṅgappavesanamaggabhūte tadārammaṇe anuppanne maggena vinā bhavaṅgotaraṇanti.",
  "tika-abh01t:469_0": "Etesu tīsu moghavāresu dutiyo upaparikkhitvā gahetabbo.",
  "tika-abh01t:469_1": "Yadi hi anulome vedanāttike paṭiccavārādīsu “āsevanapaccayā na magge dve”ti “na maggapaccayā āsevane dve”ti ca vuttaṃ siyā,",
  "tika-abh01t:469_2": "sopi moghavāro labbheyya.",
  "tika-abh01t:469_3": "Yadi pana voṭṭhabbanampi āsevanapaccayo siyā,",
  "tika-abh01t:469_4": "kusalākusalānampi siyā.",
  "tika-abh01t:469_5": "Na hi āsevanapaccayaṃ laddhuṃ yuttassa āsevanapaccayabhāvī dhammo āsevanapaccayoti avutto atthi.",
  "tika-abh01t:469_6": "Voṭṭhabbanassa pana kusalākusalānaṃ āsevanapaccayabhāvo avutto.",
  "tika-abh01t:469_7": "“Kusalaṃ dhammaṃ paṭicca kusalo dhammo uppajjati nāsevanapaccayā.",
  "tika-abh01t:469_8": "Akusalaṃ dhammaṃ…pe…",
  "tika-abh01t:469_9": "nāsevanapaccayā”ti vacanato paṭikkhittova.",
  "tika-abh01t:469_10": "Athāpi siyā “asamānavedanānaṃ vasena evaṃ vutta”nti,",
  "tika-abh01t:469_11": "evamapi yathā “āvajjanā kusalānaṃ khandhānaṃ akusalānaṃ khandhānaṃ anantarapaccayena paccayo”ti vuttaṃ,",
  "tika-abh01t:469_12": "evaṃ “āsevanapaccayena paccayoti”pi vattabbaṃ siyā,",
  "tika-abh01t:469_13": "jātibhedā na vuttanti ce?",
  "tika-abh01t:469_14": "Bhūmibhinnassa kāmāvacarassa rūpāvacarādīnaṃ āsevanapaccayabhāvo viya jātibhinnassapi bhaveyyāti vattabbo eva siyā.",
  "tika-abh01t:469_15": "Abhinnajātikassa ca vasena yathā “āvajjanā sahetukānaṃ khandhānaṃ anantarapaccayena paccayo”ti vuttaṃ,",
  "tika-abh01t:469_16": "evaṃ “āsevanapaccayena paccayo”tipi vattabbaṃ siyā,",
  "tika-abh01t:469_17": "na tu vuttaṃ.",
  "tika-abh01t:469_18": "Tasmā vedanāttikepi saṅkhittāya gaṇanāya “āsevanapaccayā na magge ekaṃ,",
  "tika-abh01t:469_19": "na maggapaccayā āsevane eka”nti evaṃ gaṇanāya niddhāriyamānāya voṭṭhabbanassa āsevanapaccayattassa abhāvā",
  "tika-abh01t:469_20": "yathāvuttappakāro dutiyo moghavāro vīmaṃsitabbo.",
  "tika-abh01t:470_0": "Voṭṭhabbanaṃ pana vīthivipākasantatiyā āvaṭṭanato āvajjanā,",
  "tika-abh01t:470_1": "tato visadisassa javanassa karaṇato manasikāro ca.",
  "tika-abh01t:470_2": "Evañca katvā paṭṭhāne “voṭṭhabbanaṃ kusalānaṃ khandhānaṃ anantarapaccayena paccayo”tiādi na vuttaṃ,",
  "tika-abh01t:470_3": "“āvajjanā”icceva vuttaṃ.",
  "tika-abh01t:470_4": "Tasmā voṭṭhabbanato catunnaṃ vā pañcannaṃ vā javanānaṃ ārammaṇapurejātaṃ bhavituṃ asakkontaṃ rūpādiāvajjanādīnaṃ paccayo bhavituṃ na sakkoti,",
  "tika-abh01t:470_5": "ayametassa sabhāvoti javanāpāripūriyā dutiyo moghavāro dassetuṃ yutto siyā,",
  "tika-abh01t:470_6": "ayampi aṭṭhakathāyaṃ anāgatattā suṭṭhu vicāretabbo.",
  "tika-abh01t:470_7": "Bhavaṅgassa javanānubandhanabhūtattā “tadārammaṇaṃ bhavaṅga”nti vuttaṃ.",
  "tika-abh01t:470_8": "Paṭṭhāne ca vuttaṃ “sahetukaṃ bhavaṅgaṃ ahetukassa bhavaṅgassa anantarapaccayena paccayo”ti,",
  "tika-abh01t:470_9": "“ahetukaṃ bhavaṅgaṃ sahetukassa bhavaṅgassa anantarapaccayena paccayo”ti ca.",
  "tika-abh01t:470_10": "Kusalākusalānaṃ sukhadukkhavipākamatto vipāko na iṭṭhāniṭṭhānaṃ vibhāgaṃ karoti,",
  "tika-abh01t:470_11": "javanaṃ pana rajjanavirajjanādivasena iṭṭhāniṭṭhavibhāgaṃ karotīti “ārammaṇarasaṃ javanameva anubhavatī”ti vuttaṃ.",
  "tika-abh01t:471_0": "Avijjamāne kārake kathaṃ āvajjanādibhāvena pavatti hotīti taṃ dassetuṃ pañcavidhaṃ niyāmaṃ nāma gaṇhiṃsu.",
  "tika-abh01t:471_1": "Niyāmo ca dhammānaṃ sabhāvakiccapaccayabhāvavisesova.",
  "tika-abh01t:471_2": "Taṃtaṃsadisaphaladānanti tassa tassa attano anurūpaphalassa dānaṃ.",
  "tika-abh01t:471_3": "Sadisavipākadānanti ca anurūpavipākadānanti attho.",
  "tika-abh01t:471_4": "Idaṃ vatthunti ekavacananiddeso ekagāthāvatthubhāvena kato.",
  "tika-abh01t:471_5": "Jagatippadesoti yathāvuttato aññopi lokappadeso.",
  "tika-abh01t:471_6": "Kālagatiupadhipayogapaṭibāḷhañhi pāpaṃ na vipacceyya,",
  "tika-abh01t:471_7": "na padesapaṭibāḷhanti.",
  "tika-abh01t:471_8": "Sabbaññutaññāṇapadaṭṭhānapaṭisandhiyādidhammānaṃ niyāmo dasasahassikampanapaccayabhāvo dhammaniyāmo.",
  "tika-abh01t:471_9": "Ayaṃ idha adhippetoti etena niyāmavasena āvajjanādibhāvo,",
  "tika-abh01t:471_10": "na kārakavasenāti etamatthaṃ dasseti.",
  "tika-abh01t:472_0": "Imasmiṃ ṭhāneti soḷasavipākakathāṭhāne.",
  "tika-abh01t:472_1": "Dvādasahi vāhetabbā nāḷiyantopamā na dvādasannaṃ cittānaṃ ekasmiṃ dvāre ekārammaṇe saha kiccakaraṇavasena vuttā,",
  "tika-abh01t:472_2": "atha kho dvādasannaṃ ekasmiṃ dvāre sakiccakaraṇamattavasena.",
  "tika-abh01t:472_3": "Ahetukapaṭisandhijanakasadisajavanānantaraṃ ahetukatadārammaṇaṃ dassento “catunnaṃ pana duhetukakusalacittānaṃ aññatarajavanassa…pe…",
  "tika-abh01t:472_4": "patiṭṭhātī”ti āha.",
  "tika-abh01t:472_5": "Ahetukapaṭisandhikassa pana tihetukajavane javite paṭisandhidāyakena kammena ahetukassa tadārammaṇassa nibbatti na paṭisedhitā.",
  "tika-abh01t:472_6": "Evaṃ duhetukapaṭisandhikassapi tihetukānantaraṃ duhetukatadārammaṇaṃ appaṭisiddhaṃ daṭṭhabbaṃ.",
  "tika-abh01t:472_7": "Paripuṇṇavipākassa ca paṭisandhijanakakammassa vasenāyaṃ vipākavibhāvanā tassā mukhanidassanamattamevāti",
  "tika-abh01t:472_8": "pavattivipākassa ca ekassa tihetukādikammassa soḷasavipākacittādīni vuttanayena yojetabbāni.",
  "tika-abh01t:472_9": "Tasmā yena kenaci kammunā ekena anekaṃ tadārammaṇaṃ pavattamānaṃ kammavisesābhāvā yesaṃ taṃ anubandhabhūtaṃ,",
  "tika-abh01t:472_10": "tesaṃ javanasaṅkhātānaṃ paccayānaṃ visesena visiṭṭhaṃ hotīti javanenāyaṃ tadārammaṇaniyāmo vutto,",
  "tika-abh01t:472_11": "na nānākammunā nibbattamānassa vasena.",
  "tika-abh01t:472_12": "Evañca katvā paṭṭhāne “sahetuke khandhe aniccato dukkhato anattato vipassati.",
  "tika-abh01t:472_13": "Kusalākusale niruddhe ahetuko vipāko tadārammaṇatā uppajjatī”ti ñāṇānantaraṃ ahetukatadārammaṇaṃ,",
  "tika-abh01t:472_14": "“kusalākusale niruddhe sahetuko vipāko tadārammaṇatā uppajjatī”ti akusalānantarañca sahetukatadārammaṇaṃ vuttaṃ,",
  "tika-abh01t:472_15": "na ca “taṃ etena therena adassita”nti katvā tassa paṭisedho kato hotīti.",
  "tika-abh01t:473_0": "Yaṃ pana javanena…pe…",
  "tika-abh01t:473_1": "taṃ kusalaṃ sandhāya vuttanti idaṃ kusalassa viya akusalassa sadiso vipāko natthīti katvā vuttaṃ.",
  "tika-abh01t:473_2": "Sasaṅkhārikāsaṅkhārikaniyamanaṃ pana sandhāya tasmiṃ vutte akusalepi na taṃ na yujjatīti.",
  "tika-abh01t:473_3": "Aṭṭhānametanti idaṃ niyamitādivasena yoniso ayoniso vā āvaṭṭite ayoniso yoniso vā vavatthāpanassa abhāvaṃ sandhāya vuttaṃ.",
  "tika-abh01t:474_0": "Paṭisiddhanti avacanameva paṭisedhoti katvā vuttaṃ.",
  "tika-abh01t:474_1": "Kāmataṇhānibbattena kammunā mahaggatalokuttarānubhavanavipāko na hotīti tattha tadārammaṇābhāvo veditabbo.",
  "tika-abh01t:474_2": "Āpāthagate visaye tanninnaṃ bhavaṅgaṃ āvajjanaṃ uppādetīti āvajjanaṃ visaye ninnattā uppajjati.",
  "tika-abh01t:474_3": "Bhavaṅgaṃ pana sabbadā savisaye ninnamevāti visayantaraviññāṇassa paccayo hutvāpi tadabhāvā vinā āvajjanena savisaye ninnattāva uppajjati.",
  "tika-abh01t:474_4": "Ciṇṇattāti āvajjanena vinā bahulaṃ uppannapubbattā.",
  "tika-abh01t:474_5": "Samudācārattāti āpāthagate visaye paṭisandhivisaye ca bahulaṃ uppāditapubbattā.",
  "tika-abh01t:474_6": "Ciṇṇattāti vā puggalena āsevitabhāvo vutto.",
  "tika-abh01t:474_7": "Samudācārattāti sayaṃ bahulaṃ pavattabhāvo.",
  "tika-abh01t:474_8": "Nirodhassa anantarapaccayaṃ nevasaññānāsaññāyatananti idaṃ tadanantarameva nirodhaphusanaṃ sandhāya vuttaṃ,",
  "tika-abh01t:474_9": "na arūpakkhandhānaṃ viya nirodhassa anantarapaccayabhāvaṃ.",
  "tika-abh01t:474_10": "Nevasaññānāsaññāyatanaṃ pana kiñci parikammena vinā uppajjamānaṃ natthi.",
  "tika-abh01t:474_11": "Parikammāvajjanameva tassa āvajjananti aññassa viya etassapi sāvajjanatāya bhavitabbaṃ.",
  "tika-abh01t:475_0": "Ayaṃ panetthādhippāyo daṭṭhabbo –",
  "tika-abh01t:475_1": "nevasaññānāsaññāyatanassa na nirodhassa anantarapaccayabhāve ninnāditā aññattha diṭṭhā atadatthaparikammabhāve ca uppattiyā,",
  "tika-abh01t:475_2": "atha ca taṃ tassa anantarapaccayo hoti,",
  "tika-abh01t:475_3": "tathā ca uppajjati.",
  "tika-abh01t:475_4": "Evaṃ yathāvuttā manoviññāṇadhātu asatipi nirāvajjanuppattiyaṃ ninnādibhāve nirāvajjanā uppajjatīti.",
  "tika-abh01t:475_5": "Evañca katvā “ariyamaggacittaṃ maggānantarāni phalacittānī”ti idaṃ vuttaṃ.",
  "tika-abh01t:475_6": "Yadi hi nibbānārammaṇāvajjanābhāvaṃ sandhāyetaṃ vuttaṃ siyā,",
  "tika-abh01t:475_7": "gotrabhuvodānāni nidassanāni siyuṃ teheva etesaṃ nirāvajjanatāsiddhito.",
  "tika-abh01t:475_8": "Phalasamāpattikāle ca “parittārammaṇaṃ mahaggatārammaṇaṃ anulomaṃ phalasamāpattiyā anantarapaccayena",
  "tika-abh01t:475_9": "paccayo”ti vacanato samānārammaṇāvajjanarahitattā “maggānantarāni phalacittānī”ti evaṃ phalasamāpatticittāni",
  "tika-abh01t:475_10": "na vajjetabbāni siyuṃ,",
  "tika-abh01t:475_11": "gotrabhuvodānāni pana yadipi nibbāne ciṇṇāni samudācārāni ca na honti,",
  "tika-abh01t:475_12": "ārammaṇantare ciṇṇasamudācārāneva.",
  "tika-abh01t:475_13": "Phalasamāpatticittāni ca maggavīthito uddhaṃ tadatthaparikammasabbhāvāti tesaṃ gahaṇaṃ na kataṃ,",
  "tika-abh01t:475_14": "anulomānantarañca phalasamāpatticittaṃ ciṇṇaṃ samudācāraṃ,",
  "tika-abh01t:475_15": "na nevasaññānāsaññāyatanānantaraṃ maggānantarassa viya tadatthaparikammābhāvāti “nirodhā vuṭṭhahantassā”ti tañca nidassanaṃ.",
  "tika-abh01t:475_16": "Ārammaṇena pana vinā nuppajjatīti idaṃ etassa mahaggatārammaṇattābhāvā pucchaṃ kāretvā ārammaṇaniddhāraṇatthaṃ vuttaṃ.",
  "tika-abh01t:476_0": "Tatthāti vipākakathāyaṃ.",
  "tika-abh01t:476_1": "Jaccandhapīṭhasappiupamānidassanaṃ vipākassa nissayena vinā appavattidassanatthaṃ.",
  "tika-abh01t:476_2": "Visayaggāhoti idaṃ cakkhādīnaṃ savisayaggahaṇena cakkhuviññāṇādivipākassa dassanatthaṃ vuttaṃ.",
  "tika-abh01t:476_3": "Upanissayato cakkhādīnaṃ dassanādiatthato ca tasseva vipākassa dassanatthaṃ “upanissayamatthaso”ti vuttaṃ.",
  "tika-abh01t:476_4": "Hadayavatthumevāti yathā purimacittāni hadayavatthunissitāni ca pasādavatthuanugatāni ca aññārammaṇāni honti,",
  "tika-abh01t:476_5": "na evaṃ bhavaṅgaṃ,",
  "tika-abh01t:476_6": "taṃ panetaṃ vatthārammaṇantararahitaṃ kevalaṃ hadayavatthumeva nissāya pavattatīti vuttaṃ hoti.",
  "tika-abh01t:476_7": "Hadayarūpavatthukanti idhāpi aññavatthānugatanti adhippāyo veditabbo.",
  "tika-abh01t:476_8": "Makkaṭakassa hi suttārohaṇaṃ viya pasādavatthukaṃ cittaṃ,",
  "tika-abh01t:476_9": "suttena gamanādīni viya tadanugatāni sesacittānīti.",
  "tika-abh01t:476_10": "Suttaghaṭṭanamakkaṭakacalanāni viya pasādaghaṭṭanabhavaṅgacalanāni saha hontīti dīpanato “ekekaṃ…pe…",
  "tika-abh01t:476_11": "āgacchatī”tipi dīpeti.",
  "tika-abh01t:477_0": "Bhavaṅgassa āvaṭṭitakāloti idaṃ dovārikasadisānaṃ cakkhuviññāṇādīnaṃ pādaparimajjakasadisassa āvajjanassa",
  "tika-abh01t:477_1": "saññādānasadiso anantarapaccayabhāvo eva bhavaṅgāvaṭṭananti katvā vuttaṃ.",
  "tika-abh01t:477_2": "Vipākamanodhātuādīnaṃ adisvāva sampaṭicchanādikaraṇaṃ gāḷhaggahaṇamattaputhulacaturassabhāvavijānanamattakahāpaṇabhāvavijānanamattakammopanayanamattasāmaññavasena vuttaṃ,",
  "tika-abh01t:477_3": "na gāḷhaggāhakādīnaṃ kahāpaṇadassanassa abhāvo taṃsamānabhāvo ca sampaṭicchanādīnaṃ adhippetoti veditabbo.",
  "tika-abh01t:478_0": "Paṇḍaraṃ etanti paṇḍararūpadassanasāmaññato cakkhuviññāṇameva dassanakiccaṃ sādhetīti dīpanaṃ veditabbaṃ.",
  "tika-abh01t:478_1": "Evaṃ sotadvārādīsupi yojetabbaṃ savanādivasena.",
  "tika-abh01t:478_2": "Santāpanavasena guḷasīlo guḷappayojano vā goḷiyako.",
  "tika-abh01t:478_3": "Upanissayatoti na upanissayapaccayaṃ sandhāya vuttaṃ.",
  "tika-abh01t:478_4": "Yasmiṃ pana asati yo na hoti,",
  "tika-abh01t:478_5": "so idha “upanissayo”ti adhippeto.",
  "tika-abh01t:478_6": "Ālokasannissitanti idampi āloke sati sabbhāvaṃ sandhāya vuttaṃ,",
  "tika-abh01t:478_7": "na upanissayapaccayataṃ.",
  "tika-abh01t:478_8": "Mandathāmagataṃ nāma kiriyacittassa paccayabhāvaṃ anupagantvā sayameva pavattamānaṃ.",
  "tika-abh01t:479_0": "Asaṅkhārikasasaṅkhārikesu dosaṃ disvāti na kammassa viruddhasabhāvena vipākena bhavitabbanti asaṅkhārikakammassa sasaṅkhārikavipākesu,",
  "tika-abh01t:479_1": "sasaṅkhārikakammassa ca asaṅkhārikavipākesu dosaṃ disvā.",
  "tika-abh01t:479_2": "Ahetukānaṃ pana rūpādīsu abhinipātamattādikiccānaṃ na sasaṅkhārikaviruddho sabhāvoti asaṅkhārikatā natthi,",
  "tika-abh01t:479_3": "asaṅkhārikaviruddhasabhāvābhāvā nāpi sasaṅkhārikatāti ubhayāvirodhā ubhayenapi tesaṃ nibbattiṃ anujānāti.",
  "tika-abh01t:479_4": "Cittaniyāmanti tadārammaṇaniyāmaṃ.",
  "tika-abh01t:479_5": "Kiriyato pañcāti imesaṃ…pe…",
  "tika-abh01t:479_6": "patiṭṭhātīti kiriyajavanānantarañca tadārammaṇaṃ vuttaṃ.",
  "tika-abh01t:479_7": "Paṭṭhāne pana “kusalākusale niruddhe vipāko tadārammaṇatā uppajjatī”ti vipākadhammadhammānameva anantarā tadārammaṇaṃ vuttaṃ.",
  "tika-abh01t:479_8": "Kusalattike ca “sekkhā vā puthujjanā vā kusalaṃ aniccato”tiādinā kusalākusalajavanameva vatvā tadanantaraṃ tadārammaṇaṃ vuttaṃ,",
  "tika-abh01t:479_9": "na abyākatānantaraṃ,",
  "tika-abh01t:479_10": "na ca katthaci kiriyānantaraṃ tadārammaṇassa vuttaṭṭhānaṃ dissati.",
  "tika-abh01t:479_11": "Vijjamāne ca tasmiṃ avacane kāraṇaṃ natthi,",
  "tika-abh01t:479_12": "tasmā upaparikkhitabbo eso theravādo.",
  "tika-abh01t:479_13": "Vipphārikañhi javanaṃ nāvaṃ viya nadīsoto bhavaṅgaṃ anubandhatīti yuttaṃ,",
  "tika-abh01t:479_14": "na pana chaḷaṅgupekkhavato santavuttiṃ kiriyajavanaṃ paṇṇapuṭaṃ viya nadīsototi.",
  "tika-abh01t:480_0": "Piṇḍajavanaṃ javatīti kusalākusalakiriyajavanāni piṇḍetvā kathitānīti tathā kathitāni javanāni piṇḍitāni viya vuttāni,",
  "tika-abh01t:480_1": "ekasmiṃ vā tadārammaṇe piṇḍetvā dassitāni hutvā javitāneva vuttāni.",
  "tika-abh01t:480_2": "Imañca pana piṇḍajavanaṃ vadantena akusalato cattāriyeva upekkhāsahagatāni gahetvā dvādasupekkhāsahagatajavanāni piṇḍitāni viya vuttāni.",
  "tika-abh01t:480_3": "Paṭṭhāne pana “kusalaṃ assādeti abhinandati,",
  "tika-abh01t:480_4": "taṃ ārabbha rāgo uppajjati. Diṭṭhi,",
  "tika-abh01t:480_5": "vicikicchā,",
  "tika-abh01t:480_6": "uddhaccaṃ,",
  "tika-abh01t:480_7": "domanassaṃ uppajjati.",
  "tika-abh01t:480_8": "Akusale niruddhe vipāko tadārammaṇatā uppajjatī”ti vuttattā itarāni dve iṭṭhārammaṇe pavattavicikicchuddhaccasahagatānipi",
  "tika-abh01t:480_9": "kusalavipāke tadārammaṇe piṇḍetabbāni siyuṃ.",
  "tika-abh01t:480_10": "Tesaṃ pana anantaraṃ ahetukavipākeneva tadārammaṇena bhavitabbaṃ,",
  "tika-abh01t:480_11": "so ca santīraṇabhāveneva gahitoti apubbaṃ gahetabbaṃ natthi.",
  "tika-abh01t:480_12": "Ahetuke ca piṇḍetabbaṃ nārahantīti adhippāyena na piṇḍetīti.",
  "tika-abh01t:481_0": "Tihetukajavanāvasāne panetthāti etasmiṃ dutiyavāde tihetukajavanāvasāne tihetukatadārammaṇaṃ yuttanti dassetuṃ yuttaṃ vadati javanasamānattā,",
  "tika-abh01t:481_1": "nālabbhamānattā aññassa.",
  "tika-abh01t:481_2": "Paṭhamattherena akusalānantaraṃ vuttassa ahetukatadārammaṇassa,",
  "tika-abh01t:481_3": "kusalānantaraṃ vuttassa ca sahetukatadārammaṇassa akusalānantaraṃ uppattiṃ vadantassa hi paṭisandhijanakaṃ",
  "tika-abh01t:481_4": "tihetukakammaṃ duhetukāhetukaṃ vipākaṃ janayantampi tihetukajavanānantaraṃ na janetīti na ettha kāraṇaṃ",
  "tika-abh01t:481_5": "dissatīti evaṃ yuttaṃ gahetabbaṃ avuttampīti adhippāyo.",
  "tika-abh01t:481_6": "Atha vā tasmiṃ tasmiṃ theravāde yena adhippāyena sasaṅkhārāsaṅkhāravidhānādi vuttaṃ,",
  "tika-abh01t:481_7": "taṃ teneva adhippāyena yuttaṃ gahetabbaṃ,",
  "tika-abh01t:481_8": "na adhippāyantaraṃ adhippāyantarena āloḷetabbanti attho.",
  "tika-abh01t:481_9": "Hetusadisamevāti janakakammahetusadisameva.",
  "tika-abh01t:481_10": "Mahāpakaraṇe āvi bhavissatīti mahāpakaraṇe āgatapāḷiyā pākaṭaṃ uppattividhānaṃ āvi bhavissatīti adhippāyena vadati.",
  "tika-abh01t:482_0": "Kāmāvacarakusalavipākakathāvaṇṇanā niṭṭhitā.",
  "tika-abh01t:483_0": "Rūpāvacarārūpāvacaravipākakathāvaṇṇanā",
  "tika-abh01t:484_0": "499.",
  "tika-abh01t:484_1": "Anantarāyenāti parihānipaccayavirahena.",
  "tika-abh01t:484_2": "Paṭipadādibhedoti paṭipadārammaṇabhedo.",
  "tika-abh01t:484_3": "Tathā hi dukkhapaṭipadaṃ dandhābhiññaṃ jhānaṃ uppādetvā punappunaṃ samāpajjantassa taṃ jhānaṃ taṃpaṭipadameva hoti.",
  "tika-abh01t:484_4": "Etasmiṃ aparihīne tassa vipāko nibbattamāno tappaṭipadova bhavituṃ arahatīti.",
  "tika-abh01t:484_5": "Chandādhipateyyādibhāvo pana tasmiṃ khaṇe vijjamānānaṃ chandādīnaṃ adhipatipaccayabhāvena hoti,",
  "tika-abh01t:484_6": "na āgamanavasena.",
  "tika-abh01t:484_7": "Tathā hi ekameva jhānaṃ nānākkhaṇesu nānādhipateyyaṃ hoti.",
  "tika-abh01t:484_8": "Catutthajjhānasseva hi caturiddhipādabhāvena bhāvanā hoti,",
  "tika-abh01t:484_9": "tasmā vipākassa āgamanavasena chandādhipateyyāditā na vuttā.",
  "tika-abh01t:485_0": "Rūpāvacarārūpāvacaravipākakathāvaṇṇanā niṭṭhitā.",
  "tika-abh01t:486_0": "Lokuttaravipākakathāvaṇṇanā",
  "tika-abh01t:487_0": "505.",
  "tika-abh01t:487_1": "Yathā vaṭṭaṃ ācinati,",
  "tika-abh01t:487_2": "tathā taṇhādīhi abhisaṅkhataṃ lokiyakammaṃ upacitanti vuccati.",
  "tika-abh01t:487_3": "Lokuttaraṃ pana evaṃ na hotīti tathā na vuttaṃ.",
  "tika-abh01t:487_4": "Suddhāgamanavasenāti animittāppaṇihitanāmadāyakehi saguṇārammaṇehi vijjamānehipi phalassa suññatanāmadānadīpane aggahitabhāveneva avomissenāti attho.",
  "tika-abh01t:487_5": "Āgamanato suññatāppaṇihitanāmavato maggassa āgamanīyaṭṭhāne ṭhatvā attano phalassa nāmattayadānaṃ yojitaṃ,",
  "tika-abh01t:487_6": "itarassapi pana tatheva yojetabbaṃ.",
  "tika-abh01t:487_7": "Nayamattadassanañhetaṃ.",
  "tika-abh01t:487_8": "Saguṇārammaṇehi pana nāmattayavato aniccānupassanānantarassapi maggassa āgamanīyaṭṭhāne ṭhatvā attano phalassa nāmattayadānaṃ na nivāritanti.",
  "tika-abh01t:487_9": "Vaḷañjanakaphalasamāpattiyā ca vipassanāgamanavasena nāmalābhe maggassa viya animittanāmalābho na siyā.",
  "tika-abh01t:487_10": "Yathā pana maggānantarassa viya vaḷañjanakaphalasamāpattiyāpi jhānapaṭipadābhedo hoti,",
  "tika-abh01t:487_11": "evaṃ suññatādināmalābhe sati animittanāmañca labhatīti.",
  "tika-abh01t:487_12": "Avūpasantāyāti idaṃ kenaci aññena anantaritattā tādisāya eva saddhāya…pe…",
  "tika-abh01t:487_13": "paññāya ca anantarapaccayabhāvaṃ sandhāya vuttaṃ.",
  "tika-abh01t:487_14": "Tena chandādayopi attano anantarasadisānaṃ chandādīnaṃ uppādakā adhipatibhūtā adhipatibhūte eva uppādentīti imamatthaṃ dīpeti.",
  "tika-abh01t:488_0": "555.",
  "tika-abh01t:488_1": "Kilesasamucchedakassa maggassa sammādiṭṭhiādikassa niyyānikasabhāvassa phalenapi paṭippassaddhakilesena niyyānasabhāveneva bhavitabbaṃ,",
  "tika-abh01t:488_2": "tasmā phalepi “maggaṅgaṃ maggapariyāpanna”nti vuttaṃ.",
  "tika-abh01t:488_3": "Evañca katvā maggavibhaṅge phalesu ca aṭṭhaṅgiko pañcaṅgiko ca maggo uddhaṭo,",
  "tika-abh01t:488_4": "evaṃ bojjhaṅgāpīti.",
  "tika-abh01t:488_5": "Maggaṃ upādāyāti maggasadisatāya maggoti imamatthaṃ sandhāyāha.",
  "tika-abh01t:489_0": "Lokuttaravipākakathāvaṇṇanā niṭṭhitā.",
  "tika-abh01t:490_0": "Akusalavipākakathāvaṇṇanā",
  "tika-abh01t:491_0": "556.",
  "tika-abh01t:491_1": "Iṭṭhaiṭṭhamajjhattesu viya na aniṭṭhaaniṭṭhamajjhattesu santīraṇaviseso atthi,",
  "tika-abh01t:491_2": "aniṭṭhārammaṇameva pana adhimattaṃ mandañca evaṃ dvidhā vuttaṃ.",
  "tika-abh01t:492_0": "Akusalavipākakathāvaṇṇanā niṭṭhitā.",
  "tika-abh01t:493_0": "Kiriyābyākataṃ",
  "tika-abh01t:494_0": "Manodhātucittavaṇṇanā",
  "tika-abh01t:495_0": "566.",
  "tika-abh01t:495_1": "Vātapupphanti moghapupphaṃ.",
  "tika-abh01t:495_2": "Taṃ acchinnepi rukkhe na phalati,",
  "tika-abh01t:495_3": "chinnarukkhapupphaṃ pana acchinne phaleyya.",
  "tika-abh01t:495_4": "Evaṃ acchinnabhavamūlassapi pavattamānaṃ yaṃ na phalati,",
  "tika-abh01t:495_5": "taṃ vātapupphasadisaṃ.",
  "tika-abh01t:495_6": "Itarasseva pana pavattamānaṃ chinnarukkhapupphasadisaṃ.",
  "tika-abh01t:495_7": "Tañhi acchinne bhavamūle phaleyyāti.",
  "tika-abh01t:496_0": "Kiriyamanoviññāṇadhātucittavaṇṇanā",
  "tika-abh01t:497_0": "568.",
  "tika-abh01t:497_1": "Loluppataṇhā pahīnāti imassa cittassa paccayabhūtā purimā pavatti dassitā.",
  "tika-abh01t:497_2": "Idaṃ pana cittaṃ vicāraṇapaññārahitanti kevalaṃ somanassamattaṃ uppādentassa hotīti.",
  "tika-abh01t:497_3": "Evaṃ cetiyapūjādīsupi daṭṭhabbaṃ.",
  "tika-abh01t:497_4": "Vattaṃ karontoti idaṃ vattaṃ karontassa phoṭṭhabbārammaṇe kāyadvāracittappavattiṃ sandhāya vuttaṃ.",
  "tika-abh01t:497_5": "Pañcadvārānugataṃ hutvā labbhamānaṃ sandhāya pañcadvāre eva vā loluppataṇhāpahānādipaccavekkhaṇahetubhūtaṃ",
  "tika-abh01t:497_6": "idameva pavattiṃ sandhāya tattha tattha “iminā cittena somanassito hotī”ti vuttanti “evaṃ tāva pañcadvāre",
  "tika-abh01t:497_7": "labbhatī”ti āha.",
  "tika-abh01t:497_8": "Atītaṃsādīsu appaṭihataṃ ñāṇaṃ vatvā “imehi tīhi dhammehi samannāgatassa buddhassa bhagavato sabbaṃ kāyakammaṃ",
  "tika-abh01t:497_9": "ñāṇānuparivattī”tiādivacanato “bhagavato idaṃ uppajjatī”ti vuttavacanaṃ vicāretabbaṃ.",
  "tika-abh01t:497_10": "Ahetukassa mūlābhāvena suppatiṭṭhitatā natthīti balabhāvo aparipuṇṇo,",
  "tika-abh01t:497_11": "tasmā uddesavāre “samādhibalaṃ hoti,",
  "tika-abh01t:497_12": "vīriyabalaṃ hotī”ti na vuttaṃ.",
  "tika-abh01t:497_13": "Tato eva hi ahetukānaṃ saṅgahavāre jhānaṅgāni ca na uddhaṭāni.",
  "tika-abh01t:497_14": "Teneva imasmimpi ahetukadvaye balāni anuddesāsaṅgahitāni.",
  "tika-abh01t:497_15": "Yasmā pana vīriyassa vijjamānattā sesāhetukehi balavaṃ,",
  "tika-abh01t:497_16": "yasmā ca ettha vitakkādīnaṃ jhānapaccayamattatā viya samādhivīriyānaṃ balamattatā atthi,",
  "tika-abh01t:497_17": "tasmā niddesavāre “samādhibalaṃ vīriyabala”nti vatvā ṭhapitaṃ.",
  "tika-abh01t:497_18": "Yasmā pana neva kusalaṃ nākusalaṃ,",
  "tika-abh01t:497_19": "tasmā sammāsamādhi micchāsamādhīti,",
  "tika-abh01t:497_20": "sammāvāyāmo micchāvāyāmoti ca na vuttanti adhippāyo.",
  "tika-abh01t:497_21": "Evaṃ sati mahākiriyacittesu ca etaṃ na vattabbaṃ siyā, vuttañca,",
  "tika-abh01t:497_22": "tasmā sammā,",
  "tika-abh01t:497_23": "micchā vā niyyānikasabhāvābhāvato maggapaccayabhāvaṃ appattā samādhivāyāmā idha tathā na vuttāti daṭṭhabbā.",
  "tika-abh01t:498_0": "574.",
  "tika-abh01t:498_1": "Indriyaparopariyattaāsayānusayasabbaññutānāvaraṇañāṇāni imassānantaraṃ uppajjamānāni yamakapāṭihāriyamahākaruṇāsamāpattiñāṇāni",
  "tika-abh01t:498_2": "ca imassa anantaraṃ uppannaparikammānantarāni iminā āvajjitārammaṇeyeva pavattantīti āha “cha…pe…",
  "tika-abh01t:498_3": "gaṇhantī”ti.",
  "tika-abh01t:498_4": "Mahāvisayattā mahāgajo viya mahantanti mahāgajaṃ.",
  "tika-abh01t:499_0": "Rūpāvacarārūpāvacarakiriyacittavaṇṇanā",
  "tika-abh01t:500_0": "577.",
  "tika-abh01t:500_1": "Idāni yāni kiriyāni jātāni,",
  "tika-abh01t:500_2": "tāni veditabbānīti evaṃ yojanā kātabbā.",
  "tika-abh01t:500_3": "Attabhāvoti pañcakkhandhā vuccanti.",
  "tika-abh01t:501_0": "Cittuppādakaṇḍavaṇṇanā niṭṭhitā.",
  "tika-abh01t:502_0": "2. Rūpakaṇḍaṃ",
  "tika-abh01t:503_0": "Uddesavaṇṇanā",
  "tika-abh01t:504_0": "Idāni rūpamabyākataṃ bhājetabbaṃ,",
  "tika-abh01t:504_1": "tañca kenaci samayavavatthānaṃ katvā na sakkā bhājetuṃ.",
  "tika-abh01t:504_2": "Na hi rūpassa cittuppādena samayavavatthānaṃ sakkā kātuṃ acittasamuṭṭhānasabbhāvato,",
  "tika-abh01t:504_3": "cittasamuṭṭhānassa ca anekacittasamuṭṭhānatāya rūpasamuṭṭhāpakacittānañca kesañci katthaci asamuṭṭhāpanatāya vavatthānābhāvato,",
  "tika-abh01t:504_4": "viññattidvayavajjitassa rūpassa acittasahabhubhāvato ca,",
  "tika-abh01t:504_5": "na ca rūpānaṃ upasampajja viharaṇena samayavavatthānaṃ yujjati mahaggatappamāṇānaṃ jhānānaṃ viya rūpānaṃ upasampajja vihātabbatābhāvā,",
  "tika-abh01t:504_6": "upādārūpehi ca na yujjati tesaṃ sahajātādipaccayabhāvena appavattanato,",
  "tika-abh01t:504_7": "nāpi mahābhūtehi yujjati kesañci mahābhūtānaṃ kehici upādārūpehi vinā pavattito asamānakālānañca sabbhāvato.",
  "tika-abh01t:504_8": "Na hi “yasmiṃ samaye pathavīdhātu uppannā hoti,",
  "tika-abh01t:504_9": "tasmiṃ samaye cakkhāyatanaṃ hotī”ti sakkā vattuṃ sotādinissayabhūtāya pathaviyā cittādisamuṭṭhānāya ca saha cakkhāyatanassa abhāvā.",
  "tika-abh01t:504_10": "Evaṃ sotāyatanādīsupi yojetabbaṃ.",
  "tika-abh01t:505_0": "Mahābhūtehi asamānakālāni viññattiupacayādīnipi tasmiṃ samaye hontīti na sakkā vattunti.",
  "tika-abh01t:505_1": "Ekasmiñca kāle anekāni kalāpasahassāni uppajjanti pavattanti ca,",
  "tika-abh01t:505_2": "na arūpadhammānaṃ viya rūpānaṃ kalāpadvayasahābhāvo atthi.",
  "tika-abh01t:505_3": "Ekasmiñca kalāpe vattamāne eva aññassa nirodho,",
  "tika-abh01t:505_4": "aññassa cuppatti hotīti sabbathā rūpābyākataṃ samayavavatthānaṃ katvā na sakkā vibhajituṃ.",
  "tika-abh01t:505_5": "Ekakādīhi pana nayehi na hetuādinā sabhāvena vibhajituṃ sakkāti tathā vibhajanatthaṃ cittuppādakaṇḍe",
  "tika-abh01t:505_6": "tāva avibhattaṃ abyākataṃ atthīti dassetuṃ samayavavatthānena vinā abyākatassa sabhāvatoyeva niddese",
  "tika-abh01t:505_7": "ekadesaṃ niddisitvā nigamanakaraṇassa anupapattito ca vibhattañca avibhattañca sabbaṃ saṅgaṇhanto āha",
  "tika-abh01t:505_8": "“katame dhammā abyākatā?",
  "tika-abh01t:505_9": "Kusalā…pe…",
  "tika-abh01t:505_10": "asaṅkhatā ca dhātu.",
  "tika-abh01t:505_11": "Ime dhammā abyākatā”ti.",
  "tika-abh01t:505_12": "Avibhatte hi vibhajitabbe dassite vibhajanaṃ yuttaṃ ñātuṃ icchāya uppāditāyāti.",
  "tika-abh01t:505_13": "Ettha pana vipākakiriyābyākataṃ vibhattattā na vibhajitabbaṃ,",
  "tika-abh01t:505_14": "asaṅkhatā ca dhātu bhedābhāvato.",
  "tika-abh01t:505_15": "Yaṃ panettha bhedayuttattā avibhattattā ca vibhajitabbaṃ,",
  "tika-abh01t:505_16": "taṃ vibhajanto āha “tattha katamaṃ sabbaṃ rūpa”ntiādi.",
  "tika-abh01t:505_17": "Ayamettha pāḷiyojanā.",
  "tika-abh01t:506_0": "Nayaṃ dassetvāti ettha heṭṭhā gahaṇameva nayadassanaṃ.",
  "tika-abh01t:506_1": "Taṃ vipākesu katvā viññātattā kiriyābyākatesu nissaṭṭhaṃ.",
  "tika-abh01t:506_2": "Kāmāvacarādibhāvena vattabbassa kiriyābyākatassa vā dassanaṃ,",
  "tika-abh01t:506_3": "taṃ katvā kāmāvacarātiādikaṃ gahetvā vuttattā nissaṭṭhaṃ.",
  "tika-abh01t:506_4": "Pañcavīsati rūpānīti pāḷiyaṃ vuttāni dasāyatanāni pañcadasa ca sukhumarūpāni,",
  "tika-abh01t:506_5": "upacayasantatiyo vā ekanti katvā hadayavatthuñca.",
  "tika-abh01t:506_6": "Channavutīti cakkhādidasakā satta utusamuṭṭhānādayo tayo aṭṭhakā utucittajā dve saddā ca.",
  "tika-abh01t:506_7": "Kalāpabhāvena pavattarūparūpāni “rūpakoṭṭhāsā”ti vuttāni rūpakalāpakoṭṭhāsabhāvato.",
  "tika-abh01t:506_8": "Koṭṭhāsāti ca aṃsā,",
  "tika-abh01t:506_9": "avayavāti attho.",
  "tika-abh01t:506_10": "Koṭṭhanti vā sarīraṃ,",
  "tika-abh01t:506_11": "tassa aṃsā kesādayo koṭṭhāsāti aññepi avayavā koṭṭhāsā viya koṭṭhāsā.",
  "tika-abh01t:506_12": "Nibbānaṃ nippadesato gahitanti sopādisesanirupādisesarāgakkhayādiasaṅkhatādivacanīyabhāvena bhinnaṃ nippadesato gahitaṃ.",
  "tika-abh01t:506_13": "Atthato hi ekāva asaṅkhatā dhātūti.",
  "tika-abh01t:507_0": "584.",
  "tika-abh01t:507_1": "Sabbanti sakalaṃ cakkavāḷaṃ.",
  "tika-abh01t:507_2": "Parimaṇḍalaṃ parimaṇḍalasaṇṭhānaṃ,",
  "tika-abh01t:507_3": "parikkhepato chattiṃsa satasahassāni dasa ceva sahassāni aḍḍhacatutthāni ca yojanasatāni hontīti attho.",
  "tika-abh01t:507_4": "Ettha ca vaṭṭaṃ “parimaṇḍala”nti vuttaṃ.",
  "tika-abh01t:507_5": "Cattāri nahutānīti cattālīsa sahassāni.",
  "tika-abh01t:507_6": "Nagavhayāti nagāti avhātabbā nagasaddanāmāti attho.",
  "tika-abh01t:508_0": "Devadānavādīnaṃ tigāvutādisarīravasena mahantāni pātubhūtāni.",
  "tika-abh01t:508_1": "Tatthāyaṃ vacanattho –",
  "tika-abh01t:508_2": "bhūtāni jātāni nibbattāni mahantāni mahābhūtānīti.",
  "tika-abh01t:508_3": "Anekacchariyadassanena anekābhūtavisesadassanavasena ca māyākāro mahanto bhūtoti mahābhūto.",
  "tika-abh01t:508_4": "Yakkhādayo jātivaseneva mahantā bhūtāti mahābhūtā.",
  "tika-abh01t:508_5": "Niruḷho vā ayaṃ mahābhūtasaddo tesu daṭṭhabbo.",
  "tika-abh01t:508_6": "Pathaviyādayo pana mahābhūtā viya mahābhūtā.",
  "tika-abh01t:508_7": "Bhūtasaddassa ubhayaliṅgattā napuṃsakatā katā.",
  "tika-abh01t:508_8": "Mahāparihāratoti ettha vacanatthaṃ vadanto āha “mahantehi bhūtāni,",
  "tika-abh01t:508_9": "mahāparihārāni vā bhūtānī”ti.",
  "tika-abh01t:508_10": "Tattha pacchimatthe purimapade uttarapadassa parihārasaddassa lopaṃ katvā “mahābhūtānī”ti vuccanti.",
  "tika-abh01t:509_0": "Accimatoti aggissa.",
  "tika-abh01t:509_1": "Koṭisatasahassaṃ ekaṃ koṭisatasahassekaṃ.",
  "tika-abh01t:509_2": "Cakkavāḷanti taṃ sabbaṃ āṇākkhettavasena ekaṃ katvā voharanti.",
  "tika-abh01t:509_3": "Vilīyati khārodakena.",
  "tika-abh01t:509_4": "Vikīratīti viddhaṃsati.",
  "tika-abh01t:509_5": "Upādinnakesu vikāraṃ dassento “patthaddho”tiādimāha.",
  "tika-abh01t:509_6": "Kaṭṭhamukhena vāti vā-",
  "tika-abh01t:509_7": "saddo upamattho.",
  "tika-abh01t:509_8": "Yathā kaṭṭhamukhasappena daṭṭho patthaddho hoti,",
  "tika-abh01t:509_9": "evaṃ pathavīdhātuppakopena so kāyo kaṭṭhamukheva hoti,",
  "tika-abh01t:509_10": "kaṭṭhamukhamukhagato viya patthaddho hotīti attho.",
  "tika-abh01t:509_11": "Atha vā vā-",
  "tika-abh01t:509_12": "saddo evasaddassatthe.",
  "tika-abh01t:509_13": "“Pathavīdhātuppakopenā”ti etassa ca parato āharitvā veditabbo.",
  "tika-abh01t:509_14": "Tatrāyamattho –",
  "tika-abh01t:509_15": "“kaṭṭhamukhena daṭṭhopi kāyo pathavīdhātuppakopeneva patthaddho hoti,",
  "tika-abh01t:509_16": "tasmā pathavīdhātuyā aviyutto so kāyo sabbadā kaṭṭhamukhamukhagato viya hotī”ti.",
  "tika-abh01t:509_17": "Atha vā aniyamattho vā- saddo.",
  "tika-abh01t:509_18": "Tatrāyamattho –",
  "tika-abh01t:509_19": "“kaṭṭhamukhena daṭṭho kāyo patthaddho hoti vā na vā hoti mantāgadavasena,",
  "tika-abh01t:509_20": "pathavīdhātuppakopena pana mantāgadarahito so kāyo kaṭṭhamukhamukhagato viya hoti ekantapatthaddho”ti.",
  "tika-abh01t:509_21": "Pūtiyoti kuthito.",
  "tika-abh01t:509_22": "Mahāvikārāni bhūtānīti mahāvikārāni jātāni,",
  "tika-abh01t:509_23": "vijjamānānīti vā attho.",
  "tika-abh01t:509_24": "Ettha ca purimapade uttarapadassa vikārasaddassa lopaṃ katvā “mahābhūtānī”ti vuttāni.",
  "tika-abh01t:510_0": "Pathavītiādinā sabbalokassa pākaṭānipi vipallāsaṃ muñcitvā yathāsabhāvato pariggayhamānāni mahantena",
  "tika-abh01t:510_1": "vāyāmena vinā na pariggayhantīti pākaṭānipi duviññeyyasabhāvattā “mahantānī”ti vuccanti.",
  "tika-abh01t:510_2": "Tāni hi suviññeyyāni amahantānīti gahetvā ṭhito tesaṃ duppariggahitataṃ disvā “aho mahantāni etānī”ti pajānāti.",
  "tika-abh01t:510_3": "Upādāyāti etena viññāyamānā pacchimakālakiriyā pavattīti katvā “pavattarūpa”nti vuttaṃ.",
  "tika-abh01t:510_4": "Evañhi “upādāyā”ti etena paṭiccasamuppannatā vuttā hotīti.",
  "tika-abh01t:510_5": "Atha vā upādāyati nissayatīti upādāyaṃ,",
  "tika-abh01t:510_6": "upādāyameva rūpaṃ upādāyarūpaṃ,",
  "tika-abh01t:510_7": "aññanissayassa ekantanissitassa rūpassetaṃ adhivacanaṃ.",
  "tika-abh01t:510_8": "Taṃ pana na sattassa,",
  "tika-abh01t:510_9": "nāpi vedanādino tadabhāvepi bhāvatoti dassetuṃ “catunnaṃ mahābhūtāna”ntiādimāha.",
  "tika-abh01t:510_10": "Bhavati hi nissayarūpānaṃ sāmibhāvoti.",
  "tika-abh01t:511_0": "Tividharūpasaṅgahavaṇṇanā",
  "tika-abh01t:512_0": "585.",
  "tika-abh01t:512_1": "Pakiṇṇakadukesu ajjhattikadukaṃ muñcitvā añño sabbadukehi tikavasena yojanaṃ gacchanto natthi,",
  "tika-abh01t:512_2": "viññattiduko ca yojanaṃ na gacchatīti sabbadukayogīsu ādibhūtaṃ ajjhattikadukameva gahetvā sesehi sabbadukehi yojetvā tikā vuttā.",
  "tika-abh01t:512_3": "Sakkā hi etena nayena aññesampi dukānaṃ dukantarehi labbhamānā tikayojanā viññātunti.",
  "tika-abh01t:513_0": "Catubbidhādirūpasaṅgahavaṇṇanā",
  "tika-abh01t:514_0": "586.",
  "tika-abh01t:514_1": "Catukkesu ekantacittasamuṭṭhānassa viññattidvayabhāvato viññattidukādīhi samānagatiko cittasamuṭṭhānadukoti",
  "tika-abh01t:514_2": "tena saha upādādukassa yojanāya labbhamānopi catukko na vutto,",
  "tika-abh01t:514_3": "tathā sanidassanadukādīnaṃ tena tassa ca oḷārikadūradukehi yojanāya labbhamānā na vuttā,",
  "tika-abh01t:514_4": "dhammānaṃ vā sabhāvakiccāni bodhetabbākārañca yāthāvato jānantena bhagavatā tena aññesaṃ tassa ca aññehi",
  "tika-abh01t:514_5": "yojanā na katāti kiṃ ettha kāraṇapariyesanāya,",
  "tika-abh01t:514_6": "addhā sā yojanā na kātabbā,",
  "tika-abh01t:514_7": "yato bhagavatā na katāti veditabbā.",
  "tika-abh01t:514_8": "Aññe pana pakiṇṇakadukā aññehi pakiṇṇakadukehi yojetuṃ yuttā,",
  "tika-abh01t:514_9": "tehi yojitā eva.",
  "tika-abh01t:514_10": "Vatthudukādīsu pana sotasamphassārammaṇadukādayo vajjetvā aññehi ārammaṇabāhirāyatanādilabbhamānadukehi",
  "tika-abh01t:514_11": "upādinnakadukassa upādinnupādāniyadukassa ca yojanāya catukkā labbhanti,",
  "tika-abh01t:514_12": "cittasamuṭṭhānadukassa ca sabbārammaṇabāhirāyatanādilabbhamānadukehi.",
  "tika-abh01t:514_13": "Avasesehi pana tesaṃ aññesañca sabbavatthudukādīhi yojanāya na labbhantīti veditabbā.",
  "tika-abh01t:515_0": "Uddesavaṇṇanā niṭṭhitā.",
  "tika-abh01t:516_0": "Rūpavibhatti",
  "tika-abh01t:517_0": "Ekakaniddesavaṇṇanā",
  "tika-abh01t:518_0": "594.",
  "tika-abh01t:518_1": "Avijjamānavibhāgassa vibhāgābhāvadassanameva niddeso nicchayakaraṇato,",
  "tika-abh01t:518_2": "tasmā “sabbaṃ rūpaṃ na hetumevā”tiādinā vibhāgābhāvāvadhāraṇena eva-",
  "tika-abh01t:518_3": "saddena niddesaṃ karoti.",
  "tika-abh01t:518_4": "Hetuhetūti mūlahetu,",
  "tika-abh01t:518_5": "hetupaccayahetūti vā ayamattho.",
  "tika-abh01t:518_6": "Mahābhūtā hetūti ayamevattho mahābhūtā paccayoti etenapi vuttoti.",
  "tika-abh01t:518_7": "Hetupaccayasaddānaṃ samānatthattā paccayo eva hetu paccayahetu.",
  "tika-abh01t:518_8": "Yo ca rūpakkhandhassa hetu,",
  "tika-abh01t:518_9": "so eva tassa paññāpanāya hetūti vutto tadabhāve abhāvato.",
  "tika-abh01t:518_10": "Atītānāgatapaccuppannānaṃ kammasamādānānaṃ ṭhānaso hetuso vipākanti ettha vijjamānesupi aññesu paccayesu",
  "tika-abh01t:518_11": "iṭṭhāniṭṭhavipākaniyāmakattā uttamaṃ padhānaṃ kusalākusalaṃ gatiupadhikaālapayogasampattivipattiṭṭhānanipphāditaṃ",
  "tika-abh01t:518_12": "iṭṭhāniṭṭhārammaṇañca kammamiva padhānattā “hetū”ti vuttanti iminā adhippāyena kammārammaṇāni “uttamahetū”ti vuttāni.",
  "tika-abh01t:518_13": "Vakkhati ca “gatiupadhikālapayogā vipākassa ṭhānaṃ,",
  "tika-abh01t:518_14": "kammaṃ hetū”ti.",
  "tika-abh01t:518_15": "Idha pana kammamiva uttamattā ārammaṇampi hetuvacanaṃ arahatīti “uttamahetū”ti vuttaṃ.",
  "tika-abh01t:518_16": "Saṅkhārānanti puññābhisaṅkhārādīnaṃ avijjā sādhāraṇapaccayattā “hetū”ti vuttā.",
  "tika-abh01t:518_17": "Pharatīti gacchati pāpuṇāti.",
  "tika-abh01t:518_18": "Paṭikkhepaniddesoti idaṃ mātikāya āgatapaṭikkhepavasena vuttaṃ.",
  "tika-abh01t:518_19": "Idha pana mātikāya na hetupadādisaṅgahitatā ca rūpassa vuttā taṃtaṃsabhāvattā,",
  "tika-abh01t:518_20": "avadhāritatā ca anaññasabhāvato.",
  "tika-abh01t:519_0": "Rūpīduke rūpīpadameva idha “rūpa”nti vuttaṃ.",
  "tika-abh01t:519_1": "Tena rūpīrūpapadānaṃ ekatthatā siddhā hoti ruppanalakkhaṇayuttasseva rūpīrūpabhāvato.",
  "tika-abh01t:519_2": "Uppannaṃ chahi viññāṇehi viññeyyanti arūpato vidhuraṃ rūpassa sabhāvaṃ dasseti.",
  "tika-abh01t:519_3": "Na hi arūpaṃ uppannaṃ chahi viññāṇehi viññeyyaṃ yathā rūpaṃ,",
  "tika-abh01t:519_4": "tena rūpaṃ uppannaṃ chahi viññāṇehi viññeyyaṃ,",
  "tika-abh01t:519_5": "na arūpanti arūpato nivattetvā rūpe eva etaṃ sabhāvaṃ niyameti,",
  "tika-abh01t:519_6": "na rūpaṃ etasmiṃ sabhāve.",
  "tika-abh01t:519_7": "Atthi hi rūpaṃ atītānāgataṃ yaṃ uppannaṃ chahi viññāṇehi viññeyyasabhāvaṃ na hotīti.",
  "tika-abh01t:519_8": "Etameva ca niyamaṃ puna evasaddena niyameti “yathāvutto niyamo rūpe atthi eva,",
  "tika-abh01t:519_9": "arūpe viya na natthī”ti.",
  "tika-abh01t:519_10": "Atha vā sabbaṃ rūpanti bhūtupādāyarūpaṃ kālabhedaṃ anāmasitvā “sabba”nti vuttaṃ,",
  "tika-abh01t:519_11": "taṃ sabbaṃ arūpehi samānaviññeyyasabhāvaṃ atītānāgataṃ nivattetuṃ uppannanti etena viseseti,",
  "tika-abh01t:519_12": "taṃ uppannaṃ sabbaṃ rūpaṃ chahi viññāṇehi viññeyyamevāti attho.",
  "tika-abh01t:520_0": "Nanu evaṃ rūpāyatanassapi sotaviññāṇādīhi viññeyyatā āpajjatīti?",
  "tika-abh01t:520_1": "Nāpajjati rūpaṃ sabbaṃ sampiṇḍetvā ekantalakkhaṇadassanavasena ekībhāvena gahetvā arūpato vidhurassa chahi viññāṇehi viññeyyasabhāvassa dassanato.",
  "tika-abh01t:520_2": "Paccuppannarūpameva chahi viññāṇehi viññeyyanti etasmiṃ pana niyame “sabbaṃ rūpa”nti etthāyaṃ viññeyyabhāvaniyamo na vutto,",
  "tika-abh01t:520_3": "atha kho paccuppannanti sabbarūpassa ekantalakkhaṇaniyamo dassito na siyā.",
  "tika-abh01t:520_4": "Pāḷiyañca viññeyyamevāti eva-",
  "tika-abh01t:520_5": "kāro vutto,",
  "tika-abh01t:520_6": "na uppannamevāti.",
  "tika-abh01t:520_7": "Tasmā uppannasseva manoviññeyyaniyamāpatti natthīti kiṃ sotapatitattena,",
  "tika-abh01t:520_8": "tasmā vuttanayenattho yojetabbo.",
  "tika-abh01t:521_0": "Kathaṃvidhanti guṇehi kathaṃ saṇṭhitaṃ.",
  "tika-abh01t:521_1": "Ñāṇameva ñāṇavatthu.",
  "tika-abh01t:521_2": "Samānajātikānaṃ saṅgaho,",
  "tika-abh01t:521_3": "samānajātiyā vā saṅgaho sajātisaṅgaho.",
  "tika-abh01t:521_4": "Sañjāyanti etthāti sañjāti,",
  "tika-abh01t:521_5": "sañjātiyā saṅgaho sañjātisaṅgaho,",
  "tika-abh01t:521_6": "sañjātidesena saṅgahoti attho.",
  "tika-abh01t:521_7": "Aññamaññopakāravasena avippayogena ca samādhidese jātā sammāsatiādayo samādhikkhandhe saṅgahitā.",
  "tika-abh01t:521_8": "Yattha ca satiādisahāyavato samādhissa attano kiccakaraṇaṃ,",
  "tika-abh01t:521_9": "so cittuppādo samādhideso.",
  "tika-abh01t:521_10": "Sammāsaṅkappassa ca appanābhāvato paṭivedhasadisaṃ kiccanti samānena paṭivedhakiccena diṭṭhisaṅkappā paññakkhandhe saṅgahitā.",
  "tika-abh01t:522_0": "Rūpavibhattiekakaniddesavaṇṇanā niṭṭhitā.",
  "tika-abh01t:523_0": "Dukaniddeso",
  "tika-abh01t:524_0": "Upādābhājanīyakathāvaṇṇanā",
  "tika-abh01t:525_0": "596.",
  "tika-abh01t:525_1": "Apparajakkhādisattasamūhadassanaṃ buddhacakkhu,",
  "tika-abh01t:525_2": "chasu asādhāraṇañāṇesu indriyaparopariyattañāṇaṃ daṭṭhabbaṃ.",
  "tika-abh01t:525_3": "Sabbasaṅkhatāsaṅkhatadassanaṃ samantacakkhu.",
  "tika-abh01t:525_4": "“Dukkhaṃ pariññeyyaṃ pariññāta”nti evamādinā ākārena pavattaṃ ñāṇadassanaṃ ñāṇacakkhu,",
  "tika-abh01t:525_5": "tampi purimadvayamiva kāmāvacaraṃ.",
  "tika-abh01t:525_6": "Catusaccadhammadassanaṃ dhammacakkhu.",
  "tika-abh01t:525_7": "Upatthambhabhūtā catusamuṭṭhānikarūpasantatiyo sambhārā.",
  "tika-abh01t:525_8": "Saha sambhārehi sasambhāraṃ,",
  "tika-abh01t:525_9": "sambhāravantaṃ.",
  "tika-abh01t:525_10": "Sambhavoti āpodhātumeva sambhavasambhūtamāha.",
  "tika-abh01t:525_11": "Saṇṭhānanti vaṇṇāyatanameva parimaṇḍalādisaṇṭhānabhūtaṃ.",
  "tika-abh01t:525_12": "Tesaṃ pana visuṃ vacanaṃ tathābhūtānaṃ atathābhūtānañca āpodhātuvaṇṇāyatanānaṃ yathāvutte maṃsapiṇḍe vijjamānattā.",
  "tika-abh01t:525_13": "Cuddasasambhāro hi maṃsapiṇḍo.",
  "tika-abh01t:525_14": "Sambhavassa catudhātunissitehi saha vuttassa dhātuttayanissitatā yojetabbā.",
  "tika-abh01t:525_15": "Āpodhātuvaṇṇāyatanānameva vā sambhavasaṇṭhānābhāvā visuṃ vuttāti catudhātunissitatā ca na virujjhati.",
  "tika-abh01t:525_16": "Yaṃ maṃsapiṇḍaṃ setādinā sañjānanto na pasādacakkhuṃ sañjānāti,",
  "tika-abh01t:525_17": "patthiṇṇatādivisesaṃ vattukāmo “pathavīpi atthī”tiādi vuttampi vadati.",
  "tika-abh01t:526_0": "Sarīrasaṇṭhānuppattidesabhūteti etena avasesaṃ kaṇhamaṇḍalaṃ paṭikkhipati.",
  "tika-abh01t:526_1": "Snehamiva sattakkhipaṭalāni byāpetvā ṭhitāheva attano nissayabhūtāhi catūhi dhātūhi katūpakāraṃ taṃnissitehi",
  "tika-abh01t:526_2": "eva āyuvaṇṇādīhi anupālitaparivāritaṃ tisantatirūpasamuṭṭhāpakehi utucittāhārehi upatthambhiyamānaṃ tiṭṭhati.",
  "tika-abh01t:526_3": "Sattakkhipaṭalānaṃ byāpanavacanena ca anekakalāpagatabhāvaṃ cakkhussa dasseti.",
  "tika-abh01t:526_4": "Pamāṇato ūkāsiramattanti ūkāsiramatte padese pavattanato vuttaṃ.",
  "tika-abh01t:526_5": "Rūpāni manupassatīti ma-",
  "tika-abh01t:526_6": "kāro padasandhikaro.",
  "tika-abh01t:526_7": "Atha vā manūti macco.",
  "tika-abh01t:526_8": "Upakārabhūtehi saṅgahito.",
  "tika-abh01t:526_9": "Pariyāyenāti catunnaṃ pasādo tesu ekassa dvinnañcātipi vattuṃ yutto samānadhanānaṃ dhanaṃ viyāti etena pariyāyena.",
  "tika-abh01t:526_10": "Sarīraṃ rūpakkhandho eva.",
  "tika-abh01t:526_11": "Paṭighaṭṭanameva nighaṃso paṭighaṭṭanānighaṃso.",
  "tika-abh01t:526_12": "Rūpābhimukhabhāvena cakkhuviññāṇassa nissayabhāvāpattisaṅkhāto paṭighaṭṭanato jāto vā nighaṃso paṭighaṭṭanānighaṃso.",
  "tika-abh01t:527_0": "Parikappavacanaṃ “sace āpāthaṃ āgaccheyyā”ti hetukiriyaṃ,",
  "tika-abh01t:527_1": "“passeyyā”ti phalakiriyañca parikappetvā tena parikappena vacanaṃ.",
  "tika-abh01t:527_2": "Ettha ca hetukiriyā anekattā avuttāpi viññāyatīti daṭṭhabbā.",
  "tika-abh01t:527_3": "“Passe vā”ti iminā vacanena tīsupi kālesu cakkhuviññāṇassa nissayabhāvaṃ anupagacchantaṃ cakkhuṃ saṅgaṇhāti.",
  "tika-abh01t:527_4": "Dassane pariṇāyakabhāvo dassanapariṇāyakaṭṭho.",
  "tika-abh01t:527_5": "Yathā hi issaro “idañcidañca karothā”ti vadanto tasmiṃ tasmiṃ kicce sapurise pariṇāyati pavattayati,",
  "tika-abh01t:527_6": "evamidampi cakkhusamphassādīnaṃ nissayabhāvena te dhamme dassanakicce āṇāpentaṃ viya pariṇāyatīti cakkhūti vuccati.",
  "tika-abh01t:527_7": "Cakkhatīti hi cakkhu,",
  "tika-abh01t:527_8": "yathāvuttena nayena ācikkhati pariṇāyatīti attho.",
  "tika-abh01t:527_9": "Atha vā samavisamāni rūpāni cakkhati ācikkhati,",
  "tika-abh01t:527_10": "pakāsetīti vā cakkhu.",
  "tika-abh01t:527_11": "Sañjāyanti etthāti sañjāti.",
  "tika-abh01t:527_12": "Ke sañjāyanti?",
  "tika-abh01t:527_13": "Phassādīni.",
  "tika-abh01t:527_14": "Tathā samosaraṇaṃ.",
  "tika-abh01t:527_15": "Cakkhusamphassādīnaṃ attano tikkhamandabhāvānupavattanena indaṭṭhaṃ kāretīti.",
  "tika-abh01t:527_16": "Niccaṃ dhuvaṃ attāti gahitassapi lujjanapalujjanaṭṭhena.",
  "tika-abh01t:527_17": "Vaḷañjanti pavisanti etenāti vaḷañjanaṃ,",
  "tika-abh01t:527_18": "taṃdvārikānaṃ phassādīnaṃ vaḷañjanaṭṭhena.",
  "tika-abh01t:528_0": "597.",
  "tika-abh01t:528_1": "Pubbe vutto parikappo eva vikappanattho.",
  "tika-abh01t:528_2": "Ghaṭṭayamānamevāti pasādassa abhimukhabhāvavisesaṃ gacchantameva.",
  "tika-abh01t:529_0": "599.",
  "tika-abh01t:529_1": "Rūpaṃ ārabbha cakkhusamphassādīnaṃ uppattivacaneneva tesaṃ taṃdvārikānaṃ aññesañca rūpaṃ ārabbha uppatti vuttā hoti.",
  "tika-abh01t:529_2": "Yathā ca tesaṃ rūpaṃ paccayo hoti,",
  "tika-abh01t:529_3": "tena paccayena uppatti vuttā hotīti adhippāyena “iminā”tiādimāha.",
  "tika-abh01t:529_4": "Tattha cakkhupasādavatthukānaṃ phassādīnanti iminā vacanena tadālambanarūpārammaṇatāya taṃsadisānaṃ manodhātuādīnañca",
  "tika-abh01t:529_5": "purejātapaccayena uppatti dassitāti daṭṭhabbā.",
  "tika-abh01t:529_6": "Yattha pana viseso atthi,",
  "tika-abh01t:529_7": "taṃ dassetuṃ “cakkhudvārajavanavīthipariyāpannāna”ntiādimāha.",
  "tika-abh01t:529_8": "Tāni hi rūpaṃ garuṃ katvā pavattamānassādanābhinandanabhūtāni taṃsampayuttāni ca ārammaṇādhipatiārammaṇūpanissayehi uppajjanti,",
  "tika-abh01t:529_9": "aññāni ārammaṇapurejātenevāti evaṃ “ārabbhā”ti vacanaṃ ārammaṇapaccayato aññapaccayabhāvassapi dīpakaṃ,",
  "tika-abh01t:529_10": "ārammaṇavacanaṃ ārammaṇapaccayabhāvassevāti ayametesaṃ viseso.",
  "tika-abh01t:530_0": "600.",
  "tika-abh01t:530_1": "Suṇātīti sotaviññāṇassa nissayabhāvena suṇāti.",
  "tika-abh01t:530_2": "Jivhāsaddena viññāyamānā kiriyā sāyananti katvā “sāyanaṭṭhenā”ti āha.",
  "tika-abh01t:530_3": "Kucchitānaṃ dukkhasampayuttaphassādīnaṃ āyoti kāyo,",
  "tika-abh01t:530_4": "dukkhadukkhavipariṇāmadukkhānaṃ vā.",
  "tika-abh01t:530_5": "Kāyāyatanassa byāpitāya cakkhupasāde kāyapasādabhāvopi atthi,",
  "tika-abh01t:530_6": "tena cakkhupasādassa anuviddhattā no byāpitā ca na siyā,",
  "tika-abh01t:530_7": "vuttā ca sā.",
  "tika-abh01t:530_8": "Tasmā cakkhupasādassa phoṭṭhabbāvabhāsanaṃ kāyapasādassa ca rūpāvabhāsanaṃ āpannanti lakkhaṇasammissataṃ codeti.",
  "tika-abh01t:530_9": "Cakkhukāyānaṃ aññanissayattā kalāpantaragatatāya “aññassa aññattha abhāvato”ti āha.",
  "tika-abh01t:530_10": "Rūparasādinidassanaṃ samānanissayānañca aññamaññasabhāvānupagamena aññamaññasmiṃ abhāvo,",
  "tika-abh01t:530_11": "ko pana vādo asamānanissayānanti dassetuṃ vuttaṃ.",
  "tika-abh01t:531_0": "Rūpābhighātāraho ca so bhūtappasādo cāti rūpābhighātārahabhūtappasādo.",
  "tika-abh01t:531_1": "Evaṃlakkhaṇaṃ cakkhu.",
  "tika-abh01t:531_2": "Rūpābhighātoti ca rūpe,",
  "tika-abh01t:531_3": "rūpassa vā abhighātoti attho.",
  "tika-abh01t:531_4": "Paripuṇṇāparipuṇṇāyatanattabhāvanibbattakassa kammassa nidānabhūtā kāmataṇhā rūpataṇhā ca tadāyatanikabhavapatthanābhāvato",
  "tika-abh01t:531_5": "daṭṭhukāmatādivohāraṃ arahatīti dutiyo nayo sabbattha vutto.",
  "tika-abh01t:531_6": "Tattha daṭṭhukāmatānidānaṃ kammaṃ samuṭṭhānametesanti daṭṭhukāmatānidānakammasamuṭṭhānāni,",
  "tika-abh01t:531_7": "evaṃvidhānaṃ bhūtānaṃ pasādalakkhaṇaṃ cakkhu,",
  "tika-abh01t:531_8": "evaṃvidho vā bhūtappasādo daṭṭhukāmatāni…pe… pasādo.",
  "tika-abh01t:531_9": "Evaṃlakkhaṇaṃ cakkhu.",
  "tika-abh01t:531_10": "Rūpesu puggalassa vā viññāṇassa vā āviñchanarasaṃ.",
  "tika-abh01t:532_0": "Kāyo sabbesanti ko ettha viseso,",
  "tika-abh01t:532_1": "nanu tejādiadhikānañca bhūtānaṃ pasādā sabbesaṃyevāti?",
  "tika-abh01t:532_2": "Saccametaṃ,",
  "tika-abh01t:532_3": "idaṃ pana “sabbesa”nti vacanaṃ “samānāna”nti imamatthaṃ dīpeti anuvattamānassa ekadesādhikabhāvassa nivāraṇavasena vuttattā.",
  "tika-abh01t:532_4": "Tejādīnanti padīpasaṅkhātassa tejassa obhāsena vāyussa saddena pathaviyā gandhena kheḷasaṅkhātassa udakassa",
  "tika-abh01t:532_5": "rasenāti purimavāde pacchimavāde ca yathāyogaṃ taṃtaṃbhūtaguṇehi anuggayhabhāvato rūpādiggahaṇe upakaritabbatoti attho.",
  "tika-abh01t:532_6": "Rūpādīnaṃ adhikabhāvadassanatoti aggimhi rūpassa pabhassarassa vāyumhi saddassa sabhāvena suyyamānassa",
  "tika-abh01t:532_7": "pathaviyā surabhiādino gandhassa āpe ca rasassa madhurassa visesayuttānaṃ dassanato “rūpādayo tesaṃ guṇā”ti",
  "tika-abh01t:532_8": "paṭhamavādī āha.",
  "tika-abh01t:532_9": "Tasseva ca “iccheyyāmā”tiādinā uttaramāha.",
  "tika-abh01t:532_10": "Imināvupāyena dutiyavādissapi niggaho hotīti.",
  "tika-abh01t:533_0": "Atha vā rūpādivisesaguṇehi tejaākāsapathavīāpavāyūhi cakkhādīni katānīti vadantassa kaṇādassa vādaṃ tatiyaṃ",
  "tika-abh01t:533_1": "uddharitvā taṃ niggahetuṃ “athāpi vadeyyu”ntiādi vuttanti daṭṭhabbaṃ.",
  "tika-abh01t:533_2": "Āsave upalabbhamānopi gandho pathaviyā āposaṃyuttāya kappāsato visadisāyāti na kappāsagandhassa adhikabhāvāpattīti ce? Na,",
  "tika-abh01t:533_3": "anabhibhūtattā.",
  "tika-abh01t:533_4": "Āsavehi udakasaṃyuttā pathavī udakena abhibhūtā,",
  "tika-abh01t:533_5": "na kappāsapathavīti tassāyeva adhikena gandhena bhavitabbanti.",
  "tika-abh01t:533_6": "Uṇhodakasaññutto ca aggi upalabbhanīyo mahantoti katvā tassa phasso viya vaṇṇopi pabhassaro upalabbhitabboti",
  "tika-abh01t:533_7": "uṇhodakavaṇṇato agginā anabhisambandhassa sītudakassa vaṇṇo parihāyetha.",
  "tika-abh01t:533_8": "Tasmāti etassubhayassa abhāvā.",
  "tika-abh01t:533_9": "Tadabhāvena hi rūpādīnaṃ tejādivisesaguṇatā nivattitā,",
  "tika-abh01t:533_10": "taṃnivattanena “tejādīnaṃ guṇehi rūpādīhi anuggayhabhāvato”ti idaṃ kāraṇaṃ nivattitanti.",
  "tika-abh01t:533_11": "Evaṃ paramparāya ubhayābhāvo visesakappanappahānassa kāraṇaṃ hotīti āha “tasmā pahāyetheta”ntiādi.",
  "tika-abh01t:533_12": "Ekakalāpepi rūparasādayo visadisā,",
  "tika-abh01t:533_13": "ko pana vādo nānākalāpe cakkhādayo bhūtavisesābhāvepīti dassetuṃ rūparasādinidassanaṃ vuttaṃ.",
  "tika-abh01t:534_0": "Yadi bhūtaviseso natthi,",
  "tika-abh01t:534_1": "kiṃ pana cakkhādivisesassa kāraṇanti taṃ dassetuṃ “yaṃ aññamaññassā”tiādimāha.",
  "tika-abh01t:534_2": "Ekampi kammaṃ pañcāyatanikattabhāvapatthanānipphannaṃ cakkhādīnaṃ visesahetuttā “aññamaññassa asādhāraṇa”nti",
  "tika-abh01t:534_3": "ca “kammaviseso”ti ca vuttanti daṭṭhabbaṃ.",
  "tika-abh01t:534_4": "Na hi taṃ yena visesena cakkhussa paccayo,",
  "tika-abh01t:534_5": "teneva sotassa hoti indriyantarābhāvappattito.",
  "tika-abh01t:534_6": "“Paṭisandhikkhaṇe mahaggatā ekā cetanā kaṭattārūpānaṃ kammapaccayena paccayo”ti vacanena paṭisandhikkhaṇe",
  "tika-abh01t:534_7": "vijjamānānaṃ sabbesaṃ kaṭattārūpānaṃ ekā cetanā kammapaccayo hotīti viññāyati.",
  "tika-abh01t:534_8": "Nānācetanāya hi tadā indriyuppattiyaṃ sati parittena ca mahaggatena ca kammunā nibbattitaṃ kaṭattārūpaṃ",
  "tika-abh01t:534_9": "āpajjeyyāti na cekā paṭisandhi anekakammanibbattā hotīti siddhamekena kammena anekindriyuppatti hotīti.",
  "tika-abh01t:534_10": "Anallīno nissayo etassāti anallīnanissayo,",
  "tika-abh01t:534_11": "rūpasaddasaṅkhāto visayo.",
  "tika-abh01t:534_12": "Gandharasānaṃ nissayā ghānajivhānissaye allīyantīti te nissayavasena allīnā,",
  "tika-abh01t:534_13": "phoṭṭhabbaṃ sayaṃ kāyanissayaallīnaṃ bhūtattayattā. Dūre…pe…",
  "tika-abh01t:534_14": "sampatto eva nāma paṭighaṭṭananighaṃsajanakatoti adhippāyo.",
  "tika-abh01t:534_15": "Saddo pana dhātuparamparāya vāyu viya āgantvā nissayavasena sotanissaye allīyitvā sotaṃ ghaṭṭetvā vavatthānaṃ",
  "tika-abh01t:534_16": "gacchanto saṇikaṃ vavatthānaṃ gacchatīti vutto.",
  "tika-abh01t:534_17": "Evaṃ pana saticittasamuṭṭhānaṃ saddāyatanaṃ sotaviññāṇassa kadācipi ārammaṇapaccayo na siyā.",
  "tika-abh01t:534_18": "Na hi bahiddhā cittasamuṭṭhānuppatti upapajjatīti.",
  "tika-abh01t:535_0": "Cirena suyyeyyāti kasmā etaṃ vuttaṃ,",
  "tika-abh01t:535_1": "nanu dūre ṭhitehi rajakādisaddā cirena suyyantīti? Na,",
  "tika-abh01t:535_2": "dūrāsannānaṃ yathāpākaṭe sadde gahaṇavisesato.",
  "tika-abh01t:535_3": "Yathā hi dūrāsannānaṃ vacanasadde yathā pākaṭībhūte gahaṇavisesato ākāravisesānaṃ aggahaṇaṃ gahaṇañca hoti,",
  "tika-abh01t:535_4": "evaṃ rajakādisaddepi āsannassa ādito pabhuti yāvāvasānā kamena pākaṭībhūte dūrassa cāvasāne majjhe vā",
  "tika-abh01t:535_5": "piṇḍavasena pavattipākaṭībhūte nicchayagahaṇānaṃ sotaviññāṇavīthiyā parato pavattānaṃ visesato lahukaṃ",
  "tika-abh01t:535_6": "suto cirena sutoti abhimāno hoti.",
  "tika-abh01t:535_7": "So pana saddo yattha uppanno,",
  "tika-abh01t:535_8": "taṃ nissitova attano vijjamānakkhaṇe sotassa āpāthamāgacchati.",
  "tika-abh01t:535_9": "Dūre ṭhito pana saddo aññattha paṭighosuppattiyā bhājanādicalanassa ca ayokanto viya ayocalanassa paccayo hotīti daṭṭhabbo.",
  "tika-abh01t:535_10": "Yathā vā ghaṇṭābhighātānujāni bhūtāni anuravassa nissayabhūtāni ghaṭṭanasabhāvāni,",
  "tika-abh01t:535_11": "evaṃ ghaṭṭanānujāni yāva sotappasādā uppattivasena āgatāni bhūtāni ghaṭṭanasabhāvānevāti taṃnissito saddo",
  "tika-abh01t:535_12": "nissayavasena dhātuparamparāya ghaṭṭetvā saṇikaṃ vavatthānaṃ gacchatīti vutto.",
  "tika-abh01t:535_13": "Asukadisāya nāmāti na paññāyeyya. Kasmā?",
  "tika-abh01t:535_14": "Sotappadesasseva saddassa gahaṇato.",
  "tika-abh01t:536_0": "Visame ajjhāsayo etassāti visamajjhāsayo,",
  "tika-abh01t:536_1": "ajjhāsayarahitampi cakkhu visamaninnattā visamajjhāsayaṃ viya hotīti “visamajjhāsaya”nti vuttaṃ.",
  "tika-abh01t:536_2": "Cakkhumato vā puggalassa ajjhāsayavasena cakkhu “visamajjhāsaya”nti vuttaṃ.",
  "tika-abh01t:537_0": "Kaṇṇakūpachiddeyeva pavattanato ārammaṇaggahaṇahetuto ca tattheva “ajjhāsayaṃ karotī”ti vuttaṃ.",
  "tika-abh01t:537_1": "Tassa sotassa sotaviññāṇanissayabhāvena saddasavane.",
  "tika-abh01t:537_2": "Ajaṭākāsopi vaṭṭatīti etassa aṭṭhakathādhippāyena atthaṃ vadanto “antoleṇasmi”ntiādimāha.",
  "tika-abh01t:537_3": "Attano adhippāyena vadanto “kiṃ etāya dhammatāyā”tiādimavoca.",
  "tika-abh01t:538_0": "Vātūpanissayo gandho gocaro etassāti vātūpanissayagandhagocaraṃ.",
  "tika-abh01t:538_1": "Ettha ca gandhaggahaṇassa vāto upanissayo,",
  "tika-abh01t:538_2": "tabbohārena pana gandho “vātūpanissayo”ti vutto.",
  "tika-abh01t:538_3": "Atha vā vāto eva upanissayo vātūpanissayo. Kassāti?",
  "tika-abh01t:538_4": "Ghānaviññāṇassa.",
  "tika-abh01t:538_5": "So sahakārīpaccayantarabhūto etassa atthīti vātūpanissayo,",
  "tika-abh01t:538_6": "gandho paccayo.",
  "tika-abh01t:539_0": "Āpo ca sahakārīpaccayantarabhūto kheḷādiko.",
  "tika-abh01t:539_1": "Tathā pathavī.",
  "tika-abh01t:539_2": "Gahetabbassa hi phoṭṭhabbassa uppīḷiyamānassa ādhārabhūtā pathavī kāyassa ca phoṭṭhabbena uppīḷiyamānassa",
  "tika-abh01t:539_3": "nissayabhūtānaṃ ādhārabhūtā sabbadā phoṭṭhabbagahaṇassa upanissayoti.",
  "tika-abh01t:539_4": "Uppīḷanena pana vinā phoṭṭhabbagahaṇe kāyāyatanassa nissayabhūtā pathavī upanissayoti daṭṭhabbā.",
  "tika-abh01t:539_5": "Sabbadāpi ca tassā upanissayabhāvo yutto eva.",
  "tika-abh01t:540_0": "Pañcavaṇṇānanti vacanaṃ tadādhārānaṃ suttānaṃ nānattadassanatthaṃ.",
  "tika-abh01t:540_1": "Pañcappakārā pañcavaṇṇā.",
  "tika-abh01t:540_2": "Ekantatoti idaṃ sabbadā uppīḷanena vinibbhujjituṃ asakkuṇeyyānaṃ kalāpantararūpānaṃ sabbhāvā tesaṃ nivattanatthaṃ vuttaṃ.",
  "tika-abh01t:540_3": "Na hi tāni ekantena avinibhuttāni kalāpantaragatattāti.",
  "tika-abh01t:541_0": "616.",
  "tika-abh01t:541_1": "Vaṇṇanibhāti rūpāyatanameva niddiṭṭhanti tadeva apekkhitvā “sanidassana”nti napuṃsakaniddeso kato.",
  "tika-abh01t:541_2": "Tasmāti nippariyāyarūpānaṃ nīlādīnaṃ phusitvā ajānitabbato dīghādīnañca phusitvā jānitabbato na nippariyāyena dīghaṃ rūpāyatanaṃ.",
  "tika-abh01t:541_3": "Taṃ taṃ nissāyāti dīghādisannivesaṃ bhūtasamudāyaṃ nissāya.",
  "tika-abh01t:541_4": "Tathā tathā ṭhitanti dīghādisannivesena ṭhitaṃ vaṇṇasamudāyabhūtaṃ rūpāyatanameva dīghādivohārena bhāsitaṃ.",
  "tika-abh01t:541_5": "Aññamaññaparicchinnaṃ ekasmiṃ itarassa abhāvā.",
  "tika-abh01t:541_6": "Visayagocarānaṃ viseso anaññatthabhāvo tabbahulacāritā ca cakkhuviññāṇassa.",
  "tika-abh01t:542_0": "620.",
  "tika-abh01t:542_1": "Bherisaddādīnañca vāditasaddattā “vuttāvasesāna”nti āha.",
  "tika-abh01t:542_2": "Amanussavacanena na manussehi aññe pāṇino eva gahitā,",
  "tika-abh01t:542_3": "atha kho kaṭṭhādayopīti adhippāyena “seso sabbopī”ti āha.",
  "tika-abh01t:542_4": "Evaṃ santepi vatthuvisesakittanavasena pāḷiyaṃ anāgato tathā kittetabbo ye vā panāti vuttoti adhippāyo.",
  "tika-abh01t:543_0": "624. Vissagandhoti virūpo maṃsādigandho. Lambilanti madhurambilaṃ.",
  "tika-abh01t:544_0": "632.",
  "tika-abh01t:544_1": "Sañjānanti etenāti sañjānanaṃ,",
  "tika-abh01t:544_2": "upalakkhaṇaṃ.",
  "tika-abh01t:544_3": "Sakena sakena kammacittādinā paccayena samuṭṭhitānipi itthiliṅgādīni indriyasahite sarīre uppajjamānāni",
  "tika-abh01t:544_4": "taṃtadākārāni hutvā uppajjantīti “itthindriyaṃ paṭicca samuṭṭhahantī”ti vuttāni.",
  "tika-abh01t:544_5": "Itthiliṅgādīsu eva ca adhipatibhāvā etassa indriyatā vuttā,",
  "tika-abh01t:544_6": "indriyasahite santāne itthiliṅgādiākārarūpapaccayānaṃ aññathā anuppādanato itthiggahaṇassa ca tesaṃ rūpānaṃ paccayabhāvato.",
  "tika-abh01t:544_7": "Yasmā pana bhāvadasakepi rūpānaṃ itthindriyaṃ na janakaṃ,",
  "tika-abh01t:544_8": "nāpi anupālakaṃ upatthambhakaṃ vā,",
  "tika-abh01t:544_9": "na ca aññakalāparūpānaṃ,",
  "tika-abh01t:544_10": "tasmā taṃ jīvitindriyaṃ viya sakalāparūpānaṃ āhāro viya vā kalāpantararūpānañca indriyaatthiavigatapaccayoti na vuttaṃ.",
  "tika-abh01t:544_11": "Esa nayo purisindriyepi.",
  "tika-abh01t:544_12": "Liṅgādiākāresu rūpesu rūpāyatanassa cakkhuviññeyyattā liṅgādīnaṃ cakkhuviññeyyatā vuttā.",
  "tika-abh01t:545_0": "633.",
  "tika-abh01t:545_1": "Ubhayampi…pe…",
  "tika-abh01t:545_2": "kusalena patiṭṭhātīti sugatiṃ sandhāya vuttanti veditabbaṃ.",
  "tika-abh01t:545_3": "Duggatiyañhi paṭisandhi akusalenevāti tadā uppajjamāno bhāvopi akusaleneva bhaveyya,",
  "tika-abh01t:545_4": "paṭisandhiyaṃ viya pavattepīti.",
  "tika-abh01t:545_5": "Tayidaṃ dvayaṃ yasmā santāne saha na pavattati “yassa itthindriyaṃ uppajjati,",
  "tika-abh01t:545_6": "tassa purisindriyaṃ uppajjatīti?",
  "tika-abh01t:545_7": "No”tiādivacanato,",
  "tika-abh01t:545_8": "tasmā ubhatobyañjanakassapi ekamevindriyaṃ hotīti vuttaṃ.",
  "tika-abh01t:546_0": "635.",
  "tika-abh01t:546_1": "Ekantaṃ kāyaviññattiyaṃ kāyavohārassa pavattidassanatthaṃ “kāyena saṃvaro sādhū”ti sādhakasuttaṃ āhaṭaṃ.",
  "tika-abh01t:546_2": "Bhāvassa gamanaṃ pakāsanaṃ copanaṃ.",
  "tika-abh01t:546_3": "Thambhanāti vāyodhātuadhikānaṃ bhūtānaṃ thambhanākāro viññattīti attho.",
  "tika-abh01t:546_4": "Uddhaṅgamavātādayo viya hi yo vātādhiko kalāpo,",
  "tika-abh01t:546_5": "tattha bhūtānaṃ viññattiākāratā hotīti.",
  "tika-abh01t:546_6": "Teneva “kāyaṃ thambhetvā thaddhaṃ karotīti thambhanā”ti vāyodhātukiccavasena viññatti vuttā.",
  "tika-abh01t:546_7": "Tato eva ca “vāyodhātuyā ākāro kāyaviññattī”ti ca vattuṃ vaṭṭati,",
  "tika-abh01t:546_8": "tathā “pathavīdhātuyā vacīviññattī”ti pathavīdhātuadhikabhūtavikārato.",
  "tika-abh01t:547_0": "636.",
  "tika-abh01t:547_1": "Pabhedagatā vācā evāti tissa phussāti pabhedagatā.",
  "tika-abh01t:547_2": "Atha vā vacīsaṅkhārehi vitakkavicārehi pariggahitā savanavisayabhāvaṃ anupanītatāya abhinnā tabbhāvaṃ nīyamānā vācā “vacībhedo”ti vuccati.",
  "tika-abh01t:547_3": "Iriyāpathampi upatthambhentīti yathāpavattaṃ iriyāpathaṃ upatthambhenti.",
  "tika-abh01t:547_4": "Yathā hi abbokiṇṇe bhavaṅge vattamāne aṅgāni osīdanti paviṭṭhāni viya honti,",
  "tika-abh01t:547_5": "na evaṃ “dvattiṃsa chabbīsā”ti vuttesu jāgaraṇacittesu vattamānesu.",
  "tika-abh01t:547_6": "Tesu pana vattamānesu aṅgāni upatthaddhāni yathāpavattiriyāpathabhāveneva pavattantīti.",
  "tika-abh01t:547_7": "Khīṇāsavānaṃ cuticittanti visesetvā vuttaṃ,",
  "tika-abh01t:547_8": "“kāmāvacarānaṃ pacchimacittassa uppādakkhaṇe yassa cittassa anantarā kāmāvacarānaṃ pacchimacittaṃ uppajjissati,",
  "tika-abh01t:547_9": "rūpāvacare arūpāvacare pacchimabhavikānaṃ,",
  "tika-abh01t:547_10": "ye ca rūpāvacaraṃ arūpāvacaraṃ upapajjitvā parinibbāyissanti,",
  "tika-abh01t:547_11": "tesaṃ cavantānaṃ tesaṃ vacīsaṅkhāro nirujjhissati,",
  "tika-abh01t:547_12": "no ca tesaṃ kāyasaṅkhāro nirujjhissatī”ti pana vacanato aññesampi cuticittaṃ rūpaṃ na samuṭṭhāpetīti viññāyati.",
  "tika-abh01t:547_13": "Na hi rūpasamuṭṭhāpakacittassa gabbhagamanādivinibaddhābhāvena kāyasaṅkhārāsamuṭṭhāpanaṃ atthi,",
  "tika-abh01t:547_14": "na ca yuttaṃ “cuto ca cittasamuṭṭhānañcassa pavattatī”ti,",
  "tika-abh01t:547_15": "nāpi “cuticittaṃ rūpaṃ samuṭṭhāpetī”ti pāḷi atthīti.",
  "tika-abh01t:548_0": "637.",
  "tika-abh01t:548_1": "Na kassatīti na vilekhiyati.",
  "tika-abh01t:548_2": "Gatanti viññātaṃ.",
  "tika-abh01t:548_3": "Asamphuṭṭhaṃ catūhi mahābhūtehīti yasmiṃ kalāpe bhūtānaṃ paricchedo,",
  "tika-abh01t:548_4": "teheva asamphuṭṭhaṃ.",
  "tika-abh01t:548_5": "Vijjamānepi hi kalāpantarabhūtānaṃ kalāpantarabhūtasamphuṭṭhabhāve taṃtaṃbhūtavivittatā rūpapariyanto ākāsoti yesaṃ yo paricchedo,",
  "tika-abh01t:548_6": "tehi so asamphuṭṭhova,",
  "tika-abh01t:548_7": "aññathā paricchinnabhāvo na siyā tesaṃ bhūtānaṃ byāpitabhāvāpattito.",
  "tika-abh01t:548_8": "Abyāpitā hi asamphuṭṭhatāti.",
  "tika-abh01t:549_0": "638.",
  "tika-abh01t:549_1": "Lahutādīnaṃ aññamaññāvijahanena dubbiññeyyanānattatā vuttāti taṃtaṃvikārādhikarūpehi taṃtaṃnānattappakāsanatthaṃ “evaṃ santepī”tiādimāha.",
  "tika-abh01t:549_2": "Yathāvuttā ca paccayā taṃtaṃvikārassa visesapaccayabhāvato vuttā,",
  "tika-abh01t:549_3": "avisesena pana sabbe sabbesaṃ paccayāti.",
  "tika-abh01t:550_0": "641.",
  "tika-abh01t:550_1": "Ādito cayo ācayo,",
  "tika-abh01t:550_2": "paṭhamuppatti.",
  "tika-abh01t:550_3": "Upari cayo upacayo.",
  "tika-abh01t:550_4": "Pabandho santati.",
  "tika-abh01t:550_5": "Tattha uddese avuttopi ācayo upacayasaddeneva viññāyatīti “yo āyatanānaṃ ācayo punappunaṃ nibbattamānānaṃ,",
  "tika-abh01t:550_6": "sova rūpassa upacayo”ti āha.",
  "tika-abh01t:550_7": "Pāḷiyaṃ pana upa-",
  "tika-abh01t:550_8": "saddo paṭhamattho upariattho ca hotīti “ādicayo upacayo,",
  "tika-abh01t:550_9": "uparicayo santatī”ti ayamattho viññāyatīti.",
  "tika-abh01t:550_10": "Aññathā hi ācayasaṅkhātassa paṭhamuppādassa avuttatā āpajjeyya.",
  "tika-abh01t:551_0": "Evanti “yo āyatanānaṃ ācayo”tiādiniddesena kiṃ kathitaṃ hoti?",
  "tika-abh01t:551_1": "Āyatanena ācayo kathito.",
  "tika-abh01t:551_2": "Ācayūpacayasantatiyo hi nibbattibhāvena ācayo evāti āyatanehi ācayādīnaṃ pakāsitattā tehi ācayo kathito.",
  "tika-abh01t:551_3": "Āyatanānaṃ ācayādivacaneneva ācayasabhāvāni uppādadhammāni āyatanānīti ācayena taṃpakatikāni āyatanāni kathitāni.",
  "tika-abh01t:551_4": "Lakkhaṇañhi uppādo,",
  "tika-abh01t:551_5": "na rūparūpanti.",
  "tika-abh01t:551_6": "Tenevādhippāyenāha “āyatanameva kathita”nti.",
  "tika-abh01t:551_7": "Ācayañhi lakkhaṇaṃ kathayantena taṃlakkhaṇāni āyatanāneva kathitāni hontīti.",
  "tika-abh01t:551_8": "Evampi kiṃ kathitaṃ hotīti āyatanācayehi ācayāyatanehi ācayameva āyatanameva kathentena uddese niddese",
  "tika-abh01t:551_9": "ca ācayoti idameva avatvā upacayasantatiyo uddisitvā tesaṃ vibhajanavasena āyatanena ācayakathanādinā",
  "tika-abh01t:551_10": "kiṃ kathitaṃ hotīti adhippāyo.",
  "tika-abh01t:551_11": "Ācayoti upacayamāha,",
  "tika-abh01t:551_12": "upacayoti ca santatiṃ.",
  "tika-abh01t:551_13": "Tadevubhayaṃ yathākkamaṃ vivaranto “nibbatti vaḍḍhi kathitā”ti āha.",
  "tika-abh01t:551_14": "Upacayasantatiyo hi atthato ekattā ācayovāti taduddesavibhajanavasena āyatanena ācayakathanādinā nibbattivaḍḍhiākāranānattaṃ",
  "tika-abh01t:551_15": "ācayassa kathitanti attho.",
  "tika-abh01t:551_16": "Imamevatthaṃ vibhāvetuṃ “atthato hī”tiādimāha.",
  "tika-abh01t:551_17": "Yasmā ca ubhayampi etaṃ jātirūpassevādhivacanaṃ,",
  "tika-abh01t:551_18": "tasmā jātirūpassa lakkhaṇādivisesesu ācayādīsu pavattiādīsu ca ācayādilakkhaṇādiko upacayo,",
  "tika-abh01t:551_19": "pavattiādilakkhaṇādikā santatīti veditabbāti attho.",
  "tika-abh01t:552_0": "643.",
  "tika-abh01t:552_1": "Pakatiniddesāti phalavipaccanapakatiyā niddesā,",
  "tika-abh01t:552_2": "jarāya pāpuṇitabbaṃ phalameva vā pakati.",
  "tika-abh01t:552_3": "Na ca khaṇḍiccādīneva jarāti kalalakālato pabhuti purimarūpānaṃ jarāpattakkhaṇe uppajjamānāni pacchimarūpāni",
  "tika-abh01t:552_4": "paripakkarūpānurūpāni pariṇatapariṇatāni uppajjantīti anukkamena supariṇatarūpaparipākakāle uppajjamānāni",
  "tika-abh01t:552_5": "khaṇḍiccādisabhāvāni uppajjanti.",
  "tika-abh01t:552_6": "Tāni udakādimaggesu tiṇarukkhasaṃbhaggatādayo viya paripākagatamaggasaṅkhātesu paripakkarūpesu uppannāni jarāya gatamaggoicceva vuttāni,",
  "tika-abh01t:552_7": "na jarāti.",
  "tika-abh01t:552_8": "Aviññāyamānantarajarā avīcijarā.",
  "tika-abh01t:552_9": "Maraṇe upanayanarasā.",
  "tika-abh01t:553_0": "644.",
  "tika-abh01t:553_1": "Taṃ patvāti taṃ attano eva khayavayasaṅkhātaṃ sabhāvaṃ patvā rūpaṃ khīyati veti bhijjati.",
  "tika-abh01t:553_2": "Pothetvā pātitassa dubbalatā parādhīnatā sayanaparāyaṇatā ca hoti,",
  "tika-abh01t:553_3": "tathā jarābhibhūtassāti pothakasadisī jarā.",
  "tika-abh01t:554_0": "645.",
  "tika-abh01t:554_1": "Kattabbatoti kattabbasabhāvato.",
  "tika-abh01t:554_2": "Visāṇādīnaṃ taracchakheḷatemitānaṃ pāsāṇānaṃ viya thaddhabhāvābhāvato ahivicchikānaṃ viya savisattābhāvato ca sukhumatā vuttā.",
  "tika-abh01t:554_3": "Ojālakkhaṇoti ettha aṅgamaṅgānusārino rasassa sāro upatthambhabalakāro bhūtanissito eko viseso ojāti.",
  "tika-abh01t:555_0": "Upādābhājanīyakathāvaṇṇanā niṭṭhitā.",
  "tika-abh01t:556_0": "Noupādābhājanīyakathāvaṇṇanā",
  "tika-abh01t:557_0": "646. Na upādiyatevāti na nissayati eva, kintu nissayati ca nissīyati cāti attho.",
  "tika-abh01t:558_0": "647.",
  "tika-abh01t:558_1": "Purimā panāti pañcavidhasaṅgahe pathavīdhātuāpodhātutejodhātuvāyodhātūnaṃ purimuddesavasena vuttaṃ.",
  "tika-abh01t:558_2": "Phoṭṭhabbāyatananiddese vā vuttānaṃ pathavīdhātuādīnaṃ purimā uddese vuttā āpodhātūti adhippāyo,",
  "tika-abh01t:558_3": "vuttassa vā phoṭṭhabbāyatanassa atītatāya pacchimatā,",
  "tika-abh01t:558_4": "anāgatatāya ca āpodhātuyā purimatā vuttāti daṭṭhabbā.",
  "tika-abh01t:558_5": "Āyūti jīvitindriyaṃ.",
  "tika-abh01t:558_6": "Kammajatejaṃ usmā.",
  "tika-abh01t:558_7": "Yaṃ kiñci dhātuṃ…pe…",
  "tika-abh01t:558_8": "ekappahārena nuppajjatīti ekasmiṃ khaṇe anekāsu pathavīsu āpāthagatāsu tāsu tāsu saha nuppajjati,",
  "tika-abh01t:558_9": "tathā tejavāyūsu cāti attho.",
  "tika-abh01t:558_10": "Anekesu ārammaṇesu sannipatitesu ābhujitavasena ārammaṇapasādādhimattatāvasena ca paṭhamaṃ katthaci uppatti dassitā,",
  "tika-abh01t:558_11": "aññattha ca pana uppatti atthi eva.",
  "tika-abh01t:558_12": "Sāyaṃ ārammaṇato ārammaṇantarasaṅkanti yena upāyena hoti,",
  "tika-abh01t:558_13": "tassa vijānanatthaṃ pucchati “kathaṃ pana cittassa ārammaṇato saṅkanti hotī”ti.",
  "tika-abh01t:559_0": "651.",
  "tika-abh01t:559_1": "Ayapiṇḍiādīsu pathavīdhātu tādisāya āpodhātuyā anābaddhā santī visareyya,",
  "tika-abh01t:559_2": "tasmā “tāni āpodhātu ābandhitvā baddhāni karotī”ti vuttaṃ.",
  "tika-abh01t:559_3": "Yathā hi yuttappamāṇaṃ udakaṃ paṃsucuṇṇāni ābandhitvā mattikāpiṇḍaṃ katvā ṭhapeti,",
  "tika-abh01t:559_4": "evaṃ ayopiṇḍiādīsupi tadanurūpapaccayehi tattheva uppannā āpodhātu tathā ābandhitvā ṭhapetīti daṭṭhabbā.",
  "tika-abh01t:560_0": "Aphusitvā patiṭṭhā hotīti āpodhātuyā aphoṭṭhabbabhāvato vuttaṃ,",
  "tika-abh01t:560_1": "tathā “aphusitvāva ābandhatī”ti.",
  "tika-abh01t:560_2": "Na hi yathā phoṭṭhabbadhātūnaṃ phoṭṭhabbabhāvena aññamaññanissayatā,",
  "tika-abh01t:560_3": "evaṃ phoṭṭhabbāphoṭṭhabbadhātūnaṃ hotīti adhippāyo veditabbo.",
  "tika-abh01t:560_4": "Avinibbhogavuttīsu hi bhūtesu aññamaññanissayatā aññamaññapaccayabhūtesu na sakkā nivāretuṃ,",
  "tika-abh01t:560_5": "nāpi sahajātesu avinibbhogatāya ekībhūtesu phusanāphusanāni vicāretuṃ yuttānīti.",
  "tika-abh01t:560_6": "Na uṇhā hutvā jhāyatīti tejosabhāvataṃyeva paṭikkhipati,",
  "tika-abh01t:560_7": "na sītattaṃ anujānāti,",
  "tika-abh01t:560_8": "tejosabhāvapaṭikkhepeneva ca sītattañca paṭikkhittaṃ hoti.",
  "tika-abh01t:560_9": "Tejo eva hi sītaṃ himapātasamayādīsu sītassa paripācakatādassanato,",
  "tika-abh01t:560_10": "sītuṇhānañca aññamaññapaṭipakkhabhāvato uṇhena saha na sītaṃ bhūtantaraṃ pavattatīti yujjati.",
  "tika-abh01t:560_11": "Uṇhakalāpe pana sītassa appavatti sītakalāpe ca uṇhassa dvinnaṃ aññamaññapaṭipakkhattā tejovisesabhāve yujjatīti.",
  "tika-abh01t:560_12": "Bhāvaññathattanti kharānaṃ guḷādīnaṃ davatā mudutā rasādīnañca davānaṃ kharatā paccayavisesehi omattādhimattapathavīdhātuādikānaṃ uppatti.",
  "tika-abh01t:560_13": "Lakkhaṇaññathattaṃ kakkhaḷādilakkhaṇavijahanaṃ,",
  "tika-abh01t:560_14": "taṃ etesaṃ na hoti,",
  "tika-abh01t:560_15": "omattādhimattatāsaṅkhātaṃ bhāvaññathattaṃyeva hotīti attho.",
  "tika-abh01t:561_0": "652.",
  "tika-abh01t:561_1": "Anupādinnādīnaṃyevāti ekantaanupādinnaekantanacittasamuṭṭhānādīnaṃ niddesesu gahaṇesu gahitāti attho.",
  "tika-abh01t:561_2": "Yaṃ vā panaññampīti pana vacanena purimānampi nakammassakatattābhāvādikaṃ dīpeti.",
  "tika-abh01t:561_3": "Tā hi anupādinnādinakammassakatattādivacanānaṃ samānatthattā ekena avattabbatte itarenapi avattabbā siyuṃ,",
  "tika-abh01t:561_4": "vattabbatte vā vattabbā.",
  "tika-abh01t:561_5": "Tasmā ekantākammajādīsveva gahetabbattā tā anekantesu na gahitāti daṭṭhabbā.",
  "tika-abh01t:562_0": "666.",
  "tika-abh01t:562_1": "Ekanta …pe…",
  "tika-abh01t:562_2": "paññāyati tesaṃ vikārattā,",
  "tika-abh01t:562_3": "anipphannattā pana tassa uppādo na kenaci sakkā vattunti adhippāyo.",
  "tika-abh01t:563_0": "Dukaniddesavaṇṇanā niṭṭhitā.",
  "tika-abh01t:564_0": "Catukkaniddesavaṇṇanā",
  "tika-abh01t:565_0": "966.",
  "tika-abh01t:565_1": "Pacchimapadassāti viññātapadassa.",
  "tika-abh01t:565_2": "Sabbameva hi rūpaṃ viññātanti tassa abhinditabbattā viññātato aññaṃ diṭṭhaṃ sutaṃ mutañca na hotīti pucchaṃ akatvāva vissajjitaṃ.",
  "tika-abh01t:565_3": "Na hi sakkā viññātato aññaṃ “katamaṃ rūpaṃ diṭṭha”nti pucchitunti adhippāyo.",
  "tika-abh01t:565_4": "Yathā hi dvīsu uddiṭṭhesu nopādato aññattaṃ sandhāya “katamaṃ taṃ rūpaṃ upādā”ti pucchitaṃ,",
  "tika-abh01t:565_5": "evaṃ diṭṭhādīsu catūsu uddiṭṭhesu sutādīhi tīhipi aññattaṃ sandhāya “katamaṃ taṃ rūpaṃ diṭṭha”nti pucchitabbaṃ siyā,",
  "tika-abh01t:565_6": "tadabhāvo na pucchitaṃ,",
  "tika-abh01t:565_7": "evaṃ sutādīsupīti.",
  "tika-abh01t:565_8": "Dassanādiggahaṇavisesato pana diṭṭhādīhi aññassa viññātassa sabbhāvato ca catukko vutto.",
  "tika-abh01t:566_0": "Pañcakaniddesavaṇṇanā",
  "tika-abh01t:567_0": "969.",
  "tika-abh01t:567_1": "Tejobhāvaṃ gatanti sabhāveneva tejobhāvaṃ pattanti attho.",
  "tika-abh01t:567_2": "Vuttassapi aññena pakārena saṅgahārahassa saṅgaṇhanaṃ nayakaraṇaṃ idha daṭṭhabbaṃ,",
  "tika-abh01t:567_3": "tayidaṃ “viññāta”nti catukkapadepi yojetabbaṃ.",
  "tika-abh01t:567_4": "Phoṭṭhabbassa bhedasabbhāvo aṭṭhake nayo.",
  "tika-abh01t:568_0": "Pakiṇṇakakathāvaṇṇanā",
  "tika-abh01t:569_0": "975.",
  "tika-abh01t:569_1": "Natthi nīvaraṇāti vacanena middhassapi nīvaraṇassa pahānaṃ vuttaṃ,",
  "tika-abh01t:569_2": "na ca rūpaṃ pahātabbaṃ,",
  "tika-abh01t:569_3": "na ca rūpakāyagelaññaṃ munino natthīti sakkā vattuṃ “piṭṭhi me āgilāyati,",
  "tika-abh01t:569_4": "tamahaṃ āyamissāmī”ti vacanato.",
  "tika-abh01t:569_5": "Saviññāṇakasaddoti viññāṇena pavattito vacīghosādisaddo.",
  "tika-abh01t:569_6": "Na hi etāni jāyantīti paripaccamānassa rūpassa paripaccanaṃ jarā,",
  "tika-abh01t:569_7": "khīyamānassa khayo aniccatāti rūpabhāvamattāni etāni,",
  "tika-abh01t:569_8": "na sayaṃ sabhāvavantānīti sandhāya vuttaṃ.",
  "tika-abh01t:569_9": "Tathā jāyamānassa jananaṃ jāti,",
  "tika-abh01t:569_10": "sā ca rūpabhāvova,",
  "tika-abh01t:569_11": "na sayaṃ sabhāvavatīti “na pana paramatthato jāti jāyatī”ti vuttaṃ.",
  "tika-abh01t:570_0": "Tesaṃ paccayo etissāti tappaccayā,",
  "tika-abh01t:570_1": "tappaccayāya bhāvo tappaccayabhāvo,",
  "tika-abh01t:570_2": "tappaccayabhāvena pavatto vohāro tappaccayabhāvavohāro,",
  "tika-abh01t:570_3": "taṃ labhati.",
  "tika-abh01t:570_4": "Abhinibbattitadhammakkhaṇasminti abhinibbattiyamānadhammakkhaṇasminti adhippāyo.",
  "tika-abh01t:570_5": "Na hi tadā te dhammā na jāyantīti jāyamānabhāvova jātīti yuttā tassā kammādisamuṭṭhānatā taṃnibbattatā ca,",
  "tika-abh01t:570_6": "na pana tadā te dhammā jīyanti khīyanti ca,",
  "tika-abh01t:570_7": "tasmā na tesaṃ te jīraṇabhijjanabhāvā cittādisamuṭṭhānā taṃnibbattā cāti vacanaṃ arahanti.",
  "tika-abh01t:570_8": "Evamapi upādinna-",
  "tika-abh01t:570_9": "saddo upetena kammunā ādinnataṃ vadati,",
  "tika-abh01t:570_10": "na nibbattinti upādinnapākabhedānaṃ upādinnatā tesaṃ vattabbāti ce? Na, ādinna-",
  "tika-abh01t:570_11": "saddassa nibbattivācakattā.",
  "tika-abh01t:570_12": "Upetena nibbattañhi upādinnanti paccayānubhāvakkhaṇañca nibbattiñca gahetvāva pavatto ayaṃ vohāro tadā abhāvā jarāmaraṇe na pavattatīti.",
  "tika-abh01t:570_13": "Paṭiccasamuppannānaṃ dhammānaṃ jarāmaraṇattā tesaṃ uppāde sati jarāmaraṇaṃ hoti,",
  "tika-abh01t:570_14": "asati na hoti.",
  "tika-abh01t:570_15": "Na hi ajātaṃ paripaccati bhijjati vā,",
  "tika-abh01t:570_16": "tasmā jātipaccayataṃ sandhāya “jarāmaraṇaṃ paṭiccasamuppanna”nti vuttaṃ.",
  "tika-abh01t:571_0": "Nissayapaṭibaddhavuttitoti jāyamānaparipaccamānabhijjamānānaṃ jāyamānādibhāvamattattā jāyamānādinissayapaṭibaddhavuttikā jātiādayoti vuttaṃ hoti.",
  "tika-abh01t:571_1": "Yadi evaṃ upādāyarūpānañca cakkhāyatanādīnaṃ uppādādisabhāvabhūtā jātiādayo taṃnissitā hontīti bhūtanissitānaṃ",
  "tika-abh01t:571_2": "tesaṃ lakkhaṇānaṃ upādāyabhāvo viya upādāyarūpanissitānaṃ upādāyupādāyabhāvo āpajjatīti ce? Na,",
  "tika-abh01t:571_3": "bhūtapaṭibaddhaupādāyarūpalakkhaṇānañca bhūtapaṭibaddhabhāvassa avinivattanato.",
  "tika-abh01t:571_4": "Apica ekakalāpapariyāpannānaṃ rūpānaṃ saheva uppādādippavattito ekassa kalāpassa uppādādayo ekekāva hontīti",
  "tika-abh01t:571_5": "yathā ekekassa kalāpassa jīvitindriyaṃ kalāpānupālakaṃ “upādāyarūpa”nti vuccati,",
  "tika-abh01t:571_6": "evaṃ kalāpuppādādisabhāvā jātiādayo “upādāyarūpāni”cceva vuccanti.",
  "tika-abh01t:571_7": "Evaṃ vikāraparicchedarūpāni ca yojetabbāni.",
  "tika-abh01t:572_0": "Kammasamuṭṭhānasambandhaṃ utusamuṭṭhānaṃ kammavisesena suvaṇṇadubbaṇṇasusaṇṭhitadussaṇṭhitādivisesaṃ hotīti “kammapaccaya”nti vuttaṃ.",
  "tika-abh01t:572_1": "Kammavipākānubhavanassa kāraṇabhūtaṃ bāhirautusamuṭṭhānaṃ kammapaccayautusamuṭṭhānaṃ.",
  "tika-abh01t:572_2": "Kammasahāyo paccayo,",
  "tika-abh01t:572_3": "kammassa vā sahāyabhūto paccayo kammapaccayo,",
  "tika-abh01t:572_4": "sova utu kammapaccayautu,",
  "tika-abh01t:572_5": "so samuṭṭhānaṃ etassāti kammapaccayautusamuṭṭhānanti vacanattho.",
  "tika-abh01t:572_6": "Sīte uṇhe vā kismiñci utumhi samāgate tato suddhaṭṭhakaṃ uppajjati,",
  "tika-abh01t:572_7": "tassa so utu samuṭṭhānaṃ.",
  "tika-abh01t:572_8": "Dutiyassa suddhaṭṭhakassa utusamuṭṭhānikapaṭibandhakassa so eva purimo utu paccayo.",
  "tika-abh01t:572_9": "Tatiyaṃ pana suddhaṭṭhakaṃ purimautusahāyena utunā nibbattattā pubbe vuttanayeneva “utupaccayautusamuṭṭhāna”nti vuttaṃ.",
  "tika-abh01t:572_10": "Evamayaṃ purimo utu tisso santatiyo ghaṭṭeti,",
  "tika-abh01t:572_11": "tato paraṃ aññautusamāgame aññasantatittayaṃ,",
  "tika-abh01t:572_12": "tato ca aññena aññanti evaṃ pavatti daṭṭhabbā.",
  "tika-abh01t:572_13": "Tadetaṃ sītuṇhānaṃ appabahubhāve taṃsamphassassa acirappavattiyā cirappavattiyā ca veditabbaṃ,",
  "tika-abh01t:572_14": "anupādinnena dīpanā na santatittayavasena,",
  "tika-abh01t:572_15": "atha kho meghasamuṭṭhāpakamūlautuvasena pakārantarena daṭṭhabbā,",
  "tika-abh01t:572_16": "taṃ dassetuṃ “utusamuṭṭhāno nāma valāhako”tiādimāha.",
  "tika-abh01t:572_17": "Rūparūpānaṃ vikārādimattabhāvato aparinipphannatā vuttā.",
  "tika-abh01t:572_18": "Tesañhi rūpavikārādibhāvato rūpatāti adhippāyo.",
  "tika-abh01t:572_19": "Rūpavikārādibhāvato eva pana rūpe sati santi,",
  "tika-abh01t:572_20": "asati na santīti asaṅkhatabhāvanivāraṇatthaṃ parinipphannatā vuttāti.",
  "tika-abh01t:573_0": "Rūpakaṇḍavaṇṇanā niṭṭhitā.",
  "tika-abh01t:574_0": "3. Nikkhepakaṇḍaṃ",
  "tika-abh01t:575_0": "Tikanikkhepakathāvaṇṇanā",
  "tika-abh01t:576_0": "985.",
  "tika-abh01t:576_1": "Sabbesanti cittuppādavasena rūpāsaṅkhatavasena ca bhinnānaṃ sabbesaṃ phassādicakkhādipadabhājananayena vitthārito.",
  "tika-abh01t:576_2": "Tattha pana asaṅkhatassa bhedābhāvato asaṅkhatā dhātūtveva padabhājanaṃ daṭṭhabbaṃ.",
  "tika-abh01t:576_3": "Yevāpanakānaṃ pana sukhumupādāyarūpassa ca indriyavikāraparicchedalakkhaṇarūpupatthambhakabhāvarahitassa",
  "tika-abh01t:576_4": "hadayavatthussa paduddhārena idha niddesānarahattā niddeso na katoti daṭṭhabbo.",
  "tika-abh01t:576_5": "Na hi tathāgatassa dhammesu ācariyamuṭṭhi atthīti.",
  "tika-abh01t:576_6": "Nikkhipitvāti vitthāradesanaṃ ṭhapetvā,",
  "tika-abh01t:576_7": "apanetvāti attho,",
  "tika-abh01t:576_8": "vitthāradesanaṃ antogadhaṃ katvāti vā.",
  "tika-abh01t:576_9": "Gāthāttho nidāne vutto eva.",
  "tika-abh01t:577_0": "Mūlavasena paccayabhāvo hetupaccayattho.",
  "tika-abh01t:577_1": "Pabhavati etasmāti pabhavo,",
  "tika-abh01t:577_2": "so eva “janako”ti visesito.",
  "tika-abh01t:577_3": "Samuṭṭhāti etenāti samuṭṭhānaṃ,",
  "tika-abh01t:577_4": "tassa visesanaṃ nibbattakanti.",
  "tika-abh01t:577_5": "Sabbāni vā etāni pariyāyavacanāni.",
  "tika-abh01t:577_6": "Atthavasenāti kasmā vuttaṃ,",
  "tika-abh01t:577_7": "nanu kusalamūlānaṃ hetubhāvato dhammavasenāti yuttanti?",
  "tika-abh01t:577_8": "Saccametaṃ,",
  "tika-abh01t:577_9": "alobhādīnaṃ pana tiṇṇaṃ samānassa mūlaṭṭhassa vasena dassitataṃ sandhāya “atthavasenā”ti vuttaṃ.",
  "tika-abh01t:577_10": "Iminā dhammoti bhāvo,",
  "tika-abh01t:577_11": "atthoti dhammakiccaṃ adhippetanti viññāyati.",
  "tika-abh01t:577_12": "“Alobho nidānaṃ kammānaṃ samudayāyā”tiādivacanato tāni kusalamūlāni samuṭṭhānaṃ etassātipi taṃsamuṭṭhānaṃ.",
  "tika-abh01t:577_13": "Taṃ pana tehi samuṭṭhitaṃ hotīti “alobhādīhi samuṭṭhita”nti āha.",
  "tika-abh01t:577_14": "Te kusalamūlataṃsampayuttā samuṭṭhānaṃ etassātipi attho sambhavati.",
  "tika-abh01t:577_15": "Ettha pana cetanaṃ ṭhapetvā aññe “taṃsampayuttā”ti samuṭṭhānabhāve vattabbā.",
  "tika-abh01t:577_16": "Tattha mūlehi attano paccayato kusale pariyādiyati,",
  "tika-abh01t:577_17": "khandhehi sabhāvato,",
  "tika-abh01t:577_18": "kammehi aññassa nibbattanakiccato.",
  "tika-abh01t:577_19": "Mūlehi ca kusalānaṃ anavajjatāya hetuṃ dasseti,",
  "tika-abh01t:577_20": "khandhehi taṃsampayogakataṃ anavajjasabhāvaṃ,",
  "tika-abh01t:577_21": "kammehi sukhavipākataṃ.",
  "tika-abh01t:577_22": "Mūlehi vā nidānasampattiyā ādikalyāṇataṃ,",
  "tika-abh01t:577_23": "khandhehi sabhāvasampattiyā majjhekalyāṇataṃ,",
  "tika-abh01t:577_24": "kammehi nibbattisampattiyā pariyosānakalyāṇataṃ.",
  "tika-abh01t:578_0": "986. Taṃ …pe…",
  "tika-abh01t:578_1": "uddhaṃ akusalaṃ nāma natthīti kasmā vuttaṃ,",
  "tika-abh01t:578_2": "nanu vicikicchuddhaccasahagatamoho atthīti?",
  "tika-abh01t:578_3": "Saccametaṃ,",
  "tika-abh01t:578_4": "tena pana vinā taṃsampayuttatā natthīti taṃsampayuttesu gahitesu moho gahito evāti katvā “tato uddhaṃ natthī”ti vuttaṃ aññattha abhāvā.",
  "tika-abh01t:578_5": "Ekasmiṃ ṭhitaṃ ekaṭṭhaṃ,",
  "tika-abh01t:578_6": "sahajabhāvena ekaṭṭhaṃ sahajekaṭṭhaṃ.",
  "tika-abh01t:578_7": "Pahātabbanti pahānaṃ,",
  "tika-abh01t:578_8": "pahānabhāvena ekaṭṭhaṃ pahānekaṭṭhaṃ.",
  "tika-abh01t:578_9": "Yena hi yaṃ saha pahātabbaṃ,",
  "tika-abh01t:578_10": "tena taṃ ekasmiṃ puggale ṭhitaṃ hoti,",
  "tika-abh01t:578_11": "ekasmiṃ samucchinne asamucchinne ca itarassa samucchinnatāya asamucchinnatāya ca vasena aññamaññāvirahitato.",
  "tika-abh01t:579_0": "987.",
  "tika-abh01t:579_1": "Tīṇi lakkhaṇānīti aniccadukkhaanattatā.",
  "tika-abh01t:579_2": "Nāmakasiṇasattapaññattiyo tisso paññattiyo.",
  "tika-abh01t:579_3": "Paramatthe amuñcitvā vohariyamānā vihāramañcādikā upādāpaññatti sattapaññattiggahaṇena gahitāti veditabbā,",
  "tika-abh01t:579_4": "etāni ca lakkhaṇādīni heṭṭhā dvīsu kaṇḍesu viññattiādīni viya na vuttāni,",
  "tika-abh01t:579_5": "na ca sabhāvadhammāti katvā na labbhantīti vuttāni.",
  "tika-abh01t:579_6": "Na hi koci sabhāvo kusalattikāsaṅgahitoti vattuṃ yuttanti.",
  "tika-abh01t:580_0": "988.",
  "tika-abh01t:580_1": "Sukhabhūmīti kāmāvacarādayopi yujjanti.",
  "tika-abh01t:580_2": "Sukhasahagatā hi kāmāvacarādibhūmi sukhabhūmi.",
  "tika-abh01t:580_3": "Kāmāvacarādibhūmīti ca kāmāvacarāditāya dhammā eva vuccantīti kāmāvacarādicittuppādesūti atthato viññāyati.",
  "tika-abh01t:580_4": "Evañca katvā “sukhabhūmiya”nti vatvā tassā eva vibhāgadassanatthaṃ “kāmāvacare”tiādi vuttaṃ. Bhūmi-",
  "tika-abh01t:580_5": "saddo ca abhidhamme kāmāvacarādīsu niruḷhoti “catūsu bhūmīsu kusala”ntiādīsu aññabhūmiggahaṇaṃ na hotīti.",
  "tika-abh01t:580_6": "Pāḷito cāti “visiṭṭhānaṃ pākāti vipākā”tiādivacanatthavibhāvanena pāḷito.",
  "tika-abh01t:580_7": "“Vipakkabhāvamāpannānaṃ arūpadhammānametaṃ adhivacana”ntiādinā bhāsitatthavibhāvanena atthato ca.",
  "tika-abh01t:580_8": "Nāmaparicchedādīhi tikadukānaṃ vavatthānadassanena vā pāḷito,",
  "tika-abh01t:580_9": "tadatthaviññāpanena atthato.",
  "tika-abh01t:581_0": "991. Sāliphalanti sālipākamāha.",
  "tika-abh01t:582_0": "994.",
  "tika-abh01t:582_1": "Amhākaṃ mātulattheroti puggalārammaṇassapi upādānassa upādānakkhandhā eva paccayo,",
  "tika-abh01t:582_2": "na lokuttarā,",
  "tika-abh01t:582_3": "ko pana vādo khandhārammaṇassa.",
  "tika-abh01t:582_4": "Tenāha “aggahitānī”ti.",
  "tika-abh01t:583_0": "998.",
  "tika-abh01t:583_1": "Yathā upādānehi aggahetabbā anupādāniyā,",
  "tika-abh01t:583_2": "evaṃ saṃkilesehi aggahetabbā asaṃkilesikāti katvā “asaṃ…pe…",
  "tika-abh01t:583_3": "eseva nayo”ti āha.",
  "tika-abh01t:584_0": "1006.",
  "tika-abh01t:584_1": "Diṭṭhiyā gahito attā na vijjati.",
  "tika-abh01t:584_2": "Yesu pana vipallatthagāho,",
  "tika-abh01t:584_3": "te upādānakkhandhāva vijjanti.",
  "tika-abh01t:584_4": "Tasmā yasmiṃ avijjamānaniccādivipariyāsākāragahaṇaṃ atthi,",
  "tika-abh01t:584_5": "sova upādānakkhandhapañcakasaṅkhāto kāyo.",
  "tika-abh01t:584_6": "Tattha niccādiākārassa avijjamānatādassanatthaṃ ruppanādisabhāvasseva ca vijjamānatādassanatthaṃ vijjamāno kāyoti visesetvā vutto,",
  "tika-abh01t:584_7": "lokuttarā pana na kadāci avijjamānākārena gayhantīti na idaṃ visesanaṃ arahanti.",
  "tika-abh01t:584_8": "Sakkāye diṭṭhi,",
  "tika-abh01t:584_9": "satī vā kāye diṭṭhi sakkāyadiṭṭhi.",
  "tika-abh01t:584_10": "Attanā gahitākārassa avijjamānatāya sayameva satī,",
  "tika-abh01t:584_11": "na tāya gahito attā attaniyaṃ vāti attho.",
  "tika-abh01t:584_12": "Ayaṃ panattho sambhavatīti katvā vutto,",
  "tika-abh01t:584_13": "purimo eva pana padhāno.",
  "tika-abh01t:584_14": "Dutiye hi diṭṭhiyā vatthu avisesitaṃ hoti.",
  "tika-abh01t:584_15": "Kāyoti hi khandhapañcake vuccamāne lokuttarāpanayanaṃ natthi.",
  "tika-abh01t:584_16": "Na hi lokuttaresu kāya-",
  "tika-abh01t:584_17": "saddo na vattati.",
  "tika-abh01t:584_18": "Kāyapassaddhiādīsu hi lokuttaresu kāya-",
  "tika-abh01t:584_19": "saddopi lokuttarakkhandhavācakoti.",
  "tika-abh01t:584_20": "Sīlenāti suddhiyā ahetubhūtena sīlena.",
  "tika-abh01t:584_21": "Gahitasamādānanti uppāditaparāmāsova.",
  "tika-abh01t:584_22": "So hi samādiyanti etena kukkurasīlavatādīnīti “samādāna”nti vutto.",
  "tika-abh01t:584_23": "Tattha avītikkamanīyatāya sīlaṃ,",
  "tika-abh01t:584_24": "bhattivasena satataṃ caritabbatāya vataṃ daṭṭhabbaṃ.",
  "tika-abh01t:585_0": "1007.",
  "tika-abh01t:585_1": "Idheva tiṭṭhamānassāti imissāyeva indasālaguhāyaṃ tiṭṭhamānassa.",
  "tika-abh01t:585_2": "Vācuggatakaraṇaṃ uggaho.",
  "tika-abh01t:585_3": "Atthaparipucchanaṃ paripucchā.",
  "tika-abh01t:585_4": "Kusalehi saha codanāpariharaṇavasena vinicchayakaraṇaṃ vinicchayo.",
  "tika-abh01t:585_5": "Bahūnaṃ nānappakārānaṃ sakkāyadiṭṭhīnaṃ avihatattā tā janenti,",
  "tika-abh01t:585_6": "tāhi janitāti vā puthujjanā.",
  "tika-abh01t:585_7": "Avighātameva vā jana-",
  "tika-abh01t:585_8": "saddo vadati.",
  "tika-abh01t:585_9": "Puthu satthārānaṃ mukhullokikāti ettha puthū janā etesanti puthujjanāti vacanattho. Puthu…pe…",
  "tika-abh01t:585_10": "avuṭṭhitāti ettha janetabbā,",
  "tika-abh01t:585_11": "jāyanti vā etthāti janā, gatiyo.",
  "tika-abh01t:585_12": "Puthū janā etesanti puthujjanā.",
  "tika-abh01t:585_13": "Ito pare jāyanti etehīti janā,",
  "tika-abh01t:585_14": "abhisaṅkhārādayo.",
  "tika-abh01t:585_15": "Te etesaṃ puthū vijjantīti puthujjanā.",
  "tika-abh01t:585_16": "Abhisaṅkharaṇādiattho eva vā jana-",
  "tika-abh01t:585_17": "saddo daṭṭhabbo.",
  "tika-abh01t:585_18": "Rāgaggiādayo santāpā.",
  "tika-abh01t:585_19": "Te eva sabbepi vā kilesā pariḷāhā.",
  "tika-abh01t:585_20": "Puthu pañcasu kāmaguṇesūti ettha jāyatīti jano,",
  "tika-abh01t:585_21": "“rāgo gedho”ti evamādiko.",
  "tika-abh01t:585_22": "Puthu jano etesanti puthujjanā.",
  "tika-abh01t:585_23": "Puthūsu vā janā jātā rattāti evaṃ rāgādiattho eva jana-",
  "tika-abh01t:585_24": "saddo daṭṭhabbo.",
  "tika-abh01t:585_25": "Palibuddhāti sambaddhā upaddutā vā.",
  "tika-abh01t:585_26": "Assutavāti etena andhatā vuttāti “andhaputhujjano vutto”ti āha.",
  "tika-abh01t:586_0": "Anayeti avaḍḍhiyaṃ.",
  "tika-abh01t:586_1": "Sabbattha niruttilakkhaṇena padasiddhi veditabbā.",
  "tika-abh01t:586_2": "Anekesu ca kappasatasahassesu kataṃ jānanti,",
  "tika-abh01t:586_3": "pākaṭañca karonti upakāraṃ satijananaāmisapaṭiggahaṇādinā paccekasambuddhā,",
  "tika-abh01t:586_4": "tatheva dukkhitassa sakkaccaṃ kātabbaṃ karonti.",
  "tika-abh01t:586_5": "Sammāsambuddho pana asaṅkhyeyyaappameyyesupi kataṃ upakāraṃ maggaphalānaṃ upanissayañca jānāti,",
  "tika-abh01t:586_6": "pākaṭañca karoti,",
  "tika-abh01t:586_7": "sīho viya ca javaṃ sabbattha sakkaccameva dhammadesanaṃ karoti.",
  "tika-abh01t:586_8": "Ariyabhāvoti yehi yogato ariyā vuccanti,",
  "tika-abh01t:586_9": "te maggaphaladhammā daṭṭhabbā.",
  "tika-abh01t:586_10": "Ariyakaradhammā aniccadassanādayo,",
  "tika-abh01t:586_11": "vipassiyamānā vā aniccādayo.",
  "tika-abh01t:587_0": "Sotānīti taṇhādiṭṭhikilesaduccaritaavijjāsotāni.",
  "tika-abh01t:587_1": "“Sotānaṃ saṃvaraṃ brūmī”ti vatvā “paññāyete pidhīyare”ti vacanena sotānaṃ saṃvaro pidahanaṃ samucchedañāṇanti viññāyati.",
  "tika-abh01t:587_2": "Khantīti adhivāsanā,",
  "tika-abh01t:587_3": "sā ca tathāpavattā khandhā.",
  "tika-abh01t:587_4": "Paññāti eke,",
  "tika-abh01t:587_5": "adoso eva vā.",
  "tika-abh01t:587_6": "Kāyaduccaritādīnanti dussīlyasaṅkhātānaṃ kāyavacīduccaritānaṃ muṭṭhassaccasaṅkhātassa pamādassa abhijjhādomanassānaṃ",
  "tika-abh01t:587_7": "pāpakānaṃ akkhantiaññāṇakosajjānañca.",
  "tika-abh01t:587_8": "Anupekkhā saṅkhārehi avivaṭṭanaṃ,",
  "tika-abh01t:587_9": "sālayatāti attho.",
  "tika-abh01t:587_10": "Dhammaṭṭhitiyaṃ paṭiccasamuppāde paṭilomabhāvo sassatucchedagāho,",
  "tika-abh01t:587_11": "tappaṭicchādakamoho vā.",
  "tika-abh01t:587_12": "Nibbāne paṭilomabhāvo saṅkhāresu rati,",
  "tika-abh01t:587_13": "nibbānapaṭicchādako moho vā.",
  "tika-abh01t:587_14": "Saṅkhāranimittaggāhoti yādisassa kilesassa appahīnattā vipassanā saṅkhāranimittaṃ na muñcati,",
  "tika-abh01t:587_15": "so kileso daṭṭhabbo.",
  "tika-abh01t:587_16": "Saṅkhāranimittaggahaṇassa atikkamanaṃ vā pahānaṃ.",
  "tika-abh01t:588_0": "Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti yojanā veditabbā.",
  "tika-abh01t:588_1": "Kena pana pahānanti?",
  "tika-abh01t:588_2": "Ariyamaggehevāti viññāyamāno ayamattho tesaṃ bhāvitattā appavattivacanena.",
  "tika-abh01t:588_3": "Samudayapakkhikassāti ettha cattāropi maggā catusaccābhisamayāti katvā tehi pahātabbena tena tena samudayena",
  "tika-abh01t:588_4": "saha pahātabbattā samudayasabhāgattā ca saccavibhaṅge ca sabbakilesānaṃ samudayabhāvassa vuttattā “samudayapakkhikā”ti",
  "tika-abh01t:588_5": "diṭṭhiādayo vuccanti.",
  "tika-abh01t:588_6": "Kāyavācācittānaṃ virūpappavattiyā nayanaṃ apayāpanaṃ,",
  "tika-abh01t:588_7": "kāyaduccaritādīnaṃ vināsanayanaṃ vā vinayo,",
  "tika-abh01t:588_8": "tesaṃ vā jimhappavattiṃ vicchinditvā ujukanayanaṃ vinayanaṃ.",
  "tika-abh01t:588_9": "Eseseti eso so eva,",
  "tika-abh01t:588_10": "atthato anaññoti attho.",
  "tika-abh01t:588_11": "Tajjāteti atthato taṃsabhāvova.",
  "tika-abh01t:588_12": "Sappuriso ariyasabhāvo,",
  "tika-abh01t:588_13": "ariyo ca sappurisabhāvoti attho.",
  "tika-abh01t:589_0": "Advayanti dvayatārahitaṃ,",
  "tika-abh01t:589_1": "vaṇṇameva “accī”ti gahetvā acciṃ vā “vaṇṇo evā”ti tesaṃ ekattaṃ passanto viya yathātakkitaṃ attānaṃ “rūpa”nti,",
  "tika-abh01t:589_2": "yathādiṭṭhaṃ vā rūpaṃ “attā”ti gahetvā tesaṃ ekattaṃ passanto daṭṭhabbo.",
  "tika-abh01t:589_3": "Ettha ca “rūpaṃ attā”ti imissā pavattiyā abhāvepi rūpe attaggahaṇaṃ pavattamānaṃ acciyaṃ vaṇṇaggahaṇaṃ viya.",
  "tika-abh01t:589_4": "Upamāyo ca anaññattādiggahaṇanidassanavaseneva vuttā,",
  "tika-abh01t:589_5": "na vaṇṇādīnaṃ viya attano vijjamānattassa,",
  "tika-abh01t:589_6": "attano viya vā vaṇṇādīnaṃ avijjamānattassa dassanatthaṃ.",
  "tika-abh01t:590_0": "1008.",
  "tika-abh01t:590_1": "Sarīranipphattiyāti sarīrapāripūriyā.",
  "tika-abh01t:590_2": "Nicchetuṃ asakkonto vicinanto kicchatīti vicikicchā.",
  "tika-abh01t:590_3": "Idappaccayānaṃ bhāvoti jātiādisabhāvameva āha,",
  "tika-abh01t:590_4": "jātiādīnaṃ vā jarāmaraṇādiuppādanasamatthataṃ.",
  "tika-abh01t:590_5": "Sā pana jātiādivinimuttā natthīti tesaṃyevādhivacanaṃ hoti “idappaccayatā”ti.",
  "tika-abh01t:591_0": "1009.",
  "tika-abh01t:591_1": "Idha anāgatakilesā “tadekaṭṭhā kilesā”ti vuccantīti te dassetuṃ “imissā ca pāḷiyā”tiādi āraddhaṃ.",
  "tika-abh01t:591_2": "Sahajekaṭṭhavasenāti tattha uppannadiṭṭhiyā sahajekaṭṭhavasenāti atthato viññāyati.",
  "tika-abh01t:591_3": "Taṃsampayuttoti tehi saṃyojanakilesehi sampayuttotipi attho yujjati.",
  "tika-abh01t:591_4": "Tathā te saṃyojanakilesā samuṭṭhānaṃ etassāti taṃsamuṭṭhānanti vā.",
  "tika-abh01t:591_5": "Saṃyojanarahitehi ca pana kilesehi sampayuttānaṃ samuṭṭhitānañca sabbhāvato kileseheva yojanā katā.",
  "tika-abh01t:592_0": "1011.",
  "tika-abh01t:592_1": "Saṃyojanādīnaṃ viyāti saṃyojanatadekaṭṭhakilesādīnaṃ yathāvuttānaṃ viya.",
  "tika-abh01t:592_2": "Tehīti dassanabhāvanāmaggehi.",
  "tika-abh01t:592_3": "Abhisaṅkhāraviññāṇaṃ kusalākusalaṃ,",
  "tika-abh01t:592_4": "nāmarūpañca vipākanti katvā “kusalādīnampi pahānaṃ anuññāta”nti āha.",
  "tika-abh01t:593_0": "1013.",
  "tika-abh01t:593_1": "Hetū cevāti “pahātabbahetukā”ti etasmiṃ samāsapade ekadesena samāsapadatthaṃ vadati.",
  "tika-abh01t:593_2": "Ettha ca purimanayena “ime dhammā dassanenapahātabbahetukā”ti imeyeva dassanenapahātabbahetukā,",
  "tika-abh01t:593_3": "na ito aññeti ayaṃ niyamo paññāyati,",
  "tika-abh01t:593_4": "na ime dassanenapahātabbahetukāyevāti.",
  "tika-abh01t:593_5": "Tasmā imesaṃ dassanenapahātabbahetukabhāvo aniyato vicikicchāsahagatamohassa ahetukattāti purimanayo vivaraṇīyatthavā hoti.",
  "tika-abh01t:593_6": "Tasmā purimanayena dhammato dassanenapahātabbahetuke nikkhipitvā atthato nikkhipituṃ dutiyanayo vutto.",
  "tika-abh01t:594_0": "1029.",
  "tika-abh01t:594_1": "Mahaggatā vā iddhividhādayo.",
  "tika-abh01t:594_2": "Appamāṇārammaṇā mahaggatā cetopariyapubbenivāsānāgataṃsañāṇasampayuttā.",
  "tika-abh01t:595_0": "1035.",
  "tika-abh01t:595_1": "Anantare niyuttāni,",
  "tika-abh01t:595_2": "anantaraphalappayojanāni,",
  "tika-abh01t:595_3": "anantaraphalakaraṇasīlāni vā ānantarikāni.",
  "tika-abh01t:595_4": "Tāni pana paṭipakkhena anivāraṇīyaphalattā antarāyarahitānīti “anantarāyena phaladāyakānī”ti vuttaṃ.",
  "tika-abh01t:595_5": "Anantarāyāni vā ānantarikānīti niruttivasena padasiddhi veditabbā.",
  "tika-abh01t:595_6": "Ekasmimpīti pi-",
  "tika-abh01t:595_7": "saddena anekasmimpi āyūhite vattabbamevanatthīti dasseti.",
  "tika-abh01t:595_8": "Na ca tesaṃ aññamaññapaṭibāhakattaṃ atthi appaṭipakkhattā,",
  "tika-abh01t:595_9": "appaṭipakkhatā ca samānaphalattā anubalappadānato ca.",
  "tika-abh01t:595_10": "“Natthi hetu natthi paccayo sattānaṃ saṃkilesāyā”ti evamādiko ahetukavādo.",
  "tika-abh01t:595_11": "“Karoto kho kārayato chindato chedāpayato…pe…",
  "tika-abh01t:595_12": "karoto na karīyati pāpa”nti evamādiko akiriyavādo.",
  "tika-abh01t:595_13": "“Natthi dinna”nti evamādiko natthikavādo.",
  "tika-abh01t:595_14": "Etesu purimavādo bandhamokkhānaṃ hetuṃ paṭisedheti,",
  "tika-abh01t:595_15": "dutiyo kammaṃ,",
  "tika-abh01t:595_16": "tatiyo vipākanti ayametesaṃ viseso.",
  "tika-abh01t:595_17": "Tañhīti ahetukādiniyatamicchādiṭṭhiṃ,",
  "tika-abh01t:595_18": "na pana niyatabhāvaṃ appattaṃ.",
  "tika-abh01t:596_0": "1039.",
  "tika-abh01t:596_1": "Paccayaṭṭhenāti maggapaccayasaṅkhātena sampayogavisiṭṭhena paccayabhāvenāti veditabbaṃ.",
  "tika-abh01t:596_2": "Ettha ca maggaṅgānaṃ ṭhapanaṃ maggapaccayabhāvarahite maggahetuke dassetuṃ,",
  "tika-abh01t:596_3": "tena maggahetuke asaṅkarato vavatthapeti.",
  "tika-abh01t:596_4": "Sace pana koci vadeyya “ekekaṃ aṅgaṃ ṭhapetvā taṃtaṃsampayuttānaṃ maggahetukabhāvepi ‘maggaṅgāni ṭhapetvā’ti idaṃ vacanaṃ yujjatī”ti.",
  "tika-abh01t:596_5": "Evañhi sati tatiyanaye viya idhāpi “ṭhapetvā”ti na vattabbaṃ siyā,",
  "tika-abh01t:596_6": "vuttañcetaṃ,",
  "tika-abh01t:596_7": "tasmā vuttanayenevattho veditabbo.",
  "tika-abh01t:596_8": "Maggaṅgāmaggaṅgānañhi sampayuttānaṃ visesadassanattho ayaṃ nayoti.",
  "tika-abh01t:596_9": "Sesamaggaṅgānaṃ pubbe ṭhapitānanti adhippāyo.",
  "tika-abh01t:596_10": "Phassādīnañhi purimanayepi maggahetukatā siddhāti.",
  "tika-abh01t:597_0": "Sammādiṭṭhiyā dutiyanayepi ṭhapitāya tatiyanaye sahetukabhāvo dassito.",
  "tika-abh01t:597_1": "Kathaṃ dassito,",
  "tika-abh01t:597_2": "nanu ariyamaggasamaṅgissa “alobho adoso ime dhammā maggahetū”ti avatvā “alobho adoso amoho ime dhammā",
  "tika-abh01t:597_3": "maggahetū”ti visuṃ sammādiṭṭhiādike maggahetū dassetvā “taṃsampayutto…pe…",
  "tika-abh01t:597_4": "viññāṇakkhandho”ti visuṃ maggahetukānaṃ dassitattā “maggahetūsu amoho”ti vuttāya sammādiṭṭhiyā maggahetukatā na dassitā siyā?",
  "tika-abh01t:597_5": "No na dassitā.",
  "tika-abh01t:597_6": "Yathā hi tīṇi saṃyojanāni dassetvā “tadekaṭṭho lobho doso moho,",
  "tika-abh01t:597_7": "ime dhammā dassanena pahātabbahetū”ti visuṃ pahātabbahetū niyametvā “tadekaṭṭhā ca kilesā”tiādivacanena",
  "tika-abh01t:597_8": "lobhadosamohā ca aññamaññasahajekaṭṭhā aññamaññasampayuttā saṅkhārakkhandhabhūtā ca dassanenapahātabbahetukāti",
  "tika-abh01t:597_9": "dassitā honti,",
  "tika-abh01t:597_10": "evamidhāpi “alobhādayo ime dhammā maggahetū”ti nigamitāpi aññamaññasampayuttasaṅkhārakkhandhabhāvato",
  "tika-abh01t:597_11": "taṃsampayuttasaṅkhārakkhandhavacanena “maggahetukā”ti dassitā evāti siddhaṃ hoti,",
  "tika-abh01t:597_12": "sammādiṭṭhiyāpi amohoti vuttāya maggahetukabhāvadassanaṃ.",
  "tika-abh01t:597_13": "Sace pana yo dutiyanaye maggo ceva hetu cāti vutto,",
  "tika-abh01t:597_14": "tato aññasseva aññena asādhāraṇena pariyāyena maggahetubhāvaṃ dassetvā taṃsampayogato sammādiṭṭhiyā maggahetukabhāvadassanattho tatiyanayo siyā.",
  "tika-abh01t:597_15": "“Ariyamaggasamaṅgissa alobho adoso ime dhammā maggahetū”tiādi vattabbaṃ siyā.",
  "tika-abh01t:597_16": "Yasmā pana “maggahetū”ti iminā aññena sādhāraṇena pariyāyena yesaṃ maggahetubhāvo sambhavati,",
  "tika-abh01t:597_17": "te sabbe “maggahetū”ti dassetvā taṃsampayuttānaṃ tesaṃ aññesañca maggahetukabhāvadassanattho tatiyanayo,",
  "tika-abh01t:597_18": "tasmā tattha “amoho”tipi vuttaṃ.",
  "tika-abh01t:597_19": "Na hi so maggahetu na hotīti.",
  "tika-abh01t:597_20": "Ime pana tayopi nayā atthavisesavasena nikkhittattā atthato nikkhepā daṭṭhabbā.",
  "tika-abh01t:597_21": "Atha vā sarūpena vacanaṃ dhammato nikkhepo,",
  "tika-abh01t:597_22": "atthena atthatoti evampi yojanā sambhavati.",
  "tika-abh01t:597_23": "Tattha dutiyatatiyanayā sarūpato hetuhetumantudassanavasena dhammato nikkhepo.",
  "tika-abh01t:597_24": "Paṭhamanayo tathāadassanato atthena ca maggaṅgataṃsampayuttānaṃ hetuhetumantubhāvāvagamanato atthato nikkhepoti.",
  "tika-abh01t:598_0": "1040.",
  "tika-abh01t:598_1": "Yasmiṃ sabhāvadhamme ninnapoṇapabbhārabhāvena cittaṃ pavattati,",
  "tika-abh01t:598_2": "so tassa ārammaṇādhipati veditabbo.",
  "tika-abh01t:598_3": "Cetopariyañāṇena jānitvā paccavekkhamāno tena paccavekkhamānoti vutto.",
  "tika-abh01t:598_4": "Etthāpīti etasmimpi aṭṭhakathāvacane,",
  "tika-abh01t:598_5": "ettha vā paṭṭhāne maggādīni ṭhapetvā aññesaṃ adhipatipaccayabhāvassa avacaneneva paṭikkhepapāḷiyaṃ.",
  "tika-abh01t:598_6": "Ayamevatthoti attano maggaphalaṃ ṭhapetvāti attho.",
  "tika-abh01t:598_7": "Vīmaṃsādhipateyyanti padhānena adhipatinā sahajātādhipati nidassito,",
  "tika-abh01t:598_8": "tayidaṃ nayadassanamattameva hotīti aññopi evaṃpakāro sahajāto maggādhipati nidassito hoti,",
  "tika-abh01t:598_9": "tasmā vīriyādhipateyyanti ca yojetabbaṃ.",
  "tika-abh01t:598_10": "Idampi hi atthato vuttamevāti.",
  "tika-abh01t:599_0": "1041.",
  "tika-abh01t:599_1": "Attano sabhāvo attabhāvo.",
  "tika-abh01t:599_2": "Laddhokāsassa kammassa vipāko kappasahassātikkame uppajjati anekakappasahassāyukānaṃ sattānaṃ,",
  "tika-abh01t:599_3": "kappasahassātikkamepi vā laddhokāsaṃ yaṃ bhavissati,",
  "tika-abh01t:599_4": "tadapi laddhokāsamevāti attano vipākaṃ sandhāya vuccati.",
  "tika-abh01t:599_5": "Natthi nāma na hotīti anuppanno nāma na hotīti adhippāyo.",
  "tika-abh01t:599_6": "Uppādīsu antogadhattā “uppādino dhammā”ti etena vacanena vuccatīti katvā āha “uppādino dhammā nāma jāto”ti.",
  "tika-abh01t:599_7": "Arūpasaṅkhāto attāti arūpabhavaṅgaṃ āha.",
  "tika-abh01t:599_8": "Tattha ākāsānañcāyatanasaññādimayo attāti hi atthato vohāro pavattoti.",
  "tika-abh01t:600_0": "Yadi pana āyū…pe…",
  "tika-abh01t:600_1": "sabbaṃ vipākaṃ dadeyya,",
  "tika-abh01t:600_2": "aladdhokāsañca vipākaṃ detīti katvā vipakkavipākañca dadeyya,",
  "tika-abh01t:600_3": "tato ekasseva kammassa sabbavipākena bhavitabbanti aññassa kammassa okāso na bhaveyya niratthakattā,",
  "tika-abh01t:600_4": "uppattiyāyeva okāso na bhaveyya,",
  "tika-abh01t:600_5": "uppannassa vā phaladāne.",
  "tika-abh01t:600_6": "Atha vā aladdhokāsassa vipākadāne paccayantararahitassapi vipākadānaṃ āpannanti avijjātaṇhādipaccayantarakhepakassa",
  "tika-abh01t:600_7": "aññassa apacayagāmikammassa kammakkhayakarassa okāso na bhaveyya.",
  "tika-abh01t:600_8": "Bhāvitepi magge avijjādipaccayantararahitassa ca kammassa vipaccanato samatthatā na siyāti attho.",
  "tika-abh01t:600_9": "Sabbadā vā vipākappavattiyā eva bhavitabbattā vipākato aññassa pavattiokāso na bhaveyya.",
  "tika-abh01t:600_10": "Taṃ panāti āyūhitaṃ kammaṃ.",
  "tika-abh01t:600_11": "Idaṃ pana dhuvavipākassa vipākena adhuvavipākassapi laddhokāsassa vipākaṃ uppādīti dassetuṃ āraddhanti daṭṭhabbaṃ.",
  "tika-abh01t:600_12": "Aṭṭha samāpattiyo ca balavavirahe aggamaggabhāvanāvirahe ca appahīnasabhāvato dhuvaṃ vipaccantīti dhuvavipākāti vuttā.",
  "tika-abh01t:600_13": "Āyūhitakamme vuccamāne anuppannaṃ kasmā vuttanti?",
  "tika-abh01t:600_14": "Yaṃ āyūhitaṃ bhavissati,",
  "tika-abh01t:600_15": "tatthāpi āyūhita-",
  "tika-abh01t:600_16": "saddappavattisabbhāvā.",
  "tika-abh01t:601_0": "1050.",
  "tika-abh01t:601_1": "Upādinnāti ettha na upetena ādinnāti ayamattho,",
  "tika-abh01t:601_2": "upasaddo pana upasaggamattameva,",
  "tika-abh01t:601_3": "tasmā upādānārammaṇā upādānehi,",
  "tika-abh01t:601_4": "aññe ca anabhinivesena “ahaṃ maggaṃ bhāvayiṃ,",
  "tika-abh01t:601_5": "mama maggo uppanno”tiādikena gahaṇena ādinnā icceva upādinnā. Upādinna-",
  "tika-abh01t:601_6": "saddena vā amaggaphaladhammāyeva vuttā,",
  "tika-abh01t:601_7": "itarehi maggaphaladhammā cāti veditabbaṃ.",
  "tika-abh01t:602_0": "Tikanikkhepakathāvaṇṇanā niṭṭhitā.",
  "tika-abh01t:603_0": "Dukanikkhepakathāvaṇṇanā",
  "tika-abh01t:604_0": "1062.",
  "tika-abh01t:604_1": "Mettāyanavasenāti mettāpharaṇavasena.",
  "tika-abh01t:604_2": "“Mettayanavasenā”ti vattabbe dīghaṃ katvā vuttanti daṭṭhabbaṃ. Mettā,",
  "tika-abh01t:604_3": "medanaṃ vā mettāyanaṃ,",
  "tika-abh01t:604_4": "tañca sinehavasena.",
  "tika-abh01t:604_5": "Anudayatīti anudāti vattabbe “anuddā”ti da-",
  "tika-abh01t:604_6": "kārāgamanaṃ katvā vuttaṃ.",
  "tika-abh01t:604_7": "Anuddāyanākāroti anurakkhaṇākāro.",
  "tika-abh01t:604_8": "Rakkhaṇañhi dāyanā.",
  "tika-abh01t:604_9": "Anuddāyitassāti anuddāya ayitassa.",
  "tika-abh01t:604_10": "“Jātipi dukkhā”tiādiṃ suṇantassa savane,",
  "tika-abh01t:604_11": "aniccādito sammasantassa sammasane,",
  "tika-abh01t:604_12": "maggenettha sammohaṃ viddhaṃsentassa paṭivedhe,",
  "tika-abh01t:604_13": "paṭivijjhitvā paccavekkhantassa paccavekkhaṇeti catūsu kālesu dukkhe ñāṇaṃ vattati.",
  "tika-abh01t:605_0": "1065.",
  "tika-abh01t:605_1": "Cittassa saṃrañjanaṃ cittassa sārāgo.",
  "tika-abh01t:605_2": "Gijjhantīti abhikaṅkhanti.",
  "tika-abh01t:605_3": "Sañjaṃntīti bandhanti.",
  "tika-abh01t:605_4": "Lagganaṭṭhenāti saṃvaraṇaṭṭhena,",
  "tika-abh01t:605_5": "olambanaṭṭhena vā.",
  "tika-abh01t:605_6": "Tassa tasseva bhavassāti kāmabhavādisaṅkhātassa vipākakaṭattārūpassa abhinibbattiatthaṃ paṭisandhiyā paccayabhāvavasena parikaḍḍhati.",
  "tika-abh01t:605_7": "Cittamassa bhavantare vidhāvati nibbattati.",
  "tika-abh01t:605_8": "Taṇhāvipphanditaniveso aṭṭhasatataṇhāvicaritādibhāvena taṇhāpavattiyeva.",
  "tika-abh01t:606_0": "Saritānīti rāgavasena allāni.",
  "tika-abh01t:606_1": "Taṃsampayuttapītivasena siniddhāni sinehitāni.",
  "tika-abh01t:606_2": "Visatāti vitthatā.",
  "tika-abh01t:606_3": "Rūpādīsu tebhūmakadhammesu byāpanavasena visaṭā.",
  "tika-abh01t:606_4": "Purimavacanameva ta-",
  "tika-abh01t:606_5": "kārassa ṭa-",
  "tika-abh01t:606_6": "kāraṃ katvā vuttaṃ.",
  "tika-abh01t:606_7": "Visālāti vipulā.",
  "tika-abh01t:606_8": "Visakkatīti parisappati,",
  "tika-abh01t:606_9": "sahati vā.",
  "tika-abh01t:606_10": "Ratto hi rāgavatthunā pādena tāliyamānopi sahatīti.",
  "tika-abh01t:606_11": "Osakkanaṃ,",
  "tika-abh01t:606_12": "vipphandanaṃ vā visakkananti vadanti.",
  "tika-abh01t:606_13": "Aniccādiṃ niccādito gaṇhantī visaṃvādikā hoti.",
  "tika-abh01t:606_14": "Visaṃharatīti tathā tathā kāmesu ānisaṃsaṃ passantī vividhehākārehi nekkhammābhimukhappavattito cittaṃ saṃharati saṅkhipati.",
  "tika-abh01t:606_15": "Visaṃ vā dukkhaṃ,",
  "tika-abh01t:606_16": "taṃ harati vahatīti attho.",
  "tika-abh01t:606_17": "Dukkhanibbattakassa kammassa hetubhāvato visamūlā,",
  "tika-abh01t:606_18": "visaṃ vā dukkhavedanāmūlaṃ etissāti visamūlā.",
  "tika-abh01t:606_19": "Dukkhasamudayattā visaṃ phalaṃ etissāti visaphalā.",
  "tika-abh01t:606_20": "Taṇhāya rūpādikassa dukkhasseva paribhogo hoti,",
  "tika-abh01t:606_21": "na amatassāti sā “visaparibhogā”ti vuttā.",
  "tika-abh01t:606_22": "Sabbattha niruttivasena padasiddhi veditabbā.",
  "tika-abh01t:606_23": "Yo panettha padhāno attho,",
  "tika-abh01t:606_24": "taṃ dassetuṃ puna “visatā vā panā”tiādi vuttaṃ.",
  "tika-abh01t:606_25": "Itthabhāvaññathābhāvanti manussabhāvadevādibhāvabhūtaṃ.",
  "tika-abh01t:607_0": "Paṇidhānakavasenāti cittassa rūpādīsu ṭhapanakavasena.",
  "tika-abh01t:607_1": "Aññopi bandhu taṇhāya eva hoti,",
  "tika-abh01t:607_2": "so pana abandhupi hoti.",
  "tika-abh01t:607_3": "Taṇhā pana niccasannissitāti “pāṭiyekko bandhū”ti vuttā.",
  "tika-abh01t:607_4": "Asanatoti byāpanato bhuñjanato ca.",
  "tika-abh01t:607_5": "Tadubhayaṃ dasseti “ajjhottharaṇato”tiādinā.",
  "tika-abh01t:607_6": "Āsīsanavasenāti icchanavasena.",
  "tika-abh01t:607_7": "Aññenākārenāti jappanājappitattānaṃ jappāya anaññattadassanākārena.",
  "tika-abh01t:607_8": "Cittaṃ pariyuṭṭhātīti cittaṃ mūsati.",
  "tika-abh01t:607_9": "Mārapāsoti mārena gahitatāya rāgo mārapāso.",
  "tika-abh01t:608_0": "1066.",
  "tika-abh01t:608_1": "Saṅkhāresu uppanno kammapathabhedaṃ na karotīti etena sattesu uppanno aṭṭhānakopo karotīti viññāyati.",
  "tika-abh01t:608_2": "“Atthaṃ me nācari,",
  "tika-abh01t:608_3": "na carati,",
  "tika-abh01t:608_4": "na carissati,",
  "tika-abh01t:608_5": "piyassa me manāpassa atthaṃ nācari,",
  "tika-abh01t:608_6": "na carati,",
  "tika-abh01t:608_7": "na carissati,",
  "tika-abh01t:608_8": "appiyassa me amanāpassa anatthaṃ nācari,",
  "tika-abh01t:608_9": "na carati,",
  "tika-abh01t:608_10": "na carissatī”ti uppajjamānopi hi kopo avatthusmiṃ uppannattā aṭṭhānakopo eva bhavituṃ yutto.",
  "tika-abh01t:608_11": "Āghātentoti hananto.",
  "tika-abh01t:608_12": "Punaruttidoso paṭisedhitoti dosa-",
  "tika-abh01t:608_13": "padassa paṭivirodha-",
  "tika-abh01t:608_14": "padassa ca dvikkhattuṃ āgatattā vuttaṃ.",
  "tika-abh01t:608_15": "Paṭighassa vā visesanatthaṃ pubbe “paṭivirodho”ti,",
  "tika-abh01t:608_16": "padosādivisesanatthaṃ “doso”ti ca vuttaṃ,",
  "tika-abh01t:608_17": "dussanādivisesanatthaṃ pacchā “doso”ti,",
  "tika-abh01t:608_18": "virodhavisesanatthañca “paṭivirodho”ti vuttanti natthi punaruttidoso.",
  "tika-abh01t:609_0": "1091.",
  "tika-abh01t:609_1": "Aniddhāritaparicchede dhammānaṃ atthitāmattadīpake mātikuddese aparicchedena bahuvacanena uddeso katoti bahuvacaneneva pucchati –",
  "tika-abh01t:609_2": "“katame dhammā appaccayā”ti.",
  "tika-abh01t:609_3": "Sabhāvasaṅkhāparicchedādivasena hi dhamme ajānantassa vasena uddeso pucchā ca karīyatīti.",
  "tika-abh01t:609_4": "Tasmā paricchedaṃ akatvā uddiṭṭhā pucchitā ca.",
  "tika-abh01t:609_5": "Imeti asaṅkhatadhātuto uddhaṃ natthīti dīpanatthaṃ ekampi taṃ niddisitvā bahuvacaneneva nigamanaṃ kataṃ",
  "tika-abh01t:609_6": "niddesato pubbe bodhaneyyassa ajānanakālaṃ upādāya.",
  "tika-abh01t:610_0": "1101.",
  "tika-abh01t:610_1": "Kiṃ pana natthi,",
  "tika-abh01t:610_2": "kiṃ tena na vuttāti yojanā kātabbā.",
  "tika-abh01t:610_3": "Idameva manoviññeyyanti niyamābhāvo vavatthānābhāvo.",
  "tika-abh01t:610_4": "Cakkhuviññāṇādiviññeyyameva cakkhādiviññeyyanti pāḷiyaṃ vuttanti manoviññāṇaviññeyyenapi manoviññeyyena",
  "tika-abh01t:610_5": "bhavitabbanti katvā aṭṭhakathāya “kiṃ pana manoviññāṇenā”tiādi vuttaṃ.",
  "tika-abh01t:610_6": "Kehici viññeyyā kehici aviññeyyāti idaṃ kāmāvacaraṃ manoviññāṇaṃ ārammaṇādivasena bhinditvā yojetabbaṃ.",
  "tika-abh01t:610_7": "Rūpāvacarādiārammaṇena hi kāmāvacaramanoviññāṇena rūparāgādisampayuttena ca kāmāvacaradhammā na viññeyyā,",
  "tika-abh01t:610_8": "itarena ca viññeyyā.",
  "tika-abh01t:610_9": "Evaṃ kāmāvacarānameva ārammaṇānaṃ kesañci saddādīnaṃ rūpārammaṇādīhi aviññeyyatā viññeyyatā ca yojetabbā,",
  "tika-abh01t:610_10": "tathā dvārabhedavasena.",
  "tika-abh01t:610_11": "Atha vā somanassasahagatasantīraṇaṃ iṭṭhārammaṇamevāti itaraṃ tena na viññeyyaṃ.",
  "tika-abh01t:610_12": "Evaṃ upekkhāsahagate kusalavipāke akusalavipāke cāti sabbattha yathāyogaṃ yojetabbaṃ.",
  "tika-abh01t:610_13": "Rūpāvacarādayo kāmāvacaravipākādīhi aviññeyyā,",
  "tika-abh01t:610_14": "kecideva viññeyyā arūpāvacarehīti yojetabbaṃ anuvattamānattā.",
  "tika-abh01t:610_15": "Nibbānena aviññeyyattāti “kehici aviññeyyā”ti imassa padassa atthasambhavamattaṃ sandhāya vuttaṃ,",
  "tika-abh01t:610_16": "na nibbānassa anuvattamānamanoviññāṇabhāvato.",
  "tika-abh01t:611_0": "1102.",
  "tika-abh01t:611_1": "Pañcakāmaguṇikarāgoti ukkaṭṭhavasena vuttaṃ.",
  "tika-abh01t:611_2": "Bhavāsavaṃ ṭhapetvā sabbo lobho kāmāsavoti yuttaṃ siyā.",
  "tika-abh01t:611_3": "Sassatadiṭṭhisahagato rāgo bhavadiṭṭhisampayuttattā “bhavāsavo”ti aṭṭhakathāyaṃ vutto.",
  "tika-abh01t:611_4": "Bhavāsavo pana “diṭṭhigatavippayuttesu eva uppajjatī”ti pāḷiyaṃ vutto.",
  "tika-abh01t:611_5": "Sopi rāgo kāmāsavo bhavituṃ yutto.",
  "tika-abh01t:611_6": "Diṭṭhadhammikasamparāyikadukkhānaṃ kāraṇabhūtā kāmāsavādayopi dvidhā vuttā.",
  "tika-abh01t:612_0": "1103.",
  "tika-abh01t:612_1": "Kāmāsavaniddese ca kāmesūti kāmarāgadiṭṭhirāgādiārammaṇabhūtesu tebhūmakesu vatthukāmesūti attho sambhavati.",
  "tika-abh01t:612_2": "Tattha hi uppajjamānā sā taṇhā sabbāpi na kāmacchandādināmaṃ na labhatīti.",
  "tika-abh01t:612_3": "Kattukamyatāchando akusalepi uppajjati,",
  "tika-abh01t:612_4": "na pana dhammacchando.",
  "tika-abh01t:613_0": "1105.",
  "tika-abh01t:613_1": "Aññaṃ jīvanti gahaṇaṃ yadipi upādānakkhandhesveva pavattati, rūpe…pe…",
  "tika-abh01t:613_2": "viññāṇe vā pana na patiṭṭhāti.",
  "tika-abh01t:613_3": "Tato aññaṃ katvā jīvaṃ gaṇhātīti sassatadiṭṭhi hotīti.",
  "tika-abh01t:613_4": "Brahmādiṃ ekaccaṃ attānaṃ “hotī”ti niccato aññañca “na hotī”ti aniccato gaṇhantassa “hoti ca na ca hotī”ti ekaccasassatadiṭṭhi.",
  "tika-abh01t:613_5": "“Hotī”ti ca puṭṭhe “nevā”ti,",
  "tika-abh01t:613_6": "“na hotī”ti ca puṭṭhe “na”iti sabbattha paṭikkhipantassa amarāvikkhepadiṭṭhi,",
  "tika-abh01t:613_7": "amarā anupacchedā,",
  "tika-abh01t:613_8": "amaramacchasadisī vā vikkhepadiṭṭhīti attho.",
  "tika-abh01t:614_0": "Pañcakāmaguṇiko rāgo kāmāsavoti vuttoti katvā brahmānaṃ vimānādīsu rāgassa diṭṭhirāgassa ca kāmāsavabhāvaṃ paṭikkhipati.",
  "tika-abh01t:614_1": "Yadi pana lobho kāmāsavabhavāsavavinimutto atthi,",
  "tika-abh01t:614_2": "so yadā diṭṭhigatavippayuttesu uppajjati,",
  "tika-abh01t:614_3": "tadā tena sampayutto avijjāsavo āsavavippayuttoti domanassavicikicchuddhaccasampayuttassa viya tassapi",
  "tika-abh01t:614_4": "āsavavippayuttatā vattabbā siyā “catūsu diṭṭhigatavippayuttesu lobhasahagatesu cittuppādesu uppanno moho",
  "tika-abh01t:614_5": "siyā āsavasampayutto siyā āsavavippayutto”ti.",
  "tika-abh01t:614_6": "“Kāmāsavo aṭṭhasu lobhasahagatesu cittuppādesu uppajjatī”ti,",
  "tika-abh01t:614_7": "“kāmāsavaṃ paṭicca diṭṭhāsavo avijjāsavo”ti ca vacanato diṭṭhisahagato rāgo kāmāsavo na hotīti na sakkā vattuṃ.",
  "tika-abh01t:614_8": "Kilesapaṭipāṭiyāpi āharituṃ vaṭṭatīti āsavānaṃ vacanaṃ pahātabbadassanatthanti katvā te pahāne āhariyamānā",
  "tika-abh01t:614_9": "pahātabbānampi tesaṃ kilesānaṃ uddesakkamena āharituṃ vaṭṭanti pajahanakānaṃ maggānampīti attho.",
  "tika-abh01t:615_0": "1121.",
  "tika-abh01t:615_1": "Paṭhamakamānabhājanīyeti “seyyohamasmī”ti mānassa niddese.",
  "tika-abh01t:615_2": "Tattha hi “ekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā",
  "tika-abh01t:615_3": "kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā",
  "tika-abh01t:615_4": "mānaṃ jappeti,",
  "tika-abh01t:615_5": "yo evarūpo māno maññanā…pe…",
  "tika-abh01t:615_6": "ketukamyatā cittassā”ti seyyassa sadisassa hīnassa ca pavattamāno puggalavisesaṃ anāmasitvā seyyamāno",
  "tika-abh01t:615_7": "vibhattoti imamatthaṃ sandhāya “eko māno tiṇṇaṃ janānaṃ uppajjatīti kathito”ti āha.",
  "tika-abh01t:615_8": "Na kevalañcāyaṃ paṭhamakamānabhājanīye eva evaṃ kathito,",
  "tika-abh01t:615_9": "dutiyakatatiyakamānabhājanīyepi kathito evāti nidassanamatthaṃ etaṃ daṭṭhabbaṃ.",
  "tika-abh01t:615_10": "Atha vā puggale anissāya vuttānaṃ tiṇṇampi mānānaṃ bhājanīyaṃ “paṭhamakamānabhājanīye”ti āha.",
  "tika-abh01t:615_11": "Seyyassa “seyyohamasmīti māno”tiādīnañhi puggalaṃ āmasitvā vuttānaṃ navannaṃ mānānaṃ bhājanīyaṃ dutiyakamānabhājanīyaṃ hoti,",
  "tika-abh01t:615_12": "tassa mānarāsissa puggalaṃ anāmasitvā vuttamānarāsito dutiyatatiyakattāti,",
  "tika-abh01t:615_13": "athāpi ca yathāvutte dutiyakamānabhājanīye “ekekassa tayo tayo mānā uppajjantīti kathita”nti idha vuttāya",
  "tika-abh01t:615_14": "atthavaṇṇanāya samānadassanatthaṃ “paṭhamakamānabhājanīye”ti vuttaṃ.",
  "tika-abh01t:615_15": "So eva māno idhāgatoti tattha kathito eva attho yujjatīti adhippāyo.",
  "tika-abh01t:615_16": "Mānakaraṇavasenāti “seyyo”tiādikiccakaraṇavasena.",
  "tika-abh01t:615_17": "Aparāpare upādāyāti idaṃ purimapurimā mānā aparāpare upanissayabhāvena te uppādentā accuggacchantīti imamatthaṃ sandhāya vuttaṃ.",
  "tika-abh01t:615_18": "Ketukamyatācittaṃ accuggatabhāvaṃ gacchatīti katvā citteneva visesitaṃ.",
  "tika-abh01t:616_0": "1126.",
  "tika-abh01t:616_1": "Akkhamanabhāvappakāsanaṃ khiyyanaṃ.",
  "tika-abh01t:616_2": "Manena piyakaraṇanti evaṃpakāraṃ pūjanaṃ mānananti vuccatīti attho.",
  "tika-abh01t:616_3": "Issākaraṇavasenāti lābhādiakkhamanakiccavasena.",
  "tika-abh01t:617_0": "1127.",
  "tika-abh01t:617_1": "Ariyasāvakāti vacanaṃ “ariyasāvakānaṃyeva paṭivedho atthi,",
  "tika-abh01t:617_2": "te ca taṃ na maccharāyantī”ti paṭivedhadhamme macchariyābhāvadassanatthaṃ.",
  "tika-abh01t:617_3": "Ganthoti pāḷi.",
  "tika-abh01t:617_4": "Kathāmaggoti aṭṭhakathāpabandho.",
  "tika-abh01t:617_5": "Dhammantaranti kusalādidhammaṃ bhinditvā akusalādiṃ attano lolatāya tathāgatabhāsitaṃ titthiyabhāsitaṃ vā karonto ālolessati.",
  "tika-abh01t:617_6": "Attānaṃ āvikatvāti attānaṃ aññathā santaṃ aññathā pavedayitvā.",
  "tika-abh01t:617_7": "Yo panāti titthiyo gahaṭṭho vā attano samayassa sadosabhāvaṃ daṭṭhuṃ anicchanto aññāṇena abhinivesena vā.",
  "tika-abh01t:618_0": "Byāpitumanicchoti viviccho,",
  "tika-abh01t:618_1": "tassa bhāvo vevicchaṃ.",
  "tika-abh01t:618_2": "Anādaroti macchariyena dāne ādararahito.",
  "tika-abh01t:618_3": "Kaṭacchunā gāho bhattassa kaṭacchuggāho,",
  "tika-abh01t:618_4": "kaṭacchuggāho viya kaṭacchuggāho.",
  "tika-abh01t:618_5": "Yathā hi kaṭacchuggāho yathāvutte bhatte na saṃpasārayati,",
  "tika-abh01t:618_6": "evaṃ macchariyampi āvāsādīsūti.",
  "tika-abh01t:618_7": "Gayhati etenāti vā gāho,",
  "tika-abh01t:618_8": "kaṭacchu eva gāho kaṭacchuggāho.",
  "tika-abh01t:618_9": "So yathā saṅkuṭitaggo na saṃpasārayati,",
  "tika-abh01t:618_10": "evaṃ macchariyampīti.",
  "tika-abh01t:618_11": "Āvaritvā gahitaṃ aggahitaṃ,",
  "tika-abh01t:618_12": "tassa bhāvo aggahitattaṃ,",
  "tika-abh01t:618_13": "macchariyaṃ.",
  "tika-abh01t:618_14": "“Āvāsādi parehi sādhāraṇamasādhāraṇaṃ vā mayheva hotū”ti pavattivasena attasampattiggahaṇalakkhaṇatā,",
  "tika-abh01t:618_15": "“mā aññassā”ti pavattivasena attasampattinigūhaṇalakkhaṇatā ca yojetabbā.",
  "tika-abh01t:618_16": "Yaṃ pana “parasantakaṃ gaṇhitukāmo”ti vuttaṃ,",
  "tika-abh01t:618_17": "taṃ macchariyassa parasantakalobhassa upanissayabhāvaṃ dassetuṃ vuttanti daṭṭhabbaṃ.",
  "tika-abh01t:618_18": "Yadi hi taṃ macchariyappavattidassanaṃ,",
  "tika-abh01t:618_19": "parasampattiggahaṇalakkhaṇatā ca vattabbā siyāti.",
  "tika-abh01t:619_0": "1140.",
  "tika-abh01t:619_1": "Abhijjhākāmarāgānaṃ viseso āsavadvayaekāsavabhāvo siyā,",
  "tika-abh01t:619_2": "naabhijjhāya noāsavabhāvo cāti noāsavalobhassa sabbhāvo vicāretabbo.",
  "tika-abh01t:619_3": "Na hi atthi “āsavo ca noāsavo ca dhammā āsavassa dhammassa āsavassa ca noāsavassa ca dhammassa hetupaccayena paccayo”ti sattamo ca navamo ca pañho.",
  "tika-abh01t:619_4": "Gaṇanāya ca “hetuyā sattā”ti vuttaṃ,",
  "tika-abh01t:619_5": "na “navā”ti.",
  "tika-abh01t:619_6": "Diṭṭhisampayutte pana lobhe noāsave vijjamāne sattamanavamāpi pañhavissajjanaṃ labheyyuṃ,",
  "tika-abh01t:619_7": "gaṇanā ca “hetuyā navā”ti vattabbā siyā.",
  "tika-abh01t:619_8": "Diṭṭhivippayutte ca lobhe noāsave vijjamāne pubbe dassito dosoti.",
  "tika-abh01t:620_0": "1159.",
  "tika-abh01t:620_1": "Kāmacchandanīvaraṇaniddese kāmesūti tebhūmakesu sāsavesu sabbesu vatthukāmesu.",
  "tika-abh01t:620_2": "Sabbo hi lobho kāmacchandanīvaraṇaṃ.",
  "tika-abh01t:620_3": "Teneva tassa āruppe uppatti vuttā “nīvaraṇaṃ dhammaṃ paṭicca nīvaraṇo dhammo uppajjati na purejātapaccayā.",
  "tika-abh01t:620_4": "Āruppe kāmacchandanīvaraṇaṃ paṭicca uddhaccanīvaraṇaṃ avijjānīvaraṇaṃ.",
  "tika-abh01t:620_5": "Āruppe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇa”nti.",
  "tika-abh01t:621_0": "1162.",
  "tika-abh01t:621_1": "Iriyāpathikacittanti iriyāpathūpatthambhakaṃ aṭṭhapaññāsavidhaṃ cittaṃ.",
  "tika-abh01t:621_2": "Tattha pana balavathinamiddhasahagataṃ cittaṃ “iriyāpathaṃ sandhāretuṃ asakkonta”nti vuttaṃ.",
  "tika-abh01t:621_3": "Olīyatīti olambati.",
  "tika-abh01t:622_0": "1163.",
  "tika-abh01t:622_1": "Onayhatīti chādeti,",
  "tika-abh01t:622_2": "avattharati vā.",
  "tika-abh01t:622_3": "Nānārammaṇesu pavattinivāraṇena,",
  "tika-abh01t:622_4": "vipphārikatānivāraṇeneva vā antosamorodho.",
  "tika-abh01t:622_5": "Ekaccānanti sirīsādirukkhānaṃ.",
  "tika-abh01t:622_6": "Rūpakāyeneva siyuṃ,",
  "tika-abh01t:622_7": "tena sukhappaṭisaṃvedananibbānasacchikiriyānaṃ rūpatāpatti siyāti adhippāyo.",
  "tika-abh01t:622_8": "Tasmāti “kāyassā”ti vacanassa rūpattāsādhakattā.",
  "tika-abh01t:622_9": "Na hi nāmakāyo supatīti idaṃ thinamiddhasamuṭṭhitarūpehi rūpakāyassa garubhāvappattaṃ aṅgapaccaṅgādīnaṃ saṃsīdanaṃ soppanti sandhāya vuttaṃ,",
  "tika-abh01t:622_10": "na jāgaraṇacittarahitaṃ bhavaṅgasantatinti.",
  "tika-abh01t:622_11": "Tassa phalattāti phalūpacārena indriyaṃ viya middhaṃ dassetuṃ middhassa phalattā indriyaniddese viya",
  "tika-abh01t:622_12": "liṅgādīni middhaniddesepi soppādīni vuttānīti attho.",
  "tika-abh01t:623_0": "Rūpakāyassa antosamorodho natthīti so nāmakāye vuttoti viññāyati.",
  "tika-abh01t:623_1": "Tena saha vuttā onāhapariyonāhā ca.",
  "tika-abh01t:623_2": "Rūpakāyassa vā vipphārikāvipphārikabhāvo nāma attano sabhāvena natthi,",
  "tika-abh01t:623_3": "nāmakāyassa nāmakāye vipphārike lahuko,",
  "tika-abh01t:623_4": "avipphārike garukoti avipphārikabhāvena onāhanādi nāmakāyasseva hotīti onāhanādayopi nāmakāye viññāyanti.",
  "tika-abh01t:623_5": "Tenāha “na hi rūpaṃ nāmakāyassa onāho…pe… hotī”ti.",
  "tika-abh01t:623_6": "Āvaraṇabhāvo viya hi onāhanādibhāvopi nāmakāyasseva hotīti.",
  "tika-abh01t:623_7": "Itaro adhippāyaṃ ajānanto meghādīhi rūpehi rūpānaṃ onāhanādiṃ passanto “nanu cā”tiādimāha.",
  "tika-abh01t:623_8": "Yadi evanti yadi rūpassa onāhanāditā siddhā,",
  "tika-abh01t:623_9": "arūpassa na siyā,",
  "tika-abh01t:623_10": "setubandhādīsu rūpassa āvaraṇaṃ diṭṭhanti āvaraṇampi arūpassa na bhaveyyāti attho.",
  "tika-abh01t:624_0": "Surāmerayapānaṃ akusalanti katvā yutto tassa upakkilesabhāvo, surā…pe…",
  "tika-abh01t:624_1": "pamādaṭṭhānānuyogassa ca akusalattā paññāya dubbalīkaraṇabhāvo yutto,",
  "tika-abh01t:624_2": "tathāpi parassa adhippāyaṃ anujānitvā surāmerayassa upakkilesatā paññāya dubbalīkaraṇatā ca upakkilesānaṃ",
  "tika-abh01t:624_3": "paññāya dubbalīkaraṇānañca paccayattā phalavohārena vuttāti dassento āha “na,",
  "tika-abh01t:624_4": "paccayaniddesato”ti.",
  "tika-abh01t:624_5": "Evameva khoti yathā jātarūpassa ayo lohaṃ tipu sīsaṃ sajjanti pañcupakkilesehi upakkiliṭṭhaṃ jātarūpaṃ na ceva mudu hoti,",
  "tika-abh01t:624_6": "na ca kammaniyaṃ,",
  "tika-abh01t:624_7": "na ca pabhassaraṃ pabhaṅgu ca,",
  "tika-abh01t:624_8": "na ca sammā upeti kammāya, evameva.",
  "tika-abh01t:624_9": "Paccayaniddesatoti upakkilesapaññādubbalīkaraṇānaṃ paccayabhāvaniddesato,",
  "tika-abh01t:624_10": "paccaye phalaniddesatoti attho.",
  "tika-abh01t:624_11": "Sayameva kileso upakkilesaniddesesu niddiṭṭhoti adhippāyo.",
  "tika-abh01t:625_0": "Nīvaraṇaṃ hutvāva nīvaraṇasampayutte dassiyamāne na nīvaraṇatādassanattho ārambho,",
  "tika-abh01t:625_1": "atha kho siddhanīvaraṇabhāvassa nīvaraṇasampayuttatādassanatthoti yathālābhavasena ca asampayuttassa vacanaṃ na yujjati.",
  "tika-abh01t:625_2": "Yathā hi tiṭṭhantampi carantampīti sippisambukādīsu yathālābhasambhavaṃ taṃ dvayaṃ vuttaṃ,",
  "tika-abh01t:625_3": "na evaṃ “thinamiddhanīvaraṇaṃ sampayuttampi asampayuttampī”ti vacanaṃ atthi,",
  "tika-abh01t:625_4": "yaṃ yathālābhaṃ sambhaveyyāti.",
  "tika-abh01t:625_5": "Cittajassāsambhavavacanatoti “cattattā”tiādivacanassa jhānakkhaṇe cittajassa thinamiddhassa asambhavavacanabhāvatoti attho,",
  "tika-abh01t:625_6": "“cattattā”tiādivacanena vā asambhavassa vacanato pakāsanatoti attho.",
  "tika-abh01t:626_0": "Kāmesu kho pana…pe…",
  "tika-abh01t:626_1": "sudiṭṭhoti iminā kāmādīnave aññāṇassa pahānamāha.",
  "tika-abh01t:626_2": "Taṃ tattha pahānanti taṃ tattha rūpe pahānanti pahānaṃ apekkhitvā “ta”nti vuttaṃ,",
  "tika-abh01t:626_3": "taṃ vinayananti vā attho.",
  "tika-abh01t:626_4": "Tena rūpassa appahātabbattameva dasseti,",
  "tika-abh01t:626_5": "na pana “cha dhamme pahāyā”tiādīsu middhassa appahātabbatādassanato añño pakāro vutto.",
  "tika-abh01t:626_6": "Na yathā…pe…",
  "tika-abh01t:626_7": "vuttanti cha dhammā pañca nīvaraṇāni ca yathā pahātabbāneva hontāni “pahātabbānī”ti vuttāni,",
  "tika-abh01t:626_8": "na evaṃ rūpaṃ pahātabbameva hontaṃ “pahātabba”nti vuttanti attho.",
  "tika-abh01t:627_0": "Aññehi ca suttehīti vuttasuttānaṃ dassanatthaṃ “tathā hī”tiādimāha.",
  "tika-abh01t:627_1": "Kusalappavattiṃ āvarantīti āvaraṇā.",
  "tika-abh01t:627_2": "Nīvārentīti nīvaraṇā.",
  "tika-abh01t:627_3": "Cittaṃ abhibhavantā ārohantīti cetaso ajjhāruhā.",
  "tika-abh01t:627_4": "Āvaraṇādikiccañca arūpasseva yujjati,",
  "tika-abh01t:627_5": "tathā andhakaraṇādikiccaṃ.",
  "tika-abh01t:627_6": "Tattha catūsu padesu purimapurimassa pacchimapacchimo attho.",
  "tika-abh01t:627_7": "Saṃsāradukkhaṃ vighāto,",
  "tika-abh01t:627_8": "taṃjanakatāya vighātapakkhikaṃ.",
  "tika-abh01t:627_9": "Cetaso pariyuṭṭhānaṃ ayonisomanasikārato uppatti akusalarāsibhāvo ca arūpasseva hotīti arūpameva middhaṃ.",
  "tika-abh01t:628_0": "1166.",
  "tika-abh01t:628_1": "Gaṇabhojanādiakappiyabhojanaṃ kappiyasaññī bhuñjitvā puna jānitvā koci vippaṭisārī hoti,",
  "tika-abh01t:628_2": "anavajjañca bhikkhudassanacetiyavandanādiṃ vajjasaññī akatvā katvā ca koci assaddho vippaṭisārī hoti.",
  "tika-abh01t:628_3": "Vatthunti mūlaṃ.",
  "tika-abh01t:628_4": "Evarūpanti mūlavasena evaṃpakāranti attho.",
  "tika-abh01t:628_5": "Kukkuccapadaṃ yevāpanakesu “kucchitaṃ kataṃ kukataṃ,",
  "tika-abh01t:628_6": "tassa bhāvo”ti vuttatthameva.",
  "tika-abh01t:628_7": "Kukkuccāyanākāroti kukkuccabhāvanākāro kukkuccakaraṇākāro kukkuccagamanākāro vā.",
  "tika-abh01t:628_8": "Etena kukkuccaṃ kiriyabhāvena dasseti.",
  "tika-abh01t:628_9": "“Kappati na kappatī”ti pavattacittuppādova vinayakukkuccaṃ.",
  "tika-abh01t:629_0": "1176.",
  "tika-abh01t:629_1": "Cittavikkhipanakiccasāmaññena uddhaccaṃ kukkuccañca saha vuttanti veditabbaṃ.",
  "tika-abh01t:629_2": "Kāmacchandassa anāgāmimaggena pahānaṃ ukkaṭṭhanīvaraṇavasena vuttanti veditabbaṃ.",
  "tika-abh01t:629_3": "Yadi hi lobho nonīvaraṇo siyā,",
  "tika-abh01t:629_4": "“nonīvaraṇo dhammo nīvaraṇassa dhammassa hetupaccayena paccayo”tiādi vattabbaṃ siyā,",
  "tika-abh01t:629_5": "na cetaṃ vuttaṃ.",
  "tika-abh01t:629_6": "Gaṇanāya ca “hetuyā cattārī”ti vuttaṃ,",
  "tika-abh01t:629_7": "na “navā”ti.",
  "tika-abh01t:629_8": "Tasmā sabbo lobho kāmacchandanīvaraṇanti arahattamaggenassa pahānavacanaṃ yuttaṃ.",
  "tika-abh01t:630_0": "1219.",
  "tika-abh01t:630_1": "Kāmo cāti kilesakāmo ca.",
  "tika-abh01t:630_2": "Purimadiṭṭhiṃ uttaradiṭṭhi upādiyatīti purimadiṭṭhiṃ “sassato”ti gaṇhantī upādiyati,",
  "tika-abh01t:630_3": "purimadiṭṭhiākāreneva vā uppajjamānā uttaradiṭṭhi teneva purimadiṭṭhiṃ daḷhaṃ karontī taṃ upādiyatīti vuttaṃ.",
  "tika-abh01t:630_4": "Gosīlagovatādīnīti tathābhūtaṃ diṭṭhimāha.",
  "tika-abh01t:630_5": "Abhinivesatoti abhinivesabhāvato,",
  "tika-abh01t:630_6": "abhinivisanato vā.",
  "tika-abh01t:630_7": "Attavādamattamevāti attassa abhāvā “attā”ti idaṃ vacanamattameva.",
  "tika-abh01t:630_8": "Upādiyanti daḷhaṃ gaṇhanti. Kathaṃ? Attāti.",
  "tika-abh01t:630_9": "Attāti hi abhinivisantā vacanameva daḷhaṃ katvā gaṇhantīti attho.",
  "tika-abh01t:630_10": "Evaṃ attavādamattameva upādiyantīti vuttaṃ.",
  "tika-abh01t:630_11": "“Attavādamatta”nti vā vācāvatthumattamāha.",
  "tika-abh01t:630_12": "Vācāvatthumattameva hi “attā”ti upādiyanti atthassa abhāvāti.",
  "tika-abh01t:631_0": "1221.",
  "tika-abh01t:631_1": "Dinnanti dānamāha,",
  "tika-abh01t:631_2": "taṃ aphalattā rūpaṃ viya dānaṃ nāma na hotīti paṭikkhipati.",
  "tika-abh01t:631_3": "Mahāvijitayaññasadiso yañño mahāyāgo.",
  "tika-abh01t:631_4": "Āmantetvā havanaṃ dānaṃ āhunaṃ,",
  "tika-abh01t:631_5": "pāhunānaṃ atithīnaṃ atithikiriyā pāhunaṃ,",
  "tika-abh01t:631_6": "āvāhādīsu maṅgalatthaṃ dānaṃ maṅgalakiriyā.",
  "tika-abh01t:631_7": "Paraloke ṭhito imaṃ lokaṃ “natthī”ti gaṇhātīti imaṃ lokaṃ avekkhitvā paraloko,",
  "tika-abh01t:631_8": "parañca avekkhitvā ayaṃ loko hoti gantabbato āgantabbato cāti paralokato idhāgamanassa abhāvā tattheva",
  "tika-abh01t:631_9": "ucchijjanato cittena paraloke ṭhito imaṃ lokaṃ “natthī”ti gaṇhātīti attho veditabbo.",
  "tika-abh01t:631_10": "Na hi ayaṃ diṭṭhi paraloke nibbattasseva hotīti.",
  "tika-abh01t:631_11": "Idhaloke ṭhitoti etthāpi ayameva nayo.",
  "tika-abh01t:631_12": "Ayaṃ vā ettha attho “saṃsaraṇappadeso idhaloko ca paraloko ca nāma koci natthi saṃsaraṇassa abhāvā tattha tattheva ucchijjanato”ti.",
  "tika-abh01t:631_13": "Purimabhavato pacchimabhave upapatanaṃ upapāto,",
  "tika-abh01t:631_14": "so yesaṃ sīlaṃ,",
  "tika-abh01t:631_15": "te opapātikā.",
  "tika-abh01t:631_16": "Te pana cavanakā upapajjanakā hontīti katvā āha “cavanakaupapajjanakasattā natthīti gaṇhātī”ti.",
  "tika-abh01t:631_17": "Anulomappaṭipadanti nibbānānukūlaṃ sīlādippaṭipadaṃ.",
  "tika-abh01t:632_0": "1236.",
  "tika-abh01t:632_1": "Nippadesatova gahitoti iminā yaṃ āsavagocchake brahmānaṃ kapparukkhādīsu rāgassa ca diṭṭhirāgassa ca",
  "tika-abh01t:632_2": "asaṅgahaṇena nīvaraṇagocchake ca kāmacchandassa anāgāmimaggena pahātabbatādassanena sappadesattaṃ vuttaṃ,",
  "tika-abh01t:632_3": "taṃ nivāritaṃ hoti.",
  "tika-abh01t:632_4": "Arahattamaggenāti vacanena catūhi maggehi pahātabbatā vuttāti daṭṭhabbaṃ.",
  "tika-abh01t:632_5": "Na hi purimehi atanukatā mohādayo arahattamaggena pahīyantīti.",
  "tika-abh01t:633_0": "1287.",
  "tika-abh01t:633_1": "Niratiatthenāti pītivirahena,",
  "tika-abh01t:633_2": "balavanikantivirahena vā.",
  "tika-abh01t:633_3": "Na hi dukkhāya vedanāya rajjantīti. Ava-",
  "tika-abh01t:633_4": "saddena avagāhattho adhoattho cāti dvidhā ava-",
  "tika-abh01t:633_5": "saddassa attho vutto.",
  "tika-abh01t:634_0": "1301.",
  "tika-abh01t:634_1": "Vicikicchāsahagato moharaṇo pahānekaṭṭhena diṭṭhisampayuttena rāgaraṇena saraṇo,",
  "tika-abh01t:634_2": "uddhaccasahagato rūparāgaarūparāgasaṅkhātena.",
  "tika-abh01t:634_3": "Araṇavibhaṅgasutte pana “yo kāmapaṭisandhisukhino somanassānuyogo hīno gammo pothujjaniko anariyo anatthasaṃhito,",
  "tika-abh01t:634_4": "sadukkho eso dhammo saupaghāto saupāyāso sapariḷāho micchāpaṭipadā.",
  "tika-abh01t:634_5": "Tasmā eso dhammo saraṇo”tiādivacanato phalabhūtadukkhaupaghātaupāyāsapariḷāhasabhāvabhūto micchāpaṭipadābhāvova",
  "tika-abh01t:634_6": "“saraṇo”ti viññāyatīti tehi sabbākusalānaṃ saraṇatā siddhā hotīti.",
  "tika-abh01t:635_0": "Suttantikadukanikkhepakathāvaṇṇanā",
  "tika-abh01t:636_0": "1303.",
  "tika-abh01t:636_1": "Vivecitattāti visuṃ katattā pakāsitattā.",
  "tika-abh01t:636_2": "Asesetvā khepetīti vajiraṃ attanā patitaṭṭhānaṃ asesetvā khepeti puna apākatikatāāpādanena.",
  "tika-abh01t:637_0": "1311. Tappatīti vippaṭisārī hoti, anusocati vā.",
  "tika-abh01t:638_0": "1313.",
  "tika-abh01t:638_1": "Ahanti iti-",
  "tika-abh01t:638_2": "saddaparena ahaṃ-",
  "tika-abh01t:638_3": "saddena hetubhūtena yo attho viññāyati,",
  "tika-abh01t:638_4": "so saṃkathīyati,",
  "tika-abh01t:638_5": "udīrīyatīti attho.",
  "tika-abh01t:638_6": "Aññathā hi vuccamānassa vacanena pakāsiyamānassa padatthassa saṅkhādibhāve sabbesaṃ kusalādidhammānaṃ adhivacanāditā siyāti.",
  "tika-abh01t:638_7": "Bhāvoti sattavevacananti bhaṇanti,",
  "tika-abh01t:638_8": "dhātuyā vā etaṃ adhivacanaṃ.",
  "tika-abh01t:638_9": "Dattoti ettāvatā sattapaññattiṃ dassetvā aññampi upādāpaññattiṃ dassetuṃ “mañco”tiādimāha.",
  "tika-abh01t:638_10": "Ahanti ca pavattaṃ adhivacanaṃ vadantena suṇantena ca pubbe gahitasaññena atthappakāsanabhāvena viññāyati.",
  "tika-abh01t:638_11": "Na hi tasmiṃ aviññāte tadatthavijānanaṃ atthīti visesena adhivacanaṃ “ñāyatīti samaññā”ti vuttaṃ.",
  "tika-abh01t:638_12": "Etassatthassa ahanti idaṃ adhivacananti evaṃ vā saññāgahaṇavasena ñāyati samaññāyati pākaṭā hotīti samaññā.",
  "tika-abh01t:638_13": "Paññāpīyatīti ahanti idaṃ etassa adhivacananti evaṃ ṭhapīyatīti attho.",
  "tika-abh01t:638_14": "Voharīyatīti vuccati.",
  "tika-abh01t:638_15": "Uddheyyanti uddharitabbaṃ.",
  "tika-abh01t:638_16": "Api nāmasahassatoti anekehipi nāmasahassehīti attho.",
  "tika-abh01t:638_17": "Sayameva upapatanasīlaṃ nāmaṃ “opapātikanāma”nti vuccati.",
  "tika-abh01t:639_0": "Karīyatīti kammaṃ,",
  "tika-abh01t:639_1": "nāmameva kammaṃ nāmakammaṃ.",
  "tika-abh01t:639_2": "Tathā nāmadheyyaṃ.",
  "tika-abh01t:639_3": "Karaṇaṭhapanasaddāpi hi kammatthā hontīti.",
  "tika-abh01t:639_4": "Atha karaṇatthā,",
  "tika-abh01t:639_5": "karīyati ca ṭhapīyati ca etena attho evaṃnāmoti paññāpīyatīti karaṇaṃ ṭhapanañca nāma hoti.",
  "tika-abh01t:639_6": "Atha bhāvatthā,",
  "tika-abh01t:639_7": "ñāpanamattameva karaṇaṃ ṭhapananti ca vuttaṃ.",
  "tika-abh01t:639_8": "Nāmanirutti nāmabyañjananti nāmamicceva vuttaṃ hoti.",
  "tika-abh01t:639_9": "Na hi pathavīsaṅkhātaṃ atthappakāramattaṃ nivadati byañjayati vā pathavīti nāmaṃ nivadati byañjayati vā,",
  "tika-abh01t:639_10": "tasmā anāmassa niruttibyañjanabhāvanivāraṇatthaṃ “nāmanirutti nāmabyañjana”nti vuttaṃ.",
  "tika-abh01t:639_11": "Evaṃ nāmābhilāpoti etthāpi nayo.",
  "tika-abh01t:639_12": "Ettha pana saṅkhā samaññā paññatti vohāroti catūhi padehi paññāpitabbato paññatti vuttā,",
  "tika-abh01t:639_13": "itarehi paññāpanato.",
  "tika-abh01t:640_0": "Tattha ca “purimā upādāpaññatti uppādavayakiccarahitā lokasaṅketasiddhā,",
  "tika-abh01t:640_1": "pacchimā nāmapaññatti,",
  "tika-abh01t:640_2": "yāya purimā paññatti rūpādayo ca sotadvāraviññāṇasantānānantaramuppannena gahitapubbasaṅketena manodvāraviññāṇasantānena",
  "tika-abh01t:640_3": "gahitāya paññāpīyantī”ti ācariyā vadanti.",
  "tika-abh01t:640_4": "Etasmiṃ pana imissā pāḷiyā aṭṭhakathāya ca atthe sati yaṃ vuttaṃ mātikāyaṃ “vacanamattameva adhikāraṃ katvā pavattā adhivacanā nāma,",
  "tika-abh01t:640_5": "sahetukaṃ katvā vuccamānā abhilāpā nirutti nāma,",
  "tika-abh01t:640_6": "pakārena ñāpanato paññatti nāmā”ti,",
  "tika-abh01t:640_7": "tena virodho siyā.",
  "tika-abh01t:640_8": "Na hi uppādavayakiccarahitassa vacanamattaṃ adhikāraṃ katvā pavatti atthi uppādādisahitasseva pavattisabbhāvato,",
  "tika-abh01t:640_9": "na ca vacanavacanatthavimuttassa nāmassa niddhāretvā sahetukaṃ katvā vuccamānatā atthi,",
  "tika-abh01t:640_10": "nāpi aniddhāritasabhāvassa padatthassa tena tena pakārena ñāpanaṃ atthīti.",
  "tika-abh01t:641_0": "Duvidhā cāyaṃ paññatti yathāvuttappakārāti aṭṭhakathāvacanañca na dissati,",
  "tika-abh01t:641_1": "aṭṭhakathāyaṃ pana vijjamānapaññattiādayo cha paññattiyova vuttā.",
  "tika-abh01t:641_2": "Tattha “rūpaṃ vedanā”tiādikā vijjamānapaññatti.",
  "tika-abh01t:641_3": "“Itthī puriso”tiādikā avijjamānapaññatti.",
  "tika-abh01t:641_4": "“Tevijjo chaḷabhiñño”tiādikā vijjamānena avijjamānapaññatti.",
  "tika-abh01t:641_5": "“Itthisaddo purisasaddo”tiādikā avijjamānena vijjamānapaññatti.",
  "tika-abh01t:641_6": "“Cakkhuviññāṇaṃ sotaviññāṇa”ntiādikā vijjamānena vijjamānapaññatti.",
  "tika-abh01t:641_7": "“Khattiyakumāro brāhmaṇakumāro”tiādikā avijjamānena avijjamānapaññatti.",
  "tika-abh01t:641_8": "Na cettha yathāvuttappakārā duvidhā paññatti vuttāti sakkā viññātuṃ.",
  "tika-abh01t:641_9": "Vijjamānassa hi saṅkhā…pe…",
  "tika-abh01t:641_10": "abhilāpo vijjamānapaññatti.",
  "tika-abh01t:641_11": "Avijjamānassa ca saṅkhādikā avijjamānapaññatti.",
  "tika-abh01t:641_12": "Tesaṃyeva visesanavisesitabbabhāvena pavattā saṅkhādayo itarāti.",
  "tika-abh01t:642_0": "Avijjamānapaññattivacanena paññāpitabbā upādāpaññatti,",
  "tika-abh01t:642_1": "tassā paññāpanabhūtā nāmapaññatti ca vuttā,",
  "tika-abh01t:642_2": "itarehi nāmapaññattiyeva yathāvuttāti ce? Na,",
  "tika-abh01t:642_3": "asiddhattā.",
  "tika-abh01t:642_4": "Sati hi ujuke purime pāḷianugate atthe ayamattho imāya aṭṭhakathāya vuttoti asiddhametaṃ.",
  "tika-abh01t:642_5": "Yadi ca sattarathaghaṭādidisākālakasiṇaajaṭākāsakasiṇugghāṭimākāsaākiñcaññāyatanavisayanirodhasamāpattiādippakārā upādāpaññatti avijjamānapaññatti,",
  "tika-abh01t:642_6": "eteneva vacanena tassā avijjamānatā vuttāti na sā atthīti vattabbā.",
  "tika-abh01t:642_7": "Yathā ca paññāpitabbato avijjamānānaṃ sattādīnaṃ avijjamānapaññattibhāvo,",
  "tika-abh01t:642_8": "evaṃ rūpādīnaṃ vijjamānānaṃ paññapetabbato vijjamānapaññattibhāvo āpajjati.",
  "tika-abh01t:642_9": "Tato “sabbe dhammā paññattī”ti paññattipathehi avisiṭṭho paññattidhammaniddeso vattabbo siyā.",
  "tika-abh01t:642_10": "Athāpi paññāpitabbapaññāpanavisesadassanattho saṅkhādiniddeso,",
  "tika-abh01t:642_11": "tathāpi “ekadhammo sabbadhammesu nipatati,",
  "tika-abh01t:642_12": "sabbadhammā ekadhammasmiṃ nipatantī”tiādinā paññāpitabbānaṃ paññattipathabhāvassa dassitattā paññāpitabbānaṃ",
  "tika-abh01t:642_13": "paññattibhāve paññattipathā paññattisaddeneva vuttāti paññattipathapadaṃ na vattabbaṃ siyā,",
  "tika-abh01t:642_14": "nāpi sakkā paññāpitabbapaññāpanavisesadassanattho saṅkhādiniddesoti vattuṃ saṅkhādisaddānaṃ samānatthattā.",
  "tika-abh01t:642_15": "Vuttañhi “maraṇenapi taṃ pahīyati,",
  "tika-abh01t:642_16": "yaṃ puriso mamidanti maññatī”ti ettha “purisoti saṅkhā samaññā…pe…",
  "tika-abh01t:642_17": "abhilāpo”ti.",
  "tika-abh01t:642_18": "Tathā “māgaṇḍiyoti tassa brāhmaṇassa nāmaṃ saṅkhā samaññā”tiādi.",
  "tika-abh01t:642_19": "Na ca “ayaṃ itthannāmo”ti saṅketaggahaṇaṃ “rūpaṃ tisso”tiādivacanaggahaṇañca muñcitvā aññassa asiddhasabhāvassa atthapaññāpane samatthatā sambhavati,",
  "tika-abh01t:642_20": "tesañca asamatthatā.",
  "tika-abh01t:642_21": "Yadi hi tesaṃ vinā paññattiyā atthapaññāpane asamatthatā siyā,",
  "tika-abh01t:642_22": "paññattipaññāpane ca asamatthatāti tassā aññā paññatti vattabbā siyā,",
  "tika-abh01t:642_23": "tassā tassāti anavatthānaṃ,",
  "tika-abh01t:642_24": "tato atthavijānanameva na siyā,",
  "tika-abh01t:642_25": "nāpi saṅketaggahaṇaṃ saṅketassa paññattibhāve “ayaṃ imassa bhāsitassa attho”ti vā,",
  "tika-abh01t:642_26": "“imassatthassa idaṃ vacanaṃ jotaka”nti vā.",
  "tika-abh01t:642_27": "Saññuppādamatte pana saṅketaggahaṇe vacanassa vacanatthavinimuttassa kappane payojanaṃ natthi.",
  "tika-abh01t:642_28": "“Buddhassa bhagavato vohāro lokiye sote paṭihaññati”,",
  "tika-abh01t:642_29": "“abhijānāsi no tvaṃ ānanda ito pubbe evarūpaṃ nāmadheyyaṃ sutaṃ yadidaṃ janavasabho”ti,",
  "tika-abh01t:642_30": "“nāmañca sāveti koṇḍañño ahaṃ bhagavā”tiādīhi ca paññattiyā vacanabhāvo siddho.",
  "tika-abh01t:642_31": "Tasmā pāḷiyā aṭṭhakathāya ca aviruddho attho vicāretvā gahetabbo.",
  "tika-abh01t:643_0": "Yadi sattādayo avijjamānapaññatti na honti,",
  "tika-abh01t:643_1": "kā pana avijjamānapaññatti nāmāti?",
  "tika-abh01t:643_2": "Pakāsito ayamattho “avijjamānānaṃ sattādīnaṃ saṅkhā…pe…",
  "tika-abh01t:643_3": "abhilāpo avijjamānapaññattī”ti.",
  "tika-abh01t:643_4": "Sattādīnañca avijjamānattā atthitā neva vattabbā,",
  "tika-abh01t:643_5": "ye ca vadeyyuṃ “rūpādīni viya avijjamānattā avijjamānatā vuttā,",
  "tika-abh01t:643_6": "na natthibhāvato”ti,",
  "tika-abh01t:643_7": "ayañca vādo hevatthikathāya paṭisiddho,",
  "tika-abh01t:643_8": "na ca rūpaṃ vedanā na hotīti avijjamānaṃ nāma hoti.",
  "tika-abh01t:643_9": "Evaṃ sattādayopi yadi atthi,",
  "tika-abh01t:643_10": "rūpādayo na hontīti avijjamānāti na vattabbā.",
  "tika-abh01t:643_11": "Yasmā pana yesu rūpādīsu cakkhādīsu ca tathā tathā pavattamānesu “satto itthī ratho ghaṭo”tiādikā vicittasaññā uppajjati,",
  "tika-abh01t:643_12": "saññānulomāni ca adhivacanāni,",
  "tika-abh01t:643_13": "tehi rūpacakkhādīhi añño sattarathādisaññāvalambito vacanattho vijjamāno na hoti,",
  "tika-abh01t:643_14": "tasmā sattarathādiabhilāpā “avijjamānapaññattī”ti vuccanti,",
  "tika-abh01t:643_15": "na ca te “musā”ti vuccanti lokasamaññāvasena pavattattā.",
  "tika-abh01t:643_16": "Tato eva te abhilāpā “sammutisacca”nti vuccanti.",
  "tika-abh01t:643_17": "So ca vacanattho sayaṃ avijjamānopi vijjamānassa vacanasseva vasena paññattivohāraṃ labhati,",
  "tika-abh01t:643_18": "“sammutisacca”nti ca vuccati yathāgahitasaññāvasena pavattavacanatthabhāvato.",
  "tika-abh01t:643_19": "“Sammutiñāṇaṃ saccārammaṇameva,",
  "tika-abh01t:643_20": "nāññārammaṇa”nti kathāya ca “pathavīkasiṇādi cīvarādi ca sammutisaccamhī”ti imināva adhippāyena vuttanti viññāyati.",
  "tika-abh01t:643_21": "Yasmā rūpādīsu santānena pavattamānesu ekattaggahaṇavasena te amuñcitvā pavattaṃ sattādiggahaṇaṃ cakkhuviññāṇādīni",
  "tika-abh01t:643_22": "viya rūpādīsu tesu khandhesu cakkhādīsu ca asantaṃ avijjamānaṃ sattarathādiṃ gaṇhāti,",
  "tika-abh01t:643_23": "tasmā taṃ parittārammaṇādibhāvena na vattabbanti vuttaṃ.",
  "tika-abh01t:643_24": "Tathā yaṃ khandhasamūhasantānaṃ ekattena gahitaṃ upādāya “kalyāṇamitto pāpamitto puggalo”ti gahaṇaṃ paññatti ca pavattati,",
  "tika-abh01t:643_25": "taṃ tadupādānabhūtaṃ puggalasaññāya sevamānassa kusalākusalānaṃ uppatti hotīti “puggalopi upanissayapaccayena paccayo”ti vuttaṃ.",
  "tika-abh01t:643_26": "Yasmā pana puggalo nāma koci bhāvo natthi,",
  "tika-abh01t:643_27": "tasmā yathā āpodhātuādīni cittena vivecetvā pathavīdhātu upalabbhati,",
  "tika-abh01t:643_28": "na evaṃ rūpādayo khandhe vivecetvā puggalo upalabbhati.",
  "tika-abh01t:643_29": "Paṭisedhitā ca puggalakathāya puggaladiṭṭhi.",
  "tika-abh01t:643_30": "Vajirāya ca bhikkhuniyā vuttaṃ –",
  "tika-abh01t:644_0": "“Kaṃ nu sattoti paccesi, māra diṭṭhigataṃ nu te;",
  "tika-abh01t:645_0": "Suddhasaṅkhārapuñjoyaṃ, nayidha sattupalabbhatī”ti. ;",
  "tika-abh01t:646_0": "Sattoti pana vacanassa paññattiyā pavattiṃ dassetuṃ sā evamāha –",
  "tika-abh01t:647_0": "“Yathāpi aṅgasambhārā, hoti saddo ratho iti;",
  "tika-abh01t:648_0": "Evaṃ khandhesu santesu, hoti sattoti sammutī”ti. ;",
  "tika-abh01t:649_0": "Yadi puggalo na vijjati,",
  "tika-abh01t:649_1": "kathaṃ puggalaggahaṇassa sārammaṇatā siyāti?",
  "tika-abh01t:649_2": "Avijjamānassapi ārammaṇassa gahaṇato.",
  "tika-abh01t:649_3": "Avijjamānampi hi parikappitaṃ lokasaññātaṃ vā vijjamānaṃ vā sabhāvabhūtaṃ ārammaṇaṃ gahetvāva uppajjanato sārammaṇatā vuttā.",
  "tika-abh01t:649_4": "Sārammaṇāti hi vacanaṃ cittacetasikānaṃ ārammaṇena vinā appavattiññeva dīpeti,",
  "tika-abh01t:649_5": "na tehi gahitassa ārammaṇassa vijjamānataṃ avijjamānataṃ vāti.",
  "tika-abh01t:649_6": "Ayaṃ saṅkhatāsaṅkhatavinimuttassa atthitāpaṭisedhaṃ sabbathā anuvattantānaṃ vinicchayo.",
  "tika-abh01t:650_0": "1316.",
  "tika-abh01t:650_1": "Nāmakaraṇaṭṭhenāti aññaṃ anapekkhitvā sayameva attano nāmakaraṇasabhāvatoti attho.",
  "tika-abh01t:650_2": "Yañhi parassa nāmaṃ karoti,",
  "tika-abh01t:650_3": "tassa ca tadapekkhattā aññāpekkhaṃ nāmakaraṇanti nāmakaraṇasabhāvatā na hoti.",
  "tika-abh01t:650_4": "Tasmā mahājanassa ñātīnaṃ guṇānañca sāmaññanāmādikārakānaṃ nāmabhāvo nāpajjati.",
  "tika-abh01t:650_5": "Yassa ca aññehi nāmaṃ karīyati,",
  "tika-abh01t:650_6": "tassa ca nāmakaraṇasabhāvatā natthīti natthiyeva nāmabhāvo,",
  "tika-abh01t:650_7": "vedanādīnaṃ pana sabhāvasiddhattā vedanādināmassa nāmakaraṇasabhāvato nāmatā vuttā.",
  "tika-abh01t:650_8": "Pathavīādinidassanena nāmassa sabhāvasiddhataṃyeva nidasseti,",
  "tika-abh01t:650_9": "na nāmabhāvasāmaññaṃ,",
  "tika-abh01t:650_10": "niruḷhattā pana nāmasaddo arūpadhammesu eva vutto,",
  "tika-abh01t:650_11": "na pathavīādīsūti na tesaṃ nāmabhāvo.",
  "tika-abh01t:650_12": "Mātikāya ca pathavīādīnaṃ nāmatānāpatti vuttāva.",
  "tika-abh01t:650_13": "Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā aññena nāmena",
  "tika-abh01t:650_14": "arūpadhammānaṃ voharitabbena piṇḍākārena pavatti atthīti.",
  "tika-abh01t:651_0": "Atha vā rūpadhammā cakkhādayo rūpādayo ca tesaṃ pakāsakapakāsitabbabhāvato vinā nāmena pākaṭā honti,",
  "tika-abh01t:651_1": "na evaṃ arūpadhammāti adhivacanasamphasso viya nāmāyattagahaṇīyabhāvena “nāma”nti vuttā,",
  "tika-abh01t:651_2": "paṭighasamphassopi na cakkhādīni viya nāmena vinā pākaṭoti “nāma”nti vutto.",
  "tika-abh01t:651_3": "Arūpatāya vā aññanāmasabhāgattā saṅgahitoyaṃ,",
  "tika-abh01t:651_4": "aññaphassasabhāgattā vā.",
  "tika-abh01t:651_5": "Vacanatthopi hi “rūpayatīti rūpaṃ,",
  "tika-abh01t:651_6": "nāmayatīti nāma”nti idha pacchimapurimānaṃ sambhavati.",
  "tika-abh01t:651_7": "Rūpayatīti vināpi nāmena attānaṃ pakāsayatīti attho,",
  "tika-abh01t:651_8": "nāmayatīti nāmena vinā apākaṭabhāvato attano pakāsakaṃ nāmaṃ karotīti attho.",
  "tika-abh01t:651_9": "Ārammaṇādhipatipaccayatāyāti satipi rūpassa ārammaṇādhipatipaccayabhāve na paramassāsabhūtaṃ nibbānaṃ",
  "tika-abh01t:651_10": "viya sātisayaṃ taṃnāmanasabhāvena paccayoti nibbānameva “nāma”nti vuttaṃ.",
  "tika-abh01t:652_0": "1318.",
  "tika-abh01t:652_1": "Vaṭṭamūlasamudācāradassanatthanti sattānaṃ vaṭṭamūlasamudācāro nāma avijjā ca bhavataṇhā ca,",
  "tika-abh01t:652_2": "taṃdassanatthanti attho.",
  "tika-abh01t:652_3": "Tattha samudācaratīti samudācāro,",
  "tika-abh01t:652_4": "vaṭṭamūlameva samudācāro vaṭṭamūlasamudācāro,",
  "tika-abh01t:652_5": "vaṭṭamūladassanena vaṭṭamūlānaṃ pavatti dassitā hotīti vaṭṭamūlānaṃ samudācārassa dassanatthantipi attho.",
  "tika-abh01t:653_0": "1320.",
  "tika-abh01t:653_1": "Ekekasmiñca attāti ca lokoti ca gahaṇavisesaṃ upādāya “attā ca loko cā”ti vuttaṃ.",
  "tika-abh01t:653_2": "Ekaṃ vā khandhaṃ attato gahetvā aññaṃ attano upabhogabhūto lokoti gaṇhantassa attano attānaṃ “attā”ti",
  "tika-abh01t:653_3": "gahetvā parassa attānaṃ “loko”ti gaṇhantassa vā vasena “attā ca loko cā”ti vuttaṃ.",
  "tika-abh01t:653_4": "Taṃ bhavissatīti taṃ dvidhāpi gahitaṃ khandhapañcakaṃ bhavissatīti niviṭṭhā parāmasantīti attho.",
  "tika-abh01t:654_0": "1332.",
  "tika-abh01t:654_1": "Saha sikkhitabbo dhammo sahadhammo,",
  "tika-abh01t:654_2": "tattha bhavaṃ sahadhammikaṃ.",
  "tika-abh01t:654_3": "Kammatthe vattamānato dovacassasaddato āya-",
  "tika-abh01t:654_4": "saddaṃ anaññatthaṃ katvā “dovacassāya”nti vuttanti adhippāyena “dubbacassa kamma”nti āha.",
  "tika-abh01t:654_5": "Dovacassassa vā ayanaṃ pavatti dovacassāyaṃ.",
  "tika-abh01t:654_6": "Vacanassa paṭiviruddhavacanaṃ paṭāṇikagahaṇaṃ.",
  "tika-abh01t:654_7": "Guṇehi garūsu gāravena vasanaṃ garuvāso.",
  "tika-abh01t:654_8": "Jātiādīhi jeṭṭhakesu paṭissuṇitabbesu vasanaṃ sajeṭṭhakavāso.",
  "tika-abh01t:654_9": "Ottappitabbā vā garuno.",
  "tika-abh01t:654_10": "Hiriyitabbā jeṭṭhakā.",
  "tika-abh01t:654_11": "Yāya cetanāya dubbaco hoti,",
  "tika-abh01t:654_12": "sā dovacassatā bhavituṃ arahatīti “saṅkhārakkhandhoyevā”ti āha.",
  "tika-abh01t:655_0": "1333. Du-",
  "tika-abh01t:655_1": "saddena yuttaṃ nāmaṃ dunnāmaṃ.",
  "tika-abh01t:655_2": "Anupasaṅkamantassapi anusikkhanaṃ sevanāti adhippāyena “bhajanāti upasaṅkamanā”ti āha.",
  "tika-abh01t:655_3": "Sabbatobhāgenāti kāyavācācittehi āvi ceva raho ca.",
  "tika-abh01t:656_0": "1336.",
  "tika-abh01t:656_1": "Vinayoti vibhaṅgakhandhakā vuttā.",
  "tika-abh01t:656_2": "Vatthuvītikkamato pubbe parato ca āpattiṃ āpajjanto nāma na hotīti saha vatthunā āpattiṃ paricchindati.",
  "tika-abh01t:656_3": "Tenāha “saha vatthunā…pe…",
  "tika-abh01t:656_4": "āpattikusalatā nāmā”ti.",
  "tika-abh01t:656_5": "Saha kammavācāyāti abbhānatiṇavatthārakakammavācāya “ahaṃ, bhante,",
  "tika-abh01t:656_6": "itthannāmaṃ āpattiṃ āpajji”ntiādikāya ca.",
  "tika-abh01t:656_7": "Saheva hi kammavācāya āpattivuṭṭhānañca paricchindatīti.",
  "tika-abh01t:656_8": "Āpattiyā vā kāraṇaṃ vatthu,",
  "tika-abh01t:656_9": "vuṭṭhānassa kāraṇaṃ kammavācāti kāraṇena saha phalassa jānanavasena “saha vatthunā saha kammavācāyā”ti vuttaṃ.",
  "tika-abh01t:657_0": "1338.",
  "tika-abh01t:657_1": "Ayamevattho saha parikammenāti ettha vutto.",
  "tika-abh01t:657_2": "Vuṭṭhānakapaññāyāti vuṭṭhānassa kāraṇabhūtāya parikammapaññāya.",
  "tika-abh01t:658_0": "1340.",
  "tika-abh01t:658_1": "Dhātuvisayā sabbāpi paññā dhātukusalatā,",
  "tika-abh01t:658_2": "tadekadesā manasikārakusalatāti adhippāyena purimapadepi uggahamanasikārajānanapaññā vuttā.",
  "tika-abh01t:658_3": "Purimapade vā vācuggatāya dhātupāḷiyā manasikaraṇaṃ “manasikāro”ti vuttaṃ.",
  "tika-abh01t:658_4": "Tattha uggaṇhantī manasikarontī dhātupāḷiyā atthaṃ suṇantī ganthato ca atthato ca dhārentī “ayaṃ cakkhudhātu",
  "tika-abh01t:658_5": "nāmā”tiādinā sabhāvato aṭṭhārasevāti gaṇanato ca paricchedaṃ jānantī ca paññā uggahapaññādikā vuttā.",
  "tika-abh01t:658_6": "Pacchimapade pañcavidhāpi sā paññā uggahoti tato ca pavatto aniccādimanasikāro “uggahamanasikāro”ti vutto,",
  "tika-abh01t:658_7": "tassa jānanaṃ pavattanameva,",
  "tika-abh01t:658_8": "yathā pavattaṃ vā uggahaṃ,",
  "tika-abh01t:658_9": "evameva pavatto uggahoti jānanaṃ uggahajānanaṃ.",
  "tika-abh01t:658_10": "Manasikāropi “evaṃ pavattetabbo evañca pavatto”ti jānanaṃ manasikārajānanaṃ.",
  "tika-abh01t:658_11": "Tadubhayampi manasikārakosallanti vuttaṃ.",
  "tika-abh01t:658_12": "Uggahopi hi manasikārasampayogato manasikāraniruttiṃ laddhuṃ yuttoti yo ca manasi kātabbo,",
  "tika-abh01t:658_13": "yo ca manasikaraṇupāyo,",
  "tika-abh01t:658_14": "sabbo so manasikāroti vattuṃ vaṭṭatīti.",
  "tika-abh01t:658_15": "Tattha ca kosallaṃ manasikārakusalatāti.",
  "tika-abh01t:659_0": "1342.",
  "tika-abh01t:659_1": "Tīsupi vā…pe…",
  "tika-abh01t:659_2": "vaṭṭatīti tassā ca uggahādibhāvo vutto.",
  "tika-abh01t:659_3": "Sammasanaṃ paññā,",
  "tika-abh01t:659_4": "sā maggasampayuttā aniccādisammasanakiccaṃ sādheti niccasaññādipajahanato.",
  "tika-abh01t:659_5": "Manasikāro sammasanasampayutto tatheva aniccādimanasikārakiccaṃ maggasampayutto sādheti.",
  "tika-abh01t:659_6": "Tenāha “sammasanamanasikārā lokiyalokuttaramissakā”ti.",
  "tika-abh01t:659_7": "Iminā pana paccayena idaṃ hotīti evaṃ avijjādīnaṃ saṅkhārādipaccayuppannassa paccayabhāvajānanaṃ paṭiccasamuppādakusalatāti dasseti.",
  "tika-abh01t:660_0": "1344.",
  "tika-abh01t:660_1": "Ambabījādīni anupādinnakadassanatthaṃ vuttāni.",
  "tika-abh01t:660_2": "Sotaviññāṇādīnaṃ visabhāgā ananurūpā anuppādakāyeva cakkhādayo “visabhāgapaccayā”ti vuttā,",
  "tika-abh01t:660_3": "tehi anuppajjamānāneva ca sotaviññāṇādīni “visabhāgapaccayasamuppannadhammā”ti.",
  "tika-abh01t:660_4": "Sotaviññāṇena vā visabhāgassa cakkhuviññāṇassa paccayoti visabhāgapaccayo,",
  "tika-abh01t:660_5": "cakkhāyatanassa visabhāgena sotāyatanena paccayena samuppanno visabhāgapaccayasamuppanno.",
  "tika-abh01t:661_0": "1346.",
  "tika-abh01t:661_1": "Ajjavaniddese ajjavo ajjavatāti ujutā ujukatā icceva vuttaṃ hotīti ajjavamaddavaniddesesu ujukatāmudutāniddesehi",
  "tika-abh01t:661_2": "visesaṃ maddavaniddese vuttaṃ “nīcacittatā”tipadamāha.",
  "tika-abh01t:661_3": "Tattha “nīcacittatā mudutā”ti puna mudutāvacanaṃ nīcacittatāya visesanatthaṃ.",
  "tika-abh01t:661_4": "Omānopi hi nīcacittatā hoti,",
  "tika-abh01t:661_5": "na pana mudutāti.",
  "tika-abh01t:662_0": "1348.",
  "tika-abh01t:662_1": "Paresaṃ dukkaṭaṃ duruttañca paṭivirodhākaraṇena attano upari āropetvā vāsenti.",
  "tika-abh01t:662_2": "Cittassa sakamanatāti cittassa abyāpanno sako manobhāvoti attho.",
  "tika-abh01t:662_3": "Cittanti vā cittappabandhaṃ ekattena gahetvā tassa antarā uppannena pītisahagatamanena sakamanattaṃ āha.",
  "tika-abh01t:662_4": "Attamano vā puggalo,",
  "tika-abh01t:662_5": "tassa bhāvo attamanatā.",
  "tika-abh01t:662_6": "Sā na sattassāti puggaladiṭṭhinivāraṇattaṃ “cittassā”ti vuttaṃ.",
  "tika-abh01t:663_0": "1349.",
  "tika-abh01t:663_1": "Kāyavācāhi kattabbassa akaraṇena asādiyitabbassa sādiyanena ca manasāpi ācarati eva,",
  "tika-abh01t:663_2": "indriyasaṃvarādibhedanavasena vā etaṃ vuttanti veditabbaṃ.",
  "tika-abh01t:664_0": "1350.",
  "tika-abh01t:664_1": "Sadosavaṇe rukkhe niyyāsapiṇḍiyo,",
  "tika-abh01t:664_2": "ahicchattakāni vā uṭṭhitāni “aṇḍakānī”ti vadanti.",
  "tika-abh01t:664_3": "Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo gaṇṭhiyo vā “aṇḍakānī”ti veditabbā.",
  "tika-abh01t:664_4": "Padumanāḷaṃ viya sotaṃ ghaṃsayamānā viya pavisantī kakkasā daṭṭhabbā.",
  "tika-abh01t:664_5": "Kodhena nibbattā tassa parivārabhūtā kodhasāmantā.",
  "tika-abh01t:664_6": "Pure saṃvaḍḍhanārī porī,",
  "tika-abh01t:664_7": "sā viya sukumārā mudukā vācā porī viyāti porī.",
  "tika-abh01t:664_8": "Tatthāti “bhāsitā hotī”ti vuttāya kiriyāyātipi yojanā sambhavati,",
  "tika-abh01t:664_9": "tattha vācāyāti vā.",
  "tika-abh01t:664_10": "Saṇhavācatātiādinā taṃ vācaṃ pavattayamānaṃ cetanaṃ dasseti.",
  "tika-abh01t:665_0": "1351.",
  "tika-abh01t:665_1": "Āmisālābhena yaṃ chiddaṃ hoti,",
  "tika-abh01t:665_2": "taṃ āmisālābhena “chidda”nti vuttaṃ.",
  "tika-abh01t:665_3": "Dveyeva hīti yathāvuttāni āmisadhammālābhehi pavattamānāni chiddāni āha.",
  "tika-abh01t:665_4": "Gamanasabhāgenāti gamanamaggassa anucchavikadisābhāgena.",
  "tika-abh01t:665_5": "Saṅgahapakkhe ṭhatvāti saṅgahaṃ karomicceva kathetabbaṃ,",
  "tika-abh01t:665_6": "na lābhasakkārakāmatādīhīti attho.",
  "tika-abh01t:665_7": "Avassaṃ kātabbaṃ kiccaṃ,",
  "tika-abh01t:665_8": "itaraṃ karaṇīyaṃ.",
  "tika-abh01t:665_9": "Abbhānato aññaṃ āpattivuṭṭhānaṃ “vuṭṭhāna”nti vuttaṃ.",
  "tika-abh01t:666_0": "1352.",
  "tika-abh01t:666_1": "Sasambhārakathāti dassanassa kāraṇasahitāti attho,",
  "tika-abh01t:666_2": "sasambhārassa vā dassanassa kathā sasambhārakathā.",
  "tika-abh01t:666_3": "Yassa cakkhundriyāsaṃvarassa hetūti vatvā puna “tassa cakkhundriyassa satikavāṭena pidahanatthāyā”ti vuttaṃ,",
  "tika-abh01t:666_4": "na asaṃvarassāti.",
  "tika-abh01t:666_5": "Tadidaṃ yaṃ cakkhundriyāsaṃvarassa hetu abhijjhādianvāssavanaṃ dassitaṃ,",
  "tika-abh01t:666_6": "taṃ asaṃvutacakkhundriyasseva hetupavattaṃ dassitanti katvā vuttanti veditabbaṃ,",
  "tika-abh01t:666_7": "yatvādhikaraṇanti hi yassa cakkhundriyassa kāraṇāti attho.",
  "tika-abh01t:666_8": "Kassa ca kāraṇāti?",
  "tika-abh01t:666_9": "Asaṃvutassa.",
  "tika-abh01t:666_10": "Kiñca asaṃvutaṃ?",
  "tika-abh01t:666_11": "Yassa cakkhundriyāsaṃvarassa hetu anvāssavanti tadupalakkhitaṃ,",
  "tika-abh01t:666_12": "tassa saṃvarāyāti ayamatthayojanā.",
  "tika-abh01t:667_0": "Javanakkhaṇe pana dussīlyaṃ vātiādi puna avacanatthaṃ idheva sabbaṃ vuttanti chasu dvāresu yathāsambhavaṃ yojetabbaṃ.",
  "tika-abh01t:667_1": "Na hi pañcadvāre kāyavacīduccaritasaṅkhātaṃ dussīlyaṃ atthīti.",
  "tika-abh01t:667_2": "Yathā kintiādinā nagaradvāre asaṃvare sati taṃsambandhānaṃ gharādīnaṃ asaṃvutatā viya javane asaṃvare",
  "tika-abh01t:667_3": "sati taṃsambandhānaṃ dvārādīnaṃ asaṃvutatāti evaṃ aññesaṃ saṃvare,",
  "tika-abh01t:667_4": "aññesaṃ saṃvutatāsāmaññameva nidasseti,",
  "tika-abh01t:667_5": "na pubbāparasāmaññaṃ anto bahi sāmaññaṃ vā.",
  "tika-abh01t:667_6": "Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ vuttaṃ,",
  "tika-abh01t:667_7": "itarañca antonagaradvārasamānaṃ.",
  "tika-abh01t:667_8": "Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito nagaradvārasadisena",
  "tika-abh01t:667_9": "javanena pavisitvā dussīlyādicorānaṃ dvārabhavaṅgādimūsanaṃ kusalabhaṇḍavināsanaṃ kathitanti daṭṭhabbaṃ.",
  "tika-abh01t:668_0": "1353.",
  "tika-abh01t:668_1": "Iminā āhārena nittharaṇatthena atthikabhāvo idamatthikatā.",
  "tika-abh01t:668_2": "Āhāraparibhoge asantussanāti āhāraparibhogakkhaṇe pavattā asantussanā,",
  "tika-abh01t:668_3": "davatthādiabhilāsoti attho.",
  "tika-abh01t:668_4": "Ettha ca asantuṭṭhitā lobho,",
  "tika-abh01t:668_5": "amattaññutā appaṭisaṅkhā ca mohoti ime dve dhammā “bhojane amattaññutā”ti veditabbā.",
  "tika-abh01t:669_0": "1355.",
  "tika-abh01t:669_1": "“Seyyohamasmī”tiādinā pavattamānova mānamado.",
  "tika-abh01t:669_2": "Asaddhammasevanāsamatthataṃ nissāya pavatto māno,",
  "tika-abh01t:669_3": "rāgo eva vā purisamado.",
  "tika-abh01t:669_4": "Sakkarasappikhīrādīni yojetvā bahalapakkaṃ bhojanaṃ piṇḍarasabhojanaṃ,",
  "tika-abh01t:669_5": "bahalapakkaṃ vā maṃsarasādibhojanaṃ.",
  "tika-abh01t:669_6": "Mandanti appaṃ.",
  "tika-abh01t:669_7": "Ṭhitiyāti ṭhitatthaṃ.",
  "tika-abh01t:669_8": "Tadatthañca bhuñjanto yasmā “kāyaṃ ṭhapessāmī”ti bhuñjati,",
  "tika-abh01t:669_9": "tasmā “ṭhapanatthāyā”ti vuttaṃ.",
  "tika-abh01t:669_10": "Abhuttapaccayā uppajjanakāti idaṃ khudāya visesanaṃ yassā appavatti bhojanena kātabbā,",
  "tika-abh01t:669_11": "tassā dassanatthaṃ.",
  "tika-abh01t:669_12": "Sakalaṃ sāsananti pāḷidhammampi sabbakusalepi saṅgaṇhāti.",
  "tika-abh01t:669_13": "Abhuttapaccayā uppajjanakavedanā,",
  "tika-abh01t:669_14": "bhuttapaccayā na uppajjanakavedanāti etāsaṃ ko viseso?",
  "tika-abh01t:669_15": "Purimā yathāpavattā jighacchānimittā vedanā.",
  "tika-abh01t:669_16": "Sā hi abhuñjantassa bhiyyo pavattanavasena uppajjatīti.",
  "tika-abh01t:669_17": "Pacchimāpi khudānimittāva aṅgadāhasūlādivedanā appavattā.",
  "tika-abh01t:669_18": "Sā hi bhuttapaccayā pubbe anuppannāva na uppajjissati.",
  "tika-abh01t:669_19": "Vihiṃsānimittatā cetāsaṃ vihiṃsāya viseso.",
  "tika-abh01t:670_0": "Yātrāti yāpanā vuttā,",
  "tika-abh01t:670_1": "pubbepi “yāpanāyā”ti vuttaṃ,",
  "tika-abh01t:670_2": "ko ettha viseso?",
  "tika-abh01t:670_3": "Pubbe “yāpanāyāti jīvitindriyayāpanatthāyā”ti vuttaṃ,",
  "tika-abh01t:670_4": "idha pana catunnaṃ iriyāpathānaṃ avicchedasaṅkhātā yāpanā yātrāti ayamettha viseso.",
  "tika-abh01t:670_5": "Dāyakadeyyadhammānaṃ attano ca pamāṇaṃ ajānitvā paṭiggahaṇaṃ,",
  "tika-abh01t:670_6": "saddhādeyyavinipātanatthaṃ vā paṭiggahaṇaṃ adhammikapaṭiggahaṇaṃ,",
  "tika-abh01t:670_7": "yena vā āpattiṃ āpajjeyya.",
  "tika-abh01t:670_8": "Apaccavekkhitaparibhogo adhammena paribhogo.",
  "tika-abh01t:670_9": "Anavajje aninditabbe paccaye sāvajjaṃ sanindaṃ paribhogena attānaṃ karoti.",
  "tika-abh01t:670_10": "Anavajjatā ca bhavissatīti attano pakatiaggibalādiṃ jānitvā “evaṃ me agarahitabbatā ca bhavissatī”ti pamāṇayuttaṃ āhāretīti attho.",
  "tika-abh01t:671_0": "Sukho iriyāpathavihāro phāsuvihāro.",
  "tika-abh01t:671_1": "Ettakañhi bhuñjitvā…pe…",
  "tika-abh01t:671_2": "pavattantīti iriyāpathānaṃ sukhappavattiyā kāraṇabhūtaṃ bhuñjanaṃ pivanañca iriyāpathehi kāraṇabhāvena gahitattā tehi sādhitaṃ viya vuttaṃ.",
  "tika-abh01t:671_3": "“Abhutvā udakaṃ pive”ti likhanti,",
  "tika-abh01t:671_4": "“bhutvānā”ti pana pāṭho.",
  "tika-abh01t:671_5": "Punapi hi appasseva anujānanavasena –",
  "tika-abh01t:672_0": "“Kappiyaṃ taṃ ce chādeti, cīvaraṃ idamatthikaṃ;",
  "tika-abh01t:673_0": "Alaṃ phāsuvihārāya.",
  "tika-abh01t:674_0": "“Pallaṅkena nisinnassa, jaṇṇuke nābhivassati;",
  "tika-abh01t:675_0": "Alaṃ phāsuvihārāyā”ti. –",
  "tika-abh01t:676_0": "Āha.",
  "tika-abh01t:677_0": "Bhojanānisaṃsoti yathāvuttehi aṭṭhahaṅgehi samannāgatassa bhojanassa agarahitabbatā sukhavihāro ca ānisaṃsoti attho.",
  "tika-abh01t:677_1": "Yuttassa niddosassa bhojanassa parimāṇassa ca vasena jānanaṃ yuttapamāṇajānanaṃ nāma.",
  "tika-abh01t:678_0": "1356.",
  "tika-abh01t:678_1": "Vināsaṃ pattiyā naṭṭhā,",
  "tika-abh01t:678_2": "paṭipakkhehi abhibhūtattā muṭṭhā ca sati yassa,",
  "tika-abh01t:678_3": "so naṭṭhamuṭṭhassati,",
  "tika-abh01t:678_4": "tassa bhāvo naṭṭhamuṭṭhassatitā.",
  "tika-abh01t:679_0": "1368.",
  "tika-abh01t:679_1": "Visuddhippattanti maggaphalasīlaṃ vuccati.",
  "tika-abh01t:679_2": "Lokuttaradhammāvāti lokuttarasatiādidhammāva.",
  "tika-abh01t:679_3": "Sīlasampadā pana rūpārūpāvacarā natthīti sambhavato yojetabbā.",
  "tika-abh01t:680_0": "1373.",
  "tika-abh01t:680_1": "Bhogūpakaraṇehi sabhogo.",
  "tika-abh01t:680_2": "Catunnaṃ saccānaṃ anulomanti catusaccappaṭivedhassa anulomanti attho.",
  "tika-abh01t:680_3": "“Saccāna”nti hi paṭivijjhitabbehi paṭivedho vutto,",
  "tika-abh01t:680_4": "catusaccappaṭivedhassa vā upanissayabhūtaṃ paṭivijjhitabbānaṃ catunnaṃ saccānaṃ anulomanti vuttaṃ.",
  "tika-abh01t:681_0": "1378.",
  "tika-abh01t:681_1": "“Mama gharaṃ dhuraṃ katvā bhikkhaṃ pavisathā”ti diyyamānaṃ dhurabhattanti vadanti.",
  "tika-abh01t:681_2": "Niccabhattādi vā aññepi āṇāpetvā sayaṃ dhuraṃ hutvā dinnaṃ dhurabhattaṃ.",
  "tika-abh01t:682_0": "1379. Paṭivāseti nāmāti nivatteti nāma osakketi nāma.",
  "tika-abh01t:683_0": "1380.",
  "tika-abh01t:683_1": "Pubbe nivutthakkhandhāti purimajātīsu santatipariyāpanne khandhe āha.",
  "tika-abh01t:683_2": "Khandhapaṭibaddhanti vatthābharaṇayānagāmajanapadādi.",
  "tika-abh01t:683_3": "Khayasamayeti maggakkhaṇaṃ āha.",
  "tika-abh01t:684_0": "1381. Adhimuccanaṭṭhenāti aniggahitapakkhandanasaṅkhātena yathāsukhaṃ pavattanaṭṭhena.",
  "tika-abh01t:685_0": "1382.",
  "tika-abh01t:685_1": "Khīṇānaṃ anto avasānaṃ niṭṭhitabhāvo khīṇanto,",
  "tika-abh01t:685_2": "khīṇānaṃ vā ādikālo,",
  "tika-abh01t:685_3": "tasmiṃ khīṇante.",
  "tika-abh01t:685_4": "Esa nayo niruddhantetiādīsu.",
  "tika-abh01t:686_0": "Dukanikkhepakathāvaṇṇanā niṭṭhitā.",
  "tika-abh01t:687_0": "Nikkhepakaṇḍavaṇṇanā niṭṭhitā.",
  "tika-abh01t:688_0": "4. Aṭṭhakathākaṇḍaṃ",
  "tika-abh01t:689_0": "Tikaatthuddhāravaṇṇanā",
  "tika-abh01t:690_0": "1384.",
  "tika-abh01t:690_1": "Nayamagganti suttantabhājanīyādinayagamanaṃ anulomādinayagamanañca.",
  "tika-abh01t:690_2": "Tampi hi ettha atthesu nicchitesu sukhaṃ samānenti.",
  "tika-abh01t:690_3": "Pañhuddhāranti ekūnapaññāsāya ekūnapaññāsāya navasu navasu ca pañhesu labbhamānassa uddharaṇaṃ,",
  "tika-abh01t:690_4": "tesuyeva labbhamānānaṃ gaṇanānaṃ ṭhapanaṃ gaṇanācāro.",
  "tika-abh01t:690_5": "Atthuddhāranti “ime nāma cittuppādādayo atthā kusalādikā”ti uddharaṇaṃ.",
  "tika-abh01t:690_6": "Kaṇṇikaṃ kaṇṇikanti cittuppādakaṇḍarūpakaṇḍesu vibhatte pasaṭe dhamme “catūsu bhūmīsu kusalaṃ dvādasākusalacittuppādā”tiādinā",
  "tika-abh01t:690_7": "rāsirāsivasena saha ganthetvāti attho.",
  "tika-abh01t:690_8": "Ghaṭagocchakā kaṇṇikavevacanāneva.",
  "tika-abh01t:690_9": "Ettha pana catūsu bhūmīsu kusalanti ekavacananiddeso catubhūmakānaṃ kusalaphassādīnaṃ kusalabhāve ekattūpagamanato.",
  "tika-abh01t:690_10": "Cittuppādakaṇḍarūpakaṇḍesu catubhūmicittuppādādivasena viññātadhammassa vasenāyaṃ atthuddhāradesanā āraddhāti",
  "tika-abh01t:690_11": "tattha yaṃ catūsu bhūmīsu kusalaṃ vibhattaṃ yāva viññātaṃ,",
  "tika-abh01t:690_12": "ime dhammā kusalāti attho.",
  "tika-abh01t:691_0": "Yadipi kusalattikavitthāro pubbe viññāto,",
  "tika-abh01t:691_1": "tathāpi tattha dhammā samayavasena phassādisabhāvavasena ca vibhattā bhinnā viññātā,",
  "tika-abh01t:691_2": "na pana ekasmiṃ lakkhaṇe samānetvā,",
  "tika-abh01t:691_3": "tasmā tattha vuttaṃ samayādibhedaṃ vajjetvā sabbabhedabhinnānaṃ ekasmiṃ kusalādilakkhaṇe samānetvā bodhanatthaṃ idha kusalattikaniddeso puna vibhatto.",
  "tika-abh01t:691_4": "Ettha ca ekavacanena kusalaniddesaṃ katvā bahuvacanena nigamanassa kāraṇaṃ vuttameva.",
  "tika-abh01t:691_5": "Yadi dhammānaṃ kusalatte ekattūpagamanaṃ,",
  "tika-abh01t:691_6": "kasmā ekavacanena pucchāpi na katā?",
  "tika-abh01t:691_7": "Uddese kusala-",
  "tika-abh01t:691_8": "saddassa dhammavisesanabhāvato tabbisesanānaṃ dhammānaṃ pucchitattā tesañca aniddhāritasaṅkhāvisesattā,",
  "tika-abh01t:691_9": "niddese pana catūhi bhūmīhi vitthārato viññātāhi kusale visesetvā dassetīti yuttaṃ “catūsu bhūmīsu kusala”nti ekattaṃ netvā vacanaṃ.",
  "tika-abh01t:691_10": "Kusalapadañhi ettha padhānaṃ,",
  "tika-abh01t:691_11": "tañca visesitabbānapekkhaṃ kusalākārameva attano sabhāve ṭhitaṃ gahetvā pavattamānaṃ ekattameva upādāya pavattati,",
  "tika-abh01t:691_12": "na bhedanti.",
  "tika-abh01t:692_0": "1385.",
  "tika-abh01t:692_1": "Dvādasa akusalacittuppādāti etthāpi paṭhamākusalacittuppādo samayaphassādivasena bhedaṃ anāmasitvā somanassasahagatadiṭṭhigatasampayuttacittuppādabhāve",
  "tika-abh01t:692_2": "ekattaṃ netvā vutto,",
  "tika-abh01t:692_3": "evaṃ yāva dvādasamoti “dvādasa akusalacittuppādā”ti vuttaṃ.",
  "tika-abh01t:692_4": "Evaṃ catūsu bhūmīsu vipākotiādīsupi yathāyogaṃ yojetabbaṃ.",
  "tika-abh01t:692_5": "Cittuppādāti ettha uppajjati etthāti uppādo,",
  "tika-abh01t:692_6": "kiṃ uppajjati? Cittaṃ,",
  "tika-abh01t:692_7": "cittassa uppādo cittuppādoti evaṃ avayavena samudāyopalakkhaṇavasena attho sambhavati.",
  "tika-abh01t:692_8": "Evañhi sati cittacetasikarāsi cittuppādoti siddho hoti.",
  "tika-abh01t:692_9": "Aṭṭhakathāyaṃ pana “cittameva uppādo cittuppādo”ti aññassuppajjanakassa nivattanatthaṃ cittaggahaṇaṃ kataṃ,",
  "tika-abh01t:692_10": "cittassa anuppajjanakabhāvanivattanatthaṃ uppādaggahaṇaṃ,",
  "tika-abh01t:692_11": "cittuppādakaṇḍe vā “cittaṃ uppannaṃ hotī”ti cittassa uppajjanakabhāvo pākaṭoti katvā “cittameva uppādo”ti vuttaṃ,",
  "tika-abh01t:692_12": "cittassa anuppajjanakassa nivattetabbassa sabbhāvā uppādaggahaṇaṃ katanti veditabbaṃ.",
  "tika-abh01t:692_13": "Ayañcattho “dvepañcaviññāṇānī”tiādīsu viya cittappadhāno niddesoti katvā vuttoti daṭṭhabbo.",
  "tika-abh01t:693_0": "1420.",
  "tika-abh01t:693_1": "Chasu dvāresūti ettha pañcadvāre vattabbameva natthi,",
  "tika-abh01t:693_2": "manodvārepi parittārammaṇameva javanaṃ tadārammaṇasaṅkhātaṃ bhavaṅgaṃ anubandhati.",
  "tika-abh01t:693_3": "Tañhi parittassa kammassa vipāko,",
  "tika-abh01t:693_4": "vipāko ca iṭṭhāniṭṭhārammaṇānubhavanaṃ,",
  "tika-abh01t:693_5": "kammānurūpo ca vipāko hotīti parittakammavipāko parittārammaṇasseva anubhavanaṃ hoti.",
  "tika-abh01t:693_6": "Tasmā sabbaṃ tadārammaṇaṃ “parittārammaṇa”nti vuttaṃ.",
  "tika-abh01t:693_7": "Yadi evaṃ mahaggatavipākopi mahaggatānubhavanameva āpajjatīti ce? Na,",
  "tika-abh01t:693_8": "samādhippadhānassa kammassa appanāppattassa saññāvasārammaṇassa tādiseneva vipākena bhavitabbattā.",
  "tika-abh01t:693_9": "Tasmā samādhi sukhānubhavanabhūto,",
  "tika-abh01t:693_10": "sopi kammānurūpatoyeva kammārammaṇo hotīti daṭṭhabbo.",
  "tika-abh01t:693_11": "Kammānurūpato eva ca tadārammaṇaṃ parittārammaṇampi mahaggatajavanaṃ nānubandhati.",
  "tika-abh01t:693_12": "Tato eva paṭisandhiādibhūto kāmāvacaravipāko kammanimittampi parittameva ārammaṇaṃ karoti,",
  "tika-abh01t:693_13": "na mahaggataṃ appamāṇaṃ vā.",
  "tika-abh01t:693_14": "Yasmā pana vuttaṃ “mahaggatārammaṇo dhammo parittārammaṇassa dhammassa kammapaccayena paccayo,",
  "tika-abh01t:693_15": "appamāṇārammaṇo dhammo parittārammaṇassa dhammassa kammapaccayena paccayo”ti,",
  "tika-abh01t:693_16": "na ca mahaggatappamāṇavipāko parittārammaṇo atthi,",
  "tika-abh01t:693_17": "idha ca sabbakāmāvacaravipākānaṃ parittārammaṇatāva vuttā,",
  "tika-abh01t:693_18": "tasmā kammānurūpato mahaggatappamāṇārammaṇampi parittakammaṃ yadi paṭisandhiṃ deti,",
  "tika-abh01t:693_19": "kammagatinimittārammaṇameva deti.",
  "tika-abh01t:693_20": "Pavattivipākampi rūpādiparittārammaṇamevāti veditabbaṃ.",
  "tika-abh01t:693_21": "Khīṇāsavānaṃ vāsanāvasena sativippayuttahasanaṃ pavattamānaṃ parittesveva pavattati,",
  "tika-abh01t:693_22": "na itaresu kilesavirahe tādisahasanapaccayabhāvābhāvato.",
  "tika-abh01t:693_23": "Tasmā tassa parittārammaṇatā vuttā.",
  "tika-abh01t:693_24": "Khīṇāsavānaṃ asakkaccadānādīni ādarākaraṇavaseneva veditabbāni,",
  "tika-abh01t:693_25": "na kosajjādiakusalavasena.",
  "tika-abh01t:693_26": "Paṭippassaddhasabbussukkā hi te uttamapurisāti.",
  "tika-abh01t:693_27": "Tesaṃ ādarākaraṇañca nirussukkatā evāti veditabbā.",
  "tika-abh01t:694_0": "1421.",
  "tika-abh01t:694_1": "Atipaguṇānanti vacanaṃ nirādarassa ñāṇavippayuttapaccavekkhaṇassa visayadassanaṃ,",
  "tika-abh01t:694_2": "na tassevāti visayaniyamanaṃ.",
  "tika-abh01t:694_3": "Ñāṇasampayuttassapi hi atipaguṇānaṃ visayatā suṭṭhutaraṃ hoti eva.",
  "tika-abh01t:694_4": "Yathā paguṇaṃ ganthaṃ sajjhāyanto dve tayo vācanāmagge gatepi na sallakkheti ñāṇavippayuttasatimantena sajjhāyitattā,",
  "tika-abh01t:694_5": "evaṃ paguṇajjhānesupi pavatti hotīti āha “atipaguṇāna”ntiādi.",
  "tika-abh01t:694_6": "Kasiṇanimittādipaññattīti pubbe dassitaṃ sabbaṃ upādāpaññattimāha.",
  "tika-abh01t:694_7": "Taṃ pana rūpādayo viya avijjamāno vijjamāno ca atthoti ācariyā vadanti.",
  "tika-abh01t:694_8": "Sammutisacce pana vuccamānānaṃ kasiṇanimittādi vācāvatthumattato vacanavohāreneva paññattīti vuccati.",
  "tika-abh01t:694_9": "Tassa hi paññāpanaṃ avijjamānapaññattīti tassa avijjamānattaṃ aṭṭhakathāyaṃ vuttanti.",
  "tika-abh01t:694_10": "Avijjamānampi pana taṃ vijjamānamiva gahetvā pavattamānāya saññāya parittādīsu “ayaṃ nāma dhammo ārammaṇa”nti",
  "tika-abh01t:694_11": "na sakkā vattuṃ te eva dhamme upādāya pavattamānāyapi dhammesveva aṭṭhānato.",
  "tika-abh01t:694_12": "Tasmā sā sasampayuttā parittādiārammaṇāti na vattabbāti vuttā.",
  "tika-abh01t:694_13": "Navattabbārammaṇāti idaṃ pana vacanaṃ yathāgahitākārassa saññāvisayassa navattabbataṃ sandhāya navattabbaṃ ārammaṇaṃ etesanti navattabbārammaṇā,",
  "tika-abh01t:694_14": "cittuppādāti aññapadatthasamāsaṃ katvā aṭṭhakathāyaṃ vuttaṃ.",
  "tika-abh01t:695_0": "Catupaññāsacittuppādānaṃ rūpassa ca vasena pañcapaṇṇāsāya.",
  "tika-abh01t:695_1": "Kevalanti vinā parāmasanena.",
  "tika-abh01t:695_2": "Aniṭṭhaṅgatavasenāti anicchayagamanavasena,",
  "tika-abh01t:695_3": "anicchayaṃ vā dveḷhaṃ gato cittuppādo aniṭṭhaṅgato,",
  "tika-abh01t:695_4": "tenākārena pavatti “aniṭṭhaṅgatavasena pavattī”ti vuttā.",
  "tika-abh01t:695_5": "Nānārammaṇesu cittassa vikkhipanaṃ vikkhepo.",
  "tika-abh01t:695_6": "Anavaṭṭhānaṃ avūpasamo.",
  "tika-abh01t:695_7": "Gotrabhuvodāne gotrabhūti gahetvā “gotrabhukāle”ti āha.",
  "tika-abh01t:696_0": "Sabbatthapādakacatutthanti idha sabbattha-",
  "tika-abh01t:696_1": "saddo sāmiattho daṭṭhabbo,",
  "tika-abh01t:696_2": "sabbesu vā vipassanādīsu pādakaṃ kāraṇaṃ sabbatthapādakanti phalassa visayabhāvena niddeso.",
  "tika-abh01t:696_3": "Ākāsakasiṇacatutthanti paricchedākāsakasiṇacatutthamāha.",
  "tika-abh01t:696_4": "Tañhi rūpāvacaraṃ,",
  "tika-abh01t:696_5": "na itaranti.",
  "tika-abh01t:696_6": "Kusalatopi dvādasavidhaṃ kiriyatopīti catuvīsatividhatā vuttā hoti.",
  "tika-abh01t:696_7": "Vaṭṭassapi pādakaṃ hotiyevāti kusalaṃ kiriyañca ekato katvā sabbatthapādakaṃ vuttanti kiriyajjhānassa avaṭṭapādakattā sāsaṅkaṃ vadati.",
  "tika-abh01t:696_8": "Mahaggatacitte samodahatīti idaṃ “so evaṃ samāhite citte”tiādinā nayena vuttaṃ pākaṭaṃ pādakajjhānacittaṃ",
  "tika-abh01t:696_9": "parikammehi gahetvā citte rūpakāyaṃ adhiṭṭhānacittena samodahatīti katvā vuttaṃ.",
  "tika-abh01t:696_10": "Pādakajjhānacittaṃ rūpakāye samodahatīti idampi yathāvuttaṃ pādakajjhānacittaṃ ārammaṇaṃ katvā cittasantānaṃ",
  "tika-abh01t:696_11": "rūpakāye samodahitaṃ tadanugatikaṃ katvā adhiṭṭhātīti katvā vuttaṃ,",
  "tika-abh01t:696_12": "idaṃ pana adhiṭṭhānadvayaṃ adissamānakāyataṃ dissamānakāyatañca āpādeti.",
  "tika-abh01t:696_13": "Gantukāmatāparikammavasena taṃsampayuttāya saññāya sukhasaññālahusaññābhāvato gamanampi nipphādetīti daṭṭhabbaṃ.",
  "tika-abh01t:697_0": "Sotāpannassa cittanti sotāpannassa pāṭipuggalikaṃ maggaphalacittanti veditabbaṃ.",
  "tika-abh01t:697_1": "Mārādīnañhi bhagavato cittajānanaṃ vuttanti cetopariyañāṇalābhī kasmā sāsavacittaṃ na jānissatīti.",
  "tika-abh01t:697_2": "Chinnavaṭumakā chinnasaṃsāravaṭṭā buddhā.",
  "tika-abh01t:697_3": "Maggaphalanibbānapaccavekkhaṇatopīti ettha maggaphalapaccavekkhaṇāni tāva pubbenivāsānussatiñāṇena maggaphalesu ñātesu pavattanti,",
  "tika-abh01t:697_4": "nibbānapaccavekkhaṇañca nibbānārammaṇesu appamāṇadhammesu ñātesūti maggādipaccavekkhaṇāni pubbenivāsānussatiñāṇassa",
  "tika-abh01t:697_5": "appamāṇārammaṇataṃ sādhentīti veditabbāni.",
  "tika-abh01t:697_6": "“Appamāṇā khandhā pubbenivāsānussatiñāṇassa ārammaṇapaccayena paccayo”icceva hi vuttaṃ,",
  "tika-abh01t:697_7": "na nibbānanti.",
  "tika-abh01t:697_8": "Tasmā pubbenivāsānussatiñāṇena eva maggaphalapaccavekkhaṇakicce vuccamānepi nibbānapaccavekkhaṇatā na sakkā vattuṃ,",
  "tika-abh01t:697_9": "aṭṭhakathāyaṃ pana tassapi nibbānārammaṇatā anuññātāti dissati.",
  "tika-abh01t:697_10": "Kāmāvacarenibbattissatīti nibbattakkhandhajānanamāha.",
  "tika-abh01t:697_11": "Nibbānadhātuyā parinibbāyissatīti nibbānārammaṇehi maggaphalehi kilesaparinibbānabhūtehi parinibbāyissatīti attho sambhavati.",
  "tika-abh01t:698_0": "1429.",
  "tika-abh01t:698_1": "Asahajātattāti asampayuttattāti attho.",
  "tika-abh01t:698_2": "Na hi arūpadhammānaṃ arūpadhammehi sahajātatā sampayogato aññā atthīti.",
  "tika-abh01t:698_3": "“Aññadhammārammaṇakāle”ti vuttaṃ,",
  "tika-abh01t:698_4": "maggārammaṇakālepi pana garuṃ akaraṇe maggādhipatibhāvena navattabbatā yojetabbā.",
  "tika-abh01t:699_0": "1433.",
  "tika-abh01t:699_1": "Niyogāti niyogatoti imamatthaṃ sandhāya “niyamenā”ti āha,",
  "tika-abh01t:699_2": "niyogavanto vā niyogā,",
  "tika-abh01t:699_3": "niyatāti attho.",
  "tika-abh01t:699_4": "Cittuppādakaṇḍe hi bodhitesu cittuppādesu ekantena anāgatārammaṇo koci natthīti.",
  "tika-abh01t:700_0": "1434.",
  "tika-abh01t:700_1": "Kammaṃ vā kammanimittaṃ vā ārabbha pavattiyaṃ atītārammaṇāvāti vuttaṃ,",
  "tika-abh01t:700_2": "kammanimittaṃ pana ārabbha pavattiyaṃ paccuppannārammaṇabhāvañca paṭisandhiyā paṭiccasamuppādavibhaṅgavaṇṇanāyaṃ vakkhati.",
  "tika-abh01t:700_3": "Tasmā idaṃ manodvāracutiyaṃ atītakammanimittaṃ manodvāre āpāthagataṃ sandhāya vuttanti veditabbaṃ.",
  "tika-abh01t:700_4": "Satadārammaṇāya cutiyā pañcacittakkhaṇāvasiṭṭhāyuke gatinimitte paṭisandhiyā pavattāya cattāri bhavaṅgāni paccuppannārammaṇāni,",
  "tika-abh01t:700_5": "itarattha ca cha sandhāyāha “tato paraṃ bhavaṅgakāle cā”ti.",
  "tika-abh01t:700_6": "Yadā hi gatinimittārammaṇe javane pavatte anuppanne eva tadārammaṇe cuti hoti rūpāvacarārūpāvacarasattassa viya kāmadhātuṃ upapajjantassa,",
  "tika-abh01t:700_7": "tadā paṭisandhito parāni cha bhavaṅgāni paccuppannārammaṇāni hontīti.",
  "tika-abh01t:700_8": "Diṭṭhisampayuttehi assādanādīni saparāmāsāneva daṭṭhabbāni.",
  "tika-abh01t:700_9": "Paṇṇattinibbānārammaṇānañca javanānaṃ purecārikakāleti yesaṃ purecārikakāle ekantena āvajjanāya atītādiārammaṇabhāvena navattabbatā,",
  "tika-abh01t:700_10": "tesaṃ vasena nayaṃ dasseti.",
  "tika-abh01t:700_11": "Nibbānārammaṇānampi javanānaṃ purecārikakāle sā tathā na vattabbā,",
  "tika-abh01t:700_12": "na pana ekantena maggaphalavīthīsu tassā anibbānārammaṇattā.",
  "tika-abh01t:701_0": "Ime gandhāti nanu paccuppannā gandhā gahitā,",
  "tika-abh01t:701_1": "kathaṃ ettha anāgatārammaṇatā hotīti?",
  "tika-abh01t:701_2": "“Aṭṭhārasavassādhikāni dve vassasatāni mā sussiṃsū”ti pavattito,",
  "tika-abh01t:701_3": "anāgate mā sussiṃ sūti hi anāgataṃ gandhaṃ gahetvā pavattatīti adhippāyo.",
  "tika-abh01t:701_4": "Cittavasena kāyaṃ pariṇāmento abhimukhībhūtaṃ tadā vijjamānameva kāyaṃ ārammaṇaṃ karotīti paccuppannārammaṇaṃ adhiṭṭhānacittaṃ hoti.",
  "tika-abh01t:701_5": "Tathā attano kāyassa dīgharassāṇuthūlanīlādibhāvāpādanavasena aññassa ca pāṭihāriyassa karaṇe yojetabbaṃ.",
  "tika-abh01t:701_6": "Etthantare ekadvesantativārā veditabbāti etthantare pavattā rūpasantatiarūpasantativārā ekadvesantativārā nāmāti veditabbāti attho.",
  "tika-abh01t:701_7": "Atiparittasabhāvautuādisamuṭṭhānā vā “ekadvesantativārā”ti vuttā.",
  "tika-abh01t:701_8": "Ubhayametaṃ paccuppannanti addhāpaccuppannaṃ hontaṃ etaṃ ubhayaṃ hotīti attho.",
  "tika-abh01t:701_9": "Saṃhīratīti taṇhādiṭṭhābhinandanāhi ākaḍḍhīyati.",
  "tika-abh01t:702_0": "Kecīti abhayagirivāsinoti vadanti,",
  "tika-abh01t:702_1": "te pana cittassa ṭhitikkhaṇaṃ na icchantīti “ṭhitikkhaṇe vā paṭivijjhatī”ti na vattabbaṃ siyā.",
  "tika-abh01t:702_2": "Tathā ye “iddhimassa ca parassa ca ekakkhaṇe vattamānaṃ cittaṃ uppajjatī”ti vadanti,",
  "tika-abh01t:702_3": "tesaṃ “ṭhitikkhaṇe vā bhaṅgakkhaṇe vā paṭivijjhatī”ti vacanaṃ na sameti.",
  "tika-abh01t:702_4": "Na hi tasmiṃ khaṇadvaye uppajjamānaṃ paracittena saha ekakkhaṇe uppajjati nāmāti.",
  "tika-abh01t:702_5": "Ṭhitibhaṅgakkhaṇesu ca uppajjamānaṃ ekadesaṃ paccuppannārammaṇaṃ,",
  "tika-abh01t:702_6": "ekadesaṃ atītārammaṇaṃ āpajjati.",
  "tika-abh01t:702_7": "Yañca vuttaṃ “parassa cittaṃ jānissāmīti rāsivasena mahājanassa citte āvajjite”ti,",
  "tika-abh01t:702_8": "ettha ca mahājano attanā pare aneke puggalāti paresaṃ cittaṃ jānissāmīti āvajjanappavatti vattabbā siyā.",
  "tika-abh01t:702_9": "Athāpi parassāti mahājanassāti attho sambhaveyya,",
  "tika-abh01t:702_10": "tathāpi tassa puggalasseva vā cittarāsiṃ āvajjitvā ekassa paṭivijjhanaṃ ayuttaṃ.",
  "tika-abh01t:702_11": "Na hi rāsiāvajjanaṃ ekadesāvajjanaṃ hotīti.",
  "tika-abh01t:702_12": "Tasmā tehi “mahājanassa citte āvajjite”tiādi na vattabbaṃ.",
  "tika-abh01t:703_0": "Yaṃ pana te vadanti “yasmā iddhimassa ca parassa ca ekakkhaṇe cittaṃ uppajjatī”ti,",
  "tika-abh01t:703_1": "tatthāyaṃ adhippāyo siyā –",
  "tika-abh01t:703_2": "cetopariyañāṇalābhī parassa cittaṃ ñātukāmo pādakajjhānaṃ samāpajjitvā vuṭṭhāya atītādivibhāgaṃ akatvā",
  "tika-abh01t:703_3": "cittasāmaññena “imassa cittaṃ jānāmī”ti parikammaṃ katvā puna pādakajjhānaṃ samāpajjitvā vuṭṭhāya sāmaññeneva",
  "tika-abh01t:703_4": "cittaṃ āvajjitvā tiṇṇaṃ catunnaṃ vā parikammānaṃ anantarā cetopariyañāṇena paracittaṃ paṭivijjhati vibhāveti",
  "tika-abh01t:703_5": "rūpaṃ viya dibbacakkhunā.",
  "tika-abh01t:703_6": "Tato paraṃ pana kāmāvacaracittehi sarāgādivavatthānaṃ hoti nīlādivavatthānaṃ viya.",
  "tika-abh01t:703_7": "Tattha dibbacakkhunā diṭṭhahadayavatthurūpassa sattassa abhimukhībhūtassa cittasāmaññena cittaṃ āvajjayamānaṃ",
  "tika-abh01t:703_8": "āvajjanaṃ abhimukhībhūtaṃ vijjamānaṃ cittaṃ ārammaṇaṃ katvā cittaṃ āvajjeti.",
  "tika-abh01t:703_9": "Parikammāni ca taṃ taṃ vijjamānaṃ cittaṃ cittasāmaññeneva ārammaṇaṃ katvā cittajānanaparikammāni hutvā pavattanti.",
  "tika-abh01t:703_10": "Cetopariyañāṇaṃ pana vijjamānaṃ cittaṃ paṭivijjhantaṃ vibhāventaṃ tena saha ekakkhaṇe eva uppajjati.",
  "tika-abh01t:703_11": "Tattha yasmā santānassa santānaggahaṇato ekattavasena āvajjanādīni cittantveva pavattāni,",
  "tika-abh01t:703_12": "tañca cittameva,",
  "tika-abh01t:703_13": "yaṃ cetopariyañāṇena vibhāvitaṃ,",
  "tika-abh01t:703_14": "tasmā samānākārappavattito na aniṭṭhe maggaphalavīthito aññasmiṃ ṭhāne nānārammaṇatā āvajjanajavanānaṃ hoti.",
  "tika-abh01t:703_15": "Paccuppannārammaṇañca parikammaṃ paccuppannārammaṇassa cetopariyañāṇassa āsevanapaccayoti siddhaṃ hoti.",
  "tika-abh01t:703_16": "Atītattiko ca evaṃ abhinno hoti.",
  "tika-abh01t:703_17": "Aññathā santatipaccuppanne addhāpaccuppanne ca paccuppannanti idha vuccamāne atītānāgatānañca paccuppannatā āpajjeyya,",
  "tika-abh01t:703_18": "tathā ca sati “paccuppanno dhammo paccuppannassa dhammassa anantarapaccayena paccayo”tiādi vattabbaṃ siyā,",
  "tika-abh01t:703_19": "na ca taṃ vuttaṃ.",
  "tika-abh01t:703_20": "“Atīto dhammo paccuppannassa dhammassa anantarapaccayena paccayo,",
  "tika-abh01t:703_21": "purimā purimā atītā khandhā pacchimānaṃ pacchimānaṃ paccuppannānaṃ khandhānaṃ anantara…pe…",
  "tika-abh01t:703_22": "anulomaṃ gotrabhussā”tiādivacanato pana addhāsantatipaccuppannesveva anantarātītā cattāro khandhā atītāti viññāyanti,",
  "tika-abh01t:703_23": "na ca abhidhammamātikāya āgatassa paccuppannapadassa addhāsantatipaccuppannapadatthatā katthaci pāḷiyaṃ vuttā.",
  "tika-abh01t:703_24": "Tasmā tehi iddhimassa ca parassa ca ekakkhaṇe cittuppattiyā cetopariyañāṇassa paccuppannārammaṇatā vuttā.",
  "tika-abh01t:703_25": "Yadā pana “yaṃ imassa cittaṃ pavattaṃ,",
  "tika-abh01t:703_26": "taṃ jānāmi.",
  "tika-abh01t:703_27": "Yaṃ bhavissati,",
  "tika-abh01t:703_28": "taṃ jānissāmī”ti vā ābhogaṃ katvā pādakajjhānasamāpajjanādīni karoti,",
  "tika-abh01t:703_29": "tadā āvajjanaparikammāni cetopariyañāṇañca atītānāgatārammaṇāneva honti āvajjaneneva vibhāgassa katattā.",
  "tika-abh01t:704_0": "Ye pana “iddhimā parassa cittaṃ jānitukāmo āvajjeti,",
  "tika-abh01t:704_1": "āvajjanaṃ khaṇapaccuppannaṃ ārammaṇaṃ katvā teneva saha nirujjhati,",
  "tika-abh01t:704_2": "tato cattāri pañca vā javanāni.",
  "tika-abh01t:704_3": "Yesaṃ pacchimaṃ iddhicittaṃ,",
  "tika-abh01t:704_4": "sesāni kāmāvacarāni,",
  "tika-abh01t:704_5": "tesaṃ sabbesampi tadeva niruddhaṃ cittamārammaṇaṃ hoti,",
  "tika-abh01t:704_6": "na ca tāni nānārammaṇāni honti,",
  "tika-abh01t:704_7": "addhāvasena paccuppannārammaṇattā”ti idaṃ vacanaṃ nissāya “āvajjanajavanānaṃ paccuppannātītārammaṇabhāvepi",
  "tika-abh01t:704_8": "nānārammaṇattābhāvo viya ekadviticatupañcacittakkhaṇānāgatesupi cittesu āvajjitesu āvajjanajavanānaṃ",
  "tika-abh01t:704_9": "yathāsambhavaṃ anāgatapaccuppannātītārammaṇabhāvepi nānārammaṇatā na siyā,",
  "tika-abh01t:704_10": "tena catupañcacittakkhaṇānāgate āvajjite anāgatārammaṇaparikammānantaraṃ khaṇapaccuppannārammaṇaṃ cetopariyañāṇaṃ siddha”nti vadanti,",
  "tika-abh01t:704_11": "tesaṃ vādo “anāgatārammaṇo dhammo paccuppannārammaṇassa dhammassa āsevanapaccayena paccayo,",
  "tika-abh01t:704_12": "paccuppannārammaṇo dhammo atītārammaṇassa dhammassa āsevanapaccayena paccayo”ti imesaṃ pañhānaṃ anuddhaṭattā",
  "tika-abh01t:704_13": "gaṇanāya ca “āsevane tīṇī”ti vuttattā na sijjhati.",
  "tika-abh01t:704_14": "Na hi kusalakiriyamahaggataṃ anāsevanaṃ atthīti.",
  "tika-abh01t:705_0": "Etassa ca vādassa nissayabhāvo āvajjanajavanānaṃ khaṇapaccuppannaniruddhārammaṇatāvacanassa na sijjhati,",
  "tika-abh01t:705_1": "yaṃ pavattaṃ yaṃ pavattissatīti vā visesaṃ akatvā gahaṇe āvajjanassa anāgataggahaṇabhāvaṃ,",
  "tika-abh01t:705_2": "tadabhāvā javanānampi vattamānaggahaṇābhāvañca sandhāyeva tassa vuttattā.",
  "tika-abh01t:705_3": "Tadā hi bhavaṅgacalanānantaraṃ abhimukhībhūtameva cittaṃ ārabbha āvajjanā pavattatīti.",
  "tika-abh01t:705_4": "Jānanacittassapi vattamānārammaṇabhāve āvajjanajānanacittānaṃ sahaṭṭhānadosāpattiyā rāsiekadesāvajjanapaṭivedhe",
  "tika-abh01t:705_5": "sampattasampattāvajjanajānane ca aniṭṭhe ṭhāne āvajjanajavanānaṃ nānārammaṇabhāvadosāpattiyā ca yaṃ vuttaṃ",
  "tika-abh01t:705_6": "“khaṇapaccuppannaṃ cittaṃ cetopariyañāṇassa ārammaṇaṃ hotī”ti,",
  "tika-abh01t:705_7": "taṃ ayuttanti paṭikkhipitvā yathāvuttadosānāpattikālavaseneva addhāsantatipaccuppannārammaṇattā nānārammaṇatābhāvaṃ",
  "tika-abh01t:705_8": "disvā āvajjanajavanānaṃ vattamānataṃ niruddhārammaṇabhāvo vuttoti,",
  "tika-abh01t:705_9": "tampi vacanaṃ purimavādino nānujāneyyuṃ.",
  "tika-abh01t:705_10": "Tasmiñhi sati āvajjanā kusalānantiādīsu viya aññapadasaṅgahitassa anantarapaccayavidhānato “paccuppannārammaṇā",
  "tika-abh01t:705_11": "āvajjanā atītārammaṇānaṃ khandhānaṃ anantarapaccayena paccayo”ti vattabbaṃ siyā,",
  "tika-abh01t:705_12": "na ca vuttanti.",
  "tika-abh01t:706_0": "Kasmā panevaṃ cetopariyañāṇassa paccuppannārammaṇatā vicāritā,",
  "tika-abh01t:706_1": "nanu “atīto dhammo paccuppannassa dhammassa,",
  "tika-abh01t:706_2": "anāgato dhammo paccuppannassa dhammassa ārammaṇapaccayena paccayo”ti etesaṃ vibhaṅgesu “atītā khandhā",
  "tika-abh01t:706_3": "iddhividhañāṇassacetopariyañāṇassa pubbenivāsānussatiñāṇassa yathākammūpagañāṇassa āvajjanāya ārammaṇapaccayena",
  "tika-abh01t:706_4": "paccayo”ti,",
  "tika-abh01t:706_5": "“anāgatā khandhā iddhividhañāṇassa cetopariyañāṇassa anāgataṃsañāṇassa āvajjanāya ārammaṇapaccayena paccayo”ti,",
  "tika-abh01t:706_6": "uppannattike ca “anuppannākhandhā,",
  "tika-abh01t:706_7": "uppādino khandhā iddhividhañāṇassa cetopariyañāṇassa anāgataṃsañāṇassa āvajjanāya ārammaṇapaccayena paccayo”ti",
  "tika-abh01t:706_8": "cetopariyañāṇaggahaṇaṃ katvā “paccuppanno dhammo paccuppannassā”ti etassa vibhaṅge “paccuppannā khandhā",
  "tika-abh01t:706_9": "iddhividhañāṇassa āvajjanāya ārammaṇapaccayena paccayo”ti,",
  "tika-abh01t:706_10": "uppannattike ca “uppannā khandhā iddhividhañāṇassa āvajjanāya ārammaṇapaccayena paccayo”ti ettakasseva",
  "tika-abh01t:706_11": "vuttattā “paccuppannacitte cetopariyañāṇaṃ nappavattatī”ti viññāyati.",
  "tika-abh01t:706_12": "Yadi hi pavatteyya,",
  "tika-abh01t:706_13": "purimesu viya itaresu ca cetopariyañāṇaggahaṇaṃ kattabbaṃ siyāti?",
  "tika-abh01t:706_14": "Saccaṃ kattabbaṃ,",
  "tika-abh01t:706_15": "nayadassanavasena panetaṃ saṃkhittanti aññāya pāḷiyā viññāyati.",
  "tika-abh01t:706_16": "“Atītārammaṇo dhammo paccuppannārammaṇassa dhammassa ārammaṇapaccayena paccayo,",
  "tika-abh01t:706_17": "anāgatārammaṇo dhammo paccuppannārammaṇassa.",
  "tika-abh01t:706_18": "Paccuppannārammaṇo dhammo paccuppannārammaṇassā”ti etesañhi vibhaṅgesu “cetopariyañāṇena atītārammaṇapaccuppannacittasamaṅgissa cittaṃ jānāti.",
  "tika-abh01t:706_19": "Atītārammaṇā paccuppannā khandhā cetopariyañāṇassa āvajjanāya ārammaṇapaccayena paccayo”ti,",
  "tika-abh01t:706_20": "“cetopariyañāṇena anāgatārammaṇapaccuppannacittasamaṅgissa cittaṃ…pe…",
  "tika-abh01t:706_21": "cetopariyañāṇena paccuppannārammaṇapaccuppannacittasamaṅgissa cittaṃ jānāti.",
  "tika-abh01t:706_22": "Paccuppannārammaṇā paccuppannā khandhā cetopariyañāṇassa āvajjanāya ārammaṇapaccayena paccayo”ti cetopariyañāṇassa paccuppannārammaṇe pavatti vuttāti.",
  "tika-abh01t:706_23": "Tenevāyaṃ vicāraṇā katāti veditabbā.",
  "tika-abh01t:707_0": "Tesanti tesu dvīsu ñāṇesūti niddhāraṇe sāmivacanaṃ.",
  "tika-abh01t:707_1": "Kusalā khandhāti iddhividhapubbenivāsānāgataṃsañāṇāpekkho bahuvacananiddeso,",
  "tika-abh01t:707_2": "na cetopariyañāṇayathākammūpagañāṇāpekkhoti.",
  "tika-abh01t:707_3": "Tesaṃ catukkhandhārammaṇabhāvassa asādhakoti ce? Na,",
  "tika-abh01t:707_4": "aññattha “avitakkavicāramattā khandhā ca vicāro ca cetopariyañāṇassa pubbenivāsānussatiñāṇassa anāgataṃsañāṇassa",
  "tika-abh01t:707_5": "ārammaṇapaccayena paccayo”ti “savitakkasavicārā khandhā ca vitakko ca cetopariyañāṇassa pubbenivāsānussatiñāṇassa",
  "tika-abh01t:707_6": "anāgataṃsañāṇassa ārammaṇapaccayena paccayo”ti ca vuttattā cetopariyañāṇāpekkhopi bahuvacananiddesoti",
  "tika-abh01t:707_7": "imassatthassa siddhito.",
  "tika-abh01t:707_8": "Evamapi yathākammūpagañāṇassa “avitakkavicāramattā khandhā ca vicāro cā”tiādīsu avuttattā catukkhandhārammaṇatā na sijjhatīti? Na,",
  "tika-abh01t:707_9": "tattha avacanassa aññakāraṇattā.",
  "tika-abh01t:707_10": "Yathākammūpagañāṇena hi kammasaṃsaṭṭhā cattāro khandhā kammappamukhena gayhanti.",
  "tika-abh01t:707_11": "Tañhi yathā cetopariyañāṇaṃ purimaparikammavasena savitakkādivibhāgaṃ sarāgādivibhāgañca cittaṃ vibhāveti,",
  "tika-abh01t:707_12": "na evaṃ savibhāgaṃ vibhāveti,",
  "tika-abh01t:707_13": "kammavaseneva pana samudāyaṃ vibhāvetīti “avitakkavicāramattā khandhā ca vicāro cā”tiādike vibhāgakaraṇe taṃ na vuttaṃ,",
  "tika-abh01t:707_14": "na catukkhandhānārammaṇatoti.",
  "tika-abh01t:707_15": "Idaṃ pana avacanassa kāraṇanti.",
  "tika-abh01t:707_16": "Keci tatthāpi “pubbenivāsānussatiñāṇassa yathākammūpagañāṇassa anāgataṃsañāṇassā”ti paṭhanti eva.",
  "tika-abh01t:707_17": "Na hi taṃ kusalākusalavibhāgaṃ viya savitakkādivibhāgaṃ kammaṃ vibhāvetuṃ asamatthaṃ.",
  "tika-abh01t:707_18": "Duccaritasucaritabhāvavibhāvanampi hi lobhādialobhādisampayogavisesavibhāvanaṃ hotīti.",
  "tika-abh01t:708_0": "1435.",
  "tika-abh01t:708_1": "Niyakajjhattapariyāyassa abhāvenāti sabhāvadhammattā kenaci pariyāyena niyakajjhattaṃ ahontaṃ sabbathā bahiddhābhāveneva “ekantabahiddhā”ti vuttaṃ,",
  "tika-abh01t:708_2": "na asabhāvadhammattā bahiddhāpi ahontaṃ kasiṇādi viya niyakajjhattamattassa asambhavato.",
  "tika-abh01t:708_3": "Asabhāvadhammattā eva hi kasiṇādiajjhattadhammabhūto ca koci bhāvo na hotīti ajjhattattike na vuttanti adhippāyo.",
  "tika-abh01t:708_4": "Taṃ sabbaṃ ākiñcaññāyatanādi atītārammaṇattike “navattabbārammaṇa”nti vuttanti sambandho.",
  "tika-abh01t:708_5": "Ettha ca vuttanti anuññātattā vacanatoti etehi kāraṇehi pakāsitanti attho.",
  "tika-abh01t:709_0": "Idāni tanti “etañhi ākiñcaññāyatana”nti vuttaṃ ākiñcaññāyatanaṃ taṃ-",
  "tika-abh01t:709_1": "saddena ākaḍḍhitvā vadati.",
  "tika-abh01t:709_2": "Yo panāyamettha attho vutto “ākiñcaññāyatanaṃ ekampi idha vuccamānaṃ atītārammaṇattike tena sahekārammaṇatampi",
  "tika-abh01t:709_3": "sandhāya kāmāvacarakusalādīnaṃ navattabbārammaṇatāya vuttattā idhāpi tesaṃ navattabbārammaṇabhāvaṃ dīpetīti",
  "tika-abh01t:709_4": "katvā tasmiṃ vutte tānipi vuttāneva honti,",
  "tika-abh01t:709_5": "tasmā visuṃ na vuttānī”ti,",
  "tika-abh01t:709_6": "tamaññe nānujānanti.",
  "tika-abh01t:709_7": "Na hi īdisaṃ lesavacanaṃ aṭṭhakathākaṇḍe atthi.",
  "tika-abh01t:709_8": "Yadi siyā,",
  "tika-abh01t:709_9": "parittārammaṇattike yesaṃ samānārammaṇānaṃ parittādiārammaṇatā navattabbatā ca vuttā.",
  "tika-abh01t:709_10": "Puna atītārammaṇattike tesu ekameva vatvā aññaṃ na vattabbaṃ siyā.",
  "tika-abh01t:709_11": "Tathā vedanāttike samānavedanānaṃ yesaṃ sukhāya vedanāya sampayuttatā vuttā,",
  "tika-abh01t:709_12": "tesu ekameva pītittike sukhasahagataniddese vatvā aññaṃ na vattabbaṃ siyā.",
  "tika-abh01t:709_13": "Evaṃ upekkhāsahagataniddesādīsu yojetabbaṃ.",
  "tika-abh01t:709_14": "Lesena pana vinā aṭṭhakathākaṇḍe atthuddhārassa katattā ākiñcaññāyatanassa viya kāmāvacarakusalādīnampi",
  "tika-abh01t:709_15": "ajjhattārammaṇattike navattabbatāya sati tānipi navattabbānīti vattabbāni,",
  "tika-abh01t:709_16": "na pana vuttāni.",
  "tika-abh01t:709_17": "Tasmā abhāvanāsāmaññepi yāya abhāvanāniṭṭhappavattiyā ākiñcaññāyatanaṃ pavattamānaṃ navattabbaṃ jātaṃ,",
  "tika-abh01t:709_18": "tassā pavattiyā abhāvena tāni navattabbānīti na vuttāni.",
  "tika-abh01t:709_19": "Gahaṇavisesanimmitāneva hi kasiṇādīni sabhāvato avijjamānānīti tadārammaṇānaṃ bahiddhāgahaṇavasena bahiddhārammaṇatā vuttā.",
  "tika-abh01t:709_20": "Ākiñcaññāyatanaṃ pana na bahiddhāgahaṇabhāvena pavattati,",
  "tika-abh01t:709_21": "nāpi ajjhattaggahaṇabhāvena pavattatīti navattabbanti vuttaṃ.",
  "tika-abh01t:709_22": "Yena pana gahaṇākārena ākiñcaññāyatanaṃ pavattati,",
  "tika-abh01t:709_23": "na tena sabbaññutaññāṇampi pavattati.",
  "tika-abh01t:709_24": "Yadi pavatteyya,",
  "tika-abh01t:709_25": "tampi ākiñcaññāyatanameva bhaveyya.",
  "tika-abh01t:709_26": "Yathā hi kilesānaṃ gocaraṃ pavattivisesañca sabbaṃ jānantaṃ sabbaññutaññāṇaṃ na yathā te gaṇhanti,",
  "tika-abh01t:709_27": "tathā gaṇhāti tassapi kilesabhāvāpattito,",
  "tika-abh01t:709_28": "evaṃ ākiñcaññāyatanassa ca pavattanākāraṃ yathāsabhāvato jānantaṃ taṃ ākiñcaññāyatanamiva na gaṇhāti,",
  "tika-abh01t:709_29": "kimaṅgaṃ pana aññanti.",
  "tika-abh01t:709_30": "Tena kāmāvacarakusalānaṃ navattabbatā na vuttāti.",
  "tika-abh01t:709_31": "Ayaṃ “ākiñcaññāyatanassa visayabhūto apagamo nāma eko attho atthī”ti anicchantānaṃ ācariyānaṃ vinicchayo.",
  "tika-abh01t:710_0": "Vipākaṃ pana na kassaci ārammaṇaṃ hotīti vipākaṃ ākāsānañcāyatanaṃ vipākādīsu viññāṇañcāyatanesu na kassaci ārammaṇaṃ hotīti attho,",
  "tika-abh01t:710_1": "tathā ākiñcaññāyatanañca nevasaññānāsaññāyatanassa.",
  "tika-abh01t:710_2": "Yathā hi vipākattike vipākadhammadhammanevavipākanavipākadhammadhammamūlakesu pañhesu “ākāsānañcāyatanakusalaṃ",
  "tika-abh01t:710_3": "viññāṇañcāyatanakusalassa ārammaṇapaccayena paccayo,",
  "tika-abh01t:710_4": "ākiñcaññāyatanakusalaṃ nevasaññānāsaññāyatanakusalassa,",
  "tika-abh01t:710_5": "tathā vipākassa kiriyassa.",
  "tika-abh01t:710_6": "Ākāsānañcāyatanakiriyaṃ viññāṇañcāyatanakiriyassa.",
  "tika-abh01t:710_7": "Ākiñcaññāyatanakiriyaṃ nevasaññānāsaññāyatanakiriyassa ārammaṇapaccayena paccayo”ti vuttaṃ,",
  "tika-abh01t:710_8": "na tathā vipākadhammamūlakesu “ākāsānañcāyatanaākiñcaññāyatanavipākā viññāṇañcāyatananevasaññānāsaññāyatanavipākakusalakiriyānaṃ",
  "tika-abh01t:710_9": "ārammaṇapaccayena paccayo”ti vuttā.",
  "tika-abh01t:710_10": "Vipākato vuṭṭhahitvā cittassa abhinīhārāsambhavatoti vipākaṃ ārammaṇaṃ katvā abhinīhārāsambhavatoti attho.",
  "tika-abh01t:710_11": "Vipākassa hi ārammaṇaṃ katvā natthi abhinīhāroti.",
  "tika-abh01t:711_0": "Attano khandhādīnīti arūpakkhandhe “khandhā”ti gahetvā ādi-",
  "tika-abh01t:711_1": "saddena rūpaṃ gaṇhāti.",
  "tika-abh01t:711_2": "Ajjhattaṃ vā gayhamānaṃ ahanti paññattiṃ ādi-",
  "tika-abh01t:711_3": "saddena gaṇhāti.",
  "tika-abh01t:711_4": "Esa nayo paresaṃ khandhādiggahaṇe ca.",
  "tika-abh01t:711_5": "Puna paññattiggahaṇena kasiṇavihārādianindriyabaddhupādāyapaññattimāha. Ādi-",
  "tika-abh01t:711_6": "saddena vā ahaṃ paraṃ paṇṇattiggahaṇe sabbaṃ upādāyapaññattiṃ.",
  "tika-abh01t:711_7": "Kammādīsu kammaṃ ajjhattaṃ,",
  "tika-abh01t:711_8": "kammanimittaṃ ubhayaṃ,",
  "tika-abh01t:711_9": "gatinimittaṃ bahiddhāti daṭṭhabbaṃ.",
  "tika-abh01t:711_10": "Attano sarīre eva kimi hutvā nibbattamānassa gatinimittampi ajjhattaṃ siyā.",
  "tika-abh01t:711_11": "Mallikāya kummāsaṃ dadamānāya rañño aggamahesiṭṭhānalābhaṃ,",
  "tika-abh01t:711_12": "santatimahāmattassa hatthikkhandhagatassa arahattappattiṃ,",
  "tika-abh01t:711_13": "sumanamālākārassa ca pupphamuṭṭhinā pūjentassa paccekabodhisacchikiriyaṃ nissāya bhagavā sitaṃ pātvākāsi.",
  "tika-abh01t:712_0": "Imasmiṃ tike okāsaṃ labhantīti parittārammaṇātītārammaṇattikesu aladdhokāsāni navattabbānīti vuttāni,",
  "tika-abh01t:712_1": "idha pana navattabbāni na honti,",
  "tika-abh01t:712_2": "ajjhattādīsu ekārammaṇataṃ labhantīti attho.",
  "tika-abh01t:712_3": "Etāni hi pañca sabbatthapādakākāsālokakasiṇacatutthānaṃ kasiṇārammaṇattā,",
  "tika-abh01t:712_4": "brahmavihāracatutthassa paññattiārammaṇattā,",
  "tika-abh01t:712_5": "ānāpānacatutthassa nimittārammaṇattā bahiddhārammaṇānīti.",
  "tika-abh01t:712_6": "Sakāyacittānanti sakakāyacittānaṃ,",
  "tika-abh01t:712_7": "tena payojanaṃ natthi,",
  "tika-abh01t:712_8": "tasmā na taṃ ajjhattārammaṇanti attho.",
  "tika-abh01t:712_9": "Anindriyabaddhassa vā rūpassāti ettha “tissannaṃ vā paññattīna”nti idampi vā-",
  "tika-abh01t:712_10": "saddena āharitabbaṃ,",
  "tika-abh01t:712_11": "nayadassanaṃ vā etaṃ daṭṭhabbaṃ.",
  "tika-abh01t:712_12": "Īdise hi kāle bahiddhārammaṇanti.",
  "tika-abh01t:713_0": "Tikaatthuddhāravaṇṇanā niṭṭhitā.",
  "tika-abh01t:714_0": "Dukaatthuddhāravaṇṇanā",
  "tika-abh01t:715_0": "1473. Māno …pe…",
  "tika-abh01t:715_1": "ekadhāvāti idaṃ avuttappakāradassanavasena vuttaṃ,",
  "tika-abh01t:715_2": "aññathā māno kāmarāgāvijjāsaññojanehi ekato uppajjatīti dvidhāti vattabbo siyā.",
  "tika-abh01t:715_3": "Esa nayo bhavarāgādīsu.",
  "tika-abh01t:715_4": "Tathā vicikicchāti ettha tathāti etassa ekadhāvāti attho.",
  "tika-abh01t:716_0": "1511.",
  "tika-abh01t:716_1": "Sasaṅkhārikesūti idaṃ kāmacchandanīvaraṇassa tīhi nīvaraṇehi saddhiṃ uppajjanaṭṭhānadassanamattaṃ daṭṭhabbaṃ,",
  "tika-abh01t:716_2": "na niyamato tattha tassa tehi uppattidassanatthaṃ thinamiddhassa aniyatattā.",
  "tika-abh01t:716_3": "Heṭṭhimaparicchedenāti uddhaccassa sabbākusale uppajjanato uddhaccasahagate dve,",
  "tika-abh01t:716_4": "aññesu thinamiddhakukkuccavirahe tīṇi heṭṭhimantato uppajjantīti katvā “dve tīṇī”ti vuttanti attho.",
  "tika-abh01t:716_5": "Yattakānaṃ pana ekato uppattiyaṃ nīvaraṇā ceva nīvaraṇasampayuttā cāti ayamattho sambhavati,",
  "tika-abh01t:716_6": "heṭṭhimantena tesaṃ dassanatthaṃ “dve”ti vuttaṃ.",
  "tika-abh01t:716_7": "Tato uddhampi pavattiyaṃ ayamattho sambhavati evāti dassanatthaṃ “tīṇī”ti vuttaṃ.",
  "tika-abh01t:716_8": "Dve tīṇīti ca dve vā tīṇi vāti aniyamaniddesoti cattāri vā pañca vātipi viññāyati.",
  "tika-abh01t:716_9": "Yattha sahuppatti,",
  "tika-abh01t:716_10": "tattha nīvaraṇā ceva nīvaraṇasampayuttā ca hontīti etassa vā lakkhaṇassa dassanametanti.",
  "tika-abh01t:716_11": "Yattha cattāri pañca ca uppajjanti,",
  "tika-abh01t:716_12": "tattha cāyamattho sādhito hoti.",
  "tika-abh01t:716_13": "Evañca katvā kilesagocchake ca “dve tayo”ti vuttaṃ.",
  "tika-abh01t:716_14": "Lakkhaṇadassanavasena hi kilesā ceva kilesasampayuttā ca vuttā,",
  "tika-abh01t:716_15": "na sabbesaṃ sambhavantānaṃ sarūpena dassanavasenāti.",
  "tika-abh01t:717_0": "Yadi uddhaccaṃ sabbākusale uppajjati,",
  "tika-abh01t:717_1": "kasmā vuttaṃ “uddhaccanīvaraṇaṃ uddhaccasahagate cittuppāde uppajjatī”ti?",
  "tika-abh01t:717_2": "Suttante vuttesu pañcasu nīvaraṇesu aññanīvaraṇarahitassa uddhaccassa visayavisesadassanatthaṃ.",
  "tika-abh01t:717_3": "Chaṭṭhaṃ pana nīvaraṇaṃ abhidhamme itarehi sahagatanti tassa aññanīvaraṇarahitassa na koci visayaviseso atthi,",
  "tika-abh01t:717_4": "attanā sahagatehi vinā uppajjanaṭṭhānābhāvā tadupalakkhitassa cittuppādassa abhāvā ca nattheva visayaviseso,",
  "tika-abh01t:717_5": "tasmā “taṃ sabbākusale uppajjatī”ti vuttaṃ.",
  "tika-abh01t:717_6": "Uddhaccasahagato pana vuttacittuppādo sesadhammānaṃ uddhaccānuvattanabhāvena tadupalakkhito uddhaccassa visayaviseso,",
  "tika-abh01t:717_7": "tasmā sabbākusale uppajjamānaṃ uddhaccaṃ sāmaññena “uddhaccanīvaraṇa”nti gahetvāpi taṃ attano visayavisesena",
  "tika-abh01t:717_8": "pakāsetuṃ “uddhaccasahagate cittuppāde uppajjatī”ti āha.",
  "tika-abh01t:717_9": "Evañca pakāsanaṃ visayavisesesu lobhadomanassasahagatasasaṅkhārikavicikicchuddhaccasahagatesu pañca nīvaraṇāni",
  "tika-abh01t:717_10": "vavatthapetvā tesaṃ byāpakabhāvena chaṭṭhaṃ pakāsetuṃ katanti veditabbaṃ.",
  "tika-abh01t:718_0": "Keci pana “uddhaccasahagateti sāmaññena sabbaṃ uddhaccaṃ ‘uddhacca’nti gahetvā tena sahagate cittuppāde”ti vadanti,",
  "tika-abh01t:718_1": "ayaṃ panattho na bahumato dvādasamacittuppādassa viya sabbākusalacittuppādānaṃ uddhaccena anupalakkhitattā,",
  "tika-abh01t:718_2": "sati ca upalakkhitatte “aṭṭhasu lobhasahagatesū”tiādīsu viya aññesaṃ cittuppādānaṃ nivattanatthaṃ “dvādasasu uddhaccasahagatesū”ti vattabbattā.",
  "tika-abh01t:718_3": "Uddhaccānupalakkhitattā pana sabbākusalānaṃ avijjānīvaraṇaṃ viya idampi “sabbākusalesu uppajjatī”ti vattabbaṃ siyā,",
  "tika-abh01t:718_4": "na pana vuttaṃ,",
  "tika-abh01t:718_5": "tasmā vuttanayeneva attho veditabbo.",
  "tika-abh01t:718_6": "Yasmā ca avijjānīvaraṇaṃ viya uddhaccanīvaraṇañca sabbākusalesu uppajjati,",
  "tika-abh01t:718_7": "tasmā nikkhepakaṇḍe “kāmacchandanīvaraṇaṃ uddhaccanīvaraṇena nīvaraṇañceva nīvaraṇasampayuttañcā”tiādi vuttaṃ.",
  "tika-abh01t:718_8": "Tena ekasmiṃyeva cittuppāde uddhaccanīvaraṇaṃ uppajjatīti aggahetvā adhippāyo maggitabboti.",
  "tika-abh01t:719_0": "Kilesagocchake lobhādīni dasa kilesavatthūni iminā anukkamena idheva abhidhamme āgatāni.",
  "tika-abh01t:719_1": "Tasmā idheva vuttassa uddhaccakilesassa attanā saha vuttehi kilesehi rahitassa visayaviseso natthīti",
  "tika-abh01t:719_2": "visayavisesena pakāsanaṃ akatvā “uddhaccañca ahirikañca anottappañca sabbākusalesu uppajjatī”ti vuttaṃ.",
  "tika-abh01t:719_3": "Kilesā ceva saṃkiliṭṭhapadaniddese yasmā saṃkiliṭṭhapadaṃ kilesasampayuttapadena asamānatthaṃ kevalaṃ malena upatāpitataṃ vibādhitatañca dīpeti,",
  "tika-abh01t:719_4": "tasmā kilesā ceva kilesasampayuttapadaniddesena samānaṃ niddesaṃ akatvā “teva kilesā kilesā ceva saṃkiliṭṭhā cā”ti vuttaṃ.",
  "tika-abh01t:720_0": "1577.",
  "tika-abh01t:720_1": "Dve tayo kilesāti ettha “dve tayoti hetugocchakādīsu vuttādhikāravasena ruḷhiyā vutta”nti keci vadanti.",
  "tika-abh01t:720_2": "Yadi atthaṃ anapekkhitvā ruḷhiyā vucceyya,",
  "tika-abh01t:720_3": "ganthagocchake ca “yattha dve tayo ganthā ekato uppajjantī”ti vattabbaṃ siyā.",
  "tika-abh01t:720_4": "Yañca vadanti “yattha dve tayo aññehi ekato uppajjantīti imassatthassa sambhavato ekato-",
  "tika-abh01t:720_5": "saddo kilesagocchake sātthako,",
  "tika-abh01t:720_6": "na hetugocchakādīsu tena vināpi adhippāyavijānanato”ti, tampi na,",
  "tika-abh01t:720_7": "hetugocchakādīsupi nānāuppattiyaṃ hetū ceva hetusampayuttādiggahaṇanivāraṇatthattā ekato- saddassa,",
  "tika-abh01t:720_8": "tasmā ruḷhīanvatthakathāropanañca vajjetvā yathāvutteneva nayena attho veditabboti.",
  "tika-abh01t:720_9": "Lobho chadhātiādinā lobhapaṭighamohānaṃ aññehi ekato uppattidassaneneva tesampi lobhādīhi ekato uppatti dassitāti veditabbā.",
  "tika-abh01t:720_10": "Sesaṃ uttānatthamevāti.",
  "tika-abh01t:721_0": "Aṭṭhakathākaṇḍavaṇṇanā niṭṭhitā.",
  "tika-abh01t:722_0": "Cattāri ca sahassāni, puna tīṇi satāni ca;",
  "tika-abh01t:723_0": "Aṭṭhasāliniyā ete, padā līnatthajotakā.",
  "tika-abh01t:724_0": "Dhammamittoti nāmena, sakkaccaṃ abhiyācito;",
  "tika-abh01t:725_0": "Ānandoiti nāmena, katā ganthā subuddhināti.",
  "tika-abh01t:726_0": "Iti aṭṭhasāliniyā līnatthapadavaṇṇanā",
  "tika-abh01t:727_0": "Dhammasaṅgaṇī-mūlaṭīkā samattā."
}